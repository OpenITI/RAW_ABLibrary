[
  {"content":"\r\n\r\nآية الله العظمى مكارم شيرازى\r\nپيام امام\r\nاميرالمؤمنين ( ع )\r\nشرحى تاره وجامع بر نهج البلاغه\r\nجلد چهارم\r\nبا همكارى :\r\nجمعى از فضلا ودانشمندان\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nمكارم شيرازى ، ناصر ، 1305 -\r\nپيام امام امير المؤمنين عليه السلام : شرح تازه وجامعى بر نهج البلاغه / مكارم شيرازى ؛ با همكارى جمعى از فضلا ودانشمندان . - تهران : دار الكتب الاسلامية - 1383 .\r\nج . ( دوره ) isbn - set : 964 - 440 - 066 - 6\r\n( ج . 4 ) : 60000 ريال isbn : 964 - 440 - 277 - 4\r\nفهرست نويسى براساس اطلاعات فيپا .\r\nكتابنامه .\r\nج . 4 ( چاپ سوم : 1386 )\r\n1 . على بن ابى طالب عليه السلام ، امام اول 23 قبل از هجرت - 40 ق . - - نهج البلاغه - - نقد و تفسير ، 2 . على بن ابى طالب عليه السلام ، امام اول ، 23 قبل از هجرت - 40 ق - - خطبه ها . 3 . على بن ابى طالب عليه السلام ، امام اول ، 23 قبل از هجرت - 40 ق . - - كلمات قصار ، الف . على بن ابى طالب عليه السلام ، امام اول ، 23 قبل از هجرت - 40 ق . ب . عنوان . ج . عنوان : نهج البلاغه . شرح . د . عنوان : شرح تازه وجامعى بر نهج البلاغه .\r\n7 م / 02 / 38 bp\r\n9515 / 207\r\nم ش / ن\r\nكتابخانه ملى ايران 8370 - 77 م\r\nبا همكارى دانشمندان محترم حجج اسلام آقايان :\r\nمحمد جعفر امامى - محمد رضا آشتيانى - محمد جواد ارسطا - ابراهيم بهادرى\r\nسعيد داودى - احمد قدسى\r\nنام كتاب : پيام امام امير المؤمنين عليه السلام جلد 4\r\nمؤلف : آيت الله العظمى مكارم شيرازى وهمكاران\r\nتيراژ : 5000 جلد\r\nنوبت چاپ : سوم\r\nتاريخ انتشار : 1386 ه‍ . ش .\r\nتعداد صفحه و قطع : 640 صفحه ، وزيرى\r\nچاپ : چاپخانه گوهر انديشه\r\nناشر : دارالكتب الاسلاميه - تهران - بازار سلطانى - 99\r\nتلفن : 5627449 تلفكس : 5620410 فاكس : 3916944\r\nقيمت : 60000 ريال\r\nحق چاپ براى ناشر محفوظ است\r\nشابك 4 - 277 - 440 - 964 4 - 277 - 440 - 964 isbn\r\nشابك دوره اى : 6 - 066 - 440 - 964 6 - 066 - 440 - 964 : isbn - set\r\n\r\n","description":"","footnote":"","page_name":" 2 ","page_number":2},
  {"content":"\r\n . \r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n . \r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n\r\n\r\n[ جلد چهارم 
  ]\r\n\r\n[ ادامهء خطبه‌هاى امام امير مؤمنان عليه السلام 
  ]\r\n\r\nخطبهء 91 « 1 » ( خطبهء اشباح ) و من خطبة له عليه السلام تعرف بخطبة الاشباح و هى من جلائل خطبه عليه السّلام\r\nروى مسعدة بن صدقة عن الصادق ، جعفر بن محمّد عليهم السّلام أنّه قال : خطب أمير المؤمنين عليه السّلام بهذه الخطبة على منبر الكوفة ، و ذلك أنّ رجلا أتاه فقال له : يا أمير المؤمنين صف لنا ربّنا مثلما نراه عيانا لنزداد له حبّا و به معرفة ، فغضب و نادى :\r\nالصلاة جامعة ، فاجتمع النّاس حتّى غصّ المسجد بأهله ، فصعد المنبر و هو مغضب\r\n\r\n\r\n","description":"","footnote":"\r\n( 1 ) سند خطبه : در كتاب « مصادر نهج البلاغه » چنين آمده است كه : تعبير « سيّد رضى » در آغاز اين خطبه ، براى پى بردن به سند آن كافى است . چرا كه او اين خطبه را از « مسعدة بن صدقه » از امام صادق عليه السّلام نقل كرده است و مىدانيم كه « مسعده » داراى كتاب‌هايى از جمله : كتاب « خطب امير مؤمنان عليه السّلام » است ؛ اين كتاب تا زمان « سيّد هاشم بحرانى » ( محدّث معروف كه در قرن يازدهم مىزيسته ) وجود داشته و در اختيار او بوده است ؛ زيرا روايات فراوانى در كتاب معروفش « تفسير برهان » از آن نقل كرده است .\r\nبه هر حال ، اين خطبه از خطبه‌هاى مشهور امير مؤمنان است ، كه جمعى از علماى اسلام ، قبل و بعد از « سيّد رضى » آن را در كتاب‌هاى خود نقل كرده‌اند .\r\n« احمد بن عبد ربّه » مالكى در « عقد الفريد » و « شيخ صدوق » در كتاب « توحيد » ( با تفاوتى در الفاظ ) آن را نقل كرده‌اند ( اين هر دو قبل از سيّد رضى مىزيسته‌اند . ) سپس « زمخشرى » در « ربيع الأبرار » و « ابن اثير » در « نهايه » بخش‌هايى از آن را ذكر كرده‌اند . به گفتهء مرحوم « سيّد بن طاووس » محتواى اين خطبه به قدرى عظمت دارد كه خودش گواه بر صدق و اعتبارش مىباشد و نيازى به سند متواتر ندارد ( چرا كه بسيار بعيد است ، چنين مضامينى از غير معصوم صادر شود ) . ( مصادر نهج البلاغه ، جلد 2 ، صفحه 168 ) .\r\n","page_name":" 15 ","page_number":15},
  {"content":"\r\n\r\nمتغيّر اللون ، فحمد اللّه و أثنى عليه و صلّى على النبيّ صلّى اللّه عليه و آله ثمّ قال : . . .\r\nاين خطبه كه به خطبهء « اشباح » معروف است ، از خطبه‌هاى درخشان آن حضرت مىباشد .\r\nمسعدة بن صدقه از امام صادق عليه السّلام نقل مىكند : امير مؤمنان عليه السّلام اين خطبه را بر منبر كوفه به اين جهت ايراد كرد كه شخصى از امام عليه السّلام خواست ، خدا را آن چنان برايش توصيف كند كه گويا او را با چشم مىبيند ، تا بر معرفتش افزوده گردد ! امام عليه السّلام از اين سخن خشمگين شد و اعلام كرد همه حاضر شوند ؛ مسجد پر از جمعيّت شد ، امام عليه السّلام بر منبر قرار گرفت ، در حالى كه غضبناك بود و رنگ چهره‌اش متغيّر ؛ پس از ستايش خداوند و درود بر پيامبر اسلام صلّى اللّه عليه و آله چنين فرمود : . . .\r\n\r\nخطبه در يك نگاه\r\nاين خطبه از خطبه‌هاى بسيار پر ارزش ، پر محتوا و فصيح و بليغ است ، كه گواه ديگرى بر عظمت امير مؤمنان عليه السّلام و ارتباطش با عالم قدس ، و بهره‌گيرىاش از علم بى انتهاى الهى است .\r\n« ابن ابى الحديد » در شرح بخشى از اين خطبه مىگويد : « هنگامى كه انسان به اين سخنان ربّانى و الفاظ قدسى نگاه مىكند ، فصاحت عرب در نظرش رنگ مىبازد و نسبت سخنان فصحاى عرب به اين خطبه ، همچون نسبت خاك است به طلاى ناب ؛ و اگر فرض كنيم عرب توانايى برآوردن الفاظ فصيحى شبيه اين الفاظ را داشته باشد ، كجا مىتواند محتوايى اين چنين بياورد ؛ عرب جاهلى ( كه در فصاحت معروف است ) و حتّى صحابهء پيامبر اكرم صلّى اللّه عليه و آله به اين معانى عميق آسمانى پى نمىبردند ، تا بخواهند از آن سخن بگويند » .\r\nسپس « ابن ابى الحديد » بعد از تجليل فراوان از اين خطبه ، مىافزايد : « سوگند\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nياد مىكنم ! كه اگر انسان آگاه و دانا در اين سخن دقّت كند ، اندامش به لرزه در مىآيد و قلبش تكان مىخورد و عظمت خداوند را با تمام وجود خود احساس مىكند و گويى از كثرت شوق ، هوش از سرش مىپرد و روحش مىخواهد از بدن پرواز كند » . « 1 » به هر حال ، اين خطبه داراى چند بخش است كه هر كدام ديگرى را تكميل مىكند :\r\nدر بخش اوّل ، قسمتى از اوصاف پروردگار جهت آماده كردن افكار براى پذيرش حقايق بعد از آن ، آمده است .\r\nدر بخش دوّم ، به سؤال پرسش كننده‌اى كه از اوصاف پروردگار پرسيده بود پاسخ مىگويد و معيار را در اسما و صفات پروردگار ، قرآن مجيد قرار مىدهد و به او توصيه مىكند كه مخصوصا در اين بحث ، از آيات قرآن جدا نشود .\r\nدر بخش سوّم ، به عدم احاطهء علمى انسان به كنه ذات و صفات خدا اشاره مىفرمايد .\r\nدر بخش چهارم ، از تدبير خداوند در جهان خلقت - كه آينه‌اى است براى تجلّى ذات و صفات او - بحث مىفرمايد .\r\nدر بخش پنجم ، سخن از آفرينش آسمان‌هاى با عظمت است ، كه جلوه‌گاه عظمت خدا است .\r\nدر بخش ششم ، از آفرينش فرشتگان و صفات و ويژگى آنها سخن مىگويد .\r\nدر بخش هفتم ، توجّه شنوندگان را از عالم بالا به جهان پايين معطوف مىدارد و از آفرينش زمين سخن به ميان مىآورد .\r\nدر بخش هشتم ، به آفرينش آدم عليه السّلام و بعثت انبيا و ارسال رسل اشاره شده است .\r\n\r\n\r\n","description":"","footnote":"\r\n( 1 ) شرح نهج البلاغهء ابن ابى الحديد ، جلد 6 ، صفحهء 425 .\r\n","page_name":" 17 ","page_number":17},
  {"content":"\r\n\r\nدر بخش نهم ، از علم خداوند به غيوب و آگاهى او بر تمام اسرار وجود انسان و اعمال و نيّات و افكار و اسرار نهفته در درون سينهء او ، سخن مىگويد .\r\nو بالأخره در دهمين و آخرين بخش ، با دعاهاى بسيار پر معنا و پر محتوا ، خطبه را به پايان مىبرد و از مجموع اين بخش‌ها ، معجون حيات بخشى براى تلطيف روح انسان و سير او در مسير قرب الى اللّه و اصلاح فكر و اعمال انسان ساخته و در اختيار همگان مىگذارد « 1 » .\r\nدر مورد علّت نامگذارى اين خطبه به عنوان « أشباح » ميان محقّقان گفتگو است .\r\nبعضى گفته‌اند ، « اشباح » كنايه از فرشتگان است و از آنجا كه بخش مهمّى از اين خطبه ، در مورد فرشتگان سخن مىگويد به خطبه « اشباح » نامگذارى شده است .\r\nبعضى احتمال داده‌اند كه كلمهء « اشباح » در اين خطبه وجود داشته و چون « سيّد رضى » عادت بر اين دارد كه از خطبه گلچين مىكند ، و تمام آن را نقل نمىكند اين بخش از خطبه را انداخته است و آن جمله ، احتمالا اين بوده است : « و كيف يوصف بالأشباح و ينعت بالألسن الفصاح ؛ چگونه ممكن است خداوند به اشباح و اجسام توصيف شود و چگونه ممكن است زبان‌هاى فصيح و گويا قدرت ، بر بيان وصف او داشته باشند » . ( اين جمله را مرحوم « صدوق » در كتاب « توحيد » در خطبه‌اى كه شباهت با قسمتى از خطبهء اشباح دارد ، آورده است ) . « 2 » احتمال ديگر در اين نامگذارى اين است كه ، چون خطبه طولانى بوده و يكى از معانى اصلى « شبح » گسترش و وسعت و امتداد چيزى است ، « 3 » به اين نام ، ناميده شده است .\r\n\r\n\r\n","description":"","footnote":"\r\n( 1 ) توجّه داشته باشيد كه اين خطبه در يك تقسيم كلّى ، به ده بخش تقسيم شده است ، و گر نه برخى از اين بخش‌ها ، به بخش‌هاى ديگرى نيز تقسيم مىشود ؛ از اين رو ، ما در شرح و تفسير اين خطبه ، آن را در نهايت به بيست و چهار بخش رسانده‌ايم .\r\n( 2 ) توحيد صدوق ، صفحه 79 ، حديث 34 .\r\n( 3 ) « ابن فارس » در « مقاييس اللّغة » در تفسير « شبح » مىگويد : « أصل صحيح يدلّ على امتداد الشىء فى عرض ، من ذلك « الشّبح » و هو الشّخص ، سمّى بذلك ، لأنّه فيه إمتداد او عرضا » .\r\n","page_name":" 18 ","page_number":18},
  {"content":"\r\n\r\nدر اينجا اين سؤال پيش مىآيد كه در مقدّمهء خطبه خوانديم ، حضرت از سؤال شخص سائل ، دربارهء صفات خدا غضبناك شد و مردم را دعوت به اجتماع كرد و اين خطبهء جامع را براى همه ايراد فرمود ؛ اين غضب و خشم ، مولود چه بود ؟\r\nدر پاسخ اين سؤال نكاتى به نظر مىرسد ؛ از جمله اينكه : لحن اين سؤال نشان مىدهد كه گويا او انتظار داشت خداوند صفاتى همچون صفات مخلوقين داشته باشد ؛ چون تعبير به « رؤيت » كرد ، چيزى كه متناسب عقيدهء مجسّمه ( يعنى آنهايى كه به جسميّت خدا قائلند ) بود .\r\nديگر اينكه ، شايد خشم و غضب حضرت از اين نظر بود كه چرا با گذشتن اين همه مدّت از طلوع اسلام ، هنوز بعضى از مسلمانان آگاهى كافى از صفات پروردگار ندارند ! يا اينكه ! ، چرا مخالفان بيست و پنج سال آن حضرت را خانه‌نشين كردند و نگذاشتند بيشتر به تعليم و تربيت مردم بپردازد و آنها را به معارف اسلام آشنا سازد .\r\n\r\n","description":"","footnote":"","page_name":" 19 ","page_number":19},
  {"content":"\r\n . \r\n","description":"","footnote":"","page_name":" 20 ","page_number":20},
  {"content":"\r\n\r\n\r\nبخش اوّل\r\nالحمد للّه الّذي لا يفره المنع و الجمود ، و لا يكديه الإعطاء و الجود ؛ إذ كلّ معط منتقص سواه ، و كلّ مانع مذموم ما خلاه ؛ و هو المنّان بفوائد النّعم ، و عوائد المزيد و القسم ؛ عياله الخلائق ، ضمن أرزاقهم ، و قدّر أقواتهم ، و نهج سبيل الرّاغبين إليه ، و الطّالبين ما لديه ، و ليس بما سئل بأجود منه بما لم يسأل . الأوّل الّذي لم يكن له قبل فيكون شيء قبله ، و الآخر الّذي ليس له بعد فيكون شيء بعده ، و الرّادع أناسيّ الأبصار عن أن تناله أو تدركه ، ما اختلف عليه دهر فيختلف منه الحال ، و لا كان في مكان فيجوز عليه الانتقال . و لو وهب ما تنفّست عنه معادن الجبال ، و ضحكت عنه أصداف البحار ، من فلزّ الّجين و العقيان ، و نثارة الدّرّ و حصيد المرجان ، ما أثّر ذلك في جوده ، و لا أنفد سعة ما عنده ، و لكان عنده من ذخائر الأنعام ما لا تنفده مطالب الأنام ، لأنّه الجواد الّذي لا يغيضه سؤال السّائلين و لا يبخله إلحاح الملحّين .\r\n\r\nترجمه\r\nحمد و ستايش مخصوص خداوندى است كه باز داشتن و امساك چيزى بر دارايىاش نمىافزايد ، و سخاوت و بخشش او را فقير نمىسازد ؛ چرا كه هر بخشنده‌اى غير از او دارايىاش نقصان مىيابد ، و هر كس جز او ، دست از عطا و بخشش باز دارد ، مذموم شمرده مىشود . اوست بخشندهء انواع نعمت‌ها و افزون كنندهء درآمدها و\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nبهره‌ها . همهء بندگان جيره خوار اويند ، و روزى همهء آنها را تضمين كرده ، و قوت آنها را معين ساخته است و راه را به علاقه‌مندان خود ، و جويندگان آنچه نزد اوست ، نشان داده است . چنان نيست كه سخاوت او در آنجا كه از وى چيزى بخواهند ، بيشتر از موقعى باشد كه از او نخواهند . او آغازى است كه قبل ندارد ، تا پيش از او چيزى باشد ، و پايانى است كه بعد ندارد ، تا بعد از او وجودى باشد ( بلكه از ازل تا ابد بوده و خواهد بود ) .\r\nمردمك چشم‌ها را ، از مشاهده و درك ذاتش باز داشته است ( نه چشم ظاهر او را مىبيند ، و نه چشم باطن به كنه ذاتش مىرسد ) . زمانى بر آن نگذشته تا حالش دگرگون شود ، و در مكانى نبوده كه جا به جايى براى او تصوّر شود . اگر آنچه از درون سينهء معادن كوهها بيرون مىريزد ، يا از دهان صدف‌هاى دريا خارج مىشود : از نقرهء خالص و طلاى ناب و دانه‌هاى درّ و شاخه‌هاى مرجان ( و در يك كلمه ، تمام ذخاير جهان ) را ببخشد ، در جود و سخايش كمترين اثرى نمىگذارد ، و از وسعت نعمت‌هايش نمىكاهد ؛ آن قدر نزد او از ذخاير نعمت‌ها است ، كه تقاضاهاى مردم آن را از ميان نمىبرد ؛ چرا كه او سخاوتمندى است كه پاسخ‌گويى به تقاضاى سائلان ، چيزى از او نمىكاهد ، و اصرار اصراركنندگان ، او را به بخل وانمىدارد .\r\n\r\nشرح و تفسير جود و بخشش بىانتهاى او\r\nهمان گونه كه در مقدّمهء خطبه آمد ، انگيزهء ايراد اين خطبه از سوى امام عليه السّلام اين بود كه شخصى از آن حضرت ، توصيف خداوند را خواست ؛ توصيفى كه به منزلهء عيان و مشاهده باشد و از آنجا كه اين سخن ، بوى اعتقاد به جسميّت خداوند ، يا لا اقلّ داشتن اوصاف ممكنات مىدهد ، امام ، سخت خشمگين شد و چهره‌اش دگرگون\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nگشت و براى اصلاح اين گونه طرز فكرها و هدايت به صراط مستقيم در اوصاف الهى ، اين خطبه را ايراد فرمود .\r\nبه همين دليل ، خطبه از دقيق‌ترين اوصاف پروردگار - كه بيانگر جدايى او از اوصاف همهء مخلوقات و تفاوت او با آنهاست - آغاز شده است .\r\nنخست مىفرمايد : « حمد و ستايش مخصوص خداوندى است كه بازداشتن و امساك ، چيزى بر دارايى او نمىافزايد ، و سخاوت و بخشش ، او را فقير نمىسازد » .\r\n( الحمد للّه الّذي لا يفره « 1 » المنع و الجمود ، و لا يكديه « 2 » الإعطاء و الجود ) .\r\nسپس به دليل آن پرداخته ، مىفرمايد : « چون هر بخشنده‌اى غير از او ، داراييش نقصان مىيابد و هر كس جز او ، دست از عطا و بخشش باز دارد ، مذموم شمرده مىشود » ( إذ كلّ معط منتقص سواه ، و كلّ مانع مذموم ما خلاه ) .\r\nمىدانيم يكى از اركان اصلى معرفت صفات پروردگار اين است كه بدانيم او وجودى است از هر نظر بىنهايت و هيچ گونه محدوديتى در ذات و صفات او نيست ؛ بديهى است كه نامحدود ، هر چه از او بردارند ، باز هم نامحدود است ؛ يعنى كاستى در آن راه نمىيابد . به اين ترتيب ، اگر به هر انسانى به اندازهء اين جهان مادّه ببخشد ، باز هم كمترين كاستى در خزاين نعمت‌هاى او پديد نمىآيد . و نيز به همين دليل اگر چيزى را از كسى باز دارد ، به يقين جاى نكوهش نيست ؛ چون در ذات بىنهايت ، بخل تصوّر نمىشود ! حتما دليل و حكمتى داشته است .\r\nبه تعبير ديگر : بخشش و منع او بر حسب لياقت‌ها و استعدادها و شايستگىهاست و از اين رو ، جايى براى گفتگو و چون چرا باقى نمىماند .\r\nدر حديث قدسى مىخوانيم : « يا عبادي ! لو أنّ أوّلكم و آخركم و انسكم و جنّكم ،\r\n\r\n\r\n","description":"","footnote":"\r\n( 1 ) « يفره » از مادّهء « وفور » به معنى فزونى و فراوانى و كامل كردن است .\r\n( 2 ) « يكديه » از مادّهء « كدى » ( بر وزن كسب ) به معنى بخل ورزيدن ، محبوس ساختن و تقاضاى كردن از ديگرى است .\r\n","page_name":" 23 ","page_number":23},
  {"content":"\r\n\r\nقاموا في صعيد واحد ، فسألوني فأعطيت كلّ إنسان مسألته ما نقص ذلك ممّا عندي شيئا إلّا كما ينقص المخيط إذا دخل البحر ؛ اى بندگان من ! اگر اوّلين و آخرين شما ، انسانها و پريان ، همه در ميدان وسيعى بايستند و از من تقاضاى ( زيادى ) كنند و به هر كس آنچه بخواهد بدهم ، همهء اينها چيزى از خزاين من كم نمىكند ، مگر به آن مقدار كه سوزن را وارد دريا كنند و بيرون آورند ؛ ( بديهى است چيزى از آب دريا بر سوزن نمىماند جز رطوبت فوق العاده ناچيز ، و اين مثالى است براى كمترين نقصان در برابر بزرگترين منبع ؛ و در واقع حتّى از اين هم كمتر است . يا به تعبير بهتر : هيچ كاستى در خزاين نامتناهى او پيدا نمىشود ) » « 1 » و در حديث قدسى ديگر مىخوانيم كه خداوند مىفرمايد : « إنّ من عبادى من لا يصلحه إلّا الفاقة ، و لو أغنيته لأفسده ذلك ؛ بعضى از بندگان من هستند كه صلاح آنها در آن است كه نيازمند باشند و اگر آنانرا غنى سازم ، فاسد مىشوند » « 2 » . سپس در ادامهء اين سخن ، به اوصاف ديگرى كه در ارتباط با همين جود و عطاى الهى است پرداخته ، چنين مىفرمايد : « اوست بخشندهء انواع نعمت‌ها و افزون كنندهء درآمدها و بهره‌ها » . ( و هو المنّان بفوائد النّعم ، و عوائد المزيد و القسم ) .\r\nاز آنجا كه توجّه به نعمت‌هاى الهى ، بر اساس اين واقعيت كه وجدان انسان ، شكر منعم را لازم مىشمرد و توجّه بندگان را به او معطوف مىدارد ، امام عليه السّلام در آغاز اين خطبه به سراغ اين معنا مىرود ، تا دل‌هاى شنوندگان را براى پذيرش بحث‌هاى آينده آماده سازد .\r\nتعبير به « منّان » ( از مادهء « منّ » ) به معناى بسيار بخشنده است و « فوائد النّعم » مفهوم وسيعى دارد كه هر گونه نعمت مادّى و معنوى را شامل مىشود . در اينكه چه تفاوتى ميان اين جمله و جملهء « عوائد المزيد و القسم » مىباشد ؟ چند احتمال وجود دارد ؛ نخست اينكه ، تعبير اوّل اشاره به ضروريّات زندگى است و تعبير دوم اشاره\r\n\r\n\r\n","description":"","footnote":"\r\n( 1 ) منهاج البراعه ، جلد 6 ، صفحهء 288 .\r\n( 2 ) بحار الانوار ، جلد 68 ، صفحه 140 ، حديث 31 .\r\n","page_name":" 24 ","page_number":24},
  {"content":"\r\n\r\nاست به مسائل رفاهى و آنچه مايهء آرامش و آسايش و لذّت و نشاط مىگردد .\r\nيا اينكه تعبير اوّل اشاره به نعمت‌هاى فردى است و تعبير دوم ( با توجّه به تعبير « ألقسم » كه از مادّهء قسمت است ) اشاره به بهره‌هاى اجتماعى است .\r\nيا اينكه « فوائد النّعم » اشاره به روزىهايى است كه به هر حال به سراغ انسان مىآيد ، مانند : آب و هوا و نور آفتاب و روزىهاى ناخواسته و بىتلاش ؛ و تعبير به « عوائد المزيد و القسم » ناظر به روزىهايى است كه با تلاش و كوشش و مديريّت صحيح و درايت و هوشيارى نصيب انسان مىشود . اين احتمال وجود دارد كه دو تعبير فوق اشاره به همهء اين تفسيرها باشد .\r\nدر توصيف بعد و ادامهء همين مطلب ، مىافزايد : « همهء بندگان ، جيره خوار اويند ، و روزى همهء آنها را تضمين كرده ، و قوت آنها را معيّن ساخته است » . عياله الخلائق ، ضمن أرزاقهم ، و قدّر أقواتهم ) .\r\nتعبير به « عيال » از يك سو ، اشاره به محبّت و عنايت پروردگار نسبت به بندگان است ، و از سوى ديگر مقدّمه‌اى است براى بيان تضمين ارزاق آنها ؛ چرا كه هر كس در برابر عيال و اهل بيت خود ، احساس مسئوليّت مىكند . امكان ندارد خداوند بنده‌اى را بيافريند ، ولى روزى او را مقدّر نساخته باشد و اگر مىبينيم در جهان امروز و ديروز ، جمعى از گرسنگى جان مىبازند ، به دليل مظالم و افزون طلبىهايى است كه ظالمان و ستمگران دارند و بهرهء ديگران را ، غاصبانه به خود اختصاص مىدهند . و گاه نيز به دليل عدم تلاش و كوشش و به كار نبستن مديريّت صحيح است ؛ و گر نه اين سفرهء گستردهء الهى ، پاسخگوى نيازهاى همهء انسانها تا پايان جهان است .\r\nسپس به نعمت‌هاى معنوى پرداخته ، مىفرمايد : « خداوند راه را به علاقه‌مندان خود ، و جويندگان آنچه نزد اوست ، نشان داده است ، ( تا هر كس طالب او و عاشق\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nاوست ، در اين راه گام نهد و به جوار قرب او بشتابد ) » . ( و نهج سبيل الرّاغبين إليه ، و الطّالبين ما لديه ) .\r\nبه اين ترتيب ، تمام اسباب سعادت انسانها را در جنبه‌هاى مادّى و معنوى ، فراهم ساخته است و راه را از چاه نشان داده ، بىآنكه كسى را اجبار به پيمودن ، يا ترك سلوك اين راه كند ؛ اين انسانها هستند كه با تصميم و ارادهء خويش ، از اين منابع نعمت ، مىتوانند بهره بگيرند .\r\nدر آخرين جمله در رابطهء با همين نعمت‌ها به يكى ديگر از اوصاف خاصّ حضرتش مىپردازد و مىفرمايد : « چنان نيست كه سخاوت خداوند در آنجا كه از وى چيزى بخواهند بيشتر از موقعى باشد كه از او نخواهند » ( و ليس بما سئل بأجود منه بما لم يسأل ) .\r\nاين تعبير اشارهء لطيفى به اين حقيقت است كه جود و بخشش خداوند بر اساس لياقت‌ها و شايستگىهاست ، نه بر حسب اصرارها و تقاضاها و اگر دعا يكى از اسباب نعمت‌هاى الهى است ، به خاطر آن است كه دعا كننده اگر شرايط دعا را فراهم سازد ، شايستگى و لياقتش فزون مىگردد ؛ چرا كه دعاى صحيح ، انسان را به توبه و انابه و اصلاح خويشتن و ذكر خدا وامىدارد ، كه هر كدام سبب شايستگى بيشترى مىشود .\r\n« ابن ابى الحديد » در تفسير جملهء « و ليس ما سئل بأجود . . . » مىگويد : « در آن معناى لطيفى نهفته شده ، زيرا اين از ويژگىهاى بشر است كه وقتى مورد درخواست قرار بگيرند و به آنها اصرار كنند ، بيشتر اقدام به بخشش مىكنند و اگر كسى سؤال نكند ، يا كمتر مىبخشند ، ( و يا اصلا نمىبخشند ) ولى جود و سخاى الهى عام و فراگير است و در همه حال شامل حال بندگان مىشود ، ( چه درخواست كنند و چه نكنند . هر چند دعا و ذكر خدا و توجّه به ذات پاك او ، شايستگى بيشترى براى عطا\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nبه انسان مىدهد ) » . « 1 » اضافه بر اين ، انسانها به خاطر نياز و نقصانشان نسبت به چيزهايى كه مورد احتياج آنهاست ، كمتر سخاوت به خرج مىدهند ، تا چيزهايى كه به آن نياز ندارند ؛ ولى از آنجا كه نياز و نقصان در ذات پاك خداوند راه ندارد ، اين تفاوت نيز در آنجا بى مفهوم است .\r\nدر ادامهء اين اوصاف كه مربوط به صفات افعال و رزق و روزى بود ، امام عليه السّلام اشاره به چهار وصف از صفات ذات او مىكند ؛ نخست مىفرمايد : « او آغازى است كه قبل ندارد تا پيش از او چيزى باشد ، و پايانى است كه بعد ندارد تا بعد از او وجودى باشد ( او از ازل تا ابد بوده و خواهد بود ) » . ( ألأوّل الّذي لم يكن له قبل فيكون شىء قبله ، و الآخر الّذي ليس له بعد فيكون شىء بعده ) .\r\nمىدانيم اساس و پايهء اصلى در معرفت ذات و صفات خداوند ، مسألهء نامحدود بودن اوست ؛ او كمال مطلق است و وجودى است نامتناهى از هر جهت ؛ و به همين دليل هميشه بوده و هميشه خواهد بود .\r\nدر عالم ممكنات ، ممكن است چيزى اوّل باشد نسبت به آنچه بعد از آن مىآيد و در عين حال ، قبل از آن نيز اشيايى باشند ؛ چرا كه آغاز و انجام بودن در ممكنات ، يك امر نسبى است ؛ تنها ذات پاك خداست كه نه چيزى قبل از آن بوده و نه چيزى بعد از آن خواهد بود . بديهى است اوّليّت خداوند و آخر بودن او به معناى اوّل و آخر زمانى نيست ! چرا كه زمان از حركت موجودات بوجود مىآيد ( زمان مقدار حركت است ؛ ) و مىدانيم در ذات او حركت و تغيير امكان پذير نيست ، چرا كه حركت يا به سوى كمال است و يا به سوى نقصان ؛ او كمال مطلق است و نقصانى در او راه ندارد .\r\nو در سوّمين وصف مىفرمايد : « مردمك چشمها را از مشاهده و درك ذاتش باز\r\n\r\n\r\n","description":"","footnote":"\r\n( 1 ) شرح نهج البلاغهء ابن ابى الحديد ، جلد 6 ، صفحهء 400 .\r\n","page_name":" 27 ","page_number":27},
  {"content":"\r\n\r\nداشته است ( نه چشم ظاهر او را مىبيند و نه چشم باطن به كنه ذاتش مىرسد ) » ( و الرّادع أناسىّ « 1 » الأبصار عن أن تناله أو تدركه ) .\r\nنه چشم ظاهر او را مىبيند ، چرا كه جسم نيست و مكان و جهت ندارد و نه چشم باطن كنه ذاتش را مشاهده مىكند ، چرا كه محدود ، توان ديدن نامحدود را ندارد .\r\nبنا بر اين ، تعبير به « رادع » ( باز دارنده ) به اين معنا نيست كه حجابى ايجاد كرده ؛ بلكه كنايه از اين است كه ذات او برتر و بالاتر از اين است كه با چشم ظاهر يا باطن ديده شود .\r\nقرآن مجيد نيز مىفرمايد :  « لا تُدْرِكُهُ الْأَبْصارُ وَ هُوَ يُدْرِكُ الْأَبْصارَ »  ؛ چشمها او را نمىبيند و او چشمها را مىبيند » . « 2 » و هنگامى كه بنى اسرائيل تقاضاى مشاهدهء او را كردند ، به موسى فرمود : « نگاهى به كوه كن ، اگر در برابر جلوهء ذات من پا بر جا ماند مرا خواهى ديد ، ولى كوه در برابر تجلّى حق چنان از هم متلاشى شد كه همهء بنى اسرائيل به خاك افتادند و هنگامى كه به حال نخست بازگشتند اعتراف كردند كه ذات پاك او برتر از آن است كه انسان آن را ببيند . » « 3 » در چهارمين و پنجمين وصف كه مكمّل اوصاف پيشين است مىافزايد : « زمانى بر او نگذشته تا حالش دگرگون گردد ، و در مكانى نبوده كه جا به جايى براى او تصوّر شود » . ( ما اختلف عليه دهر فيختلف منه الحال ، و لا كان في مكان فيجوز عليه الإنتقال ) .\r\nدر واقع اين دو وصف اشاره به نفى زمان و مكان و عوارض آنها از ذات پاك\r\n\r\n\r\n","description":"","footnote":"\r\n( 1 ) « اناسىّ » جمع « انسان » كه معمولا به افراد بشر گفته مىشود . ولى گاه اين واژه به معناى مردمك چشم به كار مىرود ( توجّه داشته باشيد كه مردمك نيز از كلمهء مردم گرفته شده ) به خاطر عكسى كه از افراد در آن منعكس مىشود . شاعر مىگويد :\r\n ز گريه ، مردم چشمم نشسته در خون است * ببين كه در طلبت حال مردمان چون است ! \r\n( 2 ) سورهء انعام ، آيهء 103 .\r\n( 3 ) برگرفته از آيهء 55 سورهء بقره و 143 سورهء اعراف .\r\n","page_name":" 28 ","page_number":28},
  {"content":"\r\n\r\nخداوند است ؛ ذاتى كه بىنهايت است حركتى در آن تصوّر نمىشود و به همين دليل تحت سيطرهء زمان واقع نخواهد شد و نيز به همين دليل حالات مختلف و حركت به سوى كمال يا نقصان در آن راه ندارد ؛ او جسم نيست ، تا مكان بخواهد ؛ محدود نيست ، تا جاى معيّنى داشته باشد و به همين دليل ، جا به جايى براى او متصوّر نيست .\r\nبار ديگر امام عليه السّلام به وصف جود و بخشش خداوند باز مىگردد و سخن از درياى بىكران جود و سخايش مىگويد تا حسّ شكرگزارى بندگان را برانگيزد و به ذات پاكش اميدوار سازد و به معرفت صفات جلال و جمالش رهنمون گردد . مىفرمايد :\r\n« اگر آن چه از درون سينهء معادن كوهها بيرون مىريزد يا از دهان صدفهاى دريا خارج مىشود ، از نقرهء خالص و طلاى ناب و دانه‌هاى درّ و شاخه‌هاى مرجان ( و در يك كلمه تمام ذخاير جهان ) را ببخشد ، در جود و سخايش كمترين اثرى نمىگذارد و از وسعت نعمت‌هايش نمىكاهد و آنقدر نزد او از ذخاير نعمتهاست كه تقاضاهاى مردم آن را از ميان نمىبرد ؛ چرا كه او سخاوتمندى است كه پاسخ‌گويى به درخواست سائلان چيزى از او كم نمىكند ؛ و اصرار اصراركنندگان او را به بخل وا نمىدارد » . ( و لو وهب ما تنفّست عنه معادن الجبال ، و ضحكت عنه أصداف البحار ، من فلزّ اللّجين « 1 » و العقيان ، « 2 » و نثارة « 3 » الدّرّ ، و حصيد المرجان ، ما أثّر ذلك في جوده ، و لا أنفد سعة ما عنده ، و لكان عنده من ذخائر الأنعام ، ما لا تنفده مطالب الأنام ، لأنّه الجواد الّذي لا يغيضه « 4 » سؤال السّائلين ، و لا يبخله إلحاح الملحّين ) .\r\n\r\n\r\n","description":"","footnote":"\r\n( 1 ) « لجين » ( بر وزن حسين ) به معناى نقره است .\r\n( 2 ) « عقيان » به معناى طلاى خالص است .\r\n( 3 ) « نثاره » از مادّهء « نثر » ( بر وزن نصر ) به معناى پراكندن است و از آنجا كه دهانهء صدفها در درياها شكافته مىگردد و دانه‌هاى درّ به هر سو پراكنده مىشود ، اين تعبير به كار رفته است .\r\n( 4 ) « يغيض » از ماده « غيض » ( بر وزن فيض ) به معناى نقصان يافتن و فرو رفتن آب در زمين است و در جملهء بالا اشاره به اين است كه چشمهء جوشان فيض پروردگار ، با بخشش‌ها هرگز نقصان نمىيابد .\r\n","page_name":" 29 ","page_number":29},
  {"content":"\r\n\r\nتعبيرى از اين زيباتر و رساتر دربارهء جود و سخاى خداوند متعال و گسترش دامنهء نعمت‌هاى او پيدا نمىشود ، كه اگر تمام معادن و ذخاير گرانبهاى دنيا را كه در عمق كوهها و دل درياها و خزاين انسانها وجود دارد ، يك جا به يك نفر ببخشد ، سر سوزنى در گنجينهء مواهب او اثر نمىگذارد ! چرا كه با يك فرمان « كن » به مصداق « فيكون » هزاران هزار امثال آن در عرصهء هستى ظاهر مىشود و نيز به همين دليل است كه درخواست‌هاى مكرّر و اصرارهاى اصرار كنندگان ، او را به بخل وانمىدارد و در خشم و غضب فرو نمىبرد ؛ كسانى از تقاضاهاى مكرّر ناراحت مىشوند ، كه منابعشان محدود است و با بخشش كاستى مىگيرد و سرانجام پايان مىيابد و به همين دليل اگر دست حاجت مىبريم ، بايد نزد خداوندى ببريم كه كريم است و بخشنده و جواد و رحيم .\r\nتعبير به « تنفّس » دربارهء معادن كوهها ، اشارهء لطيفى است به بيرون افكندن معادن از درون آنها به سبب ريزشها ، زلزله‌ها و شكاف‌هايى كه بر اثر گذشت زمان در آنها پيدا مىشود . و تعبير به « ضحك » ( خنده ) دربارهء صدف‌ها اشاره به شكاف‌هايى است كه در دهانهء آنها پيدا مىشود و لؤلؤهاى غلتان از آن بيرون مىريزد ؛ همان گونه كه انسان‌هاى زيبا ، به هنگام خنديدن ، دندانهاى همچون مرواريدشان نمايان مىگردد ، صدف‌هاى دريا نيز وقتى مىخندند دانه‌هاى لؤلؤ در آنها آشكار مىشود و بيرون مىريزد .\r\n\r\nنكته گستردگى نعمت‌هاى خداوند\r\nاين بخش از كلام مولا نكات جالبى را در برگرفته كه همهء آنها ناظر به وسعت نعمت‌هاى پروردگار و جوشش چشمه‌هاى فيض ازلى اوست ؛ تا از اين طريق امام عليه السّلام\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nوجدان شنوندگان را تحريك كرده ، و آنها را از طريق وجوب شكر منعم - كه يك حكم بديهى عقلى است - براى معرفت ذات و صفات او - تا آنجا كه در حوصلهء بشر است - بسيج كند .\r\nدر يك جا مىفرمايد : هر چه مىخواهيد ، از او بخواهيد ، جود و بخشش ، هر قدر زياد باشد از خزانهء نعمت و رحمت او چيزى نمىكاهد .\r\nدر جايى ديگر مىگويد : او بقدرى سخاوتمند و بخشنده است كه حتّى اگر كسى از او درخواستى هم نكند ، ولى وى را نيازمند و لايق بداند ، به او مىبخشد و مشمول عناياتش مىكند .\r\nهمان گونه كه در دعاى معروف ماه رجب نيز مىخوانيم : « يا من يعطي من سئله ، يا من يعطي من لم يسئله و من لم يعرفه ، تحنّا منه و رحمة ؛ اى كسى كه هر كس از او درخواستى كند به او مىبخشد و حتّى كسى را كه درخواستى نكرده و او را هم نمىشناسد ، از عطا و بخشش خويش محروم نمىسازد » « 1 » .\r\nدر جاى ديگر ، با عباراتى بسيار زيبا و دلنشين اين حقيقت را بر ملا مىسازد كه اگر تمام گنجهاى صحرا و دريا و همهء ثروتهاى موجود روى زمين و زير زمين را به كسى ببخشد ، كمترين اثرى در جود و بخشش او نمىگذارد و از دامنهء آن نمىكاهد و نيز تكرار سؤال و درخواست و الحاح و اصرار در گسترش عطا و سخاى او اثرى ندارد ؛ در حالى كه انسانها هر قدر سخىّ و بخشنده باشند ، در مقابل تمام اين امور آسيب پذيرند و دليل آن يك چيز است و آن اينكه امكانات و عطاياى همه محدود است و عطا و نعمت‌هاى خدا همچون ذات پاك او نامحدود .\r\n\r\n\r\n","description":"","footnote":"\r\n( 1 ) مفاتيح الجنان ، اعمال ماه رجب .\r\n","page_name":" 31 ","page_number":31},
  {"content":"\r\n . \r\n","description":"","footnote":"","page_name":" 32 ","page_number":32},
  {"content":"\r\n\r\n\r\nبخش دوّم\r\nفانظر أيّها السّائل : فما دلّك القرآن عليه من صفته فائتمّ به و استضىء بنور هدايته ، و ما كلّفك الشّيطان علمه ممّا ليس في الكتاب عليك فرضه ، و لا في سنّة النّبيّ صلّى اللّه عليه و آله و أئمّة الهدى أثره ، فكل علمه إلى اللّه سبحانه ، فإنّ ذلك منتهى حقّ اللّه عليك . و اعلم أنّ الرّاسخين في العلم هم الّذين أغناهم عن اقتحام السّدد المضروبة دون الغيوب ، الإقرار بجملة ما جهلوا تفسيره من الغيب المحجوب ، فمدح اللّه - تعالى - اعترافهم بالعجز عن تناول ما لم يحيطوا به علما ، و سمّى تركهم التّعمّق فيما لم يكلّفهم البحث عن كنهه رسوخا ، فاقتصر على ذلك ، و لا تقدّر عظمة اللّه سبحانه على قدر عقلك فتكون من الهالكين .\r\n\r\nترجمه\r\nاى كسى كه از صفات خدا سؤال كردى ! درست بنگر آنچه را قرآن از صفات او بيان كرده است از آن پيروى كن و از نور هدايتش روشنايى بگير و آنچه را شيطان فرا گرفتنش را به تو تكليف مىكند - از امورى كه در كتاب خدا بر تو واجب نشده و اثرى از آن در سنّت پيامبر صلّى اللّه عليه و آله و ائمهء هدى نيامده است - علمش را به خداوند واگذار كن ؛ كه اين نهايت حق خدا بر توست . و بدان راسخان و استواران در علم ، آنها هستند كه خداوند آنان را به خاطر اقرار اجمالى به تمام آنچه از آنها پوشيده است و تفسير آن را نمىدانند ، از فرو رفتن در عمق اسرار نهانى بىنياز ساخته و از اين\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nجهت كه به عجز خويش در برابر آنچه از تفسيرش ناتوانند اعتراف دارند خداوند آنها را ستوده و ترك بحث و تعمّق در آنچه پروردگار بر عهدهء آنان نگذاشته است را رسوخ در علم ناميده ( و آنان را راسخان و ثابت قدمان در دانش خوانده است ؛ ) به همين مقدار قناعت كن و عظمت خداوند سبحان را با مقياس عقل خود ، اندازه مگير كه از هالكان خواهى بود .\r\n\r\nشرح و تفسير ببين خداوند چگونه خود را معرّفى كرده\r\nدر اين بخش از خطبه ، امام عليه السّلام به يك قاعدهء كلّى و يك اصل مهم و جاودانى در فهم صفات خداوند اشاره فرموده ، كه اگر همه مطابق آن حركت كنند ، اختلافات مربوط به صفات خداوند بر طرف خواهد شد ؛ مىفرمايد : « اى كسى كه از صفات خدا سؤال كردى ! درست بنگر ، آنچه را قرآن از صفات او بيان كرده از آن پيروى كن ، و از نور هدايتش روشنايى بگير ، و آنچه را شيطان ، فرا گرفتنش را به تو تكليف مىكند از امورى كه در كتاب خدا بر تو واجب نشده و اثرى از آن در سنّت پيامبر صلّى اللّه عليه و آله و ائمّه هدى نيامده است ، علمش را به خداوند واگذار ، كه اين نهايت حقّ خدا بر تو است ! » ( فانظر أيّها السّائل ! فما دلّك القرآن عليه من صفته فائتمّ به ، و استضىء بنور هدايته ، و ما كلّفك الشّيطان علمه ممّا ليس في الكتاب عليك فرضه ، و لا في سنّة النّبيّ صلّى اللّه عليه و آله و أئمّة الهدى أثره ؛ فكل علمه إلى اللّه سبحانه ، فإنّ ذلك منتهى حقّ اللّه عليك ) در واقع ، امام عليه السّلام وظيفهء همگان را در برابر معرفت صفات خدا روشن ساخته و آن اينكه بايد صفات او را در پرتو هدايت‌هاى قرآن و سنّت پيامبر صلّى اللّه عليه و آله و ائمّهء معصومين عليهم السّلام فرا گرفت و استبداد به رأى و تكيه بر افكار محدود انسانى در خصوص اين مسأله به هيچ وجه مجاز نيست و جزو وسوسه‌هاى شيطانى محسوب مىشود ؛ چرا ؟\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nزيرا از يك سو ، صفات خدا ، مانند ذاتش نامحدود است و افكار انسان‌ها همواره محدود است و از سوى ديگر ، آشنايى انسانها و سر و كارشان هميشه با مخلوقات است و هنگامى كه به سراغ صفات خدا مىروند خطر سقوط در پرتگاه تشبيه - تشبيه او به مخلوقات و صفات آنها - وجود دارد و به همين دليل بسيارى از كسانى كه اين اصل اساسى ( رجوع به قرآن و وحى و كلمات معصومين عليهم السّلام ) را فراموش كرده‌اند ، غالبا گرفتار انحرافات سختى شده و براى خدا صفات مخلوقين قائل شده‌اند .\r\nو از سوى ديگر ، همان گونه كه قرآن مىگويد : « هيچ چيز همانند خدا نيست »  « لَيْسَ كَمِثْلِهِ شَيْءٌ »  « 1 » و همان گونه كه در جاى ديگر فرموده : « انسان‌ها احاطه علمى به او پيدا نمىكنند »  و لا يحيطون به علما  « 2 » با اين حال ، چه كسى مىتواند جرأت كند كه با اين فكر قاصر بشرى ، به سراغ معرفت كنه ذات و صفات او برود ، جز اين كه به معرفت اجمالى قناعت نمايد و آن را هم از مبدء وحى و عصمت بگيرد ، كه خطايى در آن راه ندارد . خداوند خودش بايد خود را معرّفى كند و اولياء اللّه - كه به مبدأ وحى ارتباط دارند - بايد پرده از راز صفات او بردارند ؛ آن هم به آن مقدار كه استعداد بشر توان آن را دارد .\r\nدر اينجا اين سؤال پيش مىآيد كه آيا صفات خدا توقيفى است ؟ يعنى بيان وصفى براى او ، تنها در صورتى جايز است كه در كتاب و سنّت وارد شده باشد ؟\r\nدر پاسخ مىگوييم : آرى ! اين عقيدهء بسيارى از محقّقان و بزرگان علما است كه در بحث صفات خدا بايد با احتياط گام برداشت و تنها در پرتو نور افكن‌هاى وحى و سخنان معصومين عليهم السّلام پيش رفت .\r\nبه تعبير ديگر : راه معرفت صفات خدا از گذرگاه مستقيمى عبور مىكند كه در دو\r\n\r\n\r\n","description":"","footnote":"\r\n( 1 ) سورهء شورى ، آيهء 11 .\r\n( 2 ) سورهء طه ، آيهء 110 .\r\n","page_name":" 35 ","page_number":35},
  {"content":"\r\n\r\nطرفش ، دو پرتگاه عظيم است ! پرتگاه تعطيل و پرتگاه تشبيه ؛ توضيح اين كه :\r\nدر بحث معرفت صفات خداوند ، مانند بسيارى از مباحث ديگر ، افراط و تفريطهايى واقع شده است . گروهى صفات خدا را به صفات مخلوقين و با مقايسه به خويشتن تشبيه كرده‌اند ؛ صفات خدا را زايد بر ذات او دانسته ( همان گونه كه علم و قدرت و ساير صفات ما زايد بر ذات ما است . روزى عالم نبوده و بعد عالم شده‌ايم ، روزى قوى نبوده و بعد قوى شده‌ايم ) . و بسيارى ديگر از صفاتى كه آميخته با انواع نقص‌ها است ، براى آن ذات مقدّس قائل شده‌اند و تا آنجا پيش رفته‌اند كه براى خدا ، جسم و زمان و مكان و جهت و حتّى دست و پا و موهاى مجعّد و امثال آن قائل شده‌اند .\r\nگروه ديگرى ، در جهت مخالف اين افكار تا آنجا پيش رفته‌اند كه قايل به تعطيل معرفت صفات شده‌اند و گفته‌اند ما چيزى از صفات خدا را نمىدانيم و درك نمىكنيم . مبادا اگر به سراغ معرفت صفات او بروند ، گرفتار اشتباهات گروه اوّل شوند و در پرتگاه تشبيه سقوط كنند .\r\nاين دو گروه ، يعنى قائلين به تعطيل معرفت و قائلين به تشبيه ، هر دو در خطا و اشتباهند ! چرا كه در پرتو نور وحى و كلمات معصومين عليهم السّلام گام برنداشته‌اند ؛ لذا در تاريكى جهل به بيراهه رفته‌اند و اگر به توصيهء امير مؤمنان على عليه السّلام عمل مىكردند نه قائل به تعطيل بودند و نه قائل به تشبيه ؛ بلكه به معرفت اجمالى - كه در جمله‌هاى بعد در اين خطبه آمده است - قناعت مىكردند و براى اين كه از هر گونه خطا مصون بمانند گوش جان به آيات قرآن و كلمات معصومين عليهم السّلام بسپارند و تنها به اوصافى ايمان داشته باشند كه در اين بيانات آمده و چيزى از عقل خود بر آن نيفزايند كه پاى عقل در اين وادى لنگ است . يا به تعبير دقيق‌تر ، عقل بىكمك وحى و بدون هدايت‌هاى آن در شرح صفات خدا ناتوان است و اين وادى را بى خضر راه طى\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nنتوان كرد كه ظلمات است و بايد از خطر گمراهى ترسيد :\r\n طىّ اين مرحله بىهمرهى خضر مكن * ظلمات است بترس از خطر گمراهى ! \r\nقابل توجّه اين كه ، در مورد آنچه در قرآن آمده امام عليه السّلام تعبير به « فرض » نموده و در مورد سنّت معصومين عليهم السّلام تعبير به « اثر » كرده است . اين تفاوت در تعبير شايد اشاره به اين حقيقت باشد كه در باب صفات خدا ، شناخت آنچه در قرآن آمده لازم و واجب است و آنچه از معصومين عليهم السّلام رسيده ، شرح و تفسير و بيانى است بر آنچه در قرآن آمده است .\r\nسپس امام عليه السلام در ادامه اين سخن ، به نكته بسيار مهمى اشاره كرده ، مىفرمايد :\r\n« و بدان راسخان و استواران در علم آنها هستند كه خداوند آنان را به خاطر اقرار اجمالى به تمام آنچه از آنها پوشيده است و تفسير آن را نمىدانند ، از فرو رفتن در ( عمق ) اسرار نهانى بىنياز ساخته ؛ و از اين جهت كه به عجز خويش در برابر آنچه از تفسيرش ناتوانند اعتراف دارند ، خداوند آنها را ستوده ، و ترك بحث و تعمّق را در آنچه پروردگار بر عهدهء آنان نگذاشته است « رسوخ در علم » ناميده ( و آنان را راسخان و ثابت قدمان در دانش خوانده است ) » .\r\n( و اعلم أنّ الرّاسخين في العلم هم الّذين أغناهم عن اقتحام السّدد المضروبة دون الغيوب ، الإقرار بجملة ما جهلوا تفسيره من الغيب المحجوب ، فمدح اللّه تعالى اعترافهم بالعجز عن تناول ما لم يحيطوا به علما ، و سمّى تركهم التّعمّق فيما لم يكلّفهم البحث عن كنهه رسوخا ) .\r\nسپس مىافزايد : « به همين مقدار قناعت كن و عظمت خداوند سبحان را با مقياس عقل خود اندازه مگير كه از هالكان خواهى بود » . ( فاقتصر على ذلك ، و لا تقدّر عظمة اللّه سبحانه على قدر عقلك فتكون من الهالكين ) .\r\nدر حقيقت امام عليه السّلام در اينجا به آن كس كه دربارهء صفات خدا سؤال كرده بود ،\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nهشدار مىدهد كه كنه صفات خدا - همچون كنه ذات خدا - براى هيچ انسانى شناخته شده نيست ؛ چرا كه او و صفاتش نامحدود است و ما هر كس باشيم و در هر حدّى از علم ، محدوديم و محدود به كنه و حقيقت ذات و صفات نامحدود نمىرسد .\r\nبنابر اين ، تنها راه اين است كه در اين گونه موارد به معرفت اجمالى قناعت شود ؛ يعنى از آثار خدا - كه در سراسر جهان آفرينش وجود دارد - مىشود پى به اصل وجود او ببريم ، بىآنكه ادّعاى معرفت كنه ذات كنيم و از نظام عجيب و شگفت‌آورى كه بر جهان آفرينش و موجودات متنوّع آن حاكم است ، اجمالا پى به علم و قدرت و ساير صفات او ببريم ، بىآنكه كنه علم و قدرت و صفات او را دريابيم .\r\nخوب است در اينجا مثالى از جهان مخلوقات بزنيم ؛ ما وجود ذات و صفات بسيارى از موجودات جهان آفرينش را مىدانيم ، در حالى كه كنه و حقيقت آن را نمىدانيم ؛ مىدانيم زمان و مكان وجود دارد و هميشه در آن زندگى مىكنيم ، امّا حقيقت زمان و مكان چيست ؟ مطلبى است كه فلاسفهء بزرگ از درك آن حيران مانده‌اند و نظرات متفاوتى ابداع كرده‌اند ؛ ما مىدانيم نيروى جاذبه وجود دارد و آثار آن را مىبينيم ، امّا هيچ كس نمىداند حقيقت جاذبه چيست ؟ آيا امواج مخصوصى است ؟ يا پديدهء مجهول ديگرى است كه از فاصله‌هاى دور اثر مىكند ؟\r\nاز اين روشن‌تر : ما همه چيز را با عقلمان درك مىكنيم ؛ امّا حقيقت عقل چيست ؟ پاسخ روشنى ندارد ! جايى كه در عالم ممكنات و پديده‌هاى عالم آفرينش ، ما به علم اجمالى قناعت مىكنيم و در بسيارى از موارد علم تفصيلى نداريم ، چه جاى تعجّب كه ذات و صفات خداوند واجب الوجود را اجمالا بشناسيم ، ولى تفصيلا ندانيم .\r\nروشن است اصرار بر درك كنه ذات و صفات و تعمّق در آن ، يا حيرت انسان را بيشتر مىكند و يا به گمراهى و افتادن در پرتگاه تشبيه ( تشبيه به مخلوقات ) مىكشاند و منظور امام عليه السّلام از جملهء « فتكون من الهالكين » همين هلاكت معنوى است .\r\n\r\n","description":"","footnote":"","page_name":" 38 ","page_number":38},
  {"content":"\r\n\r\n\r\nنكته آيا راسخان در علم تفسير متشابهات را مىدانند ؟\r\nدر اينجا سؤالى مطرح مىشود و آن اينكه مطابق آنچه در اين فراز از خطبه آمده است ، امام عليه السّلام مىفرمايد : راسخان در علم نيز از فهم كنه صفات خدا عاجزند و به عجز خود اعتراف دارند و اين اعتراف نشانهء رسوخ و استوارى آنها در علم است و مىدانيم اين سخن اشاره به آيهء 7 سورهء آل عمران است كه مىفرمايد :  « وَ ما يَعْلَمُ تَأْوِيلَهُ إِلَّا اللَّهُ وَ الرَّاسِخُونَ فِي الْعِلْمِ يَقُولُونَ آمَنَّا بِهِ كُلٌّ مِنْ عِنْدِ رَبِّنا »  و به اين ترتيب مفهوم آيه چنين مىشود كه : تأويل آيات متشابه قرآن را فقط خدا مىداند و راسخان در علم در برابر آن اظهار عجز مىكنند . يعنى - به اصطلاح - جملهء « و الرّاسخون . . . » جملهء استينافيه است .\r\nولى از سويى در روايات زيادى كه از ائمّهء معصومين نقل شده و - شايد بالغ بر سى روايت بشود آمده است كه « راسخان در علم » ماييم ! يعنى از تأويل آيات متشابه با خبريم و به اين ترتيب  « الرَّاسِخُونَ فِي الْعِلْمِ »  در آيه ، عطف به « اللّه » خواهد شد .\r\nسؤال اين است كه اين تضاد را كه بين اين خطبه از نهج البلاغه و آن همه از روايات است ، چگونه حلّ كنيم و به تعبير ديگر : آيا راسخان در علم - به هر معنى كه آن را تفسير كنيم - بر متشابهات قرآن و اسرار صفات خداوند آشنايى و آگاهى دارند ؟ يا آنكه قناعت آنها به همان علم اجمالى و عدم غور و تعمّق در ماوراى آن ، سبب شده كه عنوان « راسخان در علم » بر آنها اطلاق شود ؟\r\nاز يك سو ، روايات بىشمارى نظر اوّل را تأييد مىكند و صرف نظر كردن از اين همه روايات بسيار دشوار است و از سوى ديگر ، خطبهء بالا با صراحت نظر دوم را دنبال مىكند ، و اين چيزى است كه بسيارى از محقّقان و متفكّران در مسائل اسلامى را حيران ساخته است .\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nولى با دقّت بيشتر مىتوان در ميان هر دو جمع كرد و تضاد را بر طرف نمود ، نه از يك راه ، بلكه از دو راه :\r\nنخست اينكه بگوييم : « راسخان در علم » هر قدر والامقام باشند حتّى امامان معصوم ، ذاتا از معانى متشابهات قرآن و اسرار صفات حق آگاهى ندارند ؛ آنچه مىدانند به تعليم الهى و وحى يا الهام غيبى است ، همان گونه كه در بحث علم غيب و شفاعت ، دربارهء آيات نفى كنندهء علم غيب از آن بزرگواران و آيات اثبات كنندهء علم غيب براى آنها گفته شده است كه ذاتا چيزى از غيب نمىدانند بلكه آنچه مىدانند به تعليم الهى است ؛ همچنين ذاتا قادر به شفاعت نيستند ، امّا با اذن پروردگار حقّ شفاعت پيدا مىكنند .\r\nديگر اينكه : متشابهات و اسرار پيچيدهء معارف دينى بر دو گونه است ؛ بخشى از آن را « راسخان در علم » مىدانند ( مانند تفسير بسيارى از آيات متشابه قرآن ) در حالى كه درك بخش ديگرى از تفسير آيات قرآن كه مربوط به ذات و صفات پروردگار است ، به طور تفصيلى براى هيچ انسانى ممكن نيست آنچه انسانها از آن درك مىكنند ، همان معرفت و علم اجمالى است كه در بالا با ذكر مثالهايى كاملا تبيين شد .\r\nبه تعبير ديگر : متشابهات ، بر دو گونه است ؛ بخشى از آن را معصومين و راسخان در علم مىدانند و بخشى ديگرى را كه مربوط به كنه ذات و صفات خداست هيچ كس نمىداند و روايات مزبور مربوط به بخش اوّل است و خطبهء مورد بحث ، مربوط به بخش دوّم .\r\nنتيجه اينكه : « واو » در آيهء شريفه ، واو عاطفه است و مفاد آيه چنين مىشود كه خدا و راسخان در علم ، تفسير متشابهات را مىدانند ولى جملهء  « يَقُولُونَ آمَنَّا بِهِ كُلٌّ » \r\n\r\n","description":"","footnote":"","page_name":" 40 ","page_number":40},
  {"content":"\r\n\r\n « مِنْ عِنْدِ رَبِّنا »  جمله‌اى است جداگانه كه ناظر به مسايلى مانند كنه ذات و صفات خدا ، يا زمان قيامت و امثال آن است . « 1 » از اينجا روشن مىشود اينكه در ميان بزرگان علما معروف است كه صفات خدا توقيفى است - يعنى هيچ نامى را نمىتوان بر خدا نهاد ، جز نام‌هايى كه در كتاب و سنّت وارد شده - اشاره به همين معنا است ، زيرا اگر ميدان نامگذارى پروردگار به روى افكار مردم كه دائما با صفات ممكنات سر و كار دارند ، صفاتى كه همه جا آميخته با نقايص است ، سبب مىشود كه براى خداوند متعال نام‌هايى برگزينند كه شايستهء ذات او نباشد . به همين دليل ، دستور داده شده در اين راه پر خوف و خطر ، تنها در پرتو كتاب و سنّت حركت كنند .\r\nلذا امام عليه السّلام در تعبير بسيار جالبى كه ذيل فراز بالا دارد ، به سؤال كنندهء از صفات خدا فرمود : به همين مقدار قناعت كن و عظمت خداوند را با عقل خود اندازه‌گيرى نكن كه ( در پرتگاه شرك و تشبيه خواهى افتاد و ) از هلاك شوندگان خواهى بود !\r\n\r\n\r\n","description":"","footnote":"\r\n( 1 ) به گفتهء « ابن ابى الحديد » در شرح اين خطبه جملهء « يقولون » مىتواند حاليّه و مىتواند استينافيّه باشد ( جلد 6 ، صفحهء 404 ) .\r\n","page_name":" 41 ","page_number":41},
  {"content":"\r\n . \r\n","description":"","footnote":"","page_name":" 42 ","page_number":42},
  {"content":"\r\n\r\n\r\nبخش سوم\r\nهو القادر الّذي إذا ارتمت الأوهآم ، لتدرك منقطع قدرته . و حاول الفكر المبرّأ من خطرات الوساوس أن يقع عليه في عميقات غيوب ملكوته ، و تولّهت القلوب إليه ، لتجري في كيفيّة صفاته ، و غمضت مداخل العقول في حيث لا تبلغه الصّفات لتناول علم ذاته ، ردعها و هي تجوب مهاوي سدف الغيوب ، متخلّصة إليه - سبحانه - فرجعت إذ جبهت معترفة بأنّه لا ينال بجور الاعتساف كنه معرفته ، و لا تخطر ببال أولي الرّويّات خاطرة من تقدير جلال عزّته .\r\n\r\nترجمه\r\nاو خداوند توانايى است كه اگر نيروى اوهام و انديشه‌ها براى درك گسترهء قدرتش به كار افتد و افكار بلند مبرّاى از وسوسه‌ها ، براى فهم عميق غيب ملكوتش به جولان در آيد و قلب‌هاى مملوّ از عشق به او ، براى پى بردن به كيفيّات صفاتش به كوشش پردازد و عقل‌هاى پر توان ، با دقّت و باريك بينى هر چه بيشتر ، براى درك ذات پاكش - در آنجايى كه توصيفات بشرى به آن نمىرسد - گام بردارد ، دست ردّ بر سينهء همهء آنها مىگذارد و همه را به عقب مىراند ، در حالى كه در تاريكىهاى غيب ، براى خلاصى خويش به خداوند سبحان پناه مىبرند ( و از گرفتار شدن در دام شرك و تشيبه بيمناكند . ) سپس باز مىگردند و اعتراف مىكنند كه هرگز با تلاش و كوشش نمىتوان به كنه ذات و صفات او رسيد و با فكر و عقل نارساى بشر نتوان او را درك كرد و اندازهء عظمت و عزّتش به فكر انديشمندان خطور نمىكند .\r\n\r\n","description":"","footnote":"","page_name":" 43 ","page_number":43},
  {"content":"\r\n\r\n\r\nشرح و تفسير اى برتر از خيال و قياس و گمان و وهم !\r\nامام عليه السّلام در اين فراز ، براى تبيين هر چه بيشتر حقيقتى كه در فراز قبل ، دربارهء نارسايى عقل انسانها از درك كنه صفات خدا آمده بود ، تعبيرات عميق‌تر و گوياترى دارد و ضمن يك قضيّهء شرطيّه - كه با چهار شرط معطوف به هم و دو جزاى شرط آمده است - اين حقيقت را كاملا برملا ساخته كه هر انسانى ، هر قدر عميق فكر كند و از طريق عقل و شهود براى رسيدن به كنه صفات خدا تلاش نمايد ، هرگز به جايى نمىرسد و نبايد هم برسد ؛ چرا كه او ذاتى است فوق « ما لا يتناهى بما لا يتناهى ؛ بى نهايت بالاتر از بى نهايت » و عقول انسانى از هر نظر متناهى و محدود است ، مىفرمايد :\r\n« او خداوند توانايى است كه اگر نيروى اوهام و انديشه ها براى درك گستره قدرتش به كار افتد ، و افكار بلند مبرّاى از وسوسه‌ها براى فهم عميق غيب ملكوتش به جولان درآيد ، و قلب‌هاى مملوّ از عشق به او براى پى بردن به كيفيّات صفاتش به كوشش پردازد و عقل‌هاى پر توان ، با دقّت و باريك بينى هر چه بيشتر براى درك ذات پاكش - در آنجايى كه توصيفات بشرى به آن نمىرسد - گام بردارد ، دست ردّ بر سينهء همهء آنها مىگذارد ، و همه را به عقب مىراند ، در حالى كه در تاريكىهاى غيب براى خلاص خويش به خداوند سبحان پناه مىبرند ؛ ( و از گرفتار شدن در دام شرك و تشبيه بيمناكند ) . ( هو القادر الّذي إذا ارتمت « 1 » الأوهام ، لتدرك منقطع « 2 » قدرته . و حاول الفكر المبرّأ من خطرات الوساوس أن يقع عليه في عميقات غيوب ملكوته ، و\r\n\r\n\r\n","description":"","footnote":"\r\n( 1 ) « ارتمت » از مادّهء ( رمى » ( بر وزن نهى ) به معناى تير انداختن است و از آنجايى كه تيرها با سرعت حركت مىكنند جملهء « إرتمت » در اينجا اشاره به سرعت حركت انديشه است .\r\n( 2 ) « منقطع » به معناى جايى است كه چيزى قطع مىشود و چون معمولا در پايان ، قطع صورت مىگيرد ، « منقطع » به معناى منتها و پايان چيزى آمده است .\r\n","page_name":" 44 ","page_number":44},
  {"content":"\r\n\r\nتولّهت « 1 » القلوب إليه ، لتجري في كيفيّة صفاته ، و غمضت مداخل العقول في حيث لا تبلغه الصّفات لتناول علم ذاته ، ردعها و هي تجوب « 2 » مهاوي « 3 » سدف « 4 » الغيوب ، متخلّصة إليه سبحانه ) .\r\nدر واقع امام عليه السّلام در اينجا به چهار عامل جستجوگر براى تلاش در طريق شناخت كنه صفات اشاره مىفرمايد ؛ نخست افكار عادى تصفيه نشده ، سپس افكار پاك از هر گونه وسوسه ، و بعد از آن ، قلب‌هاى آكنده از عشق به خدا كه در مسير شهود پيش مىروند ، و سرانجام عقول باريك‌بين و دقيق ، كه از طرق استدلالى و نظرى مسايل را دنبال مىكنند و مىفرمايد : هيچ يك از اينها قادر به درك كنه صفات و ذات او نيستند و آنقدر آن ذات و صفات ، نور خيره كننده دارد كه چشم‌هاى عقول را از كار مىاندازد و پويندگان اين راه را به عقب مىراند . به گفته شاعر :\r\n « فيك يا أعجوبة الكون غدا الفكر كليلا * أنت حيّرت ذوي اللّبّ و بلبلت العقولا\r\nكلّما قدّم فكري فيك شبرا ، فرّ ميلا * ناكصا يخبط في عمياء لا يهدي سبيلا » \r\n« در تو اى اعجوبهء عالم هستى ( اى خداى بزرگ ) فكر ، خسته و وامانده شده » ! « تو صاحبان انديشه را حيران ساخته‌اى و عقل‌ها را به هم ريخته‌اى » ! « هر زمان فكر من يك وجب به تو نزديك مىشود ، يك ميل فرار مىكند » ! « آرى به عقب برمىگردد و در تاريكىها غرق مىشود و راهى به پيش پيدا نمىكند » !\r\n\r\n\r\n","description":"","footnote":"\r\n( 1 ) « تولّهت » از مادّهء « وله » به معناى شدّت علاقه و عشق به چيزى است كه انسان را حيران و از خود بى خود مىكند .\r\n( 2 ) « تجوب » از مادّهء « جوب » ( بر وزن ذوب ) به معناى بريدن ، قطع كردن و سوراخ نمودن است . قرآن دربارهء قوم « ثمود » مىگويد :  « وَ ثَمُودَ الَّذِينَ جابُوا الصَّخْرَ بِالْوادِ »  ( فجر / 9 ) اشاره به خانه‌هايى است كه در دل كوهها ، با بريدن سنگها و صخره‌ها براى خود درست مىكردند .\r\n( 3 ) « مهاوى » جمع « مهواة » و « مهوى » در اصل به معناى درّه‌اى است كه در ميان دو كوه ، يا گودالى است كه در ميان دو ديوار قرار مىگيرد و از آنجا كه چنين مكانى پرتگاه مىباشد ، اين واژه به معناى هلاكت نيز آمده است .\r\n( 4 ) « سدف » جمع « سدفه » ( بر وزن سرفه ) به معناى تاريكى است .\r\n","page_name":" 45 ","page_number":45},
  {"content":"\r\n\r\nبه گفتهء شاعر فارسى زبان :\r\n ملكا ذكر تو گويم كه تو پاكى و خدايى * نروم جز به همان ره كه توأم راهنمايى\r\nنتوان وصف تو گفتن ، كه تو در وصف نگنجى * نتوان شبه تو جستن ، كه تو در وهم نيايى\r\nهمه درگاه تو جويم ، همه از فضل تو پويم * همه توحيد تو گويم ، كه به توحيد سزايى\r\nبرى از رنج و گدازى ، برى از درد و نيازى * برى از بيم و اميدى ، برى از چون و چرايى\r\nتو حكيمى ، تو عظيمى ، تو كريمى ، تو رحيمى * تو نمايندهء فضلى ، تو سزاوار ثنايى\r\nهمه عزّى و جلالى ، همه علمى و يقينى * همه نورى و سرورى ، همه جودى و جزايى \r\nسپس در تكميل اين بحث مىافزايد : « اين عقل‌ها و وهم‌ها و دل‌ها و افكار چون به جايى نمىرسد ) باز مىگردند و اعتراف مىكنند كه هرگز با تلاش و كوشش ، نمىتوان به كنه ذات و صفات او رسيد ، و با فكر و عقل نارساى بشر ، نتوان او را درك كرد ، و اندازهء عظمت و عزّتش به فكر انديشمندان خطور نمىكند ! » ( فرجعت إذ جبهت « 1 » معترفة بأنّه لا ينال بجور الإعتساف « 2 » كنه معرفته ، و لا تخطر ببال أولي الرّويّات « 3 » خاطرة من تقدير جلال عزّته ) .\r\n\r\n\r\n","description":"","footnote":"\r\n( 1 ) « جبهت » از مادّهء « جبهه » كه به معناى پيشانى است ، گرفته شده و هنگامى كه به صورت فعل در مىآيد ، به معناى بر پيشانى زدن و باز گرداندن است .\r\n( 2 ) « اعتساف » در اصل به معناى پيمودن مسافت از بىراهه است ؛ سپس به معناى هر گونه انحراف آمده است .\r\n( 3 ) « رويّات » جمع « رويّه » به معناى تفكّر و تأنّى است .\r\n","page_name":" 46 ","page_number":46},
  {"content":"\r\n\r\nتعبير به « إرتمت الأوهام » اشاره به سرعت حركات افكار عادى مردم ، براى كشف عمق و گسترهء صفات خداست .\r\nتعبير « حاول الفكر المبرّا . . . » اشاره به انديشه‌هاى انديشمندانى است كه روح و جان خود را از وسوسه‌هاى شياطين پاك كرده و آئينهء قلب آنها ، آنقدر درخشان شده كه حقايق را به خوبى منعكس مىكند .\r\nتعبير به « تولّهت القلوب إليه . . . » اشاره به تلاش و كوشش‌هايى است كه در طريق معرفة اللّه و شناخت ذات و صفات پروردگار ، از سوى مشتاقان و عاشقان ، از طريق دل انجام مىگيرد .\r\nو تعبير « و غمضت مداخل العقول . . . » اشاره به عقل‌هاى توانايى است كه دقيق‌ترين و باريك‌ترين طرق استدلال‌هاى نظرى را دريافته‌اند .\r\nامام عليه السّلام مىفرمايد : اگر انسانها از اين طرق چهارگانه وارد بشوند ، هر چند بسيارى از حقايق را مىتوانند درك كنند ؛ ولى كنه ذات و حقيقت صفات او ، با هيچ يك از اين‌ها قابل درك نيست و اين عالىترين بيانى است كه مىتوان دربارهء عجز بشر از درك كنه ذات و صفات ذكر كرد .\r\nالبتّه اين حالت ، نه به خاطر خفاى ذات و صفات اوست بلكه از شدّت ظهور است ؛ هيچ كس نمىتواند با چشم خود به طور دقيق تمام ريزكاريهاى سطح خورشيد را ببيند ؛ و اين ، نه به خاطر تاريكى آن ، بلكه بر اثر شدّت نورانيّت آن است ؛ آنجا كه خورشيد - كه ستارهء متوسّطى از ميليونها ستاره در كهكشان ماست - اين چنين باشد وضع ذات بى مثال حق روشن است . و به تعبير ديگر : انسان هر چه نزديكتر مىشود ، آن چنان غرق نور و عظمت او مىگردد كه به عجز و ناتوانى خود ، بيشتر اعتراف مىكند !\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nولى اين بدان معنا نيست كه ما قايل به تعطيل ذات و صفات باشيم و بگوييم ، ما مطلقا نمىتوانيم خدا را بشناسيم ؛ بلكه آنقدر آثار علم و قدرت ، و ذات و صفات او ، جهان هستى را پر كرده كه همه جا او را مىبينيم و همه جا نداى تسبيح او را مىشنويم ؛ هر چند علم ما يك علم اجمالى است ، نه تفصيلى .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\n\r\nبخش چهارم\r\nالّذي ابتدع الخلق على غير مثال امتثله ، و لا مقدار احتذى عليه ، من خالق معبود كان قبله ، و أرانا من ملكوت قدرته ، و عجائب ما نطقت به آثار حكمته ، و اعتراف الحاجة من الخلق إلى أن يقيمها بمساك قوّته ، ما دلّنا باضطرار قيام الحجّة له على معرفته ، فظهرت البدائع الّتي أحدثتها آثار صنعته ، و أعلام حكمته ، فصار كلّ ما خلق حجّة له و دليلا عليه ؛ و إن كان خلقا صامتا ، فحجّته بالتّدبير ناطقة ، و دلالته على المبدع قائمة .\r\n\r\nترجمه\r\nاو خدايى است كه موجودات را از كتم عدم بوجود آورده ، بى آنكه از نقشهء قبلى ديگرى اقتباس كند ، يا در آفرينش از آفريدگارى پيش از خود ، سرمشق بگيرد ، و آنقدر از ملكوت قدرت خود و شگفتىهايى كه آثار حكمتش از آن سخن مىگويد و از نياز موجودات به قدرت بر پا دارنده‌اى خبر مىدهد ، به ما نشان داده كه ما را بىاختيار به معرفت و شناخت او دعوت مىكند . بدين ترتيب ، ابداعاتى را آثار صنع او و نشانه‌هاى حكمتش بوجود آورده ، كه هر يك از مخلوقاتش حجّت و دليلى بر وجود او هستند ؛ هر چند به ظاهر مخلوقى خاموشند ، ولى ( با زبان بىزبانى ، امّا با صراحت و وضوح ) از تدبير او سخن مىگويند و همواره گواه بر آفريدگارند .\r\n\r\n","description":"","footnote":"","page_name":" 49 ","page_number":49},
  {"content":"\r\n\r\n\r\nشرح و تفسير همه از تدبير او سخن مىگويند\r\nاز آن جا كه در فرازهاى گذشته امام عليه السّلام مردم را از تعمّق در كنه ذات و صفات خدا بر حذر داشت ، چرا كه با عقل هيچ انسانى قابل درك نيست ؛ در اين بخش از خطبه ، گويا براى اينكه تصوّر نشود راه معرفة اللّه بسته است طرق شناخت ذات و صفات پروردگار را به صورت اجمالى بيان مىكند و آن را بىشمار و برتر از حدّ و مقدار ذكر مىكند . مىفرمايد : « او خدايى است كه موجودات را از كتم عدم به وجود آورده ، بى آن كه از نقشهء قبلى ديگرى اقتباس كند ، يا در آفرينش از آفريدگارى پيش از خود ، سرمشق بگيرد » .\r\n( ألّذي ابتدع الخلق على غير مثال امتثله و لا مقدار احتذى عليه ، من خالق معبود كان قبله ) .\r\nاين چند جمله هم اشاره به ازليّت ذات پاك خدا است و هم اين كه مخلوقاتش بدون هيچ سابقه‌اى به وجود آمده ؛ آفرينش نو و بىنظير به تمام معنا .\r\nمسألهء « ابداع » ( آفرينش بىسابقه ) از مسائل بسيار مهم است . اهميّت آن هنگامى روشن مىشود كه ما بدانيم تمام اختراعات و ابتكارات بشر ، دنباله روى از امورى است كه در جهان آفرينش وجود دارد . گاه براى كار خود ، از يك پديدهء اين جهان الهام مىگيرد و گاه پديده‌هاى مختلف را به هم تركيب و تلفيق مىكند ؛ درست مانند نقّاش چيره دستى كه گاه عين صورت اشياء را بر صفحهء كاغذ منعكس مىكند و گاه چند شىء را به هم تركيب كرده ، از آن صورتى مىسازد . به يقين اگر پديده‌هاى گوناگون اين جهان نبودند هيچ نقّاشى قدرت بر هيچ نقشى نداشت و هيچ مخترعى نمىتوانست دست به اختراعى بزند . ولى كار خداوند از همه اينها جدا است ؛ هر چه دارد ابداع و ابتكار بى سابقه است و اين تنها مخصوص ذات پاك او است .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nشبيه همين معناى بديع در خطبهء اوّل « نهج البلاغه » به صورت ديگرى بيان شده است ؛ آنجا كه مىفرمايد : ( أنشأ الخلق إنشاءا ، و ابتدأه ابتداءا . . . ) .\r\nسپس در ادامه و توضيح اين سخن چنين مىفرمايد : « آن قدر از ملكوت قدرت خود و شگفتىهايى - كه آثار حكمتش از آن سخن مىگويد و از نياز موجودات به قدرت بر پا دارنده‌اى خبر مىدهد - به ما نشان داده كه ما را بى اختيار به معرفت و شناخت او دعوت مىكند » . ( و أرانا من ملكوت قدرته ، و عجائب ما نطقت به آثار حكمته ، و اعتراف الحاجة من الخلق إلى أن يقيمها بمساك قوّته ، ما دلّنا باضطرار قيام الحجّة له على معرفته ) .\r\nبه تعبير ديگر : از سويى ، خداوند آثار قدرتش را در پهنهء جهان هستى كه از همهء موجودات آشكار و نمايان است ، به همگان نشان داده ؛ و از سوى ديگر ، نظم پيچيده و حساب شده‌اى كه بر آنها حاكم است ، نشان مىدهد كه نگهدارى آنها نياز به علم و قدرت بىپايان و ربوبيّت و تدبير فوق العاده دارد . بنابر اين ، هم در ايجاد ، و هم در بقا ، بيانگر آن مبدأ بزرگ علم و قدرت است و لحظه به لحظه و ذرّه به ذرّهء وجود آنها ، حكايت از آن ذات پاك مىكند ؛ به گونه‌اى كه هر انسانى را وادار به اعتراف مىسازد و چراغ معرفتش را در درون دلها بر مىافروزد .\r\nدر ادامهء اين سخن مىافزايد : « بدين ترتيب ، ابداعاتى را آثار صنع او و نشانه‌هاى حكمتش به وجود آورده كه هر يك از مخلوقاتش حجّت و دليلى بر وجود او هستند ؛ هر چند به ظاهر مخلوقى خاموشند ، ولى ( با زبان بى زبانى ، امّا با صراحت و وضوح ) از تدبير او سخن مىگويند و همواره گواه بر آفريدگارند » . ( فظهرت البدائع الّتي أحدثتها آثار صنعته ، و أعلام حكمته ، فصار كلّ ما خلق حجّة له ، و دليلا عليه ؛ إن كان خلقا صامتا ، فحجّته بالتّدبير ناطقة ، و دلالته على المبدع قائمة ) . « 1 »\r\n\r\n\r\n","description":"","footnote":"\r\n( 1 ) ضمير « حجّته » و « دلالته » به خلق خدا بر مىگردد ، نه به خالق .\r\n","page_name":" 51 ","page_number":51},
  {"content":"\r\n\r\nآرى ! ، در سرتاسر عالم ، زمزمهء علم و قدرت اوست و از جبين تمام موجودات ، نور توحيد مىدرخشد . و غلغلهء حمد و تسبيح موجودات فضاى عالم را پر كرده و آنگونه كه قرآن مىگويد :  « سَنُرِيهِمْ آياتِنا فِي الْآفاقِ وَ فِي أَنْفُسِهِمْ حَتَّى يَتَبَيَّنَ لَهُمْ أَنَّهُ الْحَقُّ »  ؛ ما آيات و نشانه‌هاى خود را در سراسر جهان و در وجود خود آنها ( انسانها ) به آنان نشان مىدهيم ، تا آشكار گردد كه او حقّ است » « 1 » و به گفتهء شاعر فارسى زبان :\r\n هر گياهى كه از زمين رويد * وحده لا شريك له گويد . \r\nبه گفتهء شاعر ديگرى ( ابو العتاهيه ) كه به زبان تازى سروده :\r\n « فيا عجبا كيف يعصى الإله * أم كيف يجحده الجاحد\r\nو في كلّ شىء له آية * تدلّ على أنّه واحد » \r\n« راستى شگفت است ! چگونه معصيت پروردگار مىشود ؛ يا چگونه منكران ، او را انكار مىكنند ! حال آن كه در هر چيزى نشانهء اوست ؛ نشانه‌اى كه دلالت بر يكتايى او مىكند » . « 2 » آرى ، بر هر چه بنگريم نشانهء عظمت او در آن ديده مىشود و به هر موجودى گوش فرا دهيم با زبان حال ، مدح و ثناى حق مىگويد و براى پى بردن به ذات پاك او ، بىنهايت دليل و برهان داريم : به عدد برگهاى درختان ، قطره‌هاى باران ، ذرّات اتم‌ها ، سلول‌هاى بدن انسانها ، به عدد ستاره‌هاى آسمانها ، كهكشانها و به عدد تمام ذرّات اين جهان .\r\nجملهء « ما دلّنا باضطرار قيام الحجّة » به اين معنا نيست كه ما به حكم اجبار ، اعتراف به وجود مقدّس او مىكنيم ؛ بلكه به اين معناست كه آنقدر دلايل وجود او آشكار و هويداست كه جايى براى انكار باقى نمىماند . مثل اينكه كسى را در محكمه‌اى حاضر كنند ، فيلم‌ها و نوارها و شهود فراوان و قراين گوناگون بر كارهاى او گواهى دهد ، به گونه‌اى كه هيچ جاى انكار براى او باقى نماند ؛ در اينجا تعبير\r\n\r\n\r\n","description":"","footnote":"\r\n( 1 ) سورهء فصّلت ، آيهء 53 .\r\n( 2 ) الكنى و الالقاب ، جلد 1 ، صفحهء 121 .\r\n","page_name":" 52 ","page_number":52},
  {"content":"\r\n\r\nمىكنيم : « او مجبور به اقرار شد » ! و اين نه به معناى تحت فشار قرار دادن از طريق تهديد و شكنجه است ؛ بلكه به اين معناست كه مسئله آنقدر روشن است ، كه جايى براى انكار باقى نمانده است .\r\nجملهء « فحجّته بالتّدبير ناطقة ، و دلالته على المبدع قائمة » اشاره به اين معناست كه : تدبير جهان هستى ، دليلى بر علم و قدرت بىپايان اوست و تنوّع موجودات اين جهان كه پر از ابداعات شگفت انگيز است ، گواه ديگرى بر آن علم و قدرت بىپايان است .\r\n\r\n","description":"","footnote":"","page_name":" 53 ","page_number":53},
  {"content":"\r\n . \r\n","description":"","footnote":"","page_name":" 54 ","page_number":54},
  {"content":"\r\n\r\n\r\nبخش پنجم\r\nفأشهد أنّ من شبّهك بتباين أعضاء خلقك ، و تلاحم حقاق مفاصلهم المحتجبة لتدبير حكمتك ، لم يعقد غيب ضميره على معرفتك ، و لم يباشر قلبه اليقين بأنّه لا ندّلك ، و كأنّه لم يسمع تبرّؤ التّابعين من المتبوعين إذ يقولون :   « تَاللَّهِ إِنْ كُنَّا لَفِي ضَلالٍ مُبِينٍ إِذْ نُسَوِّيكُمْ بِرَبِّ الْعالَمِينَ »   ! كذب العادلون بك ، إذ شبّهوك بأصنامهم ، و نحلوك حلية المخلوقين بأوهامهم ، و جزّأوك تجزئة المجسّمات بخواطرهم ، و قدّروك على الخلقة المختلفة القوى ، بقرائح عقولهم .\r\n\r\nترجمه\r\nمن گواهى مىدهم آن كس كه تو را به مخلوقاتت تشبيه كرده و براى تو همانند آنها اعضاى مختلف و مفاصل به هم پيوسته - كه به حكمتت در لابه‌لاى عضلات پنهان گشته‌اند - قائل شود ، هرگز در اعماق ضمير خود تو را نشناخته و يقين به اين حقيقت ، كه براى تو شبيه و نظيرى نيست ، در درون جانش قرار نگرفته است و گويا سخن تابعان را از رهبران گمراه خود ( در قيامت ) بيزارى مىجويند نشنيده است ! آن روز كه مىگويند : « به خدا سوگند ما در گمراهى آشكار بوديم كه شما را با پروردگار جهانيان برابر مىشمرديم » . دروغ گفتند آنان كه براى تو همتايى قائل شدند و تو را به بتهاى خود تشبيه نمودند و لباس و زينت مخلوقين را با اوهام و خيالات خود بر تو پوشانيدند و تو را همچون اجسام ، با پندارهاى خود تجزيه كردند ( و اجزايى\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nهمچون دست و پا ، براى تو قائل شدند ) و با سليقه‌هاى منحطّ خود ، تو را به مخلوقى كه قواى گوناگون دارد ، مقايسه نمودند .\r\n\r\nشرح و تفسير تو بىنظير و بىهمتايى !\r\nدر اين فراز ، بار ديگر امام عليه السّلام به بيان صفات پروردگار باز مىگردد و نسبت به قرار گرفتن در پرتگاه تشبيه هشدار مىدهد ؛ شايد به اين دليل كه ممكن است گرفتن دلايل وجود خداوند از جهان خلقت و جستجوى آثار عظمت او در جاى جاى جهان آفرينش ، انسان را وسوسه كند كه براى او صفاتى همچون صفات مخلوقات قائل شود و تا سر حدّ قبول جسميّت براى خداوند ، سقوط كند .\r\nلذا امام عليه السّلام روى به درگاه خدا آورده ، چنين عرض مىكند : « ( خداوندا ) گواهى مىدهم آن كس كه تو را به مخلوقاتت تشبيه كرده ، و براى تو همانند آنها اعضاى مختلف ، و مفاصل به هم پيوسته - كه به حكمتت در لابلاى عضلات پنهان گشته است - قائل شود ، هرگز در اعماق ضمير خود تو را نشناخته ، و يقين به اين حقيقت كه براى تو شبيه و نظيرى نيست در درون جانش قرار نگرفته است ؛ و گويا سخن تابعان را كه از رهبران گمراه خود ( در قيامت ) بيزارى مىجويند ، نشنيده است ! آن روز كه مىگويند : به خدا سوگند ! ما در گمراهى آشكار بوديم كه شما را با پروردگار جهانيان برابر مىشمرديم » . « 1 » ( فأشهد أنّ من شبّهك بتباين أعضاء خلقك ، و تلاحم « 2 » حقاق « 3 » مفاصلهم المحتجبة لتدبير حكمتك ، لم يعقد غيب ضميره على معرفتك ، و لم\r\n\r\n\r\n","description":"","footnote":"\r\n( 1 ) اشاره به آيه 97 و 98 سوره شعراء است .\r\n( 2 ) « تلاحم » از مادّهء « لحم » ( گوشت ) در اينجا به معناى پيوستگى است ؛ شبيه به عضلاتى كه در بدن انسان به هم پيوسته است .\r\n( 3 ) « حقاق » جمع « حقّه » به معناى استخوانى است ( گوى مانند ) كه در سر بازو ، يا بالاى ران قرار دارد .\r\n","page_name":" 56 ","page_number":56},
  {"content":"\r\n\r\nيباشر قلبه اليقين بأنّه لا ندّلك ، و كأنّه لم يسمع تبرّؤ التّابعين من المتبوعين إذ يقولون :   « تَاللَّهِ إِنْ كُنَّا لَفِي ضَلالٍ مُبِينٍ إِذْ نُسَوِّيكُمْ بِرَبِّ الْعالَمِينَ »   ) .\r\nاين جمله‌ها اشارهء روشنى به گمراهى گروه « مجسّمه » يا « مشبّهه » و شرك و كفر آنهاست ، كه براى خدا جسم و اعضاى پيكر و دست و پا و چشم و گوش قايل بودند و به خاطر گرفتار شدن در وادى تشبيه ، ذات پاك پروردگار را تا سر حدّ يك مخلوق ضعيف و ناتوان و فانى و ناپايدار تنزّل داده بودند ، كه قرآن از آن - در همان آيهء بالا كه در لابه‌لاى كلام امام آمده است - به « ضلال مبين » ( گمراهى آشكار ) تعبير كرده است .\r\nجملهء « من شبّهك بتباين أعضاء خلقك » اشاره به اين است كه آن كس كه داراى جسم است ، جسم او تركيبى از اعضاى مختلف است ، كه هر كدام ابزار كارى محسوب مىشود . و تعبير به : « تلاحم حقاق مفاصلهم » اشاره به پيوندهايى است كه در ميان اعضا وجود دارد . بنابر اين ، اعضاى يك پيكر ، هم از يكديگر جدا هستند و هم به هم پيوسته‌اند . و اين يكى از حكمت‌هاى خداوند در آفرينش مخلوقات است ؛ كه اگر اعضاى مختلف نداشته باشند ، كارايى آنها محدود مىشود و اگر از هم گسسته باشند ، همكارى آنها غير ممكن مىشود . در ضمن خداوند منّان به حكمت خود ، ارتباط اعضا را در زير طبقات گوشت پنهان ساخته ، تا در برابر حوادث مختلف آسيب پذير نباشند . و اين ، جز در عالم مخلوقات ، تصوّر نمىشود و خداوند منزّه از اجزا و اعضا و نياز به جسم است .\r\nامام عليه السّلام مىفرمايد : اين گونه افراد نادان ، در واقع گرفتار سه انحرافند : نخست اينكه ، خدا را به درستى نشناختند و ديگر اينكه : به توحيد او قائل نيستند و سوم اينكه به آيات صريح قرآن گوش فرا نداده و از تعليمات اين كتاب آسمانى بيگانه‌اند و به همين دليل در « ضلال مبين » گرفتارند .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nولى در قيامت كه حجابها كنار مىرود و حقايق ، آفتابى مىشود ؛ به زودى به اشتباه خود ، پى مىبرند و رهبران گمراه و پيروانشان از يكديگر بيزارى مىجويند و اظهار ندامت و پشيمانى و شرمسارى مىكنند ؛ امّا چه سود كه وقت آن گذشته است .\r\nاين همان چيزى است كه در فراز بالا به روشنى به آن اشاره شده است .\r\nقابل توجّه اينكه ، امام عليه السّلام در فرازهاى گذشته روى سخن را به مردم كرده بود ، ولى در اينجا روى سخن به درگاه پروردگار نموده ؛ و اين به خاطر آن است كه اهميّت مطلب را گوشزد كند ! زيرا مخاطب هر قدر بزرگتر باشد ، سخن را سنجيده‌تر بايد گفت . آن هم سخنى كه از سوز دل برخاسته است .\r\nسپس در ادامهء اين سخن به گروه ديگرى از منحرفين - يعنى مشركان و بت‌پرستان ، كه آنها نيز گروهى از « مشبّهه » محسوب مىشوند - اشاره كرده ، مىفرمايد : « دروغ گفتند ! آنان كه براى تو همتايى قائل شدند و تو را به بت‌هاى خود تشبيه نمودند ، و لباس و زينت مخلوقين را با اوهام و خيالات خود بر تو پوشانيدند ، و تو را همچون اجسام با پندارهاى خود تجزيه كردند ، ( و اجزايى همچون دست و پا و چشم و گوش براى تو قائل شدند ؛ ) و با سليقه‌هاى منحط خود ، تو را به مخلوقى كه قواى گوناگون دارد ، مقايسه كردند » . ( كذب العادلون « 1 » ، بك ، إذ شبّهوك بأصنامهم ، و نحلوك « 2 » حلية المخلوقين بأوهامهم ، و جزّأوك تجزئة المجسّمات ، بخواطرهم ، و قدّروك على الخلقة المختلفة القوى بقرائح « 3 » عقولهم ) .\r\n\r\n\r\n","description":"","footnote":"\r\n( 1 ) « عادل » از مادّهء « عدل » ( بر وزن قشر ) به معناى معادل و شبيه و نظير است ؛ بنابر اين « عادل » ، مطابق اين مفهوم به معناى كسى است كه براى خداوند شبيه و شريك و مانندى قائل مىشود .\r\n( 2 ) « نحلوا » از مادّهء « نحله » در اصل به معناى بخشش و عطيّه است و به گفتهء « راغب » در كتاب « مفردات » ، اين واژه از ريشهء « نحل » به معناى زنبور عسل گرفته شده ؛ چرا كه بخشش و عطيّه شباهتى به كار زنبوران عسل در دادن عسل دارد . و در عبارت بالا منظور اين است كه بت‌پرستان با اوهام خود زيور مخلوقين را بر ذات پاك خالق پوشانده‌اند و او را از مقام خالقيّت به مقام مخلوق بودن تنزّل داده‌اند .\r\n( 3 ) « قرائح » جمع « قريحه » در اصل به معناى نخستين آبى است كه از چاه كشيده مىشود ؛ سپس به آثار فكرى و ذوقى انسان اطلاق شده است .\r\n","page_name":" 58 ","page_number":58},
  {"content":"\r\n\r\nامام عليه السّلام با اين تعبيرات محكم و قاطع - كه در چهار صورت بيان شده - انواع و اقسام شرك و تشبيه خداوند متعال به مخلوقات را نفى مىكند و همگان را از گرفتار شدن در وادى شرك ، بر حذر مىدارد ! و مرز توحيد موحّدان را با شرك مشركان مشخّص مىسازد :\r\nدر جملهء اوّل ، تشبيه به بت‌ها را نفى مىكند .\r\nدر جملهء دوّم ، زينت و آرايشى همچون زينت مخلوقات را براى خدا باطل مىشمرد ( مثل تعبيرى كه بعضى از افراد بسيار نادان و ساده لوح دربارهء خدا داشتند ، كه او را به صورت نوجوانى زيبا روى ، با موهاى مجعّد مىپنداشتند ) .\r\nو در جملهء سوم ، وجود اجزا و اعضايى همچون دست و پا را براى او منتفى مىداند .\r\nو در جملهء چهارم ، اعتقاد به نيروهاى مختلف ، مانند بينايى و شنوايي و بويايى ( همچون مخلوقات ) را بى اساس معرّفى مىكند و به اين ترتيب ، از زواياى مختلف ، پندارهاى شرك آلود را در هم مىكوبد .\r\n\r\nنكته مجسّمه كيانند ؟\r\n« مجسّمه » ( به كسر سين ) به كسانى گفته مىشود كه براى خدا جسم قائل هستند و حتّى تصريح مىكنند دست و پا و گوش و چشم دارد و گاه به آنها « مشبّهه » ( به كسر باء ) نيز گفته مىشود ؛ به جهت اينكه خدا را به مخلوقات مادّى تشبيه مىكنند .\r\nاين اعتقاد از دير ايّام در ميان افراد بشر بوده و انسانهايى كه بر اثر كوتاهى فكر نمىتوانستند چيزى را ماوراى طبيعت مادى تصوّر كنند و تمام انسشان با مادّيات و اجسام بوده است خدا را همچون اجسام مادّى و يا همچون خودشان مىپنداشتند .\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nاعتقاد به معبودهايى همچون : ماه و خورشيد و ستارگان و اجسام ديگرى مانند آنها نيز ، از همين جا سر چشمه مىگرفت .\r\nتاريخ يهود نشان مىدهد كه آنها سخت به مسألهء جسميّت خدا معتقد بودند ؛ تا آنجا كه پيامبرشان حضرت موسى عليه السّلام را سخت در فشار قرار دادند ، كه خدا را به آنها نشان دهد ! و داستان كوه « طور » و صاعقه و از ميان رفتن جمعى از « بنى اسرائيل » در اين زمينه معروف است .\r\nقبل از اين ماجرا يعنى بعد از آن كه بنى اسرائيل از نيل نجات يافتند نزد موسى آمدند و تقاضاى ساختن بت براى پرستش كردند ! و حتّى بعد از داستان صاعقه نيز بيدار نشدند و هنگامى كه « سامرى » گوساله را به عنوان « معبود » براى آنها ساخت ، به سرعت جذب بسوى آن شدند و اكثريّت « بنى اسرائيل » به پرستش آن تن در دادند كه موسى بعد از بازگشت از كوه « طور » سخت بر آشفت و آنها را كيفر سختى داد .\r\nدر تاريخ مسيحيّت نيز ، اعتقاد به تثليث ( خدايان سه‌گانه : اب و ابن و روح القدس ) نشانهء روشنى از اعتقاد به جسميّت پروردگار است زيرا با صراحت حضرت مسيح را فرزند خدا و يكى از خدايان سه‌گانه مىدانند ، در حالى كه مسيح انسانى بود مانند ساير انسانها .\r\nهنگامى كه قرآن مجيد بر قلب پاك پيغمبر اكرم صلّى اللّه عليه و آله نازل شد ، خط بطلان بر عقائد باطل از جمله اعتقاد به تجسّم و تشبيه كشيد و آياتى همچون :  « لَيْسَ كَمِثْلِهِ شَيْءٌ »  ؛ هيچ چيز مانند خدا نيست » « 1 » و  « لا تُدْرِكُهُ الْأَبْصارُ »  ؛ چشم‌ها او را نمىبيند » « 2 » و آيهء  « لَنْ تَرانِي »  « 3 » خطاب به موسى « هرگز مرا نخواهى ديد » و آياتى همچون :  « وَ هُوَ مَعَكُمْ » \r\n\r\n\r\n","description":"","footnote":"\r\n( 1 ) سورهء شورى ، آيهء 11 .\r\n( 2 ) سورهء انعام ، آيهء 103 .\r\n( 3 ) سورهء اعراف ، آيهء 143 .\r\n","page_name":" 60 ","page_number":60},
  {"content":"\r\n\r\n « أَيْنَ ما كُنْتُمْ »  ؛ او با شماست هر جا باشيد » « 1 » و آيهء  « وَ نَحْنُ أَقْرَبُ إِلَيْهِ مِنْ حَبْلِ الْوَرِيدِ »  ؛ ما به انسانها از رگ گردن ( يا رگ قلب ) او نزديكتريم » « 2 » و آيهء  « فَأَيْنَما تُوَلُّوا فَثَمَّ وَجْهُ اللَّهِ »  ؛ به هر سو بنگريد خدا در آنجاست » « 3 » شواهد گويايى بر نفى جسميّت از خدا است .\r\nولى متأسّفانه افكار التقاطى از سوى ملّت‌هاى بت‌پرست و يهود و نصارى و مجوس كه وارد اسلام شد ، به داخل عقايد گروهى از مسلمين ساده لوح و ناآگاه نفوذ كرد و جمعيّتى به نام « مجسّمه » يا « مشبّهه » پيدا شدند .\r\nشايد تعبيرات كنايى كه در بعضى از آيات قرآن آمده مانند :  « يَدُ اللَّهِ فَوْقَ أَيْدِيهِمْ »  ؛ دست خدا بالاى دست‌هاى آنهاست » « 4 » و  « الرَّحْمنُ عَلَى الْعَرْشِ اسْتَوى »  ؛ خداوند بر عرش ، سلطه دارد » « 5 » بهانه‌اى به افراد منحرف و كوته فكر داد كه به سوى اين مذهب شرك آلود گام بردارند ؛ در حالى كه مسلّم است « يد » در اين گونه موارد به معناى قدرت و « إستوى » به معناى سلطه و سيطره است ، نه به معناى جلوس و استقرار بر چيزى ؛ و اين تعبيرات كنايى قبل از قرآن و بعد از نزول آن نيز هميشه در ادبيّات اقوام مختلف وجود داشت ، مثلا مىگوئيم : « از دست فلان كس كارى ساخته نيست ! » يعنى قدرت بر اين كار ندارد و يا واژهء « إستوى » را در مورد سلطهء يك پادشاه بر يك كشور به كار مىبرند .\r\nدلايل عقلى و منطقى نيز به روشنى هر گونه جسميّت را از خداوند نفى مىكند ؛ چرا كه هر جسمى محدود است و زمان و مكان و اجزائى دارد ؛ بنابر اين ، از جهات مختلف نيازمند است و مىدانيم نياز و محدوديّت در ذات پاك خدا راه ندارد .\r\nاز آن مهم‌تر اينكه همهء اجسام در معرض تغييرات و حتّى زوال هستند و معلوم\r\n\r\n\r\n","description":"","footnote":"\r\n( 1 ) سورهء حديد ، آيهء 4 .\r\n( 2 ) سورهء ق ، آيهء 16 .\r\n( 3 ) سورهء بقره ، آيهء 115 .\r\n( 4 ) سورهء فتح ، آيه 10 .\r\n( 5 ) سورهء طه ، آيهء 5 .\r\n","page_name":" 61 ","page_number":61},
  {"content":"\r\n\r\nاست كه گرد و غبار تغيير و زوال بر دامان كبريايىاش نمىنشيند .\r\nبا اين مدارك روشن ، باز متأسّفانه - همان گونه كه در بالا اشاره شد - عقيدهء منحطّ به جسميت ، دامان جمعى از مسلمانان نادان و بىخبر را گرفت و آنقدر در اين مسير ظلمانى پيش رفتند كه مطابق نقل « محقّق دوانى » گروهى از آنها عقيده دارند كه خداوند تركيبى از گوشت و خون است و بعضى از آنها معتقدند كه نورى نقره‌گون و شفّاف از او مىدرخشد و قامت او هفت وجب با وجب‌هاى خود اوست و بعضى از آنها معتقدند كه او به صورت انسان نوجوان زيبا و داراى مويى مجعّد است .\r\n« علّامهء حلّى » در كتاب « منهاج الكرامه » داستانى از بعضى از « مجسّمه » نقل مىكند كه شنيدنى است ؛ مىگويد : « يكى از بزرگان آنها ، روزى از كنار مرد نفت فروشى مىگذشت كه نوجوان زيبارويى با موهاى مجعّد و پيچ خورده از آنجا عبور كرد ، آن عالم سخت به قيافهء نوجوان خيره شد و پيوسته به او نگاه مىكرد ! مرد نفت فروش كه آدم بى بند و بارى بود . تصوّر كرد آن مرد نظر سويى نسبت به نوجوان دارد ، شب هنگام نزد او آمد و گفت : من امروز ديدم كه تو سخت به او نگاه مىكنى اگر بخواهى مىتوانم او را در اختيار تو قرار دهم ! آن مرد برآشفت و با تندى به او گفت : من كرارا به اين نوجوان نگاه كردم چون مذهب من بر اين است كه خداوند گاه از آسمان به همين صورت به زمين نازل مىشود . گفتم : نكند او خداى من باشد ! مرد نفت فروش نخست ناراحت شد و گفت : من با اين شغلى كه دارم بسيار بر تو - با آن زهدى كه دارى و اين عقيدهء كثيف - ترجيح دارم ! « 1 »\r\n\r\n\r\n","description":"","footnote":"\r\n( 1 ) شرح نهج البلاغه علّامهء تسترى ، جلد 1 ، صفحهء 233 .\r\n","page_name":" 62 ","page_number":62},
  {"content":"\r\n\r\n\r\nبخش ششم\r\nو أشهد أنّ من ساواك بشيء من خلقك فقد عدل بك ، و العادل بك كافر بما تنزّلت به محكمات آياتك ، و نطقت عنه شواهد حجج بيّناتك ، و إنّك أنت اللّه الّذي لم تتناه في العقول ، فتكون في مهبّ فكرها مكيّفا ، و لا في رويّات خواطرها فتكون محدودا مصرّفا .\r\n\r\nترجمه\r\nو گواهى مىدهم آنان كه تو را با چيزى از مخلوقات مساوى شمردند همتايى براى تو قائل شده‌اند ، و آن كس كه براى تو همتايى قائل شود ، نسبت به آنچه آيات محكمات تو آورده و شواهد « دلايل آشكار » تو از آن سخن مىگويد : كافر شده است ! تو همان خدايى هستى كه عقل‌ها به تو احاطه نمىيابد ، تا در مسير وزش افكار در كيفيّت خاصى قرار گيرى ! و در خاطره‌ها و انديشه‌ها جاى نمىگيرى ، تا محدود و قابل تغيير باشى !\r\n\r\nشرح و تفسير فراتر از احاطهء عقلها\r\nامام عليه السّلام در اين فراز بار ديگر به مسألهء انحراف مشركان و اهل تشبيه باز مىگردد و شهادتى ديگر در پيشگاه خداوند نسبت به انحراف آنها مىدهد ، تا مخاطبين بشنوند و در دام تشبيه گرفتار نشوند .\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nمىفرمايد : « و گواهى مىدهم آنان كه تو را با چيزى از مخلوقاتت مساوى شمردند ، همتايى براى تو قائل شده‌اند و آن كس كه براى تو همتايى قائل شود نسبت به آنچه « آيات محكمات » تو آورده و شواهد « دلائل آشكار » تو از آن سخن مىگويد ، كافر شده است ! » . ( و أشهد أنّ من ساواك بشيء من خلقك فقد عدل بك ، و العادل بك كافر بما تنزّلت به محكمات آياتك ، و نطقت عنه شواهد حجج بيّناتك ) .\r\nبه نظر مىرسد اين شهادتى كه امام عليه السّلام در اين فراز ، دربارهء انحراف مشركان داده ، با شهادتى كه در فراز قبل بود ، متفاوت و ناظر به دو گروه باشد ؛ شهادت جمله‌هاى پيشين مربوط به بت‌پرستانى است كه خدا را تشبيه به بت‌ها مىكردند و بت‌ها را در مقام ربوبيّت قرار مىدادند يعنى حاجات خود را از آنها مىطلبيدند و به همين دليل ، آنها را پرستش مىكردند ؛ ولى آنچه در اين فراز آمده ، ناظر به كسانى است كه براى خدا همتايى در جميع جهات قرار مىدادند ؛ همچون « وثنيّين » ( دو گانه پرستان ) ، كه معتقد به خداى خير و خداى شرّ بودند و مسيحيان كه قائل به « تثليث » ( خدايان سه‌گانه ) بودند و آنها را « اب » و « ابن » و « روح القدس » مىناميدند . امام عليه السّلام آنها را كافر به محكمات آيات و حجّتهاى بيّنات دانسته است .\r\nممكن است تعبير به « آيات محكمات » و « حجج بيّنات » هر دو اشاره به آياتى بوده باشد كه به صراحت ، هر گونه همتايى را براى خداوند نفى مىكند ، مانند  « قُلْ أَ إِنَّكُمْ لَتَكْفُرُونَ بِالَّذِي خَلَقَ الْأَرْضَ فِي يَوْمَيْنِ وَ تَجْعَلُونَ لَهُ أَنْداداً »  ، بگو آيا شما به آن كس كه زمين را در دو روز ( دو دوران ) آفريد ، كافر مىشويد و براى او همتايانى قرار مىدهيد ! » . « 1 » و آيهء  « فَلا تَجْعَلُوا لِلَّهِ أَنْداداً وَ أَنْتُمْ تَعْلَمُونَ »  ؛ براى خداوند همتايانى قرار ندهيد در حالى كه مىدانيد ( اين سخن اشتباه محض است ) » . « 2 » اين احتمال نيز وجود دارد كه « آيات محكمات » اشاره به آيات توحيدى صريح\r\n\r\n\r\n","description":"","footnote":"\r\n( 1 ) سورهء فصّلت ، آيهء 9 .\r\n( 2 ) سورهء بقره ، آيهء 22 .\r\n","page_name":" 64 ","page_number":64},
  {"content":"\r\n\r\nقرآن مجيد باشد و « حجج بيّنات » اشاره باشد به دلائل عقلى كه هر گونه شبيه و مانند و همتايى را براى خدا نفى مىكند .\r\nجمله‌هاى بعد گواه بر همين احتمال است ؛ آنجا كه مىگويد : « تو همان خدايى هستى كه عقل‌ها به تو احاطه نمىيابد ، تا در مسير وزش افكار ، در كيفيت خاصّى قرار گيرى ! و در خاطره‌ها و انديشه‌ها ، جاى نمىگيرى ، تا محدود و قابل تغيير باشى ! » ( و أنّك أنت اللّه الّذي لم تتناه في العقول ، فتكون في مهبّ « 1 » فكرها مكيّفا ، و لا في رويّات خواطرها فتكون محدودا مصرّفا ) .\r\nامام عليه السّلام در جملهء اوّل ، اشاره به عدم درك عقل‌ها نسبت به كنه ذات و صفات خدا مىكند كه در آغاز اين خطبه نيز ، با عبارات ديگرى به آن اشاره شده بود و مىفرمايد : اگر عقل قادر به درك تو بود ، بايد كيفيّت خاصّى در ذات پاك تو باشد ؛ ولى از آنجا كه بالاتر از كيفيّت مىباشى و هستى محض و خالصى ؛ عقل قادر به درك كنه ذات و صفاتت نيست .\r\nدر جملهء دوم ، به عدم احاطهء انديشه‌ها به ذات پاك او اشاره مىكند ، چرا كه اگر انديشه به او احاطه يابد ، حتما بايد محدود باشد كه هر چيز كه محدود باشد ، در معرض تغييرات زمانى و مكانى و جهات ديگر قرار مىگيرد .\r\n\r\n\r\n","description":"","footnote":"\r\n( 1 ) « مهبّ » اسم مكان از مادّهء « هبوب » به معناى محل وزش باد است و در عبارت بالا فكر ، به نسيمى تشبيه شده كه از گذرگاهى مىگذرد ؛ ولى كنه ذات و صفات خدا از اين گذرگاه بيرون است .\r\n","page_name":" 65 ","page_number":65},
  {"content":"\r\n . \r\n","description":"","footnote":"","page_name":" 66 ","page_number":66},
  {"content":"\r\n\r\n\r\nبخش هفتم\r\nو منها : قدّر ما خلق فأحكم تقديره ، و دبّره فألطف تدبيره ، و وجّهه لوجهته فلم يتعدّ حدود منزلته ، و لم يقصر دون الإنتهاء إلى غايته ، و لم يستصعب إذ أمر بالمضيّ على إرادته ، فكيف و إنّما صدرت الأمور عن مشيئته ؟\r\n\r\nترجمه\r\nآنچه را آفريده به درستى اندازه‌گيرى نموده ، و به خوبى تدبير كرده ، و در مسير خودش قرار داده است . لذا هيچ موجودى از حدّ خود تجاوز نكرده ، و پيش از رسيدن به هدف ، باز نمىايستد ، و به هنگامى كه به آن فرمان داده شد ، كه مطابق ارادهء پروردگار حركت كن سرپيچى ننمود ؛ چگونه ممكن است سرپيچى كند ، حال آنكه همه چيز از ارادهء او سرچشمه گرفته است ؟ !\r\n\r\nشرح و تفسير همه چيز از ارادهء او سرچشمه مىگيرد !\r\nدر اين بخش از خطبه ، امام عليه السّلام بار ديگر به جهان آفرينش و تدبير الهى در خلقت و نظم و ادامهء آن باز مىگردد و از اين نظم و تدبير به عنوان آينه‌اى براى نشان دادن جلال و جمال پروردگار بهره مىگيرد . مىفرمايد : « آنچه آفريده به درستى اندازه‌گيرى نموده است و به خوبى تدبير كرده و در مسير خودش قرار داده\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nاست » . ( قدّر ما خلق فأحكم تقديره ، و دبّره فألطف تدبيره ، و وجّهه لوجهته ) .\r\nبه اين ترتيب ، مراحل سه‌گانهء « تقدير » و « تدبير » و « توجيه » را بيان فرموده است .\r\n« تقدير » مقام اندازه‌گيرى خلقت موجودات است و « تدبير » به راه انداختن آنها در مسير تعيين شده است و « توجيه » فراهم ساختن اسباب حركت در اين مسير براى رسيدن به مقصد نهايى است و تمام اين مراحل طبق حساب دقيق و برنامه منظّمى است ، به گونه‌اى كه در همهء جهان هستى هيچ موجودى نه در آغاز آفرينش و نه در مسير حركت خود به سوى هدف ، بى برنامه نيست .\r\nبه همين جهت بلافاصله مىافزايد : « هيچ موجودى از حدّ و منزلت خود تجاوز نكرده و قبل از رسيدن به هدف كوتاهى ننموده است ، و به هنگامى كه به آن فرمان داده شد كه مطابق ارادهء پروردگار حركت كند ، سرپيچى نمود ؛ چگونه ممكن است سرپيچى كند ، حال آن كه همه چيز از ارادهء او سرچشمه گرفته است ؟ ! » . ( فلم يتعدّ حدود منزلته ، و لم يقصر دون الإنتهاء إلى غايته ، و لم يستصعب إذ أمر بالمضيّ على إرادته ، فكيف و إنّما صدرت الأمور عن مشيئته ؟ ) در حقيقت اين سخن ، اشاره به آن است كه تصوّر نشود حركات موجودات زمينى و آسمانى و پيمودن مراحل وجود در جهان گياهان و حيوانات و انسان و كواكب آسمان بىحساب است . همه در حركات خود سر بر فرمان او دارند و برنامه‌اى را كه از پيش براى آنها تعيين كرده ، اجرا مىكنند و هيچ تخلّفى از برنامه‌هاى تعيين شده ندارند و به اين ترتيب ، جهان هستى مجموعه‌اى است از نظم دقيق و حركات و جريان‌هاى برنامه‌ريزى شده .\r\nدر آيات قرآن مجيد نيز ، به اين مراتب و مراحل سه‌گانه اشاره شده است . در سورهء يس آيات 38 تا 40 مىفرمايد :    « وَ الشَّمْسُ تَجْرِي لِمُسْتَقَرٍّ لَها ذلِكَ تَقْدِيرُ الْعَزِيزِ الْعَلِيمِ وَ الْقَمَرَ قَدَّرْناهُ مَنازِلَ حَتَّى عادَ كَالْعُرْجُونِ الْقَدِيمِ لَا الشَّمْسُ يَنْبَغِي لَها أَنْ »   \r\n\r\n","description":"","footnote":"","page_name":" 68 ","page_number":68},
  {"content":"\r\n\r\n « تُدْرِكَ الْقَمَرَ وَ لَا اللَّيْلُ سابِقُ النَّهارِ وَ كُلٌّ فِي فَلَكٍ يَسْبَحُونَ »  ؛ و خورشيد كه پيوسته به سوى قرارگاهش در حركت است ، ( آيتى ديگر از آيات خدا است ) اين تقدير و اندازه‌گيرى خداوند قادر دانا است . و براى ماه منزلگاه‌هايى قرار داديم ( هنگامى كه اين منازل را طى كرد ) سرانجام به صورت شاخهء كهنهء قوسى شكل و زرد رنگ خرما در مىآيد . نه خورشيد را سزاست كه به ماه رسد و نه شب بر روز پيشى مىگيرد و هر كدام در مسير خود شناورند » .\r\nآيات فراوان ديگرى نيز در قرآن است كه به اين حقيقت اشاره مىكند .\r\nدر اينجا به دو نكته بايد توجّه داشت : نخست اين كه ، آنچه در جمله‌هاى بالا دربارهء امر و فرمان و پيروى موجودات از فرمان الهى آمده ، همه اشاره به اوامر تكوينيّهء الهى ، يا به تعبيرى ديگر : اشاره به قوانينى است كه خداوند براى جهان هستى تعيين كرده و همهء موجودات را در چنبر اين قوانين قرار داده است به گونه‌اى كه تخلّف از اين قوانين براى آنها غير ممكن است .\r\nديگر اين كه ، اين سخن هرگز به معناى مجبور بودن انسان در افعال خويش نيست ! چرا كه خداوند صفت اختيار و آزادى اراده را به عنوان يك قانون از قوانين عالم هستى براى انسان قرار داده است و هرگز انسان نمىتواند اين صفت را از خود سلب كند و به تعبير ديگر : آزادى او هم به فرمان خدا است .\r\n\r\n","description":"","footnote":"","page_name":" 69 ","page_number":69},
  {"content":"\r\n . \r\n","description":"","footnote":"","page_name":" 70 ","page_number":70},
  {"content":"\r\n\r\n\r\nبخش هشتم\r\nالمنشىء أصناف الأشياء بلا رويّة فكر آل إليها ، و لا قريحة غريزة أضمر عليها ، و لا تجربه أفادها من حوادث الدّهور ، و لا شريك أعانه على ابتداع عجائب الأمور ، فتمّ خلقه بأمره ، و أذعن لطاعته ، و أجاب إلى دعوته ، لم يعترض دونه ريث المبطىء ، و لا أناة المتلكّىء ، فأقام من الأشياء أودها ، و نهج حدودها ، و لاءم بقدرته بين متضادّها ، و وصل أسباب قرائنها ، و فرّقها أجناسا مختلفات في الحدود و الأقدار ، و الغرائز و الهيئات ، بدايا خلائق أحكم صنعها ، و فطرها على ما أراد و ابتدعها !\r\n\r\nترجمه\r\nاو كسى است كه موجودات مختلف را بدون نياز به تفكّر و انديشه‌اى كه به دست آورده باشد و بدون غريزه‌اى كه در درون نهان كند و بىنياز از تجربهء حوادث زمان‌هاى گذشته ، و بدون كمك شريك و همتايى كه او را در آفرينش موجودات شگفت‌انگيز يارى دهد ، آفريد . و اين سان آفرينش موجودات به فرمان او كامل شد ، همه سر بر فرمانش نهادند و دعوتش را اجابت كردند ، بى آن كه در برابرش سستى كنند يا در اطاعت امرش درنگ نمايند ؛ بدين گونه ، موجودات را بى هيچ كژى بر پا داشت و راهى را كه بايد بپيمايند معيّن فرمود . با قدرت خويش در ميان اشياى متضاد الفت ايجاد كرد و آنها را كه با يكديگر همگون بودند ، پيوند داد ، و موجودات جهان را به انواع مختلف از نظر حدود و اندازه‌ها ، و غرايز و اشكال و هيأت‌هاى\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nگوناگون تقسيم نمود . اينها مخلوقات شگفت‌انگيزى است كه آفرينش آنها را استوار نمود ، و با حكمت قرين ساخت و آن سان كه مىخواست ايجاد و ابداع فرمود .\r\n\r\nشرح و تفسير راز و رمز آفرينش\r\nامام عليه السّلام در اين بخش از خطبه ، به چگونگى آفرينش موجودات مىپردازد و مىفرمايد : « خداوند كسى است كه موجودات مختلف را بدون نياز به تفكّر و انديشه‌اى كه به دست آورده باشد ، و بدون غريزه‌اى كه در درون ، نهان داشته باشد ، و بىنياز از تجربهء حوادث زمانهاى گذشته ، و بدون كمك شريك و همتايى كه او را در آفرينش موجودات شگفت‌انگيز يارى كرده باشد ، آفريد » .\r\n( المنشىء أصناف الأشياء بلا رويّة فكر آل إليها ، و لا قريحة غريزة أضمر عليها ، و لا تجربة أفادها من « 1 » حوادث الدّهور ، و لا شريك أعانه على ابتداع عجائب الأمور ) .\r\nدر واقع ، مبدأ علم و دانش و آگاهى به حقايق براى ما انسان‌ها يكى از چهار چيز است : يا تفكّر و انديشه است ، يا الهام‌هاى درونى است كه غريزه ناميده مىشود . يا تجربه‌اى است كه از تكرار كارى براى انسان حاصل مىشود و يا كمكى است از همفكر و همتايى از برون كه با آگاهىهاى خود انسان را يارى مىدهد و بر انجام كار بديعى كمك مىكند .\r\nاز آنجا كه خداوند عالم ، بر همه چيز آگاه و همهء حقايق نزد او حاضر است و چيزى از دايرهء علم بىپايان او خارج نيست ، در آفرينش خود هيچ گاه نيازى به اين\r\n\r\n\r\n","description":"","footnote":"\r\n( 1 ) « قريحه » همانطور كه قبلا گفته شد ، در اصل به معناى اوّلين آبى است كه از چاه كشيده مىشود ؛ سپس به آنچه انسان از اعماق فكر و ذوق خويش را در مىيابد ، اطلاق شده و انضمام آن به غريزه - كه به معناى طبيعت است - كه چيزى را انسان به كمك ذوق و طبيعت خود دريابد . در مورد غير انسان نيز اين معنا ثابت است ؛ مثلا غالب پرندگان ساختن لانه‌ها و تربيت فرزندان و مهاجرت‌هاى طولانى دسته جمعى و امثال آن را با الهام از قريحه و غريزه انجام مىدهند .\r\n","page_name":" 72 ","page_number":72},
  {"content":"\r\n\r\nامور چهارگانه ندارد . فكر و انديشه براى كسى سودمند است كه معلوماتى دارد و مجهولاتى ؛ و مىخواهد از معلومات به مجهولات پى برد و الهام غريزى ، از آن كسانى است كه حقيقتى از نظر آنها پنهان است و به يارى اين الهام آشكار مىشود .\r\nتجربه و تكرار عمل براى پى بردن به نتيجه كارها ، مربوط به كسى است كه از نتايج بىخبر است و كمك گرفتن از افكار ديگران مخصوص كسانى است كه نارسايى و ناتوانى دارند ؛ ولى آن ذات پاكى كه از همهء اين امور مبرّا است ، چه نيازى به اينها دارد ؟\r\nاين تعبيرات در ضمن مىتواند ، ما بندگان ناآگاه را براى پيدا كردن منابع شناخت و معرفت كمك كند و بدانيم از اين منابع چهارگانه ، مىتوانيم براى حلّ مشكلات كمك بگيريم ، كه سخت در زندگى به همهء آنها نيازمنديم .\r\nسپس امام عليه السّلام به نكتهء ديگرى در همين مورد اشاره كرده ، حاكميّت قوانين آفرينش را بر همهء موجودات قطعى مىشمرد و همه را سر بر فرمانش معرّفى مىكند ؛ مىفرمايد : « به اين ترتيب ، آفرينش موجودات به فرمان او كامل شد ، همه سر بر فرمانش نهادند ، و دعوتش را ( طبق قوانين تكوين ) اجابت كردند ، بى آن كه در برابرش سستى كنند يا در اطاعت امرش درنگ نمايند » . ( فتمّ خلقه بأمره و أذعن لطاعته ، و أجاب إلى دعوته ، لم يعترض دونه ريث « 1 » المبطىء ، و لا أناة « 2 » المتلكّىء « 3 » ) .\r\nاين موضوع ، هم اشاره‌اى است به قدرت پروردگار و هم نظام متين و دقيق آفرينش ، كه همهء موجودات از قوانين معيّنى پيروى مىكنند و سر بر فرمان آن هستند . نه بر اين قوانين پيشى مىگيرند و نه از آن عقب مىافتند . قرآن مجيد در\r\n\r\n\r\n","description":"","footnote":"\r\n( 1 ) « ريث » به معناى كندى كردن و سستى و كوتاهى نمودن در انجام كارى است .\r\n( 2 ) . « أناة » به معناى وقار آميخته با تفكّر به هنگام انجام كارى است .\r\n( 3 ) « متلكّىء » از مادّهء « لكأ » ( بر وزن هدف ) به معناى توقّف كردن در مكانى است ؛ سپس « متلكّىء » بر كسانى كه در كار يا مسأله‌اى توقّف مىكنند و روى آن مىانديشند ، اطلاق شده است .\r\n","page_name":" 73 ","page_number":73},
  {"content":"\r\n\r\nاين باره مىگويد :  « ثُمَّ اسْتَوى إِلَى السَّماءِ وَ هِيَ دُخانٌ فَقالَ لَها وَ لِلْأَرْضِ ائْتِيا طَوْعاً أَوْ كَرْهاً قالَتا أَتَيْنا طائِعِينَ »  ؛ سپس به آفرينش آسمان پرداخت در حالى كه به صورت دود بود به آن و به زمين دستور داد : به وجود آييد ( و شكل گيريد ) خواه از روى اطاعت و خواه اكراه ، آنها گفتند ما از روى اطاعت مىآييم ( و شكل مىگيريم ) » « 1 » .\r\nاضافه بر اين ، پيامى براى همهء انسانها دارد ، كه هماهنگ با جهان آفرينش ، پيرو قوانين الهى باشند ؛ نه بر آن پيشى بگيرند و نه از آن عقب بمانند ، تا به سر منزل مقصود برسند و سعادت را در آغوش گيرند .\r\nدر آخرين بخش از اين فراز ، به پنج نكته دربارهء نظام آفرينش و اسرار جهان خلقت ، اشاره مىكند كه شايان دقّت و تأمّل است .\r\nنخست مىفرمايد : « بدين گونه ، موجودات را بى هيچ كژى بر پا داشت » . ( فأقام من الأشياء أودها ) « 2 » .\r\nسپس مىافزايد : « و راهى را كه بايد بپيمايند ، معيّن فرمود » . ( و نهج حدودها ) .\r\nآنگاه مىگويد : « با قدرتش در ميان اشياى متضادّ ، الفت ايجاد كرد » . ( و لاءم بقدرته بين متضادّها ) .\r\nسپس مىفرمايد : « و آنها را كه با يكديگر همگون بودند ، پيوند داد » . ( و وصل أسباب قرائنها ) .\r\nو سرانجام مىفرمايد : « و موجودات جهان را به انواع مختلف ، از نظر حدود ، اندازه‌ها ، غرائز ، و اشكال و هيئت‌هاى گوناگون تقسيم نمود » . ( و فرّقها أجناسا مختلفات في الحدود و الأقدار ، و الغرائز و الهيئات ) .\r\nبدين ترتيب ، نظام آفرينش از هر نظر كامل شد و با تنوّع و كثرتى كه در انواع و اجناس آن است همه با هم ، تحت يك برنامه و قانون واحد ، انجام وظيفه مىكنند .\r\n\r\n\r\n","description":"","footnote":"\r\n( 1 ) سورهء فصّلت ، آيهء 11 .\r\n( 2 ) « اود » به معناى كجى و كج شدن است .\r\n","page_name":" 74 ","page_number":74},
  {"content":"\r\n\r\nحتّى اشياى متضاد ، با يكديگر همكارى دارند و از جمع ميان ضدّين نتايج عالى برمىخيزند ! اشباه و نظاير به هم مىپيوندند و مجموعهء كاملى را به وجود مىآورند و تنوّع عجيبى كه در ميان موجودات از نظر حدود و اندازه‌ها و غرايز و هيئت‌ها وجود دارد ، مجموعهء بديع و شگفت‌انگيزى ايجاد كرده ، كه عالىترين دليل بر قدرت خالق و علم بىپايان اوست .\r\nجمعى از « مفسّران نهج البلاغه » « قرائن » را در عبارت فوق به معناى نفوس آدمى گرفته‌اند ، كه خداوند آنها را با بدن‌ها كه در ظاهر با هم متضادّند - يكى از عالم مادّه و ديگرى از عالم مجرّدات است - پيوند داده است .\r\nگرچه يكى از معانى « قرينه » ( كه جمع آن قرائن است ) ، در لغت ، « نفس انسانى » شمرده شده ؛ ولى دليلى ندارد كه جملهء فوق را محدود به نفوس انسانى كنيم ؛ بلكه هدف ، بيان جمع ميان اضداد و وصل قرينه‌ها و همگون‌ها در سرتاسر جهان آفرينش است كه وجود انسان يكى از مصاديق آن مىباشد و اصولا اطلاق « قرينه » به نفس انسان ، به خاطر مقرون بودن آن با بدن انسان است .\r\nامام عليه السّلام در پايان اين سخن ، در يك نتيجه‌گيرى روشن مىفرمايد : « اينها مخلوقات شگفت‌انگيزى است كه خداوند آفرينش آنها را استوار و توأم با حكمت ساخت و آن سان كه مىخواست ايجاد و ابداع فرمود » . ( بدايا خلائق أحكم صنعها ، و فطرها على ما أراد و ابتدعها ) ! « 1 » .\r\n\r\nنكته روشن‌ترين راه خداشناسى\r\nتاكيد امام بر اين نكته كه به كنه ذات خدا نينديشيد ! بلكه در جهان آفرينش و\r\n\r\n\r\n","description":"","footnote":"\r\n( 1 ) جملهء بالا از نظر تركيب نحوى چنين است : « بدايا » خبر است براى مبتداى محذوفى كه « هذه » باشد و اضافهء « بدايا » به « خلائق » از قبيل اضافهء صفت به موصوف است كه در اصل به معناى « خلائق بدايا » است ، « بدايا » جمع « بديئه » به معناى موجود بديع و شگفت‌انگيز است .\r\n","page_name":" 75 ","page_number":75},
  {"content":"\r\n\r\nخلقت او تفكّر كنيد ، يك اصل اساسى در بحث‌هاى مربوط به معرفة اللّه است . چرا كه اوّلى انسان را به سوى شرك و تشبيه مىبرد و دومى به سوى ايمان و توحيد ؛ توحيدى آميخته با عشق و محبت و اخلاص .\r\nدلايل و براهين ديگر خداشناسى ، مانند : برهان وجوب و امكان ، غنا و فقر كه بر محور دور و تسلسل و مانند آن دور مىزند ، دلايل خشكى هستند كه معرفت مىآورند ، ولى عشق و محبّت و اخلاص در آن نيست ؛ ولى دقّت در نظام آفرينش موجودات ، سرچشمهء فيّاض عشق و محبّت است .\r\nهنگامى كه به عظمت آسمان‌ها ، و ستاره‌ها ، كه تنها در كهكشان ما ميلياردها از آن وجود دارد - در حالى كه به گفتهء دانشمندان بيش از يك ميليارد كهكشان در اين جهان موجودات است - مىانديشيم .\r\nو هنگامى كه در جهان فوق العاده كوچك سلول‌هاى بدن انسان ، كه ساختمان هر كدام به اندازهء يك شهر صنعتى اسرار آميز است ، دقّت مىكنيم ؛ و هنگامى كه در تنوّع عجيب گياهان و حيوانات ، فكر مىكنيم و در گفتهء دانشمندان كه مىگويند : هنوز ميليون‌ها نوع گياه و حيوان در اعماق جنگل‌ها و درياها وجود دارد كه بشر آنها را نديده و نشناخته است ، باريك مىشويم و مىدانيم كه اين تنوع و تكثّر عجيب ، همه و همه به دو موجود ساده به نام « آب » و « خاك » باز مىگردد .\r\nو هنگامى كه ظرافت گل‌ها ، لطافت گلبرگها ، نظم بىنظير گردش خون در مويرگ‌ها ، جهان اسرارآميز روح و فكر و مغز و اعصاب ، فكر مىكنيم و مىدانيم اينها تنها گوشه‌اى از شگفتىهاى جهان آفرينش است ، بىاختيار با قافلهء جهان هستى كه همه تسبيح گويان به سوى ذات پاكش در حركتند ، همصدا مىشويم و زمزمهء\r\n\r\n","description":"","footnote":"","page_name":" 76 ","page_number":76},
  {"content":"\r\n\r\n«  « سُبْحانَكَ لا عِلْمَ لَنا إِلَّا ما عَلَّمْتَنا »  » « 1 » و نغمهء «  « رَبَّنا ما خَلَقْتَ هذا باطِلًا »  » « 2 » سر مىدهيم ؛ در حالى كه قلب ما سرشار از عشق و محبّت به خداوند و ايمان ، به قدرت و عظمت او مىباشد .\r\nتعبيراتى كه امام عليه السّلام در خطبه بالا ذكر فرموده ، اشارات بر معنايى به اين حقايق است .\r\n\r\n\r\n","description":"","footnote":"\r\n( 1 ) سورهء بقره ، آيهء 32 .\r\n( 2 ) سورهء آل عمران ، آيهء 191 .\r\n","page_name":" 77 ","page_number":77},
  {"content":"\r\n . \r\n","description":"","footnote":"","page_name":" 78 ","page_number":78},
  {"content":"\r\n\r\n\r\nبخش نهم\r\nو نظم بلا تعليق رهوات فرجها ، و لاحم صدوع انفراجها ، و وشّج بينها و بين أزواجها ، و ذلّل للهابطين بأمره ، و الصّاعدين بأعمال خلقه ، حزونة معراجها ، و ناداها بعد إذ هي دخان ، فالتحمت ( فالتجمت ) عرى أشراجها ، و فتق بعد الارتتاق صوامت أبوابها ، و أقام رصدا ، من الشّهب الثّواقب على نقابها ، و أمسكها من أن تمور ، في خرق الهواء بأيده و أمرها أن تقف مستسلمة لأمره .\r\n\r\nترجمه\r\n( خداوند ) فاصله‌هاى وسيع و گشوده ( كرات آسمانى ) را بى آنكه بر چيزى تكيه داشته باشند ، تنظيم نمود و شكاف‌هاى ميان ( هر كدام از آنها ) را پيوند داد ، آنها و نظائر آنها را به يكديگر مربوط ساخت ، و مشكل فرود آمدن فرشتگان را براى ابلاغ فرمان او ، و بالا بردن اعمال مخلوقات را به آسمان ، آسان نمود . به آسمانها در حالى كه به صورت دود بودند ، فرمان داد ( فرمانى تكوينى براى پيمودن مراحل خلقت و تكامل ) . در اين هنگام ، ميان بخش‌هاى مختلف آن ارتباط برقرار گشت ( و به صورت تودهء عظيمى در آمدند ) . سپس آسمانها را از هم جدا ساخت و درهاى بستهء آنها را باز گشود ، و نگهبانانى از شهاب‌هاى ثاقب بر هر راهى گماشت ( تا مانع نفوذ شياطين به آسمانها گردد ) و آنها را با دست قدرتش بى آن كه گرفتار حركات ناموزون گردند ( در فضا ) نگاهداشت و به آنها فرمان داد كه تسليم امر او بوده باشند ( و از قوانين آفرينش پيروى كنند ) .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\n\r\nشرح و تفسير آفرينش آسمانها\r\nامام عليه السّلام در فراز گذشته از اين خطبه ، به كليّاتى از تدبير جهان آفرينش و قوانين حاكم بر آن و تنوّع و كثرت موجودات اشاره فرمود و در اين بخش و بخش‌هاى آينده ، به جزئيات آن اشاره مىفرمايد و بحثهاى بسيار عميق و پر معنايى را دربارهء آفرينش آسمانها ، فرشتگان ، زمين و جهان پايين ، آدم چگونگى آفرينش او و انواع روزىهايى كه در اختيار انسانها قرار داده ، مطرح مىسازد .\r\nنخست به سراغ آفرينش آسمان‌ها مىرود و مىفرمايد : « خداوند فاصله‌هاى وسيع و گشودهء ( كرات آسمانى ) را بى آنكه بر چيزى تكيه داشته باشد نظام بخشيد و شكاف‌هاى ميان ( هر كدام از كرات ) را به هم پيوند داد » . ( و نظم بلا تعليق رهوات « 1 » فرجها ، و لاحم « 2 » صدوع « 3 » انفراجها ) .\r\nدر واقع امام عليه السّلام در جملهء اوّل به همان چيزى اشاره فرموده كه در قرآن مجيد دو بار به آن اشاره شده است . مىفرمايد :  « اللَّهُ الَّذِي رَفَعَ السَّماواتِ بِغَيْرِ عَمَدٍ تَرَوْنَها »  ؛ خداوند همان كس است كه آسمان را با ستونى نامرئى بر پا داشت » . « 4 » امروز هم همهء دانشمندان فلكى تصريح مىكنند كه كرات آسمانها از هم جدا است و تعادل و نيروى جاذبه و دافعه هر كدام را در جايگاه خود قرار داده است .\r\n\r\n\r\n","description":"","footnote":"\r\n( 1 ) « رهوات » جمع « رهوة » به گفتهء بعضى از ارباب لغت ( كتاب العين ) به معناى بر آمدگى بالاى كوههاست ؛ ولى بسيارى ديگر از ارباب لغت آن را مادّهء « رهو » ( بر وزن سهو ) به معناى گشاده و باز بودن ، يا آرام بودن تفسير كرده‌اند و در خطبهء بالا تفسير « رهوات » به نقاط گشاده ، مناسب‌تر است و بعضى هم آن را از لغات اضداد دانسته‌اند كه به معناى مكان مرتفع و منخفض ، هر دو مىآيد .\r\n( 2 ) « لاحم » از مادّهء « لحم » به معناى پر كردن شكاف چيزى و به اصطلاح ، لحيم كردن است و شايد ريشهء اصلى آن همان « لحم » به معناى گوشت باشد كه فاصلهء استخوان‌ها را پر مىكند .\r\n( 3 ) « صدوع » جمع « صدع » ( بر وزن حرف ) به معناى شكاف ، يا شكافتن است .\r\n( 4 ) سورهء رعد ، آيهء 2 . شبيه همين معنا با اندك تفاوتى در آيهء 10 سورهء لقمان آمده است ؛ مىفرمايد خلق السّموات . . .\r\n","page_name":" 80 ","page_number":80},
  {"content":"\r\n\r\nو جملهء دوم ، اشاره به پيوند اجزاء هر كره نسبت به خود مىباشد . بنابر اين ، در ميان دو جملهء بالا هيچ گونه تضادّى نيست . آنجا كه مىفرمايد : فاصله‌ها را بى آنكه بر چيزى تكيه داشته باشند نظام بخشيد و در جمله بعد مىگويد : شكافها را به هم پيوند داده است . چرا كه يكى ناظر به كلّ و ديگرى ناظر به اجزاء است ( وحدت ضميرها مشكلى در اينجا ايجاد نمىكند ، چرا كه هر دو به آسمانها بر مىگردد ، يكى به مجموعه و ديگرى به اجزاء ) . ( دقّت كنيد ! ) .\r\nدر جملهء سوم ، به رابطهء در ميان كرات آسمانى كه با هم قرين هستند اشاره مىفرمايد : و مىگويد : « خداوند آنها و نظاير آنها را به يكديگر مربوط ساخت . » ( و وشّج « 1 » بينها و بين أزواجها ) .\r\nاين تعبير ممكن است اشاره به منظومه‌هاى عالم بالا بوده باشد كه مجموعه‌هايى را تشكيل مىدهند كه از كرات شبيه به يكديگر تشكيل شده‌اند و به اين ترتيب ، در اين كلام كوتاه و پر معنا ، هم اشاره به نظمى شده است كه بر هر يك از كرات حاكم است و هم اشاره به منظومه‌ها و مجموعه عالم بالا . « 2 » در چهارمين جمله اشاره به طرق صعود و نزول فرشتگان به آسمانها كرده ، مىفرمايد : « مشكل فرود آمدن فرشتگان را براى ابلاغ فرمان او ، و بالا بردن اعمال مخلوقات را به آسمان آسان نمود » . ( و ذلّل للهابطين بأمره ، و الصّاعدين بأعمال خلقه ، حزونة « 3 » معراجها ) .\r\n\r\n\r\n","description":"","footnote":"\r\n( 1 ) « و شّج » از مادّهء « وشج » ( بر وزن نسج ) در اصل به معناى در هم فرو رفتن و مشبّك شدن و در هم پيچيدن است .\r\n( 2 ) بعضى « ازواج » را در اينجا به معناى ارواح « نفوس فلكيّه » تفسير كرده‌اند و اشاره به عقيدهء جمعى از فلاسفه كه براى هر فلكى روح مجرّد قائلند دانسته‌اند ؛ ولى انصاف اين است كه نه اين نظريّه با دليل روشنى ثابت شده ، و نه جملهء بالا دلالت بر چنين چيزى دارد .\r\n( 3 ) « حزونه » ( كه معناى مصدرى و اسم مصدرى دارد ) به معناى خشونت است و در خطبهء بالا اشاره به مشكلات و سختىها مىباشد .\r\n","page_name":" 81 ","page_number":81},
  {"content":"\r\n\r\nآيا فرشتگان ، وجود مادّى هستند و صعود و نزولى نسبت به آسمانها دارند يا اينكه منظور از اين صعود و نزول ، صعود و نزول معنوى است ؟ « مفسّران نهج البلاغه » تفسيرهاى متفاوتى در اين زمينه دارند . آنچه موافق ظاهر جمله‌هاى بالا و بسيارى از روايات و حتّى آيات قرآن مجيد است ، اين است كه آنها وجودات نوريّه‌اى هستند كه در عين لطافت ، جنبهء جسمانى نيز دارند ؛ هر چند به خاطر همان لطافت ، براى ما قابل مشاهده نباشند و در اين صورت صعود و نزول ، و رفت و آمد براى آنها تصوّر مىشود .\r\nبه خواست خداوند در فراز آيندهء همين خطبه كه پيرامون ملائكه بحث مىكند ، سخنان بيشترى در اين زمينه خواهيم داشت .\r\nسؤال ديگرى كه در اينجا مطرح مىشود اين است كه مگر خداوند مكانى در آسمانها دارد كه فرشتگان پيام او را از آسمان بالا به زمين مىآورند و اعمال بندگان را از زمين نزد او به سوى آسمانها مىبرند ؟ به يقين ، چنين چيزى دربارهء خداوند كه ما فوق عالم مادّه است و زمان و مكان و اجزايى براى او تصوّر نمىشود ، امكان پذير نيست ! پس چگونه فرشتگان از نزد او پيام مىآورند و اعمال بندگان نزد او مىبرند ؟\r\nبا توجّه به يك نكتهء دقيق ، پاسخ اين سؤال روشن مىشود و آن اينكه درست است زمين و آسمان همه از مخلوقات خداست ، ولى مراكزى در اين جهان مادّه وجود دارد كه محل تابش انوار الهى يا به تعبير ديگر ، داراى قداست خاصّى است .\r\nهمان گونه كه در روى زمين هم ، همه جا شبيه هم نيست ؛ مثلا موسى بن عمران عليه السّلام براى گرفتن پيام خدا به كوه طور مىرود و پيامبر اسلام صلّى اللّه عليه و آله در آغاز به غار حرا مىرفت ؛ در حالى كه هيچ يك از آنها نزديك‌تر به خدا از ديگرى نبود ، ولى قداست محل سبب مىشود كه در مكانهايى همچون طور و حرا و مسجد الحرام و مانند آن انوار الهيّه ، بيشتر باشد .\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nدر مورد فرشتگان نيز چنين است كه در جهان بالا ، مراكز قدسى وجود دارد كه فرشتگان در آن مراكز مقدّس ، پيام الهى را درك مىكنند و پيغمبر اكرم صلّى اللّه عليه و آله نيز در معراج به همان مراكز ، بلكه بالاتر از آن رسيد و مشمول عنايات بيشترى گرديد و اعمال نيك بندگان نيز در آن مراكز قدس ، به وديعت سپرده مىشود و تا روز بازپسين نگهدارى خواهد شد .\r\nسپس امام عليه السّلام آنچه را در جمله‌هاى قبل به اجمال بازگو فرمود به تفصيل بيان مىكند و در ضمن پنج جمله ، مراحل آفرينش آسمانها را شرح مىدهد . نخست مىفرمايد : « به آسمانها در حالى كه به صورت دود بود ، فرمان داد ( فرمانى تكوينى ، براى پيمودن مراحل خلقت و تكامل ) . ( و ناداها بعد إذ هي دخان ) .\r\nاين جمله ، در حقيقت اشاره به نخستين مرحله آفرينش جهان است كه در قرآن مجيد نيز در آيهء 11 سورهء « فصّلت » آمده است :  « ثُمَّ اسْتَوى إِلَى السَّماءِ وَ هِيَ دُخانٌ »  ؛ سپس به تدبير آسمان پرداخت ، در حالى كه به صورت دود بود » . « 1 » اين همان چيزى است كه دانش امروز نيز آن را تأييد مىكند و مىگويد : تمام جهان در آغاز به صورت تودهء بسيار عظيمى از گاز بود .\r\nدر جملهء دوّم مىافزايد : « سپس ( خلقت وارد مرحلهء تازه‌اى شد ) و در اين هنگام ، بخش‌هاى مختلف آن پيوند برقرار گشت » . ( فالتحمت عرى أشراجها ) .\r\nبا توجه به اينكه « إلتحام » به معناى به هم پيوستن و « عرى » جمع « عروه » به معناى دستگيره و « أشراج » جمع « شرج » به معناى شكاف است ، مفهوم جملهء بالا اين مىشود كه : خداوند آن تودهء عظيم دود مانند را ، فشرده ساخت . شكافها را بر طرف ساخت و اطراف آن را به هم پيوند داد ، گويى اين شكافها همچون\r\n\r\n\r\n","description":"","footnote":"\r\n( 1 ) توجّه داشته باشيد كه « ثمّ » در آيهء بالا ، به معناى تأخير در بيان است نه تأخير در زمان . بنا بر اين ، دليل بر اين نيست كه آفرينش آسمانها بعد از خلقت زمين است . ( براى توضيح بيشتر ، به تفسير نمونه ، ذيل آيهء 11 سورهء فصّلت مراجعه فرمائيد ) .\r\n","page_name":" 83 ","page_number":83},
  {"content":"\r\n\r\nجعبه‌هايى است كه دستگيره‌هاى آن را براى محفوظ ماندن به هم مىبندند و مرتبط مىسازند .\r\nاين جمله نيز با دانش امروز كه خبر از فشردگى تودهء گازى شكل - به سبب جاذبهء درونى مىدهد - هماهنگ است .\r\nدر جملهء سوم مىافزايد : « سپس آسمانها را از هم جدا ساخت و درهاى بستهء آنها را باز گشود ( و در ميان آنها فاصله انداخت ) » . ( وفتق بعد الارتتاق صوامت أبوابها ) .\r\nاين تعبير ، ممكن است اشاره به نظرات دانشمندان روز باشد كه معتقدند تودهء گازى شكل نخستين ، بر اثر يك انفجار عظيمى كه در درونش رخ داد ، متلاشى شد و ستارگان و كهكشانها به وجود آمدند . و طبق فرضيهء ديگر ، به خاطر حركت دورانى شديد و نيروى گريز از مركز ، بخشهايى از آن ، يكى پس از ديگرى جدا شدند و در اين فضاى بيكران از يكديگر فاصله گرفتند و كرات آسمان به اين ترتيب ساخته شد .\r\nقرآن مجيد نيز مىفرمايد :  « أَ وَ لَمْ يَرَ الَّذِينَ كَفَرُوا أَنَّ السَّماواتِ وَ الْأَرْضَ كانَتا رَتْقاً فَفَتَقْناهُما »  ؛ آيا كافران نديدند كه آسمانها و زمين به هم پيوسته بودند و ما آنها را از يكديگر باز كرديم » . « 1 » « 2 » در چهارمين جمله اشاره به آفرينش شهاب‌هاى آسمانى مىكند ( كه به صورت يك خط نورانى در آسمان به چشم مىخورد و سپس خاموش مىشود ) . و مىفرمايد : « و نگهبانانى از شهاب‌هاى ثاقب ( پر نور ) بر هر راهى گماشت » ( و أقام رصدا من الشّهب الثّواقب على نقابها ) .\r\n\r\n\r\n","description":"","footnote":"\r\n( 1 ) سورهء انبياء ، آيهء 30 .\r\n( 2 ) منظور از ديدن در اينجا ، ديدن از طريق فكر و انديشه است نه از طريق مشاهدهء حسّى ؛ چرا كه در آن زمان ، انسانى وجود نداشت . اين احتمال نيز در تفسير آيه داده شده است كه منظور از پيوسته بودن آسمانها عدم وجود باران و عدم نموّ گياه ، و منظور از گشودن آن ، نزول باران و پرورش گياهان است .\r\n","page_name":" 84 ","page_number":84},
  {"content":"\r\n\r\nتوجّه داشته باشيد كه « رصد » ( بر وزن صدف ) در اصل معناى مصدرى دارد و به معناى آمادگى براى مراقبت از چيزى است . و بر فاعل نيز اطلاق مىشود و در مفرد و جمع هر دو به كار مىرود . و « نقاب » جمع « نقب » به معناى راه ، يا فاصلهء ميان دو چيز است . بنابر اين ، مفهوم جملهء بالا اين مىشود كه خداوند شهاب‌هايى بر طرق آسمانها گماشته ( تا از نفوذ شياطين به آسمانها جلوگيرى كند ) .\r\nاين همان چيزى است كه در آيات متعددى از قرآن مجيد به آن اشاره شده است . از جمله در سورهء « صافّات » آيهء 8 تا 10 مىخوانيم :    « لا يَسَّمَّعُونَ إِلَى الْمَلَإِ الْأَعْلى وَ يُقْذَفُونَ مِنْ كُلِّ جانِبٍ دُحُوراً وَ لَهُمْ عَذابٌ واصِبٌ إِلَّا مَنْ خَطِفَ الْخَطْفَةَ فَأَتْبَعَهُ شِهابٌ ثاقِبٌ »    ؛ آنها ( شياطين ) نمىتوانند به سخنان فرشتگان عالم بالا گوش فرا دهند . و ( هر گاه چنين قصدى را داشته باشند ) از هر سو هدف تيرها قرار مىگيرند . آنها به شدّت عقب رانده مىشوند و براى آنان عذاب دائم است . مگر آن كس كه براى لحظه‌اى كوتاه جهت استراق سمع ، به آسمان نزديك شود كه شهاب ثاقب او را دنبال مىكند . » از اين آيات و آيات ديگر اجمالا استفاده مىشود كه اخبار مهمّ اين جهان ، در جهان بالا ، در ميان فرشتگان كه از سوى خدا مأمور ادارهء عالم هستند ، گفتگو مىشود و گاه شياطين براى استراق سمع به آسمان‌ها نزديك مىشوند ؛ ولى شهابها آنها را از آسمانها به طرف پايين مىرانند .\r\nدرست است كه شهاب از نظر علم امروز ، چيزى جز سنگهاى به ظاهر سرگردان كه به جوّ كرهء زمين نزديك مىشوند و بر اثر تصادم با آن آتش مىگيرند نمىباشد ؛ ولى هيچ مانعى ندارد كه شهابها مأموريت پاسدارى از فضاى آسمان را در برابر شياطين داشته باشند ؛ هر چند نه شيطان براى ما قابل مشاهده است و نه حركات شهب براى ما دقيقا معلوم مىباشد ( شرح بيشتر را دربارهء اين مسئلهء مهم ، در تفسير\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nنمونه ، جلد 19 ، ذيل آيات بالا مطالعه فرماييد ! ) .\r\nدر چهارمين و پنجمين جمله ، به مطلب مهمّ ديگرى در رابطه با نظام كواكب آسمان اشاره كرده ، مىفرمايد : « آنها را با دست قدرتش از اينكه گرفتار حركات ناموزون گردند ( در ميان فضا ) نگاهداشت ، و به آنها فرمان داد كه تسليم امر او ( و قوانين آفرينش ) بوده باشند ! » ( و أمسكها من أن تمور ، « 1 » في خرق الهواء بأيده « 2 » و أمرها أن تقف مستسلمة لأمره ) .\r\nاين تعبير هماهنگى روشنى با علم روز دارد كه مىگويد : ستارگان آسمان و منظومه‌ها و مجموعه‌هاى آن ، تحت تأثير نيروى جاذبه ، كه متناسب با جرم آنهاست ، و نيروى دافعه ، كه بر اثر حركت و نيروى گريز از مركز در آنها پيدا مىشود ، در مدارهاى خود در حركتند ؛ بى آنكه تكيه بر جايى داشته باشند و كمترين انحرافى از مدار خود پيدا كنند .\r\nبه تعبير ديگر : تعادل دقيق نيروى جاذبه و دافعه ، به آنها اجازه نمىدهد كه نه از هم دور شوند و در فضاى بيكران سرگردان بمانند و نه به هم نزديك شوند و به صورت تودهء واحدى در آيند . تعبير به « تمور » ( حركت ناموزون پيدا كند ) و « خرق الهواء » ( فضاى گسترده ) به روشنى حكايت از اين مطلب مىكند . ولى بعضى از مفسّران پيشين نهج البلاغه كه در حال و هواى « هيئت بطلميوسى » زندگى مىكردند و قائل به افلاك نه گانهء پوست پيازى بودند ، در تفسير اين جمله‌ها گرفتار مشكل شده‌اند و پاره‌اى از الفاظ بالا را بر معانى مجازى حمل كرده‌اند ، در حالى كه بر\r\n\r\n\r\n","description":"","footnote":"\r\n( 1 ) « تمور » از مادّهء « مور » ( بر وزن قول ) در لغت به معانى مختلفى آمده ؛ از جمله به معناى جريان سريع و همچنين گرد و غبارى كه آن را باد به هر سو مىبرد ، مىباشد و از مجموع تعبيرات ارباب لغت استفاده مىشود كه « مور » همان حركت سريع و دورانى و توأم با اضطراب و تموّج است .\r\n( 2 ) « أيد » ( بر وزن صيد ) به معناى قدرت و نعمت آمده است و در قرآن « ذاالأيد » به معناى صاحب قدرت آمده است و در خطبهء بالا به همين معنا مىباشد .\r\n","page_name":" 86 ","page_number":86},
  {"content":"\r\n\r\nاساس هيئت امروز ، تفسير آنها بسيار روشن است .\r\nجملهء « أمرها » و « لأمره » در واقع اشاره به دو معناست ؛ « امر » در آغاز جملهء اخير ، اشاره به فرمان تكوينى خدا و آفرينش است و « امر » در پايان جمله ، اشاره به قوانين آفرينش است . يعنى خدا آنها را آن گونه آفريده است كه تسليم اين قوانين باشند .\r\n\r\nنكته ويژگىهاى آسمانها\r\nامام عليه السّلام در اين فراز تصوير جامع و گويايى از آفرينش شگفت‌انگيز آسمانها كرده است :\r\nاز يك سو ، اشاره به آغاز آفرينش آنها مىكند كه همه چيز به صورت تودهء عظيم دود مانندى به هم پيوسته بود .\r\nاز سوى ديگر ، به انفجار نخستين كه در آن تودهء عظيم واقع شد ، و ستاره‌ها و كهكشانها از يكديگر جدا شدند ، اشاره سربسته‌اى مىفرمايد .\r\nاز سوى سوم ، به معلّق بودن كواكب آسمان ، در اين فضاى بىكران كه نشانه‌اى از عظمت و قدرت پروردگار است اشاره مىفرمايد :\r\nاز سوى چهارم ، به حركات منظّم و خالى از هر گونه ناموزونى در كرات آسمان كه در مدارهاى خود در گردشند ( كه نتيجهء موازنهء دو نيروى جاذبه و دافعه است ) ، اشارهء روشنى دارد .\r\nاز سوى پنجم ، حركت فرشتگان را در جهان بالا و مراكز قدس و نزول آنها به زمين براى ابلاغ فرمان حق و صعود آنها به آسمان ، براى بردن اعمال بندگان ، يادآور مىشود .\r\nو از سوى ششم ، به رانده شدن شياطين از صعود به آسمانها ، به وسيلهء شهابها\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nمىپردازد ، كه هر كدام از آنها در جاى خود شرح مفصّلى دارد ؛ ولى امام عليه السّلام در عباراتى كوتاه و پر معنا و انديشه برانگيز ، همه را بيان فرموده است .\r\nفراموش نكنيم كه اينها همه در زمانى بوده كه فقط « هيئت بطليموس » و افلاك تو در توى پوست پيازى در مورد ساختمان آسمان بر محافل علمى حكم‌فرما بود ، و بايد تصديق كرد كه بيان اين حقايق در چنان فضايى در حدّ اعجاز است و نشانهء روشنى است كه علم آن حضرت از غير منابع عادّى سرچشمه مىگرفته است . « 1 »\r\n\r\n\r\n","description":"","footnote":"\r\n( 1 ) در جلد اوّل همين كتاب از صفحهء 125 تا 150 بحث‌هاى مشروحى در اين زمينه داشته‌ايم .\r\n","page_name":" 88 ","page_number":88},
  {"content":"\r\n\r\n\r\nبخش دهم\r\nو جعل شمسها آية مبصرة لنهارها ، و قمرها آية ممحوّة من ليلها ، و أجراهما في مناقل مجراهما ، و قدّر سيرهما في مدارج درجهما ، ليميّز بين اللّيل و النّهار بهما ، و ليعلم عدد السّنين و الحساب بمقاديرهما ، ثمّ علّق في جوّها فلكها ، و ناط بها زينتها ، من خفيّات دراريّها و مصابيح كواكبها ، و رمى مسترقي السّمع بثواقب شهبها ، و أجراها على أذلال تسخيرها من ثبات ثابتها ، و مسير سائرها ، و هبوطها و صعودها ، و نحوسها و سعودها .\r\n\r\nترجمه\r\nخداوند خورشيد را نشانه روشنى بخش روز ، و ماه را نورى محو و كم رنگ براى ( زدودن شدّت تيرگى ) شب‌ها قرار داد و آنها را در مسيرهايشان به حركت درآورد ؛ و مقدار سير آنها را در مراحلى كه بايد بپيمايند معيّن فرمود ، تا شب و روز را بدين وسيله از هم جدا سازد و عدد سال‌ها و زمان معلوم گردد . سپس در فضاى آسمان‌ها ، فلك‌ها ( مدارات كواكب ) را آفريد ، و آنچه زينت بخش آن بود از ستارگان مخفى و كم نور و ستارگان پر نور در آن جايگزين ساخت ، و استراق سمع كنندگان را با شهاب‌هاى ثاقب تير باران نمود ، و همهء آسمانها را به تسخير خود در آورد ، و ستارگان ثوابت و سيّار و هبوط كننده و صعود كننده و نحس و سعد آنها را به جريان انداخت .\r\n\r\n","description":"","footnote":"","page_name":" 89 ","page_number":89},
  {"content":"\r\n\r\n\r\nشرح و تفسير آفرينش خورشيد و ماه و ستارگان و شهاب‌ها\r\nامام عليه السّلام در اين فراز ، به آفرينش خورشيد و ماه و ستارگان و فلسفهء وجودى آنها اشاره كرده و با بيانى زيبا ، فوايد و بركات اين كواكب آسمانى را شرح مىدهد .\r\nمىفرمايد : « خداوند ، خورشيد را نشانهء روشنى بخش روز قرار داد ( و تمام بركاتى كه از روشنايى روز عايد مىشود به واسطهء آن است ) » . ( و جعل شمسها آية مبصرة لنهارها ) .\r\n« و ماه را نورى محو و كم رنگ براى ( زدودن شدت تيرگى ) شبها قرار داد » ( و قمرها آية ممحوّة من ليليها ) .\r\nدر تفسير اين جمله ، « مفسّران نهج البلاغه » راههاى گوناگونى رفته‌اند ؛ گاه گفته‌اند :\r\n« ممحوّه » ( محو شده ) به شبهاى محاق ( شبهاى ظلمانى آخر ماه ) اشاره دارد . و گاه گفته‌اند : اشاره به كلف‌ها ( نقطه‌هاى تاريكى روى ماه ) مىباشد . و گاه در تفسير آن گفته‌اند : كه منظور كم رنگ شدن تدريجى ماه بعد از شب نيمه است .\r\nولى به نظر مىرسد تمام اين‌ها بىراهه است و منظور از « ممحوّه » ( محو شده ) همان كم رنگ بودن نور ماه ، نسبت به نور خورشيد است كه خداوند اين نور كم رنگ را براى كاستن مختصرى از ظلمت شب ( به گونه‌اى كه شب ، فلسفهء خودش را از دست ندهد و زمان آسايش و آرامش باشد ) قرار داده است .\r\nبه هر حال ، اين تعبير هماهنگ با آيات قرآن است كه هم شب و روز از آيات خدا مىشمرد و هم خورشيد و ماه را :  « وَ مِنْ آياتِهِ اللَّيْلُ وَ النَّهارُ وَ الشَّمْسُ وَ الْقَمَرُ »  . « 1 » بركات روشنايى آفتاب و نورافشانى آن بر صحنهء زندگى بشر - كه مايهء هر گونه جنبش و حركت و تلاش براى زندگى است - بر كسى پوشيده نيست . همان گونه كه\r\n\r\n\r\n","description":"","footnote":"\r\n( 1 ) سورهء فصّلت ، آيهء 37 .\r\n","page_name":" 90 ","page_number":90},
  {"content":"\r\n\r\nنور كم رنگ و لطيف و آرام بخش ماه در شبهاى ظلمانى كه سبب حلّ بسيارى از مشكلات زندگى بشر مىشود و به هنگام ضرورت ، راه خود را در پرتو آن ، در شهر و بيابان پيدا مىكند و در عين حال ، چنان قوى نيست كه اجازهء فعّاليت‌هاى روز را به انسان دهد و به ناچار به استراحت مىپردازد ، نيز از نعمتهاى بزرگ خداوند است .\r\nسپس امام عليه السّلام به حالات ماه و خورشيد و فلسفهء وجودى آنها مىپردازد و مىفرمايد : « خداوند آنها را در مسيرهايشان به حركت درآورد . و مقدار سير آنها را در مراحلى كه بايد بپيمايند معيّن فرمود ، تا شب و روز را به اين وسيله ، از هم جدا سازد و عدد سالها و حساب زمان ( براى نظم زندگى انسانها ) معلوم گردد » . ( و أجراهما في مناقل « 1 » مجراهما ، و قدّر سيرهما في مدارج درجهما ، ليميّز بين اللّيل و النّهار بهما ، و ليعلم عدد السّنين و الحساب بمقاديرهما ) .\r\nاين همان چيزى است كه در قرآن مجيد نيز با اشارهء روشنى بيان شده ؛ مىفرمايد :  « هُوَ الَّذِي جَعَلَ الشَّمْسَ ضِياءً وَ الْقَمَرَ نُوراً وَ قَدَّرَهُ مَنازِلَ لِتَعْلَمُوا عَدَدَ السِّنِينَ وَ الْحِسابَ »  ؛ او كسى است كه خورشيد را روشنايى و ماه را نور قرار داد و براى آن منزلگاههايى مقدّر كرد تا عدد سالها و حساب ( كارها ) را بدانيد » . « 2 » جدا شدن شب از روز به وسيلهء آفتاب و ماه ، معلوم است و « مدارج » خورشيد و ماه با توجّه به آنچه تجربه‌ها نشان مىدهد و دانشمندان فلكى با دقّت حساب كرده‌اند ، نيز معلوم مىشود ؛ دايره‌اى را كه زمين به گرد خورشيد مىگردد و در 365 روز كامل مىشود ، در نظر ما زمينيان ، چنان به نظر مىرسد كه اين دايره مربوط به حركت خورشيد به دور زمين است ؛ در حالى كه در واقع ، خورشيد در مركز قرار گرفته و زمين به دور آن مىچرخد ، همان گونه كه حركت زمين به دور خود ، كه سبب پيدايش شب و روز است و در 24 ساعت كامل مىشود ، در نظر ما به صورت حركت\r\n\r\n\r\n","description":"","footnote":"\r\n( 1 ) « مناقل » جمع « منقل » از مادّهء « نقل » به معناى راه است .\r\n( 2 ) سورهء يونس ، آيهء 5 .\r\n","page_name":" 91 ","page_number":91},
  {"content":"\r\n\r\nخورشيد به دور زمين احساس مىشود . علّت اين گونه احساس‌ها اين است كه ما زمين را ثابت مىپنداريم و تمام كواكب آسمان را به دور خود در حركت مىبينيم .\r\nماه نيز يك حركت انتقالى به دور زمين دارد كه در 29 روز و چند ساعت كامل مىشود و تغيير شكل ظاهر ماه در نظر ما به جهت همين حركت دورانى به دور زمين است . ميليونها سال خورشيد و ماه و كرهء زمين در مدار و مسير خود بدون كمترين تغيير ، حركت دارند و ما انسانها مىتوانيم حساب سال و ماه را دقيقا تعيين كنيم . به خصوص اينكه در حركت دورانى زمين به دور خورشيد ، در هر ماه آن را در كنار يكى از صورتهاى فلكى مىبينيم و برجهاى دوازده‌گانهء ماه‌هاى خورشيدى در همين جا شكل مىگيرد .\r\nسپس به سراغ ساير ستارگان آسمان مىرود و مىفرمايد : « خداوند در فضاى آسمانها ، فلك‌ها ( مدارات كواكب ) را آفريد و آنچه زينت بخش آن بود ، از ستارگان مخفى و كم نور ، و ستارگان پر فروغ ، در آن جايگزين ساخت » . ( ثمّ علّق في جوّها فلكها ، و ناط « 1 » بها زينتها ، من خفيّات دراريها ، « 2 » و مصابيح كواكبها ) .\r\nدر اينجا امام عليه السّلام به دو قسم از كواكب آسمان اشاره فرموده : نخست ، ستارگان كوچكند كه امام از آنها تعبير به مرواريدهاى پنهان كرده و ديگر ، ستارگان فروزان و پر نور كه از آنها تعبير به چراغها ( مصابيح ) فرموده است . مىدانيم تقسيم بندى ستارگان به كوچك و بزرگ ، يا ريز و درشت ، از ديدگاه ماست و گرنه بسيارى از اين ستارگان كوچك ، از نظر حجم ، فوق العاده بزرگ و حتّى از خورشيد ما ، كه يكى از كواكب متوسّط آسمان محسوب مىشود ، بزرگترند ! امّا به جهت بعد مسافت به چشم ما كوچك مىآيند و به عكس ، ستارگان درشتى هستند ( مانند ستارهء زهره ) كه جزو\r\n\r\n\r\n","description":"","footnote":"\r\n( 1 ) « ناط » از مادّهء « نوط » ( بر وزن موت ) به معناى وابسته كردن چيزى به ديگرى است .\r\n( 2 ) « درارىّ » جمع « درّى » منسوب به « درّ » به معناى مرواريد درشت است و « درّى » به معناى ستاره نيز آمده است ؛ به خاطر صفا و درخشندگى آن .\r\n","page_name":" 92 ","page_number":92},
  {"content":"\r\n\r\nسيّارات منظومهء شمسى است و به جهت نزديك بودنش درخشندگى فوق العاده‌اى دارد در حالى كه سيّارهء كوچكى است . به هر حال ، اين ستارگان آسمان ، شب را چنان زيبا و دل‌انگيز مىكنند كه گذشته از عظمت آفرينش آنها ، زيبايىشان نيز خيره كننده است .\r\nالبتّه ستارگان در عالم خود ، جهان مستقلّى را تشكيل مىدهند و به گفتهء دانشمندان ، بسيارى از آنها ممكن است مسكونى بوده باشند و موجودات زنده‌اى داشته باشند ، كه حيات آنها براى ما غير قابل تصوّر است ؛ ولى با اين حال ، نقش آنها در زندگى ما تنها زيبايى آسمان شب نيست ، بلكه به وسيلهء آنها مىتوان در بيابان و دريا ، راه را به سوى مقصد پيدا كرد .  « وَ هُوَ الَّذِي جَعَلَ لَكُمُ النُّجُومَ لِتَهْتَدُوا بِها فِي ظُلُماتِ الْبَرِّ وَ الْبَحْرِ »  . « 1 » از اين گذشته ، ممكن است مجموعهء كواكب و ستارگان در اين آسمان پهناور ، به جهت تأثيرات جاذبه روى يكديگر ، نگاهدارنده و ضامن بقاى مجموعه باشند .\r\nسپس اشاره به يكى ديگر از پديده‌هاى شگفت‌انگيز آسمان ، يعنى « شهاب‌ها » كرده ، مىفرمايد : « و استراق سمع كنندگان را با شهابهاى ثاقب تيرباران نمود » .\r\n( و رمى مسترقي « 2 » السّمع بثواقب شهبهآ ) .\r\nدربارهء شهاب‌ها در فراز قبل به اندازهء كافى سخن گفتيم و مرجعى را براى مطالعهء بيشتر معرّفى نموديم و به نظر مىرسد تكرار در اين فراز ، به جهت آن باشد كه گاهى شهاب‌ها از ديد ناظران زمينى به صورت ستارهء متحركى در مىآيند . از اين روست كه امام عليه السّلام در كنار تقسيم ستارگان به آن نيز اشاره فرموده است .\r\nسپس به شرح حالات ستارگان و حالات دقيق آنها مىپردازد و مىفرمايد : « آنها\r\n\r\n\r\n","description":"","footnote":"\r\n( 1 ) سورهء انعام ، آيهء 97 .\r\n( 2 ) « مسترقى » جمع « مسترق » به معناى دزد و رباينده است و « استراق سمع » به معناى استماع سخن ديگرى ، به طور مخفيانه و دزدكى است .\r\n","page_name":" 93 ","page_number":93},
  {"content":"\r\n\r\nرا به تسخير خود در آورد ، و ستارگان ثوابت و سيّار ، و هبوط كننده ، و صعود كننده ، و نحس و سعد آنها را به جريان انداخت » .\r\n( و أجراها على أذلال ، « 1 » تسخيرها من ثبات ثابتها ، و مسير سائرها ، و هبوطها و صعودها ، و نحوسها و سعودها ) .\r\nدرباره ستارگان ثوابت و سيّار و هبوط و صعود ، و چگونگى نحس و سعد آنها ، در بخش نكته‌ها بحث خواهيم كرد .\r\n\r\nنكته‌ها\r\n\r\nستارگان ثابت و سيّار\r\n1 - مىدانيم ستارگانى كه در آسمان مىبينيم از يك نظر به دو گونه تقسيم مىشوند : « ثابت » و « سيّار » و ستارگان ثوابت مجموعه‌هايى هستند كه وضع خود را در آسمان تغيير نمىدهند ؛ از يك طرف طلوع مىكنند و در طرف ديگر غروب ، بىآنكه تغييرى در فواصل آنها ديده شود ( البتّه آنها در واقع حركت دارند ، ولى چون بسيار از ما دورند ، حركات آنها تأثيرى در فواصل آنها نمىگذارد ) .\r\nستارگان سيّار چند ستاره هستند كه در مجموعهء منظومهء شمسى گرد آفتاب مىگردند و چون فاصلهء آنها با كرهء زمين نسبت به اجرام آسمانى ، بسيار كم است ، حركات آنها در آسمان كاملا معلوم است و دائما محلّ خود را نسبت به ما تغيير مىدهند .\r\n\r\nحالات ستارگان\r\n2 - براى ستارگان و كواكب آسمان حالات ديگرى نيز وجود دارد و آن « هبوط » و\r\n\r\n\r\n","description":"","footnote":"\r\n( 1 ) « أذلال » جمع « ذلّ » ( به كسر ذال ) به معناى مجرا و مسير است .\r\n","page_name":" 94 ","page_number":94},
  {"content":"\r\n\r\n« صعود » است . يعنى چنان به نظر مىرسد كه يك ستاره ، يا يك مجموعه به طرف بالا حركت مىكند كه نامش صعود است و گاه به پايين حركت مىكند ، كه نامش هبوط است . روشن‌ترين مثال آن خورشيد است كه از اوّل زمستان شروع به اوج‌گيرى در مدار خود مىكند و هر روز در محل بالاترى در آسمان ديده مىشود تا اوّل تابستان كه به نهايت اوج خود مىرسد و كاملا در آسمان ، بالا ديده مىشود و گاه درست بالاى سر ، و سپس از آغاز تابستان هبوط آن شروع مىشود و در اوّل زمستان به پايين‌ترين نقطه در افق مىرسد ( البته اين تغييرات در حقيقت مربوط به خورشيد نيست بلكه مربوط به تغيير وضع زمين در حركت مدارى خود به دور خورشيد و انحراف محور زمين نسبت به سطح مدار ، به مقدار 23 درجه مىباشد ) .\r\nاين تعبيرات نشان مىدهد كه امام عليه السّلام دقيقا به مسائل فلكى احاطه داشته و در اشارات پر معنايى بسيارى از مطالب را بيان فرموده است .\r\n\r\nسعد و نحس ستارگان\r\n3 - در مورد سعد و نحس ستارگان كه در فراز بالا آمده است اگر بخواهيم به ظاهر ابتدايى آن بنگريم اشاره به اعتقادى است كه جمعى از منجّمان قديم دربارهء ستارگان داشتند ؛ بعضى از آنها را نحس مىدانستند و طلوع يا تغيير حالات آنها را سبب حوادث بدى در زندگى عمومى مردم و يا زندگى خصوصى بعضى از افراد مىپنداشتند ( چون براى هر انسانى ستاره‌اى قائل بودند ) و به عكس ، طلوع يا تغيير حالات بعضى ديگر را نشانهء بروز سعادت و خوشبختى براى جامعهء انسانى و يا افراد خاصّى تصور مىكردند ؛ در حالى كه مىدانيم اسلام تأثير ستارگان را در سرنوشت انسانها نفى مىكند و آن را نوعى شرك مىشمرد .\r\nدر خطبهء 79 كه در جلد سوم شرح آن گذشت خوانديم كه امير مؤمنان على عليه السّلام\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nدر برابر منجمّى كه در مورد جنگ نهروان پيشگويى منفى مىكرد ، سخت بر آشفت و پيشگويىهاى او را كه بر اساس تأثير ستارگان در سرنوشت انسانها بود ، نوعى تكذيب قرآن و بيگانگى از خداوند شمرد و در پايان خطبه ، مردم را از اين بخش از علم نجوم كه سخن از رابطهء سرنوشت انسانها با ستارگان و تأثير آنها در زندگى بشر مىگويد نهى فرمود .\r\nدر احاديث متعددى كه از ساير معصومين عليهم السّلام به ما رسيده ، نيز اين بخش از علم نجوم شديدا مورد نكوهش واقع شده و منجّم ، همرديف كاهن و ساحر و كافر شمرده شده است . از جمله در حديثى از پيغمبر اكرم صلّى اللّه عليه و آله مىخوانيم : « من صدّق كاهنا أو منجّما فهو كافر بما أنزل على محمّد » كسى كه كاهن يا منجّمى را تصديق كند به چيزى كه بر محمّد صلّى اللّه عليه و آله نازل شده كفر ورزيده است » . « 1 » و احاديث فراوان ديگر .\r\nشكّى نيست كه منجّمان قديم در مورد ارتباط ستارگان با سرنوشت انسانها عقايد مختلفى داشتند كه در شرح خطبهء 79 به طور كامل بيان گرديد و مىتوان گفت كه اين روايات ناظر به كسانى است كه تدبير اين جهان را به دست ستارگان مىپنداشتند و نوعى الوهيّت براى آنها قايل بودند . ولى اگر كسى بگويد ستارگان فقط دلالت بر وقوع چنين حوادثى ( به فرمان خدا ) دارند . چنين سخنى كفر نيست ؛ ولى دليلى بر اثبات اين دلالت وجود ندارد . آنها عوالمى براى خود دارند همان گونه كه كرهء زمين و ساكنانش براى خود عالمى دارند ؛ هيچ گونه دليل علمى تاكنون چنين رابطه‌اى را اثبات نكرده است ، كه مثلا طلوع و غروب فلان ستاره ، يا تقارن فلان ستاره با ستارهء ديگر ، بر بروز جنگها يا صلح و آرامش مؤثّر باشد ؛ در عين حال نمىتوان اين گونه دلالت‌ها را به طور قطع نفى كرد ، حتّى اگر از غير معصومى\r\n\r\n\r\n","description":"","footnote":"\r\n( 1 ) وسائل الشيعه ، جلد 12 ، صفحهء 104 . براى آگاهى از ساير احاديثى كه در اين زمينه وارد شده به همان كتاب ، باب 24 ، از ابواب « ما يكتسب به » مراجعه فرماييد .\r\n","page_name":" 96 ","page_number":96},
  {"content":"\r\n\r\nشنيده شود . آنچه در بعضى روايات آمده است كه مثلا هنگامى كه قمر در عقرب است - يعنى كرهء ماه مقابل صورت فلكى عقرب قرار گيرد - ازدواج كردن مكروه است ، چيزى نيست كه ما بتوانيم آن را انكار كنيم .\r\nاز اينجا روشن مىشود كه سعد و نحسى كه در اين بخش از خطبهء بالا آمده ، ممكن است اشاره به چنين امورى باشد .\r\nاين احتمال نيز وجود دارد كه چگونگى قرار گرفتن بعضى از كواكب آسمان - مخصوصا سيّارات منظومهء شمسى - در مدارات خود ، در مقايسهء با يكديگر ، ممكن است تأثيرات طبيعى در كرهء زمين داشته باشد ؛ مثلا مىدانيم جزر و مدّ درياها بر اثر تأثير جاذبهء كرهء ماه است و هرگاه كرهء ماه و خورشيد در يك سو قرار گيرند ( مانند اوائل و اواخر ماه ) اين جاذبه قوىتر و حتّى ممكن است روى پوستهء زمين هم تأثير بگذارد و سبب شكستگىها و زلزله‌هايى شود و به عكس ممكن است بارندگىهاى قابل ملاحظه‌اى بر اثر تأثير كرات آسمانى روى كرهء زمين و مانند آن صورت گيرد .\r\nبنابر اين ، سعد و نحس ستارگان مىتواند اشاره‌اى به اين تأثير خاصّ طبيعى باشد .\r\n\r\n","description":"","footnote":"","page_name":" 97 ","page_number":97},
  {"content":"\r\n . \r\n","description":"","footnote":"","page_name":" 98 ","page_number":98},
  {"content":"\r\n\r\n\r\nبخش يازدهم\r\nثمّ خلق سبحانه لإسكان سمواته ، و عمارة الصّفيح الأعلى من ملكوته ، خلقا بديعا من ملائكته ، و ملأ بهم فروج فجاجها ، و حشابهم فتوق أجوائها ، و بين فجوات تلك الفروج زجل المسبّحين منهم في حظائر القدس ، و سترات الحجب ، و سرادقات المجد ، و وراء ذلك الرّجيج الّذي تستكّ منه الأسماع سبحات نور تردع الأبصار عن بلوغها ، فتقف خاسئة على حدودها .\r\n\r\nترجمه\r\nسپس خداوند سبحان براى سكونت در آسمانها و آباد ساختن آنها ( با عبادت و نيايش ) در بالاترين صفحهء ملكوت خود ، مخلوقاتى بديع از فرشتگان آفريد ؛ تمام فواصل آسمان را با آنها پر كرد و فضاى ميان آن را از وجود فرشتگان ، مالا مال ساخت . ( به گونه‌اى كه ) صداى تسبيح آنها ، فاصله‌هاى آسمانها را پر كرده و در بارگاه قدس و درون حجابها و سراپرده‌هاى مجد و عظمت ، طنين انداز است ، و در ماوراى زلزله و غوغاى تسبيح آنان - كه گوشها از آن كر مىشود - شعاع‌هاى خيره كنندهء نور ، چشمها را از ديدن باز مىدارد و در محدودهء خود متوقّف مىسازد .\r\n\r\nشرح و تفسير آفرينش فرشتگان\r\nدر اين بخش از خطبه ، امام عليه السّلام به آفرينش فرشتگان و مسئوليت‌هاى مختلفى\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nكه بر عهده دارند مىپردازد و با عباراتى بسيار زيبا و دلنشين - كه به گفتهء « ابن ابى الحديد » آنچنان فصيح و بليغ است كه فصاحت عرب را به فراموشى مىسپارد و نه تنها از نظر الفاظ كه از نظر معانى هم چنان پر محتوا و آسمانى است كه عقل در آن حيران مىماند - اين موضوع را شرح مىدهد .\r\nمىفرمايد : « سپس خداوند سبحان ، براى سكونت در آسمانها و آباد ساختن آن ( با عبادت و نيايش ) در بالاترين صفحهء ملكوت خود ، مخلوقاتى بديع از فرشتگان آفريد ؛ تمام فواصل آسمان را با آنها پر كرد و فضاى ميان آن را از وجود فرشتگان ، مالا مال ساخت » . ( ثمّ خلق سبحانه لإسكان سمواته ، و عمارة الصّفيح « 1 » الأعلى من ملكوته ، خلقا بديعا من ملائكته ، و ملأ بهم فروج فجاجها ، و حشا بهم فتوق « 2 » أجوائها « 3 » ) .\r\nتعبير به « ثمّ » مىتواند اشاره به اين باشد كه آفرينش فرشتگان بعد از آفرينش زمين و موجودات زمينى باشد و ممكن است به عنوان تأخير در بيان و نه تأخير در زمان ذكر باشد احتمال دوم - با توجّه به رواياتى كه آفرينش فرشتگان را قبل از آفرينش موجودات زمينى ذكر كرده است و با توجه به خطبهء اوّل نهج البلاغه كه شرح آن گذشت - مناسب‌تر به نظر مىرسد .\r\nسپس مىافزايد : « ( هم اكنون ) صداى تسبيح تسبيح گويان آنها ، فاصله‌هاى\r\n\r\n\r\n","description":"","footnote":"\r\n( 1 ) « صفيح » از مادّهء « صفح » در اصل به معناى انبساط و گسترش و عريض بودن چيزى است ؛ بنا بر اين « صفيح » به معناى صحنه‌هاى گسترده و وسيع مىآيد . و « الصّفيح الأعلى » به معناى آسمانهاى گستردهء بالاست . اين مادّه گاه به معناى گذشت كردن نيز به كار مىرود ، زيرا حكايت از عدم سخت‌گيرى و شرح صدر نسبت به شخص يا چيزى مىكند .\r\n( 2 ) « فتوق » جمع « فتق » به معناى شكاف در چيزى يا فاصله ميان دو چيز است و فرق آن با « فروج » كه جمع « فرج » و به معناى شكاف مىباشد ، شايد از اين نظر است كه « فتق » گستردگى بيشترى دارد و همچنين ممكن است « فتق » اشاره به جايى باشد كه دو بخش چيزى از هم جدا شود ، در حالى كه « فرج » تنها به معناى شكاف در چيزى است ، بى آنكه از هم جدا گردد .\r\n( 3 ) « أجواء » جمع « جوّ » به معناى هوا ، يا به معناى فاصلهء ميان زمين و آسمان است .\r\n","page_name":" 100 ","page_number":100},
  {"content":"\r\n\r\nآسمان را پر كرده و در بارگاه قدس و درون حجابها و سراپرده‌هاى مجد و عظمت ، طنين انداز است » . ( و بين فجوات « 1 » تلك الفروج زجل « 2 » المسبّحين منهم في حظائر « 3 » القدس ، و سترات الحجب ، و سرادقات « 4 » المجد ) .\r\nولى اين بدان معنا نيست كه اين فرشتگان مقرّب توانسته‌اند به اوج معرفت پروردگار برسند ؛ بلكه همانگونه كه امام عليه السّلام به دنبال اين سخن مىافزايد : « در ماوراى زلزله و غوغاى تسبيح آنان - كه گوشها از آن كر مىشود - شعاع‌هاى خيره كنندهء نور ، چشمها را از ديدن باز مىدارد و در محدودهء خود متوقف مىسازد » . ( و وراء ذلك الرّجيج ، « 5 » الّذي تستكّ ، « 6 » منه الأسماع سبحات ، « 7 » نور تردع الأبصار عن بلوغها ، فتقف خاسئة « 8 » على حدودها ) .\r\nبديهى است مفهوم اين سخن آن نيست كه خداوند متعال ، محلّى در آسمانها دارد كه با انوار فوق العاده شديد ، از هر سو احاطه شده است ؛ بلكه منظور اين است كه مراكز مقدّسى در اين جهان هستى وجود دارد كه حتّى فرشتگان از مشاهدهء آن\r\n\r\n\r\n","description":"","footnote":"\r\n( 1 ) « فجوات » جمع « فجوه » به معناى محلّ وسيع و گشاده است و به معناى فراخى و گشادگى ميان دو چيز نيز آمده است و در داستان اصحاب كهف در قرآن كريم اشاره است به محلّ وسيع غار اصحاب كهف  « هُمْ فِي فَجْوَةٍ مِنْهُ »  .\r\n( 2 ) « زجل » از مادّهء « زجل » ( بر وزن جمع ) در اصل به معناى برداشتن و پرتاب كردن چيزى است و « زجل » ( بر وزن عمل ) به معناى صداى بلند و طرب انگيز است و گاه به هر گونه صداى بلند نيز اطلاق مىشود .\r\n( 3 ) « حظائر » جمع « حظره » به معناى منطقه ممنوعه است - از مادّهء « حظر » ( بر وزن فرض ) به معناى منع است .\r\n( 4 ) « سرادقات » جمع « سرادق » به معناى سراپرده و خيمهء عظيم و با شكوه است .\r\n( 5 ) « رجيج » از مادّهء « رجّ » ( بر وزن حجّ ) به معناى حركت دادن شديد يا زلزله است .\r\n( 6 ) « تستكّ » از مادّهء « سكّ » ( بر وزن حكّ ) در اصل به معناى حفر كردن است و در جملهء بالا اشاره به صداهاى شديدى است كه گويى گوش را سوراخ مىكند ؛ اين واژه به معناى كر شدن نيز آمده است كه در واقع لازم و ملزوم معناى قبل است .\r\n( 7 ) « سبحات » جمع « سبحه » ( بر وزن غنچه ) به معناى نور و عظمت است و اضافهء آن به « نور » در جملهء بالا اضافهء بيانيّه است .\r\n( 8 ) « خاسئه » از مادّهء « خسأ » ( بر وزن مدح ) به معناى طرد كردن توأم با تحقير است .\r\n","page_name":" 101 ","page_number":101},
  {"content":"\r\n\r\nعاجزند ؛ يا اينكه تعبيرات فوق كنايه از آن است كه فرشتگان الهى با آن همه قرب و عظمت و غرق عبادت و تسبيح بودن نيز ، قادر به درك كنه ذات و صفات خدا نيستند و عظمت پروردگار را جز به مقدار توان خود درك نمىكنند .\r\nبه تعبير ديگر اگر اين جمله‌ها را بر ظاهرشان حمل و تفسير كنيم نشان مىدهد كه در آسمانها مراكزى است كه از قداست و نورانيّت بيشترى برخوردار است ( در رواياتى نيز به اين معنا اشاره شده است ) « 1 » .\r\nهمانگونه كه در روى زمين نيز مراكزى همچون كعبه و بيت المقدّس وجود دارد كه همواره مورد احترام بوده ، بىآنكه محلّى براى ذات پاك خدا باشد .\r\nو اگر بر معناى كنايى حمل و تفسير شود ، دليل بر اين است كه فرشتگان با تمام عظمتى كه دارند در مقام قرب پروردگار ، به جايى مىرسند كه از آن فراتر نمىروند ؛ بلكه عظمت و نور پروردگار ، آنها را از گذشتن از آن مرز مانع مىگردد .\r\n\r\n\r\n","description":"","footnote":"\r\n( 1 ) رجوع شود به بحار الانوار ، جلد 55 ، كتاب « السماء العالم » ، باب 5 ( الحجب و الأستار و السّرادقات ) صفحهء 39 .\r\n","page_name":" 102 ","page_number":102},
  {"content":"\r\n\r\n\r\nبخش دوازدهم\r\nو أنشأهم على صور مختلفات ، و أقدار متفاوتات ، ( أولي أجنحة ) تسبّح جلال عزّته ، لا ينتحلون ما ظهر في الخلق من صنعه ، و لا يدّعون أنّهم يخلقون شيئا معه ممّا انفرد به ،   « بَلْ عِبادٌ مُكْرَمُونَ لا يَسْبِقُونَهُ بِالْقَوْلِ وَ هُمْ بِأَمْرِهِ يَعْمَلُونَ »   جعلهم اللّه فيما هنالك أهل الأمانة على وحيه ، و حمّلهم إلى المرسلين و دائع أمره و نهيه ، و عصمهم من ريب الشّبهات ، فما منهم زائغ عن سبيل مرضاته ، و أمدّهم بفوائد المعونة ، و أشعر قلوبهم تواضع إخبات السّكينة ، و فتح لهم أبوابا ذللا إلى تماجيده ، و نصب لهم منارا واضحة على أعلام توحيده .\r\n\r\nترجمه\r\nآنها را به صورتهاى مختلف و اندازه‌هاى گوناگون آفريد ، « در حالى كه داراى بالهاى متعددى هستند » ( و از نظر قدرت ، يكسان نمىباشند ) . همواره تسبيح جلال و عزّت او مىگويند و هرگز اسرار شگفت‌انگيز آفرينش مخلوقات را به خود نسبت نمىدهند و ادّعا نمىكنند كه در آفرينش چيزى با او شركت دارند ، « بلكه آنها بندگان گرامى او هستند كه هيچ گاه در سخن بر او پيشى نمىگيرند و به فرمان او ( بى هيچ كم و كاست ) عمل مىكنند » . گروهى از آنها را امين وحى خود قرار داد ، و به آنها براى رساندن ودايع امر و نهيش به پيامبران مأموريت داد ، و از ترديد و شبهات مصونيّت بخشيد ، به گونه‌اى كه هيچ كدام از آنان از راه رضاى حقّ منحرف نمىشوند . آنان را\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nاز يارى خويش بهره‌مند ساخت ( تا وظيفهء ابلاغ وحى را به خوبى انجام دهند ) و قلب آنان را با تواضع و خشوع و سكينه و آرامش قرين نمود ( تا در انجام اين وظيفهء خطير گرفتار خطا نشوند ) و درهاى سهل و آسانى را براى مدح و تمجيد ( و نيايش ) خويش به روى آنها گشود ( تا از اين طريق مصونيّت بيشترى به آنها ببخشد ) و چراغ‌هاى روشنى جهت راهيابى به نشانه‌هاى توحيدش براى آنان نصب نمود .\r\n\r\nشرح و تفسير مأموريتهاى فرشتگان\r\nدر اين بخش از خطبه امام عليه السّلام به بيان صور مختلف فرشتگان و تقسيم مسئوليتهاى آنها و قسمتى از ويژگيهاى ديگر آنان پرداخته ، چنين مىفرمايد :\r\n« آنها را به صورتهاى مختلف و اندازه‌هاى گوناگون آفريد ، در حالى كه داراى بال و پرهاى متعددى هستند ( و از نظر قدرت يكسان نمىباشند . ) و همواره تسبيح جلال و عزّت او مىگويند » . ( و أنشأهم على صور مختلفات ، و أقدار متفاوتات ، « أولي أجنحة » تسبّح جلال عزّته « 1 » ) .\r\nبعضى از مفسّران نهج البلاغه اين تعبيرات را بر ظاهر آن حمل كرده‌اند و گفته‌اند : فرشتگان اشكال مختلفى دارند و اندازه‌هاى آنها با هم متفاوت است و به راستى داراى بال و پرند و همواره تسبيح خدا مىگويند . در حالى كه بعضى ديگر اين تعبيرات را كنايه از تفاوت مقامات فرشتگان و ميزان قوّت و قدرت آنها دانسته‌اند و از آنجايى كه بال براى پرندگان وسيلهء پرواز در آسمان است و چگونگى بال‌ها قدرتهاى متفاوتى براى پرواز به آنها مىدهد ، اين تعبير را در مورد فرشتگان اشاره به تفاوت آنان از حيث قوّت و قدرت در انجام وظائف الهى دانسته‌اند .\r\n\r\n\r\n","description":"","footnote":"\r\n( 1 ) تعبير « تسبّح جلال عزّته » ممكن است اشاره به تسبيح فرشتگان در برابر جلال و عزّت خداوند باشد و انتخاب صيغهء مؤنّث ، به خاطر مفهوم جمعى آنهاست .\r\n","page_name":" 104 ","page_number":104},
  {"content":"\r\n\r\nدرست است كه ما وظيفه داريم تمام الفاظ را كه در قرآن مجيد و تعبيرات معصومين عليهم السّلام به كار گرفته شده ، بر معانى حقيقى حمل كنيم و كنايه و مجاز جز با وجود قراين روشن ميسّر نيست ، ولى با توجّه به تعبيراتى كه در ادامهء اين خطبه دربارهء اوصاف فرشتگان آمده بعيد به نظر مىرسد كه بتوان آنها را بر معناى ظاهرى حمل كرد ؛ مانند : ( و منهم من قد خرقت أقدامهم تخوم الأرض السّفلى . . . ) و همچنين تعبيراتى كه در خطبه‌هاى گذشته دربارهء فرشتگان آمده بود ؛ مانند آنچه در خطبهء اوّل دربارهء فرشتگان آمده : ( و منهم الثّابتة في الأرضين السّفلى أقدامهم ، و المارقة من السّماء العليا أعناقهم . . . ) « گروهى از آنان ( از آن قدر عظيم و بزرگند كه ) پاهايشان در طبقات پايين زمين ، ثابت و گردنهايشان از آسمان بالا ، گذشته است . . . » « 1 » . اين تعبيرات مىتواند قرينهء خوبى باشد بر اينكه اين گونه اوصاف جنبهء كنايى و معنوى دارد نه ظاهرى و مادّى .\r\nسپس در ادامهء اين سخن ، به برخى از ويژگىهاى فرشتگان اشاره مىكند و مىفرمايد : « آنها هرگز ، اسرار شگفت‌انگيز آفرينش مخلوقات را به خود نسبت نمىدهند ( هر چند خود به فرمان خدا واسطهء در خلق باشند ) و هيچ گاه ادّعا نمىكنند كه در آفرينش چيزى ، با او شركت دارند » . ( لا ينتحلون « 2 » ما ظهر في الخلق من صنعه ، و لا يدّعون أنّهم يخلقون شيئا معه ممّا انفرد به ) . بلافاصله از همان تعبيرى كه قرآن در مورد تسليم مطلق فرشتگان در برابر ارادهء خدا بيان كرده ، استفاده مىكند و مىفرمايد : « بلكه آنها بندگان گرامى ( خدا ) هستند كه هيچگاه در سخن بر او پيشى نمىگيرند و به فرمان او ( بى هيچ كم و كاست ) عمل مىكنند » .  « بَلْ » \r\n\r\n\r\n","description":"","footnote":"\r\n( 1 ) رجوع شود به جلد اوّل پيام امام امير المؤمنين عليه السّلام ، صفحهء 159 .\r\n( 2 ) « ينتحلون » از مادّهء « انتحال » به معناى ادّعا كردن چيزى به نفع خويش است ، در حالى كه تعلّق به ديگرى دارد .\r\n","page_name":" 105 ","page_number":105},
  {"content":"\r\n\r\n  « عِبادٌ مُكْرَمُونَ لا يَسْبِقُونَهُ بِالْقَوْلِ وَ هُمْ بِأَمْرِهِ يَعْمَلُونَ »   « 1 » .\r\nآرى ، آنها چشم بر امر ، و گوش بر فرمان حقّ دارند و جز به اراده و مشيت او كارى نمىكنند و اين نخستين ويژگى فرشتگان است كه در اين خطبه به آن اشاره شده است و مقام عصمت و مصون بودن آنها را از گناه و خطا بيان مىدارد و در واقع بر تمام ادّعاهاى مشركان عرب و غير آنها كه براى فرشتگان مقام ربوبيّت و الوهيّت قائل بودند ، خطّ بطلان مىكشد ، و آنها را در حدّ بندگان مطيع و سر بر فرمان حقّ معرفى مىنمايد كه نه آفريدگارند و نه شريك آفريدگار در امر آفرينش .\r\nسپس به وظيفهء ديگرى از وظايف آنها به عنوان حاملان وحى اشاره كرده ، چنين مىفرمايد : « ( گروهى از ) آنان را امين وحى خود قرار داده و به آنها براى رساندن ودايع امر و نهيش به پيامبران مأموريت داده و از ترديد و شبهات مصونيّت بخشيده است به گونه‌اى كه هيچ كدام از آنها از راه رضاى حقّ منحرف نمىشوند » . ( جعلهم اللّه فيما هنالك أهل الأمانة على وحيه ، و حمّلهم إلى المرسلين ودائغ أمره و نهيه ، و عصمهم من ريب الشّبهات . فما منهم زائغ « 2 » عن سبيل مرضاته ) .\r\nگرچه در اين عبارت رساندن پيام وحى الهى را به همهء فرشتگان نسبت داده ، ولى به يقين منظور از آن ، گروهى از آنهاست همانگونه كه قرآن مجيد مىفرمايد :\r\n « اللَّهُ يَصْطَفِي مِنَ الْمَلائِكَةِ رُسُلًا »  ؛ خداوند از فرشتگان رسولانى ( به سوى پيامبران ) بر مىگزيند » . « 3 » و خود آن حضرت در خطبهء اوّل نهج البلاغه نيز به اين معنا تصريح فرموده ، مىفرمايد : « و منهم أمناء على وحيه ، و ألسنة إلى رسله ؛ گروهى از آنها امناى وحى خدا و زبان ( گوياى حق ) به سوى پيامبران او هستند » . و اين تعبير معمول است كه\r\n\r\n\r\n","description":"","footnote":"\r\n( 1 ) سورهء انبياء ، آيات 26 - 27 .\r\n( 2 ) « زائغ » از مادّهء « زيغ » ( بر وزن ميل ) به معناى عدول از حقّ و انحراف و تمايل به سوى ديگر است .\r\n( 3 ) سورهء حج ، آيهء 75 .\r\n","page_name":" 106 ","page_number":106},
  {"content":"\r\n\r\nكارهاى مهمّى كه از گروه خاصّى از يك مجموعه سر مىزند ، به عنوان برنامه‌اى از همهء آن مجموعه تلقّى مىشود .\r\nبه هر حال ، اين تعبير نشان مىدهد كه فرشتگان در ابلاغ وحى ، نهايت دقّت و امانت را دارند بىآنكه كوچك‌ترين كم و زيادى در آن رخ دهد .\r\nدر واقع امام عليه السّلام در دو جملهء اخير اشاره به معصوم بودن فرشتگان از خطا و گناه فرموده است ؛ جملهء اوّل اشاره به مصونيّت از شبهه و شكّ و خطاست و جملهء دوم اشاره به معصوم بودن از گناه و مخالفت فرمان خدا مىباشد .\r\nدر ادامهء اين سخن ، امام عليه السّلام ضمن چهار جمله ، عنايات خداوند را نسبت به فرشتگان وحى براى انجام صحيح مأموريت دشوارشان بيان مىكند .\r\nنخست مىفرمايد : « آنان را از يارى خويش بهره‌مند ساخته ( تا وظيفهء سنگين ابلاغ وحى را به خوبى انجام دهند ) » . ( و أمدّهم بفوائد المعونة ) و در دومين جمله مىفرمايد : « قلب آنان را با تواضع و خشوع و سكينه و آرامش قرين ساخته ( تا در انجام اين وظيفه خطير گرفتار خطا نشوند ) » . ( و أشعر قلوبهم تواضع إخبات السّكينة ) . « 1 » و در سومين جمله مىافزايد : « و درهاى سهل و آسانى را براى مدح و تمجيد ( و نيايش ) خويش به روى آنها گشوده ( تا از اين طريق مصونيّت بيشترى به آنان ببخشد ) » . ( و فتح لهم أبوابا ذللا « 2 » إلى تماجيده « 3 » ) .\r\nو در جمله چهارم مىفرمايد : « و چراغ‌هاى روشنى ، جهت راهيابى به نشانه‌هاى توحيدش براى آنها نصب نموده است ( تا در پرتو انوار الهى و درك بيشتر از حقيقت توحيد براى انجام وظيفه ابلاغ وحى آماده‌تر گردند ) » . ( و نصب لهم منارا واضحة على أعلام توحيده ) .\r\n\r\n\r\n","description":"","footnote":"\r\n( 1 ) « إخبات » به معناى خضوع و خشوع و تواضع است .\r\n( 2 ) « ذلل » جمع « ذلول » به معناى رام و تسليم و سهل و آسان است .\r\n( 3 ) « تماجيد » جمع « تمجيد » به معناى بيان مجد و شرافت و جلالت شخصى است .\r\n","page_name":" 107 ","page_number":107},
  {"content":"\r\n\r\nدر مجموع ، در اين بخش از خطبه امام عليه السّلام ضمن بر شمردن اشكال و صورتهاى مختلف فرشتگان و تفاوت توانايىهاى آنها ، به يكى از مهمترين وظايف گروهى از آنها ، يعنى ابلاغ وحى و صفات اين گروه ابلاغ كننده ، اشاره فرموده است .\r\n\r\nنكته چرا فرشتگان واسطهء وحىاند ؟\r\nمىدانيم وحى از طرق مختلف صورت مىگرفته است : گاه توسط فرشته بوده كه به عنوان پيك پروردگار عمل مىكرده ، مانند نزول وحى بر پيامبر اسلام به وسيلهء جبرئيل ، و گاه از طريق شنيدن امواج صوتى كه به قدرت خدا در فضا ايجاد مىشده ، مانند نزول وحى بر موسى عليه السّلام از اين طريق . در داستان معراج نيز اين گونه وحى - طبق روايات - بر پيغمبر اكرم صلّى اللّه عليه و آله نازل شده است و گاه از طريق الهام به قلب صورت مىگرفته است ، همانگونه كه براى پيامبر اسلام در پاره‌اى از مواقع صورت پذيرفته است .\r\nاكنون اين سؤال پيش مىآيد : با توجّه به امكان وحى از طريق ايجاد امواج صوتى يا الهام به قلب ، چه ضرورتى دارد كه فرشتگان واسطهء وحى باشند ؟\r\nدر جواب اين سؤال مهم مىتوان گفت : نزول فرشته ، داراى مزايايى است :\r\n1 - از آنجا كه فرشتگان موجودات مجرّدى هستند و بشر - هر كس باشد - جنبهء مادّى و جسمانى و روحانى هر دو دارد تحمّل و دريافت وحى از طريق وساطت فرشتگان براى انبيا سهل‌تر و آسان‌تر است ، در حالى كه از طريق مستقيم سنگين و مشكل‌تر است .\r\n2 - نزول فرشته ، وحى را به صورت مطمئن‌تر در مىآورد و از اين گذشته رسميّت و اهميّت بيشترى دارد ، چرا كه خداوند فرشتهء بزرگى را مأمور ابلاغ وحى ساخته\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nاست و جالب اينكه در بعضى از روايات آمده است كه به هنگام نزول بعضى از سوره‌هاى قرآن ، گروهى از فرشتگان ( گاه هفتاد هزار نفر ) جبرئيل را همراهى مىكردند تا اهميّت موضوع بر همگان آشكارتر شود و به يقين ، اين مزايا در الهام به قلب ، يا شنيدن امواج صوتى نيست ، هر چند آنها نيز در جاى خود مزاياى ديگرى دارند .\r\n\r\n","description":"","footnote":"","page_name":" 109 ","page_number":109},
  {"content":"\r\n . \r\n","description":"","footnote":"","page_name":" 110 ","page_number":110},
  {"content":"\r\n\r\n\r\nبخش سيزدهم\r\nلم تثقلهم موصرات الآثام ، و لم ترتحلهم عقب اللّيالي و الأيّام ، و لم ترم الشّكوك بنوازعها ، عزيمة إيمانهم ، و لم تعترك الظّنون على معاقد يقينهم ، و لا قدحت قادحة الإحن فيما بينهم ، و لا سلبتهم الحيرة ما لاق من معرفته بضمائرهم ، و ما سكن من عظمته و هيبة جلالته في أثناء صدورهم ، و لم تطمع فيهم الوساوس فتقترع برينها على فكرهم .\r\n\r\nترجمه\r\nسنگينى گناهان هرگز فرشتگان را ناتوان و درمانده نساخته ( چرا كه آنها هرگز گناه نمىكنند . ) و رفت و آمد شب و روز آنان را به سوى مرگ كوچ نداده است ( تا ضعف و پيرى بر آنها چيره شود . ) تيرهاى شك و شبهه ، ايمان پر عزم آنان را هدف قرار نداده ، و گمان و ترديد بر پايگاه يقين آنان راه نيافته ( و آنها را متزلزل نساخته است ) . هيچ چيز آتش كينه و حسد را در ميان آنها بر نيافروخته ( تا ضعف و فتورى در كار آنها راه يابد . ) و هرگز حيرت و سرگردانى آنان را از معرفتى كه در باطن دارند و آنچه از عظمت و هيبت و جلال الهى در درون سينه‌هايشان نهفته است ، جدا نساخته ، و ( سرانجام ) وسوسه‌ها در وجودشان راه نيافته ، تا شك و ترديد ناشى از آن بر افكارشان چيره شود .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\n\r\nشرح و تفسير اوصاف فرشتگان\r\nامام عليه السّلام در اين فراز ، در ادامهء بيان اوصاف فرشتگان - مخصوصا وصف عصمت و مصونيّت از خطا و گناه - بياناتى در تكميل اين اوصاف ، ذكر فرموده و ضمن هفت جملهء كوتاه و پر معنا ، تمام زواياى آن را روشن ساخته است .\r\nنخست مىفرمايد : « سنگينى گناهان هرگز آنان را ناتوان و درمانده نساخته است ( چرا كه فرشتگان اصلا گناه نمىكنند ) » . ( لم تثقلهم موصرات « 1 » الآثام ) .\r\nاشاره به اينكه معمولا گناه ، انسان را در مسير اطاعت خدا سنگين بار و ناتوان مىسازد و از آنجا كه آنها هرگز مرتكب گناهى نمىشوند ، سبكبارند و هميشه براى اطاعت آماده‌اند و اينكه بعضى از شارحان احتمال داده‌اند كه منظور اين است گناهان مردم آنها را در كارشان دلسرد نمىسازد ، بسيار بعيد به نظر مىرسد ، چون با ساير جمله‌هاى اين بخش از خطبه هماهنگى ندارد .\r\nو در دومين جمله مىفرمايد : « رفت و آمد شب و روز ، آنها را به سوى مرگ كوچ نداده است ( تا ضعف بر آنها چيره شود ، بنابر اين ، همواره آماده اطاعت فرمان الهى هستند ) » . ( و لم ترتحلهم عقب « 2 » اللّيالي و الأيّام ) .\r\nاين احتمال نيز وجود دارد كه منظور ، انتقال از حيات به مرگ نباشد ؛ بلكه انتقال از اطاعت به معصيت باشد . يعنى طول زمان هرگز آنها را خسته نمىكند و از اطاعت پروردگار دور نمىسازد .\r\nدر سومين جمله مىافزايد : « تيرهاى شك و ترديد ايمان پر عزم آنان را هدف\r\n\r\n\r\n","description":"","footnote":"\r\n( 1 ) « موصرات » از مادّهء « إصر » ( بر وزن فعل ) به معناى نگهدارى و محبوس ساختن است ؛ سپس به هر كار سنگينى كه انسان را از فعّاليت باز مىدارد ، گفته شده است .\r\n( 2 ) « عقب » جمع « عقبه » ( بر وزن غرفه كه جمع آن « غرف » است ) به معناى نوبت است . اشاره به اينكه شب و روز به نوبت ، پشت سر يكديگر رفت و آمد دارند .\r\n","page_name":" 112 ","page_number":112},
  {"content":"\r\n\r\nقرار نداده است » . ( و لم ترم الشّكوك بنوازعها « 1 » عزيمة إيمانهم ) .\r\nدر جمله چهارم مىافزايد : « و گمانها بر پايگاه يقين آنان راه نيافته ( و آنها را متزلزل نساخته است ) » . ( و لم تعترك « 2 » الظّنون على معاقد يقينهم ) .\r\nدر پنجمين جمله مىفرمايد : « هيچ عاملى آتش كينه و حسد را در ميان آنها بر نيفروخته ( تا ضعف و فتورى در كار آنها راه يابد ، بنابر اين ، همهء فرشتگان به صورت هماهنگ و بى هيچ گونه اختلافى در انجام فرمانهاى الهى عمل مىكنند ) » . ( و لا قدحت قادحة الإحن « 3 » فيما بينهم ) .\r\nدر ششمين جمله در توصيف اين فرشتگان اضافه مىفرمايد : « هرگز حيرت و سرگردانى آنان را از معرفتى كه در باطن دارند و آنچه از عظمت و هيبت و جلال الهى در درون سينه‌هايشان نهفته‌اند جدا نساخته است » . ( و لا سلبتهم الحيرة ما لاق من معرفته بضمائرهم ، و ما سكن عن عظمته و هيبة جلالته في أثناء صدورهم ) .\r\nاين عبارت ممكن است اشاره به اين باشد كه ايمان و معرفت آنها نسبت به خداوند و صفات جمال و جلال او به قدرى قوى است كه هرگز اوهام و حيرت ناشى از آن اوهام در آن نفوذ نخواهد كرد ، و چيزى از آن نخواهد كاست ؛ در حالى كه در انسانها چنين نيست ، گاه افراد مؤمن در برابر صحنه‌هايى قرار مىگيرند كه سبب حيرت و سرگردانى و تزلزل پايه‌هاى ايمان آنها مىشود .\r\nاين احتمال نيز وجود دارد كه منظور از حيرت ، همان عدم دسترسى به كنه ذات و صفات او باشد كه هرگز آنها را از درك اجمالى ذات و صفات باز نمىدارد و همچون پاره‌اى از انسانها كه بر اثر عدم درك كنه ذات راه تعطيل صفات را پيش گرفته‌اند ، نيستند .\r\n\r\n\r\n","description":"","footnote":"\r\n( 1 ) « نوازع » جمع « نازعه » از مادّهء « نزع » ( بر وزن وضع ) به معناى از جا بر كندن ، يا كشيدن است و در عبارت بالا اشاره به تيرهاست كه وقتى مىخواهند آن را از كمان رها كنند ، بايد بند كمان را با قوّت به عقب بكشند .\r\n( 2 ) « تعترك » از مادّهء « عرك » ( بر وزن ارك ) در اينجا به معناى ازدحام است .\r\n( 3 ) « إحن » جمع « إحنه » به معناى حسد و كينه است .\r\n","page_name":" 113 ","page_number":113},
  {"content":"\r\n\r\nسرانجام در هفتمين و آخرين توصيف مىفرمايد : « وسوسه‌ها در وجود آنها راه پيدا نكرده ، تا شك و ترديد ناشى از آن ، بر فكرشان چيره شود » . ( و لم تطمع فيهم الوساوس فتقترع « 1 » برينها ، « 2 » على فكرهم ) .\r\nآنچه از مجموعهء صفات بالا استفاده مىشود اين است كه فرشتگان وحى ، كمترين اشتباه و خطا و شك و ترديد و سستى و تقصير در وجودشان راه ندارد ؛ بلكه امانت در وحى الهى را كاملا رعايت مىكنند و از طرق روشنى كه براى آنها قرار داده شده است در نخستين فرصت به انبيا ابلاغ مىنمايند .\r\nدر ضمن اين كلام شريف پيامى براى همهء انسانها - مخصوصا مبلّغان دينى و نويسندگان اسلامى - دارد كه براى ابلاغ صحيح دعوت انبيا به مردم ، نهايت دقّت ، امانت ، ايمان ، استقامت و دورى از هر گونه وسوسه و شك و ترديد و حقد و حسد لازم است .\r\n\r\n\r\n","description":"","footnote":"\r\n( 1 ) « تقترع » از ماده « قرع » به معناى كوبيدن است .\r\n( 2 ) « رين » به معناى چرك و زنگار است و گاه در مورد حجابهايى كه بر فكر و قلب انسان مىافتد ، اطلاق مىشود و در جملهء بالا به همين معناست .\r\n","page_name":" 114 ","page_number":114},
  {"content":"\r\n\r\n\r\nبخش چهاردهم\r\nو منهم من هو في خلق الغمام الدّلّح ، و في عظم الجبال الشّمّخ ، و في قترة الظّلام الأيهم ، و منهم من قد خرقت أقدامهم تخوم الأرض السّفلى ، فهي كرايات بيض قد نفذت في مخارق الهواء ، و تحتها ريح هفّافة تحبسها على حيث انتهت من الحدود المتناهية ، قد استفرغتهم أشغال عبادته ، و وصلت حقائق الإيمان بينهم و بين معرفته ، و قطعهم الإيقان به إلى الوله إليه ، و لم تجاوز رغباتهم ما عنده إلى ما عند غيره .\r\n\r\nترجمه\r\nگروهى از آنها در درون ابرهاى پر آب و بر فراز كوههاى عظيم و مرتفع و در پوشش تاريكىهاى شديد قرار دارند و گروهى ديگر از آنها قدمهايشان تا قعر زمين پايين رفته و ( قامت آنها ) همچون پرچم‌هاى سفيدى دل هوا را شكافته و در زير آن بادهايى است كه با سرعت و نظم حركت مىكند و آنها را در مرزهاى معيّنى نگه مىدارد ؛ اشتغال به عبادت پروردگار ، تمام وجودشان را پر كرده است ، و حقيقت ايمان ميان آنان و معرفت خدا پيوند داده ، و يقين به پروردگار ، آنها را تا سر حدّ عشق به او پيش برده است ، و به جهت علاقه‌اى كه به آنچه نزد خداست دارند به چيزى نزد غير او نمىانديشند .\r\n\r\n","description":"","footnote":"","page_name":" 115 ","page_number":115},
  {"content":"\r\n\r\n\r\nشرح و تفسير فرشتگانى كه تدبير امور جهان مىكنند\r\nدر اين بخش از خطبه امام عليه السّلام بعد از شرح حال فرشتگان وحى ، به شرح حال اصناف ديگرى از فرشتگان الهى مىپردازد و مىفرمايد : « گروهى از آنها در درون ابرهاى پر آب و بر فراز كوه‌هاى عظيم و مرتفع و در پوشش تاريكىهاى شديد قرار دارند » . ( و منهم من هو في خلق الغمام الدّلّح ، « 1 » و في عظام الجبال الشّمّخ ، « 2 » و في قترة « 3 » الظّلام الأيهم « 4 » ) .\r\n« دلّح » جمع « دالح » به معناى ابرهاى پر آب است و « شمّخ » جمع « شامخ » به معناى مرتفع و « قتره » در اينجا به معناى خفا ، و مخفىگاه و « أيهم » به معناى شب‌هاى فوق العاده تاريك است و به نظر مىرسد كه منظور امام عليه السّلام اشاره به فرشتگانى است كه مأمور بر ابرهاى باران‌زا و كوه‌هاى بلند و تاريكىها هستند كه هر كدام در تدبير اين جهان - به فرمان پروردگار - سهمى دارند همان‌ها كه قرآن مجيد در آيهء 5 سورهء « نازعات » به عنوان  « فَالْمُدَبِّراتِ أَمْراً »  از آنان تعبير كرده است .\r\nاين احتمال نيز داده شده كه : اين گروه از فرشتگان نقشى در آفرينش آن ابرها و كوه‌ها و تاريكىها دارند و در هر صورت مأموريت آنها يك مأموريت تكوينى است . بر خلاف گروه فرشتگان وحى ، كه مأموريت تشريعى دارند .\r\n\r\n\r\n","description":"","footnote":"\r\n( 1 ) « دلّح » جمع « دالح » از مادّهء « دلوح » به معناى ابرهاى پر باران است ؛ گويى به خاطر سنگينى ، آهسته حركت مىكنند . ( زيرا ريشهء اصلى اين لغت ، به معناى آهسته حركت كردن و گامهاى كوتاه برداشتن است ) .\r\n( 2 ) « شمّخ » جمع « شامخ » از مادّهء « شموخ » به معناى بلند و مرتفع شدن است و به همين مناسبت كوههاى مرتفع را شامخ مىگويند .\r\n( 3 ) « قتره » به معناى تنگى و ضيق و انضمام چيزى به چيزى است و از آنجا كه تاريكى شديد چنين است كه گويى بخش‌هاى تاريكى روى هم متراكم شده است ، اين واژه دربارهء آن در جملهء بالا به كار رفته است .\r\n( 4 ) « أيهم » در اصل به معناى شخص ديوانه و ناقص العقل است و به بيابانى كه آب و آبادانى ندارد و به شبى كه ستاره در آن ديده نمىشود ، نيز اطلاق مىگردد و منظور از « ألظّلام الأيهم » در جملهء بالا تاريكى شديد است .\r\n","page_name":" 116 ","page_number":116},
  {"content":"\r\n\r\nسپس به معرّفى گروه ديگرى از فرشتگان پرداخته ، چنين مىفرمايد : « گروهى ديگر از آنها قدم‌هايشان تا قعر زمين پايين رفته و ( قامت آنها ) همچون پرچم‌هاى سفيدى دل هوا را شكافته و در زير آن بادهايى است كه با سرعت و نظم حركت مىكند و آنها را در مرزهاى معيّنى نگه مىدارد » . ( و منهم من قد خرقت أقدامهم تخوم « 1 » الأرض السّفلى ، فهي كرايات بيض قد نفذت في مخارق « 2 » الهواء ، و تحتها ريح هفّافة ، « 3 » تحبسها على حيث انتهت من الحدود المتناهية ) .\r\nتعبير بالا شبيه چيزى است كه در « خطبهء اوّل » نهج البلاغه آمده كه مىفرمايد :\r\n« و منهم الثّابتة في الأرضين السّفلى أقدامهم ، و المارقة من السّماء العليا أعنآقهم ؛ گروهى از آنها ( به قدرى عظيم هستند كه ) پاهايشان در طبقات پايين زمين ثابت و گردنهايشان از آسمان بالا گذشته است » .\r\nبديهى است اين تعبيرات ، اشارات و كناياتى است نسبت به اين گروه از فرشتگان بلند پايه و و الا مقام كه ما تنها شبحى از آن را درك مىكنيم ؛ چرا كه اطلاع زيادى از آفرينش آنها نداريم . تنها براى شخصى مانند على عليه السّلام و ساير معصومان عليهم السّلام كه حجابهاى جهان غيبت بر ديدهء آنان نيفتاده ، درك حقيقت اين تعبيرات به طور كامل ممكن است و ما بايد به همين علم اجمالى خود در اين زمينه قناعت كنيم .\r\nدر ادامهء اين سخن ، ضمن چهار جمله ، توصيف كاملى از وضع اين فرشتگان بزرگ و والاقدر مىكند . مىفرمايد : « اشتغال به عبادت پروردگار ، تمام وجود آنها را پر\r\n\r\n\r\n","description":"","footnote":"\r\n( 1 ) « تخوم » جمع « تخم » ( بر وزن شخم و تخت هر دو آمده ) ، در اصل به معناى حدّ است و در اينجا « تخوم الأرض » به معناى اعماق زمين است .\r\n( 2 ) « مخارق » جمع « مخرق » از مادّهء « خرق » ( بر وزن خلق ) به معناى پاره كردن و شكاف دادن و سوراخ نمودن است و مخارق هوا به معناى شكافهايى است كه در ميان طبقات هوا به وجود مىآيد .\r\n( 3 ) « هفّافه » از مادّهء « هفّ » ( بر وزن صفّ ) به معناى سرعت در سير است و « ريح هفّافه » به بادهايى گفته مىشود كه با سرعت در حركت است . و گاه گفته‌اند : « هفّافه » به معناى پاكيزه و ساكن است ، ولى اين معنا چندان تناسبى با عبارت بالا ندارد و بعيد نيست هر دو معنا را در يك مفهوم بتوان ادغام كرد و گفت : منظور بادهاى سريعى است كه به صورت منظّم در جريان است .\r\n","page_name":" 117 ","page_number":117},
  {"content":"\r\n\r\nكرده و حقيقت ايمان ، ميان آنان و معرفت او پيوند داده و يقين به پروردگار آنها را تا سر حدّ عشق به او پيش برده و ( به همين دليل ) به خاطر علاقه‌اى كه به آنچه نزد خداست دارند به چيزى كه نزد غير اوست نمىانديشند » .\r\n( قد استفرغتهم أشغال عبادته ، و وصلت حقائق الإيمان بينهم و بين معرفته ، و قطعهم الإيقان به إلى الوله « 1 » إليه ، و لم تجاوز رغباتهم ما عنده إلى ما عند غيره ) .\r\nاين تعبيرات چهارگانه به يقين با يكديگر در ارتباطند ؛ اشتغال به عبادت پروردگار ، سبب تقويت ايمان هر چه بيشتر مىشود و قوّت ايمان ، سرانجام به عشق منتهى مىگردد و هنگامى كه عشق او وجود انسان ، يا فرشته را پر كند ، به غير او نمىانديشد و جز آنچه نزد اوست نمىطلبد .\r\nدر حديثى از امام صادق عليه السّلام مىخوانيم كه از پيغمبر اكرم صلّى اللّه عليه و آله چنين نقل مىكند :\r\n« أفضل النّاس من عشق العبادة فعانقها ، و أحبّها بقلبه ، و باشرها بجسده ، و تفرّغ لها ؛ فهو لا يبالي على ما أصبح من الدّنيا على عسر ، أم على يسر ؛ برترين مردم كسى است كه عاشق عبادت و بندگى باشد و آن را در آغوش گيرد و با قلبش آن را دوست داشته باشد و با تمام جسد آن را لمس كند و يكباره به آن پردازد ؛ چنين كسى اعتنايى به وضع دنياى خود ندارد كه آيا در زحمت است يا راحت » . « 2 » ناگفته پيداست كه نه عبادت فرشتگان آنها را از مأموريت‌هايشان در تدبير جهان - به امر خدا - باز مىدارد و نه عبادت اولياء اللّه آنها را از تدبير دين و دنيا و وظائف فردى و اجتماعى مانع مىشود . چرا كه آنها همهء اينها را به عشق او بجا مىآورند و در مسير اطاعت فرمان اوست .\r\n\r\n\r\n","description":"","footnote":"\r\n( 1 ) « و له » به معناى متحيّر شدن از شدّت اندوه است تا آنجا كه گاه بى قرار شود و عقل را از دست بدهد ؛ سپس به عشق‌هاى سوزانى كه آرامش و قرار از انسان مىگيرند نيز ، اطلاق شده است .\r\n( 2 ) كافى ، جلد دوم ، صفحهء 83 ، باب العباده ، حديث 3 .\r\n","page_name":" 118 ","page_number":118},
  {"content":"\r\n\r\n\r\nبخش پانزدهم\r\nقد ذاقوا حلاوة معرفته ، و شربوا بالكأس الرّويّة من محبّته ، و تمكّنت من سويداء قلوبهم و شيجة خيفته ، فحنوا به طول الطّاعة اعتدال ظهورهم ، و لم ينفذ طول الرّغبة إليه مادّة تضرّعهم ، و لا أطلق عنهم عظيم الزّلفة ربق خشوعهم ، و لم يتولّهم الإعجاب فيستكثروا ما سلف منهم و لا تركت لهم استكانة الإجلال نصيبا في تعظيم حسناتهم ، و لم تجر الفترات فيهم على طول دؤبهم ، و لم تغض رغباتهم فيخالفوا عن رجاء ربّهم ، و لم تجفّ لطول المناجاة أسلات ألسنتهم ، و لا ملكتهم الأشغال فتنقطع بهمس الجؤار ، إليه أصواتهم ، و لم تختلف في مقاوم الطّاعة مناكبهم ، و لم يثنوا إلى راحة التّقصير في أمره رقابهم ، و لا تعدو على عزيمة جدّهم بلادة الغفلات ، و لا تنتضل في هممهم خدائع الشّهوات .\r\n\r\nترجمه\r\nآنها شيرينى معرفت خدا را چشيده و از جام محبتّش سيراب شده‌اند ، و ( در عين حال ) خوف او در اعماق جانشان جايگزين شده است ؛ قامتشان از كثرت اطاعت خم شده و رغبت فراوان آنها به عبادت پروردگار ، هرگز حال تضرّع و نشاط عبادت را در آنها از بين نبرده ، و مقام برجستهء آنان طوق خشوع را از گردنشان باز نكرده است ؛ خودبينى و عجب آنها را فرا نگرفته ، تا اعمال گذشتهء خود را بسيار بشمرند ، خضوع و كوچكى در برابر ذات با عظمتش ، جايى براى بزرگ شمردن\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nحسنات براى آنان باقى نگذارده است و با اينكه پيوسته مشغول عبادتند فتور و سستى به آنها دست نمىدهد و ادامهء اين كار از رغبتشان نمىكاهد ، تا از اميد به پروردگار خود روى برتابند . مناجاتهاى طولانى زبان آنان را خشك و ناتوان نساخته و اشتغال به غير خداوند ، آنها را تحت سلطهء خود نياورده ، تا نداى بلند آنان را ( در مقام تضرّع و تسبيح ) كوتاه سازد ، در مقام اطاعت و بندگى همچنان دوش به دوش ايستاده‌اند ؛ و راحت طلبى ، آنان را به كوتاهى در انجام فرمانش وا نداشته و كودنى غفلت‌ها بر تلاش و عزم راسخ آنها چيره نگرديده ، و تيرهاى فريب شهوات ، همّت‌هاى آنها را هدف قرار نداده است ! .\r\n\r\nشرح و تفسير صفات والاى فرشتگان\r\nدر اين بخش از خطبه امام عليه السّلام به شرح بيشترى از صفات فرشتگان و مقام معرفت و عشق آنان به پروردگار و مراتب عبادت و خشوع و خضوع آنها مىپردازد و در واقع به طور عمده به سه وصف از اوصاف آنها كه به شكل‌هاى مختلف و تعبيرات بسيار زيبا بيان شده ، اشاره مىكند : نخست مقام والاى معرفت فرشتگان است كه گويى همواره مست معارف و عشق و محبّت او هستند ؛ و سپس اطاعت مستمر كه زاييدهء اين معرفت است ؛ و سرانجام عدم ملال و كلال و خستگى و دلسردى و عجب در استمرار اين اطاعت هميشگى .\r\nآرى ! آنها كانونى هستند از علم و معرفت و عشق و محبّت ، و سرمشقى از عبادت و اطاعت مستمر و خستگى ناپذير .\r\nگويى امام عليه السّلام با اين سخنان مردم را به پيوستن به آنان و سرمشق گرفتن از آنها دعوت مىكند كه چگونه راه و رسم معرفت و حضور و خلوص و بندگى مستمر را در پيش گيرند .\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nمىفرمايد : « آنها شيرينى معرفتش را چشيده و از جام محبّتش سيراب شده‌اند ، و ( در عين حال ) خوف او در اعماق جانشان جايگزين شده است » . ( قد ذاقوا حلاوة معرفته ، و شربوا بالكأس الرّويّة « 1 » من محبّته ، و تمكّنت من سويداء « 2 » قلوبهم و شيجة « 3 » خيفته ) .\r\nتعبير به : « چشيدن شيرينى معرفت و سيراب شدن از جام سرشار محبت » نشان مىدهد كه معرفت و عشق پروردگار را با تمام وجود خود درك كرده‌اند و در اعماق هستى آنها نفوذ كرده ؛ و تعبير به « تمكّنت . . . » نشان مىدهد كه خوف پروردگار نيز در اعماق دلهاى آنها ريشه دوانده و اين خوف و رجا تمام نيروهايشان را در مسير اطاعت پروردگار به كار انداخته است ؛ چرا كه محبّت و اميدوارى بىخوف ، انسان را به غفلت و غرور وامىدارد و خوف بدون اميدوارى و محبّت ، او را به نااميدى و يأس و سكون مىكشاند .\r\nبه همين دليل ، به دنبال اين اوصاف مىفرمايد : « لذا قامتشان از كثرت اطاعت و عبادت خم شده است » . ( فحنوا « 4 » به طول الطّاعة اعتدال ظهورهم ) .\r\nاشاره به اينكه آنها دائما در برابر پروردگار كمال خضوع و تسليم را دارند .\r\n« ولى با اين حال ، رغبت فراوان آنها به عبادت او ، حال تضرّع و نشاط آنها را از بين نبرده است ( و هرگز ملال و كلالى به آنها دست نمىدهد ) » . ( و لم ينفد طول الرّغبة إليه مادّة تضرّعهم ) .\r\n\r\n\r\n","description":"","footnote":"\r\n( 1 ) « رويّه » از مادّهء « رىّ » ( بر وزن طىّ ) به معناى سيراب شدن است و « كأس رويّه » كنايه از ظرف پرى است كه شخص را كاملا سيراب مىكند .\r\n( 2 ) « سويداء » تصغير « سوداء » به معناى سياهى است و « سويداء » اشاره به نقطه كوچكى در قلب است كه به اعتقاد گذشتگان ، مركز قلب را تشكيل مىداد .\r\n( 3 ) « وشيجه » از مادّهء « وشج » ( بر وزن پشم ) به معناى به هم پيچيدن و مشبّك شدن آمده است و طنابى را كه به هم مىپيچند و به صورت تور در مىآورند « وشيج » مىگويند و به ريشه‌هاى درختان و مانند آن كه درهم پيچيده است « وشيجه » گفته مىشود در جملهء بالا اشاره به خوف خداست كه به دلهاى فرشتگان مىپيچد و آن را احاطه مىكند .\r\n( 4 ) « حنوا » از مادّهء « حنو » ( بر وزن حذف ) به معناى پيچيدن و منحنى كردن است .\r\n","page_name":" 121 ","page_number":121},
  {"content":"\r\n\r\nنه همچون افراد بىمعرفت و تهى از عشق و محبّت و خوف و رجاء ، كه با اندك عبادتى خسته و دلسرد و بىميل و رغبت مىشوند ! سپس در ادامهء اين سخن به نكتهء مهم ديگرى پرداخته ، مىفرمايد : « مقام برجستهء آنان ( نزد پروردگار ) طوق خشوع را از گردنشان باز نكرده و خودبينى و عجب ، آنها را فرا نگرفته است ، تا اعمال گذشتهء خود را بسيار بشمرند ! ( و در خود فرو روند ) و خضوع و كوچكى در برابر ذات با عظمتش ، جائى براى بزرگ شمردن حسنات خود باقى نگذارده است » .\r\n( و لا أطلق عنهم عظيم الزّلفة « 1 » ربق « 2 » خشوعهم ، و لم يتولّهم الإعجاب فيستكثروا ما سلف منهم و لا تركت لهم استكانة « 3 » الإجلال نصيبا في تعظيم حسناتهم ) .\r\nنكتهء لطيفى كه در اين سخن نهفته شده است و بعضى از شارحان نهج البلاغه به آن اشاره كرده‌اند اين است كه آنهايى كه به سلاطين و شاهان و شخصيتهاى انسانى - كه ظاهرا بزرگ و با عظمتند - نزديك مىشوند به زودى در مىيابند كه آنها هر قدر ظاهرا بزرگ و قدرتمند باشند ، قدرتشان محدود و پايان پذير است و نزديكان آنها مىتوانند روزى به همان قدرت يا بيش از آن برسند . همين معنا سبب مىشود كه از خضوع و تواضع و طاعت آنها به سرعت كاسته شود و اگر در ظاهر مجبور به تعظيم باشند ، در باطن عظمتى براى آنها قائل نيستند .\r\nولى فرشتگان هر قدر در مسير قرب پروردگار پيش مىروند جلوه‌هاى تازه‌اى از\r\n\r\n\r\n","description":"","footnote":"\r\n( 1 ) « زلفه » از مادّهء « زلف » ( بر وزن ضعف ) به معناى نزديك شدن است و « زلفه » و « زلفى » به معناى مقام و منزلت و قرب است .\r\n( 2 ) « ربق » جمع « ربقه » به معناى طنابى است كه در آن حلقه‌هايى وجود دارد كه حيوانات را با آن مىبندند .\r\nسپس به رابطهء محكم چيزى با چيز ديگر اطلاق شده و در جملهء بالا به همين معنا آمده است .\r\n( 3 ) « إستكانه » از مادّهء « سكون » است و در اين گونه موارد به معناى خضوع و تواضع مىآيد . ( بعضى آن را از باب افتعال و از مادّهء « سكون » مىدانند و بعضى از باب استفعال از مادّهء كون ؛ كه آن هم به معناى قرار كردن در مكانى توأم با خضوع و خشوع است ) .\r\n","page_name":" 122 ","page_number":122},
  {"content":"\r\n\r\nعظمت بىپايان او را مىبينند و از اوصاف جمال و جلالش چهره‌هاى جديدى مىنگرند ؛ به همين دليل ، روز به روز بر عشق و خضوع و خشوع آنها افزوده مىشود و جايى براى اعجاب و بزرگ شمردن حسنات توسّط آنان باقى نمىگذارد ، بلكه همواره خود را در اين راه مقصّرتر مىبينند .\r\nسپس امام عليه السّلام در ادامهء اين سخن ، از اين حقيقت پرده بر مىدارد كه فرشتگان الهى هرگز از عبادت پروردگار خسته نمىشوند و سستى در آنها راه نمىيابد و هيچ مانعى آنان را از ادامهء اين راه باز نمىدارد ، بلكه همواره با شوق و شعف و با عشق و اراده و تصميم به كار خويش ادامه مىدهند ؛ همان گونه كه انسان‌ها از تنفّس كردن و استفاده از هواى آزاد در تمام عمرشان - اگر هزاران سال هم ادامه يابد - خسته نخواهند شد . در بيان اين مطلب ، امام عليه السّلام هشت جملهء زيبا بيان فرموده كه اين مسأله را از زواياى مختلف مورد توجّه قرار مىدهد .\r\nنخست مىفرمايد : « با آن كه پيوسته مشغول عبادتند فتور و سستى به آنها دست نمىدهد . » ( و لم تجر الفترات فيهم على طول دؤبهم ) . « 1 » همان گونه كه قرآن مجيد در توصيف فرشتگان مىفرمايد : «  « يُسَبِّحُونَ اللَّيْلَ وَ النَّهارَ لا يَفْتُرُونَ »  ؛ پيوسته در طول شب و روز تسبيح خدا مىگويند و فتور و سستى به آنها دست نمىدهد . » « 2 » در جملهء دوم مىفرمايد : « و ( ادامهء اين كار ) از رغبتشان نكاسته تا از اميد به پروردگار خود روى برتابند » . ( و لم تغض « 3 » رغباتهم فيخالفوا عن رجاء ربّهم ) .\r\nچرا كه شوق و عشق آنها به كمال ، دائمى است و علم آنها به عظمت پروردگار\r\n\r\n\r\n","description":"","footnote":"\r\n( 1 ) « دؤوب » مصدر است و به معناى مداومت و استمرار و تلاش و كوشش ، تا سر حدّ خستگى آمده است .\r\n( 2 ) سورهء انبياء ، آيهء 20 .\r\n( 3 ) « تغض » از مادّهء « غيض » به معناى كم شدن و فروكش كردن چيزى است و در جملهء بالا اشاره « لم تغض » به فروكش نكردن علاقهء فرشتگان در امر اطاعت و عبادت پروردگار است .\r\n","page_name":" 123 ","page_number":123},
  {"content":"\r\n\r\nهمواره رو به افزايش است . بنابر اين ، دليلى ندارد كه از عبادت او غافل شوند ، يا از اميد آنان چيزى كاسته گردد .\r\nدر سومين جمله مىافزايد : « مناجات‌هاى طولانى ، زبان آنان را خشك و ناتوان نساخته » . ( و لم تجفّ لطول المناجاة أسلات « 1 » ألسنتهم ) .\r\nالبتّه فرشتگان ، دهان و زبانى همچون ما ندارند كه بر اثر كثرت ذكر و مناجات ، رطوبت آن كم شود و به خشكى گرايد ؛ بلكه اين تعبير كنايهء لطيفى است از عدم ضعف و سستى و خستگى آنها در مقام تسبيح و نيايش پروردگار ! در چهارمين جمله مىفرمايد : « اشتغال به غير خداوند آنها را تحت سلطهء خود نياورده ، تا نداى بلند آنان را ( در مقام تضرّع و تسبيح ) كوتاه سازد ! » ( و لا ملكتهم الأشغال فتنقطع بهمس « 2 » الجؤار ، « 3 » إليه أصواتهم ) .\r\nدر حقيقت آنها جز عبادت و اطاعت و بندگى كار ديگرى ندارند و اين كار جزو ذات ، وجود و عشق و ايمان آنها است و هرگز چنين امرى نمىتواند خستگى و ملال بيافريند ! همان گونه كه يك قلب سالم از ادامهء كار به مدّت هفتاد سال نيز احساس خستگى نمىكند و افراد سالم ، اصلا وجود قلب را در درون سينهء خود احساس نمىكنند .\r\nدر پنجمين جمله مىافزايد : « و در مقام عبادت و بندگى ، همچنان دوش به دوش ايستاده‌اند » . ( و لم تختلف في مقاوم « 4 » الطّاعة مناكبهم ) .\r\n\r\n\r\n","description":"","footnote":"\r\n( 1 ) « أسلات » جمع « أسله » به معناى نوك زبان است و در جملهء بالا در مورد كسى گفته مىشود كه از ادامهء ذكر يا بيان چيزى خسته نمىشود و زبانش خشك نمىگردد .\r\n( 2 ) « همس » ( بر وزن لمس ) به گفتهء « راغب » در « مفردات » به معناى صداى آهسته و پنهان است .\r\n( 3 ) « جؤار » به معناى صداى بلند است و در جملهء بالا اشاره به اين است كه صداى فرشتگان بر اثر ادامهء مناجات پروردگار هرگز به خاموشى نمىگرايد .\r\n( 4 ) « مقاوم » ؛ شارحان نهج البلاغه غالبا « مقاوم » را جمع « مقام » گرفته‌اند كه در اينجا به معناى صفوف است .\r\nهر چند در منابع لغت چنين جمعى را نيافتيم .\r\n","page_name":" 124 ","page_number":124},
  {"content":"\r\n\r\nدر ششمين جمله مىفرمايد : « راحت طلبى ، آنان را به كوتاهى در انجام فرمانش وانداشته » . ( و لم يثنوا « 1 » إلى راحة التّقصير في أمره رقابهم ) .\r\nهمچنان گردن‌ها را برافراشته و آماده اطاعت فرمانند .\r\nو بالاخره در هفتمين و هشتمين جمله چنين مىفرمايد : « كودنى غفلت‌ها بر تلاش و عزم راسخ آنها چيره نمىشود و تيرهاى فريب شهوات ، همت‌هاى آنها را هدف قرار نمىدهد » . ( و لا تعدو على عزيمة جدّهم بلادة الغفلات ، و لا تنتضل « 2 » في هممهم خدائع الشّهوات ) .\r\nاساسا وجود آنها كانون شهوت و غفلت نيست كه گرفتار اين سرنوشت خطرناك شوند و ايمان و عشقشان به پروردگار آنقدر قوى و نيرومند است كه هرگز در طريق طاعت ، خسته نمىشوند .\r\n\r\nنكته انسان‌ها و فرشتگان\r\nدر يك جمع بندى كوتاه ، هدف امام عليه السّلام اين است كه حال فرشتگان الهى را در طريق طاعت و بندگى مشخّص كند و با تعبيراتى آميخته با كنايات و تشبيهاتى توأم با انواع تعبيرات زيبا و دقيق ، ابعاد اين موضوع را نشان دهد و در واقع درسى براى همهء انسان‌ها باشد كه اگر انسان به مقام قرب الهى راه يابد و حلاوت معرفت او را با ذائقهء جان بچشد و از جام عشق او سيراب گردد هرگز در مسير بندگى و طاعت پروردگار ، احساس خستگى نمىكند بلكه هر چه پيش‌تر مىرود جدّىتر و مصمّم‌تر مىشود و شتاب بيشترى به خود مىگيرد . به گفتهء شاعر :\r\n\r\n\r\n","description":"","footnote":"\r\n( 1 ) « يثنوا » از مادّهء « ثنى » ( بر وزن سنگ ) به معناى تا كردن و دولا كردن است و اگر به مدح كردن ، ثنا خوانى گفته مىشود به خاطر آن است كه صفات برجستهء كسى را يكى بعد از ديگرى مىشمرند .\r\n( 2 ) « تنتضل » از مادّهء « نضال » به معناى تير انداختن است .\r\n","page_name":" 125 ","page_number":125},
  {"content":"\r\n\r\n ما در پياله عكس رخ يار ديده‌ايم * اى بىخبر ز لذّت شرب مدام ما !\r\nهرگز نميرد آن كه دلش زنده شده به عشق * ثبت است بر جريدهء عالم دوام ما ! \r\nدر حالات پيشوايان بزرگ و رهبران طريق هدايت نيز ، نكته‌هايى مىبينيم كه به خوبى نشان مىدهد كه انسان‌ها نيز مىتوانند در اين جهات همانند فرشتگان باشند ، بلكه بر آنها پيشى گيرند ! چرا كه اگر فرشتگان داراى چنين صفاتى هستند از شهوت و غفلت و هوا و هوس‌هاى نفسانى دورند ؛ اگر انسان چنين گردد به يقين بر آنها برترى دارد .\r\nدربارهء امام زين العابدين على بن الحسين عليه السّلام مىخوانيم چهل سال چنان شب زنده دار بود كه نماز صبح را با وضوى نماز مغرب به جا مىآورد : « إنّه عليه السّلام صلّى أربعين سنة صلاة الصّبح بوضوء المغرب » . « 1 » در حديث ديگرى از امام باقر عليه السّلام مىخوانيم كه دربارهء عبادات امام على عليه السّلام فرمود : « ما أطاق أحد عمله و إن كان علىّ بن الحسين لينظر في الكتاب من كتب علىّ فيضرب به الأرض و يقول من يطيق هذا ؟ ؛ هيچ كس توانايى انجام عبادات على عليه السّلام را ندارد ( پدرم ) علىّ بن الحسين عليه السّلام در بعضى از كتابهاى على عليه السّلام ( كه شرح عبادات او در آن بود ) نظر مىكرد و ناگهان كتاب را بر زمين مىگذاشت و مىفرمود چه كس توان چنين عبادتى دارد ؟ ! » . « 2 »\r\n\r\n\r\n","description":"","footnote":"\r\n( 1 ) روضة المتقين ، جلد 13 ، صفحهء 264 .\r\n( 2 ) موسوعة الامام على بن ابى طالب ، جلد 9 ، صفحهء 202 . همين معنا با شرح بيشترى در بحار الانوار ، جلد 46 ، صفحهء 75 آمده است .\r\n","page_name":" 126 ","page_number":126},
  {"content":"\r\n\r\n\r\nبخش شانزدهم\r\nقد اتّخذوا ذا العرش ذخيرة ليوم فاقتهم ، و يمّموه عند انقطاع الخلق إلى المخلوقين برغبتهم ، لا يقطعون أمد غاية عبادته و لا يرجع بهم الاستهتار بلزوم طاعته ، إلّا إلى موادّ من قلوبهم غير منقطعة من رجائه و مخافته ، لم تنقطع أسباب الشّفقة منهم ، فينوا في جدّهم ، و لم تاسرهم الأطماع فيؤثروا و شيك السّعي على اجتهادهم . لم يستعظموا مآ مضى من أعمالهم ، و لو استعظموا ذلك لنسخ الرّجاء منهم شفقات و جلهم ، و لم يختلفوا في ربّهم باستحواذ الشّيطان عليهم . و لم يفرّقهم سوء التّقاطع ، و لا تولّاهم غلّ التّحاسد ، و لا تشعّبتهم مصارف الرّيب ، و لا اقتسمتهم أخياف الهمم ، فهم أسراء إيمان لم يفكّهم من ربقته زيغ و لا عدول و لا ونى و لا فتور ، و ليس في أطباق السّماء موضع إهاب إلّا و عليه ملك ساجد ، أو ساع حافد ، يزدادون على طول الطّاعة بربّهم علما ، و تزداد عزّة ربّهم في قلوبهم عظما .\r\n\r\nترجمه\r\nآنها ( فرشتگان عشق به ) خداوندى را كه صاحب عرش است ذخيرهء روز بىنوايى خود قرار داده و در آن هنگام كه ديگران به مخلوقات مىانديشند آنها تمام توجّه خود را به خالق معطوف ساخته‌اند . آنها هيچ گاه عبادت او را پايان نمىدهند ( چرا كه ) علاقهء آنها به لزوم عبادت پروردگار از رجا و خوف او - كه هرگز از دل آنها بركنده\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nنمىشود - سرچشمه مىگيرد ، و هرگز اسباب خوف پروردگار از آنها قطع نشده تا در تلاش و كوشش خود سستى كند و طمع‌ها آنها را اسير چنگال خود نساخته تا سرعت سعى ( در امور دنيا ) را بر كوشش خود ( در كار آخرت و طاعت پروردگار ) مقدّم دارند . آنها اعمال گذشتهء خود را بزرگ نشمرده كه اگر بزرگ مىشمردند اميدوارى ( بيش از حدّ ) خوفشان را از بين مىبرد ، آنها دربارهء پروردگارشان هرگز بر اثر وسوسه‌هاى شياطين گرفتار اختلاف نشده ، و برخوردهاى بد ، آنان را از هم جدا نساخته و حسادت‌هاى درونى ، آنان را از هم دور ننموده است ، عوامل شك و ترديد ، آنها را پراكنده نكرده ، و افكار متفرقه ، جمع آنها را از هم جدا نساخته است ، آنها هميشه پاى بند ايمانى هستند كه هرگز طوق آن را به سبب شك و ترديد ، و عدول از حق ، و سستى و خستگى ، از گردن خويش بر نمىدارند ، در تمام آسمان‌ها به قدر جاى پوست حيوانى نتوان يافت كه فرشته‌اى در آنجا به سجده نيفتاده باشد ، يا ملكى تلاشگر و سريع و چابك مشغول به كار نباشد ، فرشتگانى كه طاعت فراوان پيوسته ، بر يقين و معرفتشان نسبت به پروردگار مىافزايد و عزت خداوند را در قلوبشان فزونى مىبخشد !\r\n\r\nشرح و تفسير باز صفات والاى ديگرى از فرشتگان\r\nدر اين بخش از خطبه ، امام عليه السّلام به سراغ اوصاف ديگرى از فرشتگان مىرود ( و گويى به آدميان توصيه مىكند كه اگر مىخواهيد به شكل فرشتگان در آييد و راه قرب الى اللّه را ادامه دهيد بايد اين اوصاف را براى خود فراهم سازيد . ) نخست به مقام توحيد افعالى آنها و توجّه خاصّ آنان به خداوند يكتا و صرف نظر كردن از غير او اشاره كرده ، مىفرمايد :\r\n\r\n","description":"","footnote":"","page_name":" 128 ","page_number":128},
  {"content":"\r\n\r\n« آنها ( عشق به ) خداوندى را كه صاحب عرش است ، ذخيرهء روز بىنوايى خود قرار داده ، و در آن هنگام كه خلق به مخلوقات مىانديشند آنها تمام توجّه خود را متوجّه خالق ساخته‌اند » . ( قد اتّخذوا ذا العرش ذخيرة ليوم فاقتهم ، و يمّموه « 1 » عند انقطاع الخلق إلى المخلوقين برغبتهم ) .\r\n« ذالعرش » يكى از اوصاف خداست كه دلالت بر نهايت عظمت ذات او دارد ؛ چرا كه عرش برترين موجود جهان خلقت است و اين وصف از آيهء شريفهء  « ذُو الْعَرْشِ يُلْقِي الرُّوحَ مِنْ أَمْرِهِ عَلى مَنْ يَشاءُ مِنْ عِبادِهِ لِيُنْذِرَ يَوْمَ التَّلاقِ »  ؛ او صاحب عرش است و روح ( مقدّس ) را به فرمانش بر هر كس از بندگانش كه بخواهد القا مىكند تا همه را از روز ملاقات ( روز رستاخيز ) بيم دهد » . « 2 » آرى ، آنها جز به خدا دل نبسته‌اند و جز او را مبدء خير و بركت و نجات ، در اين عالم نمىشناسند و انسان‌هاى با ايمان تا همين طريق را در مسير معرفة اللّه نپويند به جايى نمىرسند .\r\nتعبير به « ذخيرة ليوم فاقتهم » نشان مىدهد كه فرشتگان نيز در روز قيامت حساب و كتاب و پاداش و جزايى دارند .\r\nسپس مىافزايد : « آنها هيچگاه عبادت او را پايان نمىدهند ( چرا كه ) علاقهء آنها به لزوم عبادت پروردگار ، از رجاء و خوف روز افزون او - كه هرگز از دل آنها بركنده نمىشود - سرچشمه مىگيرد » . ( لا يقطعون أمد غاية عبادته و لا يرجع بهم الإستهتار « 3 » بلزوم طاعته ، إلّا إلى موادّ « 4 » من قلوبهم غير منقطعة من رجائه و مخافته ) .\r\n\r\n\r\n","description":"","footnote":"\r\n( 1 ) « يمّموا » از مادّهء « يمّ » به معناى قصد كردن چيزى است و « تيمّم » را از اين رو « تيمّم » مىگويند كه انسان قصد مىكند دست خود را بر خاك زند و بر پيشانى و پشت دستها بمالد .\r\n( 2 ) سورهء غافر ، آيهء 15 .\r\n( 3 ) « استهتار » مصدر است و به معناى بىمبالاتى و حرص بر انجام كار خلافى است و ريشهء اصلى آن « هتر » ( بر وزن ستر ) به معناى حماقت و جهل است .\r\n( 4 ) « موادّ » جمع « مادّه » در اصل از « مدّ » به معناى گسترش و افزايش گرفته شده ؛ بنابر اين ، موادّ به معناى فزونىها و افزايش‌هاست .\r\n","page_name":" 129 ","page_number":129},
  {"content":"\r\n\r\nآرى ، آنها انگيزه‌هاى اطاعت و بندگى را از سرچشمه‌اى مىگيرند كه فناناپذير است و آن سرچشمه ، همان خوف و رجاء در برابر پروردگار است كه نتيجهء معرفت و شناخت آنها نسبت به خداست ؛ اين عرفان ابدى و آن خوف و رجاء جاودانه ، همواره آنها را در اين مسير به راه مىاندازد .\r\nلذا در جملهء بعد تأكيد مىكند كه : « هرگز اسباب خوف پروردگار ، از آنها قطع نشده تا در تلاش و كوشش خود سستى كنند » ( لم تنقطع أسباب الشّفقة منهم ، فينوا « 1 » في جدّهم ) .\r\nسپس اين سخن را با جملهء ديگرى تكميل مىفرمايد و آن اينكه : « طمع‌ها آنها را اسير چنگال خود نكرده ، تا سرعت سعى ( در امور دنيا ) را بر كوشش خود ( در كار آخرت و طاعت پروردگار ) مقدّم دارند » . ( و لم تاسيرهم الأطماع فيؤثروا و شيك « 2 » السّعي على اجتهادهم ) .\r\nآرى ، آنچه انسان را در طريق بندگى حق سست مىكند اسارت در چنگال هوس‌ها و طمع‌هاست كه نيروهاى خلّاق را به خود جذب كرده و از اطاعت خدا دور مىسازد .\r\nدر توصيفى ديگر دربارهء فرشتگان مىفرمايد : « آنها اعمال گذشتهء خود را بزرگ نشمرده‌اند كه اگر بزرگ مىشمردند اميدوارى ( بيش از حدّ ) آنها خوفشان را از بين مىبرد » .\r\n( لم يستعظموا ما مضى من أعمالهم ، و لو استعظموا ذلك لنسخ الرّجاء منهم شفقات و جلهم ) .\r\nاين ، درس ديگرى است براى همهء انسانها تا هميشه اعمال خويش را در پيشگاه\r\n\r\n\r\n","description":"","footnote":"\r\n( 1 ) « ينوا » از مادّهء « ونى » ( بر وزن رمى ) به معناى ضعف و فتور و سستى است .\r\n( 2 ) « وشيك » از مادّهء « و شك » ( بر وزن اشك ) به معناى سرعت گرفتن است .\r\n","page_name":" 130 ","page_number":130},
  {"content":"\r\n\r\nخدا كوچك بشمرند ، كه اگر بزرگ بشمرند سبب دلبستگى و اميدوارى به آن مىشود و آنان را در اعمال آينده ، سست مىسازد و خوف از خدا را - كه يكى از عوامل مهمّ حركت به سوى كمال است - از ميان مىبرد . گذشته از اين ، ما چه هستيم كه اعمال ما چيزى باشد كه لايق درگاه او باشد .\r\nدر بعضى از صفات گذشته سخن از عدم اعجاب ملائكه نسبت به خود و اعمال خويش بود و در اينجا سخن از تأثير اعجاب در غلبه يافتن رجا بر خوف است كه رهروان راه حق را از راه باز مىدارد ! چرا كه طبيعى است هرگاه كسى اعمال خود را در پيشگاه خدا بزرگ بشمرد ، حالت طلبكارى در خود احساس مىكند و شخصى كه خود را طلبكار مىداند اعمالى را كه انجام داده كافى مىشمرد و از پيمودن راه تكامل باز مىماند .\r\nسپس در ادامهء اين اوصاف به بخش مهمّ ديگرى از اوصاف فرشتگان مىپردازد كه انسانها سخت به آن نيازمندند و آن عدم اختلاف آنها با يكديگر در مورد پروردگار است و از آنجا كه اختلاف گاهى بر اثر وسوسه‌هاى شيطانى است و گاه ناشى از رذايل اخلاقى درونى ، امام عليه السّلام آن را به صورت پنج توصيف دربارهء فرشتگان بيان مىفرمايد :\r\nنخست به عوامل برونى اشاره كرده ، مىفرمايد : « آنها دربارهء پروردگارشان هرگز بر اثر وسوسه‌هاى شياطين گرفتار اختلافى نشده‌اند » . ( و لم يختلفوا في ربّهم باستحواذ الشّيطان عليهم ) .\r\nاين سخن پيام روشنى براى همهء انسانها دارد كه سرچشمهء اختلاف اديان و مذاهب پيش از هر چيز ، وسوسه‌هاى شيطان است ! چرا كه اختلاف - به خصوص اگر\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nعقيدتى باشد - سرچشمهء انواع جنگ‌ها و جدال‌ها و نابسامانىها خواهد بود و سرنوشت و سعادت انسان را تباه مىكند .\r\nدر توصيفات بعدى ، اشاره به عوامل درونى و رذايل اخلاقى كه سبب اختلاف مىگردد فرموده ، مىافزايد : « برخوردهاى بد ، آنان را از هم جدا نساخته . و حسادت‌هاى درونى آنان را از هم دور ننموده ؛ و عوامل شكّ و ترديد ، آنها را پراكنده نكرده ؛ و افكار متفّرقه ، جمع آنها را تقسيم ننموده است » . ( و لم يفرّقهم سوء التّقاطع ، و لا تولّاهم غلّ التّحاسد ، و لا تشعّبتهم مصارف الرّيب ، و لا اقتسمتهم أخياف « 1 » الهمم ) .\r\nبىشك قسمت عمدهء عوامل اختلاف با دقّت در اين سخن كوتاه تبيين شده است :\r\nاگر افراد نسبت به يكديگر برخورد خوب و مؤدّبانه داشته باشند و با سخنان محبّت‌آميز با هم برخورد كنند ، جلو بسيارى از اختلافات كه ناشى از سوء برخوردهاست ، گرفته مىشود و اگر نسبت به يكديگر در درون دل حسد نپرورانند ، عامل مهم ديگرى ريشه‌كن مىشود و اگر شك و ترديدها را در مسائل مختلف از خود دور سازند و با علم و آگاهى از مسائلى كه پيرامون آنها مىگذرد ، گام بردارند ، به يقين اختلافات كمتر مىشود .\r\nو اگر اختلاف انديشه‌ها و تفاوت ذوق‌ها و سليقه‌ها را تحمّل كنند باز هم جدايىها كاهش مىيابد ؛ چرا كه خداوند انسانها را گوناگون آفريده و اگر هر كدام بخواهند سليقهء خود را بر ديگرى تحميل كنند - به يقين - حتّى دو نفر هم نمىتواند با هم زندگى مشترك و بىدغدغه‌اى داشته باشند .\r\nدرست است كه فرشتگان داراى شهواتى كه ويژهء آدميان است ، نيستند ، و\r\n\r\n\r\n","description":"","footnote":"\r\n( 1 ) « أخياف » از مادّهء « خيف » ، ( بر وزن هدف ) به معناى كسى است كه رنگ چشم‌هاى او با هم متفاوت باشد ، يكى آبى و ديگرى مشكى ؛ سپس به هر گونه اختلاف و تفاوت اطلاق شده است .\r\n","page_name":" 132 ","page_number":132},
  {"content":"\r\n\r\nبسيارى از عوامل گناه در آنها وجود ندارد ، ولى به هر حال داراى اختيار و عقل و شعور و حبّ ذاتند و قدرت بر عصيان و نافرمانى دارند ؛ ولى عرفان آنها نسبت به پروردگار مانع از گناه مىگردد ؛ چرا كه هرگاه گناه و عصيان بر آنها غير ممكن بود ، در خور اين همه مدح و تمجيد و الگو شدن براى انسانها نبودند ! بنابر اين ، اگر انسانها نيز به آن پايه از كمال و معرفت برسند ، مىتوانند خود را در برابر عوامل گناه و شهوات ، مهار كنند .\r\nدر پايان اين سخن ، در يك نتيجه‌گيرى فشرده و گويا مىفرمايد : « آنها پاى بند ايمانى هستند كه هرگز طوق آن را به سبب شك و ترديد ، عدول از حق ، و سستى و خستگى از گردن خويش بر نمىدارند ! » ( فهم أسراء إيمان لم يفكّهم من ربقته زيغ « 1 » و لا عدول و لاونى « 2 » و لا فتور ) .\r\nتعبير به « أسراء » ( اسيران ) و تعبير به « ربقه » ( طنابى كه حلقه‌هاى متعدّد دارد ) اشاره به التزام و پاى بندى محكم آنها به ايمان است ؛ چنان در درياى معرفت پروردگار فرو رفته‌اند و تسليم در برابر ذات پاك او هستند كه گويى گردنهايشان را محكم با طناب ايمان بسته‌اند و هيچ عاملى نمىتواند اين طوق و طناب را از گردن آنها بردارد و اگر انسانها نيز همين گونه تسليم فرمان حق و پاى بند به ايمان باشند ، هرگز عوامل گناه به وجود آنها راه نمىيابد .\r\nامام عليه السّلام در پايان اين بخش به نكتهء ديگرى پرداخته ، از كثرت وجود فرشتگان و عظمت معرفت آنان سخن مىگويد و سخن خود را در شرح اوصاف آنها به همين جا پايان مىدهد و مىفرمايد : « در تمام آسمانها به قدر جاى پوست حيوانى نتوان يافت جز اينكه فرشته‌اى در آنجا به سجده افتاده ، يا ملكى تلاشگر و سريع و چابك ، مشغول كار است ؛ فرشتگانى كه طاعت فراوان آنها بر يقين و معرفتشان نسبت به\r\n\r\n\r\n","description":"","footnote":"\r\n( 1 ) « زيغ » از مادّهء « زيغ » ( بر وزن فيض ) به معناى اعوجاج و كجى است .\r\n( 2 ) « ونىّ » از همان مادّهء « ونى » است كه پيش از اين ( در توضيح لغت ينوا ) اشاره شد .\r\n","page_name":" 133 ","page_number":133},
  {"content":"\r\n\r\nپروردگار مىافزايد و عزّت خداوند را در قلوبشان فزونى مىبخشد » . ( و ليس في أطباق السّماء موضع إهاب « 1 » إلّا و عليه ملك ساجد ، أو ساع حافد ، « 2 » يزدادون على طول الطّاعة بربّهم علما ، و تزداد عزّة ربّهم في قلوبهم عظما ) .\r\nاين تعبير از يك سو نشان مىدهد كه عدد فرشتگان الهى تا چه حد زياد و گسترده است ، به گونه‌اى كه تمام آسمانها را پر كرده‌اند ؛ اعم از فرشتگانى كه مأموريّت‌هايى در ادارهء عالم بر عهدهء آنها گذارده شده ، و فرشتگانى كه كارشان پيوسته عبادت و بندگى خداست .\r\nاز سوى ديگر هر دو گروه به خاطر طول اطاعت پروردگار روز به روز بر علم و معرفتشان افزوده مىشود و به عظمت پروردگار آشناتر مىشوند .\r\nو اين درس ديگرى است براى انسانها كه بدانند تقوا و اطاعت ، سبب فزونى علم و معرفت و آشنايى بيشتر به صفات جمال و جلال پروردگار است و در واقع اين دو در هم تأثير متقابل دارند ؛ معرفت بيشتر ، سبب طاعت فزونتر مىگردد و طاعت بيشتر ، سبب علم و عرفان عميق‌تر مىشود ! در حديثى از امام صادق عليه السّلام مىخوانيم كه شخصى از آن حضرت پرسيد : آيا فرشتگان بيشترند يا انسانها ؟ امام در جواب فرمود : « و الّذي نفسي بيده ! لعدد ملائكة اللّه في السّموات أكثر من عدد التّراب في الأرض ؛ و ما في السّماء من موضع قدم إلّا و فيها ملك يسبّحه و يقدّسه ؛ قسم به كسى كه جانم در دست اوست ! عدد فرشتگان خدا در آسمانها ، بيشتر است از عدد ذرّات خاك در زمين و در تمام آسمانها به اندازهء جاى پايى نيست مگر اينكه در آنجا فرشته‌اى تسبيح و تقديس خدا مىگويد » . « 3 »\r\n\r\n\r\n","description":"","footnote":"\r\n( 1 ) « إهاب » به معناى پوست حيوان است ؛ يا خصوص پوستى كه دبّاغى شده .\r\n( 2 ) « حافد » از مادّهء « حفد » ( بر وزن هفت ) به معناى سرعت در عمل است .\r\n( 3 ) تفسير قمى « جلد دوم » صفحهء 255 .\r\n","page_name":" 134 ","page_number":134},
  {"content":"\r\n\r\n\r\nنكته باز هم انسانها و فرشتگان\r\nدر اين خطبه امام عليه السّلام صفات فرشتگان را به صورت بسيار گسترده بيان فرموده است ؛ به همين هدف مهمى را در اين بيان تعقيب مىكند كه تمام ريزه‌كارىها را شرح مىدهد . به نظر مىرسد كه هدف اصلى امام عليه السّلام دو چيز است : نخست ، همان مطلبى است كه خطبه براى آن ايراد شده و آن معرفت صفات الهى ، به دور از هر گونه تفكّر شرك آميز است ؛ نه آلودهء تشبيه شدن و نه آلودهء تعطيل گشتن .\r\nديگر اينكه ، منظور اين بوده كه انسانها را به سوى صفات فرشتگان سوق دهد ؛ فرشتگانى كه پيوسته به كار خود مشغولند ؛ همواره متواضع ، خاضع و سر بر فرمانند ؛ نه از كار خود خسته مىشوند و نه سستى و فتور در آنها راه مىيابد ؛ نه گرفتار كينه و حسد هستند و نه اختلاف و پراكندگى ؛ نه اعمال خود را بزرگ مىشمرند و نه يأس و نوميدى در آنها راه مىيابد ؛ جز به خدا نمىانديشند و جز در مسير طاعت او گام برنمىدارند .\r\nدرست است كه آفرينش انسان با آنها بسيار متفاوت است ، بر آنها عقل حكومت مىكند و بر آدميان عقل و شهوت . ولى همان گونه كه اين معجون حيوانى و عقلانى - يعنى انسان - ممكن است تا سر حدّ حيوانات درنده بلكه پست‌تر از آن ، سقوط كند  « بَلْ هُمْ أَضَلُّ »  . همين طور استعداد آن را دارد تا به اوج افتخار فرشتگان برسد بلكه در اين پرواز ملكوتى خود ، از آنها بالاتر رود و به جايى رسد كه « جز به خدا نبيند » . و به همين دليل ، فرشتگان مىتوانند در جهاتى الگويى براى انسانها شوند .\r\nاز سوى ديگر ، آگاهى از حضور فرشتگان در سرتاسر جهان - به گونه‌اى كه حتّى يك قدم از اين جهان پهناور از وجود آنها خالى نيست - نشانهء مهمّى از حضور تدبير پروردگار در سرتاسر جهان هستى است و در اين امر ، يك نكتهء تربيتى مهمّى است كه بر آگاهان پوشيده نمىباشد !\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nو باز از سوى ديگر ، اين اوصاف ، اين پيام مهم را نيز براى انسانها دارد كه اگر گاه به نماز مىايستند ، يا با خداى خود راز و نياز مىكنند و يا حتّى در دل شب به عبادت او برمىخيزند ، از اعمال خود مغرور نشوند و آن را زياد نشمرند و اين فكر شيطانى در مغز آنها ظاهر نگردد كه نيازى به عبادت آنها بوده است ؛ چه اينكه ذات بىنياز ، به فرض محال كه عبادتى از بندگان مىطلبيد ، آن قدر فرشته دارد كه از ازل تا ابد در سجده و قيام و عبادتند .\r\nبه راستى ، دقّت در اوصافى كه امير مؤمنان على عليه السّلام در اين خطبه دربارهء فرشتگان بيان فرموده ، انسان را در عالمى از نور و عرفان فرو مىبرد و به كوچكى اعمال و طاعاتش در پيشگاه خداوند واقف مىسازد و راز و رمز قرب او را آشكار مىكند و نشان مىدهد كه نه فرشتگان بىدليل در جوار قرب خدا جاى دارند و نه انسان بدون تلاش و عشق به پروردگار و اطاعت عاشقانه ، به جايى مىرسد :\r\n طفيل هستى عشقند آدمى و پرى * ارادتى بنما تا سعادتى ببرى !\r\nبكوش خواجه و از عشق بىنصيب مباش * كه بنده را نخرد كس به عيب بىهنرى ! \r\nدر حديثى از امام صادق عليه السّلام مىخوانيم كه يكى از يارانش به نام « عبد اللّه بن سنان » از او پرسيد :\r\n« آيا فرشتگان برترند يا بنى آدم ؟ » فرمود : « امير مؤمنان على عليه السّلام چنين فرمود : « إنّ اللّه ركّب في الملائكة عقلا بلا شهوة ، و ركّب في البهائم شهوة بلا عقل ، و ركّب في بنى آدم كلتيهما ، فمن غلب عقله شهوته فهو خير من الملائكة و من غلب شهوته عقله فهو شر من البهائم ؛ خداوند در فرشتگان عقل بدون شهوت قرار داد و در بهايم ( چهارپايان ) شهوت بدون عقل ، ولى در انسانها هر دو را با هم تركيب كرد ؛ پس آن كس كه عقلش بر\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nشهوتش غلبه كند ، از فرشتگان بهتر است و آن كس كه شهوتش بر عقلش پيشى گيرد ، از بهايم بدتر » . « 1 » البتّه اين حديث بدان معنا نيست كه فرشتگان از خود اختيارى ندارند و يا اينكه عوامل گناه و نافرمانى در آنها نمىتواند وجود داشته باشد ، زيرا نبودن شهوت ، به معناى نبودن بخشى از عوامل گناه است ، نه تمام آن .\r\n\r\n\r\n","description":"","footnote":"\r\n( 1 ) وسائل الشيعه ، جلد 11 ، صفحهء 164 ، حديث 2 .\r\n","page_name":" 137 ","page_number":137},
  {"content":"\r\n . \r\n","description":"","footnote":"","page_name":" 138 ","page_number":138},
  {"content":"\r\n\r\n\r\nبخش هفدهم\r\nكبس الأرض على مور أمواج مستفحلة ، و لجج بحار زاخرة ، تلتطم أواذيّ أمواجها ، و تصطفق متقاذفات أثباجها ، و ترغو زبدا كالفحول عند هياجها ، فخضع جماح الماء المتلاطم لثقل حملها ، و سكن هيج ارتمائه إذ وطئته بكلكلها ، و ذلّ مستخذيا ، إذ تمعّكت عليه بكواهلها ، فأصبح بعد اصطخاب أمواجه ، ساجيا مقهورا ، و في حكمة الذّلّ منقادا أسيرا ، و سكنت الأرض مدحوّة في لجّة تيّاره ، و ردّت من نخوة بأوه و اعتلائه ، و شموخ أنفه و سموّ غلوائه ، و كعمته على كظّة جريته ، فهمد بعد نزقاته ، و لبد بعد زيفان و ثباته .\r\n\r\nترجمه\r\nزمين را بر روى امواج پر هيجان و درياهاى مملو از آب قرار داد ، امواجى كه قسمتهاى بالاى آن متلاطم بود و پيوسته به هم مىخورد ، و لايه‌اى از كف - همانند كفهاى دهان شتر به هنگام مستى - بر روى آنها پديد آمد ( سپس ) قسمتهاى سركش آب پر تلاطم بر اثر سنگينى خضوع نمود ، و هيجان آن به سبب تماس با سينهء زمين فرو نشست ، و كاملا تسليم و رام شد ؛ چرا كه زمين بر آن مىغلتيد و به اين ترتيب آبها بعد از آن همه سر و صدا كه بر اثر امواج خروشان پيدا شده بود ، آرام شد و همچون اسب افسار شده‌اى اسير و رام گشت و زمين نيز آرام شد و ( خشكيها ) از دل امواج تدريجا ظاهر و گسترده گشت ، آب را از كبر و غرور و هيجان بىحدّ باز\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nداشت و از شدّت حركاتش كاست و بعد از آن همه جوش و خروش ( كاملا ) آرام شد و پس از آن همه جست و خيز متكبّرانه ، به جاى خود ايستاد .\r\n\r\nشرح و تفسير ظاهر شدن خشكىها و آرام شدن درياها\r\nدر خطبهء اوّل « نهج البلاغه » خوانديم كه امام عليه السّلام هنگام شرح آفرينش زمين فرمود : « خداوند نخست آبى جارى ساخت كه امواجى متلاطم و متراكم داشت و آن را بر پشت تندبادى شديد ، سوار كرد ؛ سپس به وسيلهء باد و طوفان شديد ، امواج آب را به هم زد تا كف‌هايى بر روى آب نمايان شد و از آن كف‌هاى عظيم ، آسمانها ( و زمين ) را آفريد » .\r\nدر اين بخش از خطبهء مورد بحث نيز ، اشاره به مطلبى همانند آن مىكند : با تعبيرات تازه و جالب ! نخست مىفرمايد : « زمين را بر روى امواج پر هيجان و درياهاى مملو از آب قرار داد » ( كبس « 1 » الأرض على مور « 2 » أمواج مستفحلة ، « 3 » و لجج بحار زاخرة « 4 » ) .\r\n« امواجى كه قسمتهاى بالاى آن متلاطم بود و پيوسته به هم مىخورد و لايه‌اى از كف - همانند كفهاى دهان شتر - به هنگام مستى ، بر روى آنها پديد آمد ! » ( تلتطم أواذيّ « 5 » أمواجها ، و تصطفق « 6 » متقاذفات « 7 » أثباجها ، « 8 » و ترغو « 9 » زبدا كالفحول\r\n\r\n\r\n","description":"","footnote":"\r\n( 1 ) « كبس » از مادّهء « كبس » ( بر وزن حبس ) به معناى بستن و فشار آوردن است .\r\n( 2 ) « مور » ( بر وزن غور ) به معناى هيجان و اضطراب است .\r\n( 3 ) « مستفحله » از مادّهء « استفحال » از ريشهء « فحل » گرفته شده و به معناى هيجان و سركشى است .\r\n( 4 ) « زاخره » از مادّهء « زخر » ( بر وزن فخر ) به معناى مملوّ و پر شدن است .\r\n( 5 ) « أواذى » جمع « آذى » ( بر وزن قاضى ) به معناى موج يا قسمت بالاى آن است .\r\n( 6 ) « تصطفق » از مادّهء « صفق » ( بر وزن سقف ) به معناى زدن چيزى بر چيز ديگر است به گونه‌اى كه صدايى از آن برخيزد ؛ لذا به كف زدن « تصفيق » مىگويند .\r\n( 7 ) « متقاذفات » از مادّهء « قذف » ( بر وزن حذف ) به معناى درگيرى و پرتاب شدن بر روى يكديگر است .\r\n( 8 ) « أثباج » جمع « ثيج » ( بر وزن سبد ) به وسط و ميان هر چيزى اطلاق مىشود و به همين مناسبت ، گاه به بخش‌هاى عظيم دريا كه در وسط دريا قرار دارد ، اطلاق شده است .\r\n( 9 ) « ترغو » از مادّهء « رغو » ( بر وزن نقد ) به معناى پيدا شدن رويه بر شير و مانند آن است و واژهء « رغوه » به چربى روى شير و مانند آن گفته مىشود و در جملهء بالا به معناى موادّ تشكيل دهندهء زمين است كه بر روى آن مادّه مذاب نخستين ، پيدا شد .\r\n","page_name":" 140 ","page_number":140},
  {"content":"\r\n\r\nعند هياجها ) .\r\nالبته تعبيراتى مانند موج ، دريا و كف و امثال آن براى امورى كه قبل از آفرينش اين جهان وجود داشت يعنى در آن زمانى كه نه آبى بود نه دريا نه كف‌ها و نه حتّى شب و روز ، تشبيهاتى است كه مىتواند شبحى از آن جريان‌ها را در برابر ما مجسّم سازد .\r\nاين تعبيرات ممكن است اشاره به موادّ مذابى باشد كه در آغاز آفرينش وجود داشت و پيوسته بر اثر انفجارات عظيم متلاطم بود و به هم مىخورد و بخشهايى از موادّ آن ، شبيه كف‌هاى عظيم ، بر روى اين مواد مذاب بسيار گسترده ، نمايان گشت كه با حركات دورانى و يا بر اثر انفجارهاى درونى كه هيچ كس جز خدا نمىداند ، به فضا پرتاب شد و زمين و كواكب و سيّارات را به وجود آورد .\r\nسپس امام عليه السّلام به مرحلهء ديگرى از مراحل پيدايش جهان اشاره كرده ، مىفرمايد :\r\n« قسمتهاى سركش آب پرتلاطم ، بر اثر سنگينى ، خضوع نموده و هيجان آن بر اثر تماس با سينهء زمين فرو نشست و كاملا تسليم و رام شد ؛ چرا كه زمين با پشت ، بر آن مىغلتيد » . ( فخضع جماح « 1 » الماء المتلاطم لثقل حملها ، و سكن هيج ارتمائه إذ و طئته بكلكلها ، « 2 » و ذلّ مستخذيا إذ تمعّكت « 3 » عليه بكواهلها « 4 » ) .\r\n« و به اين ترتيب آبها بعد از آن همه سر و صدا كه بر اثر امواج خروشان پيدا شده بود ، ساكن و آرام شد و همچون اسب افسار شده‌اى اسير و رام گشت ! » . ( فأصبح\r\n\r\n\r\n","description":"","footnote":"\r\n( 1 ) « جماح » به معناى سركشى كردن اسب و مانند آن است ؛ سپس به هر چيزى كه شبيه آن است اطلاق شده است .\r\n( 2 ) « كلكل » به معناى سينه است .\r\n( 3 ) « تمعّكت » از مادّهء « معك » ( بر وزن كبك ) به معناى ماليدن و در غلتيدن و مانند آن است ؛ اين واژه هنگامى كه حيوانات ، خود را به پشت ، روى زمين مىغلتانند اطلاق مىشود .\r\n( 4 ) « كواهل » جمع « كاهل » به معناى قسمتهاى بالاى پشت و نزديك به گردن است .\r\n","page_name":" 141 ","page_number":141},
  {"content":"\r\n\r\nبعد اصطخاب « 1 » أمواجه ، ساجيا « 2 » مقهورا ، و في حكمته « 3 » الذّل منقادا أسيرا ) .\r\nاز اين تعبيرات چنين استفاده مىشود كه پيدايش زمين ( و كرات ديگر آسمانى ) بر روى مادّهء مذاب نخستين ، تدريجا سبب آرامش آن گرديد و شور و هيجانش فرو نشست .\r\nاين احتمال نيز وجود دارد كه اين تعبيرات اشاره به باران‌هاى سيلابى آغاز پيدايش كرهء زمين باشد كه اقيانوس‌هاى بسيار متلاطمى را تشكيل داد ، ولى امواج خروشان آن تدريجا تحت تأثير جاذبهء زمين فرو نشست و آرامشى نسبى در سطح اقيانوس‌ها پيدا شد و خشكىها تدريجا از زير آب ، سر بر آورد ، چه آنكه در جمله‌هاى بعد مىافزايد : « زمين آرام شد و خشكىهاى آن ، از دل امواج تدريجا ظاهر و گسترده گشت و آب را از كبر و غرور و نشاط بىحد ، باز داشت و از شدّت حركاتش كاست ، و بعد از آن همه جوش و خروش ساكن شد و پس از آن همه جست و خيز متكبّرانه ، به جاى خود ايستاد » . ( و سكنت الأرض مدحوّة « 4 » في لجّة تيّاره ، و ردّت من نخوة بأوه « 5 » و اعتلائه ، و شموخ « 6 » أنفه و سموّ غلوائه « 7 » و كعمته « 8 » على\r\n\r\n\r\n","description":"","footnote":"\r\n( 1 ) « إصطخاب » از مادّهء « صخب » ( بر وزن وهب ) به معناى صدا كردن شديد است و هنگامى كه صداى پرنده‌ها و قورباغه‌ها با هم مخلوط مىشود ، واژهء « اصطخاب » را به كار مىبرند و در جملهء بالا اشاره به مخلوط شدن فرياد موجها در يكديگر است .\r\n( 2 ) « ساجي » به معناى ساكن و آرام ، از مادّهء « سجو » ( بر وزن هجو ) آمده است .\r\n( 3 ) « حكمه » از مادّهء « حكم » ( بر وزن حتم ) در اصل به معناى باز گرداندن و منع كردن است ؛ به همين جهت به آن قسمتى از لجام كه بر دهان حيوان قرار دارد « حكمه » گفته مىشود ، چرا كه او را از مسيرهايى كه مطلوب نيست باز مىگرداند . و حكمت ، بر عقل و دانش اطلاق مىشود ، چرا كه انسان را از بدىها و انحراف‌ها باز مىدارد .\r\n( 4 ) « مدحوّه » از مادّهء « دحو » ( بر وزن محو ) به معناى گسترش دادن است ؛ بنابر اين ، « مدحوّه » به معناى گسترش داده شده مىباشد .\r\n( 5 ) « بأو » ( بر وزن نحو ) به معناى تكبّر و فخر فروشى است ؛ و در اينجا اشاره به شدّت تلاطم امواج است .\r\n( 6 ) « شموخ » به معناى بلندى و كبر و غرور آمده است .\r\n( 7 ) « غلواء » از مادّهء « غلوّ » به معناى فزونى و بلند پروازى و تجاوز از حد است .\r\n( 8 ) « كعم » از مادّهء « كعم » ( بر وزن طعم ) به معناى بستن دهان مشك و مانند آن است ؛ لذا به محدود كردن هر چيزى اطلاق مىشود .\r\n","page_name":" 142 ","page_number":142},
  {"content":"\r\n\r\nكظّة « 1 » جريته ، « 2 » فهمد « 3 » بعد نزقاته ، « 4 » و لبد « 5 » بعد زيفان « 6 » و ثباته « 7 » ) .\r\nبه اين ترتيب ، طوفانهاى نخستين فرو نشست و باران‌هاى سيلابى قطع شد و امواج خروشان درياها بعد از آن همه جست و خيز آرام گرفت و كرهء زمين آماده براى پذيرش حيات و پيمودن مراحل آمادگى براى اين موضوع شد ، همانگونه كه امام عليه السّلام در فراز بعد به آن اشاره خواهد فرمود .\r\nبعضى از شارحان « نهج البلاغه » از تعبيرات بالا چنين استفاده كرده‌اند كه آفرينش آب در فضا پيش از پيدايش كرهء زمين بوده ؛ ولى همانگونه كه در بالا اشاره شد تعبير به آب ممكن است اشاره به موادّ مذاب سيّالى بوده باشد كه قبل از پيدايش آسمان و زمين وجود داشت و از درون آن ، سيّارات و كرات و از جمله كرهء زمين به وجود آمد .\r\n\r\n\r\n","description":"","footnote":"\r\n( 1 ) « كظّه » به معناى پر شدن شكم از طعام است به حدّى كه تنفّس مشكل شود ؛ و به هر چيزى كه از حد بگذرد اطلاق مىشود .\r\n( 2 ) « جريه » به معناى جارى شدن است .\r\n( 3 ) « همد » از مادّهء « همود » به معناى فروكش كردن حرارت آتش است .\r\n( 4 ) « نزقات » از مادّهء « نزق » به معناى جست و خيز است .\r\n( 5 ) « لبد » از مادّهء « لبود » به معناى توقّف در مكانى است .\r\n( 6 ) « زيفان » به معناى راه رفتن متكبّرانه است .\r\n( 7 ) « وثبات » جمع « وثبه » به معناى جست و خيز و پرش است و در جمله‌هاى بالا به معناى حركت شديد زمين در روزهاى نخستين است .\r\n","page_name":" 143 ","page_number":143},
  {"content":"\r\n . \r\n","description":"","footnote":"","page_name":" 144 ","page_number":144},
  {"content":"\r\n\r\n\r\nبخش هيجدهم\r\nفلمّا سكن هيج الماء من تحت أكنافها ، و حمل شواهق الجبال الشّمّخ البذّخ على أكتافها ، فجّر ينابيع العيون من عرانين أنوفها ، و فرّقها في سهوب بيدها و أخاديدها ، و عدّل حركاتها بالرّسيات من جلاميدها ، و ذوات الشّناخيب الشّمّ من صياخيدها ، فسكنت من الميدان لرسوب الجبال في قطع أديمها ، و تغلغلها متسرّبة في جوبات خياشيمها ، و ركوبها أعناق سهول الأرضين و جراثيمها ، و فسح بين الجوّ و بينها ، و أعدّ الهواء متنسّما لساكنها ، و أخرج إليها أهلها على تمام مرافقها .\r\n\r\nترجمه\r\nهنگامى كه هيجان آب در اطراف زمين فرو نشست ، و زمين كوه‌هاى سخت و مرتفع را بر دوش خود حمل كرد ، چشمه‌هاى آب را از بينى كوه‌ها جارى ساخت ؛ و آن را در دشت‌هاى گسترده و گودال‌ها ( و بستر رودخانه‌ها ) پراكنده و جارى نمود و حركات زمين را با صخره‌هاى عظيم و قلّه‌هاى بلند و استوار كوه‌ها تعديل كرد ، و بدين ترتيب ، لرزشهاى زمين به جهت نفوذ كوه‌ها در سطح آن و فرو رفتن ريشه‌هاى آن در اعماق زمين و سوار شدن آن‌ها بر گردن دشت‌ها و اعماق آن از لرزش و اضطراب باز ايستاد و خداوند ميان زمين و جوّ فاصله افكند ، نسيم هوا را براى ساكنان زمين آماده ساخت و تمام نيازمندىها و وسايل زندگى را براى اهل آن فراهم نمود .\r\n\r\n","description":"","footnote":"","page_name":" 145 ","page_number":145},
  {"content":"\r\n\r\n\r\nشرح و تفسير ظاهر شدن كوهها و چشمه‌ها\r\nامام عليه السّلام در اين بخش از خطبه - كه بعد از شرح پيدايش زمين بيان فرموده - اشاره به مسألهء پيدايش چشمه‌ها و آثار مهم كوه‌ها در آرامش زمين و زمينيان كرده است و در واقع مهم‌ترين اسباب حيات و زندگى را در زمين برشمرده كه اوّل « آب » است و دوم « آرامش » . مىفرمايد : « هنگامى كه هيجان آب در اطراف زمين فرو نشست ، و زمين كوه‌هاى سخت و مرتفع را بر دوش خود حمل كرد ، چشمه‌هاى آب را از بينى كوه‌ها جارى ساخت ؛ و آن را در دشت‌هاى گسترده و گودال‌ها ( و بستر رودخانه‌ها ) پراكنده و جارى نمود » . ( فلمّا سكن هيج الماء من تحت أكنافها ، و حمل شواهق « 1 » الجبال الشّمّخ « 2 » البذّخ « 3 » على أكتافها ، فجّر ينابيع العيون من عرانين « 4 » أنوفها ، و فرّقها في سهوب « 5 » بيدها « 6 » و أخاديدها « 7 » ) .\r\nاين تعبير نشان مىدهد كه نخست كوه‌ها بر صفحهء زمين آشكار شدند و سپس چشمه‌ها ؛ اين سخن با مطالعات زمين‌شناسى هماهنگ است كه نخست پوستهء زمين بر اثر سرد شدن ، چين خوردگىهايى پيدا كرد و در اين چين خوردگىها حفره‌هاى عظيمى بود كه آب آسمان را در خود جاى مىداد و سپس از گوشه‌اى به صورت چشمه‌ها جارى مىشد .\r\nتعبير به « عرانين أنوفها » كه به معناى قسمت‌هاى بالاى بينى است ، در اينجا كنايهء زيبايى است از قله‌هاى كوهها ؛ و اساسا تشبيه برآمدگى كوه‌ها به بينى تشبيه\r\n\r\n\r\n","description":"","footnote":"\r\n( 1 ) « شواهق » جمع « شاهق » به معناى بلند و مرتفع مىباشد .\r\n( 2 ) « شمخ » جمع « شامخ » و « بذّخ » جمع « باذخ » هر دو به معناى بلند و مرتفع است .\r\n( 3 ) « شمخ » جمع « شامخ » و « بذّخ » جمع « باذخ » هر دو به معناى بلند و مرتفع است .\r\n( 4 ) « عرانين » جمع « عرنين » ( بر وزن عشرين ) به معناى قسمت استخوانى بالاى بينى مىباشد .\r\n( 5 ) « سهوب » جمع « سهب » ( بر وزن فهم ) به معناى دشت است .\r\n( 6 ) « بيد » جمع « بيداء » به معناى دشت‌هاى گسترده است .\r\n( 7 ) « أخاديد » جمع « أخدود » ( بر وزن خشنود ) به معناى گودال بزرگ است .\r\n","page_name":" 146 ","page_number":146},
  {"content":"\r\n\r\nجالبى است كه نشان مىدهد چنان نيست كه درون كوه‌ها پر باشد ، بلكه قسمت‌هاى خالى در آن فراوان است كه گاه به صورت غارهاى نمايان در مىآيد و گاه غارهاى بزرگ و مخفى و به هر حال ، منابع ذخيرهء آب‌ها است .\r\nو از آنجا كه چين خوردگىهاى زمين و كوه‌ها به صورت پراكنده است ، به طور طبيعى آب چشمه‌ها در دشت‌ها و بيابان‌هاى مختلف و دامنهء كوه‌ها تقسيم مىشود و همهء آنها از آب بهره‌مند مىگردند .\r\nسپس به آرامش زمين و تعديل حركات آن به وسيلهء كوه‌ها اشاره كرده ، مىفرمايد : « حركات زمين را با صخره‌هاى عظيم و قلّه‌هاى بلند و محكم كوهها تعديل نمود » . ( و عدّل حركاتها بالرّاسيات « 1 » من جلاميدها ، « 2 » و ذوات الشّناخيب « 3 » الشّمّ « 4 » من صياخيدها « 5 » ) .\r\nو بدين ترتيب حركات زمين به جهت نفوذ كوهها در سطح آن و فرو رفتن ريشه‌هاى آن در اعماق زمين و سوار شدن آنها بر گردن دشت‌ها و عمق زمين از لرزش باز ايستاد . ( فسكنت من الميدان « 6 » لرسوب الجبال في قطع أديمها « 7 » ، و تغلغلها « 8 » متسرّبة « 9 » في جوبات « 10 » خياشيمها « 11 » ، و ركوبها أعناق سهول الأرضين و جراثيمها « 12 » ) .\r\n\r\n\r\n","description":"","footnote":"\r\n( 1 ) « راسيات » جمع « راسيه » به معناى سنگين و استوار است .\r\n( 2 ) « جلاميد » جمع « جلمود » ( بر وزن خشنود ) به معناى تخته سنگ است .\r\n( 3 ) « شناخيب » جمع « شنخوب » ( بر وزن خشنود ) به معناى قلّه كوه است .\r\n( 4 ) « شمّ » جمع « اشمّ » به معناى بلند و مرتفع است و به معناى بلند مقام و بلند مرتبه نيز آمده است .\r\n( 5 ) « صياخيد » جمع « صيخود » ( بر وزن محمود ) به معناى سنگ سخت است .\r\n( 6 ) « ميدان » به معناى حركت و لرزش است .\r\n( 7 ) « أديم » در اصل به معناى پوست دبّاغى شده است ؛ سپس به سطح زمين نيز اطلاق شده است .\r\n( 8 ) « تغلغل » به معناى بسيار فرو رفتن است .\r\n( 9 ) « متسرّبه » از مادّهء « تسرّب » به معناى داخل شدن مخفيانه است .\r\n( 10 ) « جوبات » جمع « جوبه » ( بر وزن توبه ) به معناى حفره است .\r\n( 11 ) « خياشيم » جمع « خيشوم » ( بر وزن زيتون ) به معناى قسمت بالاى سوراخ بينى است كه متّصل به سر مىباشد .\r\n( 12 ) « جراثيم » جمع « جرثومه » به معناى اصل و ريشه و طبقات پايين زمين است و امروزه اين واژه بر ميكروب نيز اطلاق مىشود كه اصل و اساس بيمارى است .\r\n","page_name":" 147 ","page_number":147},
  {"content":"\r\n\r\nآنچه امام عليه السّلام در اين بخش از خطبه بيان فرموده ، همان است كه از طريق علوم طبيعى ثابت شده است ؛ زيرا ريشه‌هاى كوهها در زمين فرو رفته و در بسيارى از مناطق زمين ، از زير به هم پيوسته‌اند و همچون شبكه‌اى اطراف زمين را گرفته و در برابر فشار درونى زمين كه از موادّ مذاب آن برمىخيزد ، مقاومت مىكند و جلوى بسيارى از زلزله‌ها را مىگيرد .\r\nاين همان چيزى است كه در قرآن مجيد بارها به آن اشاره شده و گاه كوهها را به منزلهء ميخهاى زمين شمرده  « وَ الْجِبالَ أَوْتاداً »  « 1 » و گاه مىفرمايد : « در زمين كوههايى افكنديم تا جلو حركات ناموزون آن را بگيرد » .  « وَ أَلْقى فِي الْأَرْضِ رَواسِيَ أَنْ تَمِيدَ بِكُمْ »  . « 2 » البتّه كوهها فوايد فراوان ديگرى نيز دارد ؛ از جمله ذخيرهء آبهاست كه گاه در درون آنها به صورت چشمه‌ها خارج مىشود و گاه در بيرون به صورت ذخيره‌هاى فراوان برف است كه تدريجا آب شده و نهرها را تشكيل مىدهد و فوائد بسيار ديگرى كه در جلد اوّل ، در شرح خطبهء اوّل ، صفحهء 79 به آن اشاره كرده‌ايم .\r\nسپس به امور مهمّ ديگرى براى آماده كردن زمين جهت زندگى انسانها اشاره كرده ، چنين مىفرمايد : « خداوند ميان زمين و جوّ فاصله افكند ، و نسيم هوا را براى ساكنان زمين آماده ساخت و تمام نيازمنديها و وسايل زندگى را براى اهل آن فراهم نمود » . ( و فسح بين الجوّ و بينها ، و أعدّ الهواء متنسّما « 3 » لساكنها ، و أخرج إليها أهلها على تمام مرافقها « 4 » ) .\r\n\r\n\r\n","description":"","footnote":"\r\n( 1 ) سورهء نبأ ، آيهء 7 .\r\n( 2 ) سورهء نحل ، آيهء 15 .\r\n( 3 ) « متنسّم » از ريشهء « نسيم » گرفته شده كه به معناى وزش ملايم باد است ؛ بنابر اين ، « متنسّم » ( به صيغهء اسم مفعول ) به معناى هوايى است كه شايستهء تنفّس است .\r\n( 4 ) « مرافق » جمع « مرفق » ( بر وزن مكتب ) به معناى تمام چيزهايى است كه مورد نياز است و انسان از آنها استفاده مىكند ؛ « مرافق » جمع « مرفق » ( بر وزن محنت ) نيز آمده است كه به معناى آرنج است و در خطبهء بالا به همان معناى اوّل است .\r\n","page_name":" 148 ","page_number":148},
  {"content":"\r\n\r\nدر اين عبارت به اركان اصلى حيات و زندگى انسان و حيوانات اشاره شده است كه از همه مهم‌تر ، هوا ، يا به تعبير ديگر اكسيژن هواست كه اگر چند دقيقه از انسان قطع شود مرگ به سراغ او خواهد آمد ؛ ولى خداوند متعال آن را چنان فراوان آفريده و همه جا را از آن پر كرده كه بدون كمترين زحمت ، هوايى كه بزرگترين نعمت است ، در همه جا به طور يكسان در اختيار فقير و غني ، كوچك و بزرگ ، پير و جوان و توانا و ناتوان قرار داد .\r\nآن گاه در يك اشارهء اجمالى تمام آنچه را براى زندگى انسان و حيوانات لازم بود ، در عبارت كوتاهى بيان فرموده و تحت عنوان « مرافق » ( نيازمندىها ) به همه اشاره مىكند .\r\nدر اينكه منظور از « جوّ » در اينجا چيست كه خداوند ميان آن و زمين فاصله افكنده ؟ بعضى گفته‌اند : منظور فضاست و از آنجا كه فضا ، در واقع جسم يا مادّه نيست ، تعبير به ايجاد فاصله بين آن و زمين ، مناسب به نظر نمىرسد .\r\nممكن است ، منظور از « جوّ » طبقات ما فوق هوا باشد ، مانند لايهء « ازن » كه اگر فاصله آن با زمين كم بود و قشر هوا نازك مىشد ، جوابگوى نيازهاى تنفّسى انسان نبود .\r\nبه علاوه ساير شرايط زندگى انسان و تمام جانداران در زمين به هم مىخورد .\r\n\r\nنكته اسرار آفرينش كوه‌ها !\r\nخداوند حكيم به مقتضاى علم و قدرتش تمام وسايل زندگى انسان را پيش از آفرينش او بر صفحهء زمين فراهم كرده است كه به قسمتى از آن در خطبهء بالا اشاره شده است ؛ از جمله آرامش زمين كه اگر پيوسته در حالت لرزش بود زندگى بشر بر\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nروى آن امكان نداشت و ديگر پيدايش هواست به گونه‌اى كه به صورت گسترده اين مادّهء حياتى ، در سفر و حضر ، در خانه و بيرون خانه ، در خواب و بيدارى ، همراه و همدم او باشد .\r\nو نيز پيدايش چشمه‌ها و آبها كه در همه جا در اختيار انسان بوده باشد و همچنين بارش بارانهاى حيات بخش كه تمام نقاط مرتفع و بلنديها را سيراب و قابل استفاده مىكند و در بخش آيندهء اين خطبه به آن اشاره مىشود .\r\nهمچنين پيدايش كوهها كه نقش بسيار مؤثّرى در حيات انسانها دارد و به يقين مىتوان گفت : « بدون آنها حيات انسانى بر صفحهء زمين در مخاطره قرار خواهد گرفت » زيرا :\r\nاز يك سو ، عامل موثّرى براى پيشگيرى لرزش زمين بر اثر فشار درونى است .\r\nو از سوى دوم عامل مؤثّرى است براى پيشگيرى از ناآرامى زمين بر اثر فشار برونى كه برخاستهء از جاذبهء خورشيد و ماه و جزر و مدّ حاصل از آن است .\r\nو از سوى سوّم پناهگاهى است در مقابل طوفانهايى كه همه چيز انسان را دست خوش تزلزل مىسازد .\r\nو از سوى چهارم وسيله‌اى است براى متوقّف ساختن ابرها و نزول بارانها .\r\nو از سوى پنجم عاملى است براى ذخيره كردن آبها به صورت برفهاى متراكم در سطح برونى به گونه‌اى كه در طول سال تدريجا آب شود و مورد بهره‌بردارى قرار گيرد .\r\nو از سوى ششم محلى است براى ذخيرهء آبهاى درونى كه در حفره‌هاى عظيم داخل آنها نهفته مىشود و به صورت چشمه‌ها بر دشت‌ها جارى مىگردد .\r\nو از سوى هفتم مانع برخورد شديد هوا بر قشر جامد زمين است ؛ زيرا كوهها پنجه در هوا افكنده و جوّ را همراه خود به گردش در مىآورد كه اگر صفحهء زمين\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nصاف يا صيقلى بود ، لغزش هوا بر سطح آن مشكلات زيادى به بار مىآورد .\r\nو از سوى هشتم كوهها و چين خوردگىهاى زمين ، سطح قابل استفادهء زمين را عملا بيشتر مىكند و در بعضى از نقاط به چندين برابر مىرساند و با توجه به اختلاف درجهء حرارت در بالا و وسط و دامنهء كوه‌ها ، محيط را براى پرورش انواع مختلفى از گياهان و محصولات فراهم مىسازد .\r\nو از سوى نهم كوهها مركز معادن عظيمى است كه در زندگى انسانها نقش مهمّى دارد .\r\nو از سوى دهم بخش مهمّى از مصالح ساختمانى بناهاى مهم و محكم از سنگهاى كوهها تأمين مىشود .\r\nو فوائد ديگر كه ما در اينجا فقط به بخشى از آن ، آن هم فهرست‌وار اشاره كرده‌ايم .\r\nبه همين دليل قرآن مجيد بارها به مسئلهء آفرينش كوهها به عنوان يك نعمت بزرگ الهى اشاره كرده و فوايد مختلف آن را بر مىشمرد و از جمله مىفرمايد :  « وَ هُوَ الَّذِي مَدَّ الْأَرْضَ وَ جَعَلَ فِيها رَواسِيَ وَ أَنْهاراً وَ مِنْ كُلِّ الثَّمَراتِ جَعَلَ فِيها زَوْجَيْنِ اثْنَيْنِ »  ، خداوند كسى است كه زمين را گسترد و در آن كوهها و نهرهايى قرار داد و از تمام ميوه‌ها دو جفت آفريد » . « 1 »\r\n\r\n\r\n","description":"","footnote":"\r\n( 1 ) سورهء رعد ، آيهء 3 .\r\n","page_name":" 151 ","page_number":151},
  {"content":"\r\n . \r\n","description":"","footnote":"","page_name":" 152 ","page_number":152},
  {"content":"\r\n\r\n\r\nبخش نوزدهم\r\nثمّ لم يدع جرز الأرض الّتي تقصر مياه العيون عن روابيها ، و لا تجد جداول الأنهار ذريعة إلى بلوغها ، حتّى أنشأ لها ناشئة سحاب تحيي مواتها ، و تستخرج نباتها ألّف غمامها بعد افتراق لمعه ، و تباين قزعه ، حتّى إذا تمخّضت لجّة المزن فيه ، و التمع برقه في كففه ، و لم ينم و ميضه في كنهور ربابه ، و متراكم سحابه ، أرسله سحّا متداركا ، قد أسفّ هيدبه ، تمريه الجنوب درر أهاضيبه ، و دفع شآبيبه . فلمّا ألقت السّحاب برك بوانيها ، و بعاع ما استقلّت به من العبء المحمول عليها ، أخرج به من هوامد الأرض النّبات ، و من زعر الجبال الأعشاب ، فهي تبهج بزينة رياضها و تزدهي بما ألبسته من ريط ، أزاهيرها ، و حلية ما سمطت به من ناضر أنوارها ، و جعل ذلك بلاغا للأنام ، و رزقا للأنعام ، و خرق الفجاج في آفاقها ، و أقام المنار للسّالكين على جوادّ طرقها .\r\n\r\nترجمه\r\nسپس خداوند هيچ يك از بلندىهاى زمين را كه آب چشمه‌ها به نقاط مرتفع آن نمىرسد و جدول‌هاى نهرها به آن راه ندارد ، به حال خود وانگذاشت ؛ بلكه ( براى آبيارى آنها ) ابرهايى آفريد تا قسمتهاى مردهء زمين را زنده كند و گياهان آن را بروياند . خداوند قطعات درخشنده و پراكنده و جداى ابرها را به هم پيوست و درياهايى از آب كه در ابرها نهفته بود سخت به حركت در آمد ( و آمادهء نزول شد ؛ )\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nبرق ، در اطراف آن درخشيدن گرفت و از درخشندگى آن ، در ابرهاى سفيد كوه پيكر و متراكم چيزى كاسته نشد ؛ ( و همچنان ادامه يافت ) اين در حالى بود كه ابرها ( از شدّت سنگينى ) به زمين نزديك شده بودند ؛ در اين هنگام باد جنوب ، باران را همچون شيرى از پستان حيوان بدوشيد و به شدّت بر زمين فرو ريخت هنگامى كه ابرها سينه بر زمين نهادند و آبهاى فراوان سنگينى را كه بر دوش داشتند ، فرو ريختند ، خداوند به وسيلهء آن از زمين‌هاى خشك و بىگياه ، نباتات فراوانى رويانيد و از دامنهء كوههاى كم گياه ، سبزهء بسيار خارج ساخت و زمين به زيور باغهايش غرق نشاط و شادى شد و با لباس نازك گلبرگها كه بر خود پوشيده بود به ناز آمد ، و از زينت و زيورى كه از گردنبند گل‌هاى گوناگون يافته بود در وجد و شادى فرو رفت ! و همهء اينها را غذا و توشهء انسانها ، و روزى چهارپايان قرار داد ، در اطراف زمين ( و در ميان كوهها ) درّه‌ها و راههاى وسيعى شكافت و نشانه‌ها - براى آنان كه بخواهند از شاهراه‌هاى وسيعش بگذرند - قرار داد .\r\n\r\nشرح و تفسير ابرهاى باران‌زا و حيات زمين‌هاى مرده\r\nامام عليه السّلام در اين بخش از خطبه به يكى ديگر از مهم‌ترين نعمت‌هاى الهى كه بدون آن حيات و زندگى بر صفحهء زمين غير ممكن است اشاره مىفرمايد و با تعبيراتى بسيار زيبا و جالب و روح‌پرور آن را شرح مىدهد ؛ مىگويد : « سپس خداوند هيچ يك از بلندىهاى زمين را كه آب چشمه‌ها به نقاط مرتفع آن نمىرسد ، و جدولهاى نهرها به آن راه ندارد ، به حال خود وانگذاشت ؛ بلكه ( براى آبيارى آنها ) ابرهايى آفريد تا قسمت‌هاى مردهء آن را زنده كند و گياهان آن را\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nبروياند » . ( ثمّ لم يدع جرز « 1 » الأرض الّتي تقصر مياه العيون عن روابيها ، « 2 » و لا تجد جداول الأنهار ذريعة إلى بلوغها ، حتّى أنشأ لها ناشئة سحاب تحيي مواتها ، و تستخرج نباتها ) .\r\nجالب اينكه امام عليه السّلام به اقسام سه‌گانهء آبيارىها در اين بحث كوتاه اشاره كرده :\r\nآبيارىهايى كه به طور طبيعى به وسيلهء چشمه‌هاى پر آب صورت مىگيرد و آبيارىهايى كه از طريق كشيدن جدولهاى مختلف و هدايت آب نهرهاى طبيعى ، از طريق اين جدولها ، به مناطقى كه آب از دسترس آن بيرون است ، صورت مىگيرد و آبيارى از طريق باران كه از همه مهم‌تر است ؛ چرا كه در زمين مناطقى وجود دارد كه جز به وسيلهء آب باران آبيارى نمىشود و اين مناطق بسيار زياد است ؛ اگر ابرها مأموريّت آبيارى اين مناطق را نداشتند . قسمت عمدهء روى زمين خشك و مرده بود . اضافه بر اين ، شكّى نيست كه نهرها و چشمه‌ها نيز از آب باران مايه مىگيرند كه « اگر باران به كوهستان نبارد بسالى دجله گردد ، خشك رودى » .\r\nبه هر حال ، خداوند اين مأموريت مهم را بر دوش ابرها نهاده است .\r\nامام عليه السّلام در ادامهء اين سخن شرح اين مطلب را به زيباترين وجهى بيان فرموده است . مىگويد : « خداوند قطعات درخشنده و پراكنده و جداى ابرها را به هم پيوست ، تا درياهايى از آب كه در ابرها نهفته بود ، سخت به حركت درآمد ( و آمادهء نزول شد ) و برق در اطرافش درخشيدن گرفت و از درخشندگى آن در ابرهاى سفيد كوه پيكر و متراكم ، چيزى كاسته نشد ( و همچنان ادامه يافت ) در حالى كه ( از شدّت سنگينى ) به زمين نزديك شده بود . در اين هنگام ، باد جنوب باران را همچون شيرى از پستان\r\n\r\n\r\n","description":"","footnote":"\r\n( 1 ) « جرز » به زمينى گفته مىشود كه گياه از آن قطع شده و در اصل از « جزر » ( بر وزن غرض ) به معناى قطع كردن و بريدن گرفته شده است .\r\n( 2 ) « روابى » جمع « رابيه » از مادّهء « ربوّ » ( بر وزن غلوّ ) به معناى افزايش و نموّ است و در اينجا به معناى بلندىهاى زمين ( تپه‌ها ) مىباشد .\r\n","page_name":" 155 ","page_number":155},
  {"content":"\r\n\r\nحيوان بدوشيد و به شدّت بر زمين فرو ريخت » . ( ألّف غمامها بعد افتراق لمعه ، « 1 » و تباين قزعه ، « 2 » حتّى إذا تمخّضت « 3 » لجّة المزن « 4 » فيه و التمع برقه في كففه ، « 5 » و لم ينم و ميضه « 6 » في كنهور « 7 » ربابه ، « 8 » و متراكم سحابه ، أرسله سحّا « 9 » متداركا ، قد أسفّ « 10 » هيدبه ، « 11 » تمريه « 12 » الجنوب درر « 13 » أهاضيبه ، « 14 » و دفع شآبيبه « 15 » ) .\r\nدر اين تعبيرات زيبا ، نكات علمى مهمّى نهفته است ؛ نخست اشاره به مأموريّت بادها مىكند كه قطعات پراكندهء ابر را كه از درياها برخاسته‌اند به هم مىپيوندد تا بارانى گسترده و سيراب كننده به وجود آيد .\r\nسپس به تراكم و فشار ابرها بر يكديگر كه آنها را آماده نزول باران مىكند و آن گاه به نقش جرقّه‌هاى برق ، در يارى ابرها و كمك كردن براى ريزش باران دارد ، اشاره مىكند ؛ زيرا مىدانيم برق‌ها كه بر اثر الكتريستهء مثبت و منفى ابرها به وجود مىآيد\r\n\r\n\r\n","description":"","footnote":"\r\n( 1 ) « لمع » جمع « لمعه » ( بر وزن لقمه ) به معناى قطعه است ؛ خواه قطعات ابر باشد ، يا چيز ديگر .\r\n( 2 ) « قزع » جمع « قزعه » ( بر وزن ثمره ) به معناى قطعهء ابر نازك است .\r\n( 3 ) « تمخّضت » از مادّهء « مخض » ( بر وزن فرض ) به معناى حركت شديد است ، مانند حركتى كه به هنگام گرفتن كره از ماست به مشك وارد مىكنند و « مخاض » به حركت شديد بچه در شكم مادر به هنگام زايمان گفته مىشود .\r\n( 4 ) « مزن » به معناى ابرهاى روشن است و گاه آن را به ابرهاى باران‌زا تفسير كرده‌اند .\r\n( 5 ) « كفف » جمع « كفّه » ( بر وزن قبّه ) به معناى حاشيه و اطراف و جوانب هر چيزى است .\r\n( 6 ) « وميض » از مادّهء « ومض » ( بر وزن رمز ) به معناى درخشش مختصر است و « وميض » به معناى درخشندگى است .\r\n( 7 ) « كنهور » به معناى قطعهء عظيم يا متراكم از ابرهاست .\r\n( 8 ) « رباب » جمع « ربابه » به معناى ابرهاى سفيد و به هم پيوسته است .\r\n( 9 ) « سحّ » به معناى فربه شدن و نيز به معناى فرو ريختن آب فراوان است و در خطبهء بالا به همين معنا به كار رفته است .\r\n( 10 ) « أسفّ » از مادّهء « إسفاف » به معناى نزديك شدن به زمين است .\r\n( 11 ) « هيدب » به معناى ابر پر آب و سنگينى است كه به زمين نزديك مىشود .\r\n( 12 ) « تمرى » از مادّهء « مرى » ( بر وزن نرم ) به معناى دست كشيدن به پستان حيوان براى دوشيدن است .\r\n( 13 ) « درر » جمع « درّة » ( بر وزن ملّت ) به معناى فراوانى و جريان شير است .\r\n( 14 ) « أهاضيب » جمع « أهضوبة » به معناى دوشيدن پى در پى است .\r\n( 15 ) « شآبيب » جمع « شؤبوب » ( بر وزن بهلول ) به معناى رگبار باران است .\r\n","page_name":" 156 ","page_number":156},
  {"content":"\r\n\r\nمقدار زيادى از هواى اطراف را جذب مىكند و از فشار هوا مىكاهد و در شرايط جوّى كم فشار ، ابر آمادهء باران مىشود .\r\nدر ادامه اشاره به نقش بادها مىكند كه همچون انگشتانى كه شير را از پستان مىدوشد باران را از ابر جدا مىسازد و در همه جا پخش مىكند .\r\nهمهء اينها نشان مىدهد كه خداوند حكيم براى آبيارى زمين‌هاى بلند و خشك تمام مقدّمات لازم را فراهم ساخته و تدبيرى عالى مقرّر فرموده است .\r\nتعبير به : « دوشيدن ابرها بوسيلهء بادها » ، نشان مىدهد كه بادها نقش مهمى در ريزش باران دارند و در واقع چنين است ؛ زيرا از يك سو ، فضا را خنك‌تر مىكنند و از سوى ديگر از فشار جوّ مىكاهند كه هر دو عاملى است براى فرو ريختن باران از ابرها .\r\nتكيه بر باد جنوب ( بادهايى كه از جنوب به سمت شمال مىوزد ) به خاطر آن است كه بيشترين رطوبت و ابر به وسيلهء آن منتقل مىشود .\r\nسپس در ادامهء اين سخن ، از آثار حيات بخش باران در سرتاسر زمين و بركات و فوايد آن سخن مىگويد و مىفرمايد : « هنگامى كه ابرها سينه بر زمين نهادند ، و آبهاى فراوان ( سنگينى ) را كه بر دوش داشتند فرو گذاردند خداوند به وسيلهء آن از زمين‌هاى خشك و بىگياه ، نباتات فراوانى رويانيد و از دامنهء كوههاى كم گياه ، سبزهء بسيار خارج ساخت » . ( فلمّا ألقت السّحاب برك « 1 » بوانيها « 2 » و بعاع « 3 » ما أستقلّت « 4 » به من\r\n\r\n\r\n","description":"","footnote":"\r\n( 1 ) « برك » به معناى سينهء شتر است كه به هنگام خوابيدن بر زمين مىگذارد .\r\n( 2 ) « بوانى » تثنيه « بوان » ( بر وزن لسان ) به معناى ستون خيمه و همچنين استخوانى است كه در دو طرف سينه قرار مىگيرد و در خطبهء بالا ، منظور ، معناى دوم است .\r\n( 3 ) « بعاع » به معناى آب فراوانى است كه در ابر وجود دارد .\r\n( 4 ) « إستقلّ » از مادّهء « استقلال » و از ريشهء « قلّ » ( بر وزن ظلّ ) به معناى بلند شدن و برداشتن و حمل كردن است .\r\n","page_name":" 157 ","page_number":157},
  {"content":"\r\n\r\nالعبء « 1 » المحمول عليها ، أخرج به من هوامد « 2 » الأرض النّبات ، و من زعر « 3 » الجبال الأعشاب ) .\r\nتعبيرات زيباى بالا چنين نشان مىدهد كه گويى ابرها باردار هستند و به هنگام نزول بارانهاى سنگين ، بار خود را بر زمين مىنهند . همان بارى كه سرچشمهء حيات و زندگى و زيبايى و بركت است ؛ نه تنها در دشت‌هاى بىآب و علف كه در دامنه و قلّهء كوهها - كه آبيارى آن به دست انسانها بسيار دشوار است - گياهان و درختان فراوان مىرويد و منبع بركات و منافع مختلفى براى انسانها مىشود .\r\nدر ادامهء اين سخن امام عليه السّلام زيبايىهاى جهان طبيعت را كه زاييدهء نزول بارانهاست به تصوير كشيده ، چنين مىفرمايد : « پس زمين به زيور باغهايش غرق نشاط و شادى شد ، و با لباس نازك گلبرگها كه بر خود پوشيده به ناز آمد ، و از زينت و زيورى كه از گردن بندگل‌هاى گوناگون يافته بود ، در وجد و شادى فرو رفت ! » « فهي تبهج « 4 » بزينة رياضها ، و تزدهي « 5 » بما ألبسته من ريط « 6 » أزاهيرها ، « 7 » و حلية ما سمطت « 8 » به من ناضر « 9 » أنوارها « 10 » ) .\r\nناگفته پيداست كه زيبايىهاى جهان طبيعت در آرامش روح و رفع خستگى و\r\n\r\n\r\n","description":"","footnote":"\r\n( 1 ) « عبء » به معناى بار است .\r\n( 2 ) « هوامد » جمع « هامده » از مادّهء « همود » به معناى خاموش شدن آتش است و به زمينى كه گياهانش خشك شده « هامده » مىگويند .\r\n( 3 ) « زعر » جمع « أزعر » ( بر وزن اكبر ) به معناى جايى است كه گياهان كمى در آنجا روييده و به موهاى كم پشت نيز اطلاق مىشود .\r\n( 4 ) « تبهج » از مادّهء « بهجت » به معناى سرور و شادى است .\r\n( 5 ) « تزدهى » از مادّهء « ازدها » به معناى تكبّر ( و ناز ) است .\r\n( 6 ) « ريط » جمع « ريطه » ( بر وزن ميته ) به معناى پوشش نازك است .\r\n( 7 ) « ازاهير » جمع « زهره » به معناى شكوفه‌هاى رنگارنگ است .\r\n( 8 ) « سمطت » از مادّهء « سمط » ( بر وزن سمت ) به معناى آويزان كردن است .\r\n( 9 ) « ناضر » از مادّهء « نضارت » به معناى طراوت و خرّمى و شادابى است ؛ مخصوصا شادابى كه بر اثر وفور نعمت حاصل مىشود .\r\n( 10 ) « أنوار » جمع « نور » ( بر وزن غور ) به معناى شكوفه است .\r\n","page_name":" 158 ","page_number":158},
  {"content":"\r\n\r\nايجاد قدرت و نيرو براى فعاليّت حيات ، نقش مهمى دارد ؛ بنابر اين ، تنها سخن از زيبايى نيست ، هر چند زيبايىها نشانه‌اى از جمال و جلال خالق است ؛ بلكه اين زيبايىها يكى از عوامل بقاى حيات و ادامهء زندگى انسان‌ها است و حتّى به گفتهء دانشمندان : در نشاط حيوانات نيز بسيار مؤثّر است و بخش مهمّى از زيبايىهاى طبيعت آن‌ها را در برنامه‌هاى مختلف فعّال مىكند .\r\nدر پايان اين بخش مىفرمايد : « همهء اينها را غذا و توشه انسانها ، و روزى براى چهارپايان قرار داد » . ( و جعل ذلك بلاغا « 1 » للأنام ، و رزقا للأنعام ) .\r\nانسانها نه تنها براى تغذيه از مواهب جهان طبيعت بهره مىگيرند ، بلكه لباس و مسكن و مركب آنها و در يك كلام : « همهء نيازمندىهاى آنها » از اين طريق تأمين مىشود . همانگونه كه قرآن مجيد مىفرمايد :         « أَنَّا صَبَبْنَا الْماءَ صَبًّا ثُمَّ شَقَقْنَا الْأَرْضَ شَقًّا فَأَنْبَتْنا فِيها حَبًّا وَ عِنَباً وَ قَضْباً وَ زَيْتُوناً وَ نَخْلًا وَ حَدائِقَ غُلْباً وَ فاكِهَةً وَ أَبًّا مَتاعاً لَكُمْ وَ »         ؛ ما آب فراوانى از آسمان فرو ريختيم . سپس زمين را از هم شكافتيم ، و در آن دانه‌هاى فراوان رويانديم ، و انگور و سبزى بسيار ، و زيتون و نخل فراوان ، و باغهاى پر درخت ، و ميوه و چراگاه ؛ تا وسيله‌اى براى بهره‌گيرى شما و چهارپايانتان باشد » . « 2 » آرى ! انسان نه تنها از گياهان و ميوه‌ها تغذيه مىكند و از الياف مختلف ، لباس و فرش براى خود مىسازد ؛ بلكه از چوبها خانه مىسازد و از الياف ، خيمه بر پا مىكند و از حيواناتى كه از گياهان تغذيه مىكنند فراورده‌هاى مختلفى براى انواع نيازمندىهاى زندگى خود تهيّه مىبيند .\r\n\r\n\r\n","description":"","footnote":"\r\n( 1 ) « بلاغ » از مادّهء « بلوغ » به معناى رسيدن به چيزى است ؛ خواه رسيدن به سنّ تكليف باشد يا رسيدن ميوه‌ها به مرحلهء قابليت استفاده ، يا رسيدن به مقصد ؛ و در خطبهء بالا به معناى قوّت و غذا آمده ؛ چرا كه انسان را در سفر و حضر به مقصدش مىرساند .\r\n( 2 ) سورهء عبس ، آيات 25 - 32 .\r\n","page_name":" 159 ","page_number":159},
  {"content":"\r\n\r\nدر آخرين جملهء اين بخش به مسئلهء مهمّ ديگرى كه خداوند براى زندگى انسانها در روى زمين آفريده است اشاره كرده ، چنين مىفرمايد : « در اطراف زمين ( و در ميان كوهها ) درّه‌ها و راههاى وسيعى شكافت ، و نشانه‌هايى براى آنان كه بخواهند از شاه راههاى وسيعش بگذرند برپا نمود » . ( و خرق الفجاج « 1 » في آفاقها و أقام المنار للسّالكين على جوادّ « 2 » طرقها ) .\r\nبا مختصر دقّتى بر صفحهء زمين و جاى جاى اين كرهء خاكى روشن مىشود كه خداوند به وسيلهء كوهها هرگز سدّ معبر نفرموده و قطعات و بخش‌هاى زمين را از هم جدا نساخته ؛ بلكه همه جا و در همه حال شكافها و جادّه‌هايى در لابلاى آن به وجود آورده كه تمام روى زمين را به هم مىپيوندد . كمتر كسى توجّه دارد كه اگر اين جاده‌ها وجود نداشت و كوههاى طولانى به يكديگر متّصل بودند و ديوار بلندى كه مانع عبور انسانها و حيوانات است ، به وجود مىآوردند و زمين را به بخش‌هاى پراكنده و نامربوطى تقسيم مىكردند ، چه بلايى بر سر انسانها مىآمد و چه محروميت‌هايى پيدا مىكردند .\r\nقرآن مجيد هم مىفرمايد :  « وَ جَعَلْنا فِي الْأَرْضِ رَواسِيَ أَنْ تَمِيدَ بِهِمْ وَ جَعَلْنا فِيها فِجاجاً سُبُلًا لَعَلَّهُمْ يَهْتَدُونَ »  ؛ و در زمين كوههاى ثابت و پا بر جايى قرار داديم تا انسانها نلرزاند و در آن دژها و راههايى قرار داديم تا هدايت شوند . » « 3 » نه تنها به وسيلهء جاده‌ها سر تا سر زمين را پيوند داد بلكه علامات و نشانه‌هاى طبيعى بر سر جاده‌ها نصب كرد تا از گم كردن راه در امان بمانند ، ( كوهها را به اشكال مختلف و رنگهاى گوناگون و درّه‌ها را به همين وضع آفريد تا بهترين راهنما باشد ) .\r\nدر قرآن مىخوانيم :  « وَ مِنَ الْجِبالِ جُدَدٌ بِيضٌ وَ حُمْرٌ مُخْتَلِفٌ أَلْوانُها وَ غَرابِيبُ سُودٌ »  ؛\r\n\r\n\r\n","description":"","footnote":"\r\n( 1 ) « فجاج » جمع « فجّ » به معناى درّه و فاصلهء ميان دو كوه است .\r\n( 2 ) « جوادّ » جمع « جادّه » به معناى راه وسيع و روشن است .\r\n( 3 ) سورهء انبياء ، آيه 31 .\r\n","page_name":" 160 ","page_number":160},
  {"content":"\r\n\r\nو از كوهها نيز ( به لطف پروردگار ) جاده‌هايى آفريده شد ، سفيد و سرخ و به رنگ‌هاى مختلف و گاه به رنگ كاملا سياه » . « 1 »\r\n\r\nنكته گسترش قاعدهء لطف ، در تكوين و تشريع\r\nهميشه مديران حكيم و مدبّر براى رسيدن به مقاصد خود ، تمام مقدّمات را از پيش فراهم مىسازند ؛ خواه در عالم تشريع و تكليف باشد ، يا در عالم عينيّت و واقعيت‌ها . خداوند عالم كه حكمت و تدبير او از هر كس برتر و بالاتر است ، در جهان تكليف تمام زمينه‌هاى اطاعت را فراهم كرده : به انسانها عقل و هوش داده ، فطرت پاك مرحمت فرموده ، پيامبران و كتب آسمانى فرستاده است تا همهء بندگان بتوانند راه طاعت را در پيش گيرند و اين همان چيزى است كه در « علم كلام » به عنوان « لطف » از آن ياد مىشود .\r\nدر عالم آفرينش ، پيش از آن كه انسان قدم به عرصهء حيات بگذارد تمام وسايل زندگى او را فراهم ساخت ؛ سطح كرهء زمين را آرام ساخت و از حركات ناموزونش به وسيلهء كوهها و غير آن جلوگيرى نمود ، چشمه‌ها و نهرهاى پر آب كه مايهء حيات بود آفريد ، ابرها را مأموريت آبيارى نقاط مرتفع بخشيد ، انواع گياهان كه براى تغذيهء انسانها و حيواناتى كه در خدمت انسانند لازم بود ، به وجود آورد و جاده‌ها در وسط كوهها براى عبور و مرور انسانها و ارتباط اجتماعات بشرى فراهم نمود و حتّى براى تلطيف روح آدمى زمين را به انواع زيورها از گلها و شكوفه‌ها آراست .\r\nآرى معناى حكمت و تدبير و ربوبيّت همين است و اين همان چيزى است كه مولا امير مؤمنان على عليه السّلام در اين بخش از خطبه به آن اشاره فرموده است كه از يك\r\n\r\n\r\n","description":"","footnote":"\r\n( 1 ) سورهء فاطر ، آيهء 27 .\r\n","page_name":" 161 ","page_number":161},
  {"content":"\r\n\r\nسو ، انسان را به علم و قدرت و حكمت خدا آشنا مىسازد و معرفت الهى را به او مىآموزد و از سوى ديگر ، حسّ شكرگزارى او را - كه خمير مايهء اطاعت و بندگى است - در او تحريك مىكند . اين همان چيزى است كه در جاى جاى آيات قرآن به چشم مىخورد و خداوند به هر مناسبتى از آن سخن مىگويد از جمله در سورهء نحل ، بعد از ذكر آفرينش آسمانها و زمين و چهارپايان و نزول باران از آسمان و پرورش درختان و زراعت و انواع ميوه‌ها و گردش خورشيد و ماه و خلقت درياها با نعمت‌هاى بىشمارش مىفرمايد :   « وَ أَلْقى فِي الْأَرْضِ رَواسِيَ أَنْ تَمِيدَ بِكُمْ وَ أَنْهاراً وَ سُبُلًا لَعَلَّكُمْ تَهْتَدُونَ وَ عَلاماتٍ وَ بِالنَّجْمِ هُمْ يَهْتَدُونَ »   ؛ خداوند در زمين كوههاى ثابت و محكمى افكند تا لرزش آن را در برابر شما بگيرد و نهرهايى آفريد و راههايى ايجاد كرد تا هدايت شويد و ( نيز ) علاماتى ( در كوهها و جاده‌ها ) قرار داد و ( حتّى براى شب ) به وسيلهء ستارگان هدايت مىشوند » . « 1 »\r\n\r\n\r\n","description":"","footnote":"\r\n( 1 ) سورهء نحل ، آيات 15 - 16 .\r\n","page_name":" 162 ","page_number":162},
  {"content":"\r\n\r\n\r\nبخش بيستم\r\nفلمّا مهد أرضه ، و أنفذ أمره ، اختار آدم ، عليه السّلام ، خيرة من خلقه ، و جعله أوّل جبلّته ، و أسكنه جنّته ، و أرغد فيها أكله ، و أوعز إليه فيما نهاه عنه ، و أعلمه أنّ في الإقدام عليه التّعرّض لمعصيته ، و المخاطرة بمنزلته ؛ فأقدم على ما نهاه عنه - موافاة لسابق علمه - فأهبطه بعد التّوبة ليعمر أرضه بنسله ، و ليقيم الحجّة به على عباده ، و لم يخلهم بعد أن قبضه ، ممّا يؤكّد عليهم حجّة ربوبيّته ، و يصل بينهم و بين معرفته ، بل تعاهدهم بالحجج على ألسن الخيرة من أنبيائه ، و متحمّلي ودائع رسالاته ، قرنا فقرنا ؛ حتّى تمّت بنبيّنا محمّد صلّى اللّه عليه و آله حجّته ، و بلغ المقطع عذره و نذره .\r\n\r\nترجمه\r\nهنگامى كه ( خداوند ) زمين را آماده ساخت و فرمان خويش را ( در تمام جهات ) نافذ كرد ، آدم را از ميان تمام مخلوقاتش برگزيد ، و او را نخستين و برترين آفريده ، خويش قرار داد ؛ او را در بهشت خود ساكن كرد و غذاهاى فراوان و گوارا را در اختيارش نهاد و ( در عين حال ) قبلا از آنچه ممنوعش كرده بود وى را بر حذر داشت ، و آگاهش ساخت كه اقدام بر آن ( و تناول از درخت ممنوع ) سبب عصيان و نافرمانى او خواهد بود و مقام و منزلتش را به خطر خواهد افكند ! ولى آدم اقدام بر آن چيزى كه از آن نهى شده بود كرد و علم خداوند دربارهء او به وقوع پيوست ؛ به همين جهت ، او را پس از توبه از بهشت فرو فرستاد تا با كمك نسل خود زمين را\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nآباد سازد و حجّت را بر بندگانش اقامه كند ؛ و بعد از مرگ آدم ، بندگان را از حجّت بر ربوبيّتش خالى نگذاشت و ميان فرزندان آدم و معرفت خويش پيوندى برقرار ساخت و قرن به قرن ، حجت‌ها و دليل‌ها را بر زبان پيامبران برگزيده و حاملان ودايع رسالت خويش براى آنها اقامه نمود ، سرانجام به وسيلهء پيامبر ما محمّد صلّى اللّه عليه و آله حجتش تمام شد ( و سلسلهء پيامبران ختم گرديد ) و بيان احكام و انذار و ( بشارت ) به آخر رسيد .\r\n\r\nشرح و تفسير آفرينش آدم و بعثت پيامبران\r\nدر اين بخش از خطبه ، امام عليه السّلام به مسألهء آفرينش آدم بعد از مهيّا شدن زمين در تمام جهات مىپردازد و مىفرمايد : « هنگامى كه خداوند زمين خود را آماده ساخت و فرمان خويش را ( در تمام جهات ) نافذ كرد ، آدم را از ميان تمام آفريده‌ها برگزيد و او را نخستين و برترين خلق خويش قرار داد ! » ( فلمّا مهد أرضه ، و أنفذ أمره ، اختار آدم ، عليه السّلام ، خيرة من خلقه ، و جعله أوّل جبلّته ) . « 1 » تعبير به « أوّل جبلّته » ( نخستين مخلوق خود ) ممكن است اشاره به نخستين انسان از نظر ترتيب زمانى باشد ، و يا نخستين مخلوق از نظر موقعيّت و مقام ، و يا هر دو .\r\nسپس مىافزايد : « خداوند او را در بهشت خود جاى داد و غذاهاى فراوان و گوارا در اختيارش نهاد و ( در عين حال ) پيشاپيش از آنچه ممنوعش كرده بود وى را بر حذر داشت ، و آگاهش ساخت كه اقدام بر آن ( تناول از درخت ممنوع ) سبب نافرمانى او خواهد بود و مقام و منزلتش را به خطر مىافكند ! » . ( و أسكنه جنّته ، و\r\n\r\n\r\n","description":"","footnote":"\r\n( 1 ) « جبلّه » ، به معناى طبيعت و فطرت انسان است ( اين واژه از مادّهء « جبل » به معناى كوه گرفته شده است و از آنجا كه فطرت انسان غير قابل تغيير است ، مانند كوه كه نمىشود آن را جابجا كرد ، به آن « جبّله » گفته شد ) .\r\n","page_name":" 164 ","page_number":164},
  {"content":"\r\n\r\nأرغد فيها أكله ، و أوعز « 1 » إليه فيما نهاه عنه ، و أعلمه أنّ في الإقدام عليه التّعرّض لمعصيته ، و المخاطرة بمنزلته ) .\r\nآرى ، خداوند آدم عليه السّلام را در بهشت زمين ( باغى بسيار خرّم و سرسبز و پر از ميوه‌ها از باغ‌هاى روى زمين ) جاى داد و جملهء « فلمّا مهد أرضه » گواه روشن اين معناست .\r\nسپس گفتنىها را به آدم گفت و امر و نهى خويش را به عنوان نخستين تكليف براى آدم بيان كرد و از عاقبت شوم نافرمانى او را با خبر ساخت .\r\nگرچه در اين عبارت تصريح به شجرهء منهيّه ( درخت ممنوع ) نشده ، ولى به طور اشاره بيان گرديده است و اين همان چيزى است كه در آيات متعدّدى از قرآن مجيد ديده مىشود . از جمله مىفرمايد : «  « وَ لَقَدْ عَهِدْنا إِلى آدَمَ مِنْ قَبْلُ فَنَسِيَ وَ لَمْ نَجِدْ لَهُ عَزْماً »  ؛ پيش از اين از آدم پيمان گرفته بوديم ، امّا او فراموش كرد و عزم استوارى براى او نيافتيم » . « 2 » در جاى ديگر مىفرمايد :  « وَ قُلْنا يا آدَمُ اسْكُنْ أَنْتَ وَ زَوْجُكَ الْجَنَّةَ وَ كُلا مِنْها رَغَداً حَيْثُ شِئْتُما وَ لا تَقْرَبا هذِهِ الشَّجَرَةَ فَتَكُونا مِنَ الظَّالِمِينَ »  ؛ و گفتيم : اى آدم ! تو با همسرت در بهشت سكونت كن و از نعمت‌هاى آن از هر جا مىخواهيد گوارا بخوريد ؛ ولى نزديك اين درخت نشويد كه از ستمگران خواهيد شد ! » « 3 » سپس امام عليه السّلام در ادامهء اين سخن مىافزايد : « امّا آدم اقدام بر آن چيزى كه از آن نهى شده بود كرد ، و علم خداوند دربارهء او به وقوع پيوست » . ( فأقدم على ما نهاه عنه - موافاة لسابق علمه - ) .\r\nممكن است در ابتدا چنين به نظر رسد ، كه تعبير « موافاة لسابق علمه » نشان\r\n\r\n\r\n","description":"","footnote":"\r\n( 1 ) « أوعز » از مادّهء « وعز » ( بر وزن وعظ ) به معناى پيشنهاد كردن كارى به ديگرى است .\r\n( 2 ) سورهء طه ، آيهء 115 .\r\n( 3 ) سورهء بقره ، آيهء 35 .\r\n","page_name":" 165 ","page_number":165},
  {"content":"\r\n\r\nمىدهد كه آدم مجبور بود راه نافرمانى را بپيمايد ، چرا كه در علم خداوند اين معنا گذشته بود ( و اين همان شبههء معروف طرفداران جبر در مسأله علم ازلى خداوند است ) .\r\nولى همانگونه كه در بحث جبر و تفويض به طور مشروح گفته‌ايم ؛ هرگز علم ازلى سبب اجبار بر عمل نمىشود ! چرا كه خداوند مىدانسته ، آدم از روى اختيار اقدام به چنين كارى مىكند ؛ درست مثل اينكه استادى بداند فلان شاگرد او ، به خاطر كوتاهى در درس و بحث ، آخر سال رفوزه مىشود . به يقين اين علم و آگاهى ، شاگرد او را مجبور بر اين كار نمىكند . چرا كه او مىداند ، شاگردش با علم و اختيار خود راه خطا مىرود ؛ به خاطر تنبلى و تن پرورى و يا به هر دليل ديگر . « 1 » و به همين دليل ، بعد از اين كار مورد مؤاخذه قرار گرفت و به او گفته شد : «  « أَ لَمْ أَنْهَكُما عَنْ تِلْكُمَا الشَّجَرَةِ وَ أَقُلْ لَكُما إِنَّ الشَّيْطانَ لَكُما عَدُوٌّ مُبِينٌ »  ؛ آيا شما را ( تو و همسرت را ) از آن درخت نهى نكردم و نگفتم شيطان دشمن آشكار شماست » « 2 » .\r\nاگر آدم واقعا مجبور بود ، چگونه خداوند حكيم او را بر چيزى كه اختيار نداشته مؤاخذه مىكند و نيز چرا آدم از كردهء خود پشيمان مىشود و توبه مىنمايد و چرا خداوند حكيم او را به خاطر اين كار از بهشت خارج مىكند ؟ تمام اينها دليل بر آن است كه علم ازلى خداوند ، هيچ گونه تضادّى با اختيار آدم و ديگران نداشته و ندارد .\r\nسپس در ادامهء اين سخن مىافزايد : « خداوند او را بعد از توبه از بهشت فرو فرستاد تا با كمك نسل خود ، زمين را آباد سازد ، و حجّت را بر بندگانش ، اقامه كند » .\r\n( فأهبطه « 3 » بعد التّوبة ليعمر أرضه بنسله ، و ليقيم الحجّة به على عباده ) .\r\nبا توجه به عبارت گذشته ، كه مىفرمود : خداوند آدم را در زمين جاى داد ،\r\n\r\n\r\n","description":"","footnote":"\r\n( 1 ) شرح بيشتر دربارهء اين موضوع را در كتاب « خدا را چگونه بشناسيم » مطالعه كنيد .\r\n( 2 ) سورهء اعراف ، آيهء 22 .\r\n( 3 ) « أهبط » از مادّهء « هبوط » به معناى نزول و پايين آمدن است .\r\n","page_name":" 166 ","page_number":166},
  {"content":"\r\n\r\nاستفاده مىشود كه منظور از هبوط و نزول آدم ، هبوط و نزول مكانى نيست ؛ بلكه مقامى است ؛ يعنى خداوند آدم را از آن مقام والايى كه داشت به خاطر اين ترك اولى تنزّل داد .\r\nتعبير به عمران و آبادسازى به وسيلهء آدم و نسل او نشان مىدهد كه بايد هدف همهء انسانها عمران و آبادى زمين باشد ، نه تخريب آن به وسيلهء جنگها و اختلافات ويرانگر و يا تنبلى و سستى و بيكارى و يا حتّى تخريب محيط زيست ! و جالب اينكه اين عمران و آبادى بعد از توبه صورت گرفته و تا انسان از خطاهاى خود توبه نكند توفيق اين عمران و آبادى دست نمىدهد . در قرآن مجيد نيز مىخوانيم : «  « هُوَ أَنْشَأَكُمْ مِنَ الْأَرْضِ وَ اسْتَعْمَرَكُمْ فِيها فَاسْتَغْفِرُوهُ ثُمَّ تُوبُوا إِلَيْهِ »  ؛ اوست كه شما را از زمين آفريد و آبادى آن را به شما واگذاشت ؛ پس از او آمرزش بطلبيد سپس به سوى او باز گرديد ( و به عمران و آبادى زمين بپردازيد ) » « 1 » در ضمن از جملهء « فأهبطه بعد التّوبة » به خوبى استفاده مىشود كه هبوط آدم بعد از توبه صورت گرفته است .\r\nنكتهء ديگرى كه در عبارت فوق به چشم مىخورد و بارها در آيات قرآن به آن اشاره شده ، مسئلهء اتمام حجّت بر بندگان است . گرچه خداوند به انسانها عقل داده است ، ولى به آن اكتفا نفرموده ؛ بلكه با فرستادن پيامبران و نزول كتابهاى آسمانى و ابلاغ مبلّغان الهى - كه در هر عصر و زمان صورت مىگرفته - حجّت را بر بندگانش تمام كرد ، همانگونه كه در ادامهء اين سخن مىفرمايد :\r\n« بعد از مرگ آدم ، بندگان را از حجّت بر ربوبيّتش خالى نگذاشت و ميان فرزندان آدم و معرفت خويش پيوندى برقرار ساخت و قرن به قرن ، حجّت‌ها و دليل‌ها را بر زبان پيامبران برگزيده و حاملان ودايع رسالت خويش براى آنها اقامه نمود ، تا اينكه\r\n\r\n\r\n","description":"","footnote":"\r\n( 1 ) سورهء هود ، آيهء 61 .\r\n","page_name":" 167 ","page_number":167},
  {"content":"\r\n\r\nبه وسيلهء پيامبر ما محمّد صلّى اللّه عليه و آله حجّتش تمام شد ( و سلسلهء پيامبران ختم گرديد ) و بيان احكام و انذار ( و بشارت ) به آخر رسيد » . ( و لم يخلهم بعد أن قبضه ، ممّا يؤكّد عليهم حجّة ربوبيّته ، و يصل بينهم و بين معرفته ، بل تعاهدهم بالحجج على ألسن الخيرة من أنبيائه ، و متحمّلي ودائع رسالاته ، قرنا « 1 » فقرنا ؛ حتّى تمّت بنبيّنا محمّد صلّى اللّه عليه و آله حجّته ، و بلغ المقطع « 2 » عذره و نذره « 3 » ) .\r\nاز بعضى از آيات قرآن استفاده مىشود كه توبه قبلا بوده و از بعضى استفاده مىشود كه توبه بعد صورت گرفته است و جمع ميان آنها كاملا ممكن است ، كه آدم عليه السّلام توبه از خطاى خود را مكرّر انجام داد : هم قبل از هبوط و هم بعد از هبوط ؛ و بسيار مىشود كه انسان خطايى مرتكب مىشود و ساليان دراز هر زمان به يادش مىآيد ، استغفار مىكند .\r\nجملهء « لم يخلهم بعد أن قبضه » نشان مىدهد كه آدم يكى از پيامبران الهى و از حجّت‌هاى او بوده است و بعد از رحلت او ، خدا پيامبران ديگرى در هر زمان فرستاد و همچنان ادامه يافت تا به خاتم انبيا رسيد . « 4 » در اينجا اين سؤال پيش مىآيد كه اگر اتمام حجّت در هر عصر و زمان لازم است چرا با ظهور پيامبر اسلام ، سلسلهء پيامبران پايان گرفت و آن حضرت خاتم انبياء بود ؟\r\n\r\n\r\n","description":"","footnote":"\r\n( 1 ) « قرن » به معناى يك زمان طولانى است كه گاه به صد سال اطلاق مىشود و گاه به معناى جماعتى است كه در يك عصر با هم زندگى مىكنند .\r\n( 2 ) « مقطع » به معناى پايان است .\r\n( 3 ) « عذره و نذره » تعبير به « عذر » در اينجا به معناى اتمام حجّت بر بندگان است به گونه‌اى عذرى براى آنها در مخالفت باقى نماند . و « نذر » جمع « نذير » در اينجا به معناى انذار است ؛ يعنى : ذكر عواقب سوئى كه بر چيزى متّرتب مىشود .\r\n( 4 ) جملهء « ليقيم الحجّة به على عباده » ( بنابر اين كه ضمير « به » به آدم برگردد ) ، نيز دليل ديگرى بر نبوّت آدم است و تعبير به « عباده » اشاره به حوّا و فرزندان آدم است . به علاوه سرنوشت آدم و خروج از بهشت بعد از ارتكاب خطا ، حجّتى براى همهء بندگان تا روز قيامت مىتواند باشد .\r\n","page_name":" 168 ","page_number":168},
  {"content":"\r\n\r\nپاسخ اين سؤال با توجّه به يك نكته روشن مىشود و آن اينكه خداوند آخرين دستورات و كامل‌ترين قوانين را بر پيامبر اسلام نازل كرد و اصول جامع و ضوابط متينى را مقرّر داشت كه دانشمندان هر قوم و هر ملّت در سايهء آن مىتوانند راه خود را به سوى خدا و طريق خويش را به سعادت بازيابند به خصوص اينكه اوصياى آن پيامبر صلّى اللّه عليه و آله تا دامنهء قيامت خواهند بود .\r\n( شرح بيشتر پيرامون اين سخن را در بحث « خاتميت » در جلد هشتم از تفسير « پيام قرآن » مطالعه كنيد ! ) .\r\n\r\n","description":"","footnote":"","page_name":" 169 ","page_number":169},
  {"content":"\r\n . \r\n","description":"","footnote":"","page_name":" 170 ","page_number":170},
  {"content":"\r\n\r\n\r\nبخش بيست و يكم\r\nو قدّر الأرزاق فكثّرها و قلّلها ، و قسّمها على الضّيق و السّعة فعدل فيها ليبتلي من أراد بميسورها و معسورها ، و ليختبر بذلك الشّكر و الصّبر من غنيّها و فقيرها . ثمّ قرن بسعتها عقابيل فاقتها ، و بسلامتها طوارق آفاتها ، و بفرج أفراحها غصص أتراحها ، و خلق الآجال فأطالها و قصّرها ، و قدّمها و أخّرها ، و وصل بالموت أسبابها ، و جعله خالجا لأشطانها ، و قاطعا لمرائر أقرانها .\r\n\r\nترجمه\r\nخداوند روزىها را مقدّر كرد و اندازه‌گيرى فرمود ؛ گاه آن را زياد و گاه كم نمود ، گاه با تنگى و گاه با وسعت روزى را تقسيم كرد و ( در عين حال ) عدالت را در آن رعايت فرمود ، و هدف از آن تقسيم ، اين بود كه هر كس را بخواهد با وسعت روزى يا تنگى آن بيازمايد و به وسيلهء آن ، شكر و صبر غنى و فقير را آزمايش كند . سپس روزى وسيع را با فقر و بيچارگى در آميخت ، تندرستى را با حوادث دردناك توأم ساخت ، و شادى و سرور را با غصّه و اندوه قرين كرد . سرآمد عمر را آفريد ؛ آن را گاه طولانى و گاه كوتاه قرار داد و گاه مقدّم و گاه موخّر داشت و سرانجام مرگ را با عوامل پايان عمر پيوند داد و با آن ، رشته‌هاى طولانى حيات را درهم پيچيد و پيوندهاى محكم زندگى ( توانمندان ) را قطع كرد .\r\n\r\n","description":"","footnote":"","page_name":" 171 ","page_number":171},
  {"content":"\r\n\r\n\r\nشرح و تفسير روزى ، وسيلهء بزرگ آزمايش انسان\r\nدر ادامهء بحث‌هاى گذشته پيرامون اتمام حجت از سوى پروردگار به وسيلهء فرستادن پيامبران و نزول كتب آسمانى و دلايل قوى و روشن ، امام عليه السّلام در اين بخش از خطبه به دو وسيلهء آزمون الهى نسبت به بندگان در مراحل مختلف تكليف اشاره مىكند .\r\nنخست مىفرمايد : « خداوند روزىها را مقدّر كرد و اندازه‌گيرى فرمود ؛ گاه آن را زياد و گاه كم نمود ؛ گاه با تنگى و گاه با وسعت ، روزى ( بندگان ) را تقسيم كرد » . ( و قدّر الأرزاق فكثّرها و قلّلها ، و قسّمها على الضّيق و السّعة ) .\r\nو از آنجا كه ممكن است اين چنين توّهم شود كه تفاوت گذاشتن ميان بندگان ، با عدالت سازگار نيست در جمله بعد مىافزايد : « خداوند ارزاق را به طور عادلانه تقسيم كرد » . ( فعدل فيها ) .\r\nاشاره به اين كه عدالت به معناى مساوات و برابرى نيست ؛ بلكه عدالت آن است كه به هر كس آنچه مصلحت او است بدهند چنان كه در حديثى از پيامبر اكرم صلّى اللّه عليه و آله آمده است كه فرمود : خداوند مىفرمايد : « إنّ من عبادى المؤمنين من لا يصلحه إلّا الفاقة و لو أغنيته لأفسده ذلك ، و إنّ من عبادي من لا يصلحه إلّا الصّحّة و لو أمرضته لأفسده ذلك . . . ؛ بعضى از بندگان با ايمان من هستند كه جز تنگدستى آنها را اصلاح نمىكند و اگر آنها را غنى سازم موجب فسادشان مىشود و بعضى از بندگان من هستند كه جز سلامت ( و غنا ) آنها را اصلاح نمىكند و اگر آنها را بيمار ( و فقير ) كنم موجب فسادشان مىشود ؛ ( بنابر اين به هر يك آنچه سبب صلاح حالشان مىشود مىدهم ) » . « 1 »\r\n\r\n\r\n","description":"","footnote":"\r\n( 1 ) بحار الانوار ، جلد 68 ، صفحهء 140 . شبيه همين معنا مخصوصا در مورد غنا و فقر و همچنين سلامت و بيمارى و توفيق عبادت و عدم توفيق ، در جلد 5 بحار الانوار ، صفحهء 284 از پيامبر اكرم صلّى اللّه عليه و آله از خداوند متعال نقل شده است .\r\n","page_name":" 172 ","page_number":172},
  {"content":"\r\n\r\nسپس در اين زمينه شرح بيشترى مىدهد ؛ مىفرمايد : « هدف از آن تقسيم اين بوده است كه هر كه را بخواهد به وسعت روزى ، يا تنگى آن بيازمايد ( و به تعبير ديگر : ) به وسيلهء آن ، شكر و صبر غنى و فقير را امتحان كند » . ( ليبتلي من أراد بميسورها و معسورها ، و ليختبر بذلك الشّكر و الصّبر من غنيّها و فقيرها ) .\r\nممكن است اين تفاوت در اشخاص مختلف باشد ؛ گروهى از نعمت فراوان بهره گيرند تا در ميدان آزمايش نشان دهند كه آيا شكر اين همه نعمت را به جا مىآورند و بخشى از ثروت خداداد را در اختيار محرومان قرار مىدهند و آنچه را دارند در جاى خود مصرف مىكنند ، يا به عكس ، فزونى ثروت آنها را از خدا و خلق بيگانه مىكند و در غرور و غفلت فرو مىبرد ؛ يا اين كه تنگى روزى ، صبر و استقامت آنها را درهم مىشكند و آنان را به حرام و ناشكرى و اعتراض بر پروردگار وادار مىسازد .\r\nحتّى در يك انسان ممكن است هر دو حالت واقع شود : گاه غنى و بىنياز ، و گاه فقير و تنگدست ؛ و هر كدام از اين دو ، ميدان آزمون الهى است ، ميدان آزمون شكر و صبر و عدم استقامت و بىتابى .\r\nدر ادامهء اين سخن ، به اين نكته اشاره مىكند كه فقر و غنا و سلامتى و بيمارى ، چنان از هم جدا نيستند كه انسان بتواند بر يكى تكيه كند ؛ بلكه چنان به هم نزديك يا آميخته‌اند كه بر هيچ يك نمىتوان اعتماد كرد ؛ مىفرمايد : « سپس روزى وسيع را با باقى ماندهء فقر و بيچارگى در آميخت ، و تندرستى را با حوادث دردناك توأم ساخت ، و شادى و سرور را با غصّه و اندوه قرين كرد » . ( ثمّ قرن بسعتها عقابيل فاقتها ، و بسلامتها طوارق آفاتها ، و بفرج أفراحها غصص أتراحها ) « 1 » .\r\nتا هيچ كس در حال غنا و سلامت و شادى و سرور مغرور نگردد و همگان بدانند اين امور هميشه و همه جا و در مورد هر كس در معرض زوال و نابودى و تبديل به\r\n\r\n\r\n","description":"","footnote":"\r\n( 1 ) « أتراح » جمع « ترح » ( بر وزن فرح ) به معناى غم و غصه است و غالبا آن را به معناى ضدّ فرح تفسير كرده‌اند ؛ ولى گاه به معناى هلاكت و قطع خير و خوبى نيز اطلاق شده است .\r\n","page_name":" 173 ","page_number":173},
  {"content":"\r\n\r\nضدّ است و به گفته شاعر :\r\n بر مال و جمال خويشتن غرّه مشو * كان را به شبى برند و اين را به تبى ! \r\nبا توجّه به اينكه « عقابيل » جمع « عقبوله » ( بر وزن جرثومه ) به معناى بقاياى بيمارى و مشكلات و آثارى كه از « تب » به صورت « تبخال » بر لبها باقى مىماند ، مىباشد ؛ تعبير بالا نشان مىدهد كه مشكلات و گرفتارىها و آثار و بقاياى آن ، همواره در كنار خوشىها و راحتىها قرار دارد و هرگز از آن جدا نمىشود و جملهء « بفرج أفراحها غصص أتراحها » تأكيد ديگرى بر اين معنا است ؛ چرا كه « أتراح » جمع « ترح » ( بر وزن فرح ) به معناى غم و اندوه است ؛ در نتيجه امام عليه السّلام مىفرمايد : « شادىها با اندوه‌ها آميخته و غصّه‌ها در كنار شادمانى نشسته است » .\r\nدومين نكته‌اى كه از امام عليه السّلام در ادامه اين سخن بيان مىفرمايد ، زمان دار بودن زندگى است ، كه بالأخره پايانى دارد و دير يا زود به پايان مىرسد و چيزى كه براى هيچ كس از آن گريزى نيست ، مرگ است . مىفرمايد : « سرآمد زندگى و پايان عمر را آفريد ، آن را گاه طولانى و گاه كوتاه قرار داد ، و گاه مقدّم و گاه مؤخّر داشت » . ( و خلق الآجال فأطالها و قصّرها ، و قدّمها و أخّرها ) .\r\n« سرانجام مرگ را با عوامل پايان عمر ، پيوند داد ؛ ( و بيمارىها را بهانه‌هايى براى سرآمد زندگى مقرّر داشت . ) و با آن رشته‌هاى طولانى حيات را درهم پيچيد ، و پيوندهاى محكم زندگى ( توانمندان و اقويا ) را با آن قطع كرد ! » ( و وصل بالموت أسبابها ، و جعله خالجا « 1 » لأشطانها « 2 » ، و قاطعا لمرائر « 3 » أقرانها ) .\r\n\r\n\r\n","description":"","footnote":"\r\n( 1 ) « خالج » از مادّهء « خلج » ( بر وزن خرج ) به معناى جذب كردن است و خلجان چيزى در ذهن انسان به معناى مجذوب شدن ذهن در برابر چيزى است ؛ « خليج » را از آن جهت « خليج » گفته‌اند كه بخش عظيمى از آب دريا را به خود جذب مىكند .\r\n( 2 ) « أشطان » جمع « شطن » ( بر وزن وطن ) به معناى طناب يا طناب طويل است . اين واژه گاهى به معناى دورى نيز آمده است و « شيطان » را به اين مناسبت شيطان مىگويند كه دور از هدايت و رحمت خداست .\r\n( 3 ) « مرائر » جمع « مرير » به معناى طناب محكم است .\r\n","page_name":" 174 ","page_number":174},
  {"content":"\r\n\r\nامام عليه السّلام در اين عبارت كوتاه به نكته‌هاى فراوانى اشاره فرموده ، از جمله اين كه بعضى به طور طبيعى عمر طولانى دارند و بعضى عمر كوتاه و در عين حال ، گاهى همان عمر طولانى بر اثر اعمال بىرويه ، يا انواع گناهان كوتاه مىشود و گاه آن عمر كوتاه به خاطر رعايت مسايل مربوط به تندرستى و يا بر اثر اعمال و كارهاى نيك طولانى مىشود . همچنين به اين نكته اشاره فرموده كه براى مرگ اسباب فراوانى است ؛ اگر انسان بتواند از بعضى بگريزد ، در چنگال ديگرى گرفتار خواهد شد و حتّى نيرومندترين نيرومندان از مرگ در امان نيست ! بنابر اين ، هيچكس نبايد به سلامتى و تندرستى و جوانى و نيرومندى مغرور گردد و هر كس در هر سن و سال و در هر شرايطى بايد با اعمال صالحه آمادهء سفر آخرت باشد . « 1 » بعضى از « شارحان نهج البلاغه » اين احتمال را نيز داده‌اند كه مراد از تقديم و تأخير ، اين است كه خداوند طبق مصالحى بعضى را در زمان‌هاى گذشته آفريده و زمان آنها را مقدّم داشته و بعضى را در زمان‌هاى بعد آفريده است ، ولى معناى اوّل مناسبتر و آموزنده‌تر است .\r\n\r\nنكته آيا روزى هر كس مقدّر است ؟\r\nنه تنها از عبارت بالا ، بلكه از بسيارى از آيات قرآن و روايات مقدّر بودن روزى استفاده مىشود و در منابع مختلف مىبينيم كه وسعت و فراخى روزى يا تنگى و ضيق آن ، به اراده و مشيّت خداوند نسبت داده شده است ، تا بندگان خود را بيازمايد .\r\nبه تعبير ديگر : به هر كس آنچه مصلحتش بوده است داده و براى هر كس آنچه\r\n\r\n\r\n","description":"","footnote":"\r\n( 1 ) دربارهء مسألهء « أجل و سر آمد عمر » بحث مشروحى در جلد سوم ذيل خطبهء 62 بيان شد .\r\n","page_name":" 175 ","page_number":175},
  {"content":"\r\n\r\nمايهء صلاح حالش بوده مقرّر فرموده . اين تعبيرات سؤالات متعدّدى بر مىانگيزد .\r\nنخست اينكه : اگر چنين است پس تلاش و كوشش ، براى رزق و روزى چه مفهومى مىتواند داشته باشد ؟\r\nديگر اينكه : اين گونه برداشت‌ها سبب ركود فعّاليت‌هاى اجتماعى و عقب ماندگى جامعه مىگردد ؛ جامعه‌اى كه بايد پر نشاط و پر اميد به فعّاليت‌هاى گسترده بپردازد و در ميدان رقابت از جوامع غير مسلمان عقب نماند .\r\nقرآن مجيد مىفرمايد : «  « نَحْنُ قَسَمْنا بَيْنَهُمْ مَعِيشَتَهُمْ فِي الْحَياةِ الدُّنْيا وَ رَفَعْنا بَعْضَهُمْ فَوْقَ بَعْضٍ دَرَجاتٍ »  ؛ ما معيشيت و ( روزى ) آنها در حيات دنيا در ميانشان تقسيم كرديم و بعضى را بر بعضى برترى داديم » . « 1 » ولى پاسخ اين سؤال‌ها در روايات اسلامى آمده است كه هر گاه كنار هم چيده شود ، ابهامى باقى نمىماند .\r\nاز يك سو ، در همين نهج البلاغه و كلمات مولا مىخوانيم : « إنّ الرّزق رزقان : رزق تطلبه ، و رزق يطلبك ، فإن أنت لم تأته أتاك ؛ روزى بر دو گونه است : قسمتى از آن ، تو بايد به دنبالش به روى و قسمتى از آن ، او به دنبال تو مىآيد به گونه‌اى كه اگر به سراغش نروى به سراغ تو خواهد آمد » . « 2 » واقعيت نيز چنين است كه قسمت مهمّى از روزى چيزى است كه انسان بايد در راه آن تلاش و كوشش كند و تمام هوش و استعداد و توان خود را به كار گيرد و بدون اينها هرگز به آن نخواهد رسيد ؛ ولى بخش ديگرى روزىهاى ناخواسته است كه به سراغ انسان مىآيد و به او نشان مىدهد كه اگر چه تلاش و كوشش يك اصل مهم است ، امّا رازقيّت خدا منحصر به آن نيست و در همه حال بايد به او دل بست و همه چيز را از او دانست .\r\n\r\n\r\n","description":"","footnote":"\r\n( 1 ) سورهء زخرف ، آيهء 32 .\r\n( 2 ) نهج البلاغه ، نامهء 31 .\r\n","page_name":" 176 ","page_number":176},
  {"content":"\r\n\r\nدر روايت ديگرى مىخوانيم : « از جمله دعاهايى كه مستجاب نمىشود ، دعاى انسان سالمى است كه در خانه نشسته و دست از تلاش و كوشش برداشته و عرضه مىدارد : خدايا به من روزى ده ! ( فرشتگان الهى ) به او مىگويند : اين دعاى تو مستجاب نيست . برخيز و تلاش كن » . امام صادق عليه السّلام مىفرمايد : « أربع لا يستجاب لهم دعاء : الرّجل جالس في بيته ، يقول : يا ربّ ارزقني ! فيقول له : ألم آمرك بالطّلب » . « 1 » از سوى ديگر ، تقديرات الهى در بسيارى از موارد هماهنگ با تدبيرات ما است ؛ يعنى خداوند مقدّر كرده آنها كه تلاش و كوشش مىكنند سهم بيشترى داشته باشند و آنها كه سست و تنبل‌اند سهم كمتر . اين هماهنگي تقدير و تدبير ، پاسخ روشنى به كسانى مىدهد كه به بهانه تقدير از تدبير سرباز مىزنند و تن به تنبلى مىدهند .\r\nاز سوى سوم ، بىشك استعداد جسمانى و فكرى همه انسان‌ها يكسان نيست و افراد بشر از نظر هوش و استعداد و مديريّت اقتصادى و توان جسمى براى كار كردن بسيار تفاوت دارند و همين ، سرچشمهء تفاوت بهره‌هاى آنها در اين قسمت مىشود ؛ آن كس كه اين تفاوت‌ها را مقدّر كرده ، طبعا تفاوت‌هاى روزى را نيز مقدّر فرموده است و انتظار يكسان بودن همهء انسانها از نظر روح و جسم ، انتظار بسيار بىجايى است ؛ مانند انتظار مساوى بودن همهء اعضاى بدن و تمام استخوان‌ها و عضلات ؛ چرا كه در مجموعهء بدن ، هر عضوى مأموريتى دارد و توان او به اندازهء مأموريت اوست و مجموعهء جهان انسانيّت نيز ، همانند يك بدن است با تفاوت‌ها در جهات مختلف و طبعا با تفاوت در بهره‌هاى روزى .\r\nنتيجه اينكه : آنچه در خطبهء بالا دربارهء تقدير ارزاق آمده ، مىتواند اشاره‌اى به تمام آنچه در سه نكتهء بالا گفتيم بوده باشد و اين چيزى بر خلاف عدالت نيست ؛ بلكه عين عدالت و حكمت است .\r\n\r\n\r\n","description":"","footnote":"\r\n( 1 ) ميزان الحكمه ، جلد 2 ، حديث 5701 .\r\n","page_name":" 177 ","page_number":177},
  {"content":"\r\n . \r\n","description":"","footnote":"","page_name":" 178 ","page_number":178},
  {"content":"\r\n\r\n\r\nبخش بيست و دوّم\r\nعالم السّرّ من ضمائر المضمرين ، و نجوى المتخافتين ، و خواطر رجم الظّنون ، و عقد عزيمات اليقين ، و مسارق إيماض الجفون ، و ما ضمنته أكنان القلوب ، و غيابات الغيوب ، و ما أصغت لاستراقه مصائخ الأسماع ، و مصائف الذّرّ ، و مشاتي الهوامّ ، و رجع الحنين من المولهات ، و همس الأقدام ، و منفسح الثّمرة من ولائج غلف الأكمام ، و منقمع الوحوش من غيران الجبال و أوديتها و مختباء البعوض بين سوق الأشجار و ألحيتها ، و مغرز الأوراق من الأفنان ، و محطّ الأمشاج من مسارب الأصلاب ، و ناشئة الغيوم و متلاحمها ، و درور قطر السّحاب في متراكمها ، و ما تسفي ، الأعاصير بذيولها ، و تعفو الأمطار بسيولها ، و عوم بنات الأرض في كثبان الرّمال .\r\n\r\nترجمه\r\nخداوند از اسرار پنهانى رازداران آگاه است ، و از نجواى آنان كه آهسته سخن مىگويند با خبر است ، از آنچه به اذهان از طريق ظنّ و گمان ، مىگذرد ، و از تصميماتى كه به يقين مىپيوندد ، آگاهى دارد .\r\nبرق نگاه‌هاى خيانت آميز چشم‌ها را كه از لابه‌لاى پلك‌ها خارج مىشود ، مىبيند و از آنچه در نهانگاه دلها قرار دارد و آنچه در پشت پرده‌هاى ظلمانى غيب پوشيده و پنهان است و از آنچه كه پرده‌هاى گوشها مخفيانه مىشنود ، آگاه است ، او از درون\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nلانه‌هاى تابستانى مورچه‌گان و خانه‌هاى زمستانى حشرات ، و آهنگ اندوه‌بار زنان غم ديده ، و صداى آهستهء گامها ، آگاهى دارد .\r\nو نيز از جايگاه پرورش ميوه‌ها در درون غلاف شكوفه‌ها ، و از مخفىگاههاى وحوش در درون غارهاى كوهها و اعماق درّه‌ها ، و از نهانگاه پشه‌ها در ميان ساقه‌ها و پوستهاى درختان ، و از محل پيوستگى برگها و شاخه‌ها و از جاى حركت نطفه‌ها از صلت ( پدران ) و آميزش با نطفهء ( مادران ) در درون رحم‌ها مطلع است . او از ابرهاى رقيقى كه ( در آسمان ) پيدا مىشود ، سپس به هم پيوسته ، و متراكم مىگردد و نيز از ريزش قطرات باران از ابرهاى متراكم و آنچه گردبادها با دامن خويش از روى زمين بر مىگيرند و باران‌ها با سيلاب خود آن را فرو مىنشانند و محو مىكنند و از فرو رفتن جانوران زمين ، در ميان تپه‌هاى شن ( در همه جا و در هر زمان و در هر حال ) به خوبى آگاه است !\r\n\r\nشرح و تفسير او از همه چيز آگاه است\r\nبا دقّت در بخش‌هاى مختلف اين خطبهء عجيب ، روشن مىشود كه امام عليه السّلام يك مسير بسيار حساب شده را در « معرفة اللّه » و سپس شناخت اين جهان و بعد از آن ، معرفت انسان و تربيت او پيموده است ؛ با بيانى كه دقيقا خواننده را در مراحل مختلف اين مسير طولانى رهبرى مىكند و به سر منزل مقصود ، يعنى پرورش يك انسان كامل مىرساند .\r\nدر فصل گذشته ، بعد از بيان آفرينش زمين و منابع حياتى آن و سپس آفرينش آدم و سرگذشت عبرت انگيز او در بهشت و سپس انتقال به زمين ، پيرامون تقسيم ارزاق و تعيين آجال و سرآمد عمرها سخنان دقيق و بيدادگرى فرمود .\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nبراى تكميل اين مباحث ، در اين بخش از خطبه ، سخن از علم خداوند دربارهء همه چيز و همه كس ، در همه جا و در همهء زمان و اسرار درون و برون مىگويد و با تعبيرات بسيار دقيق و ظريف و لطيف ، انگشت روى جزئيّات آن مىگذارد ؛ به گونه‌اى كه انسان با تمام وجود خود احساس مىكند كه همهء عالم محضر خداست و تمام حركات و سكناتش ، در حضور او انجام مىشود ؛ همان احساسى كه مهمترين پايهء تربيت و سوق به خوبىها و جدايى از بدىهاست .\r\nمىفرمايد : « خداوند از اسرار پنهانى رازداران ، آگاه است و از نجواى آنان كه آهسته سخن مىگويند با خبر است و به آنچه به اذهان به واسطهء گمان خطور مىكند و از تصميماتى كه به يقين مىپيوندد ، آگاهى دارد » . ( عالم السّرّ من ضمائر المضمرين ، و نجوى المتخافتين ، و خواطر رجم الظّنون ، و عقد عزيمات اليقين ) .\r\nدر واقع ، آنچه به ذهن مىآيد ، گاهى واقعيّت‌هاست و گاه اوهام و پندارها ؛ گاهى تصميم و ارادهء قطعى است و گاه شك و ترديد ؛ گاه از درون وجود انسان مىجوشد و گاه از طريق سخنان محرمانهء اين و آن به او منتقل شده ؛ خدا از تمام اينها آگاه و با خبر است .\r\nسپس مىافزايد : « خداوند برق نگاه‌هاى خيانت آميز چشم‌ها را كه از لابه‌لاى پلك‌ها خارج مىشود مىبيند و از آنچه در نهان گاه دلها قرار دارد و آنچه در پشت پرده‌هاى ظلمانى غيب پوشيده و پنهان است و از آنچه پردهء گوش‌ها مخفيانه مىشنود ، آگاه است » . ( و مسارق « 1 » إيماض « 2 » الجفون ، « 3 » و ما ضمنته أكنان القلوب ، و غيابات الغيوب ، و ما أصغت لاستراقه مصائخ « 4 » الأسماع ) .\r\n\r\n\r\n","description":"","footnote":"\r\n( 1 ) « مسارق » جمع « مسرق » از مادّهء « سرقت » در اينجا به معناى نگاه‌هاى مخفيانه خيانت آميز است .\r\n( 2 ) « ايماض » از مادّهء « ومض » ( بر وزن رمز ) به معناى درخشش كوتاه و مخفيانه است .\r\n( 3 ) « جفون » جمع « جفن » ( بر وزن جفت ) به معناى پلك چشم است .\r\n( 4 ) « مصائخ » جمع « مصيخه » از مادّهء « صوخ » ( بر وزن صوت ) به معناى شكاف است و در اينجا منظور شكاف گوش‌ها است كه انسان از طريق آن ، صداها را مىشنود .\r\n","page_name":" 181 ","page_number":181},
  {"content":"\r\n\r\nبا توجه به اينكه مهمترين منابع علم انسان قلب ( عقل ) و چشم و گوش است ؛ همانگونه كه در قرآن مجيد آمده است : «  « وَ اللَّهُ أَخْرَجَكُمْ مِنْ بُطُونِ أُمَّهاتِكُمْ لا تَعْلَمُونَ شَيْئاً وَ جَعَلَ لَكُمُ السَّمْعَ وَ الْأَبْصارَ وَ الْأَفْئِدَةَ لَعَلَّكُمْ تَشْكُرُونَ »  ؛ خداوند شما را از شكم مادران بيرون فرستاد در حالى كه چيزى نمىدانستيد و براى شما گوش و چشم و دل قرار داد تا ( آگاه شويد و ) شكر نعمت‌هاى او را بجا آوريد » « 1 » . و خداوند به تمام اين منابع احاطه دارد ؛ بنابر اين ، از تمام اسرار درون انسان‌ها با خبر است .\r\nسپس از اسرار درون انسان گذشته ، به سراغ كوچكترين موجودات جهان مىرود ؛ مىفرمايد : « خداوند از درون لانه‌هاى تابستانى مورچگان ، و خانه‌هاى زمستانى حشرات ، و آهنگ اندوهبار زنان غمديده ، و صداى آهستهء گامها آگاهى دارد » . ( و مصائف « 2 » الذّرّ ، و مشاتي « 3 » الهوامّ « 4 » ، و رجع الحنين « 5 » من المولهات « 6 » ، و همس « 7 » الأقدام ) .\r\nتكيه بر خانه‌هاى تابستانى مورچگان ، از اين نظر است كه در تابستان كانون پر جوش و خروشى است كه انسان را به ياد يك جامعهء فعّال و پر تلاش - كه با نظم و تدبير خاصّى اداره مىشود - مىاندازد و تكيه بر خانه‌هاى زمستانى حشرات ، شايد از اين نظر است كه آنها در زمستان در خواب عميقى فرو مىروند و گاه چندين ماه طول مىكشد ، كه به « خواب زمستانى » معروف است ؛ خانه‌هاى آنها در اين فصل ، شبيه گورستانى است خاموش ، در حالى كه در واقع مركز تجمع زندگان است .\r\nتكيه بر ناله‌هاى اندوهبار زنان غمديده و صداى آهستهء قدم‌ها از اين نظر است\r\n\r\n\r\n","description":"","footnote":"\r\n( 1 ) سورهء نحل ، آيهء 78 .\r\n( 2 ) « مصائف » جمع « مصيف » به معناى اقامتگاه تابستانى است ؛ ( از مادّهء « صيف » به معناى تابستان ) .\r\n( 3 ) « مشاتى » جمع « مشتى » به معناى اقامتگاه زمستانى است ( از مادّهء « شتاء » به معناى زمستان ) .\r\n( 4 ) « هوام » جمع « هامّه » به معناى حشرات گزندهء خطرناك است و گاه به مطلق حشرات اطلاق مىشود .\r\n( 5 ) « حنين » به معناى ناله است ( از مادّهء « حنان » به معناى نازك دلى گرفته شده است ) .\r\n( 6 ) « مولهات » به معناى زنان غمگين است از مادّهء « وله » ( بر وزن فرح ) به معناى خوشحالى يا اندوه شديدى است كه عقل انسان را مىربايد .\r\n( 7 ) « همس » ( بر وزن لمس ) به معناى صداى آهسته و پنهان است و گاه به صداى پاى برهنه اطلاق مىشود .\r\n","page_name":" 182 ","page_number":182},
  {"content":"\r\n\r\nكه هر كدام را صداى خاصّى است و بيانگر واقعيت جداگانه‌اى . يكى از سوز و درد درونى حكايت مىكند و ديگرى از مخفى كارى و احتياط ؛ يعنى خداوند هم از مراكز پر ازدحام با خبر است و هم از مكان‌هاى خاموش .\r\nدر ادامهء اين سخن ، باز انگشت روى امور ديگرى از امور لطيف و ظريف و مخفى و پنهان گذارده و شمول علم بىپايان پروردگار را نسبت به آن ، با تعبيراتى بسيار جالب و زيبا روشن مىسازد . مىفرمايد : « خداوند از جايگاه پرورش ميوه‌ها در درون غلاف شكوفه‌ها ، و از مخفىگاههاى وحوش در درون غارهاى كوه‌ها و اعماق درّه‌ها و از نهانگاه پشه‌ها در ميان ساقه‌ها و پوستهاى درختان ، و از محلّ پيوستگى برگها به شاخه‌ها و از جاى حركت نطفه‌ها از صلب ( پدران ) و آميزش با نطفه ( مادران ) در درون رحم‌ها مطّلع است » . ( و منفسح « 1 » الثّمرة من ولائج « 2 » غلف « 3 » الأكمام « 4 » ، و منقمع « 5 » الوحوش من غيران « 6 » الجبال و أوديتها ، و مختباء البعوض بين سوق « 7 » الأشجار و ألحيتها « 8 » ، و مغرز « 9 » الأوراق من الأفنان « 10 » ، و محطّ الأمشاج « 11 » من مسارب « 12 » الأصلاب ) .\r\n\r\n\r\n","description":"","footnote":"\r\n( 1 ) « منفسح » به معناى جايگاه وسيع از مادّهء « فسح » ( بر وزن مسح ) به معناى وسعت دادن گرفته شده است .\r\n( 2 ) « ولائج » جمع « وليجه » به معناى لباس زيرين و محرم اسرار و امر پنهانى است ( از مادّهء « ولوج » به معناى داخل شدن پنهانى ) .\r\n( 3 ) « غلف » جمع « غلاف » كه معناى آن مشهور است .\r\n( 4 ) « أكمام » جمع « كمّ » ( بر وزن جنّ ) به معناى برگهايى است كه شكوفه‌ها را مىپوشاند و بعيد نيست اضافهء « غلف » به « أكمام » اضافهء بيانيّه باشد .\r\n( 5 ) « منقمع » به معناى محلّ اختفا است ( از مادّهء « انقماع » به معناى اختفا گرفته شده است ) .\r\n( 6 ) « غيران » جمع « غار » كه معناى آن معروف است . البتّه عرب به غارهاى وسيع ، كهف مىگويد .\r\n( 7 ) « سوق » جمع « ساقه » مانند ساقهء درختان و گياهان است .\r\n( 8 ) « ألحيه » جمع « لحاء » ( بر وزن كتاب ) به معناى پوست درختان است .\r\n( 9 ) « مغرز » به معناى محلّ ريشه‌هاى هر چيزى است ؛ ( از مادّهء « غرز » ( بر وزن فرض ) به معناى فرو كردن است ، مانند فرو كردن سوزن در پارچه ) .\r\n( 10 ) « أفنان » جمع « فنن » ( بر وزن قلم ) به معناى شاخهء تازه و پر برگ درختان است .\r\n( 11 ) « أمشاج » جمع « مشج » ( بر وزن مشق ، يا بر وزن سبب ) به معناى شىء مخلوط است .\r\n( 12 ) « مسارب » جمع « مسرب » ( بر وزن مركب ) به معناى محلّ راه رفتن در سراشيبى يا ريزش آب و مانند آن است . ( از مادّهء « سرب » ( بر وزن حرب ) به معناى راه سراشيبى است ) .\r\n","page_name":" 183 ","page_number":183},
  {"content":"\r\n\r\nتعبير به « منفسح » كه به معناى جايگاه وسيع است ، اشاره به اين نكته مىكند كه خداوند براى پرورش ميوه‌ها در درون شكوفه‌ها جايگاه وسيعى آفريده كه اجازه مىدهد به ميوه ، از نقطهء كوچكى شروع كند و گسترش پيدا كند تا زمانى كه تمام آن محل را پر كند .\r\nتعبير به « منقمع الوحوش » نشان مىدهد كه حيوانات بيابان ، براى محفوظ ماندن از حملهء حيوانات ديگر به غارها و درّه‌ها پناه مىبرند و به هنگام لزوم براى شكار كردن يا ساير حوائج بيرون مىآيند .\r\nتعبير به « مختباء البعوض » اشاره به زندگى بسيارى حشرات در درون ساقه و پوست درختان است كه هم آنها را از حوادث مختلف حفظ مىكند و هم محلّى براى تغذيهء آنان است .\r\nتعبير به « مغرز الأوراق . . . » نه اشاره به برگها است و نه شاخه‌ها ؛ بلكه اشاره به محلّ خاصى است كه برگ به شاخه مىچسبد و ريشه‌هاى آن در درون شاخه فرو مىرود و آن را در برابر وزش بادها و طوفان‌ها حفظ مىكند و مسير آب و غذا براى برگ محسوب مىشود .\r\nو تعبير به « محطّ الأمشاج . . . » اشاره به اين است كه نطفهء مرد از غدّه‌هايى كه در درون وجود او است به حركت در مىآيد و هنگامى كه به رحم مىريزد با نطفهء زن تركيب مىشود و در قرارگاه خود جهت پرورش و تبديل به يك انسان كامل قرار مىگيرد . خداوند تمام اين مسير و چگونگى تركيب و محل نزول آن را دقيقا مىداند و نيز ممكن است « أمشاج » اشاره به تركيب نطفهء مرد از چند آب مختلف باشد كه در علم امروز ثابت شده است و هر يك از اين آبها به اندازهء معيّن براى هدف خاصّى با ديگرى تركيب مىگردد و نطفهء مرد را تشكيل مىدهد ، سپس به سوى قرارگاه رحم حركت مىكند .\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nاگر انسان به تعداد ميوه‌هاى درختان و عدد وحوش بيابان و پشه‌ها و برگ‌هاى درختان و نطفه‌هاى مردان و زنان و جزئيّات آنها فكر كند - كه چه رقم شگفت انگيزى را تشكيل مىدهد - و توجّه داشته باشد كه خداوند از تمام اين جزئيّات با خبر است ، آنگاه احساس مىكند كه در هر جا و در هر زمان و در همه حال ، از اعمال و نيّات او به خوبى آگاه است .\r\nسپس به سراغ بخش ديگرى از ريزه كارىهاى جهان آفرينش و حوادث حساب شده و موجودات مختلف آن مىرود و چنين مىافزايد : « خداوند از ابرهاى رقيقى كه ( در آسمان ) پيدا مىشود سپس به هم پيوسته ، متراكم مىگردد و نيز از ريزش قطرات باران از ابرهاى متراكم و آنچه گردبادها با دامان خويش از روى زمين بر مىگيرند و بارانها با سيلاب خود آن را فرو مىنشانند و محو مىكنند و از فرو رفتن جانوران زمين در ميان تپّه‌هاى شن ، ( در همه جا و هر زمان و در هر حال ) به خوبى آگاه است ! » . ( و ناشئة الغيوم و متلاحمها ، و درور قطر السّحاب في متراكمها ، و ما تسفي ، « 1 » الأعاصير « 2 » بذيولها ، و تعفو « 3 » الأمطار بسيولها ، و عوم « 4 » بنات الأرض في كثبان « 5 » الرّمال ) .\r\nآرى ! او كه از تمام دقايق عالم هستى و از جزئيّات مخلوقات جاندار و بىجان در زمين و آسمان ، در هر شرايط و در هر حالت ، آگاه است ؛ و از پيدايش و گسترش و جا به جايى و حركات آنها ، دقيقا با خبر است ؛ چگونه ممكن است از اعماق نيّات من بىخبر باشد ؟ !\r\n\r\n\r\n","description":"","footnote":"\r\n( 1 ) « تسفى » از مادّهء « سفى » ( بر وزن نفى ) به معناى بادى است كه خاك و غبار زيادى بر مىانگيزد .\r\n( 2 ) « أعاصير » جمع « إعصار » ( بر وزن اجبار ) به معناى گردباد است .\r\n( 3 ) « تعفو » از مادّهء « عفو » به معناى محو كردن است و هنگامى كه اين واژه در مورد گناهان به كار مىرود به معناى محو گناهان است و تندرستى را از اين نظر عافيت مىگويند كه بيمارى را محو مىكند .\r\n( 4 ) « عوم » ( بر وزن قوم ) به معناى شنا كردن و فرو رفتن است .\r\n( 5 ) « كثبان » جمع « كثيب » به معناى تلّ و تپه است ( از مادهء « كثب » ( بر وزن كسب ) به معناى جمع كردن است ) .\r\n","page_name":" 185 ","page_number":185},
  {"content":"\r\n\r\n\r\nنكته تنوّع عجيب موجودات !\r\nبا اينكه در اين بخش از خطبه ، سخن از علم وسيع خداوند به همهء اشياء و تمامى موجودات است ، ولى در ضمن اشاره به نكتهء مهمّ ديگرى نيز شده است و آن تنوّع عجيب موجودات مىباشد ، از مسايل فكرى و ذهنى انسان گرفته ، تا اجزاى مختلف چشم و گوش ، و موجودات كوچك و بزرگ عالم ؛ مورچگان و خانه‌هاى تابستانى آنها ، حشرات و لانه‌هاى زمستانى آنها ، شكوفه‌هاى درختان ، پرورش ميوه‌ها ، برگها و گل برگها ، وحوش بيابان كه در غارها و درّه‌ها زندگى مىكنند ، پشه‌هايى كه در لابه‌لاى ساقه‌ها و پوست درختان لانه مىگزينند ، چگونگى تشكيل نطفهء آدمى از تركيب نطفه‌هاى مرد و زن ، پيدايش ابرها و تراكم آنها ، و فرو ريختن دانه‌هاى باران از درون آن ، وزش بادها و طوفانها و گردبادها ، جارى شدن سيل‌ها از كوهسارها ، و فرو رفتن حشرات ميان تپّه‌هاى شن و امثال آن ، كه در بخش آينده خواهد آمد ؛ خلاصه امورى كه هر يك نشانهء تازه‌اى از علم و قدرت و خلاقيّت خداست و هر قدر انسان در آنها بيشتر بينديشد به عظمت و علم او ، آشناتر مىشود و با گوش هوش ، زمزمهء تسبيح و حمد اين موجودات را مىشنود و غلغلهء آنها را كه در سراسر جهان طنين انداز است احساس مىكند ؛ چيزى كه نامحرمان قدرت درك آن را ندارند و تنها براى كسانى كه از جمادى به سوى جان جان رفته‌اند آشكار است . آرى :\r\n از جمادى سوى جان جان شويد * غلغل تسبيح عالم بشنويد\r\nفاش تسبيح جمادات آيدت * وسوسه تأويلها بزدايدت \r\n\r\n","description":"","footnote":"","page_name":" 186 ","page_number":186},
  {"content":"\r\n\r\n\r\nبخش بيست و سوم\r\nو مستقرّ ذوات الأجنحة بذرا شناخيب الجبال ، و تغزيد ذوات المنطق في دياجير الأوكار ، و ما أوعبته الأصداف ، و حضنت عليه أمواج البحار ، و ما غشيته سدفة ليل ، أو ذرّ عليه شارق نهار ، و ما اعتقبت عليه أطباق الدّياجير ، و سبحات النّور ؛ و أثر كلّ خطوة ، و حسّ كلّ حركة ، و رجع كلّ كلمة ، و تحريك كلّ شفة ، و مستقرّ كلّ نسمة ، و مثقال كلّ ذرّة ، و هماهم كلّ نفس هامّة ، و ما عليها من ثمر شجرة ، أو ساقط ورقة ؛ أو قرارة نطفة ، أو نقاعة دم و مضغة ، أو ناشئة خلق و سلالة ؛ لم يلحقه في ذلك كلفة ، و لا اعترضته في حفظ ما ابتدع من خلقه عارضة ، و لا اعتورته في تنفيذ الأمور و تدابير المخلوقين ملالة و لا فترة ، بل نفذهم علمه ، و أحصاهم عدده ، و وسعهم عدله ، و غمرهم فضله ، مع تقصيرهم عن كنه ما هو أهله .\r\n\r\nترجمه\r\nخداوند ، از جايگاه پرندگان در قلّهء بلند كوهها ، و از نغمهء مرغان خواننده در آشيانه‌هاى تاريك ، با خبر است . همچنين از لؤلؤهايى كه در دل صدف‌ها پنهان شده و امواج دريا آنها را در دامن خويش پرورش داده است ، و آنچه تاريكى شب آن را فرا گرفته ، يا خورشيد به آن نور افشانده ، و آنچه ظلمت‌ها و امواج نور يكى بعد از ديگرى آن را در بر مىگيرد ، و اثر هر گام و احساس هر گونه حركت و آهنگ هر سخن ، و جنبش هر لب ، و جايگاه هر انسان ، و وزن هر مورچه ، و نالهء هر صاحب\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nاندوه ، و ميوه‌هايى كه بر شاخسار درختان قرار گرفته ، و برگ‌هايى كه روى زمين ريخته ، و قرارگاه هر نطفه‌ها ، يا جمع شدن خون ، و مضغه يا پرورش يافتن انسان و ساير مخلوقات ( آرى ! ) از همهء اينها به خوبى آگاه است ، و هيچ گونه مشقّتى براى او در اين علم و آگاهى وجود ندارد . بلكه در حفظ و نگهدارى آنچه از مخلوقات ابداع كرده ، نيز مشكلى براى او رخ نداده ، و در تنفيذ امور و تدبير موجودات نيز ملالت و فتورى بر او عارض نشده است . بلكه علمش در همه آنها نافذ و احصاى او همه را شامل شده ، و عدالتش همه را در بر گرفته است و با اينكه آنها در آنچه شايستهء مقام اوست تقصير دارند ، فضل و رحمتش شامل حال همهء آنهاست ! .\r\n\r\nشرح و تفسير گستردگى علم الهى\r\nامام عليه السّلام در اين بخش همچنان بحثهاى گستردهء سابق را پيرامون علم خداوند به تمام جزئيّات عالم هستى ادامه مىدهد و با تعبيراتى بسيار جذّاب و الفاظى شيرين و گويا پرده از علم خداوند به تمام ريزه‌كارىهاى اين عالم بر مىدارد و چنان با موشكافى اين بحث را دنبال مىكند كه در هيچ سخنى مانند آن ديده نشده است و با مطالعهء آن ، انسان به يقين باور مىكند كه اين گفتار كسى است كه با جهان ماوراى طبيعت ارتباط دارد و علم و دانش او از سرچشمهء علم الهى مىجوشد .\r\nنخست به سراغ پرندگان آسمان مىرود مىفرمايد : « خداوند از جايگاه بالداران در قلّهء بلند كوهها و از نغمهء مرغان خواننده در آشيانه‌هاى تاريك با خبر است » . ( و مستقرّ ذوات الأجنحة بذرا « 1 » شناخيب « 2 » الجبال ، و تغريد « 3 » ذوات المنطق في دياجير « 4 »\r\n\r\n\r\n","description":"","footnote":"\r\n( 1 ) « ذرا » جمع « ذروه » ( بر وزن هفده ) به معناى مكان مرتفع و بالاى هر چيزى است و به كوهان شتر نيز « ذروه » گفته مىشود .\r\n( 2 ) « شناخيب » جمع « شنخوب » ( بر وزن بهلول ) به معناى قلّه كوه يا بلندى هر چيزى است .\r\n( 3 ) « تعزيد » به معناى آواز خواندن پرندگان است .\r\n( 4 ) « دياجير » جمع « ديجور » به معناى تاريكى است .\r\n","page_name":" 188 ","page_number":188},
  {"content":"\r\n\r\nالأوكار « 1 » ) .\r\nمىدانيم هر يك از پرندگان لانه‌اى مخصوص و متناسب با خويش مىسازد كه با هم بسيار متفاوتند و نيز مىدانيم نغمه‌هاى مرغان انواع و اقسامى دارد كه هر كدام بيانگر مطلبى است ؛ آرى خداوند از تمام جزئيات آنها آگاهى دارد .\r\nسپس به اعماق درياها گام مىنهد و از صدف‌ها و لؤلؤها و امواج سخن مىگويد ؛ مىفرمايد : « خداوند از لؤلؤهايى كه در دل صدف‌ها پنهان است ، و امواج دريا آنها را در دامن خويش پرورش داده ، آگاهى دارد » . ( و ما أوعبته « 2 » الأصداف ، و حضنت عليه أمواج البحار ) .\r\nآنگاه به نظام نور و ظلمت در جهان آفرينش و زندگى انسان‌ها پرداخته ، مىافزايد : « خدا از آنچه تاريكى شب آن را فرا گرفته و يا خورشيد به آن نور افشانده و آنچه ظلمت‌ها و امواج نور ، يكى بعد از ديگرى آن را در بر مىگيرد ، با خبر است » . ( و ما غشيته سدفة « 3 » ليل ، أو ذرّ « 4 » عليه شارق نهار ، و ما اعتقبت عليه أطباق الدّياجير ، و سبحات « 5 » النّور ) .\r\nو از آنجا به سراغ حركات مختلف انسان مىرود و مىافزايد : « او از اثر هر گام ، و احساس هر گونه حركت ، و آهنگ هر سخن ، و جنبش هر لب ، و جايگاه هر انسانى آگاه است » . ( و أثر كلّ خطوة ، و حسّ كلّ حركة ، و رجع كلّ كلمة ، و تحريك كلّ شفة ، و مستقرّ كلّ نسمة ) .\r\nسپس به سراغ كوچكترين ذرّات و مخفىترين صداها مىرود ؛ مىفرمايد : « از وزن\r\n\r\n\r\n","description":"","footnote":"\r\n( 1 ) « اوكار » جمع « وكر » ( بر وزن مكر ) به معناى لانه و آشيانه است .\r\n( 2 ) « أوعبت » از مادّهء « وعب » ( بر وزن صعب ) به معناى گردآورى كردن است .\r\n( 3 ) « سدفه » در اينجا به معناى ظلمت است .\r\n( 4 ) « ذرّ » به معناى پاشيدن است و به معناى نورافشانى طلوع آفتاب نيز مىآيد .\r\n( 5 ) « سبحات » جمع « سبحه » ( بر وزن لقمه ) به معناى شعاع نور است و « سبحات النّور » در جملهء بالا به معناى اشعّهء نور آمده است .\r\n","page_name":" 189 ","page_number":189},
  {"content":"\r\n\r\nهر مورچه ، و نالهء هر صاحب اندوه و غمى اطلاع دارد » . ( و مثقال كلّ ذرّة ، و هماهم « 1 » كلّ نفس هامّة « 2 » ) .\r\nو از آنجا توجّه خود را به درختان و ميوه‌ها و انسان‌ها و نطفه‌ها كه شباهت زيادى با هم دارند ، معطوف مىدارد و مىفرمايد : « او آنچه از ميوه‌ها بر شاخه‌هاى درختان قرار گرفته و برگ‌هايى كه روى زمين ريخته مىشود ، و قرارگاه نطفه ، يا جمع شدن خون و مضغه‌ها يا پرورش يافتن انسان و ساير مخلوقات و مبدء آفرينش آنها ، آرى ! از همهء اينها و تمام جزئيّات آن و اسرار درون و برون آنها ، به خوبى آگاه است » . ( و ما عليها من ثمر شجرة ، أو ساقط ورقة ، أو قرارة نطفة ، أو نقاعة « 3 » دم و مضغة ، أو ناشئة خلق و سلالة ) .\r\nدر قسمت پايانى اين بخش از خطبه ، امام عليه السّلام به نكتهء مهمّى اشاره مىفرمايد و آن اينكه ممكن است با توجّه به گستردگى فوق العادهء امورى كه امام عليه السّلام در اين خطبه به آن اشاره فرموده ، كه تمام ذرّات زمين و آسمان و موجودات جاندار و بىجان ، همه و همه را شامل مىشود ، به گونه‌اى كه هيچ كس با هيچ وسيله‌اى نمىتواند آن را در حساب آورد و بر آن احاطه پيدا كند ؛ آرى با اين گستردگى ، ممكن است اين سؤال پيش آيد كه آيا علم خداوند به اين امور مشكلى براى ذات پاكش ايجاد نمىكند ؟ زيرا انسانها براى احاطه به بخش بسيار بسيار كوچكى از حوادث و اسرار اين جهان ، گرفتار مشقّت و دردسر مىشوند .\r\n\r\n\r\n","description":"","footnote":"\r\n( 1 ) « هماهم » جمع « همهمه » به معناى رفت و آمد صدا در گلو و سينه است و به معناى نالهء آهستهء برخاستهء از اندوه نيز آمده است .\r\n( 2 ) « هامة » به گفتهء بعضى از مفسّران نهج البلاغه كسى است كه داراى همّت بلند است و گاه به معناى اشخاص غمگين ( از مادّهء « هم » به معناى غم ) آمده است و در جملهء بالا مناسب همين است .\r\n( 3 ) « نقاعه » از مادّهء « نقع » ( بر وزن نفع ) به معناى جمع شدن آب و مانند آن در جايى است و « نقاعة دم » به معناى حفره‌اى است كه خون در آن جمع مىشود و در اينجا اشاره به رحم مادر است و بعضى گفته‌اند : در اينجا به معناى « علقه » است .\r\n","page_name":" 190 ","page_number":190},
  {"content":"\r\n\r\nولى امام عليه السّلام با صراحت مىفرمايد : « هيچ گونه مشقّتى براى خداوند در اين زمينه وجود ندارد ( نه تنها در علم و آگاهى بر آنها ، بلكه ) در حفظ و نگهدارى آنچه از مخلوقات ابداع كرده ، مشكلى براى او رخ نداده ؛ ( اضافه بر اين ) در تنفيذ امور و تدبير موجودات نيز ، ملالت و فتورى بر او عارض نشده است » . ( لم يلحقه في ذلك كلفة ، و لا اعترضته في حفظ ما ابتدع من خلقه عارضة ، و لا اعتورته « 1 » في تنفيذ الأمور و تدابير المخلوقين ملالة و لا فترة ) .\r\n« بلكه علمش در آنها نفوذ يافته و شمارش او همه را شامل شده ، و عدالتش همه را در بر گرفته است ، و با اينكه آنها در آنچه شايستهء مقام اوست تقصير و كوتاهى دارند فضل و رحمتش شامل حال همهء آنهاست » . ( بل نفذهم علمه ، و أحصاهم عدده ، و وسعهم عدله ، و غمرهم فضله ، مع تقصيرهم عن كنه ما هو أهله ) .\r\nامام عليه السّلام در جمله‌هاى پر معناى بالا ، بر چند نكته تأكيد مىكند ؛ نخست اين كه :\r\nاحاطهء علمى خداوند به تمام جزئيّات عالم هستى هيچ مشكلى براى او ندارد ؛ ( چرا كه علم خداوند ، علم حضورى است نه علم حصولى ، آن گونه كه شرحش در نكات خواهد آمد ) .\r\nديگر اين كه : علاوه بر احاطهء علمى ، حافظ تمام آنها است كه چيزى برتر از علم است ؛ اين حفظ و نگهدارى نيز مشكلى براى آن ذات مقدّس ايجاد نمىكند ؛ ( چرا كه همه وابسته به وجود او هستند ) .\r\nو ديگر اين كه : علاوه بر آگاهى و نگهدارى ، مدير و مدبّر آنها است و در مسير كمال ، آنها را رهبرى و راهنمايى مىكند ؛ اين نيز ، فتور و ملالتى براى آن ذات پاك ندارد و بى آن كه در انتظار معرفت و شكر خلايق باشد ، فضل او همه را شامل شده و عدل او همه را فرا گرفته است .\r\n\r\n\r\n","description":"","footnote":"\r\n( 1 ) « اعتورت » از مادّهء « إعتوار » به معناى دست به دست كردن و عارض شدن است و در اينجا مناسب ، معناى دوم است .\r\n","page_name":" 191 ","page_number":191},
  {"content":"\r\n\r\nآرى علمش بىپايان ، قدرتش بىانتها و فضلش نامحدود است و از او جز اين انتظار نمىرود .\r\n\r\nنكته‌ها\r\n\r\n1 - وسعت عجيب علم او !\r\nبياناتى كه مولا امير مؤمنان على عليه السّلام در اين بخش از خطبه دربارهء وسعت علم پروردگار فرموده و جزئيّات عجيبى را مورد دقّت قرار داده ، انسان را به ياد آيهء شريفهء سورهء « لقمان » مىاندازد كه مىفرمايد : «  « وَ لَوْ أَنَّ ما فِي الْأَرْضِ مِنْ شَجَرَةٍ أَقْلامٌ وَ الْبَحْرُ يَمُدُّهُ مِنْ بَعْدِهِ سَبْعَةُ أَبْحُرٍ ما نَفِدَتْ كَلِماتُ اللَّهِ إِنَّ اللَّهَ عَزِيزٌ حَكِيمٌ »  ؛ اگر تمام درختان روى زمين ( براى نوشتن كلمات خدا ) قلم شوند و دريا براى آن مركّب گردد و هفت دريا به آن افزوده شود تا كلمات الهى ( معلومات خدا ) را بنويسند ( قلم‌ها و درياها تمام مىشوند ، ولى ) كلمات خداوند تمام نمىشود ؛ چرا كه خدا قادر و حكيم است » « 1 » اگر به اين نكته توجّه كنيم كه آنچه را مولا امير مؤمنان عليه السّلام بيان فرموده ، غالبا مربوط به كرهء زمين و مخلوقات آن است ؛ حال آنكه در اين فضاى عظيم آسمان‌ها ، ممكن است ميليونها ، يا ميلياردها كرات آسمانى با عجايب و شگفتيهاى زيادى باشد كه خداوند به تمام جزئيّات آنها آگاهى دارد و نيز اگر به اين نكته توجه كنيم كه اين جهان ، ميلياردها سال قبل از ما بوده و معلوم نيست تا كى ادامه خواهد يافت ؛ اگر حوادثى را كه در اين زمان فوق العاده طولانى روى مىدهد ، بر آنچه گفته شد بيافزاييم سر از اعداد و ارقامى در مىآورد كه هيچ كس قادر به بيان آن نيست و جز خدا آن را نمىداند .\r\nولى نبايد فراموش كرد كه هدف امام عليه السّلام از بيان اين حقايق و دقايق ، از يك سو ، افزايش معرفة اللّه در شنوندگان است و از سوى ديگر ، تربيت نفوس انسانى به خاطر\r\n\r\n\r\n","description":"","footnote":"\r\n( 1 ) سورهء لقمان ، آيهء 27 .\r\n","page_name":" 192 ","page_number":192},
  {"content":"\r\n\r\nحضور در محضر خداوند در همه حال و آگاهى او از جزئيّات اعمال و نيّات انسان مىباشد .\r\nشاهد اين سخن همان جمله‌هاى پر معنايى است كه امام عليه السّلام در خطبهء 198 بيان فرمود : « يعلم عجيج الوحوش في القلوات ، و معاصي العباد في الخلوات ، و اختلاف النّينان في البحار الغامرات ، و تلاطم الماء بالرّياح العاصفات ؛ خداوند ناله و فرياد حيوانات وحشى را در بيابانها ، و گناه و معاصى بندگان را در خلوتگاهها ، و آمد و شد ماهيان را در اقيانوس‌هاى ژرف ، و تلاطم امواج آب بر اثر وزش تند بادها را مىداند » .\r\n\r\n2 - علم خداوند به تمام جزئيّات\r\nجمعى از فلاسفهء پيشين اعتقاد داشتند كه خداوند نمىتواند عالم به جزئيّات و ريزه‌كارىهاى اين عالم باشد ؛ او فقط يك علم كلى و جامع دارد . آنها مىگفتند :\r\nجزئيّات متعدّد و متكثّرند و موجودات متعدّد در ذات پاك او - كه از جميع جهات واحد است - راه ندارد .\r\nاين سخن يك اشتباه بزرگ است و از اينجا ناشى شده كه علم خدا را - به اصطلاح - « علم حصولى » مىدانستند و چنين مىپنداشتند كه عكس و صورت‌هاى موجودات خارجيّه به ذات پاك او منتقل مىشود ؛ در حالى كه همهء ما امروز مىدانيم كه علم خداوند به موجودات از طريق انتقال عكس و صورت ذهنى آنها - مانند انسانها - نيست ؛ بلكه علم او « علم حضورى » است . يعنى همه جا حاضر است و همهء موجودات ، نزد او حضور دارند و او به همهء آنها احاطه دارد ، بىآنكه احتياج به عكس و نقشى باشد ؛ درست شبيه حضور صورت‌هاى ذهنى انسان در برابر روح او ؛ زيرا صورتهاى ذهنى ، ذاتا در روح انسان‌ها حاضرند نه عكس و نقش آنها ؛ و احاطهء انسان بر آنها نوعى احاطهء حضورى است .\r\nتأكيد امام عليه السّلام در اين خطبه بر علم خداوند به تمام جزئيّات هستى ، خط بطلان بر اعتقاد بعضى از فلاسفه ، در زمينهء نفى خدا به جزئيّات ، مىكشد و نشان مىدهد\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nكه او بر همه چيز ، اعم از كلّى و جزيى و حتّى كوچكترين جزئيّات ، احاطه دارد .\r\n\r\n3 - سخن جالبى از ابن ابى الحديد ، در شرح اين خطبه\r\nهنگامى كه اين عالم مشهور در « شرح نهج البلاغه » خود به اين بخش از خطبه مىرسد - كه دربارهء وسعت علم بىپايان خدا به زيباترين بيانى سخن مىگويد - در شگفتى عميقى فرو مىرود و مىگويد : « اگر « نضر بن كنانه » ( جدّ اعلاى عرب ) اين كلمات فصيح و بليغ را مىشنيد دربارهء گوينده آن همان مىگفت كه « ابن جريح » در مورد يكى از فصحاى بزرگ عرب « اسماعيل بن بلبل » گفت كه خلاصه‌اش چنين است :\r\nبعضى گفتند اسماعيل از شيبان است ، من به آنان گفتم چنين نيست ، به جانم سوگند ! قبيلهء شيبان از اوست . » اشاره به اينكه آن قبيله هر افتخارى دارند ، از او نشأت مىگيرد ، و چه بسيارند پدرانى كه از فرزندان شريف خود ، كسب مقام و برترى مىكنند ، همانگونه كه طايفهء « عدنان » از رسول اللّه صلّى اللّه عليه و آله كسب شرف كرد .\r\nسپس مىافزايد : « نه تنها قبيلهء « عدنان » و « قحطان » به وجود على عليه السّلام مباهات مىكند بلكه چشم « ابراهيم خليل عليه السّلام » نيز به وجود او روشن مىشود و مىگويد : او پايه‌هاى توحيدى را كه من نهادم مستحكم ساخت و خداوند از دودمان من فرزندى آفريد كه علم توحيد را گسترش بىنظيرى داد ؛ بلكه اگر اين سخن ( بخش‌هايى از خطبه كه مربوط به علم خداوند است ) را « ارسطاطاليس » كه عقيده به نفى علم خدا به جزئيّات داشت ، مىشنيد ، قلبش لرزان مىشد و مو بر بدنش راست مىگشت و فكرش در اضطراب فرو مىرفت ، و من كلامى را شبيه اين كلام نمىبينم ، مگر سخن خداوند ، كه كلام على عليه السّلام هم از كلام خدا سرچشمه گرفته و شعله‌اى از آن آتش فروزان است و شرح و تفسيرى از آيات خداوند است » . « 1 »\r\n\r\n\r\n","description":"","footnote":"\r\n( 1 ) شرح نهج البلاغه ابن ابى الحديد ، جلد 7 ، صفحهء 23 ( با كمى تلخيص ) .\r\n","page_name":" 194 ","page_number":194},
  {"content":"\r\n\r\n\r\nبخش بيست و چهارم\r\nالّلهمّ أنت أهل الوصف الجميل ، و التّعداد الكثير ، إن تؤمّل فخير مأمول ، و إن ترج فخير مرجوّ . الّلهمّ و قد بسطت لي فيما لا أمدح به غيرك ، و لا أثني به على أحد سواك ، و لا أوجّهه إلى معادن الخيبة و مواضع الرّيبة ، و عدلت بلساني عن مدائح الآدميّين ؛ و الثّناء على المربوبين المخلوقين . الّلهمّ و لكلّ مثن على من أثنى عليه مثوبة من جزاء ، أو عارفة من عطاء ؛ و قد رجوتك دليلا على ذخائر الرّحمة و كنوز المغفرة . الّلهمّ و هذا مقام من أفردك بالتّوحيد الّذي هو لك ، و لم ير مستحقّا لهذه المحامد و الممادح غيرك ؛ و بي فاقة إليك لا يجبر مسكنتها إلّا فضلك ، و لا ينعش من خلّتها إلّا منّك وجودك ، فهب لنا في المقام رضاك ، و أغننا عن مدّ الأيدي إلى سواك ؛  « إِنَّكَ عَلى كُلِّ شَيْءٍ قَدِيرٌ »  .\r\n\r\nترجمه\r\nخداوندا ! تو دارى اوصاف جمال و صفات كمال فراوان هستى ؛ اگر به تو آرزومنديم به خاطر آن است كه تو بهترين آرزوى مايى . و اگر به تو اميدواريم تو بهترين اميد ما هستى ؛ بار الها ! تو به من توان دادى كه به مدحى بپردازم كه غير تو را با آن مدح نمىگويم ، و به ثنايى روى آورم كه بر غير تو نمىخوانم ؛ و روى سخنم را به كسانى كه كانون نوميدى و شك و ترديد هستند ، متوجّه نمىسازم ، تو زبانم را ( در پرتو معرفتت ) از مدح و ستايش انسان‌ها و ثناخوانى مخلوقات بازداشتى .\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nخداوندا ! هر ثناخوانى ؛ از سوى كسى كه ثنايش را مىگويد ، پاداش و عطايى دارد ( به همين دليل ) من اميدوارم كه مرا به سوى ذخاير رحمت و گنج‌هاى مغفرت رهنمون گردى ، خداوندا ! اين وضع كسى است كه تو را در توحيد خاصّ خودت يكتا شمرده ، و غير تو را لايق اين ستايش‌ها ، و ثناها نمىداند . ( خداوندا ! ) من به تو نياز دارم . نيازى كه جز فضل تو نمىتواند آن را بر طرف سازد ؛ و پريشانم ، پريشانى و فقرى كه جز بخشش تو نمىتواند آن را بر طرف سازد . حال كه چنين است ، رضاى خود را در اين موقعيّت به ما عطا كن و دست نياز ما را از دامن غير خود كوتاه گردان « كه تو بر هر چيز توانايى » .\r\n\r\nشرح و تفسير تو اميد منى ، تو پناه منى !\r\nفراموش نكرده‌ايم كه امام عليه السّلام اين خطبهء بسيار جامع و مفصّل را در پاسخ كسى بيان فرمود كه تقاضاى بحثى دربارهء صفات خدا نموده بود و امام عليه السّلام نخست با دقيق‌ترين و ظريف‌ترين عبارات ، صفات خداوند را اعم از صفات جمال و كمال ، شرح مىدهد ، سپس به سراغ صفات فعل او مىرود ، از آفرينش فرشتگان و زمين و آسمان و آنگاه خلقت انسان و انواع نعمت‌هايى كه به او بخشيده و سرانجام از علم خداوند به همهء جزئيّات و كليّات جهان هستى ، سخن مىگويد .\r\nسپس در اين بخش از خطبه كه بخش پايانى آن است ، رو به درگاه خدا مىآورد و با دعاى پر معنايى كه بحث‌هاى اين خطبه را تكميل مىكند آن را پايان مىدهد .\r\nدر اين بخش ، نخست خداوند را به بهترين صفات توصيف مىكند ؛ توصيفى كه براى غير او جايز نيست و نشانه‌اى از توحيد در مقام دعا است مىفرمايد :\r\n« خداوندا ! تو داراى اوصاف جمال و صفات كمال فراوان هستى » . ( الّلهمّ أنت أهل\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nالوصف الجميل ، و التّعداد « 1 » الكثير ) .\r\nآرى تمام صفات نيك در ذات پاكت جمع است ، « تو كريمى ، تو رحيمى ، تو نمايندهء فضلى ، تو سزاوار ثنايى » . و به همين دليل : « اگر به تو آرزومنديم به خاطر آن است كه تو بهترين آرزوى مايى و اگر به تو اميدواريم تو بهترين مايهء اميد و رجايى » ( إن تؤمّل فخير مأمول ، و إن ترج فخير مرجوّ ) .\r\nسپس مىافزايد : « بارالها ! تو به من ، توان دادى كه به مدحى بپردازم كه غير تو را با آن ، مدح نمىگويم و به ثنايى روى آورم كه بر غير تو نمىخوانم و روى سخنم را به كسانى كه كانون نوميدى و محلّ ترديد هستند ، متوجه نمىسازم ؛ ( آرى ) تو زبانم را از مدح و ستايش انسان‌ها و ثناخوانى مخلوقات ( در پرتو معرفت و ايمان به ذات پاكت ) باز داشته‌اى » . ( الّلهمّ و قد بسطت لي فيما لا أمدح به غيرك ، و لا أثني به على أحد سواك ، و لا أوجّهه إلى معادن الخيبة و مواضع الرّيبة ، و عدلت بلساني عن مدائح الآدميّين ؛ و الثّناء على المربوبين المخلوقين ) .\r\nجالب اينكه امام عليه السّلام مدح و ستايش پروردگار را با شكر مىآميزد و از اينكه خداوند ، توفيق عنايت كرده كه زبانش به مدح و ثناى انسانها و مخلوقات - در برابر خالق - به گردش در نيايد ، اظهار مسرّت مىكند و چه كارى از اين بهتر كه انسان چشم بر عالم اسباب ببندد و در ماوراى آن تنها ذات « مسبّب الأسباب » را ببيند و تمام حمد و ثناى خود را به پيشگاه او نثار كند .\r\nسپس در يك نتيجه‌گيرى زيبا و دلنشين به پيشگاه خدا چنين عرضه مىدارد :\r\n« خداوندا ! هر ثناخوانى از سوى كسى كه ثنايش را مىگويد پاداش و عطايى دارد و من اميدوارم كه مرا به سوى ذخاير رحمت و گنج‌هاى مغفرت ، رهنمون كردى » .\r\n\r\n\r\n","description":"","footnote":"\r\n( 1 ) « تعداد » ( به فتح تاء ) به گفتهء ارباب لغت معناى مصدرى دارد ؛ و به معناى شمارش چيزى است . ( بعضى آن را مصدر ثلاثى مجرّد مىدانند و بعضى مصدر باب تفعيل ، كه نخست تعديد بوده و ياى آن تبديل به الف شده است ) و تلفّظ « تعداد » ( به كسر تاء ) بسيار كم است .\r\n","page_name":" 197 ","page_number":197},
  {"content":"\r\n\r\n( الّلهمّ و لكلّ مثن على من أثنى عليه مثوبة من جزاء أو عارفة من عطاء ؛ و قد رجوتك دليلا على ذخائر الرّحمة و كنوز المغفرة ) .\r\nاين تعبير ممكن است به معناى تقاضاى رحمت عظيم و مغفرت گستردهء خدا باشد ، يا به معناى تقاضاى استعداد و توفيق كسب شايستگىها براى وصول به آنها بوده باشد .\r\nفرق ميان « جزاء » و « عارفه » ممكن است اين باشد كه « جزاء » به عنوان پاداش عمل است و « عارفه » به معناى فضل و رحمت الهى - اضافه بر پاداش - است و از آنجا كه خداوند به فضل و عطا معروف است ، تعبير به « عارفه » شده است . ( در واقع « عارفه » در اينجا به معناى معروف است ) .\r\nسپس مىافزايد : « خداوندا ! اين وضع كسى است كه تو را در توحيد خاصّ خودت ، يكتا شمرده و غير تو را مستحقّ اين ستايش‌ها و مدح‌ها نمىداند . ( خداوندا ! ) من به تو نياز دارم ، نيازى كه جز فضل تو نمىتواند آن را بر طرف سازد و پريشانم ، پريشانى و فقرى كه جز بخشش ، وجود تو نمىتواند آن را بر طرف سازد » . ( الّلهمّ و هذا مقام من أفردك بالتّوحيد الّذي هو لك ، و لم ير مستحقّا لهذه المحامد و الممادح غيرك ؛ و بي فاقة إليك لا يجبر مسكنتها إلّا فضلك ، و لا ينعش « 1 » من خلّتها « 2 » إلّا منّك وجودك ) .\r\nدر واقع امام عليه السّلام مىخواهد اين حقيقت را بازگو كند كه من تنها ثناى تو مىگويم و تنها به تو اميد بسته‌ام و حلّال مشكلات من تنها تويى ! كه اين همان حقيقت توحيد صفات و توحيد افعالى است .\r\nسرانجام با دو دعاى بسيار جامع و پر معنا ، اين خطبهء عظيم و بىنظير را پايان مىبخشد ؛ عرضه مىدارد : « حال كه چنين است رضاى خود را در اين موقعيت به ما\r\n\r\n\r\n","description":"","footnote":"\r\n( 1 ) « ينعش » از مادّهء « نعش » در اصل به معناى بلند كردن و رهايى بخشيدن است ( و جسد بىجان آدمى را از اين جهت نعش مىگويند كه بلند مىكنند و به محلّ مناسبى منتقل مىسازند ) .\r\n( 2 ) « خلّه » به معناى احتياج و فقر است و به معناى لاغرى هم آمده است .\r\n","page_name":" 198 ","page_number":198},
  {"content":"\r\n\r\nعطا كن و دست نياز ما را از دامان غير خود كوتاه گردان ! « كه تو بر هر چيز توانايى » .\r\n( فهب لنا في هذا المقام رضاك ، و أغننا عن مدّ الأيدي إلى سواك ؛ « إنّك على كلّ شيء قدير ) .\r\nچقدر جالب است بزرگ مردى كه در ميدان فصاحت و بلاغت و بيان دقيق‌ترين نكته‌هاى توحيد و شرح معارف الهيّه ، اين گونه مىدرخشد و داد سخن مىدهد ؛ در پايان ، بىآنكه گرد و غبار خود بزرگ بينى بر دامانش بنشيند ، با نهايت تواضع و فروتنى دست به درگاه خدا بر مىدارد و با تمام وجود خويش ، رضاى او را مىطلبد و غير او را به فراموشى مىسپرد .\r\n\r\nنكته اعجاز بيان !\r\nهمان گونه كه قرآن مجيد بزرگترين معجزهء جاويدان پيامبر اسلام صلّى اللّه عليه و آله است ، بعضى از خطبه‌هاى نهج البلاغه به راستى در حدّ اعجاز است ! يعنى تنها از امام معصومى ممكن است صادر شود و انسان‌هاى ديگر قدرت مقابله با آن را ندارند . از جمله همين خطبهء « اشباح » است كه اكنون در پايان شرح و تفسير خطبه ، مىتوانيم با آگاهى بيشترى از آن سخن بگوييم .\r\nاز نظر فصاحت و بلاغت ، تعبيرات به قدرى شيرين و در عين ايجاز ، گويا و در عين گويايى ، عميق و در عين عمق ، روح پرور است كه قلب و جان انسان را لبريز از نور و معنويّت آميخته با شعف و شادى مىكند و گويى با خود به پرواز در مىآورد و در ملكوت اعلى جاى مىدهد .\r\nاز نظر احاطهء ادبى بر لغات عرب ، آنقدر عجيب است كه هيچكس - هر چند\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nساليان دراز با لغات و فرهنگ نامه‌هاى عرب سر و كار داشته باشد - نمىتواند بدون مراجعه به منابع اصلى لغت ، به مفاهيم آن كاملا آگاهى يابد .\r\nاز نظر محتوا ، آنچنان ژرف و عميق است كه انسان تصوّر نمىكند دربارهء صفات خدا و معارف الهيّه سخنى بالاتر از آن پيدا شود . اينجاست كه انسان به ياد كلمات مولا عليه السّلام در خطبهء « شقشقيّه » ( خطبه 3 ) مىافتد كه فرمود : « ينحدر عنّي السّيل ، و لا يرقى إلىّ الطّير ؛ چشمه‌هاى ( علم و دانش ) از دامان كوهسار وجودم ، جارى است و مرغان ( دور پرواز انديشه‌ها ) به افكار بلند من راه نتوانند يافت » .\r\nاز نظر آثار تربيتى ، هنگامى كه نعمت‌هاى خدا را با تمام ريزه‌كارىهايش توصيف مىكند ، چنان حسّ شكرگزارى را در انسان زنده مىنمايد ، كه خود را در پيشگاه بخشندهء اين نعمت‌ها به خاطر قصور در شكرگزارى شرمنده مىبيند و هنگامى كه از علم بىپايان خدا و حضور پروردگار در تمام صحنهء هستى سخن مىگويد ، انسان به خوبى احساس مىكند كه معناى اين جملهء « عالم محضر خداست و در محضر عصيان نكنيد » يعنى چه ! دعاهاى عرفانى پايان خطبه ، و تواضع و فروتنى فوق العادهء امام عليه السّلام بعد از بيان آن همه نكات علمى و عرفانى و تربيتى ، يك درس مهم براى هر انسان بيدارى است كه هرگز گرفتار غرور و خودبينى نشود و همه چيز را از خدا بداند و هرگاه دست حاجت مىبرد به آستان مقدّس او دست برد كه « كريم است و رحيم است و غفور است و ودود ! » .\r\n\r\n","description":"","footnote":"","page_name":" 200 ","page_number":200},
  {"content":"\r\n\r\n\r\nخطبهء 92 « 1 » و من كلام له عليه السّلام لمّا أراده الناس على البيعة بعد قتل عثمان\r\nاين سخن را امام وقتى ايراد كرد كه مردم بعد از قتل عثمان ، مىخواستند با او بيعت كنند ( و او مىخواست با اين سخن هم به مردم اتمام حجّت كند و هم بىاعتنايى خود را به مقام ، ثابت نمايد ) .\r\n\r\nخطبه در يك نگاه\r\nيكى از شارحان معروف نهج البلاغه ( مرحوم علّامهء خويى ) مىنويسد : « از روايات استفاده مىشود كه سبب ايراد اين خطبه آن بود كه خلفاى پيشين سنّت رسول\r\n\r\n\r\n","description":"","footnote":"\r\n( 1 ) سند خطبه : نويسندهء « مصادر نهج البلاغه » در ذيل اين خطبه مىگويد : « طبرى » و « ابن اثير » آن را در حوادث سال 35 هجرى با تفاوت مختصرى نقل كرده‌اند و آنچه از مراجعه به اين دو مدرك استفاده مىشود ، اين است كه امام عليه السّلام اين جمله‌ها را پشت سر هم به صورت يك خطبه بيان نفرموده ؛ بلكه بين آن حضرت و مردم گفتگوهايى در زمينهء خلافت شد و امام سخنانى بيان فرمود كه مرحوم « سيّد رضى » همهء آنها را در كلام بالا جمع آورى كرده و گفتگوهاى مردم را از آن حذف نموده است .\r\nاز آنچه در بالا گفته شد ، استفاده مىشود كه اين كلام قبل از « سيّد رضى » از دو منبع معروف اهل سنّت نقل شده است ؛ سپس « سيّد رضى » از منبعى كه نزد او معتبر بوده است ، آن را نقل كرده است ( به تاريخ طبرى ، جلد 3 ، صفحهء 456 و تاريخ كامل ابن اثير ، جلد 3 ، صفحهء 190 به بعد مراجعه شود ) همچنين « شيخ مفيد » در « الجمل » صفحهء 48 ، و « ابن جوزى » ، در « تذكرة الخواص ، صفحهء 57 ، اين خطبه را نقل كرده‌اند .\r\n","page_name":" 201 ","page_number":201},
  {"content":"\r\n\r\nخدا صلّى اللّه عليه و آله را در تقسيم عادلانهء بيت المال و رعايت مواسات بين مردم ، تغيير دادند ؛ عرب را بر عجم و موالى را بر بردگان و بزرگان قبيله را بر افراد عادى مقدّم داشتند .\r\nهنگامى كه عثمان به حكومت رسيد ، اين معنا تشديد شد ؛ او خويشاوندان خود را از بنى اميّه بر ساير مردم برترى بخشيد ( مقامات و پست‌هاى حكومت را بين آنها تقسيم كرد و اموال عظيمى از بيت المال را در اختيار آنها گذاشت ) ؛ سال‌ها اين رسم در ميان آنان رواج داشت و بسيارى از مردم به آن خو گرفته بودند و سيرهء رسول خدا صلّى اللّه عليه و آله به فراموشى سپرده شده بود .\r\nهنگامى كه بعد از كشته شدن عثمان ، همگان دست بيعت را به سوى على عليه السّلام دراز كردند ، بزرگان قبايل و افراد سرشناس از آن حضرت انتظار داشتند كه به همان شيوهء خلفا عمل كند در حالى كه امام عليه السّلام تنها سيرهء پيامبر اكرم صلّى اللّه عليه و آله را ملاك مىدانست ؛ ناچار با اين سخنان با آنها اتمام حجّت كرد و با صراحت اعلام داشت كه اگر رشتهء خلافت را به دست گيرد مطابق خواستهء آنها عمل نخواهد كرد » . « 1 » در ضمن ، بىاعتنايى خود را به خلافت و مقامات ظاهرى كاملا نشان داد و در آغاز ، دست رد به سينهء طالبان بيعت زد تا هيچ كس تصوّر نكند ، پذيرش بيعت مردم از سوى امام عليه السّلام به خاطر علاقهء او به خلافت بوده است .\r\n\r\n\r\n","description":"","footnote":"\r\n( 1 ) منهاج البراعه ، جلد 7 ، صفحهء 62 .\r\n","page_name":" 202 ","page_number":202},
  {"content":"\r\n\r\nدعوني و التمسوا غيرى ؛ فإنّا مستقبلون أمرا له وجوه و ألوان ؛ لا تقوم له القلوب ، و لا تثبت عليه العقول . و إنّ الآفاق قد أغامت ، و المحجّة قد تنكّرت . و اعلموا أنّي إن أجبتكم ركبت بكم ما أعلم ، و لم أصغ إلى قول القائل و عتب العاتب ، و إن تركتموني فأنا كأحدكم ؛ و لعلّي أسمعكم و أطوعكم لمن و لّيتموه أمركم ، و أنا لكم وزيرا ، خير لكم منّي أميرا !\r\n\r\nترجمه\r\nمرا رها كنيد و ديگرى را بطلبيد ! چرا كه ما به استقبال چيزى مىرويم كه چهره‌ها و رنگ‌هاى گوناگون دارد و دلها نسبت به آن استوار و عقل‌ها بر آن ثابت نمىماند ( چون قبول زمامدارى در اين شرايط بسيار مشكل و طاقت فرساست ) ؛ ابرهاى تيره و تار ، افق‌ها را پوشانيده و راه مستقيم حق ( در اين فضاى ظلمانى ) ناشناخته است . بدانيد اگر من دعوت شما را بپذيرم مطابق آنچه خود ، مىدانم ( با اصول حق و عدالت ) با شما رفتار خواهم كرد و هرگز به سخن اين و آن و سرزنش سرزنش كنندگان ، گوش نخواهم داد ! و اگر مرا رها كنيد همچون يكى از شما خواهم بود ( و با عدم وجود يارو ياور ، مسئوليّتى نخواهم داشت ) بلكه شايد از شما شنواتر و مطيع‌تر ، نسب به رئيس حكومت و واليان امر ( در حفظ كيان اسلام و منافع مردم ) بوده باشم و من براى شما وزير و مشاور باشم بهتر از آن است كه امير و رهبر باشم ( چرا كه اگر امير باشم و با من مخالفت كنيد كافر مىشويد ، ولى اگر ديگرى به جاى من باشد چنين نيست ) .\r\n\r\n","description":"","footnote":"","page_name":" 203 ","page_number":203},
  {"content":"\r\n\r\n\r\nشرح و تفسير مرا رها كنيد و به دنبال ديگرى برويد !\r\nشارحان « نهج البلاغه » بحث‌هاى فراوانى پيرامون اين خطبه كرده‌اند و بيشتر به اشكالاتى كه مربوط به مسئلهء امامت است ، پرداخته‌اند ؛ حتّى بسيارى از آنها شرح خطبه را رها كرده ، مستقيما به سراغ پاسخ اشكالات رفته‌اند ؛ ولى بهتر اين است كه ما نخست به تفسير خطبه بپردازيم و در پايان به سراغ سؤال و جوابهايى كه پيرامون اين خطبه مطرح شده است ، برويم .\r\nامام عليه السّلام در برابر كسانى كه دست بيعت به سوى او دراز كرده‌اند و از هر طرف هجوم آورده‌اند و گمانشان اين بوده كه امام هم برنامهء تبعيض‌هاى ناروا در تقسيم بيت المال و مقام‌ها و پست‌ها را انجام خواهد داد ، مىفرمايد : « مرا رها نمائيد و ديگرى را طلب كنيد ! » ( دعوني و التمسوا غيري ) .\r\nسپس به بيان دليل اين مطلب پرداخته ، مىفرمايد : « زيرا ما به استقبال چيزى مىرويم كه چهره‌ها و رنگ‌هاى گوناگونى دارد ؛ و دلها نسبت به آن استوار و عقل‌ها بر آن ثابت نمىماند ! » ( فإنّا مستقبلون أمرا له وجوه و ألوان ؛ لا تقوم له القلوب ، و لا تثبت عليه العقول ) .\r\nاشاره به اينكه مردم بر اثر كارهاى نارواى خلفا - مخصوصا عثمان - اتّحاد نخستين را از دست داده‌اند و هر كس براى خود نظرى دارد و آن را دنبال مىكند و بسيارى از آنها همچون شكارچيان در هر جا دنبال شكارى از اموال و مقامات دنيا هستند و با اين اختلاف و تشتّت ، باز گرداندن مردم به وحدت عصر رسول اللّه كار بسيار مشكل و پيچيده‌اى است و انتظارات آنها حدّ و مرزى ندارد .\r\nسپس در ادامهء اين سخن ، دور نماى تاريك آينده را با واقع بينى دقيقى ترسيم مىكند و مىفرمايد : « ابرهاى تيره و تار افق‌ها را پوشانيده و راه مستقيم حق ( در اين فضاى ظلمانى ) ناشناخته است » .\r\n\r\n","description":"","footnote":"","page_name":" 204 ","page_number":204},
  {"content":"\r\n\r\n( و إنّ الآفاق قد أغامت « 1 » ، و المحجّة « 2 » قد تنكّرت ) .\r\nچرا كه هوا و هوس‌هاى شيطانى و زرق و برق فريبندهء دنيا چنان فضاى افكار و قضاوت جامعه را تيره و تار كرده كه اجازه نمىدهد راه صحيح را از چاه بشناسد و از پرتگاههايى كه در مسير آنهاست ، بپرهيزد و به گفتهء دانشمند مصرى محمّد عبده :\r\n« طمعهايى كه در بسيارى از مردم در عهد عثمان به خاطر بخششهاى بىدريغ از بيت المال و انواع تبعيضهاى ناروا حاصل شده بود ، به آسانى به آنها اجازه نمىداد كه بعدا با ديگران مساوات داشته باشند و هرگاه عدل على عليه السّلام به سراغ آنها مىآمد ، از آن مىگريختند و به سراغ بر پا ساختن فتنه‌ها مىرفتند تا به مقصود خود برسند و اين در اغلب رؤسا و سردمداران قوم وجود داشت و امام بر سر دو راهى قرار داشت ؛ اگر همان امتيازات را به آنها مىداد مرتكب ظلم عظيم و مخالفت با شرع شريف مىشد ( و اگر تسليم آنها نمىشد فتنه‌گرىها آغاز مىگشت ) و از سوى ديگر ، تودهء مردم كه بر ضدّ مظالم عثمان به پا خاسته بودند ، خواهان عدل و داد بودند و مىبينيم كه آنچه را على عليه السّلام پيش بينى مىكرد ، بعد از قبول بيعت مردم رخ داد ( و فرياد مخالفت دنيا پرستان از هر سو بلند شد ) » . « 3 » سپس در تأكيد بيشترى نسبت به اين موضوع ، كه اگر من زمام امور را بدست گيرم روش‌هاى نادرست پيشين را ادامه نخواهم داد ؛ بلكه همچون زمان پيامبر اكرم به سراغ حقّ و عدالت خواهم رفت ، مىافزايد : « بدانيد اگر من دعوت شما را بپذيرم ،\r\n\r\n\r\n","description":"","footnote":"\r\n( 1 ) « أغامت » از مادّهء « غيم » گرفته شده كه به معناى ابر است ؛ بنابر اين ، جملهء « إنّ الآفاق قد أغامت » يعنى :\r\nافق‌ها را ابر پوشانده است ؛ كه در اينجا كنايه از تاريك بودن اوضاع سياسى و اجتماعى مسلمين در آن زمان است .\r\n( 2 ) « محجّه » در لغت به معناى طريقهء واضح و راه روشن و مستقيم است ، خواه ظاهرى باشد يا معنوى ، و در اصل از مادّهء « حجّ » به معناى « قصد » گرفته شده ؛ زيرا هميشه انسان قصد دارد از راه روشن و مستقيم برود ، تا به مقصود برسد .\r\n( 3 ) شرح نهج البلاغهء شيخ محمّد عبده ، ذيل خطبهء 92 ، صفحهء 233 .\r\n","page_name":" 205 ","page_number":205},
  {"content":"\r\n\r\nمطابق آنچه خود مىدانم ( از اصول حق و عدالت ) با شما رفتار خواهم كرد و هرگز به سخن اين و آن و سرزنش سرزنش كنندگان گوش نخواهم داد ! » ( و اعلموا أنّي إن أجبتكم ركبت بكم ما أعلم ، و لم أصغ إلى قول القائل و عتب « 1 » العاتب ) .\r\nاشاره به اينكه من مىدانم مصلحت انديشان دنيا طلب ، در آينده به من خواهند گفت كه اجراى حق و عدالت امر حكومت را بر من مشكل مىكند و مخالفت‌ها را برمىانگيزد ؛ اصول سياست مدارى ايجاب مىكند كه همان ناهنجارىهاى سابق را ادامه دهم ؛ بيت المال را به زورمندان ببخشم و مناصب و پست‌ها را در اختيار گردنكشان قرار دهم هر چند به قيمت پايمال شدن حقوق تودهء مردم باشد ؛ درست همان كارى كه اسلام و همهء اديان آسمانى براى نفى آن آمده‌اند :  « لَقَدْ أَرْسَلْنا رُسُلَنا بِالْبَيِّناتِ وَ أَنْزَلْنا مَعَهُمُ الْكِتابَ وَ الْمِيزانَ لِيَقُومَ النَّاسُ بِالْقِسْطِ »  ؛ « 2 » ما رسولان خود را با دلايل روشن فرستاديم و با آنها كتاب ( آسمانى ) و ميزان ( شناسايى حق از باطل و قوانينى عادلانه ) نازل كرديم ، تا مردم قيام به عدالت كنند » .\r\nسپس براى اتمام حجّت و اثبات بىاعتنايى خود به مقام‌هاى ظاهرى مىافزايد :\r\n« اگر مرا رها كنيد همچون يكى از شما خواهم بود ( و با عدم وجود يار و ياور مسئوليّتى نخواهم داشت ) بلكه شايد از شما شنواتر و مطيع‌تر نسبت به رئيس حكومت و واليان امر ( در حفظ كيان اسلام و منافع مردم ) بوده باشم » ( و إن تركتموني فأنا كأحدكم ؛ و لعلّي أسمعكم و أطوعكم لمن و لّيتموه أمركم ) .\r\nاين تعبير نشان مىدهد كه امام عليه السّلام در عالمى غير از عالم مصلحت گرايان دنيا پرست و سياست پيشه ، سير مىكرد و هرگز حكومت را به عنوان يك طعمهء شيرين و لذيذ نمىدانست ؛ بلكه وظيفه‌اى سنگين و مقدّمه‌اى براى احياى ارزش‌هاى اسلامى مىشمرد ، كه بدون آن ، حكومت به اندازهء آب بينى حيوانى هم ارزش ندارد .\r\n\r\n\r\n","description":"","footnote":"\r\n( 1 ) « عتب » مصدر است و به معناى سرزنش كردن آمده است .\r\n( 2 ) سورهء حديد ، آيهء 25 .\r\n","page_name":" 206 ","page_number":206},
  {"content":"\r\n\r\nدر پايان روى سخنش را به همان گروه دنيا پرست و زيادت خواه و سياست باز كرده ، مىفرمايد : « من براى شما وزير و مشاور باشم ، بهتر از آن است كه امير و رهبر باشم » . ( و أنا لكم وزيرا ، خير لكم منّي أميرا ) .\r\nچرا كه اگر امير باشم شما هرگز نمىتوانيد به خود كامگىها و غصب حقوق محرومان ادامه دهيد ، ولى در مشاورت با من بهره‌هايى از حق خواهيد برد ، بىآنكه مسئول اعمال شما باشم .\r\nتاريخ با صراحت مىگويد تمام پيش بينىهاى امام عليه السّلام در اين كلام شريف به وقوع پيوست . و بر خلاف آنچه برخى از كوته نظران مىانديشند ، امام عليه السّلام كاملا از شرايط سخت دوران حكومت خود آگاه بود و تمام واكنش‌هاى مخالفان را پيش بينى مىكرد ؛ هرگز غافلگير نشد و چيزى بر خلاف آنچه گفته بود روى نداد ، ولى او پيرو مكتبى بود كه مىگفت : احياى ارزش‌ها ، هر چند به قيمت قربانى شدن خود انسان باشد ، بر هر چيز مقدّم است ؛ نه مكتب‌هاى دنياى مادّى كه مىگويند : براى حفظ حكومت مىتوان ارزش‌ها را قربانى كرد ! او به گفتهء خود عمل كرد ؛ حتّى حاضر نشد به برادرش « عقيل » سهم مختصرى ، اضافه بر آنچه حقّ او بود ، از بيت المال بدهد .\r\nاو بر خلاف خليفهء پيشين ، كمترين چيزى براى خود نياندوخت و روزى خطاب به مردم فرمود : « دخلت بلادكم بأشمالي هذه و رحلتي ، و راحلتى ، هاهي فإن أنا خرجت من بلادكم به غير ما دخلت فإنّني من الخائنين ؛ من به سرزمين شما وارد شدم با اين لباس و اين اثاث مختصر و اين مركب ؛ و اگر از سرزمين شما به غير از اين خارج شوم ( و چيزى از بيت المال مسلمين را با خود ببرم ) ؛ از خائنانم ! » « 1 » بر خلاف آنچه معمول سياستمداران امروز است ، كه به هنگام انتخابات\r\n\r\n\r\n","description":"","footnote":"\r\n( 1 ) بحار الانوار ، جلد 40 ، صفحهء 325 .\r\n","page_name":" 207 ","page_number":207},
  {"content":"\r\n\r\nوعده‌هاى فريبنده‌اى به مردم مىدهند و براى جلب آرا به هر كار خلافى دست مىزنند ، امام عليه السّلام اهداف واقعى خود را كاملا روشن ساخت و از مسائلى كه در ذائقهء بسيارى تلخ بود ، خبر داد و براى اينكه كمترين شائبهء اغفال در كار نباشد ، مردم را از طوفان‌هاى آينده آگاه نمود ؛ اين كارى است كه در برنامهء هيچ يك از زمامداران دنياى مادّى در طول تاريخ ، سابقه نداشته است .\r\n\r\nنكته‌ها\r\n\r\n1 - چرا فرمود دست از من برداريد ؟\r\nشارحان « نهج البلاغه » و ديگر انديشمندان اسلام دربارهء اين كلام امير مؤمنان سخنان بسيارى گفته‌اند ؛ گروهى آن را دليل بر عدم وجود نصّ بر مسئلهء امامت و ولايت پنداشته‌اند و گروهى در مقابل به دفاع برخاسته‌اند و جمعى از - به اصطلاح - روشنفكران عصر ما ، آن را دليل بر اصالت رأى مردم در حكومت گرفته‌اند و همچنين . . .\r\nولى براى اينكه در اينجا بيراهه نرويم بهتر است قبل از قضاوت دربارهء متن خطبه ، به شرايط زمانى و مكانى و ساير مقدّماتى كه فضاى اصلى خطبه را تشكيل مىدهد ، توجّه كنيم . از جمله :\r\nالف ) اين سخن در زمانى از امام صادر شد كه « عثمان » بر اثر حيف و ميل در بيت المال و مسلّط ساختن بنى اميّه بر جان و مال مردم و بروز اغتشاش در مناطق مختلف ، به قتل رسيده بود و مردم براى بيعت ، به سوى امام هجوم آورده بودند .\r\nمردمى كه سران آنها به امتيازات بىدليل زمان عثمان خو گرفته بودند ، انتظار داشتند امام هم بيت المال مسلمين را مطابق ميل آنها تقسيم كند و سياستمدارانشان انتظار داشتند كه در برابر بيعت با امير مؤمنان عليه السّلام ، پست‌هاى مهمّ\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nفرماندارى و استاندارى كشور وسيع اسلام ، در اختيار آنها گذاشته شود .\r\nبسيارى از تودهء مردم نيز از ارزش‌هاى اسلامى فاصله گرفته و به خاطر وفور غنايم جنگى ، آلودهء زرق و برق دنيا شده بودند ؛ افكار جاهلى در ميان آنها خودنمايى مىكرد و زندگى عصر پيامبر - به خاطر بىتوجّهى خلفا - به فراموشى سپرده شده بود .\r\nبه همين دليل ، امام خود را بر سر دو راهى مىديد : تسليم نشدن در برابر بيعت مردم در آن شرايط بحرانى ، يا تن دادن به بيعت و استقبال از طوفانها و بحرانها و امواج سهمگين اجتماعى .\r\nب ) امام كسى نبود كه مانند سياستمداران دنيا طلب ، طرح واقعى خود را براى حكومت اسلام پنهان سازد و با نشان در باغ سبز و فريبكارى ، آنها را به بيعت بشكاند و بعد از نشستن بر تخت قدرت ، طرح اصلى خود را آشكار سازد ! او هرگز به اين گونه فريبكارىها تن در نمىداد و مايل بود همه چيز را قبلا به طور آشكار با مردم در ميان بگذارد و مشكلات بيعتشان را براى آنها بيان كند .\r\nبديهى است براى كسى كه از ديدگاه ارزش‌هاى الهى به حكومت مىنگرد ، دليلى ندارد كه خود را با فريبكارى و به هر قيمت ممكن ، به قدرت برساند .\r\nج ) بىشك امام لايق‌ترين فرد ، نه تنها در آن زمان ، بلكه در زمان‌هاى قبل از آن نيز براى حكومت بود ؛ نه تنها امام چنين عقيده‌اى را دربارهء خود داشت و مىفرمود :\r\n« إنّه ليعلم أنّ محلّي منها محلّ القطب من الرّحا ؛ رقيب من هم به يقين مىداند كه جايگاه من از خلافت جايگاه محور سنگ آسيا نسبت به آن است ، ( كه هرگز ممكن نيست سنگ بدون آن گردش كند ) . « 1 » و نيز هنگامى كه به مسئلهء شوراى شش نفرى عمر اشاره مىكند كه او را در كنار\r\n\r\n\r\n","description":"","footnote":"\r\n( 1 ) خطبهء 3 ( شقشقيّه ) .\r\n","page_name":" 209 ","page_number":209},
  {"content":"\r\n\r\nپنج نفر قرار داده بودند ؛ مىفرمايد : « متى اعترض الرّيب فىّ مع الأوّل منهم ، حتّى صرت أقرن إلى هذه النّظائر ؛ كدام زمان بود كه در مقايسهء من با نخستين آنان ( ابو بكر ) شك و ترديد وجود داشته باشد ، تا چه رسد به اينكه مرا هم سنگ امثال اينها قرار دهند » . « 1 » و در جاى ديگر هنگامى كه مردم مىخواستند بعد از عثمان با او بيعت كنند ، با صراحت مىگويد : « و لقد علمتم أنّي أحقّ النّاس بها من غيري ؛ همهء شما به خوبى مىدانيد من از همه كس به خلافت شايسته‌ترم » . « 2 » حتّى رقباى او ، با صراحت شايسته‌تر بودن او را قبول داشتند ( هر چند در عالم سياست اين شايستگىها از طرف رقيبان در عمل فراموش مىشود ! ) از جمله « عمر » به هنگام انتخاب شوراى شش نفرى به على عليه السّلام گفت : « تو از همه شايسته‌ترى اگر شوخ طبع نبودى ! » سپس افزود : « أما و اللّه لئن ولّيتهم لتحملنّهم على الحقّ الواضع و المحجّة البيضاء ؛ به خدا سوگند ! اگر زمام حكومت را تو در دست بگيرى مردم را در مسير حقّ واضح ، و راه روشن قرار خواهى داد » . « 3 » « ابو بكر » هنگامى كه به خلافت رسيد - طبق نقل بسيارى از روايات - عدم صلاحيّت خويش را براى خلافت بيان كرد . به گفتهء « طبرى » چنين گفت : « أيّها النّاس ! فإنّي ولّيت عليكم و لست بخيركم ؛ مردم من والى شما شده‌ام در حالى كه بهترين شما نيستم » . « 4 » و حتّى در بعضى از اين روايات آمده است كه ابو بكر گفت : « أقيلوني ! فلست بخيركم و علىّ فيكم ؛ مرا رها سازيد ، من بهترين شما نيستم در حالى كه على در ميان شماست » . « 5 »\r\n\r\n\r\n","description":"","footnote":"\r\n( 1 ) همان مدرك .\r\n( 2 ) خطبهء 74 .\r\n( 3 ) شرح نهج البلاغه ابن الحديد ، جلد 1 ، صفحهء 186 . همين مضمون را طبرى در تاريخ خود ، با تفاوت مختصرى نقل كرده است . ( جلد 3 ، 294 - حوادث سال 23 هجرى ) .\r\n( 4 ) تاريخ طبرى ، جلد 2 ، صفحهء 405 .\r\n( 5 ) احقاق الحق ، جلد 8 ، صفحهء 240 .\r\n","page_name":" 210 ","page_number":210},
  {"content":"\r\n\r\nبا توجه به آنچه در بالا آمد كه همه از محكمات تاريخ و حديث محسوب مىشود - و طبعا جمله‌هاى متشابهى ماند خطبهء بالا را بايد در پرتو آن تفسير كرد - شكّى باقى نمىماند كه امام عليه السّلام در اين خطبه مىخواهد ، عدم علاقهء خود را به مسألهء خلافت روشن سازد و نهايت تواضع خويش را در اين امر نشان دهد و هم به مردمى كه اصرار در بيعت با او داشتند ، بگويد كه اگر من قدرت را بدست گيرم برنامه‌ام دنبال روى از روش‌هاى نادرست پيشين نيست ؛ بلكه چاره‌اى جز اين ندارم كه شما را به راه حق باز گردانم و ارزش‌هاى عصر پيامبر را زنده كنم ؛ هر چند خوشايند گروه زيادى نباشد و علم مخالفت بر پا دارند و طوفان‌هايى به پا كنند .\r\nبا توجّه به اين نكات ، نوبتى براى اين باقى نمىماند كه بحث كنيم ، آيا اين خطبه دليل بر آن نيست كه امامت منصوص نبوده . و يا اينكه معيار براى امامت و خلافت تنها آراى مردم است و بس ! زيرا اين سخن را كسى مىگويد كه تنها ظاهر اين خطبه را مورد توجّه قرار دهد و از تمام قراين تاريخى و سخنان ديگر امام عليه السّلام در نهج البلاغه و غير آن ، چشم بپوشد !\r\n\r\n2 - چرا عدالت على عليه السّلام را بر نمىتابيدند ؟\r\nبىشك ، بيعت با على عليه السّلام - به گفتهء همهء مورّخان - پرشورترين و مردمىترين ، بيعت بود ؛ چرا كه بيعت در « سقيفه » از چند نفر تجاوز نمىكرد و بيعت با « عمر » طبق سفارش خليفهء اوّل بود و بيعت با « عثمان » ناشى از رأى سه نفر از شوراى شش نفرى بود ؛ در حالى كه بيعت با على عليه السّلام از آغاز به صورت گروهى انجام شد و از متن تودهء مردم برخاست و مردم همه يك صدا گرد او را گرفته و با او بيعت كردند ؛ در حالى كه امام به خاطر شرايط بسيار سخت جامعهء اسلامى - كه از سوى مديريّت خلفاى پيشين سرچشمه گرفته بود - از قبول آن اكراه داشت .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nمورّخ معروف ، « ابن اثير » در « كامل » در اين زمينه چنين مىگويد : « هنگامى كه مصريان كه در شورش بر ضدّ عثمان ، نقش اصلى را داشتند بعد از واقعهء قتل عثمان به مردم مدينه اصرار كردند كه بايد حتما خليفه‌اى براى مسلمين تعيين گردد ، مردم به سوى على عليه السّلام هجوم آوردند و گفتند : « آمده‌ايم با تو بيعت كنيم ؛ مىبينى كه چه بر سر اسلام و مسلمين آمده است » . على فرمود : « مرا رها كنيد ! و به دنبال ديگرى برويد چرا كه ما به سوى چيزى مىرويم كه چهره‌ها و رنگ‌هاى مختلف دارد و دل‌ها و عقل‌ها بر آن استقرار نمىيابد ( مسأله‌اى است بسيار پيچيده و غامض ) » .\r\nمردم گفتند : « تو را به خدا سوگند مىدهيم ! مگر نمىبينى در چه شرايطى قرار داريم ؟ مگر اسلام را ( تنها ) نمىبينى ؟ مگر آشوب و فتنه‌ها را مشاهده نمىكنى ؟\r\nمگر از خدا نمىترسى ؟ » . فرمود : « من پاسخ شما را گفتم و بدانيد اگر من پيشنهاد شما را اجابت كنم ( به سنّت‌هاى غلط پيشين تن نمىدهم و ) شما را به راهى مىبرم كه مىدانم ( عين حقّ و عدالت است ) و اگر مرا رها كنيد من فردى مانند شما خواهم بود ( و مسئوليّتى بيش از مسئوليّت يك نفر ندارم ) » .\r\nسپس ابن اثير بيعت عامّهء مردم با على عليه السّلام به طور مشروح ، شرح مىدهد . « 1 » به يقين - همان گونه كه عبارت‌هاى فوق گواهى مىدهد - على عليه السّلام مىدانست كه حكومت حق و عدالت بر مردمى كه عادت به ظلم و ستم كرده‌اند ، بسيار مشكل است و با مخالفت‌هاى شديد سران دنيا پرست روبرو خواهد شد ؛ ولى با اين همه مىدانست حفظ اصول ، هر چند به قيمت مخالفت‌ها ، كارشكنىها و سرانجام شهادتش تمام شود ، كار بسيار پر ارزشى است .\r\nهدف امام حكومت كردن به هر قيمت نبود ، بلكه حكومت را براى حفظ اصول و ارزش‌ها لازم مىدانست ، هر چند موقعيّت و حتّى جان او در اين راه قربانى شود و\r\n\r\n\r\n","description":"","footnote":"\r\n( 1 ) كامل ابن اثير ، جلد 3 ، صفحهء 193 .\r\n","page_name":" 212 ","page_number":212},
  {"content":"\r\n\r\nالبتّه درك اين واقعيت براى كسانى كه با فرهنگ انبيا و اوليا آشنا نيستند ، آسان نيست .\r\n« ابن ابى الحديد » در اينجا جملهء جالبى از بعضى انديشمندان نقل كرده است كه گفته‌اند : « سياست على عليه السّلام را اگر انسان منصف ، با دقّت بررسى كند و نسبت به شرايطى كه او و يارانش گرفتار آن بودند آن را بسنجد ، مىبيند كه اين سياست واقعا يك معجزه بود » . « 1 »\r\n\r\n3 - چرا وزير بودن آن حضرت بهتر است ؟\r\nجملهء « أنا لكم وزيرا ، خير لكم منّي أميرا » علاوه بر اينكه مىتوان آن را بر نوعى تواضع و اتمام حجّت حمل كرد ، توجيه ديگرى هم مىتواند داشته باشد كه اگر على عليه السّلام امير مىشد ، مخالفت و قيام بر ضدّ او سبب كفر مىگرديد ؛ چرا كه پيامبر صلى اللّه عليه و آله در حديث معروف دربارهء او فرموده بود : « حربك حربي ؛ جنگ با تو ، همچون جنگ با من است ( و موجب كفر و خروج از اسلام مىشود ) » . « 2 » در حالى كه اگر آن حضرت مشاور بود ، مخالفت با حكومت وقت ، سبب كفر نمىگرديد .\r\n* * * كوتاه سخن اينكه بعضى از ناآگاهان پيرامون اين خطبه جنجال زيادى به راه انداختند و آن را بر خلاف اصول اعتقادى تشيّع پنداشتند ، در حالى كه هيچ مسأله‌اى كه بر خلاف اين اعتقادات باشد ، در آن ديده نمىشود ؛ زيرا از يك سو ، امام مىخواهد بىاعتنايى خود را به مقام‌هاى ظاهرى كاملا نشان بدهد ؛ در حالى كه ديگران براى امورى بسيار كمتر از آن دست و سر مىشكستند .\r\n\r\n\r\n","description":"","footnote":"\r\n( 1 ) شرح نهج البلاغهء ابن ابى الحديد ، جلد 7 ، صفحهء 73 .\r\n( 2 ) « ابن مغازلى » دانشمند معروف اهل سنّت در كتاب « مناقب » خود از ابن عبّاس نقل مىكند كه پيامبر صلّى اللّه عليه و آله خطاب به على عليه السّلام فرمود : « سلمك سلمي و حربك حربي » ( مناقب ابن مغازلى ، صفحهء 50 ) .\r\n","page_name":" 213 ","page_number":213},
  {"content":"\r\n\r\nاز سوى ديگر ، امام نهايت تواضع خود را در برابر مردم و افراد مؤمن و با ايمان ، با اين تعبيرات نشان مىدهد .\r\nاز سوى سوم ، به آنها هشدار مىدهد و اتمام حجّت مىكند كه اگر من زمام امور را به دست گيرم جز حقّ و عدالت و كتاب و سنّت پيامبر و رضاى خدا را به رسميّت نمىشناسم . هرگز از من انتظار نداشته باشيد كه مانند ديگران ، پايه‌هاى حكومت خود را با ظلم و ستم و تبعيض و تزوير محكم كنم .\r\nو از سوى چهارم ، تصّور نكنيد من از طوفان‌هاى آينده بىخبرم و بر مركب خلافت به عنوان يك مركب راهوار سوار مىشوم ؛ من مىدانم در شرايط فعلى ، سوار شدن بر اين مركب چموش بسيار خطرناك و پر دردسر است ! اگر آن را بپذيرم به خاطر وظيفهء الهى است ، نه غير آن .\r\n\r\n","description":"","footnote":"","page_name":" 214 ","page_number":214},
  {"content":"\r\n\r\n\r\nخطبهء 93 « 1 » و من خطبة له عليه السّلام و فيها ينبّه أمير المؤمنين على فضله و علمه و يبيّن فتنة بنى اميّه\r\nامام عليه السّلام در اين خطبه از فضل و آگاهىهاى خود و ( عمدتا ) از فتنه‌هاى بنى اميّه خبر مىدهد .\r\n\r\nخطبه در يك نگاه\r\nامام عليه السّلام در اين خطبه بيش از هر چيز به فتنه‌هايى توجّه مىكند كه مسلمانان در پيش داشتند و راه خلاصى از آن را شرح مىدهد و به عنوان يك رهبر آگاه و صادق ،\r\n\r\n\r\n","description":"","footnote":"\r\n( 1 ) سند خطبه : « ابن ابى الحديد » در شرح اين خطبه مىگويد : اين خطبه را بسيارى از مورّخان در كتب خود آورده‌اند ؛ خطبه‌اى است معروف و مستفيض كه على عليه السّلام آن را پس از پايان جنگ با خوارج نهروان بيان فرمود . و در آن جمله‌هايى است كه جز على عليه السّلام آن را بيان نفرموده است . حتّى « ابن ابى الحديد » مطالبى بيش از آنچه « سيّد رضى » آورده است ، در اينجا نقل مىكند كه نشان مىدهد مرحوم « سيّد رضى » - مانند موارد ديگر - خطبه را تلخيص و گلچين كرده است . ( شرح نهج البلاغهء ابن ابى الحديد ، جلد 7 ، صفحهء 57 ) .\r\nدر كتاب « مصادر نهج البلاغه » نيز آمده است كه « ابن واضح » در تاريخ خود ( تاريخ يعقوبى ، جلد 2 ، صفحهء 193 ) و « ابو نعيم » در « حلية الأولياء » و « ابن اثير » در « نهايه » قسمت‌هايى از اين خطبه را آورده‌اند .\r\nمرحوم « علّامهء مجلسى » نيز آن را از كتاب « الغارات ثقفى » نقل كرده است ( مصادر نهج البلاغه ، جلد 2 ، صفحهء 178 ) .\r\nاز مجموع اين نقل‌ها به خوبى استفاده مىشود كه اين خطبه ، از خطبه‌هاى معروفى است كه در منابع بسيارى آمده است .\r\n","page_name":" 215 ","page_number":215},
  {"content":"\r\n\r\nهشدارهاى لازم را به مردم دربارهء بدترين فتنه‌ها كه فتنهء بنى اميّه است مىدهد :\r\nفتنه‌هاى كور و ظلمانى و بلاهاى فراگير و وحشتناك كه بر اثر حكومت بنى اميّه ، صغير و كبير را در بر مىگيرد ؛ فتنه‌هايى كه تا امام عليه السّلام در حيات است ، جلوى آن را گرفته ، ولى بعد از امام عليه السّلام رخ مىدهد ؛ فتنه‌هايى كه وقتى مردم حق نشناس در آن غوطه‌ور شدند ، آرزو مىكنند اى كاش يك بار ديگر على در ميان آنها مىآمد و سكّان كشتى نجات امّت را در دست مىگرفت ! در بخش كوتاه ديگرى از اين خطبه ، از آگاهيهاى خويش و ارتباط و پيوند با عالم غيب و سيراب شدن از سرچشمهء وحى ، سخن مىگويد و جملهء معروف و مشهور « فاسألوني قبل أن تفقدوني ؛ پيش از آنكه مرا از دست دهيد ، هر چه مىخواهيد از من بپرسيد » را بيان مىكند كه به گفتهء « ابن عبد البرّ » در كتاب « استيعاب » گروهى از راويان و محدّثان تصريح كرده‌اند كه احدى از صحابه اين جمله را نگفت ( چرا كه از اين بيم داشتند مردم سؤالاتى مطرح كنند كه آنها پاسخ آن را نداشته باشند ) « 1 »\r\n\r\n\r\n","description":"","footnote":"\r\n( 1 ) شرح نهج البلاغهء ابن ابى الحديد ، جلد 7 ، صفحهء 46 و جلد 13 ، صفحهء 106 .\r\n","page_name":" 216 ","page_number":216},
  {"content":"\r\n\r\n\r\nبخش اوّل\r\nأمّا بعد حمد اللّه ، و الثّناء عليه ، أيّها النّاس فإنّي فقأت عين الفتنة ، و لم يكن ليجترىء عليها أحد غيري بعد أن ماج غيهبها و اشتدّ كلبها .\r\nفاسألوني قبل أن تفقدوني ، فو الّذي نفسي بيده لا تسألوني عن شيء فيما بينكم و بين السّاعة ، و لا عن فئة تهدي مئة و تضلّ مئة إلّا أنبأتكم بناعقها و قائدها و سائقها ، و مناخ ركابها ، و محطّ رحالها ، و من يقتل من أهلها قتلا ، و من يموت منهم موتا . و لو فقدتموني و نزلت بكم كرائه الأمور ، و حوازب الخطوب ، لأطرق كثير من السّائلين ، و فشل كثير من المسؤولين ، و ذلك إذا قلّصت حربكم ، و شمّرت عن ساق ، و ضاقت الدّنيا عليكم ضيقا ، تستطيلون معه أيّام البلاء عليكم ، حتّى يفتح اللّه لبقيّة الأبرار منكم .\r\n\r\nترجمه\r\nبعد از حمد و ثناى الهى ( فرمود : ) اى مردم ! من چشم فتنه را كور كردم - و كسى جز من بر اين كار جرأت نداشت ! - بعد از آنكه ظلمت فتنه‌ها ، در همه جا گسترده شد و به آخرين درجهء شدّت رسيد ! .\r\nاز من سؤال كنيد ( و آنچه را مىخواهيد دربارهء سرنوشت خود و آينده از من بپرسيد ) پيش از آنكه مرا از دست دهيد . سوگند به كسى كه جانم در دست قدرت اوست ! از هيچ حادثه‌اى كه از امروز تا دامنهء قيامت واقع مىشود از من سؤال\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nنمىكنيد ( مگر اينكه پاسخ آن را آماده دارم ) و همچنين دربارهء هيچ گروهى كه حتّى يك صد نفر را هدايت يا گمراه مىكند ، پرسشى نمىكنيد ، مگر اينكه از دعوت كننده ، رهبر و كسى كه آنها را به پيش مىراند ، و از جايگاه خيمه و خرگاه و محلّ اجتماع آنها ، و كسانى كه از آنها كشته مىشوند ، يا به مرگ طبيعى مىميرند ( از همهء اينها شما را آگاه مىسازم و اگر مرا از دست دهيد سپس ناراحتىهاى زندگى و مشكلات بر شما فرو بارد ( و براى يافتن راه حل به اين و آن متوسّل شويد ) بسيارى از پرسش كنندگان سر به زير مىافكنند و در حيرت فرو مىروند ( چرا كه پاسخگويى براى اين سؤالات نمىيابند ) و بسيارى از مسئولان ( و آنها كه مورد پرسش واقع مىشوند ) از پاسخ فرو مىمانند ، اين حوادث و بلاها هنگامى روى مىدهد كه جنگ بر شما طولانى شود و ( براى در هم كوبيدن شما ) دامن به كمر زند و دنيا آنچنان بر شما تنگ گردد كه ايّام بلا را بسيار طولانى بشمريد و سخت بىتابى كنيد ( و اين وضع همچنان ادامه مىيابد ) تا زمانى كه خداوند ، پرچم فتح و پيروزى را براى باقى ماندهء نيكان شما به اهتزاز درآورد !\r\n\r\nشرح و تفسير من چشم فتنه را كور كردم !\r\nامام عليه السّلام در نخستين بخش اين خطبه - بعد از حمد و ثناى الهى - مردم را مخاطب ساخته مىفرمايد :\r\n« اى مردم ! من چشم فتنه را كور كردم و كسى جز من بر اين كار جرأت نداشت ، بعد از آنكه ظلمت فتنه‌ها ، در همه جا گسترده شد و به آخرين درجهء شدّت رسيد ! » .\r\n( أمّا بعد حمد اللّه ، و الثّناء عليه ، أيّها النّاس ! فإنّي فقأت « 1 » عين الفتنة ، و لم يكن ليجترىء\r\n\r\n\r\n","description":"","footnote":"\r\n( 1 ) « فقأت » از مادّهء « فقأ » ( بر وزن فقر ) به معناى شكافتن دمل براى بيرون آوردن چرك و خون آن است و هرگاه در مورد چشم به كار رود ، به معناى در آوردن يا شكافتن آن مىآيد كه نتيجهء آن ، كورى است .\r\n","page_name":" 218 ","page_number":218},
  {"content":"\r\n\r\nعليها أحد غيرى بعد أن ماج غيهبها ، « 1 » و اشتدّ كلبها « 2 » ) .\r\nدر اين كه منظور از فتنه در اين عبارت كدام فتنه است ؟ جمعى از « شارحان نهج البلاغه » آن را اشاره به فتنهء جنگ جمل دانسته‌اند ؛ چرا كه افراد ساده لوح و حتّى آنها كه در درجهء متوسّطى از علم و ايمان بودند ، در آن حيران شده بودند كه آيا مىشود با گروهى كه ظاهرا مسلمانند - و به اصطلاح - اهل قبله‌اند ، جنگيد ؟ ! گروهى كه بعضى از صحابهء معروف و مشهور مانند « طلحه » و « زبير » در ميان آنهاست و گروهى كه همسر رسول خدا « عايشه » زمامدار آن است ؛ هر چند اين جنگ و پيكار ، بعد از اتمام حجّت فراوان و عدم تسليم در برابر حق بوده باشد . وانگهى ، بعد از غلبه بر آنها ، آيا مىتوان اموال آنها را به غنيمت گرفت ؟ با اسيرانشان بايد چه كرد ؟\r\nولى امام كه مىدانست اگر اين پيمان شكنى و شقّ عصاى مسلمين ادامه يابد ، فتنه و آشوب سراسر كشور اسلام را خواهد گرفت و شايد چيزى از اسلام و ميراث پيغمبر اكرم صلّى اللّه عليه و آله باقى نماند ؛ نخست به اتمام حجّت برخاست و با ملاقات‌ها و گفتگوهاى پى در پى آنها را از عواقب اين امر بر حذر داشت و چون نپذيرفتند چاره‌اى جز توسّل به زور نبود ؛ به همين دليل ، با قاطعيّت و بدون هيچ گونه شك و ترديد ، بر آنها تاخت و آتش جنگ جمل را خاموش نمود .\r\nبعضى ديگر ، فتنهء « خوارج » در « نهروان » را نيز در مفهوم جملهء بالا وارد دانسته‌اند ؛ چرا كه « خوارج » على رغم آلودگى و انحراف باطنى و حماقتشان ، ظاهرى\r\n\r\n\r\n","description":"","footnote":"\r\n( 1 ) « غيهب » از مادّهء « غهب » ( بر وزن وهب ) به معناى ظلمت و سياهى شديد است كه در مورد شب‌هاى كاملا ظلمانى و گاه در مورد حيواناتى كاملا سياه به كار مىرود . ريشهء اين لغت به معناى غفلت و نسيان آمده است ، كه تناسب زيادى با تاريكى دارد .\r\n( 2 ) « كلب » ( بر وزن طلب ) از مادّهء « كلب » ( بر وزن قلب ) در اصل به معناى زدن اسب با مهميز است ( شيء نوك تيزى كه در كنار چكمه قرار داشته و سواركاران ، براى دواندن اسب‌ها از آن استفاده مىكردند و آن را به شكم اسب مىزدند . ) به همين تناسب ، در مورد حوادث سخت و جنگ‌هاى طاقت فرسا و بيمارى هارى سگ ، و حمله‌ور شدن حيوانات درنده ، به كار رفته است .\r\n","page_name":" 219 ","page_number":219},
  {"content":"\r\n\r\nآراسته داشتند و حتّى غالبا به واجبات و مستحبّات كوچك نيز ، اهميّت مىدادند ؛ لذا بسيارى از ساده دلان در مبارزه با آنان ، ترديد به خود راه مىدادند . امام چشم اين فتنه را كه برخاسته از كج انديشىها و اعمال منافقانهء خوارج بود نيز ، كور كرد .\r\nبعضى ديگر ، فتنهء « معاويه » ، شاميان و جنگ صفّين را - كه از همهء اينها گسترده‌تر بود و امام تا سر حدّ پيروزى آن را رهبرى فرمود ، و اگر سستى و نادانى گروهى از فريب خوردگان پيش نيامده بود ، آن هم براى هميشه پايان مىيافت - در مفهوم جملهء بالا داخل مىدانند .\r\nبعضى از « شارحان » نيز فتنهء را ، به مفهوم عامّى گرفته‌اند و معتقدند اين فتنه‌ها از زمان رسول خدا صلّى اللّه عليه و آله در جنگ بدر آغاز شد و در غزوات ديگر ادامه يافت و بعد از پيغمبر اكرم صلّى اللّه عليه و آله به صورت خطرناكتر ، ظهور و بروز كرد و تا زمان « عثمان » ادامه يافت و بعد از بيعت مردم با آن حضرت به اشكال ديگرى نمايان گشت و امام گاه با شمشير ، گاه با صبر و شكيبايى ، گاه با آگاهى رسانى و گاه با فريادها و هشدارها ، چشم فتنه‌ها را نابينا كرد .\r\nولى تفسير اوّل ( اشاره به جنگ جمل ) با تعبيرات خطبه ، مناسبتر به نظر مىرسد .\r\nتعبير به « عين الفتنة » نشان مىدهد كه امام فتنه را به هيولاى وحشتناكى تشبيه كرده ، كه وقتى چشم او را كور كنند ، قدرت فعّاليت از او گرفته مىشود و در ضمن اشاره به اين نكته نيز مىتواند باشد كه امام در مبارزهء با فتنه‌ها ، به سراغ مركز اصلى فتنه و توطئه مىرفت ، نه شاخ و برگها ؛ زيرا ، هنگامى كه مركز فتنه متلاشى شود بقيّهء اعوان و انصار فتنه‌گران ، خود به خود متلاشى خواهند شد و اين ، بهترين راه براى از بين بردن فتنه‌ها ، با ضايعات كمتر است .\r\nسپس امام عليه السّلام در اين زمينه به سراغ نكتهء بسيار مهمّى مىرود و براى بيان آن ،\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nاين گونه آغاز مىكند . مىفرمايد : « از من سؤال كنيد ( و آنچه را مىخواهيد دربارهء سرنوشت آينده از من بپرسيد ) پيش از آن كه مرا از دست دهيد » . ( فاسألوني قبل أن تفقدوني ) .\r\nهمان گونه كه در سابق نيز اشاره شد ، به گفتهء محقّقان ، هيچ كس را ياراى اين سخن ، جز على بن ابى طالب عليه السّلام نبوده است ! چرا كه آگاهى او بر مسائل گذشته و حال و آينده ، به قدرى گسترده بود كه پاسخ هر سؤالى را ، از معارف و احكام و حوادث گوناگون آماده داشت و اين علم و دانشى بود كه از پيامبر آموخته بود و پيامبر از سرچشمهء وحى فرا گرفته بود و الهامات الهيّه و تأييدات روح القدس بر قلب پاك امير مؤمنان على عليه السّلام نيز ، آن را گسترش مىداد و بر آن تأكيد مىنمود .\r\nجمعى از « مورّخان » از افرادى نام برده‌اند كه به خاطر غرور آميخته با ناآگاهى ، در اين ميدان گام نهادند و نداى « سلوني » سر دادند ؛ ولى به زودى رسوا و سرشكسته شدند و مدّعاى خود را پس گرفتند » از جمله « ابن جوزى » ( دانشمند معروف قرن ششم ) روزى بر منبر همين جملهء « سلوني قبل أن تفقدوني » را در برابر مردم گفت ، ناگهان زنى از ميان جمعيّت برخاست رو به سوى او كرده گفت : « در روايات آمده كه على عليه السّلام در يك شب براى مراسم كفن و دفن « سلمان فارسى » به « مدائن » آمد و بلافاصله بازگشت » ابن جوزى گفت : « آرى چنين روايتى نقل شده است » . زن گفت « اين را هم مىدانيم كه جنازهء « عثمان » كه در نزديكى امام بود سه روز در مزابل افتاده بود و على عليه السّلام كارى نكرد ؛ » ابن جوزى گفت : « آرى ! چنين بوده است » زن گفت :\r\n« بايد يكى از اين دو كار اشتباه باشد » ( در واقع زن مىخواست اعتقاد ابن جوزى را در مورد عثمان تخطئه كند ) ابن جوزى از پاسخ فرو ماند و تنها به اين قناعت كرد كه به آن زن گفت : « اگر بدون اجازهء همسرت از خانه بيرون آمدى لعنت خدا بر تو باد و اگر با اجازهء شوهرت بود لعنت خدا بر او باد ! » زن با خونسردى گفت : « بگو ببينم\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nخارج شدن عايشه براى جنگ با على عليه السّلام ( در واقعهء جمل ) به اذن پيامبر بود ، يا بدون آن ! » ( اشاره به اينكه پيامبر اكرم از قبل پيش بينى كرده بود و او را نهى فرمود . ) ابن جوزى خاموش ماند و قدرت بر پاسخ نداشت . « 1 » شبيه اين واقعه دربارهء بعضى ديگر نقل شده است .\r\nسپس امام عليه السّلام بعد از ذكر اين مقدّمه چنين مىفرمايد : « سوگند به كسى كه جانم در دست قدرت اوست ! از هيچ حادثه‌اى كه از امروز تا دامنهء قيامت واقع مىشود از من سؤال نمىكنيد ( مگر اين كه پاسخ آن را آماده دارم ) و همچنين دربارهء هيچ گروهى كه حتّى يك صد نفر را هدايت يا گمراه مىكنند پرسش نمىكنيد ، مگر اينكه از دعوت كننده و رهبر و كسى كه آنها را به پيش مىراند و از جايگاه خيمه و خرگاه و محلّ اجتماع آنها و كسانى كه از آنها كشته مىشوند ، يا به مرگ طبيعى مىميرند ، ( از همهء اينها ) شما را آگاه مىسازم . » ( فو الّذي نفسي بيده ! لا تسألوني عن شيء فيما بينكم و بين السّاعة ، و لا عن فئة تهدي مئة و تضلّ مئة إلّا أنبأتكم بناعقها ، « 2 » و قائدها و سائقها ، و مناخ « 3 » ركابها ، و محطّ رحالها ، و من يقتل من أهلها قتلا ، و من يموت منهم موتا ) .\r\nبسيارند كسانى كه ممكن است مسائلى را به صورت مبهم و كلّى در آينده‌اى نزديك پيش بينى كنند و اين كارى است كه سياستمداران ، در مسايل مربوط به اطراف عصر خود ، هميشه دارند و ممكن است گاهى صحيح و گاهى اشتباه از آب درآيد ؛ ولى پيش بينى دقيق جزئيّات با تمام مشخصّات ، آن هم در زمان‌هاى بسيار\r\n\r\n\r\n","description":"","footnote":"\r\n( 1 ) منهاج البراعه ، جلد 7 ، صفحهء 74 .\r\n( 2 ) « ناعق » از مادّهء « نعق » ( بر وزن ضرب ) به معناى فرياد زدن بر حيوانات به منظور حركت دادن آنها است .\r\nبه كار بردن اين تعبير در مورد انسان‌ها ، در جايى است كه افرادى ناآگاه ، با تحريك افراد فاسد و مفسد به حركت درمىآيند .\r\n( 3 ) « مناخ » از مادّهء « نوخه » به معناى اقامت گرفته شده و « مناخ » به جايى گفته مىشود كه شتر را در آنجا مىخوبانند و سپس به عنوان كنايه ، به معناى وسيعترى ، يعنى محلّ اقامت ، به كار رفته است .\r\n","page_name":" 222 ","page_number":222},
  {"content":"\r\n\r\nدور ، براى هيچ كس ممكن نيست ، جز آنها كه با سرچشمهء وحى ارتباطى دارند و از علم بىپايان پروردگار ، مدد مىگيرند و جالب اين است كه امام عليه السّلام در جمله‌هاى بالا از يك سو ، تأكيد بر اين دارد كه من تمام حوادث آينده را تا دامنهء قيامت مىتوانم براى شما پيش گويى كنم و از سوى ديگر اشاره به تمام جزئيّات آنها مىكند . چيزى كه براى غير پيغمبر و كسانى كه از علوم خاص او بهره دارند ، امكان پذير نيست .\r\nدر اينجا فورا اين سؤال به ذهن مىآيد كه آيا پيامبر يا امام ، علم غيب - آن هم به اين گستردگى - مىتوانند داشته باشند ، با اينكه قرآن با صراحت مىگويد :  « قُلْ لا يَعْلَمُ مَنْ فِي السَّماواتِ وَ الْأَرْضِ الْغَيْبَ إِلَّا اللَّهُ »  ؛ بگو كسانى كه در آسمان و زمين هستند جز خدا از غيب آگاه نيستند » « 1 » .\r\nاين سخن پاسخ روشن و معروفى دارد كه هم از آيات قرآن استفاده مىشود و هم در كلمات خود آن حضرت آمده است و آن اينكه علم غيب به صورت ذاتى مخصوص خداست ولى خداوند هر مقدار از آن را لازم بداند در اختيار اولياء اللّه مىگذارد ؛ همان گونه كه در آيهء 26 - 27 سورهء « جنّ » مىخوانيم :   « عالِمُ الْغَيْبِ فَلا يُظْهِرُ عَلى غَيْبِهِ أَحَداً إِلَّا مَنِ ارْتَضى مِنْ رَسُولٍ »   ؛ خداوند عالم به امور پنهانى است و هيچ كس را بر اسرار غيبش آگاه نمىكند ، مگر رسولى كه او را برگزيده و از وى راضى شده است » .\r\nبه زودى در كلام خود امام عليه السّلام - به خواست خدا - مىخوانيم هنگامى كه امام عليه السّلام از پاره‌اى از حوادث آينده خبر داد و كسى همين سؤال را مطرح كرد امام عليه السّلام در پاسخ او فرمود : « ليس هو بعلم غيب ، و إنّما هو تعلّم من ذي علم ؛ اين علم غيب نيست ؛ بلكه آموزشى است از صاحب علم » . اشاره به اينكه علم غيب ذاتى ، مخصوص خداست و علم من جنبهء اكتسابى دارد ؛ من همهء اين امور را از پيامبر آموختم و او از خداوند متعال ( شرح بيشتر اين سخن ، ذيل همان خطبه خواهد آمد ) .\r\n\r\n\r\n","description":"","footnote":"\r\n( 1 ) سورهء نمل ، آيهء 65 . ( در آيات متعدّد ديگرى شبيه به اين مضمون نيز آمده است ) .\r\n","page_name":" 223 ","page_number":223},
  {"content":"\r\n\r\nبه هر حال ، هيچ كس بعد از پيغمبر اكرم صلّى اللّه عليه و آله جز امام امير مؤمنان عليه السّلام چنين سخنى را نگفته و نمىتوانسته است بگويد ؛ ولى امام اين سخن را فرموده و بارها پيش‌گويىهايى كرده كه عينا واقع شده است .\r\n« ابن ابى الحديد » در « شرح نهج البلاغهء » خود فصلى تحت عنوان « امور غيبى كه امام از آن خبر داد ، سپس تحقّق يافت » در ذيل همين خطبه آورده است كه در بحث نكات ، اشاره‌اى به آن خواهيم داشت .\r\nتعبير امام در جمله‌هاى بالا به « و لا عن فئة تهدي مئة . . . » اشاره به اين است كه نه تنها از گروهها و لشكرهاى انبوه ، كه در آينده حادثه مىآفرينند ، با خبرم ؛ بلكه حتّى از گروهك‌هاى كوچك كه هيچ كس نمىتواند دربارهء آن پيش‌گويى داشته باشد - به بركت تعليم الهى - با خبر هستم ! .\r\nسپس امام عليه السّلام به دو نكتهء ديگر در اين زمينه اشاره مىكند :\r\nنخست ، براى تشويق هر چه بيشتر آنها به سؤال كردن از مسائلى سرنوشت ساز ، مىفرمايد : « اگر مرا از دست دهيد سپس ناراحتىهاى زندگى و مشكلات بر شما فرو بارد ( و براى يافتن راه حلّ به اين و آن متوسّل شويد ) بسيارى از پرسش كنندگان سر به زير مىافكنند و در حيرت فرو مىروند ، ( چرا كه پاسخگويى نمىيابند ) ؛ و بسيارى از مسئولان ( آنها كه مورد پرستش واقع مىشوند ، ) از پاسخ فرو مىمانند » .\r\n( و لو فقدتموني و نزلت بكم كرائه « 1 » الأمور ، و حوازب « 2 » الخطوب ، لأطرق كثير من السّائلين ، و فشل كثير من المسؤولين ) .\r\nاشاره به اينكه ، تا من در ميان شما هستم از مسائل سرنوشت ساز خود سؤال كنيد ؛ چرا كه بعد از من ديگران نمىتوانند پاسخ درستى به شما بدهند ؛ لذا در كار خود فرو مىمانيد و پشيمان مىشويد .\r\n\r\n\r\n","description":"","footnote":"\r\n( 1 ) « كرائه » جمع « كريهه » به معناى شىء ناپسند است .\r\n( 2 ) « حوازب » جمع « حازب » به معناى كار مشكل و پيچيده از مادّهء « حزب » ( بر وزن جذب ) به معناى شدّت است .\r\n","page_name":" 224 ","page_number":224},
  {"content":"\r\n\r\nديگر اينكه ، يك اشارهء اجمالى به طوفانها و بحرانهايى كه در پيش است مىكند ، تا خود را براى آن آماده سازند و در عين حال نويد فتح و پيروزى به نيكان مىدهد .\r\nمىفرمايد : « اين حوادث و بلاها هنگامى روى مىدهد كه جنگ بر شما طولانى شود و ( براى كوبيدن شما ) دامن به كمر زند و دنيا آنچنان بر شما تنگ گردد كه ايّام بلا را بسيار طولانى بشمريد ( و سخت بىتابى كنيد ، و اين وضع همچنان ادامه مىيابد ) تا زمانى كه خداوند پرچم فتح و پيروزى را براى باقيماندهء نيكان شما ، به اهتزاز در آورد » . ( و ذلك إذا قلّصت « 1 » حربكم ، و شمّرت « 2 » عن ساق ، و ضاقت الدّنيا عليكم ضيقا ، تستطيلون معه أيّام البلاء عليكم ، حتّى يفتح اللّه لبقيّة الأبرار منكم ) .\r\nامام در واقع پيش بينى روشنى از سيطرهء حكّام جنايتكار بنى اميّه بر اموال و نفوس و سرزمين‌هاى اسلامى مىكند كه هر كس با آنها اندك مخالفتى داشت ، با شديدترين ضربات سركوب مىشد و آمار جنايتها و اعمال غير انسانى آنها از حد و حصر بيرون است و تعبير « ضاقت الدّنيا عليكم ضيقا ؛ دنيا بر شما شديدا تنگ خواهد شد » كاملا بر اين حكومت سياه ، صادق بود .\r\nتعبير به « فتح و پيروزى نيكان » ممكن است اشاره به زوال حكومت جابر بنى اميّه باشد كه مسلمانان براى مدّتى نفسى آسوده كشيدند ؛ چرا كه هنوز عبّاسيان قدرت و قوّتى پيدا نكرده بودند .\r\nو نيز ممكن است اشاره به حكومت جهانى حضرت مهدى عليه السّلام باشد ، كه به تمام ظلم و بىعدالتىها و جنايات جنايتكاران پايان مىدهد .\r\n\r\n\r\n","description":"","footnote":"\r\n( 1 ) « قلص » از مادّهء « قلوص » ( به معناى پريدن و جستن ) گرفته شده و « قلّص » ( با تشديد ) به معناى استمرار و ادامه يافتن است .\r\n( 2 ) « شمّر » از مادّهء « تشمير » در جايى گفته مىشود كه انسان دامن را به كمر مىزند و براى انجام كارى مهيّا و آماده مىشود و « شمر » به معناى افراد جدّى و مجرّب و نيز به معناى افراد شرور آمده است .\r\n","page_name":" 225 ","page_number":225},
  {"content":"\r\n\r\n\r\nنكته پيشگويىهاى شگفت‌انگيز امام عليه السّلام\r\nنهج البلاغه پر است از پيشگويىهايى كه امام دربارهء حوادث آينده دارد و گاه چنان جزئيّات آن را شرح مىدهد كه گويى با چشم ، همهء آنها را در برابر خود مىبيند .\r\n« ابن ابى الحديد » در ذيل خطبهء مورد بحث نكتهء جالبى دارد و آن اينكه مىگويد :\r\n« امام عليه السّلام در اين خطبه ، به خدا سوگند ياد مىكند كه از هر حادثه‌اى تا قيامت از او سؤال كنند ، از تمام آنها خبر مىدهد و حتّى جزئيّات آن را بازگو مىكند » . سپس مىافزايد : « اين سخن از آن حضرت نه به معناى ادّعاى ربوبيّت است ، نه به معناى ادّعاى نبوّت ؛ بلكه امام مىفرمود اينها را با تعليم پيامبر فراگرفته است » و بعد مىگويد : « ما اين سخن را بارها آزموده‌ايم و كاملا مطابق واقعيّت ديده‌ايم و به صدق دعوى آن حضرت پى برده‌ايم ؛ مانند اخبار از ضربت خوردن آن حضرت به گونه‌اى كه محاسن مباركش با خون سرش خضاب شود و اخبار از قتل امام حسين عليه السّلام و سخنى را كه هنگام عبور از كربلا فرمود و اخبار به حكومت « معاويه » و جريان « حجّاج » و سرانجام كار « خوارج » در « نهروان » و اخبارى كه دربارهء بعضى از يارانش داد كه بعضى كشته مىشوند و بعضى به دار آويخته مىشوند و خبرهاى مربوط به جنگ با ناكثين و قاسطين و مارقين و اخبار از عدّهء لشكرى كه از كوفه به يارى او مىآيد ، در آن هنگام كه مىخواست براى خاموش كردن فتنهء طلحه و زبير و عايشه به بصره برود و خبرى كه دربارهء آيندهء « عبد اللّه بن زبير » داد و ماجراى ويران شدن « بصره » با غرقاب و رفتن به زير آب و هلاك شدن مردم در فتنهء « زنج » و نيز پرچم‌هاى سياهى كه از سوى خراسان حركت مىكند ( جريان ابو مسلم و عبّاسيان ) . . . » ( و اخبار فراوان ديگرى كه ابن ابى الحديد مشروحا آن را ذكر كرده و ما به خاطر پيش‌گيرى از اطالهء\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nسخن آن را تلخيص نموديم ) . « 1 » اين گواهى كسى است كه به امامت آن حضرت به عنوان يك پيشواى معصوم اعتقادى ندارد ؛ ولى مسئله از نظر ما بسيار روشن‌تر است ؛ زيرا ائمه معصومين عليهم السّلام هم وارث علوم فراوانى از پيامبر اسلام بودند ؛ هم حقايق تازه‌اى را از قرآن درك مىكردند كه ديگران درك نمىكنند و هم الهامات غيبى بر قلب آنها وارد مىشد .\r\nدربارهء وسعت علم امام باز هم ذيل خطبه‌هاى مناسب بحث خواهيم كرد .\r\n\r\n\r\n","description":"","footnote":"\r\n( 1 ) براى آگاهى بيشتر ، به شرح نهج البلاغهء ابن ابى الحديد ، جلد 7 ، صفحهء 47 - 50 مراجعه شود .\r\n","page_name":" 227 ","page_number":227},
  {"content":"\r\n . \r\n","description":"","footnote":"","page_name":" 228 ","page_number":228},
  {"content":"\r\n\r\n\r\nبخش دوم\r\nإنّ الفتن إذا أقبلت شبّهت ، و إذا أدبرت نبّهت ؛ ينكرن مقبلات ، و يعرفن مدبرات ، يحمن حوم الرّياح ، يصبن بلدا و يخطئن بلدا . ألا و إنّ أخوف الفتن عندي عليكم فتنة بني اميّة ، فإنّها فتنة عمياء مظلمة : عمّت خطّتها ، و خصّت بليّتها ، و أصاب البلاء من أبصر فيها ، و أخطأ البلاء من عمي عنها .\r\nو ايم اللّه لتجدنّ بني أميّة لكم أرباب سوء بعدي ، كالنّاب الضّروس : تعذم بفيها ، و تخبط بيدها ، و تزين برجلها ، و تمنع درّها ، لا يزالون بكم حتّى لا يتركوا منكم إلّا نافعا لهم ، أو غير ضائر بهم . و لا يزال بلاؤهم عنكم حتّى لا يكون انتصار أحدكم منهم إلّا كانتصار العبد من ربّه ، و الصّاحب من مستصحبه ، ترد عليكم فتنتهم شوهاء مخشيّة ، و قطعا جاهليّة ، ليس فيها منار هدى ، و لا علم يرى .\r\n\r\nترجمه\r\nهنگامى كه فتنه‌ها روى مىآورد به شكل حق خودنمايى مىكند و هنگامى كه پشت مىكند ( مردم را از ماهيّت خود ) آگاه مىسازد . در حال روى آوردن ناشناخته است و به هنگام پشت كردن شناخته مىشود ؛ مانند گرد بادها به بعضى از شهرها اصابت مىكند و از بعضى مىگذرد . آگاه باشيد ! وحشتناكترين فتنه‌ها براى شما از نظر من ، فتنهء بنى اميّه است ! چرا كه فتنه‌اى است كور و تاريك ؛ و حكومت آن فراگير است ( و همه تحت فشار آن حكومت ظالم قرار مىگيرند ، ) ولى بلاى آن ويژهء گروه خاصّى است ، هر كس در آن فتنه بصير و بينا باشد ( و با آن به ستيز برخيزد ) بلا\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nدامان او را مىگيرد . و هر كس در برابر آن نابينا باشد ، بلائى به او نمىرسد . به خدا سوگند ! بعد از من ، بنى اميّه را براى خود زمامداران بدى خواهيد يافت ! آنها همچون شتر شرور و بد خويى هستند كه صاحب خود را گاز مىگيرد ؛ با دست خود بر سر او مىكوبد و با پا او را دور مىسازد . و از دوشيدن شيرش او را منع مىكند . آنها به اين وضع ادامه مىدهند . ( و نيكان و مجاهدان را نابود مىكنند ) ، مگر اينكه در مسير منافع آنها قرار گيرد ، يا لا اقل ضررى به آنها نرساند . بلا و ستم‌هاى آنها نسبت به شما نيز همچنان ادامه خواهد يافت تا آنجا كه ( هيچ پناهگاهى نيابيد و ) استمداد شما از آنها به استمداد برده‌اى مىماند كه در برابر ظلم مالك خويش ، از او كمك بطلبد ؛ يا همچون دوستى كه از ( تعدّى و احجاف دوست خود ) به او پناه برد . ( آرى ! ) فتنه‌هاى آنها پشت سر يكديگر بر شما وارد مىشود ؛ با قيافه‌اى زشت و ترسناك و همراه پاره‌اى از آداب و رسوم جاهليّت ؛ در آن زمان نه راهنمايى در آن ميان خواهد بود و نه پرچم نجاتى !\r\n\r\nشرح و تفسير فتنهء خطرناك بنى اميّه !\r\nامام عليه السّلام در بخش اوّل اين خطبه ، گوشه‌اى از حوادث تلخ آينده و فتنه‌هايى كه به مسلمانان روى مىدهد خبر داد و در ادامهء آن ، در اين بخش : اوّلا ، به يك قانون كلّى دربارهء فتنه‌ها اشاره مىكند ؛ قانونى كه آگاهى بر آن مىتواند خطر فتنه‌ها را تا حدّ زيادى تقليل دهد و ثانيا ، انگشت روى يك فتنهء خاص - كه در واقع مهمترين فتنه‌ها بوده است - مىگذارد و مردم را نسبت به آن هشدار مىدهد و آن ، فتنهء بنى اميّه است كه امام در اين كلام كوتاه ، بسيارى از ويژگىهاى آن را بر شمرده است .\r\nنخست مىفرمايد : « هنگامى كه فتنه‌ها روى آورند خود را به لباس حق در\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nمىآورند و هنگامى كه پشت مىكنند ( مردم را از ماهيّت خود ) آگاه مىسازند » . ( إنّ الفتن إذا أقبلت شبّهت ، و إذا أدبرت نبّهت ) .\r\nدر واقع ، به هنگام روى كرد ، اغفال كننده است و به هنگام پشت كردن ، بيدار كننده .\r\nسپس به نكته‌اى كه در حقيقت علّت اين موضوع است اشاره كرده ، مىفرمايد :\r\n« آنها در حال روى آوردن ناشناخته‌اند و به هنگام پشت كردن شناخته مىشوند » .\r\n( ينكرن مقبلات ، و يعرفن مدبرات ) .\r\nاين ، يك نكتهء بسيار مهمّ اجتماعى و سياسى است ، كه فتنه‌گران و سود جويان تبهكار ، ماهيّت خود را در چهرهء ساختگى حق به جانب ، پنهان مىدارند تا مردم را به دنبال خود بكشند ؛ ولى هنگامى بر مركب مراد سوار شدند ، چهرهء واقعى خود را نشان مىدهند و همين امر ، تدريجا سبب نابودى آنها مىشود . اين قانون و قاعده‌اى است براى تمام اعصار و قرون ؛ به همين دليل طرفداران حق بايد هميشه با دقّت و هشيارى به حوادث نگاه كنند ، مبادا فريب چهره‌هاى حق به جانب دروغين را بخورند و غافلگير شوند . هر گونه سطحى نگرى و حسن ظنّ بىدليل در اين گونه موارد ، جز زيان و خسران به بار نمىآورد .\r\nدر ادامهء اين سخن به اين نكته اشاره مىفرمايد كه فتنه‌ها هميشه فراگير نيستند ؛ بلكه « مانند گردبادها به بعضى از شهرها اصابت مىكنند و از كنار بعضى مىگذرند ! » ( يحمن « 1 » حوم الرّياح ، يصبن بلدا و يخطئن بلدا ) .\r\nزيرا زمينه‌هاى ظهور و بروز فتنه‌ها در همهء شهرها يكسان نيست ؛ بلكه عوامل متعدّد و پيچيده‌اى دارد كه در جايى هست و در جايى ديگر نيست .\r\nبنابر اين ، اگر آثارى از فتنه در شهرهايى ديده نشد ، نبايد فريب خورد ؛ اى بسا\r\n\r\n\r\n","description":"","footnote":"\r\n( 1 ) « يحمن » از مادّهء « حوم » ( بر وزن قوم ) به معناى چرخيدن است .\r\n","page_name":" 231 ","page_number":231},
  {"content":"\r\n\r\nشهر خاصّى را به خاطر آمادگىهايش هدف قرار دهد .\r\nدر ادامهء اين سخن ، به سراغ فتنهء بنى اميّه مىرود و مىفرمايد : « آگاه باشيد ! وحشتناكترين فتنه‌ها از نظر من براى شما ، فتنهء بنى اميّه است ؛ چرا كه فتنه‌اى است كور و تاريك » . ( ألا و إنّ أخوف الفتن عندي عليكم فتنة بني اميّة ، فإنّها فتنة عمياء مظلمة ) .\r\nفتنه‌هاى كور و تاريك فتنه‌هايى است كه هيچ كس و هيچ چيز را به رسميّت نمىشناسد و همهء ارزشها را پايمال مىكند و نيكان را بدون توجّه به سوابق و شخصيّت آنها درهم مىكوبد و فتنهء بنى اميّه براستى چنين بود ! ! در عصر حكومت آنها ، ارزش‌هاى عصر جاهليّت ، ناگهان زنده شد و بازماندگان كثيف و آلودهء آن زمان ، پست‌هاى حسّاس حكومت اسلامى را اشغال كردند و نيكان و پاكان از صحنهء اجتماع عقب رانده شدند و آنها كه مقاومت كردند ، نابود گشتند .\r\nسپس به يكى از ويژگىهاى اين فتنه اشاره كرده ، مىفرمايد : « حكومت آن فراگير است ( و همه تحت فشار آن حكومت ظالم هستند ) و بلاى آن ويژهء گروهى است ؛ هر كس در آن فتنه بصير و بينا باشد ( و با آن ستيزه جويى كند ) بلا دامان او را مىگيرد و هر كس در برابر آن نابينا باشد ، بلايى به او نمىرسد » . ( عمّت خطّتها « 1 » ، و خصّت بليّتها ، و أصاب البلاء من أبصر فيها ، و أخطأ البلاء من عمي عنها ) .\r\nبديهى است آثار شوم فتنه سرانجام دامان همه اجتماع را خواهد گرفت و تعبير به « عمّت خطّتها » ممكن است اشاره به همين معنا باشد ؛ ولى لبهء تيز آن ، متوجّه آگاهان مجاهد و مبارز است ولى ناآگاهان و آگاهان بىمسئوليّت و بىدرد ، از بلاهاى خاص در امان مىمانند .\r\nسپس امام عليه السّلام در بيان دومين ويژگى حكومت بنى اميّه مىافزايد : « به خدا\r\n\r\n\r\n","description":"","footnote":"\r\n( 1 ) « خطّه » از مادّهء « خطّ » به معناى علامت گذاردن است و واژهء « خطّه » به معناى حالت و موضوع مىآيد .\r\n","page_name":" 232 ","page_number":232},
  {"content":"\r\n\r\nسوگند ! بعد از من بنى اميّه را براى خود زمامداران بدى خواهيد يافت ؛ آنها همچون شتر شرور و بد خويى هستند كه صاحب خود را گاز مىگيرد ؛ با دست خود ، بر سر او مىكوبد ؛ و با پا او را دور مىسازد ؛ و از دوشيدن شيرش او را منع مىكند » . ( و ايم اللّه « 1 » لتجدنّ بني أميّة لكم أرباب سوء بعدي كالنّاب « 2 » الضّروس : « 3 » تعذم « 4 » بفيها ، و تخبط « 5 » بيدها ، و تزين « 6 » برجلها ، و تمنع درّها ، « 7 » ) .\r\nچه تشبيه جالبى ! انسان انتظار دارد از شير شترش استفاده كند و بر او سوار شود و به مقصد برسد ؛ همان گونه انسان انتظار دارد حكومت به او كمك كند و مشكلاتش را حل نمايد و در مسير پيشرفت‌هاى فردى و اجتماعى يار و ياورش باشد ؛ ولى حكّام ظالم ، بىرحم و بىمنطق - كه جز به منافع زودگذر خود و اشباع هوس‌هاى خويش نمىانديشند - نه تنها مشكلى را از جامعه حل نمىكنند ، بلكه مردم را گرفتار سخت‌ترين مشكلات ساخته ، از هر سو ضربهء تازه‌اى بر آنان وارد مىسازند .\r\nچقدر اين پيشگويى صحيح بود و على عليه السّلام با قلب پاكش تمام حوادث آينده را مىديد كه اين گروه بىرحم و درنده خو ، چه بلايى بر سر اسلام و مسلمين مىآورند .\r\nدر ويژگى سوم مىفرمايد : « آنها به اين وضع ادامه مىدهند ( و همواره با شما به\r\n\r\n\r\n","description":"","footnote":"\r\n( 1 ) « أيم » به اعتقاد بعضى از ادبا در اصل « أيمن » جمع « يمين » بوده ، كه نون آن ساقط شده و هنگامى كه گفته شود « و أيم اللّه » يعنى : من به خدا سوگندها مىخورم ( ابن ابى الحديد در تفسير اين كلمه بحث مشروحى دارد كه علاقه‌مندان مىتوانند به جلد 7 ، صفحهء 54 ، مراجعه كنند ) .\r\n( 2 ) « ألنّاب » به معناى شتر مادهء پير است .\r\n( 3 ) « ضروس » به معناى حيوان كج خلقى است كه گاز مىگيرد و در اصل از مادّهء « ضرس » ( بر وزن حرص ) به معناى دندان آسيا است .\r\n( 4 ) « تعذم » از مادّهء « عذم » ( بر وزن جزم ) به معناى خوردن چيزى با فشار حريصانه است كه لازمهء آن گاز گرفتن است .\r\n( 5 ) « تخبط » از مادّهء « خبط » ( بر وزن ضبط ) به معناى زدن و كوبيدن با دست است .\r\n( 6 ) « تزبن » از مادّهء « زبن » ( بر وزن دفن ) به معناى دور كردن و لگد زدن است .\r\n( 7 ) « درّ » به معناى ريزش شير فراوان است ؛ سپس به هر خير و بركتى اطلاق شده است .\r\n","page_name":" 233 ","page_number":233},
  {"content":"\r\n\r\nسختى رفتار مىكنند ) . تا كسى باقى نماند مگر اينكه در مسير منافع آنها قرار گيرد ؛ يا لا اقل ، ضررى به آنها نرساند » . ( لا يزالون بكم حتّى لا يتركوا منكم إلّا نافعا لهم ، أو غير ضائر بهم ) .\r\nهمهء صداهاى حق طلبان را در گلوهايشان خفه مىكنند و هر مخالفى را در هر جا باشد ، از روى زمين بر مىدارند و به هيچ كس حق حيات و زندگى نمىدهند ، جز كسانى كه در خدمت آنها باشند ، يا كمترين ضررى به منافع آنها نرسانند . براى آنها تفاوت نمىكند اين حق طلب و عدالت جو ، فرزند رسول خدا باشد ، يا صحابهء پيامبر ، يا عالم و دانشمند بزرگ دينى و يا زاهد و عابد ! و به اين ترتيب ، عموميت و گسترش فتنه را كه امام عليه السّلام در آغاز كلام اشاره فرمود ، در عمل به طور كامل پياده مىكنند .\r\nدر ويژگى چهارم به اين نكته اشاره مىفرمايد كه مشكل عظيم در اين حكومت اين است كه هيچ پناهگاهى براى در امان ماندن از ظلم آنها وجود نخواهد داشت و هيچ دادرسى در برابر ستم‌هاى آنها پيدا نمىشود و مردم ناچارند از ظلم اين ظالمان به خودشان شكايت برند و تكليف چنين شكايت و شاكيان روشن است .\r\nمىگويد : « بلا و ستم‌هاى آنها نسبت به شما همچنان ادامه خواهد يافت ، تا آنجا كه ( هيچ پناهگاهى نيابيد و ) استمداد شما از آنها به استمداد برده‌اى ماند كه در برابر ظلم مالك ، از او كمك بطلبند ؛ يا همچون دوستى كه ( از تعدّى و احجاف دوست خود ، ) به او پناه برد » . ( و لا يزال بلاؤهم عنكم حتّى لا يكون انتصار أحدكم منهم إلّا كانتصار العبد من ربّه ، و الصّاحب من مستصحبه ) .\r\nو چنين است سرنوشت مردمى كه حكومت جائر و ظالمشان تمام زبان حق گويان را قطع كند ؛ عالمان را خانه‌نشين سازد ؛ عزيزان را ذليل و خوار كند و تمام قدرت‌هاى مردمى را درهم بكوبد و همه را به استخدام خود در آورد .\r\nدر پنجمين و آخرين ويژگى - كه در واقع تأكيدى است بر ويژگىهاى قبل -\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nمىفرمايد : « فتنه‌هاى آنها پشت سر يكديگر بر شما وارد مىشود ، با قيافه‌اى زشت و ترسناك ، و همراه پاره‌هايى از آداب و رسوم جاهليّت ؛ نه راهنمايى در آن ميان خواهد بود و نه پرچم نجاتى » . ( ترد عليكم فتنتهم شوهاء « 1 » مخشيّة « 2 » ، و قطعا جاهليّة ، ليس فيها منار هدى ، و لا علم يرى ) .\r\nامام عليه السّلام با اين ويژگىها تمام شرايط و اوضاع حكومت بنى اميّه را ترسيم كرده و پايان آن را نشان داده ؛ گويى در اين دوران تاريك هشتاد ساله ، مىزيسته است و همه چيز را به رأى العين ديده ، حكومتى كه از قانون خدا پيروى مىكرد ، نه بهايى براى ارزش‌هاى اسلامى قائل بود و نه قوانين اسلامى را به رسميّت مىشناخت .\r\nحكومتى خود كامه ، ظالم ، بىمنطق و مملوّ از فتنه‌ها كه نمايانگر عصر جاهليّت بود .\r\nحكومتى كه حتّى به مصالح و منافع مادّى خويش نمىانديشيد و آن قدر ظلم و ستم در اين دوران هشتاد سال مرتكب شد ، كه در تاريخ بشريّت كم نظير است .\r\nآرى ! امام همهء اينها را براى مسلمانان پيش بينى كرد و هشدار داد . تعبير به « أرباب سوء بعدي » اشارهء لطيفى به اين حقيقت است كه ، شما كه به حكومت اسلامى و انسانى عادلانهء من تن نداديد و در حفظ و دفاع از آن كوتاهى كرديد بايد در انتظار چنين زمامداران و حكّام سوئى بوده باشيد .\r\nبعضى از « شارحان نهج البلاغه » مطلبى نقل كرده‌اند كه نشان مىدهد بنى اميه با گروهى از مردم واقعا به صورت برده و غلام رفتار مىكردند ، تا آنجا كه در « شرح نهج البلاغهء تسترى » آمده است كه آنها بسيارى از مسلمين را به بردگى گرفتند و به گردن آنها مهر بردگى مىزدند و در كف دست‌هاى آنها علامتى مىگذاشتند . « 3 »\r\n\r\n\r\n","description":"","footnote":"\r\n( 1 ) « شوهاء » از مادّهء « شوه » ( بر وزن قوم ) به معناى زشتى است و « شوهاء » به معناى زشت و قبيح است .\r\n( 2 ) « مخشيّه » به معناى مخوف از مادّهء « خشيت » به معناى خوف گرفته شده است .\r\n( 3 ) شرح نهج البلاغهء تسترى ، جلد 6 ، صفحهء 106 .\r\n","page_name":" 235 ","page_number":235},
  {"content":"\r\n\r\n\r\nنكته‌ها\r\n\r\n1 - ويژگىهاى فتنه !\r\n« فتنه » واژه‌اى است كه همه از آن وحشت دارند و نتيجهء آن را شوم و ناگوار مىدانند ، ولى فتنه چيست ؟ و نشانه‌هاى آن كدام است ؟ امام عليه السّلام در اين خطبه ، هم نشانه‌هاى فتنه را بيان فرمود و هم تعريف آن را با تكيه بر اين نشانه‌ها ، روشن ساخته است .\r\nفتنه به حوادث پيچيده‌اى مىگويند كه ماهيّت آن روشن نيست ؛ ظاهرى فريبنده دارد و باطنى مملوّ از فساد ؛ جوامع انسانى را به بىنظمى ، تباهى ، عداوت ، دشمنى ، جنگ و خونريزى ، و فساد اموال و اعراض مىكشاند . و از همه بدتر اين كه قابل كنترل نيست .\r\nغالبا ، در ابتدا چهرهء حق به جانبى دارد و ساده انديشان را به دنبال خود مىكشاند و تا مردم از ماهيّت آن آگاه شوند ، ضربات خود را بر همه چيز وارد ساخته است .\r\nفتنه‌ها ، هيچ قانونى را به رسميّت نمىشناسند ؛ ممكن است در يك شهر همه چيز را به آتش كشد و در كنار آن شهر ديگرى باشد كه در امان بماند . فتنه همان گونه كه امام عليه السّلام در فراز بالا بيان فرمود ، مانند گردباد است كه همه چيز را با خود مىچرخاند و مىبرد و گاه ديده شده گردبادهاى سنگين ، انسانها ، حتّى اتومبيل را از جا كنده و به آسمان برده و به هر سو پرتاب مىكنند ! ! فتنه‌ها نيز با شخصيّت‌هاى بزرگ اجتماعى ، دينى ، علمى و سياسى و با اموال مردم و سرمايه‌هاى جامعه ، همين كار را مىكند .\r\nمىدانيم گردبادها بر اثر وزش دو جبهه قوىّ باد در دو جهت مخالف ، پيدا مىشود ؛ يعنى دو جبههء مخالف درهم مىپيچند و به گرد هم مىگردند و گردباد را به\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nوجود مىآورند ؛ فتنه‌ها نيز بيشتر از اختلافات بر مىخيزد ؛ آنگاه كه دو جناح ، بىفكر و بىمطالعه ، بىرحمانه به جان هم مىافتند ، فضاى جامعه را تيره و تار مىسازند ، نتيجه‌اش آن است كه گردبادهاى حوادث و ناامنى ، همه چيز را از بيخ و بن مىكند و نابود مىسازد ! به همين دليل ، در برابر حوادث اجتماعى بايد خوش بينىها را تا حدّى كنار گذاشت و دربارهء كسانى كه روى صحنه و پشت صحنه هستند ، دقّت كرد و سوابق آنها را بررسى نمود و اگر فتنه‌اى در كار است ، مردم را با خبر ساخت و اين وظيفهء انديشمندان هر جامعه است .\r\nجنگ‌هايى كه در دوران حكومت امير مؤمنان على عليه السّلام به وقوع پيوست ، هر كدام نمونهء بارزى از فتنه بود ؛ در « جنگ جمل » ، « عايشه » همسر پيامبر صلّى اللّه عليه و آله را بر شتر سوار كردند و دو نفر از صحابهء پيامبر - كه سوابق نسبتا خوبى در اسلام داشتند - بر اثر هوا و هوس و وسوسه‌هاى شيطان آتش فتنه را بر افروختند و نخستين بانگ اختلاف را در امّت اسلامى سر دادند ؛ در اين ميان ، نزديك به بيست هزار نفر از مسلمانان در اين آتش فتنه سوختند و خانه‌هاى زيادى ويران شد . تا آن كه با تدبير امير مؤمنان على عليه السّلام آتش فتنه خاموش گشت .\r\nفتنهء « شاميان » و « جنگ صفّين » و ادّعاى واهى خونخواهى عثمان و بر سر نيزه كردن قرآن‌ها نمونهء ديگرى از اين فتنه‌ها بود و هنوز شعلهء آن خاموش نشده بود ، فتنهء سومى از آن برخاست ! گروهى از متنسّكان جاهل و متعبّدان بىفكر ، زير پوشش « حكم فقط حكم خداست » « 1 » آتش جنگ نهروان را بر افروختند .\r\nدقّت در اين نمونه‌هاى عينى ، مىتواند تمام ويژگيهاى فتنه را كه امام عليه السّلام در اين خطبه بيان كرده ، عملا به انسان بياموزد .\r\n\r\n\r\n","description":"","footnote":"\r\n( 1 ) لا حكم إلّا للّه .\r\n","page_name":" 237 ","page_number":237},
  {"content":"\r\n\r\n\r\n2 - حكومت جنايت بار بنى اميّه\r\nهمان گونه كه امام عليه السّلام در خطبهء بالا فرموده ، بنى اميّه سخت‌ترين و خطرناكترين فتنه‌اى بود كه دامان مسلمانان را در آغاز اسلام گرفت و تمدّن اسلامى را دگرگون ساخت و چهرهء حكومتى خونخوار ، مستبد و بىمنطق به حكومت اسلامى داد .\r\nبنى اميّه از دودمان « اميّة بن عبد شمس بن عبد مناف » ( جدّ اعلاى بنى اميّه ) مىباشند .\r\n« ابو سفيان » كه از نواده‌هاى اميّه است ، سرسخت‌ترين دشمن اسلام بود و آتش افروز اصلى بسيارى از جنگ‌هاى عصر پيامبر صلّى اللّه عليه و آله محسوب مىشود ، كه تا آخرين نفس آنچه مىتوانست براى نابودى اسلام تلاش و كوشش كرد ، ولى نقشه‌هاى او به لطف پروردگار نقش بر آب شد و سرانجام در نهايت ذلّت ، تسليم سپاه نيرومند اسلام گرديد و چون ظاهرا اسلام آورده بود ، پيامبر اكرم صلّى اللّه عليه و آله از جنايات او صرف نظر كرد ، ولى معروف اين است كه تا آخر عمر در باطن ايمان نياورد .\r\n« ابن ابى الحديد » از « شعبى » ( يكى از معاريف تابعين است ) نقل مىكند : هنگامى كه « عثمان » به حكومت رسيد « بنى اميّه » به خانه او آمدند و خانه پر شد ؛ سپس در خانه را بستند ، ابو سفيان كه در آن روز نابينا بود رو به آنها كرد و گفت : « آيا شخصى غير از شما بنى اميّه در اينجا حضور دارد ؟ » گفتند : « نه ! » سپس اين جمله مشهورش را بيان كرد : « يا بني أميّة تلقّفوها تلقّف الكرة ! فو الّذي يحلف به أبو سفيان ! ما من عذاب ، و لا حساب ، و لا جنّة ، و لا نار ، و لا بعث ، و لا قيامة ؛ اي بنى اميّه ! گوى خلافت را برباييد ( و آن را در ميان خود نگهداريد ) قسم به كسى كه ابو سفيان به او سوگند مىخورد ( گويا اشاره به بتها است ! ) نه عذابى در كار است و نه حسابى و نه بهشت و دوزخى و نه رستاخيز و قيامتى » . « 1 » همان سخنى كه نظير آن را « معاويه » در داستان « مغيره » و\r\n\r\n\r\n","description":"","footnote":"\r\n( 1 ) شرح نهج البلاغهء ابن ابى الحديد ، جلد 9 ، صفحهء 53 .\r\n","page_name":" 238 ","page_number":238},
  {"content":"\r\n\r\n« يزيد » در اشعار معروفش بعد از مشاهدهء سر بريدهء امام حسين عليه السّلام بيان كرد .\r\nدانشمندان اهل سنّت و شيعه ، كتب و مقالات فراوانى دربارهء جنايات و زشتىهاى حكومت بنى اميّه نگاشته‌اند كه نشان مىدهد آنچه در روايات اسلامى قبل از اين حكومت ظالم و جائر ، پيش‌بينى شده - كه بنى اميّه آفت اين امّتند - عين حقيقت است .\r\nدر اينجا كافى است به گوشه‌اى از كلمات بعضى از بزرگان اهل سنّت اشاره كنيم .\r\nمرحوم « مغنيه » در شرح « نهج البلاغه » از « طه حسين » در كتاب « مرآة الاسلام » چنين نقل مىكند كه : معاويه خلافت را تبديل به سلطنت كرد و آن را در فرزندان خود موروثى نمود ؛ امورى كه قرآن آنها را تحريم كرده بود مباح شمرد . . . سپس پى در پى بر ضدّ كتاب و سنّت قيام كرد ؛ چرا كه گناه ، هميشه دعوت به گناه ديگر مىكند و انسان دنيا پرست هرگز سير نمىشود . خداوند در قرآن مجيد ، حرم مكّه را محترم شمرده و پيامبر صلّى اللّه عليه و آله حرم مدينه را بر آن افزود ؛ ولى بنى اميّه هم احترام مكّه را هتك كردند و هم احترام مدينه را ! در آغاز « يزيد بن معاويه » مدينه را ( به خاطر اين كه اهل آن در برابر حكومت يزيد تسليم نشده بودند ) مباح شمرد و به لشكريان خود اجازه داد كه سه روز هر چه را در آن است ، غارت كنند ( نواميس مردم مدينه نيز در اين سه روز در امان نبود ) سپس « عبد الملك بن مروان » به « حجّاج » اجازه داد كه هتك احترام مكّه كند . . . همه اينها به خاطر آن بود كه سرزمين‌هاى مقدّس را مجبور به تسليم كنند و « ابن زياد » هتك احترام خاندان پيامبر صلّى اللّه عليه و آله را نمود و امام حسين عليه السّلام و فرزندان و برادرانش را به قتل رسانيد و دختران پيامبر صلّى اللّه عليه و آله را به اسارت گرفت و اموال مسلمين بازيچه دست خلفاى بنى اميّه شد ، هر گونه كه خود مىخواستند آن را صرف مىكردند ، نه آن گونه كه خدا مىخواست . « 1 »\r\n\r\n\r\n","description":"","footnote":"\r\n( 1 ) مرآة الاسلام ، صفحهء 268 ، چاپ سال 1959 م .\r\n","page_name":" 239 ","page_number":239},
  {"content":"\r\n\r\nهمين نويسندهء معروف ، در تعبير ديگرى در مقايسه على عليه السّلام با معاويه مىگويد :\r\n« چه مىگويى دربارهء مردى كه برادرش « عقيل بن ابى طالب » براى گرفتن كمك نزد او آمد و او به فرزندش حسن عليه السّلام گفت هنگامى كه بيت المال را تقسيم كردم ، عمويت را به بازار ببر و لباس و كفش تازه‌اى براى او بخر و چيز بيشترى از بيت المال به او نداد ؛ ولى همين « عقيل » ، هنگامى كه ناراضى و عصبانى به شام نزد « معاويه » آمد صد هزار ( درهم يا دينار ) از بيت المال مسلمين به او بخشيد . » « 1 » دربارهء جنايات بنى اميّه و تغييراتى كه در حكومت اسلامى ايجاد كردند و فجايع زندگى آنها ، فهرست نسبتا كاملى را در جلد سوم همين كتاب ذيل خطبهء 77 به طور مستند آورده‌ايم ، كه مطالعهء آن هر خوانندهء منصفى را در وحشت فرو مىبرد .\r\nبا اين همه به راستى جاى تعجّب است ! كه هنوز بعضى از غافلان اصرار دارند معاويه ، سردمدار بنى اميّه را در اعمالش تبرئه كنند ؛ به عنوان اينكه مجتهد بوده و بر مجتهد گناهى نيست ! سخنى كه با هيچ منطق و ميزان عقلى تناسب ندارد و اگر بنا شود بدترين جنايات تاريخى را اين گونه توجيه كنيم ، ديگر جنايت كارى در سراسر تاريخ باقى نمىماند ! !\r\n\r\n\r\n","description":"","footnote":"\r\n( 1 ) مجموعهء آثار طه حسين ، جلد 4 ، صفحهء 489 .\r\n","page_name":" 240 ","page_number":240},
  {"content":"\r\n\r\n\r\nبخش سوم\r\nنحن أهل البيت منها بمنجاة ، و لسنا فيها بدعاة ، ثمّ يفرّجها اللّه عنكم كتفريج الأديم : به من يسومهم خسفا ، و يسوقهم عنفا ، و يسقيهم بكأس مصبّرة لا يعطيهم إلّا السّيف ، و لا يحلسهم إلّا الخوف ، فعند ذلك تودّ قريش - بالدّنيا و ما فيها - لو يرونني مقاما واحدا ، و لو قدر جزر جزور ، لا قبل منهم ما أطلب اليوم بعضه فلا يعطونيه !\r\n\r\nترجمه\r\nهنگامى كه آن فتنه‌هاى كور و تاريك و ظلمانى روى آورد ، ما اهل بيت از آن بركناريم و در آن زمان دعوت به حكومت نمىكنيم ؛ ( اين فتنه‌ها همچنان ادامه نمىيابد ) و بعد از مدّتى خداوند آنها را از شما جدا مىسازد ؛ همچون جدا كردن پوست از گوشت ! اين كار به وسيلهء كسانى انجام مىشود كه ذلّت را بر آنها تحميل مىكنند و آنها را ( به سوى مرگ و نيستى ) مىرانند و جام تلخ بلا را در كامشان فرو مىريزند ؛ جز ضربهء شمشير ، چيزى به آنها نمىدهند و جز لباس ترس و وحشت بر آنها نمىپوشانند ! در آن زمان ، قريش دوست دارد ، دنيا و آنچه را در دنياست از دست بدهد ، تا يك بار ديگر مرا ببيند ( و رهبرى مرا بپذيرد ) هر چند زمان آن كوتاه باشد ، به اندازه كشتن شترى ، تا چيزى را از آنها بپذيرم كه امروز كمى از آن را مىخواهم و آنها نمىدهند .\r\n\r\n","description":"","footnote":"","page_name":" 241 ","page_number":241},
  {"content":"\r\n\r\n\r\nشرح و تفسير انتقام شديد الهى از بنى اميّه\r\nامام عليه السّلام در قسمت پايانى اين خطبه ، خبرهاى تازه‌اى از حوادث تلخ و شيرين آينده مىدهد و نخست مىفرمايد : « هنگامى كه آن فتنه‌هاى كور و تاريك و ظلمانى روى آورد ، ما اهل بيت از آن بركناريم و در آن زمان دعوت ( به حكومت ) نمىكنيم » .\r\n( نحن أهل البيت منها بمنجاة « 1 » ، و لسنا فيها بدعاة ) .\r\nدر تفسير اين جمله ، در ميان « مفسّران نهج البلاغه » گفتگوهايى شده است ؛ زيرا به يقين ، فتنه‌ها از نظر عينيّت خارجى ، دامان اهل بيت عليهم السّلام را گرفت كه شهادت امام حسين عليه السّلام و يارانش يكى از نمونه‌هاى روشن آن بود ؛ بنابر اين ، بركنارى اهل بيت از فتنه‌هاى آن دوران ، به معناى اين است كه مسئوليّت آن فتنه‌ها متوجّه آنان نبود ؛ بلكه متوجّه مردمى بود كه رهبرى اهل بيت را رها كردند و به بازماندگان دوران كفر و شرك و جاهليت پيوستند . جملهء « و لسنا فيها بدعاة ؛ ما در آن فتنه دعوت كننده نيستيم » . نيز قرينه‌اى بر اين معنا است ؛ چرا كه وقتى اهل بيت ، به حكم اجبار خاموش باشند و هيچ گروهى را تشويق به كارى نكنند ، مسئوليّت آن را بر عهده نخواهند داشت .\r\nسپس امام عليه السّلام به آنها بشارت مىدهد كه اين فتنه‌ها براى هميشه ادامه نمىيابد بلكه : « بعد از مدّتى خداوند آن را از شما جدا مىسازد ، همچون جدا كردن پوست از گوشت ! » ( ثمّ يفرّجها « 2 » اللّه عنكم كتفريج الأديم « 3 » ) .\r\n\r\n\r\n","description":"","footnote":"\r\n( 1 ) - « منجاة » از مادّهء « نجات » به معناى زمين مرتفعى است كه سيل آن را فرا نمىگيرد و سپس به هر مكانى كه سبب نجات بشود ، « منجاة » اطلاق شده است ؛ ولى گاه به معناى محلّ بر كنار بودن از دخالت در امرى نيز ، آمده است . و در خطبه فوق به همين معنا است ؛ يعنى اهل بيت هيچ نقشى در حكومت ، در عصر بنى اميّه نداشتند و تمام وزر و بال آن متوجّه خود آنان بود .\r\n( 2 ) « يفرّج » از مادّهء « فرج » ، به معناى گشايش است ، خواه گشايش در مكان باشد ، يا در مسائل معنوى و مشكلات و در خطبهء بالا به معناى جدا شدن چيزى از چيزى است .\r\n( 3 ) « أديم » به معناى پوست است .\r\n","page_name":" 242 ","page_number":242},
  {"content":"\r\n\r\nاين تشبيه اشاره به اين است كه فتنهء بنى اميّه در آن زمان به طور كامل خاموش مىشود و پايان مىگيرد ؛ زيرا هنگامى كه پوست را از گوشت جدا مىكنند ذرّه‌اى از پوست را بر گوشت رها نمىسازند و شكل و قيافه حيوان ذبح شده به طور كامل دگرگون مىشود .\r\nامّا اين كار به دست چه كسانى انجام مىشود و چگونه صورت مىگيرد ؟ امام عليه السّلام در ادامهء اين سخن اشاره سربسته‌اى به آن كرده چنين مىفرمايد : « اين كار به وسيلهء كسانى انجام مىشود كه خوارى را بر آنها تحميل مىكنند و آنها را ( به سوى مرگ و نيستى مىرانند ) و جام تلخ بلا را در كامشان فرو مىريزند ؛ جز ضربهء شمشير چيزى به آنها نمىدهند و جز لباس ترس و وحشت بر آنها نمىپوشانند ! » ( به من يسومهم خسفا « 1 » ، و يسوقهم عنفا ، و يسقيهم بكأس مصبّرة لا يعطيهم إلّا السّيف ، و لا يحلسهم « 2 » إلّا الخوف ) .\r\nتعبير به « مصبّرة » كه از ريشهء « صبر » گرفته شده و مىدانيم « صبر » ( بر وزن خشن ) گياهى است بسيار تلخ ، اشاره به اين است كه « بنى اميّه » در حكومت « بنى عبّاس » تلخ‌ترين و ناگوارترين زندگىها را خواهند داشت و جملهء « لا يعطيهم . . . » تأكيدى است بر اين معنا كه هر كدام از « بنى اميّه » در چنگال « بنى عبّاس » گرفتار شوند ، از دم شمشير گذرانده خواهند شد و آنها كه موفّق به فرار شوند ، در ترس و وحشت عميقى خواهند بود ! ! در پايان اين فراز مىفرمايد : « در آن زمان قريش ( اشاره به گروه بنى اميّه است ) دوست دارد ، دنيا و آنچه را در دنيا است از دست بدهد ، تا يك بار ديگر مرا ببيند ( و\r\n\r\n\r\n","description":"","footnote":"\r\n( 1 ) « خسف » به معناى پنهان گشتن ، مخفى شدن و فرو بردن است و به تناسب ، به معناى ذلّت نيز آمده است و در خطبهء بالا به همين معنا است .\r\n( 2 ) « يحلس » از مادّهء « حلس » ( بر وزن فلس ) به معناى پوشاندن است و به حلّى كه بر حيوان مىپوشانند ، « حلس » ( بر وزن حرص ) اطلاق مىشود .\r\n","page_name":" 243 ","page_number":243},
  {"content":"\r\n\r\nرهبرى مرا بپذيرد ) هر چند زمان آن كوتاه باشد ، به اندازهء كشتن شترى ، تا چيزى را از آن‌ها بپذيرم كه امروز كمى از آن را مىخواهم ولى نمىدهند » . ( فعند ذلك تودّ قريش بالدّنيا و ما فيها - لو يرونني مقاما واحدا ، و لو قدر جزر جزور « 1 » ، لا قبل منهم ما أطلب اليوم بعضه فلا يعطونيه ! ) .\r\nگرچه ظاهر عبارات بالا به خوبى نشان مىدهد كه پيش بينى امام عليه السّلام مربوط به نابود شدن بنى اميّه به وسيلهء بنى عبّاس است ، ولى بعضى از « مفسّران نهج البلاغه » اين احتمال را تقويت كرده‌اند كه اين جمله‌ها ناظر به حكومت حضرت مهدى عليه السّلام مىباشد ، كه با ظهورش بساط ظلم و ستم برچيده مىشود ؛ ولى اين احتمال بسيار بعيد به نظر مىرسد ؛ زيرا : اوّلا ، بنى اميّه در آن زمان به صورت يك گروه مشخّص نخواهند بود و ثانيا ، با ظهور حضرت مهدى عليه السّلام كه برنامه‌هاى علوى را به طور كامل اجرا مىكند ، ديگر جايى براى اين باقى نمىماند كه آنها آرزوى حكومت على عليه السّلام را كنند و به تعبيرى ديگر : اين آرزو از قبيل تحصيل حاصل است .\r\nبه هر حال ، تاريخ به خوبى نشان مىدهد كه آنچه امام عليه السّلام فرموده بود ، به طور كامل واقع شد ؛ از جمله حدود هشتاد سال بعد هنگامى كه « مروان بن محمّد » آخرين خليفهء « بنى اميّه » سالهاى پايانى حكومت خود را مىگذرانيد ، با خبر شد كه « عبد اللّه بن على » از نوادگان « ابن عبّاس » و از فرماندهان لشكر « بني عبّاس » به سرزمين « موصل » آمده ؛ او براى مقابله با آنها با لشكرش حركت كرد ، هنگامى كه پرچم لشكر دشمن را ديد ، اين جمله را بر زبان جارى ساخت : « اى كاش علىّ بن ابى طالب زير اين پرچم بود نه اين جوان عباسى ! » « 2 »\r\n\r\n\r\n","description":"","footnote":"\r\n( 1 ) « جزور » از مادّهء « جزر » ( بر وزن جذب ) به معناى سر بريدن و نحر كردن حيوان است و « جزور » به شترى گفته مىشود كه آن را نحر كرده باشند . اين واژه به معناى فروكش كردن آب دريا و مانند آن نيز آمده است .\r\n( 2 ) شرح نهج البلاغهء ابن ابى الحديد ، جلد 7 ، صفحهء 57 .\r\n","page_name":" 244 ","page_number":244},
  {"content":"\r\n\r\nو عجب‌تر اين كه هنگامى كه « ابو العبّاس سفّاح » نخستين خليفهء عبّاسى بر تخت قدرت نشست ، دستور داد آن قدر از « بنى اميّه » كشتار كنند ، كه به شمار در نمىآيد و حتّى دستور داد قبرهاى بنى اميّه را شكافتند و مردگان آن‌ها را از گور درآوردند و سوزاندند . و به اين ترتيب ، هيچ كس از زندگان آنها سالم نماند مگر آنانى كه به « اندلس » فرار كرده بودند . حتّى نوشته‌اند « سفّاح » خشونت را به آنجا رسانيد كه دستور داد كشتگان « بنى اميّه » را پيش روى سگها اندازند ، تا گوشت آنها را بخورند . « 1 » و اساسا لقب « سفّاح » ( خونريز ) كه به نخستين خليفهء عبّاسى داده شده ، به خاطر كشتار وسيع و بىحسابى است كه از بنى اميّه كرد . « 2 » ناگفته پيدا است فرجى را كه امام عليه السّلام اشاره مىكند ، تنها در زمان فترت بين حكومت بنى اميّه و بنى عبّاس بود ؛ يا به تعبير ديگر ؛ مربوط به زمانى است كه بنى عبّاس قدرت چندانى پيدا نكرده بود ، زيرا بعد از آن كه پايه‌هاى قدرت آنان محكم شد ، آنها نيز به ظلم و ستم پرداختند و دوران تاريك ديگرى به مسلمانان روى آورد .\r\n\r\nنكته‌ها\r\n\r\n1 - آن كه گريزد ز خراجات شام !\r\nاين تجربهء تاريخى كرارا تكرار شده است ، كه افرادى از پذيرش حقّ ، با كرامت و عزّت سرباز زدند ، سرانجام با خوارى و ذلّت باطل را پذيرا شدند ؛ و نمونهء روشن آن ، مردم « عراق » در عصر على عليه السّلام بودند . رهبرى پيشوايى عادل آگاه ، دلسوز و مهربان كه حتّى در ميدان جنگ ، از دلسوزى و مهربانى فروگذارى نمىكرد ، نپذيرفتند و هر روز با بهانه‌اى از اطاعت فرمان او سرباز زدند ؛ قلب او را مالامال از خون كردند و هر\r\n\r\n\r\n","description":"","footnote":"\r\n( 1 ) تتمّة المنتهى ، صفحهء 156 .\r\n( 2 ) دائرة المعارف اعلمى ، جلد 10 ، صفحهء 405 .\r\n","page_name":" 245 ","page_number":245},
  {"content":"\r\n\r\nزمان با ندانم كارى و حتّى خيانت‌ها ، امواج تازه‌اى از غم و اندوه بر روح پاك او فرستادند . ولى چيزى نگذشت ، آن‌ها كه « از خراج عادلانه شام گريخته بودند ، باركش غول بيابان شدند » .\r\nبىرحمانى بىمنطق ، سنگدلانى كوردل ، بر آنها مسلّط گشتند ؛ كه نه بر صغيرشان رحم كردند و نه بر كبيرشان . همه چيز آنها را به تاراج بردند و روز روشن را بر آنها شب ظلمانى ساختند ؛ آرزو داشتند يك لحظه از حكومت على عليه السّلام باز گردد ؛ ولى هيهات ! آرى ! همان گونه شد كه خود امام عليه السّلام در خطبهء 28 بيان فرموده : « آن كس كه از حقّ سود نگيرد ، زيان باطل دامانش را خواهد گرفت و آن كس كه نور هدايت او را به راه راست نبرد ، ظلمت گمراهى او را به وادى هلاكت مىكشاند » .\r\nبه راستى اين فصل از تاريخ اسلام ، مملوّ از درس‌هاى عبرت است ؛ از يك سو سرنوشت آنها كه با امير مؤمنان عليه السّلام وفا نكردند ، فوق العاده عبرت انگيز است ! و از سوى ديگر ، داستان بنى اميّه بعد از على عليه السّلام پر از درس‌هاى عبرت است ! « مسعودى » مورّخ مشهور ، نقل مىكند : « حجّاج حاكم كوفه و بصره ( در دوران عبد الملك بن مروان ) بيست سال فرمانروايى كرد ؛ تعداد كسانى را كه در اين مدّت در زير شكنجه‌هاى دژخيمان او جان سپردند يا با شمشير كشته شدند ، يكصد و بيست هزار نفر بود . و اين آمار مربوط به غير از كسانى است كه در جنگ‌هاى او كشته شدند » . « 1 » « ابن قتيبه » در « الامامة و السياسة » مىنويسد : « حجّاج همراه دويست نفر مسلّح كه شمشيرها را زير لباس پنهان كرده بودند ، وارد مسجد بصره شد ، و به آنها دستور داد كه اگر من براى مردم سخنرانى كردم و آنها مرا سنگباران كردند ، من به علامت\r\n\r\n\r\n","description":"","footnote":"\r\n( 1 ) مروج الذهب ، جلد 3 ، صفحهء 166 .\r\n","page_name":" 246 ","page_number":246},
  {"content":"\r\n\r\nهجوم عمامه را از سر برمىدارم ؛ شما شمشيرها را از نيام بكشيد و به هر كس دست يابيد ، او را از دم شمشير بگذرانيد ! اين جريان تحقق يافت و بعد از آن فكر « حجّاج » گفت از طرف « عبد الملك » به حكمرانى شهر شما منصوب شده‌ام ، مردم بصره كه سابقه زشت او را مىدانستند او را سنگباران كردند ، امّا او عمامه از سر برداشت و همراهان او شمشيرها را از غلاف بيرون آوردند و به جان مردم افتادند . هر كس از در مسجد بيرون مىرفت او را گردن مىزدند ؛ ناچار گروهى به داخل مسجد برگشتند ، ولى آنها را يكى بعد از ديگرى از دم شمشير گذراندند ، به گونه‌اى كه جوى خون از در مسجد سرازير شد و به بازار رسيد ! » « 1 » اين نمونه‌اى از سرنوشت مردمى بود كه با على عليه السّلام آنچنان معامله كردند .\r\n\r\n2 - سرنوشت عبرت انگيز بنى اميّه !\r\nبنى اميّه نيز سرنوشتى بدتر از مردم عراق در حكومت بنى عبّاس پيدا كردند . تا آنجا كه مىنويسند : يكى از فرمانروايان بنى عبّاس نود نفر از سران بنى اميّه را در مجلس خود حاضر كرد ؛ دستور داد با عمودهاى آهنين جمجمه‌هاى آنها را شكستند و آنها را نيمه جان در وسط مجلس انداختند ؛ سپس دستور داد ، سفرهء غذا بر پيكر آنها گستراند و غذا حاضر كردند و او ( و دستيارانش ) بر جنازه‌هاى نيمه‌جان آنها كه ناله مىكردند ، نشستند و غذا خوردند ! » « 2 » آنها حتّى بر كودكان « بنى اميّه » و مردگان آنها رحم نكردند . تا آنجا كه همان « عبد اللّه بن على » در ايّام « سفّاح » ( نخستين خليفهء عبّاسى ) به نبش قبور بنى اميه پرداخت ؛ از جمله جنازهء « هشام بن عبد الملك » را از قبر بيرون آوردند و آتش زدند و\r\n\r\n\r\n","description":"","footnote":"\r\n( 1 ) الامامة و السياسة ، جلد 2 ، صفحهء 32 .\r\n( 2 ) كامل ابن اثير ، جلد 5 ، صفحهء 430 .\r\n","page_name":" 247 ","page_number":247},
  {"content":"\r\n\r\nهمچنين جسد « وليد بن عبد الملك » و « يزيد بن معاويه » - كه فقط استخوانى از او باقى مانده بود - و اجساد ديگر را در تمام شهرها از قبرها بيرون كشيدند و سوزاندند « 1 » و سرانجام به سراغ قبر « معاويه » رفتند ، امّا در آن جز مشتى خاك و غبار چيزى نديدند ! « 2 »\r\n\r\n\r\n","description":"","footnote":"\r\n( 1 ) مروج الذهب ، جلد 3 ، صفحهء 207 .\r\n( 2 ) كامل ابن اثير ، جلد 5 ، صفحهء 430 .\r\n","page_name":" 248 ","page_number":248},
  {"content":"\r\n\r\n\r\nخطبهء 94 « 1 » و من خطبة له عليه السّلام و فيها يصف اللّه تعالى ثمّ يبيّن فضل الرّسول الكريم و أهل بيته ثمّ يعظ النّاس\r\nامام عليه السّلام در اين خطبه صفات خداوند ، سپس فضيلت پيامبر اكرم صلّى اللّه عليه و آله و اهل بيت گرامى آن حضرت را بيان كرده ، آنگاه مردم را موعظه مىكند .\r\n\r\nخطبه در يك نگاه\r\nاين خطبه عمدتا بر چهار محور دور مىزند : نخست ، بيان بخشى از صفات\r\n\r\n\r\n","description":"","footnote":"\r\n( 1 ) سند خطبه : نويسندهء « مصادر نهج البلاغه » معتقد است آنچه در اينجا آمده بخشى از خطبهء مشهورى است كه آغاز آن : « ألحمد للّه الواحد الأحد المنفرد . . . » بوده است كه مرحوم « كلينى » در كتاب « كافى » بعد از آن كه بخشى از اين خطبه را در مورد توحيد نقل كرده چنين مىگويد : « اين خطبه از خطبه‌هاى مشهورى است كه در ميان مردم دست به دست مىگشت » ( كافى ، جلد اوّل ، صفحهء 136 ) .\r\nمرحوم « صدوق » مىافزايد : « به فرمودهء امام صادق عليه السّلام اين خطبه را امير مؤمنان على عليه السّلام هنگامى بيان كرد كه مىخواست براى دومين بار مسلمانان را براى جنگ با معاويه آماده كند » . ( توحيد صدوق ، صفحهء 41 ، باب التوحيد و نفى التشبيه ، حديث 3 ) .\r\n« ابن عبد ربّه مالكى » نيز در كتاب « عقد الفريد » آن را در جلد چهارم با كمى تفاوت تحت عنوان « خطبته الغّراء » آورده است . نويسندهء مصادر بعد از نقل مطالب بالا مىگويد : « مطابق روايت « ابن عبد ربّه » سخنى از اهل بيت در اين خطبه نيامده است ؛ شايد دست امانتدارى ! آن را حذف نموده ، آن گونه كه « خطبهء شقشقيّه » را از كتاب « عقد الفريد » حذف كرده است ؛ در حالى كه ثابت كرديم « خطبهء شقشقيّه » در « عقد الفريد » وجود داشته » . به هر حال ، ( بسيارى از ) كسانى كه اين خطبه را نقل كرده‌اند قبل از « سيّد رضى » مىزيسته‌اند . ( مصادر نهج البلاغه ، جلد 2 ، صفحهء 185 ) .\r\n","page_name":" 249 ","page_number":249},
  {"content":"\r\n\r\nخداوند متعال است .\r\nسپس ، اشاره‌اى به آفرينش انبيا از صلب آدم عليه السّلام مىكند .\r\nو در محور سوم ، اشاره‌اى به پيدايش پيامبر اكرم صلّى اللّه عليه و آله از نسل پاكان و نيكان مىكند و بخشى از فضايل و اوصاف برجستهء آن حضرت را شرح مىدهد و عترت گرامى او را مىستايد .\r\nو در آخرين محور ، اندرزهاى مؤثّر و بيدارگر در عبارت‌هاى كوتاهى به مخاطبان مىدهد .\r\n\r\n","description":"","footnote":"","page_name":" 250 ","page_number":250},
  {"content":"\r\n\r\n\r\nبخش اوّل\r\nفتبارك اللّه الّذي لا يبلغه بعد الهمم ، و لا يناله حدس الفطن ، الأوّل الّذي لا غاية له فينتهي ، و لا آخر له فينقضي .\r\n\r\nترجمه\r\nپر بركت است خداوندى كه افكار بلند ، به اوج معرفت او راه نمىيابد و گمان زيركان به مقام والايش نمىرسد ، آغازى است كه نهايتى ندارد تا به آن رسد ، و آخرى ندارد تا پايان گيرد و سپرى شود .\r\n\r\nشرح و تفسير هيچ فكرى به اوج معرفتش نمىرسد !\r\nامام عليه السّلام در اين بخش از خطبه - مانند بسيارى از خطبه‌هاى ديگر - نخست به مدح و ثناى پروردگار مىپردازد ، تا بهترين آغاز براى سخن باشد و دلها را آماده براى سخنان آينده كند . در اين چند جمله ، چهار وصف از اوصاف الهى را بيان مىفرمايد كه در حقيقت به يك وصف باز مىگردد ( و شبيه آن در نخستين خطبهء نهج البلاغه در آغاز جلد اوّل اين كتاب گذشت . ) مىفرمايد : « پر بركت است خداوندى كه افكار بلند ، به اوج معرفت او راه نمىيابد و گمان زيركان به مقام والايش نمىرسد » . ( فتبارك اللّه الّذي لا يبلغه بعد الهمم ، و لا يناله حدس الفطن ) .\r\n« خداوندى كه آغازى است كه نهايت ندارد تا به آن رسد و آخرى ندارد تا پايانى\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nبراى او باشد و سپرى شود » . ( الأوّل الّذي لا غاية له فينتهي ، و لا آخر له فينقضي ) .\r\nتمام اين اوصاف چهارگانه ، اشاره به نامحدود بودن ذات او در هر جهت مىكند ؛ ذاتى كه از نظر عظمت و علم و قدرت و آغاز و انجام نامحدود است : نه در فكر محدود انسانها مىگنجد و نه با گمانه زنىهاى زيركان درك مىشود ، نه اوّلى دارد ، نه آخرى ، نه هدفى براى ذات او است و نه غايتى ؛ چرا كه كمال مطلق است و هستى نامحدود و بىپايان .\r\nدر عين حال ، اين اوصاف چهارگانه از زاويه‌هاى مختلفى به اين حقيقت مىنگرد :\r\nدر جملهء اوّل ، سخن از اين است كه افكار بلند انسانى و اراده‌هاى قوى و نيرومند هر اندازه تلاش و كوشش كند و مقدّمه چينى نمايد ، به كنه معرفت او نمىرسد ! ولى در جملهء دوم ، اشاره به حدس و گمان و انتقال‌هاى دفعى و سريع فكرى مىكند كه در بسيارى از مسائل زندگى ممكن است راه گشا باشد ؛ مىفرمايد : حدس زيركان نيز در اينجا كارآيى ندارد ! در جملهء سوم ، اشاره به اين مىكند كه خداوند بر خلاف موجودات امكانيّه - كه هدف و مقصدى براى وجود آنهاست و هنگامى كه به آن رسيدند و رسالت وجود خويش را ايفا كردند ، پايان مىگيرند - نيست ؛ در واقع ، چيزى در بيرون هستى بى پايان او وجود ندارد ، تا به آن برسد .\r\nو در آخرين جمله ، اشاره به اين مىكند كه او آخرى است كه هرگز به پايان نمىرسد . به تعبير ديگر : او آغاز و انجام هستى است ، امّا نه آغازى كه روزى به پايان رسد و نه انجامى كه روزى سپرى شود ؛ زيرا ، اين اوصاف در او به معناى نامتناهى بودن و ازليّت و ابديّت است .\r\nممكن است معناى اخير در به دو نظر چنين نباشد ؛ ولى با توجّه به جملهء قبل و جمله‌اى مشابه آن در نهج البلاغه ، مانند خطبهء 85 ، آنچه گفتيم بسيار نزديك به نظر مىرسد .\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nبه هر حال ، افكار محدود انسانها هرگز به كنه هستى آن كمال مطلق نمىرسد و معرفت ما از ذات پاك و صفات او ، تنها يك معرفت اجمالى است كه هر قدر روح انسان پاكتر و انديشه ، قوىتر گردد ، اين معرفت اجمالى رو به كمال مىرود ؛ هر چند هيچ گاه به معرفت تفصيلى نخواهند رسيد .\r\n\r\n","description":"","footnote":"","page_name":" 253 ","page_number":253},
  {"content":"\r\n . \r\n","description":"","footnote":"","page_name":" 254 ","page_number":254},
  {"content":"\r\n\r\n\r\nبخش دوم\r\n( و منها في وصف الأنبياء ) بخش ديگرى از اين خطبه كه بيان صفات پيامبران را مىكند .\r\nفاستودعهم في أفضل مستودع ، و أقرّهم في خير مستقرّ ، تناسختهم كرائم الأصلاب إلى مطهّرات الأرحام ؛ كلّما مضى منهم سلف ، قام منهم بدين اللّه خلف .\r\n\r\nترجمه\r\nخداوند پيامبران را در برترين جايگاه قرار داد و در بهترين مكان مستقر ساخت و پيوسته آنها را از اصلاب با ارزش ( پدران ) به ارحام پاك ( مادران ) منتقل نمود ؛ هر زمان يكى از آنها بدرود حيات گفت ، ديگرى براى پيشبرد آيين خدا به جاى او برخاست !\r\n\r\nشرح و تفسير موقعيّت ممتاز پيامبران\r\nامام عليه السّلام در اين بخش از خطبه ، اشاره به پيامبرانى مىكند كه در طول تاريخ بشريّت يكى بعد از ديگرى ظاهر شدند ، تا بحث توحيد را با بحث نبوّت تكميل كند .\r\nقرائن به خوبى نشان مىدهد كه در ميان اين بخش و بخش اوّل خطبه ، قسمت‌هايى حذف شده است و اينها ، همه گزيده‌هايى است از خطبهء طولانىترى كه امام بيان فرموده است .\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nبه هر حال ، اين بخش در واقع اشاره به چند نكتهء مهم دارد : نخست اينكه ، سلسلهء پيامبران ، تاريخ بشريّت را زير پوشش خود قرار داده و يكى بعد از ديگرى به وظيفهء ارشاد بر مىخاستند و ديگر اينكه ، همهء آنها هدف واحدى را دنبال مىكردند و نكتهء سوم ، اينكه همواره در صلب پدران ، با فضيلت و ارحام مادران پاك پرورش يافتند .\r\nمىفرمايد : « خداوند آنها را در برترين جايگاه ، قرار داد و در بهترين مكان مستقر ساخت » . ( فاستودعهم في أفضل مستودع ، و أقرّهم في خير مستقرّ ) .\r\nسپس به شرح اين مجمل پرداخته ، مىفرمايد : « پيوسته اصلاب با ارزش ( پدران ) آنها را به ارحام پاك ( مادران ) منتقل نمود » ( تناسختهم « 1 » كرائم الأصلاب إلى مطهّرات الأرحام ) .\r\nدر واقع « أفضل مستودع » همان صلب پدران با فضيلت است و « خير مستقرّ » همان ارحام مادران پاك دامن مىباشد .\r\nسپس به استمرار رسالت انبيا و تداوم آن اشاره كرده ، مىفرمايد : « هر زمان يكى از آنها بدرود حيات گفت ، ديگرى براى پيشبرد آيين خدا به جاى او برخاست » .\r\n( كلّما مضى منهم سلف ، قام منهم بدين اللّه خلف ) .\r\nدر حقيقت باغستان زندگى انسانها هيچ گاه از شجرهء طيّبه و درخت پربار وجود آنان خالى نمانده ؛ و همواره انسانها از اين درختان پرثمر ، كه به مصداق  « تُؤْتِي أُكُلَها كُلَّ حِينٍ بِإِذْنِ رَبِّها »  « 2 » نتايج وافر مىگرفتند و قوت جان و قوّت روان را از شاخه‌هاى پربار آن مىچيدند ، و از اين بذرهاى اصلاح شده و درختان پرثمر بهره‌ها مىبردند .\r\nمسألهء پاكى پدران و مادران انبيا ، مسألهء مهمّى است كه در روايات اسلامى و\r\n\r\n\r\n","description":"","footnote":"\r\n( 1 ) « تناسخ » از مادّهء « نسخ » در اصل به معناى زايل كردن و جا به جا نمودن چيزى است و در اينجا به معناى انتقال نطفهء پدران به رحم مادران است .\r\n( 2 ) سورهء ابراهيم ، آيهء 25 .\r\n","page_name":" 256 ","page_number":256},
  {"content":"\r\n\r\nزيارات بازتاب گسترده‌اى دارد . چرا كه هم از نظر قانون وراثت داراى آثار عميقى است و هم از نظر اجتماعى و اعتماد مردم و پيوند در ميان امّت‌ها و انبيا ، آثار انكار ناپذيرى دارد .\r\nبه همين دليل ، در روايات اسلامى كه مربوط به انتخاب و گزينش همسر است تأكيد شده است كه مردم به سراغ خانواده‌هاى پاكدامن و مشهور به تقوا بروند و زنان زيباى فريبنده‌اى كه در خانواده‌هاى آلوده پرورش مىيابند ، به گياهان و گلهايى كه بر مزبله‌ها مىرويند ، تشبيه شده‌اند . « 1 » اين نكته نيز قابل توجّه است كه تعبير « جانشينى انبيا نسبت به يكديگر و نشستن خلف به جاى سلف » اشاره به اين حقيقت است كه آنها به مصداق  « لا نُفَرِّقُ بَيْنَ أَحَدٍ مِنْ رُسُلِهِ »  « 2 » همه ، برنامه‌هاى واحد داشتند كه در اصول يكسان بود ؛ هر چند گاهى در بعضى از فروع به خاطر تفاوت زمانها و مكانها ، متفاوت بود ؛ همه دعوت به توحيد و عدل و معاد داشتند و حتّى در اصول مسائل فرعيّه نيز يكسان بودند ؛ همگى مردم را به نيايش و عبادت دعوت مىكردند و به فضايل و اخلاق سوق مىدادند و از صفات رذيله بر حذر مىداشتند ؛ قانون را محترم مىشمردند و رعايت نظم را لازم مىدانستند .\r\n\r\n\r\n","description":"","footnote":"\r\n( 1 ) پيغمبر اكرم صلّى اللّه عليه و آله فرمود : « أيّها النّاس إيّاكم و خضراء الدّمن ! قيل : يا رسول اللّه ! و ما خضراء الدّمن ؟\r\nقال : المرأة الحسناء في منبت السّوء » . ( وسائل الشيعه ، جلد 14 ، صفحهء 29 ، حديث 4 ) .\r\n( 2 ) سورهء بقره ، آيهء 285 .\r\n","page_name":" 257 ","page_number":257},
  {"content":"\r\n . \r\n","description":"","footnote":"","page_name":" 258 ","page_number":258},
  {"content":"\r\n\r\n\r\nبخش سوّم\r\nحتّى أفضت كرامة اللّه سبحانه و تعالى إلى محمّد صلّى اللّه عليه و آله ؛ فأخرجه من أفضل المعادن منبتا ، و أعزّ الأرومات مغرسا ؛ من الشّجرة الّتي صدع منها أنبياءه ، و انتجب منها أمناءه . عترته خير العتر ، و أسرته خير الأسر ، و شجرته خير الشّجر ؛ نبتت في حرم ، و بسقت في كرم ؛ لها فروع طوال ؛ و ثمر لا ينال ؛ فهو إمام من اتّقى ، و بصيرة من اهتدى ، سراج لمع ضوؤه ، و شهاب سطع نوره ، و زند برق لمعه ، سيرته القصد ، و سنّته الرّشد ، و كلامه الفصل ، و حكمه العدل ؛ أرسله على حين فترة من الرّسل ، و هفوة عن العمل ، و غباوة من الأمم .\r\n\r\nترجمه\r\nعنايات خداوند متعال در جهت ارسال رسل همچنان ادامه يافت ، تا نوبت به محمّد صلّى اللّه عليه و آله رسيد ؛ در اين هنگام گوهر دانش را از بهترين معادن استخراج نمود و نهال وجودش را از اصيل‌ترين و عزيزترين سرزمين‌ها برآورد ، و شاخهء هستى او را از همان درختى كه پيامبرانش را آفريد ، و امينان درگاه خود را از آن برگزيد ، به وجود آورد . عترتش بهترين عترت‌ها ، خاندانش بهترين خاندان‌ها ، و درخت پربار وجودش بهترين درختان بود . درختى كه در حرم ( امن خداوند ) روييد و در آسمان كرامت و فضيلت سر بر كشيد ، درختى با شاخه‌هاى بلندى و ميوه‌هايى ( بسيار شيرين و پر ارزش ) كه دست ( فرومايگان ) هرگز بدان نمىرسد .\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nبه همين دليل ، او پيشواى پرهيزكاران و سبب بينايى ، هدايت جويان است .\r\nچراغى است درخشان ، و شهابى است پر فروغ ، و آتش زنه‌اى است كه برقش آشكار است . راه و رسم او معتدل ، سنّت و روش او صحيح و متين ، سخنش روشنگر حق از باطل ، و حكمش عين عدالت است . خداوند هنگامى او را به رسالت برگزيد كه ميان او و پيامبران پيشين ، فاصلهء زيادى افتاده بود و جهانيان از نيكىها دورى گزيده ، و منحرف گشته و امّت‌ها به جهل و نادانى گراييده بودند .\r\n\r\nشرح و تفسير ويژگىهاى پيامبر اسلام صلّى اللّه عليه و آله\r\nامام عليه السّلام در اين بخش از خطبه ، به دنبال اشاره‌اى كه در بخش قبل دربارهء سلسلهء انبيا فرمود ، به خاتم انبيا محمّد صلّى اللّه عليه و آله و فضائل و كمالات و صفات برجستهء آن حضرت ، در جهات مختلف اشاره مىكند .\r\nنخست از اجداد پاك و ريشهء پر بركت و با فضيلت خاندانش سخن مىگويد ؛ سپس به شاخ و برگ‌هاى شجرهء پربار وجود او ، يعنى عترت و فرزندانش مىپردازد .\r\nدر مرحله سوم ، شايستگىهاى او را براى رهبرى توصيف مىكند و در مرحله چهارم ، از زمان ظهور و قيام او سخن مىگويد ؛ كه هر يك از اين ابعاد چهارگانه مىتواند بخشى از عظمت آن حضرت را نمايان سازد .\r\nدر قسمت اوّل مىفرمايد : « عنايات خداوند متعال در جهت ارسال رسل همچنان ادامه يافت ، تا نوبت به محمّد صلّى اللّه عليه و آله رسيد » . ( حتّى أفضت كرامة اللّه سبحانه و تعالى إلى محمّد صلّى اللّه عليه و آله ) .\r\n« در اين هنگام ، او را از بهترين معادن استخراج كرد و نهال وجودش را از اصيل‌ترين و عزيزترين سرزمين‌ها برآورد و شاخهء هستى او را از همان درختى كه\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nپيامبرانش را از آن آفريد ، به وجود آورد . از همان شجره ( طيّبه ) اى كه امينان درگاه خود را از آن برگزيد » . ( فأخرجه من أفضل المعادن منبتا ، و أعزّ الأرومات « 1 » مغرسا ؛ من الشّجرة الّتي صدع منها أنبياءه ، و انتجب منها أمناءه ) .\r\nبه يقين ، يكى از ابعاد شخصيّت انسان را مسألهء وراثت او تشكيل مىدهد و پدران پاك و با فضيلت و مادران با تقوا و صاحب شخصيّت ، زمينه‌هاى قداست فرزندان را به وجود مىآورند ، ( بى آن كه اجبارى در كار باشد ) و پيامبر گرامى اسلام صلّى اللّه عليه و آله از اين نظر كاملا برجسته بود ؛ از دودمان ابراهيم عليه السّلام و پيامبران بزرگى كه از تبار او برخاستند ، از صلب بنى هاشم كه فداكارى و ايثار و بخشندگى جزء صفات برجسته آنان بود ؛ از فرزندان عبد المطّلب كه ايمان و عدالت و شجاعت در خميرهء وجود او قرار داشت و در حقيقت آنچه خوبان همه داشتند او تنها داشت .\r\nاين نكته نيز مسلّم است كه فرزندان با شخصيّت و نواده‌هاى با فضيلت ، دليل ديگرى بر شخصيّت هر انسانى است ! چرا كه « از كوزه همان برون تراود كه در او است » . لذا امام عليه السّلام در بخش ديگر اين خطبه مىفرمايد : « عترت او بهترين عترت‌ها ، خاندانش بهترين خاندان‌ها ، و درخت پر بار وجودش بهترين درختان بود » . ( عترته « 2 » خير العتر ، و أسرته خير الأسر ، و شجرته خير الشّجر ) .\r\n« درختى كه در حرم « امن خداوند » روييد ، و در آسمان كرامت و فضيلت سر بركشيد » . ( نبتت في حرم ؛ و بسقت في كرم ) .\r\n« اين درخت ، شاخه‌هاى بلندى دارد و ميوه‌هايى ( بسيار شيرين و پر ارزش ، ) كه دست ( فرومايگان ) هرگز بدان نمىرسد » .\r\n( لها فروع طوال ، و ثمر لا ينال ) .\r\n\r\n\r\n","description":"","footnote":"\r\n( 1 ) « أرومات » جمع « أرومه » به معناى اصل و اساس چيزى است و به ريشهء درخت نيز اطلاق مىشود .\r\n( 2 ) « عترت » از ماده « عتر » ( بر وزن سطر ) به معناى فرزندان و نوه‌ها و عشيره است و معناى اصلى آن همان اصل و ريشه است .\r\n","page_name":" 261 ","page_number":261},
  {"content":"\r\n\r\nامام عليه السّلام با اين تعبيرات بسيار زيبا ، حقّ سخن را دربارهء پيامبر اكرم صلّى اللّه عليه و آله و عترت او ادا فرموده و عظمت و بركت اين شجرهء طيّبه را روشن ساخته و با تشبيهات و تعبيراتى دلنشين ، فضايل آنها را بيان فرموده است .\r\nجملهء « نبتت في حرم » بنا به عقيدهء جمعى از « شارحان نهج البلاغه » اشاره به « حرم مكّه » است ، كه شجرهء وجودى پيامبر اسلام صلّى اللّه عليه و آله از آن روييد و در آن پرورش يافت ؛ ولى بعضى ديگر گفته‌اند منظور از حرم در اينجا عزّت و حرمت است ؛ يعنى درخت پربار وجود آن حضرت ، در نهايت حرمت و عزّت روييد ؛ ولى معناى اوّل مناسب‌تر به نظر مىرسد .\r\nجملهء « بسقت في كرم » اشاره به اين است كه نه تنها پيامبر در سرزمين و خانوادهء آبرومندى متولّد شد ، بلكه پرورش و نموّ و رشد او نيز ، در محيطى مملوّ از كرامت و بزرگوارى تحقّق يافت ؛ ( چون « بسوق » در اصل به معناى بلند شدن و طولانى شدن شاخه‌هاى درخت نخل است ) .\r\nجملهء « ثمر لا ينال » به اين معنا نيست كه هيچ كس دستش به ثمرهء اين درخت پربار نمىرسد ؛ چرا كه اين فضيلتى نيست ! بلكه يا همانطور كه در بالا گفتيم منظور اين است فرومايگان و افراد نالايق دستشان به ميوه‌هاى اين درخت فضيلت نمىرسد ؛ يا آنكه منظور آن است كه آنچنان ميوه‌هاى اين شجرهء مباركه پر ارزش است كه احدى نمىتواند ، همانند آنها شود .\r\nاز آنچه در بالا گفتيم معلوم شد كه « شجره » در جملهء اوّل اشاره به حضرت ابراهيم و انبياى پيشين است و در جملهء بعد اشاره به شجرهء وجود خود پيامبر است ، كه عترتش شاخه‌هاى پربارش بودند .\r\nدر قسمت ديگرى از همين بخش ، اوصاف مهم و پر ارزشى را از پيامبر اكرم صلّى اللّه عليه و آله ضمن نه جملهء كوتاه و بسيار گويا بيان مىفرمايد . نخست مىگويد : « به همين دليل او\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nپيشواى پرهيزكاران ، و سبب بينايى هدايت جويان است » ( فهو إمام من اتّقى و بصيرة من اهتدى ) .\r\n« چراغى است كه نورش درخشان ، و شهابى است پر فروغ ، و آتش زنه‌اى است كه برقش آشكار است » . ( سراج لمع ضوؤه ، و شهاب سطع نوره ، و زند « 1 » برق لمعه ) .\r\n« راه و رسم او معتدل ، سنّت و روش او صحيح و متين ، سخنش روشنگر حق از باطل ، و حكمش عادلانه است ! » . ( سيرته القصد ، و سنّته الرّشد ، و كلامه الفصل ، و حكمه العدل ) .\r\nتعبير « إمام من التّقى . . . » شبيه  « هُدىً لِلْمُتَّقِينَ »  دربارهء قرآن در آيهء دوم سوره بقره است و منظور اين است كه تنها كسانى مىتوانند از اين چراغ پر فروغ هدايت و پيشواى بزرگ و بىنظير بهره بگيرند كه چشمى بينا و روحى حقّ طلب و حقيقت‌جو ، داشته باشند .\r\nبه تعبير ديگر : حداقّل تقوا ، يعنى آمادگى براى پذيرش حق در وجود آنها باشد ؛ لذا جاى تعجّب نيست كه افراد لجوج ، متعصّب ، كينه‌توز و كور باطن از وجود او بهره نبرند ؛ همان گونه كه نابينا از نور آفتاب عالم تاب بهره‌اى نمىبرد .\r\nتعبير به « سراج » و « شهاب » و « زند » ، ممكن است تأكيد بر مطلب واحدى باشد كه همان نورانيّت وجود پيامبر اكرم و سخنان و افعال و افكار اوست و احتمال دارد كه « سراج » اشاره به جنبهء هدايت و « شهاب » اشاره به دفع شياطين و مخالفان حق باشد ( با توجّه به آياتى از قرآن كه « شهاب » را تيرى براى طرد شياطين شمرده ) « 2 » و « زند » ( آتش زنه ، يا چيزى كه آتش با آن مىافروزد ) اشاره به اين باشد كه وجود پيامبر اكرم صلّى اللّه عليه و آله جرقّه‌هاى نخستين را در افرادى كه قابليّت دارند ، مىزند و آنها را در مسير تكامل به راه مىاندازد .\r\n\r\n\r\n","description":"","footnote":"\r\n( 1 ) « زند » به معناى چيزى است كه با آن آتش مىافروزند ؛ مانند كبريت و سنگ چخماق ، يا وسايل ديگرى كه در قديم با آن آتش مىافروختند .\r\n( 2 ) سورهء حجر ، آيات 17 - 18 .\r\n","page_name":" 263 ","page_number":263},
  {"content":"\r\n\r\nجملهء « سرته القصد » شبيه چيزى است كه در قرآن آمده :  « وَ كَذلِكَ جَعَلْناكُمْ أُمَّةً وَسَطاً »  . « 1 » و اشاره به اعتدال سيرهء پيامبر و دورى او از هر گونه افراط و تفريط در تمام زمينه‌هاى عبادى و اخلاقى و سياسى و اقتصادى بود .\r\nممكن است براى كسى اين توهم ايجاد شود كه جملهء « و حكمه العدل ؛ حكم او عين عدالت است » كه با اين حديث معروف متضاد است ؛ آنجا كه رسول خدا صلّى اللّه عليه و آله فرمود : « إنّما أقضي بينكم بالبيّنات و الأيمان ، و بعضكم ألحن بحجّته من بعض ؛ فأيّما رجل قطعته من مال أخيه شيئا ، فإنّما قطعت له به قطعة من النّار ؛ من در ميان شما به وسيلهء شهود و قسم داورى مىكنم و ممكن است بعضى از شما در اقامهء دليل خود ، از بعضى گوياتر باشد ( و بتواند ادّعاى خود را در ظاهر ثابت كند و من مطابق آن حكم خواهم كرد ، ) ولى بدانيد هر كسى كه من بخشى از مال برادر مسلمانش را ( بدين طريق ) به او بدهم ، بخشى از آتش دوزخ را به او داده‌ام ! » « 2 » چرا كه مفهوم اين حديث اين است كه پيامبر اكرم صلّى اللّه عليه و آله ممكن است ، حكمى بر خلاف واقع بدهد .\r\nولى جواب اين سخن روشن است ؛ هيچ گاه پيامبر اكرم صلّى اللّه عليه و آله در مقام قضاوت از وحى الهى و جبرئيل كمك نمىگرفت ؛ بلكه احكام او هميشه مطابق مدارك موجود بود ؛ و اين عين عدالت است كه قاضى بر طبق مدارك موجود قضاوت كند ؛ حال اگر شخصى نتواند مدارك خود را خوب ارائه دهد و يا مدارك خويش را بر اثر سهل انگارى و يا هر عامل ديگر از دست داده باشد و مظلوم واقع شود ، هيچ گونه خدشه‌اى در حكم عادلانه قاضى وارد نمىشود و اگر غير از اين باشد ، عادلانه نيست .\r\nدر آخرين قسمت از اين بخش امام عليه السّلام به شرايط سخت و بحرانى عصر ظهور پيامبر اكرم صلّى اللّه عليه و آله مىپردازد ، تا عظمت دعوت او و زحمات طاقت فرساى آن حضرت را\r\n\r\n\r\n","description":"","footnote":"\r\n( 1 ) سورهء بقره ، آيهء 142 .\r\n( 2 ) وسائل الشيعه ، جلد 18 ، صفحهء 169 ، حديث 1 .\r\n","page_name":" 264 ","page_number":264},
  {"content":"\r\n\r\nروشن كند . مىفرمايد : « خداوند هنگامى او را به رسالت برگزيد كه ميان او و پيامبران پيشين فاصلهء زيادى افتاده بود ؛ ( به همين دليل ، جهانيان ) از عمل نيك دورى گزيده و منحرف گشته ، و امّت‌ها به جهل و نادانى گراييده بودند » . ( أرسله على حين فترة من الرّسل ، و هفوة « 1 » عن العمل ، و غباوة « 2 » من الأمم ) .\r\nتاريخ جامعهء بشريّت در آستانهء ظهور پيامبر اسلام و مخصوصا جاهليّت عرب ، حقيقت جمله‌هاى بالا را به خوبى تأييد مىكند . « 3 » بديهى است هر قدر شرايط نامساعدتر و حاكميّت جهل و نادانى ، قوىتر و گسترش دامنهء فساد در جامعه بيشتر باشد ، كار رهبران الهى و مناديان عدل و داد و اخلاق و فضيلت ، سخت‌تر و سنگين‌تر است به همين نسبت ، عظمت مقام آنها به هنگام پيروزى بر مشكلات نمايان‌تر مىشود .\r\n\r\nنكته‌ها\r\n\r\n1 - عظمت مقام پيامبر در نظر ديگران\r\nآنچه در خطبهء بالا دربارهء صفات و فضايل پيغمبر اكرم صلّى اللّه عليه و آله و برنامهء هدايت آن حضرت آمده است ، چيزى نيست كه فقط امير مؤمنان على عليه السّلام و دوستان و پيروان او مىگويند ؛ بلكه مطلبى است كه حتّى دور افتادگان و شخصيّت‌هاى غربى نيز بدان اعتراف دارند .\r\n« برنارد شاو » فيلسوف انگليسى در يكى از گفته‌هاى خود چنين مىگويد : دين محمّد صلّى اللّه عليه و آله تنها دينى است كه اين واقعيت از آن نمايان است كه براى تمام اشكال زندگى انسانها شايستگى دارد ، به گونه‌اى كه مىتواند براى هر قوم و گروهى جاذبه داشته باشد . . .\r\n\r\n\r\n","description":"","footnote":"\r\n( 1 ) « هفوه » از مادّهء « هفو » ( بر وزن هفت ) به معناى لغزش است .\r\n( 2 ) « غباوه » به معناى كند ذهنى و كودنى است .\r\n( 3 ) در جلد اوّل اين شرح ، ذيل خطبهء اوّل ، صفحهء 228 به بعد ، بحث گويايى در اين زمينه داشتيم .\r\n","page_name":" 265 ","page_number":265},
  {"content":"\r\n\r\nبايد محمّد صلّى اللّه عليه و آله را نجات دهنده بشر بناميم و من معتقدم اگر كسى مانند او پيدا مىشد كه رهبرى جهان امروز را بر عهده بگيرد بر همه مشكلات پيروز مىشد ، به گونه‌اى كه جهان را به سعادت و صلح سوق مىداد . محمّد صلّى اللّه عليه و آله كاملترين بشر از سابقين و حاضرين بوده است و در آينده نيز وجود شخصى همانند او تصوّر نمىشود . « 1 » گواهىهاى زيادى از گروهى ديگر از دانشمندان غير مسلمان ، در اين زمينه نقل شده كه بعضى نويسندگان آن را جمع آورى كرده و به صورت كتاب منتشر كرده‌اند . « 2 » اين نكته را با اشعارى در وصف رسول خدا صلّى اللّه عليه و آله به پايان مىبريم :\r\n اى از بر سدره شاهراهت * وى قبّهء عرش تكيه‌گاهت\r\nاى طاق نهم ، رواق بالا * بشكسته ز گوشهء كلاهت\r\nهم عقل دويده در ركابت * هم شرع خزيده در پناهت\r\nاى چرخ كبود ، ژنده دلقى * در گردن پير خانقاهت\r\nمه ، طاسك گردن سمندت * شب ، طرّهء پرچم سياهت\r\nجبريل ، مقيم آستانت * افلاك ، حريم بارگاهت\r\nچرخ ار چه رفيع ، خاك پايت * عقل ار چه بزرگ ، طفل راهت\r\nخوردست خدا ز روى تعظيم * سوگند به روى همچو ماهت !\r\nايزد كه رقيب جان ، خرد كرد * نام تو رديف نام خود كرد \r\n\r\n\r\n","description":"","footnote":"\r\n( 1 ) محمّد جواد مغنيه ، فى ظلال نهج البلاغه ، جلد 1 ، صفحهء 63 .\r\n( 2 ) يكى از نويسندگان ( مرحوم حسين عبد اللّهى خوروش ) كتابى محقّقانه در اين زمينه نگاشته به نام « فرهنگ اسلام شناسان خارجى » كه گواهى بيش از دو هزار نفر از دانشمندان و محقّقان و خاورشناسان و استادان مهم دانشگاههاى جهان - كه پيرامون اسلام و پيامبر اكرم صلّى اللّه عليه و آله كتاب يا مقاله‌اى نوشته‌اند - در آن گرد آورى شده است .\r\n","page_name":" 266 ","page_number":266},
  {"content":"\r\n\r\n\r\n2 - شرافت خاندان پيغمبر صلّى اللّه عليه و آله\r\nنه تنها در خطبهء بالا در كلام مبارك على عليه السّلام از عظمت خاندان پيغمبر ياد شده است ، بلكه در رواياتى كه از خود پيغمبر صلّى اللّه عليه و آله در منابع شيعه و اهل سنّت آمده است ، تعبيراتى ديده مىشود كه رفعت مقام و عظمت جايگاه آنها را در پيشگاه خدا روشن مىسازد . از جمله در حديثى مىخوانيم ، كه آن حضرت فرمود : « إنّ جبرائيل عليه السّلام قال لي : يا محمّد ! قد طفت الأرض شرقا و غربا ، فلم أجد فيها أكرم منك ، و لا بيتا أكرم من بني هاشم ؛ شرق و غرب جهان را گشتم كسى را از تو گرامىتر و خاندانى را از بنى هاشم گرامىتر نيافتم » « 1 » و در حديث ديگرى مىفرمايد : « سادة أهل محشر سادة أهل الدّنيا :\r\nأنا و علىّ و حسن و حسين و حمزة و جعفر ؛ سروران اهل محشر سروران اهل دنيا هستند : من و على و حسن و حسين و حمزه و جعفر » « 2 » . و در حديث سومى آمده است كه فرمود : « إنّه لا يبغض أحد أهلي إلّا حرّمه اللّه الجنّة ؛ هر كس با خاندان من دشمنى ورزد خداوند او را از بهشت محروم مىسازد » . « 3 » در حديث ديگرى از عايشه نقل شده است كه پيغمبر اكرم صلّى اللّه عليه و آله فرمود : « جبرئيل به من گفت : اى محمّد ! شرق و غرب زمين را جستجو كردم انسانهايى بهتر از بنى هاشم نيافتم » « 4 » و « صحيح مسلم » كه از معروفترين منابع اهل سنّت است در بحث « فضائل الصحابه » در نقل داستان غدير آمده است كه پيغمبر اكرم صلّى اللّه عليه و آله در خطبهء خود سه بار اين جمله را تكرار كرد : « أذكّركم اللّه في أهل بيتي ؛ به شما ياد آورى مىكنم كه خدا را در مورد اهل بيت من فراموش نكنيد ( احترام و حق آنها را ضايع ننماييد ) » . « 5 »\r\n\r\n\r\n","description":"","footnote":"\r\n( 1 ) شرح نهج البلاغهء ابن ابى الحديد ، جلد 7 ، صفحهء 63 .\r\n( 2 ) شرح نهج البلاغهء ابن ابى الحديد ، جلد 7 ، صفحهء 63 .\r\n( 3 ) همان ، صفحهء 64 .\r\n( 4 ) عمدهء ابن بطريق ، صفحهء 273 . همين مضمون در كتاب « فضائل الصحابة » احمد بن حنبل ، جلد 2 ، صفحهء 628 آمده است .\r\n( 5 ) صحيح مسلم ، جلد 4 ، صفحهء 1873 ، ( كتاب فضائل الصحابه حديث 36 ) .\r\n","page_name":" 267 ","page_number":267},
  {"content":"\r\n\r\nجالب اينكه « الامام الحافظ ابو العباس احمد بن عمر بن ابراهيم القرطبى » از علماى معروف اهل سنّت در كتاب « المفهم » كه در شرح « صحيح مسلم » نوشته است هنگامى كه به اين حديث مىرسد چنين مىگويد : « جاى تعجّب است كه با وجود اين توصيه‌هاى پيغمبر صلّى اللّه عليه و آله بنى اميّه به مخالفت به آن برخاستند و حقّ آنها را ضايع كردند ؛ خونهاى اهل بيت را ريختند ، زنان و كودكان آنها را اسير كردند ، خانه‌هاشان ويران نمودند و سبّ و لعن آنها را مباح دانستند و بر خلاف وصيّت پيغمبر و آرزوى او رفتار كردند ؛ واى از شرمسارى آنها و رسوائيشان در قيامت ! ! » « 1 » و از آن شگفت انگيزتر كار بى خبرانى است كه با اين همه رسوايىهاى بنى اميّه باز هم ظالمان بىايمانى همچون معاويه را محترم مىشمرند و از او دفاع مىكنند .\r\nبه هر حال شجرهء طيّبه وجود پيامبر صلّى اللّه عليه و آله و شاخه‌هاى پرثمر آن مصداق آيهء شريفهء 24 و 25 سورهء « ابراهيم » است :   « كَشَجَرَةٍ طَيِّبَةٍ أَصْلُها ثابِتٌ وَ فَرْعُها فِي السَّماءِ تُؤْتِي أُكُلَها كُلَّ حِينٍ بِإِذْنِ رَبِّها »   ؛ همچون درخت پاكيزه‌اى كه ريشهء آن ثابت و شاخه‌هاى آن در آسمان است و هر زمان به اذن پروردگار ميوهء خود را ( در اختيار طالبان و جويندگان ) قرار مىدهد » .\r\nاين سخن را با اشعار پر معنايى در اين زمينه پايان مىدهيم :\r\n يا حبّذا دوحة في الخلد نابتة * ما مثلها نبتت في الخلد من شجر\r\nألمصطفى أصلها و الفرع فاطمة * ثمّ اللّقاح علىّ سيّد البشر\r\nو الهاشميّان سبطاه لها ثمر * و الشّيعة الورق الملتفّ بالثّمر\r\nهذا مقال رسول اللّه جاء به * أهل الرّواية في العالي من الخبر \r\n« آفرين بر آن درخت تناورى كه در بهشت برين روييده كه همانند آن ، درختى در بهشت نيست .\r\n\r\n\r\n","description":"","footnote":"\r\n( 1 ) المفهم ، جلد 6 ، صفحهء 304 .\r\n","page_name":" 268 ","page_number":268},
  {"content":"\r\n\r\nمصطفى ريشه آن ، فاطمه شاخهء آن و على عليه السّلام - آقاى انسانها - مايهء بارورى آن است .\r\nو آن دو هاشمى ( حسن و حسين عليهما السّلام ) نوه‌هاى پيامبر صلّى اللّه عليه و آله ، ميوهء آن هستند و شيعيان برگهايى هستند كه اطراف ميوه‌ها را گرفته‌اند .\r\nاين سخن رسول اللّه صلّى اللّه عليه و آله است كه راويان در اخبار معتبر آن را آورده‌اند . » « 1 »\r\n\r\n\r\n","description":"","footnote":"\r\n( 1 ) منهاج البراعه ، جلد 7 ، صفحهء 110 .\r\n","page_name":" 269 ","page_number":269},
  {"content":"\r\n . \r\n","description":"","footnote":"","page_name":" 270 ","page_number":270},
  {"content":"\r\n\r\n\r\nبخش چهارم\r\nاعملوا رحمكم اللّه ، على أعلام بيّنة ، فالطّريق نهج يدعو إلى دار السّلام ، و أنتم في دار مستعتب على مهل و فراغ ، و الصّحف منشورة ، و الأقلام جارية ، و الأبدان صحيحة ، و الألسن مطلقة ، و التّوبة مسموعة ، و الأعمال مقبولة .\r\n\r\nترجمه\r\nبه عمل بپردازيد خدا شما را رحمت كند ! و بايد اعمال شما بر طبق نشانه‌هاى روشن ( كتاب خدا و سنّت معصومين عليهم السّلام ) بوده باشد ؛ راه روشن است و شما را به خانهء امن و امان ( بهشت و سعادت جاويدان ) دعوت مىكند . شما در سرايى هستيد كه مىتوانيد از خطاهاى خود ( در پيشگاه خداوند ) عذرخواهى كنيد و رضايت او را جلب نماييد و مهلت كافى و فراغت خاطر داريد ؛ پرونده‌هاى اعمال گشوده و قلم‌ها آمادهء نوشتن است ؛ بدنهاى شما سالم و زبانها آزاد است ؛ توبه پذيرفته مىشود و اعمال مقبول مىگردد .\r\n\r\nشرح و تفسير تا مىتوانيد عمل كنيد !\r\nامام عليه السّلام در آخرين بخش اين خطبه ، به نتيجه‌گيرى عملى و اخلاقى مىپردازد و طىّ بيانى كوتاه و بسيار پر محتوا ، تذكّراتى بسيار آموزنده بيان مىفرمايد .\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nنخست مىگويد : « به عمل بپردازيد خدا شما را رحمت كند ! » ( إعملوا ، رحمكم اللّه ) .\r\nسپس به مسير اشاره كرده ، مىفرمايد : « و بايد اعمال شما بر طبق نشانه‌هاى روشن ( كتاب خدا و سنّت معصومين عليهم السّلام ) بوده باشد » . ( على أعلام بيّنة ) .\r\nسپس اين نكته را ياد آورى مىكند كه تشخيص اين راه و مقصد آن كار مشكلى نيست : « راه ، روشن است و شما را به خانهء امن و امان ( بهشت و سعادت جاويدان ) دعوت مىكند » . ( فالطّريق نهج يدعو الى دار السّلام ) .\r\nآنگاه به فرصت‌هاى بسيار گرانبهايى كه مردم در اختيار دارند و غالبا به آن توجّه ندارند ، اشاره كرده و طىّ هشت جمله ، جوانب مختلف اين فرصت‌هاى گرانبها را روشن مىسازد . نخست مىفرمايد : « شما در سرايى هستيد كه مىتوانيد از خطاهاى خود ، ( از پيشگاه خداوند ) عذرخواهى كنيد و رضايت او را جلب نماييد » . ( و أنتم في دار مستعتب ) . « 1 » « مهلت كافى و فراغت خاطر ( براى انجام حسنات و كسب فضايل ) داريد » . ( على مهل و فراغ ) .\r\n« پرونده‌هاى اعمال گشوده ، و قلم‌ها آمادهء نوشتن است ( و اين ، فرصت گرانبهايى است كه نبايد آن را از دست دهيد ) » . ( و الصّحف منشورة و الأقلام جارية ) .\r\n« بدن‌هاى شما سالم و زبان‌ها آزاد است ( و آمادهء انجام هر كار خير ، و بيان هر سخن نيكى هستيد ) » . ( و الأبدان صحيحة و الألسن مطلقة ) .\r\n« توبه پذيرفته مىشود ، و اعمال مقبول مىگردد » . ( و التّوبة مسموعة ، و الأعمال مقبولة ) .\r\nاز يك سو ، وسايل سعادت فراهم ؛ و از سوى ديگر ، موانع راه قابل بر طرف كردن است ؛ اگر از اين فرصت‌ها استفاده نشود ، به راستى جاى تأسّف است ! به خصوص\r\n\r\n\r\n","description":"","footnote":"\r\n( 1 ) « مستعتب » از مادّهء « عتب » ( بر وزن حتم ) در اصل به معناى ناراحتى درونى است و هنگامى كه به باب « استفعال » برده شود به معناى زائل كردن ناراحتى است . به همين دليل ، « استعتاب » به معناى رضايت طلبيدن است .\r\n","page_name":" 272 ","page_number":272},
  {"content":"\r\n\r\nاينكه ، هيچ تضمينى سپرده نشده كه اين فرصت گرانبها تا كى پايدار مىماند ؛ ممكن است در يك لحظهء كوتاه ، همه چيز پايان گيرد ؛ درهاى توبه بسته شود ، پرونده‌هاى اعمال مختومه گردد ، قلم‌ها از نوشتن حسنات باز ايستد ، بدنها عليل و ناتوان به بستر بيمارى افتد ، زبان‌ها از كار بيفتد و هيچ گونه راه بازگشتى وجود نداشته باشد ! قرآن مجيد بارها هشدار داده و همگان را به اين حقيقت توجّه مىدهد كه بعد از مرگ ، پشيمانى و ندامت سودى ندارد و تقاضاى بازگشت به دنيا و جبران تقصيرات به جايى نمىرسد . مىفرمايد :  « وَ أَنْفِقُوا مِنْ ما رَزَقْناكُمْ مِنْ قَبْلِ أَنْ يَأْتِيَ أَحَدَكُمُ الْمَوْتُ فَيَقُولَ رَبِّ لَوْ لا أَخَّرْتَنِي إِلى أَجَلٍ قَرِيبٍ فَأَصَّدَّقَ وَ أَكُنْ مِنَ الصَّالِحِينَ »  ؛ از آنچه به شما روزى داده‌ايم انفاق كنيد پيش از آن كه مرگ يكى از شما فرا رسد و بگويد : پروردگار را چرا مرگ مرا مدّت كمى به تأخير نينداختى تا در راه خدا صدقه دهم و از صالحان باشم ! » و بلافاصله مىافزايد :  « وَ لَنْ يُؤَخِّرَ اللَّهُ نَفْساً إِذا جاءَ أَجَلُها وَ اللَّهُ خَبِيرٌ بِما تَعْمَلُونَ »  ؛ « 1 » خداوند هرگز مرگ كسى را هنگامى كه اجلش فرا رسد ، به تأخير نمىاندازد و خداوند به آنچه انجام مىدهيد آگاه است . »\r\n\r\n\r\n","description":"","footnote":"\r\n( 1 ) سورهء منافقون ، آيات 10 - 11 .\r\n","page_name":" 273 ","page_number":273},
  {"content":"\r\n . \r\n","description":"","footnote":"","page_name":" 274 ","page_number":274},
  {"content":"\r\n\r\n\r\nخطبهء 95 « 1 » و من خطبة له عليه السّلام يقررّ فضيلة الرسول الكريم صلّى اللّه عليه و آله\r\nدر اين خطبه امام عليه السّلام به فضيلت پيامبر اكرم صلّى اللّه عليه و آله اشاره مىكند .\r\n\r\nخطبه در يك نگاه\r\nهدف از بيان اين خطبه ، ذكر عظمت اسلام از يك سو ، و عظمت آورندهء آن از سوى ديگر است ؛ چرا كه در خطبه ، وضع مردم قبل و بعد از ظهور اسلام با هم مقايسه شده است و از اين مقايسه به خوبى مىتوان فهميد كه تا چه حد ، كار پيامبر اكرم صلّى اللّه عليه و آله عظمت دارد كه آن جامعه فوق العاده منحطّ جاهلى را به جامعهء مترقّى و نوين اسلامى تبديل كرد .\r\n\r\n\r\n","description":"","footnote":"\r\n( 1 ) سند خطبه : در كتاب « مصادر نهج البلاغه » منبع ديگرى غير از نهج البلاغه براى اين خطبه ذكر نكرده ؛ فقط از كلام « ابن ابى الحديد » كه براى بعضى از واژه‌هاى اين خطبه تعبيرى غير از آنچه در نهج البلاغه آمده است ؛ آورده ، چنين استنباط كرده كه معلوم مىشود نسخه‌هاى ديگرى از اين خطبه نزد « ابن ابى الحديد » بوده است . ( مصادر نهج البلاغه ، جلد 2 ، صفحهء 186 ) .\r\n","page_name":" 275 ","page_number":275},
  {"content":"\r\n . \r\n","description":"","footnote":"","page_name":" 276 ","page_number":276},
  {"content":"\r\n\r\nبعثه و النّاس ضلّال في حيرة ، و حاطبون في فتنة ، قد استهوتهم الأهواء ، و استزلّتهم الكبرياء ، و استخفّتهم الجاهليّة الجهلاء ؛ حيارى في زلزال من الأمر ، و بلاء من الجهل ، فبالغ صلّى اللّه عليه و آله في النّصيحة ، و مضى على الطّريقة ، و دعا إلى الحكمة ، و الموعظة الحسنة .\r\n\r\nترجمه\r\n( خداوند ) او را هنگامى مبعوث كرد كه مردم در حيرت و گمراهى ، سرگردان بودند و در فتنه‌ها غوطه‌ور ؛ هوا و هوسهاى سركش آنها را به خود جلب كرده ، و تكبّر و خود بزرگ‌بينى آنها را به پرتگاه افكنده و جاهليّت شديد آنها را سبك مغز ساخته بود ، و در ناپايدارى امور و بلاى جهل ، حيران و سرگردان بودند . در اين هنگام ، پيامبر در نصيحت آنها ، نهايت كوشش را به خرج داد ( و با سخنان دلنشين و منطقى در آنها نفوذ كرد ؛ ) در راه راست حركت مىنمود ( و مردم را به دنبال خود ، به حركت وامىداشت ) و به سوى حكمت و دانش و موعظهء نيكو دعوت مىكرد .\r\n\r\nشرح و تفسير نورى كه در تاريكى درخشيد\r\nبارها در نهج البلاغه امام عليه السّلام به تشريح وضع زمان جاهليّت عرب پرداخته و با تعبيراتى روشن ، ترسيم زنده‌اى از آن زمان كرده است ؛ تا نسل جديد عصر آن\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nحضرت - كه زمان جاهليّت را درك نكرده بودند - به عظمت انقلاب اسلامى پى برند و بدانند چه كار بزرگى انجام شده است و نيز از اين طريق ، به مقام والاى پيامبر صلّى اللّه عليه و آله آشناتر شوند ؛ چرا كه ايجاد چنين تحوّل عظيمى اراده‌اى آهنين ، استقامتى بىنظير و تدبيرى بسيار عالى و برنامه‌اى روشن لازم دارد ، كه پيامبر اكرم صلّى اللّه عليه و آله واجد همهء آنها بود . امام عليه السّلام در اين خطبه ، ضمن هفت جمله وضع عصر جاهليّت را كاملا تبيين مىكند .\r\nدر نخستين و دومين جمله چنين مىفرمايد : « خداوند او را زمانى مبعوث كرد كه مردم در حيرت و گمراهى سرگردان بودند و در فتنه‌ها غوطه‌ور » . ( بعثه و النّاس ضلّال في حيرة ، و حاطبون في فتنة ) .\r\nبىشك ، ضلالت و گمراهى اگر توأم با سرگردانى نباشد ، ممكن است انسان خود را از آن نجات دهد ؛ مانند كسى كه راه را گم كرده و از قرائن ، طريق نجات را به دست مىآورد ؛ بدبختى آنجا است كه گمراهى با حيرت و سرگردانى همراه باشد و مردم در دوران جاهليّت چنين بودند .\r\n« حاطب » به كسى گفته مىشود كه هيزم جمع آورى كند . مردم عصر جاهليّت ، در عين گرفتارى در ميان شعله‌هاى فتنه ، همواره هيزم بر آتش آن مىافزودند و مشكل عظيم آنها همين بود كه هيزم‌آور فتنه‌ها بودند .\r\nدر سومين و چهارمين جمله مىافزايد : « هوا و هوس‌هاى سركش آنها را به خود جلب كرده ، و تكبّر و خود برتربينى آنها را به پرتگاه افكنده بود » . ( قد استهوتهم الأهوآء ، و استزلّتهم الكبرياء ) .\r\nبديهى است حاكميّت هوا و هوس ، جامعه را به پرتگاه مىكشاند و هنگامى كه خود بزرگ بينى به آن افزوده شود ، مردم را در پرتگاه ساقط مىكند .\r\nدر سه جمله آخر مىفرمايد : « جاهليّت شديد ، آنها را سبك مغز ساخته و در\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nناپايدارى امور و بلاى جهل حيران و سرگردان بودند » . ( و استخفّتهم الجاهليّة الجهلاء ؛ حيارى في زلزال من الأمر ، و بلاء من الجهل ) .\r\nبه اين ترتيب ، ريشهء اصلّى بدبختى آنها جهل و گمراهى و هوا پرستى و فتنه‌گرى و تكّبر بود ؛ صفات زشت و ناپسندى كه هر يك از آنها در جامعه‌اى پيدا شود ، براى سقوط آن كافى است ؛ تا چه رسد كه همه آنها يك جا جمع باشد ! از اينجا روشن مىشود كه مشكلات عصر جاهليّت تا چه اندازه زياد ، و پيچيده و نگران كننده بود و نيز روشن مىشود كسى كه بر آنها غلبه يافت ، به يقين مؤيّد به تأييدات الهى و امدادهاى غيبى بوده است .\r\nدر پايان اين خطبه ، به برنامه‌هاى پيامبر صلّى اللّه عليه و آله اشاره كرده و در جمله‌هاى كوتاهى حقّ سخن را ادا مىكند ؛ مىفرمايد : « در اين هنگام ، پيامبر صلّى اللّه عليه و آله در نصيحت آنها نهايت كوشش را به خرج داد ، ( و با سخنان دلنشين و منطقى و حساب شدهء خود و استمداد از وحى آسمانى ، به تدريج در آنها نفوذ كرد ! ) » . ( فبالغ صلّى اللّه عليه و آله في النّصيحة ) .\r\n« و در راه راست حركت مىنمود ( و مردم را به دنبال خود به حركت وامىداشت ) و به سوى حكمت و دانش و موعظهء نيكو دعوت مىكرد » . ( و مضى على الطّريقة و دعا إلى الحكمة ، و الموعظة الحسنة ) .\r\nدر واقع ، ابزار پيشرفت پيامبر اكرم صلّى اللّه عليه و آله در چهار چيز خلاصه شده : نخست ، نصيحت و خيرخواهى ، به طورى كه مردم باور كرده بودند او براى نجات آنها تلاش مىكند . سپس ، اهل عمل بودن كه خود بر طريقه‌اى گام برمىداشت كه به آن دعوت كرده بود و سوم ، مردمى را كه گرفتار جاهليّت سخت و بلاى نادانى و حيرت و سرگردانى بودند به علم و دانش فرا خواند و سرانجام ، به مواعظ حسنه و خطابه‌هاى عاطفى كه در اعماق قلب نفوذ مىكرد ، دعوت نمود .\r\nجمعى از « شارحان نهج البلاغه » براى دو جملهء اخير ، تفسير ديگرى ذكر كرده‌اند و\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nگفته‌اند : پيامبر اكرم صلّى اللّه عليه و آله مردم را به وسيله حكمت و موعظهء حسنه به سوى خدا دعوت كرد . همان گونه كه در آيهء شريفهء :  « ادْعُ إِلى سَبِيلِ رَبِّكَ بِالْحِكْمَةِ وَ الْمَوْعِظَةِ الْحَسَنَةِ »  « 1 » آمده است . « 2 » امّا با توجه به جمله‌هاى قبل ، كه امام عليه السّلام عامل بدبختى آنها را « جاهليّت جهلاء » و « بلاء من الجهل » شمرده است ، تفسير اوّل مناسب‌تر به نظر مىرسد .\r\nبه هر حال ، آنچه در اين خطبه دربارهء اوضاع ناگوار و شرايط ناهنجار و فجايع و نابسامانىهاى عصر جاهليّت بيان شده ، انسان را به فكر مىاندازد كه با مراجعهء به تواريخ و رواياتى كه شرايط آن زمان را بيان مىكند ، اطلاعات مشروح‌ترى در اين زمينه پيدا كند و خوشبختانه مدارك كافى براى اين معنا وجود دارد و از آنجا كه مقايسهء آن اوضاع و احوال با شرايطى كه بعد از قيام رسول اللّه بوجود آمد يكى از جنبه‌هاى اعجاز آميز تاريخ اسلام است ، بررسى اين موضوع براى همه ، بخصوص براى نسل جوان انديشمند ضرورى به نظر مىرسد .\r\nما در « جلد اوّل » ذيل « خطبهء اوّل » و در « جلد دوم » ذيل خطبهء « 26 » و « 33 » ، توضيحات كافى در اين زمينه داده‌ايم و نياز به تكرار نمىبينيم ؛ ولى توصيه مىكنيم كه خوانندگان گرامى بار ديگر آنها را از نظر بگذرانند .\r\n\r\n\r\n","description":"","footnote":"\r\n( 1 ) سورهء نحل ، آيهء 125 .\r\n( 2 ) طبق اين تفسير « إلى » در جمله بالا به معناى « به » مىباشد ؛ يا بعد از « إلى » بايد چيزى در تقدير گرفته شود : « إلى ربّه بالحكمة » .\r\n","page_name":" 280 ","page_number":280},
  {"content":"\r\n\r\n\r\nخطبهء 96 « 1 » و من خطبة له عليه السّلام في اللّه و فى الرّسول الأكرم صلّى اللّه عليه و آله\r\nاز خطبه آن حضرت است كه در آن از خدا و پيامبر صلّى اللّه عليه و آله سخن به ميان آورده است .\r\n\r\nخطبه در يك نگاه\r\nامام عليه السّلام در اين خطبه به طور عمده از دو چيز بحث مىفرمايد : نخست ، اشاره به قسمتى از اسماى حسناى خداوند مىنمايد و او را به اين اوصاف مدح و ستايش مىكند . سپس ، به بيان بخشى از فضائل پيامبر گرامى اسلام پرداخته و از اصل و نسب شريف آن حضرت و سپس قيام شجاعانهء او - كه سبب خاموش شدن آتش فتنه و محو كينه‌ها از سينه‌ها گرديد - سخن مىگويد .\r\n\r\n\r\n","description":"","footnote":"\r\n( 1 ) سند خطبه : در مورد اين خطبه ، سندى غير از آنچه در نهج البلاغه آمده است ، به نظر نرسيده است .\r\n","page_name":" 281 ","page_number":281},
  {"content":"\r\n . \r\n","description":"","footnote":"","page_name":" 282 ","page_number":282},
  {"content":"\r\n\r\n\r\nبخش اوّل\r\nالحمد للّه الأوّل فلا شيء قبله ، و الآخر فلا شيء بعده ، و الظّاهر فلا شيء فوقه ، و الباطن فلا شيء دونه .\r\n\r\nترجمه\r\nستايش مخصوص خداوندى است كه نخستين هستى است ، و چيزى قبل از او نبوده است ؛ و آخرين هستى است ، و چيزى بعد از او نيست ؛ او آشكار است ، آن گونه كه آشكارتر از او چيزى نيست ؛ و باطن و مخفى است ، كه چيزى از او مخفىتر نتوان يافت .\r\n\r\nشرح و تفسير آغاز و انجام او است !\r\nهمان گونه كه در بالا اشاره شد ، در بخش اوّل اين خطبه ، اشاره به بعضى از صفات پروردگار شده و عمدتا روى « اوّل » و « آخر » بودن خداوند و « ظاهر » و « باطن » بودن ذات پاكش ، تكيه گرديده است : مىفرمايد : « ستايش مخصوص خداوندى است كه نخستين هستى است و چيزى قبل از او نبوده و آخرين هستى است و چيزى بعد از او نيست » . ( الحمد للّه الأوّل فلا شىء قبله ، و الآخر فلا شىء بعده ) .\r\n« او آشكار است ، آن گونه كه آشكارتر از او چيزى نيست ، و باطن و مخفى است ، كه چيزى از او مخفىتر نتوان يافت » . ( و الظّاهر فلا شىء فوقه ، و الباطن فلا شىء دونه ) .\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nاوّل و آخر بودن خداوند به معناى ازليّت و ابديّت ذات پاك اوست ؛ زيرا اوّليت او ، نه به معناى آغازگر زمانى است ؛ چرا كه در اين صورت محصور در دايرهء زمان مىشود و نه آغازگر از نظر مكان ؛ چرا كه محصور در دايرهء مكان مىگردد ؛ بلكه آغازگر بودن او به اين معناست كه ذات پاك ازلى او ، سرچشمهء تمام هستىهاست و همهء موجودات از او نشأت گرفته‌اند .\r\nهمچنين پايان بودن او ، به معناى پايان زمانى و مكانى نيست ؛ بلكه مفهومش آن است كه ذاتش ابدى مىباشد ، و بقاى موجودات بستهء به بقاى اوست و آنگاه كه همه چيز فانى شود ، او باقى است :   « كُلُّ مَنْ عَلَيْها فانٍ وَ يَبْقى وَجْهُ رَبِّكَ ذُو الْجَلالِ وَ الْإِكْرامِ »   « 1 » كوتاه سخن اينكه : او سرآغاز و ابتداى عالم هستى است و اوست كه بعد از فناى جهان نيز خواهد بود .\r\nتوصيف او به « ظاهر » و « باطن » ، تعبير ديگرى از احاطهء وجود بىپايان او نسبت به همه چيز است .\r\nاز همه چيز ظاهرتر است ، چرا كه آثارش تمام جهان را پر كرده ؛ و از همه چيز مخفىتر است ، چرا كه كنه ذاتش ناشناخته است ! بعضى از « مفسّران نهج البلاغه » احتمالات ديگرى دربارهء ظاهر و باطن بودن خداوند داده‌اند ؛ از جمله اينكه : منظور از ظاهر اين است كه او بر همه چيز غالب است و چيزى بر او غلبه پيدا نمىكند و ديگر اينكه منظور از ظاهر اين است كه او برتر از همهء اشيا مىباشد : ولى مطابق اين دو تفسير ، مفهوم باطن به قرينهء مقابله چندان روشن نيست و مناسب‌تر همان تفسير اوّل است ؛ كه او از نظر آثار وجوديش بقدرى ظاهر و آشكار است كه هيچ چيز مانند او نيست ؛ زمين ، آسمان ، گياهان ،\r\n\r\n\r\n","description":"","footnote":"\r\n( 1 ) سورهء الرّحمن ، آيات 26 - 27 .\r\n","page_name":" 284 ","page_number":284},
  {"content":"\r\n\r\nحيوانات و انسان‌ها ، دريا و صحرا ، همه مملوّ از آثار وجود اوست ؛ ولى با اين حال ، كنه ذاتش چنان مخفى است كه احدى به آن راه ندارد ؛ زيرا انسان محدود ، كنه آن وجود نامحدود را نمىتواند درك كند .\r\nدر دعاى پربار و معروف امام حسين عليه السّلام ( مشهور به دعاى عرفه ) مىخوانيم :\r\n« متى غبت حتّى تحتاج إلى دليل يدلّ عليك و متى بعدت حتّى تكؤن الآثار هي الّتي توصل إليك ، عميت عين لا تراك عليها رقيبا . » شاعر فارسى زبان همين مضمون را در اشعار لطيف خود بازگو كرده :\r\n كى رفته‌اى ز دل كه تمنّا كنم تو را * كى گشته‌اى نهفته كه پيدا كنم تو را !\r\nبا صد هزار جلوه برون آمدى كه من * با صد هزار ديده تماشا كنم تو را ! \r\n\r\n","description":"","footnote":"","page_name":" 285 ","page_number":285},
  {"content":"\r\n . \r\n","description":"","footnote":"","page_name":" 286 ","page_number":286},
  {"content":"\r\n\r\n\r\nبخش دوّم\r\nو منها : فى ذكر الرسول صلّى اللّه عليه و آله بخش ديگرى از اين خطبه كه دربارهء پيامبر صلّى اللّه عليه و آله سخن مىگويد :\r\nمستقرّه خير مستقرّ ، و منبته أشرف منبت ، في معادن الكرامة ، و مماهد السّلامة ؛ قد صرفت نحوه أفئدة الأبرار ، و ثنيت إليه أزمّة الأبصار ، دفن اللّه به الضّغائن ، و أطفأ به الثّوائر ، ألّف به إخوانا ، و فرّق به أقرانا ، أعزّ به الذّلّة ، و أذلّ به العزّة ، كلامه بيان ، و صمته لسان .\r\n\r\nترجمه\r\nجايگاه او بهترين جايگاه و محلّ رويش او شريف‌ترين محلها بود . در كان بزرگوارى و شرف ، و گاهواره سلامت ، پرورش يافت . دلهاى نيكوكاران شيفتهء او گشت و چشمها ( ى حق جويان ) به سوى او متوجّه شد . خداوند به بركت وجود او ، كينه‌ها را مدفون ساخت و آتش دشمنىها را فرو نشاند ؛ افراد دور افتاده را به وسيلهء او به هم نزديك و برادر ساخت و نزديكانى را ( كه در ايمان و هدف هماهنگ نبودند ) از هم دور نمود . ذليلان ( پاكدل و محروم ) را به وسيلهء او عزّت بخشيد و عزيزان ( خودخواه ) را ذليل ساخت . سخنش بيان بود و سكوتش زبان .\r\n\r\nشرح و تفسير سخنانش بيان بود و سكوتش پر معنا\r\nدر اين خطبهء كوتاه ، امام عليه السّلام اوصافى براى پيامبر اكرم صلّى اللّه عليه و آله بيان مىكند كه هر\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nيك از ديگرى پر معناتر است . نخست از اساس و ريشهء خانوادگى و جايگاه تولّد او شروع مىكند ؛ مىفرمايد : « جايگاه او بهترين جايگاه و محلّ رويش او شريف‌ترين محلها بود ؛ دركان بزرگوارى و شرف ، و گاهوارهء سلامت ، پرورش يافت » . ( مستقرّه خير مستقرّ ، و منبته أشرف منبت ، في معادن الكرامة ، و مماهد « 1 » السّلامة ) .\r\nمنظور از « مستقرّ » و « منبت » رحم مادران پاك و صلب پدران موحّد و با ايمان بود .\r\nهمانگونه كه در زيارات معصومين نيز به آن اشاره شده است همان گونه كه در زيارت امام حسين عليه السّلام ، مشهور به « زيارت وارث » آمده : « أشهد أنّك كنت نورا في الأصلاب الشّامخة ، و الأرحام المطّهرة » .\r\nاين سخن در مورد شخص پيامبر از زبان خودش نيز نقل شده است . همان گونه كه « فخر رازى » در تفسير آيهء  « وَ تَقَلُّبَكَ فِي السَّاجِدِينَ »  « 2 » نقل كرده است كه آن حضرت فرمود : « لم أزل أنقل من أصلاب الطّاهرين إلى أرحام الطّاهرات ؛ پيوسته من از صلب پدران پاك ، به رحم مادران پاكدامن انتقال مىيافتم » . « 3 » « معادن كرامت » و « مماهد سلامت » نيز تأكيدى بر آن است و يا اشاره به اين است كه پدران و اجداد و مادران پيامبر اسلام ، علاوه بر پاكدامنى و ايمان ، داراى فضايل انسانى ، و از عيوب اخلاقى پاك بودند .\r\nاين احتمال نيز در تفسير جمله‌هاى بالا داده شده كه منظور از « مستقرّ » مدينه است كه قرارگاه پيامبر بود و منظور از « منبت » مكّه است كه محلّ تولّد آن حضرت به شمار مىرود .\r\nولى تفسير اوّل مناسب‌تر به نظر مىرسد ؛ مخصوصا با توجّه به جملهء « في معادن\r\n\r\n\r\n","description":"","footnote":"\r\n( 1 ) « مماهد » جمع « ممهد » ( بر وزن مكتب ) در اصل از « مهد » به معناى گاهواره گرفته شده ؛ سپس به هر جايى كه انسان در آن استراحت كند ، يا آرامش روح در آن داشته باشد ، اطلاق شده است .\r\n( 2 ) سورهء شعراء ، آيهء 219 .\r\n( 3 ) تفسير كبير فخر رازى ، جلد 24 ، صفحهء 174 ، مرحوم « علّامهء مجلسى » در « بحار الانوار » نيز روايات متعدّدى در اين زمينه نقل كرده است ( بحار جلد 15 ، صفحهء 3 به بعد ) .\r\n","page_name":" 288 ","page_number":288},
  {"content":"\r\n\r\nالكرامة ، و مماهد السّلامة » .\r\nسپس به جاذبه‌هاى اخلاقى پيامبر پرداخته ، مىفرمايد : « دلهاى نيكوكاران ، شيفتهء او گشت و چشمها ( ى حق جويان ) به سوى او متوجّه شد » . ( قد صرفت نحوه أفئدة الأبرار ، و ثنيت « 1 » إليه أزمّة الأبصار ) .\r\nبه راستى پيامبر اسلام چنين بود ! جاذبه‌هاى اخلاقى او : تواضع ، محبّت ، مهربانى ، عفو و گذشت آميخته با شجاعت و شهامت ، دلها را به سوى خود جذب مىكرد و تلاش فوق العادهء او در طريق هدايت و اصلاح مردم ، چشم‌ها را به او متوجّه مىساخت .\r\nسپس در سومين مرحلهء به بخشى از برنامه‌هاى اجتماعى آن حضرت اشاره كرده ، مىفرمايد : « خداوند به بركت وجود او ، كينه‌ها را مدفون ساخت و آتش فتنه‌ها و دشمنىها را خاموش نمود » . ( دفن اللّه به الضّغائن « 2 » ، و أطفأبه الثّوائر « 3 » ) .\r\n« افراد دور افتاده را به وسيلهء او به هم نزديك و برادر ساخت و ( گاه ) نزديكانى را ( كه در ايمان و هدف هماهنگ نبودند ) از هم دور نمود » . ( ألّف به إخوانا ، و فرّق به أقرانا ) .\r\nهمان گونه كه قرآن مجيد در آيهء 62 و 63 سورهء « انفال » مىفرمايد :   « هُوَ الَّذِي أَيَّدَكَ بِنَصْرِهِ وَ بِالْمُؤْمِنِينَ وَ أَلَّفَ بَيْنَ قُلُوبِهِمْ »   ؛ او همان كسى است كه تو را با يارى خود و مؤمنان تقويت كرد و دل‌هاى آنان را با هم الفت داد » . در آيهء 103 « سورهء آل عمران » مىفرمايد :  « وَ اعْتَصِمُوا بِحَبْلِ اللَّهِ جَمِيعاً وَ لا تَفَرَّقُوا وَ اذْكُرُوا نِعْمَتَ اللَّهِ عَلَيْكُمْ إِذْ كُنْتُمْ أَعْداءً فَأَلَّفَ بَيْنَ قُلُوبِكُمْ فَأَصْبَحْتُمْ بِنِعْمَتِهِ إِخْواناً »  ، و همگى به ريسمان خدا ( - قرآن و\r\n\r\n\r\n","description":"","footnote":"\r\n( 1 ) « ثنيت » از مادّهء « ثنى » ( بر وزن سنگ ) به معناى باز گرداندن است و در جملهء بالا به معناى توجه آمده است .\r\n( 2 ) « ضغائن » جمع « ضغينه » به معناى كينه و عداوت است .\r\n( 3 ) « ثوائر » جمع « ثائره » به معناى فتنه و عداوت است .\r\n","page_name":" 289 ","page_number":289},
  {"content":"\r\n\r\nاسلام ) چنگ زنيد و پراكنده نشويد و نعمت ( بزرگ ) خدا را بر خود به ياد آريد كه چگونه دشمن يكديگر بوديد و او ميان دل‌هاى شما الفت ايجاد كرد و به بركت نعمت او برادر شديد » .\r\nسپس به يكى ديگر از الطاف الهى به بركت وجود پيامبر صلّى اللّه عليه و آله اشاره كرده ، مىفرمايد : « خداوند ذليلان پاكدل و ( محروم ) را به وسيلهء او عزّت بخشيد و عزيزان ( خودخواه ) را ذليل ساخت » . ( أعزّ به الذّلّة ، و أذلّ به العزّة ) .\r\nافراد با ايمان و با شخصيّت كه به خاطر تهيدستى در چنگال زورمندان بىايمان گرفتار بودند ، خداوند آنها را به بركت وجود پيامبر صلّى اللّه عليه و آله عزيز ساخت و مديريت‌هاى مهمّ جامعهء اسلامى را به آنها سپرد و زورمندان فاسد و بىمنطق را از صحنهء اجتماع بيرون راند .\r\nدر پايان خطبه ، به يكى از برجسته‌ترين صفات پيامبر صلّى اللّه عليه و آله اشاره كرده مىفرمايد :\r\n« سخنش بيان بود و سكوتش زبان » . ( كلامه بيان ، و صمته لسان ) .\r\nهر زمان ، زبان به سخن مىگشود اسرار حكمت از زبانش فرو مىريخت و حقايق وحى را تبيين مىكرد ؛ راه نجات را نشان مىداد و پرتگاهها را مشخّص مىنمود و اگر گاهى سكوت مىكرد ، سكوتش پر معنا و پر مفهوم بود . ناراحتىها و نگرانىها و عدم رضايت خود را از پاره‌اى كارها با سكوت نشان مىداد و نادرست بودن سؤالات بى جا را ، از همين طريق پاسخ مىگفت و در برابر جاهلان بد زبان ، از همين سلاح يارى مىجست و گاه با سكوت ( با قرائن حاليّه ) كارهايى را تقرير و امضا مىكرد .\r\n\r\n","description":"","footnote":"","page_name":" 290 ","page_number":290},
  {"content":"\r\n\r\n\r\nخطبهء 97 « 1 » و من خطبة له عليه السّلام فى اصحابه ، و اصحاب رسول اللّه صلّى اللّه عليه و آله\r\nاين خطبه ، پيرامون مقايسهء ياران حضرت با ياران پيامبر اكرم صلّى اللّه عليه و آله سخن مىگويد .\r\n\r\nخطبه در يك نگاه\r\nبا توجه به اينكه شأن ورود اين خطبه - به گونه‌اى كه شارحان نهج البلاغه نوشته‌اند - جريان سرپيچى مردم كوفه از فرمان على عليه السّلام جهت مقابلهء با لشكريان غارتگر معاويه بعد از واقعهء جنگ نهروان بوده است ، امام در بخش اوّل اين خطبه ، مردم متمرّد كوفه را با شديدترين عتاب و سرزنش - كه در نوع خود كم نظير يا بىنظير است - رو به رو مىسازد و به اين اميد كه غيرت آنها به جوش آيد و آمادهء نبرد با ظالمان شوند ، آنها را با شلّاق‌هاى توبيخ مىنوازد و از تعبيرات مختلف ، براى\r\n\r\n\r\n","description":"","footnote":"\r\n( 1 ) سند خطبه : آنچه مرحوم « سيّد رضى » در اين خطبه آورده است بخشى از يك خطبهء طولانى است كه به طور پراكنده در منابع متعدّدى نقل شده است ، از جمله در كتاب « سليم بن قيس هلالى » و « كافى مرحوم كلينى » و « ارشاد مفيد » و « تذكرهء سبط بن جوزى » و « تاريخ دمشق ابن عساكر » و « البيان و التبيين جاحظ » و كتب فراوان ديگر ، كه بسيارى از آنها قبل از « سيد رضى » مىزيسته‌اند ( مصادر نهج البلاغه ، جلد 2 ، صفحهء 192 . و نهج البلاغهء چاپ جامعهء مدّرسين ذيل خطبه ) .\r\n","page_name":" 291 ","page_number":291},
  {"content":"\r\n\r\nبيدار كردن آنها از خواب خرگوشى بهره مىگيرد و مقصود از همهء اين توبيخ‌ها و سرزنش‌ها آن است كه پيش از سيطرهء ظالمان بىرحم ، بر جان و مال و ناموس آنها و بر حكومت اسلامى ، به خود آيند و به پا خيزند و آتش فتنه را خاموش و دست ظالمان را از قلمرو حكومت اسلامى قطع كنند ! سپس در بخش ديگرى از اين خطبه ، آنها را به پيروى اهل بيت - كه سبب هدايت و نجات آنهاست - دعوت مىكند و در واقع ، همان مضمون و محتواى حديث « ثقلين » را به آنها يادآور مىشود .\r\nو در آخرين بخش خطبه ، مردم كوفه را با ياران پيامبر اسلام مقايسه مىكند و با اين مقايسه ، روشن مىسازد كه چقدر ميان آنها و ياران پيامبر از نظر ايمان و تقوا و عبادت و جهاد و استقامت و شجاعت ، تفاوت وجود داشت .\r\nروشن است كه هر سه بخش خطبه ، يك هدف را تعقيب مىكند و آن بسيج لشكر كوفه است براى مقابلهء با دشمن ؛ دشمنى كه بر هيچ چيز آنها - نه دين نه دنيايشان - رحم نمىكرد .\r\n\r\n","description":"","footnote":"","page_name":" 292 ","page_number":292},
  {"content":"\r\n\r\n\r\nبخش اوّل\r\nو لئن أمهل الظّالم فلن يفوت أخذه ، و هو له بالمرصاد على مجاز طريقه ، و بموضع الشّجا من مساغ ريقه . أما و الّذي نفسي بيده ، ليظهرنّ هؤلاء القوم عليكم ، ليس لأنّهم أولى بالحقّ منكم ، و لكن لإسراعهم إلى باطل صاحبهم ، و إبطائكم عن حقّي . و لقد أصبحت الأمم تخاف ظلم رعاتها ، و أصبحت أخاف ظلم رعيّتي . استنفرتكم للجهاد فلم تنفروا ، و أسمعتكم فلم تسمعوا ، و دعوتكم سرّا و جهرا فلم تستجيبوا ، و نصحت لكم فلم تقبلوا ، أشهود كغيّاب ، و عبيد كأرباب ! أتلوا عليكم الحكم فتنفرون منها ، و أعظكم بالموعظة البالغة فتتفرّقون عنها ، و أحثّكم على جهاد أهل البغي فما آتي على آخر قولي حتّى أراكم متفرّقين أيادي سبا . ترجعون إلى مجالسكم ، و تتخادعون عن مواعظكم ، أقوّمكم غدوة ، و ترجعون إليّ عشيّة ، كظهر الحنيّة ، عجز المقوّم ، و أعضل المقوّم .\r\n\r\nترجمه\r\nاگر خداوند ، ظالم و ستمگر را مهلت دهد چنان نيست كه فرصت مجازات او از دستش برود . او در كمين گاه ، بر سر راه ستمگر است و گلوى وى را در دست دارد ، هر زمان بخواهد مىفشارد ، آن گونه كه نتواند آب دهان فرو برد ! آگاه باشيد ! سوگند به آن كس كه جانم در دست قدرت اوست ! اين قوم ( سپاه شام ) سرانجام بر شما پيروز مىشوند ، امّا نه به خاطر اين كه در حقّانيّت از شما سزاوارترند ؛ بلكه به اين جهت در\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nطريق باطل زمامدارانشان ، سريع و كوشا هستند ؛ در حالى كه شما در اداى حقّ من سستى مىكنيد ، امّت‌ها همواره از ظلم زمامدارانشان در وحشتند ، ولى من از ظلم پيروانم بيمناكم ! من شما را براى جهاد با دشمن برانگيختم ، امّا حركت نكرديد ؛ به گوش شما خواندم ، امّا نشنيديد ؛ در آشكار و نهان شما را ( براى جهاد ) دعوت كردم ، اجابت ننموديد ؛ به شما اندرز دادم ، ولى نپذيرفتيد . آيا شما حاضرانى همچون غايبان هستيند و بردگانى در قيافهء مالكان ؟ ! پيوسته حكمت‌هاى الهى را بر شما مىخوانم ، ولى از آن مىگريزيد و با اندرزهاى رسا شما را موعظه مىكنم ، ( امّا ) پراكنده مىشويد .\r\nشما را به مبارزهء با ظالمان ترغيب مىكنم ، امّا هنوز سخنانم به آخر نرسيده ، مىبينم همچون « قوم سبأ » متفرّق مىشويد ! به مجالس خود باز مىگرديد و يكديگر را از اين مواعظ بر مىگردانيد ، صبحگاهان شما را مستقيم مىسازم ولى شامگاهان همچون كمان خميدهء سخت و محكمى كه نه كسى قدرت صاف كردن آن را دارد و نه خودش قابليّت صاف شدن را ، به سوى من باز مىگرديد !\r\n\r\nشرح و تفسير شما بردگانى هستيد در قيافهء اربابان !\r\nهمان گونه كه در بحث « خطبه در يك نگاه » اشاره شد ، هدف اصلى اين خطبه برانگيختن مردم عراق براى مقابلهء با بيدادگران شام ( معاويه و لشكر او ) است و امام عليه السّلام از طرق مختلف براى رسيدن به اين هدف بهره مىگيرد .\r\nنخست مىفرمايد : « اگر خداوند ، ظالم و ستمگر را ( چند روزى ) مهلت دهد ، چنان نيست كه فرصت مجازات او از دستش برود » . ( و لئن أمهل الظّالم فلن يفوت أخذه ) .\r\n« او در كمين‌گاه ، بر سر راه ستمگر است و گلوى وى را در دست دارد ؛ هر زمان\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nبخواهد مىفشارد ، آن چنان كه نتواند آب دهان را فرو برد » . ( و هو له بالمرصاد على مجاز طريقه ، و بموضع الشّجا « 1 » من مساغ « 2 » ريقه « 3 » ) .\r\nاين تعبيرات ممكن است اشاره به معاويه و لشكريان شام باشد ؛ كه مبادا فرصت خداوند به آنها ، سبب شكّ و ترديد شما گردد و در حقّانيت خود ، يا باطل بودن آن‌ها ترديدى به خود راه دهيد و اين ، در واقع نوعى دلدارى به لشكريان امام عليه السّلام است تا با توجّه به اين حقيقت ، روحيّهء خود را از دست ندهند .\r\nاين احتمال نيز وجود دارد كه منظور از ظالم ، همان لشكر متمرّد و عصيانگر است و در واقع ، تهديدى است در برابر آنها كه اگر چند صباحى خداوند به شما مهلت داده ، از عذاب و مجازات او در برابر عصيان و گردنكشىتان ايمن نباشيد ! ولى تفسير اوّل ، مناسب‌تر به نظر مىرسد .\r\nبه هر حال ، اين همان چيزى است كه قرآن مجيد كرارا به آن اشاره كرده و مىفرمايد :  « وَ لا يَحْسَبَنَّ الَّذِينَ كَفَرُوا أَنَّما نُمْلِي لَهُمْ خَيْرٌ لِأَنْفُسِهِمْ إِنَّما نُمْلِي لَهُمْ لِيَزْدادُوا إِثْماً وَ لَهُمْ عَذابٌ مُهِينٌ »  ؛ آنها كه كافر شدند تصوّر نكنند اگر به آنان مهلت مىدهيم به سودشان است ؛ ما به آنها مهلت مىدهيم براى آنكه بر گناهان خود بيفزايند و براى آنها عذاب خوار كننده‌اى است . » « 4 » و در جاى ديگر مىفرمايد :  « إِنَّ رَبَّكَ لَبِالْمِرْصادِ »  ؛ به يقين پروردگار تو در كمين‌گاه ( ظالمان ) است . » « 5 » اين موضوع ، نه تنها دربارهء ستمگران شام و گردنكشان لشكر عراق صادق است ؛ بلكه امروز هم براى همهء ما درس آموزنده‌اى است كه مهلت‌هاى الهى دربارهء\r\n\r\n\r\n","description":"","footnote":"\r\n( 1 ) « شجا » به معناى استخوان ، يا چيز ديگرى است كه در گلو گير كند .\r\n( 2 ) « مساغ » از مادّهء « سوق » ( بر وزن فوق ) به معناى گوارا گرفته شده است .\r\n( 3 ) « ريق » به معناى آب دهان است .\r\n( 4 ) سورهء آل عمران ، آيهء 178 .\r\n( 5 ) سورهء فجر ، آيهء 14 .\r\n","page_name":" 295 ","page_number":295},
  {"content":"\r\n\r\nستمگران ، نبايد سبب غرور و غفلت ما گردد .\r\nدر حديثى از امام صادق عليه السّلام مىخوانيم كه : « خداوند فرشته‌اى را ( براى مأموريتى ) به زمين فرستاد ؛ مدّتى در زمين ماند و سپس به آسمان عروج كرد ؛ به او خطاب شد در زمين چه ديدى ؟ گفت : شگفتىهاى فراوانى ديدم و از عجيب‌ترين چيزهايى كه ديدم اين بود كه بنده‌اى از بندگانت را غرق نعمت ديدم ؛ رزق و روزى تو را مىخورد و ادّعاى خدايى مىكرد ، من از جرأت و جسارت او در برابر تو و از حلم تو در برابر او در شگفتى فرو رفتم ! خداوند فرمود : آيا از حلم من تعجّب كردى ؟ ! من چهار صد سال به او مهلت دادم ، كمترين ناراحتى جسمانى پيدا نكرد و هر چه از دنيا مىخواست به آن مىرسيد و غذا و آب او كمترين تغييرى پيدا نمىكرد ( اينها همه براى اين بوده است تا او را بيازمايم و بندگان را هم به وسيلهء او آزمايش كنم ) » . « 1 » سپس امام عليه السّلام آيندهء وضع آنها را در برابر دشمنان بىرحم چنين پيش بينى مىكند و مىفرمايد : « آگاه باشيد ! سوگند به آن كس كه جانم در دست قدرت اوست ! اين قوم سرانجام بر شما پيروز مىشوند ؛ امّا نه به خاطر اينكه آنها در حقّانيّت ، از شما سزاوارترند ؛ بلكه به اين جهت كه آنها در راه باطل زمامدارانشان سريع و كوشا هستند ، در حالى كه شما در اداى حقّ من كند و سست هستيد ! » ( أما و الّذي نفسي بيده ، ليظهرنّ هؤلاء القوم عليكم ، ليس لأنّهم أولى بالحقّ منكم ، و لكن لإسراعهم إلى باطل صاحبهم ، و إبطائكم عن حقّي ) .\r\nدر واقع ، امام عليه السّلام در اينجا به نكتهء مهمّى اشاره مىكند ؛ مىفرمايد : سرانجام آنها بر شما پيروز مىشوند ، ولى گمان نكنيد كه اين پيروزى به خاطر حقّانيّت آنهاست ! مبادا كسى گمان كند كه عامل پيروزى آنها تكيه بر حق است و اين امر سبب\r\n\r\n\r\n","description":"","footnote":"\r\n( 1 ) بحار الانوار ، جلد 70 ، صفحهء 381 .\r\n","page_name":" 296 ","page_number":296},
  {"content":"\r\n\r\nگمراهى شما شود . آنها قطعا بر باطلند ، ولى در باطل خود كوشا و مصمّم‌اند و گوش بر فرمان معاويه دارند ؛ ولى شما با اينكه در مسير حق گام برمىداريد ، افرادى سست و بىاراده و در برابر فرماندهء خود ، سركش و عصيانگريد و اين صفات در هر كس و هر قوم و ملّتى باشد ، سرنوشتى جز شكست نخواهد داشت .\r\nو عجب اينكه ، همين سخن را « مسلم بن عقبه » ( همان كسى كه از سوى يزيد ، فرماندهء لشكرى بود كه مدينه را به خاك و خون كشيد ) در برابر اهل شام هنگامى كه مىخواست آنها را به ميدان نبرد بكشاند تكرار كرد . گفت : اى مردم شام ! شما از نظر شخصيّت و نسب برترين عرب نيستيد ؛ جمعيّت شما نيز بيش از ديگران نيست و منطقهء زندگى شما نيز گسترده‌تر نمىباشد . اگر شما بر دشمنانتان پيروز مىشويد ، تنها به خاطر انضباط و اطاعت از پيشوايان ، و ايستادگى در برابر دشمن است ؛ در حالى كه دشمنان شما چنين نيستند . « 1 » سپس به نكتهء مهمّى در اين رابطه اشاره كرد ، مىفرمايد : « امت‌ها همواره از ظالم زمامدارانشان در وحشتند ، ولى من از ظلم پيروانم بيمناكم ! » ( و لقد أصبحت الأمم تخاف ظلم رعاتها ، و أصبحت أخاف ظلم رعيّتي ) .\r\nهميشه در طول تاريخ ، ملّت‌ها از حكومت‌هاى خود كامهء خود و مظالم آنها در وحشت و اضطراب بودند ، به گونه‌اى كه اين يك امر طبيعى محسوب مىشود ؛ ولى اين مسأله در مورد امام عليه السّلام دگرگون شد ! هيچ كس ترسى از ظلم و ستم او نداشت ، چرا كه كمترين ظلم و ستمى از او سر نمىزد و به عكس ، امام پيوسته نگران كارشكنىها ، بىوفايىها ، توطئه‌ها و ندانم كارىهاى اصحابش بود ؛ و البتّه چنين افرادى بايد سرانجام زير چكمهء ستمگران ، پايمال شوند و شدند .\r\nسپس مطلب را باز كرده و انگشت روى نقاط ضعف عجيب كوفيان و عراقيان آن\r\n\r\n\r\n","description":"","footnote":"\r\n( 1 ) ابو مخنف ، طبق نقل شرح نهج البلاغهء مرحوم تسترى ، جلد 10 ، صفحهء 596 . ( با كمى تلخيص ) .\r\n","page_name":" 297 ","page_number":297},
  {"content":"\r\n\r\nزمان مىگذارد و مىفرمايد : « من شما را براى جهاد با دشمن برانگيختم ، امّا حركت نكرديد ؛ به گوش شما خواندم ، امّا نشنيديد ؛ در آشكار و نهان شما را ( براى جهاد ) دعوت كردم ، اجابت ننموديد ؛ اندرزتان دادم ، ولى نپذيرفتيد ! » ( استنفرتكم للجهاد فلم تنفروا ، و أسمعتكم فلم تسمعوا ، و دعوتكم سرّا و جهرا فلم تستجيبوا ، و نصحت لكم فلم تقبلوا ) .\r\nآيا لشكريان عراق خطر را مىديدند و بر اثر سستى و تن پرورى به استقبال دشمن نمىرفتند ؟ يا به راستى تصوّر مىكردند كه حكومت معاويه براى آنها مشكلى ايجاد نخواهد كرد ؟ هر دو احتمال وجود دارد ؛ اضافه بر بزدلى و اختلافات قبيلگى و جهل و نادانى .\r\nسپس براى تحريك آنها ، با جملات كوبنده‌اى - كه هر انسانى غير تمندى را به حركت در مىآورد - آنان را مخاطب ساخته ، مىفرمايد : « آيا شما حاضرانى همچون غائبان هستيد ؟ ( كه سخنانم را نمىشنويد ) و يا بردگان ( ضعيف ) در قيافهء مالكان ( سركش و قدرتمند ) ! » . ( أشهود كغيّاب ، و عبيد كأرباب ! ) .\r\n« پيوسته حكمت‌هاى الهى را بر شما مىخوانم ، از آن مىگريزيد ؛ و با مواعظ بالغه و اندرزهاى رسا شما را موعظه مىكنم ، پراكنده مىشويد ؛ به مبارزهء با ظالمان شما را ترغيب مىكنم ، امّا هنوز سخنانم به آخر نرسيده مىبينم همچون « ايادى سبا » متفرّق مىشويد ! » ( أتلوا عليكم الحكم فتنفرون منها ، و أعظكم بالموعظة البالغة فتتفرّقون عنها ، و أحثّكم على جهاد أهل البغي فما آتي على آخر قولي حتّى أراكم متفرّقين أيادي سبا ) .\r\n« أيادى سبا » ( و به تعبير ديگر « مثل ايادى سبا » ) اشاره به ضرب المثلى است معروف در ميان عرب ، براى گروهى كه به شدّت پراكنده مىشوند و اصل آن چنين است كه « سبا » مردى بود كه قبائل عرب « يمن » از او نشأت گرفتند ؛ وى داراى ده\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nفرزند بود كه شش نفر از آنها را به منزلهء دست راست خود قرار داده بود و چهار نفر را به منزلهء دست چپ ؛ ولى بعدا فرزندان او به شدّت از هم دور و پراكنده شدند و هر كدام در گوشه‌اى زندگى كرد و قبيله‌اى از او بوجود آمد ؛ سپس پراكندگى آنها به عنوان يك ضرب المثل ، معروف شد . « 1 » به هر حال ، جمله‌هاى بالا به خوبى نشان مىدهد كه امام نخست به نصيحت آنها با كلمات حكمت آميز و مواعظ سودمند پرداخت و گفتنىها را با منطق صحيح به آنها گفت و تا آنجا كه مىشد مدارا كرد و اگر تعبيرات تند و شديدى در اين خطبه نسبت به آنها مىبينيم ، همه بعد از سخنان حكيمانه و اندرزهاى مشفقانه بوده است ؛ و اين ، در زمانى كه طرف مقابل به قدرى لجوج و خيره سر است كه جز با شلّاق عتاب و تازيانه‌هاى ملامت و سرزنش از خواب غفلت بيدار نمىشود ! سپس در ادامهء اين سخن مىفرمايد : « ( شما اندرزهاى بليغ مرا مىشنويد ، ولى ) به مجالس خود باز مىگرديد و يكديگر را از اين مواعظ فريب مىدهيد ( و آثار سخنان من را خنثى مىكنيد ) » ( ترجعون إلى مجالسكم ، و تتخادعون عن مواعظكم ) .\r\nبه همين دليل ، من « صبحگاهان شما را مستقيم مىسازم ، ولى شامگاهان همچون كمان خميدهء سخت و محكمى كه نه كسى قدرت صاف كردن آن را دارد و نه خودش قابليّت صاف شدن را ، به سوى من باز مىگرديد ! » ( أقوّمكم غدوة ، و ترجعون إليّ عشيّة ، كظهر الحنيّة « 2 » ، عجز المقوّم ، و أعضل « 3 » المقوّم ) .\r\nاين جمله‌ها اشاره به نكتهء مهمّى دارد و آن اينكه : منافقان زيادى در ميان اهل عراق بودند كه براى خنثى كردن تأثير كلام امام كوشش مىكردند ؛ هنگامى كه نزد\r\n\r\n\r\n","description":"","footnote":"\r\n( 1 ) « ايادى » جمع « ايدى » و آن نيز به نوبهء خود جمع « يد » به معناى دست مىباشد ، هر چند « ايادى » غالبا در غير اين معنا استعمال مىشود .\r\n( 2 ) « حنيّة » به معناى كمان است ، به سبب اينكه منحنى مىباشد .\r\n( 3 ) « أعضل » از مادهء « اعضال » به معناى شدّت و پيچيدگى است .\r\n","page_name":" 299 ","page_number":299},
  {"content":"\r\n\r\nامام عليه السّلام مىآمدند تحت تأثير جاذبهء اخلاقى و سخنان حكمت‌آميزش قرار مىگرفتند و باور مىكردند كه بايد آمادهء پيكار با دشمن شوند ؛ امّا هنگامى كه به جلسات خصوصى و عمومى خود باز مىگشتند ، گروهى شيطان صفت ، به سم پاشى مىپرداختند ، افكار آنها را مشوّش ، ارادهء آن‌ها را ضعيف و رشتهء اتّحاد آن‌ها را پاره مىكردند ؛ صبح در محضر امام عليه السّلام ، دلها را با آب توبه مىشستند و عصر كه به خدمتش باز مىگشتند ، با قلبى سياه و تاريك و افكارى منحرف و كج و معوج مىآمدند و اين نبود مگر به خاطر فقدان شخصيّت درونى و عدم ارادهء قوى و رنگ پذيرى از هر كس و هر چيز .\r\n« نافع بن كليب » مىگويد : براى سلام گفتن به على عليه السّلام وارد كوفه شدم ؛ به مسجد آمدم و كنار منبر نشستم . على بر فراز منبر بود و عمامهء سياهى بر سر داشت . . . ( و مردم را پيوسته نصيحت مىكرد و اندرز مىداد ) هنگامى كه از منبر پايين آمد ، ديدم اشك از چشمان مباركش جارى است . فرمود :  « إِنَّا لِلَّهِ وَ إِنَّا إِلَيْهِ راجِعُونَ »  ؛ صبحگاه آنها را صاف و مستقيم مىكنم ، ولى وقت عصر به نزدم مىآيند در حالى كه مثل كمان خم شده‌اند ؛ تا كى و تا چه زمانى ( اين كار را ادامه مىدهند ؟ ) » « 1 »\r\n\r\n\r\n","description":"","footnote":"\r\n( 1 ) عقد الفريد ، جلد 4 ، صفحهء 162 . ( مطابق نقل شرح نهج البلاغه تسترى ) .\r\n","page_name":" 300 ","page_number":300},
  {"content":"\r\n\r\n\r\nبخش دوم\r\nأيّها القوم الشّاهدة أبدانهم ، الغائبة عنهم عقولهم ، المختلفة أهواؤهم ، المبتلى بهم أمراؤهم . صاحبكم يطيع اللّه و أنتم تعصونه ، و صاحب أهل الشّام يعصي اللّه و هم يطيعونه . لوددت و اللّه أنّ معاوية صرفني بكم صرف الدّينار بالدّرهم ، فأخذ منّي عشرة منكم و أعطاني رجلا منهم !\r\n\r\nترجمه\r\nاى قومى كه جسم‌هايتان حاضر است و عقل‌هايتان پنهان و خواسته‌هايتان مختلف و پراكنده و زمامدارانتان به شما مبتلا هستند ! رهبر شما خداى را اطاعت مىكند و شما او را عصيان مىكنيد ؛ امّا زمامدار اهل شام خدا را معصيت مىكند ، ولى آنان اطاعتش مىكنند . به خدا سوگند ! بسيار دوست داشتم معاويه شما را با نفرات خود مبادله مىكرد ، همچون مبادله كردن دينار به درهم : ده نفر از شما را از من مىگرفت و يك نفر از آنها را به من مىداد .\r\n\r\nشرح و تفسير جسم‌هايتان حاضر و عقل‌هايتان پنهان است !\r\nدر اين بخش از خطبه امام عليه السّلام لحن سخن را تندتر كرده و تازيانه سرزنش را محكمتر بر پيكر روح آنها وارد مىكند ، به اين اميد كه حركتى در اين ارواح خمود و سست پيدا شود و پيش از بروز خطر شديد ، به پا خيزند مىفرمايد : « اى قومى كه\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nبدن‌هايتان حاضر است و عقل‌هايتان پنهان ، و خواسته‌هايتان مختلف و پراكنده و زمامدارانتان به شما مبتلا هستند » . ( أيّها القوم الشّاهدة أبدانهم ، الغائبة عنهم عقولهم ، المختلفة أهواؤهم ، المبتلى بهم أمراؤهم ) .\r\nدر اين عبارت ، امام عليه السّلام روى سه نقطه ضعف آنها انگشت مىگذارد : نخست ، غايب بودن عقل‌ها ؛ گويى عقل‌هايشان از تن جدا شده و تدبير آن را رها نموده و وجودشان همچون كشورى بدون مدير و مدبّر باقى مانده است .\r\nديگر اينكه ، هيچگونه حلقهء اتّصالى در ميان آنها وجود ندارد ؛ هر كدام خواسته‌اى دارند به اندازهء هواى نفس و عقل كوچكشان .\r\nبديهى است ! چنين گروهى ، هيچ مشكلى را از خودشان و از ديگران حل نخواهند كرد .\r\nو سومين نقطه ضعف آنها اين بود كه زمامداران ناچار بودند ، با آنها بسازند و جانشينى براى آنان نداشتند .\r\nمجموع اين صفات سبب مىشد كه در ميدان نبرد با دشمن ، كفايت و كارآيى نداشته باشند .\r\nدر ادامه اين سخن مىافزايد : « رهبر شما خداى را اطاعت مىكند ؛ و شما او را عصيان مىكنيد ؛ امّا زمامدار اهل شام خدا را معصيت مىكند ، ولى آنها اطاعتش مىكنند ! » ( صاحبكم يطيع اللّه و أنتم تعصونه ، و صاحب أهل الشّام يعصي اللّه و هم يطيعونه ) .\r\nراستى شگفت‌انگيز است ! كسى كه مطيع فرمان خدا است ، سزاوارترين فردى است كه بايد او را اطاعت كرد و آن كس كه عصيانگر است بايد با او مخالفت نمود ؛ ولى در اينجا قضيه به عكس شد ؛ مطيع فرمان خدا مورد بىمهرى قرار گرفت و عصيانگر مورد احترام ! !\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nدر جمله پايانى اين بخش ، به تعبيرى بر مىخوريم كه در نهج البلاغه بىمانند است . مىفرمايد : « به خدا سوگند ! بسيار دوست داشتم معاويه شما را با نفرات خود مبادله مىكرد ، همچون مبادله كردن دينار به درهم : ده نفر از شما را از من مىگرفت و يك نفر از آنها را به من مىداد » . ( لوددت و اللّه أنّ معاوية صارفني بكم صرف الدّينار بالدّرهم ، فأخذ منّي عشرة منكم ، و أعطاني رجلا منهم ) .\r\nتأكيدات متعدّدى كه در اين جمله آمده ، نشان مىدهد كه اين سخن امام عليه السّلام واقعا جدّى است و كمترين مبالغه در آن راه ندارد . شاميان را به منزلهء سكّه طلا فرض كرده و عراقيان را به منزله سكّه نقره ، كه در آن زمان يك دهم آن ( دينار ) ارزش داشت و اين نشان مىدهد كه مردم شام افرادى با انضباط بودند حتّى هنگامى كه معاويه آنان را فريب داد باز هم پشت سر او محكم ايستادند ؛ ولى لشكر كوفه و عراق به هيچ وجه انضباطى نداشتند و حتّى ده نفر از آنها به اندازهء يك نفر از شاميان ارزش نداشت ! در طول تاريخ شام و عراق قبل از اسلام و بعد از اسلام شواهدى براى اين مطلب پيدا مىشود .\r\n\r\n","description":"","footnote":"","page_name":" 303 ","page_number":303},
  {"content":"\r\n . \r\n","description":"","footnote":"","page_name":" 304 ","page_number":304},
  {"content":"\r\n\r\n\r\nبخش سوم\r\nيا أهل الكوفة ، منيت منكم بثلاث و اثنتين : صمّ ذوو أسماع ، و بكم ذوو كلام ، و عمي ذوو أبصار ، لا أحرار صدق عند اللّقاء ، و لا إخوان ثقة عند البلاء ! تربت أيديكم ! يا أشباه الإبل غاب عنها رعاتها ! كلّما جمعت من جانب تفرّقت من آخر ، و اللّه لكأنّي بكم فيما إخالكم : أن لو حمس الوغى ، و حمي الضّراب ، قد انفرجتم عن ابن أبي طالب انفراج المرأة عن قبلها . و إنّي لعلى بيّنة من ربّي ، و منهاج من نبيّي ، و إنّى لعلى الطّريق الواضح ألقطه لقطا .\r\n\r\nترجمه\r\nاى اهل كوفه من به سه چيز ( كه در شما هست ) و دو چيز ( كه در شما نيست ) مبتلا شده‌ام : حقايق را نمىشنويد ، در حالى كه گوش داريد ! سخن نمىگوييد ، در حالى كه زبان تكلّم داريد ! حقايق را نمىبينيد ، در حالى كه چشم داريد ! نه در هنگام نبرد ، آزاد مردان صادقيد ؛ و نه در آزمايش‌هاى سخت برادران قابل اعتماد ؛ دستهايتان خاك‌آلود باد ! ( و بر خاك مذلّت بنشينيد ) اى كسانى كه به شتران بىساربانى مىمانيد كه هرگاه از يك سو جمعشان كنند ، از سوى ديگر پراكنده مىشوند ! به خدا سوگند ! من دربارهء شما چنين گمان مىكنم كه اگر جنگ سختى روى دهد و آتش آن زبانه كشد ، از اطراف فرزند ابو طالب جدا مىشويد ، همانند جدا شدن زن ( هنگام وضع حمل ) از نوزاد خويش ! ولى من نشانهء روشن ( بر حقّانيت\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nخويش ) از پروردگارم دارم و بر طريق آشكار پيامبرم گام برمىدارم و در راهى واضح ، با هوشيارى و دقّت ، به پيش مىروم ( و تكليف الهى خود را انجام مىدهم ) .\r\n\r\nشرح و تفسير من به وظيفهء الهى خود عمل مىكنم امّا شما . . .\r\nامام عليه السّلام در اين بخش از خطبه ، تازيانه‌هاى ملامت و سرزنش را محكمتر بر ارواح خفته آنها فرود مىآورد و نقاط ضعف آنها را يكى بعد از ديگرى بيان مىكند ؛ باشد كه به خود آمده ، در صدد اصلاح برآيند . نخست مىفرمايد : « اى اهل كوفه ! من به سه چيز ( كه در شما هست ) و دو چيز ( كه در شما نيست ) مبتلا شده‌ام :\r\nگوش داريد امّا نمىشنويد ، زبان داريد امّا سخن نمىگوييد ، حقايق را نمىبينيد ، در حالى كه چشم داريد ! » . ( يا أهل الكوفة ! منيت منكم بثلاث و اثنتين : صمّ ذوو أسماع ، و بكم ذوو كلام ، و عمي ذوو أبصار ) .\r\nدر اينجا امام عليه السّلام اشاره به ناتوانى آنها از مشاهدهء حوادث و تحليل صحيح پيرامون آن و تلاش براى پيدا كردن راه حل‌ها مىكند ، كه در عين توانايى بر اين امور ، همه چيز را ناديده گرفته و در لاك خود فرو رفته بودند ؛ صيّاد بىرحم را مىديدند ، امّا عكس العملى نشان نمىدادند ؛ پيام تهديد آميز دشمن را مىشنيدند ، امّا تكان نمىخوردند .\r\nو امّا آن دو چيز كه در آنها مىبايست باشد ، ولى نبود ، همان است كه در ادامه سخن فرموده : « نه در هنگام نبرد ، آزاد مردان صادقيد ، و نه در آزمايش‌هاى سخت برادران قابل اعتماد ! » . ( لا أحرار صدق عند اللّقاء ، و لا إخوان ثقة عند البلاء ! ) .\r\nبىشك ، زندگى فراز و نشيب‌هاى زيادى دارد : گاه زمان صلح است و گاه زمان جنگ و گاه راحتى است و گاه بلا ؛ دوستان باوفا و برادران قابل اعتماد در آرامش و راحتى شناخته نمىشوند ، بلكه سختىها ، جنگها ، بلاها و حوادث پيچيده و ناراحت\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nكننده ، ميدان آزمون آنها است و متأسّفانه مردم كوفه و عراق ، در آن زمان در اين آزمون‌ها روسفيد نبودند و بارها بىوفايى و عدم استقامت و سستى و تنبلى خود را نشان داده بودند .\r\nبه همين جهت ، امام عليه السّلام در جمله‌هاى بعد نخست به آنها نفرين مىكند ، سپس با دو تشبيه گويا از وضع روانى آن جمعيّت ، آخرين سخن را دربارهء آنها بيان مىفرمايد . مىگويد : « دستهايتان خاك آلود باد ! ( و بر خاك مذلّت بنشينيد ) » .\r\n( تربت « 1 » أيديكم ) .\r\n« اى كسانى كه به شتران بىساربانى مىمانيد كه هرگاه از يك سو جمعشان كنند ، از سوى ديگر پراكنده مىشوند ! » . ( يا أشباه الإبل غاب عنها رعاتها ! ) .\r\nاين تشبيه ، تعبير روشنى از جهل و نادانى و عدم انضباط آنها است . نخست آنها را به حيوانات تشبيه مىكند و سپس به نداشتن صاحب نافذ الكلام .\r\nروشن است جمع كردن شتران توسط ساربان‌ها ميسّر است و آنها به نداى هر كس گوش نمىدهند ؛ به همين دليل ، اگر ديگرى بخواهد آنها را جمع كند ، به مقصود خود نائل نمىشود .\r\nامام عليه السّلام در ادامهء اين سخن ، سوگند ياد مىكند و مىفرمايد : « به خدا سوگند ! من دربارهء شما چنين گمان مىكنم كه اگر جنگ سختى روى دهد ، و آتش آن زبانه كشد ، از گرد فرزند ابو طالب جدا مىشويد همانند جدا شدن زن ( هنگام وضع حمل ) از نوزاد خويش ! » . ( و اللّه لكأنّي بكم فيما إخالكم : أن لو حمس « 2 » الوغى « 3 » ، و حمي « 4 »\r\n\r\n\r\n","description":"","footnote":"\r\n( 1 ) « تربت » از مادّهء « تراب » به معناى خاك گرفته شده و « تربت أيديكم » در اصل به اين معنا است كه دستانتان خاك آلود باد ! ولى اين واژه به معناى خسارت و فقر نيز به كار مىرود ؛ زيرا افراد زيان كار و فقير گويى به زمين خورده‌اند و دستانشان خاك آلوده شده است !\r\n( 2 ) « حمس » از مادّهء « حمس » ( بر وزن قفس ) به معناى شدّت است و « حماسه » و « تمحّس » به معناى تشديد ، مخصوصا در جنگ‌ها آمده است .\r\n( 3 ) « وغى » در اصل به معناى سر و صداى جنگاوران در ميدان نبرد است و گاه به خود جنگ هم گفته مىشود و در اينجا به همين معنا است .\r\n( 4 ) « حمى » از مادّهء « حمى » ( بر وزن سعى ) به معناى شدّت حرارت است . « ضراب » در اينجا به معناى زد و خورد و جنگ مىباشد .\r\n","page_name":" 307 ","page_number":307},
  {"content":"\r\n\r\nالضّراب ، قد انفرجتم عن ابن أبي طالب انفراج المرأة عن قبلها ) .\r\nبراى جملهء « إنفرجتم . . . » تفسيرهاى گوناگونى شده ، ولى مناسب‌تر با مقام شامخ امير مؤمنان على عليه السّلام و رعايت موازين فصاحت ، و رعايت تناسب در مقام تشبيه ، همان است كه در بالا گفتيم .\r\nزيرا زن به هنگام وضع حمل ، به خاطر درد زيادى كه مىكشد هر لحظه مىخواهد فرزند از او جدا شود ، تا نفس راحتى بكشد ! امام عليه السّلام مردم كوفه را به چنين زنى تشبيه مىكند كه براى جدا شدن از فرزند ، لحظه شمارى مىنمايد ؛ آنها نيز در ميدان نبرد ، پيچ و تاب مىخوردند و در انتظار لحظه‌اى بودند كه راه فرار را پيدا كنند و از محضر امام عليه السّلام بگريزند ؛ گريختنى كه بازگشتنى در آن نمىباشد ؛ همانگونه كه نوزاد به شكم مادر باز نمىگردد .\r\nامام عليه السّلام در خطبهء 34 تشبيه جالب ديگرى در اين زمينه فرموده ؛ مىفرمايد : « و أيم اللّه إنّي لأظنّ بكم أن لو حمس الوغى ، و استحرّ الموت ، قد انفرجتم عن إبن أبي طالب انفراج الرّأس ؛ به خدا قسم ! من گمان مىكنم اگر جنگ سختى درگير شود و حرارت مرگ به شما نزديك گردد ، از فرزند ابو طالب جدا مىشويد ، همچون جدا شدن سر از تن ( كه التيامى در آن نيست ) » .\r\nسرانجام در پايان اين بخش ، موضوع خود را در اين گير و دارها روشن مىسازد و مىفرمايد : « من نشانهء روشنى ( بر حقّانيت خويش ) از پروردگارم دارم ؛ و بر طريق آشكار پيامبرم گام برمىدارم ؛ و من در راهى واضح با هوشيارى و دقّت به پيش مىروم ! « ( و إنّي لعلى بيّنة من ربّي ، و منهاج من نبيّي ، و إنّى لعلى الطّريق الواضح ألقطه لقطا « 1 » ) .\r\nبديهى است كسى كه تكيه‌گاهش فرمان خدا و مسيرش مسير پيامبر صلّى اللّه عليه و آله باشد ،\r\n\r\n\r\n","description":"","footnote":"\r\n( 1 ) « لقط » به معناى برداشتن چيزى از زمين است و همچنين برداشتن چيزهاى مختلفى از نقاط مختلف . و اشياى گمشده را « لقطه » مىگويند ، زيرا معمولا از زمين برداشته مىشود .\r\n","page_name":" 308 ","page_number":308},
  {"content":"\r\n\r\nگمراهى و شكستى براى او متصوّر نيست و هر چه براى او پيش آيد ، فتح و پيروزى و انجام وظيفه است .\r\nجملهء « ألقطه لقطا » در اصل به معناى جمع آورى كردن چيزى از نقاط مختلف است ، كه نياز به هوشيارى و دقّت دارد و منظور امام عليه السّلام از اين تعبير ، اين است كه من براى پيشرفت در مسير حق ، پيوسته گزينش مىكنم و با هوشيارى ، بهترين راه را بر مىگزينم و مسير خود را از لابلاى موانع ، با تلاش و كوشش انتخاب مىكنم .\r\n\r\nنكته مقايسهء روشنى از مردم عراق و شام !\r\nامام عليه السّلام در اين بخش از خطبه به هنگام مقايسهء مردم عراق و شام ، تعبير بىسابقه‌اى داشت كه فرمود : « من دوست دارم كه معاويه شما را با مردم شام معاوضه كند ؛ ده نفر از شما را بگيرد و يك نفر از شاميان را به من بدهد » در حالى كه قضيّه بايد بر عكس باشد ، چون قرآن مجيد در مقايسهء مؤمنان با افراد بىايمان مىفرمايد  « إِنْ يَكُنْ مِنْكُمْ عِشْرُونَ صابِرُونَ يَغْلِبُوا مِائَتَيْنِ »  ؛ هرگاه از شما بيست نفر با استقامت باشند ، بر دويست نفر غلبه مىكنند » . « 1 » راستى چرا اين اصل قرآنى در مورد عراقيان و شاميان بر عكس شد ؟\r\nتحليلهاى دقيق ، ما را به ريشه‌هاى آنچه در كلام امام عليه السّلام در اين زمينه آمده است واقف مىكند زيرا :\r\nاوّلا - كوفه يك شهر نوبنياد جنگى بود و اهالى آن كه عمدتا لشكر امام عليه السّلام را تشكيل مىدادند ، از قبائل مختلف و مناطق گوناگون به آنجا آمده بودند و در ميان آنها انسجام و هماهنگى و انضباط لازم وجود نداشت . هر كدام براى خود فكر و\r\n\r\n\r\n","description":"","footnote":"\r\n( 1 ) سورهء انفال ، آيهء 65 .\r\n","page_name":" 309 ","page_number":309},
  {"content":"\r\n\r\nهدف داشتند و فرهنگ و روشى ؛ در حالى كه شاميان از زمانهاى قديم همه در آنجا مىزيستند و منسجم و يك پارچه و داراى يك فرهنگ بودند .\r\nثانيا - در ميان لشكر امام عليه السّلام گروهى وجود داشتند كه به منظور گردآورى غنائم جنگى به آنجا آمده بودند آنجا كه پاى غنيمتى در كار بود ، مرد ميدان بودند و آنجا كه سخن از ايثار و فداكارى و شهادت بود ، به گوشه‌اى مىخزيدند .\r\nثالثا - شاميان به كشور خود به عنوان يك وطن نگاه مىكردند و خود را موظّف به دفاع از آن مىديدند ، در حالى كه لشكر كوفه وطنش جاى ديگر بود و هر زمان كه نمىتوانست در آنجا زندگى كند ، راه بازگشت به وطن اصلى براى او باز بود .\r\nاضافه بر اينها ، ضعف اراده و آسيب پذيرى در برابر فريبهاى دشمن كه نمونه‌هاى آن در جنگ صفّين و ساير حوادث نمايان گشت و عدم معرفت آنها به مقام و موقعيّت امام عليه السّلام و چشم بستن بر حوادث آينده و گرفتار روزمرّگى شدن ، همهء اينها عواملى بود كه آثارش در ميدان نبرد نمايان مىشد . نخست دعوت امام عليه السّلام را براى جهاد اجابت نمىكردند و اگر هم اجابت مىكردند در ميدان نبرد ضعف و زبونى و سستى و پراكندگى را به زودى ابراز مىداشتند .\r\nبه همين دليل ، هر بهانه‌اى را براى فرار از ميدان نبرد ، مغتنم مىشمردند ؛ يك روز مىگفتند هوا شديدا سرد است ، بگذار كمى آرام گردد ! و امام عليه السّلام مىفرمود : هوا فقط براى شما سرد نيست ، براى دشمنتان نيز سرد است . روز ديگر مىگفتند : بگذار گرمى هوا كمى فروكش كند ، تا آمادهء ميدان نبرد شويم و امام عليه السّلام مىفرمود : « اينها همه بهانه‌هاى فرار است : « فإذا كنتم من الحّر و القرّ تفرّون ، فأنتم و اللّه من السّيف أفرّ ؛ جايى كه شما از سرما و گرما فرار مىكنيد ، به خدا سوگند ! از شمشير دشمن بيشتر فرار مىكنيد ! » « 1 »\r\n\r\n\r\n","description":"","footnote":"\r\n( 1 ) خطبهء 27 .\r\n","page_name":" 310 ","page_number":310},
  {"content":"\r\n\r\nگويى ميدان جنگ بايد در فصل بهار باشد : در ميان دشتهاى پر گل و مرغان خواننده و مناظر زيبا ! در حديثى مىخوانيم « 1 » : « هنگامى كه امام عليه السّلام مشاهده كرد كه اصحابش بعد از جنگ نهروان از حركت به سوى شام ناخشنودند ، آنها را در « نخيله » ( لشكرگاهى نزديك كوفه ) گرد آورد و دستور داد از لشكرگاه خارج نشوند و كمتر به سراغ زن و فرزندان بروند تا آماده و ساخته براى جهاد گردند ؛ ولى آنها آهسته و به طور پنهانى از لشكرگاه خارج مىشدند و راه كوفه را پيش مىگرفتند و جز عدّه‌اى از ياران خاص امام ، با او باقى نماندند ؛ هنگامى كه امام چنين ديد به كوفه بازگشت و براى مردم خطبه خواند ( خطبه‌اى شبيه خطبهء مورد بحث ) » و اين نشان مىدهد كه اگر لحن امام در اين گونه خطبه‌ها تند و خشن است ، به خاطر سستى شديد و بىوفايى مخاطبان اوست كه روح پاك او را سخت آزردند و امام عليه السّلام براى تحريك آنها به جهاد با دشمن خونخوار ، چاره‌اى جز اين نداشت .\r\nعامل ديگرى كه سبب سستى و بى انضباطى لشكر كوفه بود ، اين بود كه سران آنها در دوران حكومت عثمان ، در ناز و نعمت فرو رفته بودند ؛ چرا كه او بيت المال را بدون حساب و كتاب در ميان مردم تقسيم مىكرد و براى سران و دوستان و بستگان و نزديكان خود ، امتيازات عجيبى قائل بود ؛ هنگامى كه تحت برنامه‌هاى حكومت على عليه السّلام قرار گرفتند ، وضع دگرگون شد و تلخى عدالت ، شيرينى تبعيض و ظلم را از كام آنها بيرون فرستاد ؛ مرتّب گلايه داشتند و نق مىزدند ؛ اين در حالى بود كه معاويه براى پيشبرد اهدافش ، نه عدالت را به رسميت مىشناخت و نه حكم خدا را ! تمام تلاش و كوشش او اين بود كه هر كس را با درهم و دينار - به هر مبلغى كه باشد - خريدارى كند ؛ او تنها به حكومت خويش مىانديشيد ، نه به اسلام و نه به\r\n\r\n\r\n","description":"","footnote":"\r\n( 1 ) شرح نهج البلاغهء تسترى ، جلد 10 ، صفحهء 519 .\r\n","page_name":" 311 ","page_number":311},
  {"content":"\r\n\r\nمردم ، و در هنگام لزوم نيز متوسّل به ارعاب و تهديد و شكنجه و قتل مىشد .\r\nآرى هنگامى كه اين امور دست به دست هم داد ، چنين پديده‌اى را در عراق و شام به وجود آورد .\r\nو از اينجا مىتوان به نكتهء مهمّى پى برد كه امام امير المؤمنين عليه السّلام چقدر مدير و مدبّر بود كه توانست با چنين مردمى در سه جنگ جمل و صفّين و نهروان شركت جويد و با رعايت تمام ضوابط عدالت اسلامى در آنها برنده شود ؛ هر چند حماقت و نادانى گروهى از لشكريان ، سرانجام كار خود را كرد و بخشى از نتايج مثبت را بر باد داد .\r\nاينجاست كه به ياد گفتهء « ابن ابى الحديد » مىافتيم ؛ آنجا كه مىگويد : « علماى كلام از معتزله گفته‌اند : « هيچ كس در حسن سياست و صحّت تدبير ، به مقام امام على عليه السّلام نرسيد ؛ زيرا او گرفتار رعيّتى با خواسته‌هاى مختلف و پراكنده و لشكرى عاصى و متمرّد بود و با اين حال ، به وسيلهء همين گروه ، دشمنان را درهم شكست و رؤساى آنها را از بين برد » . « 1 » راستى اگر ما بخواهيم قضاوت صحيحى در مورد سياست امير مؤمنان على عليه السّلام داشته باشيم بايد تمام اين جهات را در نظر بگيريم ؛ به اضافهء اينكه امام عليه السّلام بهره‌گيرى از هر گونه ابزار نادرست را براى خود حرام مىدانست .\r\n\r\n\r\n","description":"","footnote":"\r\n( 1 ) شرح نهج البلاغه ابن ابى الحديد ، جلد 7 ، صفحهء 73 .\r\n","page_name":" 312 ","page_number":312},
  {"content":"\r\n\r\n\r\nبخش چهارم\r\nانظروا أهل بيت نبيّكم فالزموا سمتهم ، و اتّبعوا أثرهم فلن يخرجوكم من هدى ، و لن يعيدوكم في ردى ، فإن لبدوا فالبدوا ، و إن نهضوا فانهضوا .\r\nو لا تسبقوهم فتضلّوا ، و لا تتأخّروا عنهم فتهلكوا . لقد رأيت أصحاب محمّد صلّى اللّه عليه و آله ، فما أرى أحدا يشبههم منكم ! لقد كانوا يصبحون شعثا غبرا ، و قد باتوا سجّدا و قياما ، يراوحون بين جباههم و خدودهم ، و يقفون على مثل الجمر من ذكر معادهم ! كأنّ بين أعينهم ركب المعزى من طول سجودهم ! إذا ذكر اللّه هملت أعينهم حتّى تبلّ جيوبهم ، و مادوا كما يميد الشّجر يوم الرّيح العاصف ، خوفا من العقاب ، و رجاء للثّواب !\r\n\r\nترجمه\r\nبه اهل بيت پيامبرتان نگاه كنيد ! از همان سو كه آنها گام برمىدارند گام برداريد .\r\nو قدم در جاى قدمهاى آنها بگذاريد ( و بدانيد ) آنها هرگز شما را از جادهء هدايت بيرون نمىبرند و به پستى و هلاكت نمىكشانند . اگر آنها توقّف كردند ، توقّف كنيد و اگر قيام كردند ، قيام كنيد . از آنها سبقت نگيريد كه گمراه مىشويد ، و از آنان عقب نمانيد كه هلاك خواهيد شد ! من اصحاب محمّد صلّى اللّه عليه و آله را ديده‌ام ولى هيچ يك از شما را مانند آنها نمىبينم .\r\nآنها موهايى ژوليده و چهره‌اى غبار آلود داشتند ( با اين كه در فقر و تنگدستى زندگى مىكردند خم به ابرو نمىآورند ! ) شب تا به صبح در حال سجده و قيام بودند\r\n\r\n","description":"","footnote":"","page_name":" 313 ","page_number":313},
  {"content":"\r\n\r\n( و هرگز از عبادت خسته نمىشدند ؛ ) گاهى پيشانى و گاه دو طرف صورت را ( در پيشگاه خدا ) به خاك مىنهادند ، و از ترس رستاخيز ، گويى بر شعله‌هاى آتش ايستاده بودند و آرام نداشتند . پيشانى آنها از سجده‌هاى طولانى پينه بسته بود ( همچون زانوى گوسفند ) . هنگامى كه نام خدا برده مىشد ، اشك از چشمانشان فرو مىريخت ، آن قدر كه گريبانشان‌تر مىگشت ، و همچون درختى كه در روز طوفانى از شدّت تندباد به خود مىلرزد ، از خوف عقاب و عشق به ثواب مىلرزيدند !\r\n\r\nشرح و تفسير ياران واقعى پيامبر چنين بودند !\r\nامام عليه السّلام در اين بخش - كه آخرين بخش خطبه است - به دو نكتهء مهم اشاره مىفرمايد : نخست ، رهبرانى را كه هرگز گمراه نمىشوند به يارانش معرّفى مىكند ، تا دست از دامن آنها برندارند و در پرتو آنان راه رستگارى را بيابند و ديگر ، بخشى از صفات برجستهء اصحاب خاص پيامبر صلّى اللّه عليه و آله را به عنوان سرمشقى براى آنان بازگو مىكند تا به مضمون آيهء شريفهء  « وَ الَّذِينَ اتَّبَعُوهُمْ بِإِحْسانٍ »  « 1 » گام در جاى گام آنها نهند و فضايلى را كه از رسول خدا صلّى اللّه عليه و آله آموخته بودند ، عملا به آنان منتقل سازند .\r\nدر قسمت اوّل مىفرمايد : « به اهل بيت پيامبرتان نگاه كنيد ! از همان سو كه آنها گام برمىدارند ، گام برداريد ؛ و قدم در جاى قدمهاى آنها بگذاريد ! ( و بدانيد ) آنها هرگز شما را از جاده هدايت بيرون نمىبرند و به پستى و هلاكت نمىكشانند ! » .\r\n( انظروا أهل بيت نبيّكم فالزموا سمتهم ، و اتّبعوا أثرهم ، فلن يخرجوكم من هدى ، و لن يعيدوكم في ردى ) .\r\nاين سخن ، در واقع اشاره به همان حديث « ثقلين » است كه پيامبر اكرم صلّى اللّه عليه و آله در\r\n\r\n\r\n","description":"","footnote":"\r\n( 1 ) سورهء توبه ، آيهء 100 .\r\n","page_name":" 314 ","page_number":314},
  {"content":"\r\n\r\nآن حديث متواتر ، بدان اشاره فرمود كه اگر دست از دامان قرآن و اهل بيت برنداريد هرگز گمراه نخواهيد شد و روشن است كه منظور از اهل بيت در اينجا همان امامان معصوم است كه به مفاد آيهء شريفهء  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً »  ؛ « 1 » خداوند آنها را از هر گونه رجس و پليدى و گناه بر كنار ساخته و از هر نظر پاك نموده است » .\r\nسپس اين دستور كلّى و اجمالى را باز مىكند و شرح مىدهد ؛ مىفرمايد : « اگر آنها توقّف كردند ، توقّف كنيد و اگر آنها قيام كردند قيام كنيد ! » ( فإن لبدوا فالبدوا ، « 2 » و إن نهضوا فانهضوا ) .\r\nبه يقين شرايط زمانها و مكانها متفاوت است ؛ در آنجا كه شرايط ايجاب مىكند ، قيام كنند و وارد معركهء جهاد شوند ، سكوت و سكون سبب بدبختى است و آنجا كه شرايط ، اجازهء قيام نمىدهد قيام كردن ، مايهء خسران و هدر دادن نيروها است .\r\nعالمان معصوم از اهل بيت به خوبى اين شرايط را مىشناسند و طبق آن حركت مىكنند و هر گونه تخلّف از روش آنان مايهء عقب افتادگى است .\r\nو سرانجام با دو جملهء ديگر اين سخن را تكميل مىكند . مىفرمايد : « از آنها سبقت نگيريد كه گمراه مىشويد ! و از آنان عقب نمانيد كه هلاك خواهيد شد ! » ( و لا تسبقوهم فتضلّوا ، و لا تتأخّروا عنهم فتهلكوا ) .\r\nهميشه و در هر جامعه‌اى افراد افراطى و تفريطى يافت مىشوند ؛ افراط گرايان روش پيشوايان راستين را كند مىشمردند و بر آنها سبقت مىگيرند و جامعه را به تباهى مىكشند و به عكس ، تفريط گرايان حركت پيشوايان را تند مىپندارند و به بهانهء حزم و دورانديشى و احتياط ، از آنها عقب مىافتند ؛ هم خود را هلاك مىكنند و هم جامعه را گرفتار نابسامانى .\r\n\r\n\r\n","description":"","footnote":"\r\n( 1 ) سورهء احزاب ، آيهء 33 .\r\n( 2 ) « لبدوا » از مادّهء « لبود » به معناى اقامت در مكانى است و در اينجا به معناى توقّف كردن است .\r\n","page_name":" 315 ","page_number":315},
  {"content":"\r\n\r\nدر واقع ، سخن امام عليه السّلام هم سو با حديث معروف نبوى است كه فرمود : « مثل أهل بيتى فيكم ، مثل سفينة نوح من ركبها نجى و من تخلّف عنها هلك » . اين حديث كه با تعبيرات مختلفى در كتب شيعه و اهل سنّت با تفاوتهاى مختصرى نقل شده ، نشان مىدهد كه اهل بيت پيامبر اكرم صلّى اللّه عليه و آله كه علم و دانش آنها از قرآن مجيد و از سنّت پيامبر صلّى اللّه عليه و آله مايه مىگيرد ، تنها وسيلهء نجات در اين دنياى طوفانىاند . همان گونه كه هنگام وقوع طوفان نوح هيچ وسيلهء نجاتى جز كشتى نوح نبود . « 1 » جالب اينكه در خطبهء 87 شبيه تعبير بالا دربارهء قرآن هنگام توصيف بندگان خاصّ خدا گذشت ، كه فرمود : « فهو قائده و إمامه ، يحلّ حيث حلّ ثقله ، و ينزل حيث كان منزله ؛ بندهء خالص خدا قرآن را پيشوا و امام خود قرار داده ؛ هر جا قرآن فرود آيد ، او بار خويش را همانجا فرود مىآورد و هر جا قرآن منزل كند او آنجا را منزلگاه خويش مىگرداند » .\r\nو اين تأكيد ديگرى بر همان حديث ثقلين است ! * * * در قسمت دوم اين بخش از خطبه ، امام عليه السّلام به سراغ ويژگىهاى گروه خاصّى از ياران پيامبر اكرم صلّى اللّه عليه و آله مىرود و آنها را براى اصحابش الگو و سرمشق مىسازد و در عبارت مبسوطى ، هفت ويژگى دربارهء آنها بيان مىكند .\r\nنخست مىفرمايد : « من اصحاب محمّد صلّى اللّه عليه و آله را ديده‌ام ، امّا هيچ يك از شما را مانند آنان نمىبينم ! آنها موهايى ژوليده و چهره‌هايى غبار آلود داشتند ( زاهد بودند و در فقر و تنگ دستى زندگى مىكردند و خم به ابرو نمىآوردند ! ) » . ( لقد رأيت أصحاب\r\n\r\n\r\n","description":"","footnote":"\r\n( 1 ) نويسندهء متتبّع ، مرحوم « مير حامد حسين هندى » در كتاب « عبقات الانوار » اين حديث را از 92 كتاب كه بوسيلهء 92 نفر از دانشمندان اهل سنّت تأليف يافته ، با تمام مشخّصات ، نقل مىكند .\r\n","page_name":" 316 ","page_number":316},
  {"content":"\r\n\r\nمحمّد صلّى اللّه عليه و آله ، فما أرى أحدا يشبههم منكم لقد كانوا يصبحون شعثا « 1 » غبرا « 2 » ) .\r\nدر دومين وصف مىفرمايد : « آنها شب تا به صبح در حال سجده و قيام بودند ( و هرگز از عبادت خسته نمىشدند ) گاه پيشانى و گاه دو طرف صورت را ( در پيشگاه خدا ) به خاك مىگذاردند » . ( و قد باتوا سجّدا و قياما ، يراوحون « 3 » بين جباههم و خدودهم « 4 » ) .\r\nهر زمان پيشانى آنها خسته مىشد طرف راست را بر زمين مىنهادند و هر زمان طرف راست خسته مىشد طرف چپ را .\r\nدر سومين توصيف مىافزايد : « آنها از ترس رستاخيز ( و محاسبهء اعمال ) گويى بر شعله‌هاى آتش ايستاده بودند و آرام نداشتند » . ( و يقفون على مثل الجمر « 5 » من ذكر معادهم ) .\r\nآرى آنها عذاب الهى را با تمام وجود خود ، احساس مىكردند و به همين دليل آرامش نداشتند .\r\nدر چهاردهمين توصيف مىافزايد : « پيشانى آنها از سجده‌هاى طولانى ، پينه بسته بود همچون زانوى گوسفند ! » ( كأنّ بين أعينهم ركب « 6 » المعزى « 7 » من طول سجودهم ! ) .\r\n\r\n\r\n","description":"","footnote":"\r\n( 1 ) « شعث » جمع « اشعث » در اصل به معناى ژوليده و كسى است كه موهايش پريشان است و در عبارت بالا كنايه از فقر يا زهد است .\r\n( 2 ) « غبر » جمع « أغبر » به معناى غبار آلود است .\r\n( 3 ) « يراوحون » از مادّهء « تراوح » به معناى انجام كارى ، يكى بعد از ديگرى است .\r\n( 4 ) « خدود » جمع « خدّ » به معناى دو طرف صورت است ؛ در مقابل « جباه » جمع « جبهه » كه به معناى پيشانى است . و ترجمه « خدّ » در فارسى به « گونه » ، صحيح نيست .\r\n( 5 ) « جمر » جمع « جمره » است كه به معناى قطعه آتش شعله‌ور است . اين واژه گاهى به سنگ ريزه نيز اطلاق مىشود ، كه جمع آن « جمرات » است .\r\n( 6 ) « ركب » جمع « ركبه » به معناى زانو است .\r\n( 7 ) « معزى » و « معز » به معناى بز است .\r\n","page_name":" 317 ","page_number":317},
  {"content":"\r\n\r\nآرى ، لذّت عبادت و عشق به بندگى ، آنها را به سجده‌هاى طولانى در برابر محبوب مطلق وادار مىساخت و آثارش بر پيشانى آنها مىنشست .\r\nدر پنجمين وصف آنها مىفرمايد : « هنگامى كه نام خدا برده مىشد ، اشك از چشمانشان فرو مىريخت ، آن قدر كه گريبانشان‌تر مىگشت ! » . ( إذا ذكر اللّه هملت « 1 » أعينهم حتّى تبلّ جيوبهم ) .\r\nگاه از عشق خدا و درد فراق اشك مىريختند و گاه از خوف عقاب ! و در ششمين و آخرين وصف بار ديگر به چهرهء ديگرى از ايمان قوى و خوف و رجاء آنها اشاره كرده ، مىفرمايد : « آنها همچون درختى كه در روز طوفانى از شدت تندباد به خود مىلرزد ، از ترس عقاب و عشق به ثواب مىلرزيدند ! » ( و مادوا « 2 » كما يميد الشّجر يوم الرّيح العاصف ، خوفا من العقاب ، و رجاء للثّواب ! ) .\r\nتشبيه به درخت كه در برابر تندباد لرزان مىشود ، تشبيه جالبى است كه امام عليه السّلام دليل آن را نيز بيان فرموده ، كه گاه از ترس عقاب و گاه به اميد ثواب صورت مىگيرد . از يك چشم ، اشك شوق ديدار پروردگار مىريزند و از چشم ديگر ، اشك خوف عقاب ! و اين است راه و رسم بندگان خالص و مخلص كه در ميان خوف و رجاء و بيم و اميد در حركتند .\r\n\r\nنكته‌ها\r\n\r\n1 - ولايت و عصمت اهل بيت\r\nاز اين بخش از خطبه ، به خوبى روشن مىشود كه امامان اهل بيت ، معصومند ؛ چرا كه امام عليه السّلام با صراحت مىفرمايد : « در همه چيز و در همه كار پيرو آنها باشيد ! هرگاه فرمان قيام و حركت بدهند قيام و حركت كنيد ! و هرگاه دستور سكون دهند ،\r\n\r\n\r\n","description":"","footnote":"\r\n( 1 ) « هملت » از مادّهء « همول » به معناى سيلان و جريان است .\r\n( 2 ) « مادوا » از مادّهء « ميدان » ( بر وزن جريان ) به معناى حركت كردن و لرزيدن است .\r\n","page_name":" 318 ","page_number":318},
  {"content":"\r\n\r\nمتوقف شويد ! بر آنها پيشى نگيريد ! از آنها عقب نيفتيد ، كه مايهء گمراهى و هلاكت است ! و آنها هرگز شما را از هدايت بيرون نمىبرند ، و به گمراهى نمىكشانند ! » اين تعبيرات ، روشن‌ترين دليل مقام عصمت آنهاست ؛ چرا كه دربارهء غير معصوم از گناه و خطا اين گونه دستورات صحيح نيست .\r\nاز سوى ديگر ، نشان مىدهد كه امامت مسلمين ، همواره در اهل بيت خواهد بود ؛ چرا كه امام عليه السّلام اين دستور را محدود به زمان معيّنى نكرده است .\r\nو از سوى سوم ، نشان مىدهد كه مفهوم ولايت اين نيست كه انسان با دستورات آن بزرگواران گزينشى برخورد كند ؛ بلكه ولايت حقيقى آن است كه در همه چيز و در هر حال ، سر بر فرمان آن بزرگواران باشد و آنها كه تنها در گفتار ، يا پاره‌اى از رفتارهاى فردى و اجتماعى تابع اهل بيت‌اند مواليان حقيقى نيستند ؛ مدّعيانى هستند در لباس موالى ! بديهى است كه منظور امام عليه السّلام تنها عصر و زمان او نيست ؛ چرا كه « اهل بيت » را به عنوان امام و پيشواى معرّفى مىكند نه فقط خودش را .\r\nشاهد گوياى اين سخن حديثى است كه از خود پيامبر صلّى اللّه عليه و آله نقل شده ؛ آنجا كه على عليه السّلام مىفرمايد : « حافظان حديث از ياران پيامبر صلّى اللّه عليه و آله مىدانند كه آن حضرت صلّى اللّه عليه و آله چنين فرمود » : « إنّى و أهل بيتي مطهّرون ، فلا تسبقوهم فتضلّوا ؛ و لا تتخلّفوا عنهم فتزلّوا ، و لا تخالفوهم فتجهلوا ، و لا تعلّموهم فإنّهم أعلم منكم . هم أعلم النّاس كبارا ، و أحلم النّاس صغارا ؛ فاتّبعوا الحقّ و أهله حيث كان ؛ من و اهل بيتم از هر نظر پاك و پاكيزه‌ايم ؛ بنابر اين ، بر آنها پيشى نگيريد ، كه گمراه مىشويد ! و از فرمان آنها تخلّف نكنيد ، كه لغزش خواهيد داشت ! و با آنها مخالفت نكنيد ، كه گرفتار نادانى مىشويد ! و به آنها چيزى نياموزيد كه آنها از شما داناترند ! آنها در بزرگى از همهء مردم عالم‌ترند و در\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nكوچكى از همه عاقل‌تر ! بنابر اين ، از حق و اهل حق پيروى كنيد ، هر جا كه باشد » . « 1 »\r\n\r\n2 - ويژگىهاى كوفيان و شاميان\r\nبخش اخير اين خطبه كه از يك سو مردم را به پيروى از اهل بيت عليهم السّلام دعوت مىكند و از سوى ديگر ياد آور ويژگىهاى اصحاب خاص رسول اللّه صلّى اللّه عليه و آله مىشود ، رابطهء لطيفى با بخش‌هاى نخستين اين خطبه كه از مردم عراق و كوفه شديدا نكوهش مىكند ، دارد زيرا از يك سو ، به آنها مىفهماند كه شما هيچ عذرى در پيشگاه خدا نداريد زيرا رهبر شما از اهل بيت پيامبر صلّى اللّه عليه و آله است .\r\nاز همان كسانى است كه رسول اللّه صلّى اللّه عليه و آله سفارش آنها را كرده ، كه مردم دست از دامنشان برندارند ؛ همان‌ها كه در كنار قرآن قرار دارند و كشتى نجاتند ؛ در حالى كه پيشواى مردم شام ، مردى است منحرف ، ظالم و غارتگر و از بقاياى عصر جاهليّت ؛ لذا از اين نظر حجّت بر شما تمام است .\r\nديگر اين كه ، ضعف و زبونى شما نه به دليل عدم قدرت جسمانى است ، بلكه از نظر روحانى و معنوى و رابطه با پروردگار ضعيف و ناتوانيد ؛ از اين رو ، آنها را به پيروى عملى از اصحاب خاصّ رسول اللّه صلّى اللّه عليه و آله دعوت كرده كه قوىترين رابطه‌ها را با خدا داشتند : در پيشگاه او به عبادت برمىخاستند و به سجود مىپرداختند و پيكرشان از خوف خدا مىلرزيد ، آثار سجده در صورت آنها نمايان بود و اشك خوف و شوق بر صورتشان جارى و اين تعبّد و تعهّد رمز اصلى پيروزى آنها بر دشمن بود .\r\n\r\n3 - كدام يك از صحابه ؟\r\nممكن است افراد ساده انديش از اطلاق كلام حضرت چنين تصوّر كنند كه\r\n\r\n\r\n","description":"","footnote":"\r\n( 1 ) تفسير قمى ، طبق نقل بحار الانوار ، جلد 23 ، صفحهء 130 ، حديث 12 .\r\n","page_name":" 320 ","page_number":320},
  {"content":"\r\n\r\nويژگىهاى بسيار والاى فوق ، در همهء صحابهء پيامبر اكرم صلّى اللّه عليه و آله بوده است و آن را دليلى بر اصل معروف « تنزيه صحابه » بگيرند در حالى كه به يقين اين اوصاف و ويژگىها مربوط به اصحاب خاصّ آن حضرت ، همچون : سلمان‌ها ، بوذرها ، عمّارها و مقدادها است ، نه همهء آنان ؛ زيرا اوّلا : چنين مطلبى بر خلاف تاريخ است ؛ چرا كه در هيچ تاريخى اين صفات براى همهء آنها نوشته نشده است .\r\nثانيا : بسيارى از آيات قرآن نشان مىدهد كه در ميان آنها متخلّفان و گنهكاران خطرناكى بودند .\r\nاز جمله بعضى از آنها به پيامبر صلّى اللّه عليه و آله و ارتش اسلام خيانت كردند كه وقتى رسوا شدند ، از در توبه درآمدند ؛ مانند « حاطب بن ابى بلتعه » و « ابو لبابه » كه داستان آنها را همه شنيده‌ايم و ستون توبه در مسجد پيامبر صلّى اللّه عليه و آله يادآور اين حقيقت است .\r\nبعضى ديگر در مقام اعتراض در برابر پيامبر صلّى اللّه عليه و آله نسبت به حكم زكات برآمدند ، در حالى كه قبلا با خدا عهد كرده بودند اگر ثروتى پيدا كردند در راه خدا از آن انفاق كنند ! مانند « ثعلبة بن حاطب انصارى » كه داستان او در آيات 75 تا 77 سورهء توبه آمده است .\r\nبعضى فرمان پيامبر صلّى اللّه عليه و آله را زير پا گذاردند و به بهانه‌هاى واهى از شركت در جنگ « تبوك » تخلّف كردند ؛ كه داستان آن‌ها ذيل آيهء 118 سورهء « توبه » آمده است .\r\nگروهى دست به جاسوسى زدند ، كه قرآن در آيهء 47 سورهء « توبه » در مورد آنها مىگويد : «  « وَ فِيكُمْ سَمَّاعُونَ لَهُمْ »  » .\r\nبعضى به ساختن مسجد « ضرار » پرداختند ، تا در ميان مؤمنان ايجاد شكاف و تفرقه كنند ، كه داستان آنها در ذيل آيات 107 تا 110 سورهء « توبه » آمده است .\r\nو بعضى از آنها كه در عصر پيامبر صلّى اللّه عليه و آله را راستى را مىپيمودند ، بعد از آن حضرت در اثر هوا پرستى فتنه‌هايى بر پا كردند كه خون‌هاى زيادى از مسلمين ريخته شد ؛ مانند : « طلحه » و « زبير » كه آتش جنگ « جمل » را بر پا كردند و بر ضدّ امام\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nالمسلمين قيام نمودند و « معاويه » كه فتنه‌هاى فراوانى ، از جملهء فتنه « صفّين » را رهبرى مىكرد .\r\nبسيار ساده لوحى است كه ما در برابر واقعيّت‌هاى روشن تاريخ و آيات صريح قرآن ، چشم بر هم نهيم و همهء صحابه را با آب تنزيه بشوييم و دامان آنها را پاك و پاكيزه كنيم .\r\nبنابر اين ، اگر امام امير المؤمنين عليه السّلام در اين خطبه ، يا خطبه‌هاى ديگرى مدح و تمجيد بليغى از صحابه مىكند ، به يقين منظور اصحاب خاصّ رسول اللّه صلّى اللّه عليه و آله است كه گروه قابل ملاحظه‌اى از ياران او را تشكيل مىدادند و در تمام ميدان‌هاى نبرد در صفوف مقدّم جاى داشتند و همواره سر بر فرمان رسول اللّه صلّى اللّه عليه و آله مىنهادند و بسيارى از آنان در عصر پيامبر اكرم صلّى اللّه عليه و آله شربت شهادت نوشيدند .\r\nبه هر حال ، اين گروه از ياران پيامبر صلّى اللّه عليه و آله كه عالىترين درس بندگى و عبوديّت خداوند و استقامت و ايستادگى و ايثار و فداكارى را در راه اسلام ، از محضر بزرگترين استاد جهان بشريّت ، يعنى پيامبر اكرم صلّى اللّه عليه و آله آموخته بودند سزاوار است الگو و اسوهء مسلمانان ، در هر عصر و زمان باشند .\r\nهمانها كه به گفته مورّخان هنگامى كه مىخواستند از يكديگر جدا شوند ، سورهء « و العصر » را يكى براى ديگرى مىخواند و او را به ايمان و عمل صالح و طرفدارى از حق و صبر و استقامت دعوت مىكرد . « 1 » همان‌ها كه به تعبير قرآن آثار سجده در چهره‌هايشان نمايان بود :  « سِيماهُمْ فِي وُجُوهِهِمْ مِنْ أَثَرِ السُّجُودِ »  « 2 » . و همان‌ها كه در برابر دشمنان شديد و محكم ، و در برابر دوستان نرم و ملايم بودند :  « وَ الَّذِينَ مَعَهُ أَشِدَّاءُ عَلَى الْكُفَّارِ رُحَماءُ بَيْنَهُمْ »  « 3 » .\r\n\r\n\r\n","description":"","footnote":"\r\n( 1 ) اسد الغابه ، جلد 3 ، صفحهء 144 .\r\n( 2 ) سورهء فتح ، آيهء 29 .\r\n( 3 ) سورهء فتح ، آيهء 29 .\r\n","page_name":" 322 ","page_number":322},
  {"content":"\r\n\r\n\r\nخطبهء 98 « 1 » و من كلام له عليه السّلام يشير فيه إلى ظلم بنى أميّة\r\nامام عليه السّلام در اين خطبه اشاره به ستم‌هاى بنى اميّه مىفرمايد .\r\n\r\nخطبه در يك نگاه\r\nدر اين خطبه ، امام عليه السّلام در جمله‌هاى كوتاهى از فاجعهء حكومت بنى اميّه و ظلم و انحراف آنها سخن مىگويد و به قدرى رسا و گويا است كه تمام مظالم و رسوايىهاى اين قوم بىدادگر ، در همين عبارات فشرده بيان شده است و نشان مىدهد كه سستى مردم در مبارزه با آنها چه عواقب دردناكى براى خودشان و كلّ جامعهء اسلامى در بر خواهد داشت .\r\nتاريخ نيز نشان مىدهد كه تمام پيش‌بينىهاى امام درست بود و عدم توجّه به اين هشدارها ، سرانجام كار خود را كرد و چنان ظلم و ستمى بر مسلمين رفت كه در\r\n\r\n\r\n","description":"","footnote":"\r\n( 1 ) سند خطبه : به گفتهء نويسندهء « مصادر نهج البلاغه » اين خطبه را « ابن قتيبه » در كتاب « الامامة و السياسه » نقل كرده و از تعبيرات او چنين بر مىآيد كه امام عليه السّلام اين سخن را بعد از خطبهء 123 بيان فرموده است ( مصادر نهج البلاغه ، جلد 2 ، صفحهء 193 ) .\r\nبعضى از محقّقان اين خطبه را از « تذكرة الخواص ابن جوزى » و « ارشاد مفيد » نيز نقل كرده‌اند ( نهج البلاغهء چاپ جامعهء مدرّسين ، تحقيق مرحوم حجة الاسلام دشتى ، ذيل خطبهء مورد بحث ) .\r\n","page_name":" 323 ","page_number":323},
  {"content":"\r\n\r\nتاريخ بشريّت كم سابقه ، يا بىسابقه بود ! اين خطبه ، در ضمن پاسخى است دندان شكن به ساده انديشانى كه اصرار امام عليه السّلام را در جنگ با بنىاميّه زير سؤال مىبرند و مىگويند چرا مسلمان با مسلمان بجنگند ؟\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nو اللّه لا يزالون حتّى لا يدعوا للّه محرّما إلّا استحلّوه ، و لا عقدا إلّا حلّوه ، و حتّى لا يبقى بيت مدر و لا و بر إلّا دخله ظلمهم و نبا به سوء رعيهم ، و حتّى يقوم الباكيان يبكيان : باك يبكي لدينه ، و باك يبكي لدنياه ، و حتّى تكون نصرة أحدكم من أحدهم كنصرة العبد من سيّده ، إذا شهد أطاعه ، و إذا غاب اغتابه ، و حتّى يكون أعظمكم فيها عناء أحسنكم باللّه ظنّا ، فإن أتاكم اللّه بعافية فاقبلوا ، و إن ابتليتم فاصبروا ، ف  « إِنَّ الْعاقِبَةَ لِلْمُتَّقِينَ »  .\r\n\r\nترجمه\r\nبه خدا سوگند ! آنها ( بنى اميّه ) همچنان به حكومت خود ادامه مىدهند ، تا آنجا كه حرامى را باقى نمىگذارند ، مگر آن كه حلال بشمارند و پيمانى ( از پيمان‌هاى الهى و مردمى ) نمىماند مگر اين كه آن را مىشكنند . خانه و خيمه‌اى باقى نمىماند ، مگر اينكه ظلم و ستم‌شان در آن راه مىيابد ، و فساد و سوء تدبيرشان مردم را از خانه‌هاى خويش فرارى مىدهد . كار حكومت آنها بدانجا مىرسد كه مردم دو گروه مىشوند و هر دو گروه گريانند : گروهى براى دينشان ، و گروهى براى دنيايشان ! كار به قدرى سخت مىشود كه شما همچون برده‌اى خواهيد بود كه به يارى ارباب ( ظالم و ستمگرش ) برمىخيزد ؛ در حضور او ناگزير از اطاعت است و در غياب از او بدگويى مىكند . اين حكومت ظالم و بيدادگر تا آنجا پيش مىرود كه هر كس به خدا اميدوارتر ( و نزديك‌تر ) است ، بيش از همه رنج و مصيبت مىبيند . ( در\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nآن حكومت خودكامه ) اگر خداوند براى شما عافيت و سلامت پيش آورد ( و از اين امواج خطرناك در امان بوديد ، اين نعمت الهى را ) بپذيريد ، ( و خدا را شكر گوييد ! ) و اگر ( طوفان حوادث شما را گرفت و ) به رنج و ناراحتى گرفتار شديد ، شكيبا باشيد ، كه « سرانجام نيك براى پرهيزكاران است ! » .\r\n\r\nشرح و تفسير مظالم بىحساب بنى اميّه !\r\nهمانگونه كه در بالا اشاره شد ، امام عليه السّلام در اين سخن فشردهء خود آيندهء بنى اميّه را شرح مىدهد و فجايع اين حكومت ظالم و ستمگر را در پنج عنوان خلاصه مىكند .\r\nنخست مىفرمايد : « به خدا سوگند ! آنها همچنان به حكومت خود ادامه مىدهند تا آنجا كه حرامى را باقى نگذارند ، مگر اين كه حلال بشمارند و پيمانى ( از پيمان‌هاى الهى و مردمى ) نمىماند مگر اينكه آن را مىشكنند » . ( و اللّه لا يزالون « 1 » حتّى لا يدعوا للّه محرّما إلّا استحلّوه ، و لا عقدا إلّا حلّوه ) .\r\nبعضى از بزرگان ، فهرستى از بدعت‌هاى بنى اميّه و حرام‌هايى را كه آنها حلال كردند و پيمان‌هايى را كه شكستند ، گرد آورى نموده‌اند ، كه در بحث نكات خواهد آمد . از مطالعهء آنها روشن مىشود كه اين قوم بيدادگر ، چه بلايى بر سر اسلام آوردند .\r\nدر دومين فاجعه‌اى كه آنها براى مسلمين به وجود مىآورند ، اشاره به ظلم گسترده و فراگير آنها كرده ، مىفرمايد : « خانه و خيمه‌اى باقى نمىماند مگر اينكه ظلم و ستم‌شان در آن راه مىيابد و فساد و سوء تدبيرشان ، مردم را از خانه‌هاى\r\n\r\n\r\n","description":"","footnote":"\r\n( 1 ) جمعى از شارحان گفته‌اند كه : جملهء « لا يزالون » محذوفى دارد و در تقدير « لا يزالون ظالمين » مىباشد ولى ظاهر اين است كه « لا يزالون حاكمين » مىباشد ، تا متناسب با جمله‌هاى بعد باشد .\r\n","page_name":" 326 ","page_number":326},
  {"content":"\r\n\r\nخويش فرارى مىدهد » . ( و حتّى لا يبقى بيت مدر ، و لا و بر إلّا دخله ظلمهم و نبابه سوء رعيهم ) .\r\n« مدر » در لغت گاه به معناى گل‌هاى به هم فشرده و گاه به معناى خشت و گاه به معناى آجر و سنگ تشكيل شده ؛ بنابر اين ، « بيت مدر » اشاره به خانه‌هايى است كه در شهرها ساخته مىشود و « و بر » به معناى پشم شتر ، اشاره به خانه‌هاى روستايى و باديه‌نشينان است كه در آن زمان و در ميان اعراب به صورت خيمه‌هايى بنا مىشد .\r\nو اين ، بهترين تعبير براى فراگير بودن ظلم آنها است كه هيچ كس از ظلم آنها در امان نبود . و اين ظلم و ستم در بسيارى از اوقات سبب مىشد آنها از خانه‌هاى خود فرار كنند و در به در شوند .\r\nسپس در بيان فاجعهء سوم مىفرمايد : « كار حكومت آنها بدانجا مىرسد كه مردم دو گروه مىشوند و هر دو گروه گريانند : گروهى براى دينشان و گروهى براى دنيايشان ! » ( و حتّى يقوم الباكيان يبكيان : باك يبكي لدينه ، و باك يبكي لدنياه ) .\r\nآرى ! دين باوران به خاطر خطراتى كه از سوى اين گروه بازماندهء جاهلى ، متوجّهء دين مىشوند اشك مىريزند و دنيا طلبان به خاطر هجوم ظالمانهء آنها به دنياى مردم ؛ چرا كه آنها ، هم عقايد مردم را غارت مىكردند و هم دنيايشان را .\r\nدر بيان چهارمين فاجعه مىفرمايد : « در اين حكومت خودكامه ، كار به قدرى سخت مىشود كه شما همچون برده‌اى خواهيد بود كه به يارى ارباب ( ظالم و ستمگرش ) برمىخيزد ؛ در حضور ناگزير از اطاعت است و در غياب از او بدگويى مىكند ! » . ( و حتّى تكون نصرة أحدكم من أحدهم كنصرة العبد من سيّده ، إذا شهد أطاعه ، و إذا غاب اغتابه ) .\r\nاشاره به اينكه آنها مردم را به بردگى و عبوديّت مىكشند ؛ نه عبوديّتى كه حداقل توأم با رابطهء عاطفى باشد و غلام مورد محبّت آقا و آقا مورد علاقهء غلام قرار گيرد ،\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nبلكه عبوديّتى توأم با ظلم و تحقير ! كه گويى زنجير بر گردن آنها نهاده‌اند و به هر جا مىخواهند مىكشند .\r\nبعضى از « مفسّران نهج البلاغه » در تفسير اين جمله گفته‌اند كه منظور يارى طلبيدن مردم از آنهاست نه يارى كردن مردم نسبت به آنها ( به اصطلاح « نصرة » اضافه به مفعول شده است ، نه اضافه به فاعل ؛ ) بنابر اين ، مفهوم جمله چنين مىشود كه : « اگر از آنها يارى بطلبيد همچون يارى طلبيدن غلام از ارباب ستمكار است ، نه يارى طلبيدن دوست را دوست » . ولى دو جملهء « إذا شهد أطاعه . . . » گواه معناى اوّل است .\r\nدر بيان پنجمين و آخرين فاجعه مىفرمايد : « اين حكومت ظالم و بيدادگر تا آنجا پيش مىرود كه هر كس به خدا اميدوارتر ( و نزديك‌تر ) است ، بيش از همه رنج و مصيبت مىبيند » . ( و حتّى يكون أعظمكم فيها عنآء أحسنكم باللّه ظنّا ) .\r\nاز يك حكومت جنايتكار و ستم پيشه و فاقد دين و اخلاق غير از اين انتظار نمىرود كه هر كس پاك‌تر است در آن حكومت جام بلا و مصيبت بيشترى به او مىدهند .\r\nدر پايان اصحاب و يارانش خود را در برابر حوادث دردناكى كه در پيش دارند با اين جمله دلدارى مىدهد ؛ مىفرمايد : « اگر خداوند براى شما عافيت و سلامت پيش آورد ( و از اين امواج خطرناك در امان بوديد ، اين نعمت الهى را ) بپذيريد ( و خدا را شكر گوييد ) و اگر ( طوفان حوادث شما را گرفت و ) به رنج و ناراحتى گرفتار شديد ، شكيبا باشيد ! كه « سرانجام نيك براى پرهيزكاران است ! » ( فإن أتاكم اللّه بعافية فاقبلوا ، و إن ابتليتم فاصبروا ، ف  « إِنَّ الْعاقِبَةَ لِلْمُتَّقِينَ »  .\r\nاز اين تعبير استفاده مىشود كه اگر چه در حكومت بنى اميّه اكثريت عظيم مردم در رنج و فشار و تعب بودند ، ولى گروه اندكى از امواج اين حوادث بر كنار بودند و\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nامام عليه السّلام به هر دو گروه نصيحت مىكند ؛ گروه اوّل را به صبر و شكيبايى و انتظار فرج و گروه دوم را به شكرگزارى در برابر حق !\r\n\r\nنكته\r\n\r\nفجايع بىسابقهء بنى اميّه !\r\nپيش بينى عجيبى كه امام عليه السّلام در اين خطبه از فجايع فراگير بنى اميّه فرموده است - به گواهى تاريخ اسلام - همه بدون استثناء ، به وقوع پيوست و اين حكومت ظالم و جبّار و بيدادگر جاهلى ، از هيچ ظلم و ستمى فروگذار نكرد و براى تحكيم پايه‌هاى قدرت خود ، خون‌هاى زيادى ريخت و بىگناهان بسيارى را به زندان افكند و چنان وحشت و اضطراب بر مردم حاكم شد كه حتّى در درون خانواده‌ها ، گاه خويشاوندان نزديك از هم مىترسيدند .\r\nمرحوم « علّامهء امينى » در كتاب نفيس « الغدير » با ذكر اسناد و مدارك روشن فجايعى را كه شخص معاويه انجام داد ، جمع آورى كرده است ؛ در اينجا فهرست آن از نظر خوانندگان عزيز مىگذرد و شرح و تفصيل منابع آن را مىتوانند در « الغدير » جلد يازدهم مطالعه كنند .\r\nاين مرد محقّق مىنويسد :\r\n« نخستين كسى كه آشكارا به شرب خمر و خريدن آن اقدام كرد ، معاويه بود .\r\nنخستين كسى كه در محيط اسلام فحشا را اشاعه داد ، معاويه بود .\r\nنخستين كسى كه ربا را حلال شمرد ، معاويه بود .\r\nنخستين كسى كه ازدواج با دو خواهر را در يك زمان اجازه داد ، معاويه بود .\r\nنخستين كسى كه سنّت پيامبر صلّى اللّه عليه و آله را در باب ديات تغيير داد ، معاويه بود .\r\nنخستين كسى كه لبّيك را ( در مراسم زيارت خانهء خدا ) ترك كرد ، معاويه بود .\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nنخستين كسى كه از اجراى حدود الهى سر باز زد ، معاويه بود .\r\nنخستين كسى كه اموالى را براى جعل حديث اختصاص داد ، معاويه بود .\r\nنخستين كسى كه به هنگام بيعت با مردم بيزارى از على عليه السّلام را شرط مىكرد ، معاويه بود .\r\nنخستين كسى كه سر يكى از اصحاب پيامبر اكرم صلّى اللّه عليه و آله ( عمرو بن حمق ) را جدا كرد و در شهرها گردش داد ، معاويه بود .\r\nنخستين كسى كه خلافت پيامبر صلّى اللّه عليه و آله را به سلطنت مبدّل ساخت ، معاويه بود .\r\nنخستين كسى كه به دين خدا اهانت كرد و فرزند فاجرش را به خلافت برگزيد ، معاويه بود .\r\nنخستين كسى كه دستور داد مدينهء پيامبر صلّى اللّه عليه و آله را غارت كنند ، معاويه بود .\r\nنخستين كسى كه سبّ و ناسزاگويى به على عليه السّلام را رواج داد ، معاويه بود . « 1 » نخستين كسى كه خطبهء نماز عيد را ( بر خلاف دستور پيامبر صلّى اللّه عليه و آله ) بر نماز عيد مقدّم داشت ، تا در ضمن آن سبّ على عليه السّلام كند و مردم متفرّق نشوند ، معاويه بود » . « 2 » اين تنها بخشى از فجايع معاويه در زمينهء تغيير احكام الهى و نقض سنّت پيامبر صلّى اللّه عليه و آله و زير پا نهادن دستورات خدا بود و اگر كسى تمام تاريخ زندگانى او و ساير بنى اميّه را بررسى كند ، باز هم به نمونه‌هاى بيشترى دست مىيابد و به راستى اگر حكومت اين ظالمان بيگانه از اسلام ادامه مىيافت ، به يقين چيزى از اسلام باقى نمىماند و اين سخن با مدارك گسترده‌اى كه در دست است ، جاى انكار ندارد ! و ما تعجّب مىكنيم چرا بعضى اصرار دارند چشم بر هم نهند و با اين همه فجايع ، باز معاويه و بنى اميّه را بستايند ؛ براستى شگفت‌آور است . ! !\r\n\r\n\r\n","description":"","footnote":"\r\n( 1 ) براى توضيح بيشتر به كتاب نفيس الغدير جلد 11 ، صفحهء 71 به بعد مراجعه شود .\r\n( 2 ) الغدير ، جلد 11 ، صفحهء 72 .\r\n","page_name":" 330 ","page_number":330},
  {"content":"\r\n\r\n\r\n2 - گوشهء ديگرى از فجايع بنى اميّه\r\n« ابو الفرج اصفهانى » از مشاهير علماى قرن چهارم هجرى در كتاب معروف « اغانى » مطالب عجيبى دربارهء بنى اميّه ذكر كرده است كه انسان را در وحشت فرو مىبرد ! از جمله :\r\n1 - « خالد بن عبد اللّه قسرى » كه از طرف « هشام بن عبد الملك » خليفهء اموى ، والى كوفه بود خودش زنديق و مادرش نصرانى بود و در كارهايش نصارا و مجوس را بر مسلمانان ترجيح مىداد . « 1 » 2 - او براى مادرش كه نصرانى بود ، در پشت قبلهء مسجد كوفه ، كليسا و عبادتگاهى ساخته بود و با كمال وقاحت ، هنگامى كه صداى مؤذّن در مسجد بلند مىشد ، ناقوس كليسا را مىنواختند ! « 2 » 3 - او ، خليفه ( هشام ) را - العياذ باللّه - بر پيامبر اكرم صلّى اللّه عليه و آله ترجيح مىداد و به قدرى متملّق و چاپلوس بود كه مىگفت : به خدا سوگند ! اگر خليفه به من دستور دهد ، خانهء كعبه را ويران مىكنم و سنگ‌هاى آن را يك به يك جدا مىسازم و به شام منتقل مىكنم ! . « 3 » و عجيب اينكه بعد از مدّتى « هشام » او را عزل كرد ! نه به خاطر كارهايى كه در بالا گفته شد ؛ بلكه به خاطر اينكه از بنى اميّه در اواخر كار بدگويى مىكرد . « 4 » « ابن ابى الحديد معتزلى « 5 » » در « شرح نهج البلاغه » از « ابو عثمان جاحظ » نقل مىكند كه « بنى هاشم » بر « بنى اميّه » افتخار مىكردند كه ما اين كارها را انجام نداديم :\r\n\r\n\r\n","description":"","footnote":"\r\n( 1 ) اغانى ، جلد 22 ، صفحهء 23 .\r\n( 2 ) همان مدرك ، صفحهء 22 .\r\n( 3 ) همان مدرك ، صفحهء 25 .\r\n( 4 ) همان مدرك ، صفحهء 33 .\r\n( 5 ) شرح نهج البلاغهء ابن ابى الحديد ، جلد 15 ، صفحهء 240 و 242 .\r\n","page_name":" 331 ","page_number":331},
  {"content":"\r\n\r\nالف - ويران كردن كعبه ( اشاره به كارى است كه « حجّاج » در زمان « عبد الملك » انجام داد ) .\r\nب - تغيير قبله ( اشاره به نماز خواندن « وليد » به هنگام مستى به غير قبله است ، كه مىگفت :  « تُوَلُّوا فَثَمَّ وَجْهُ اللَّهِ »  .\r\nج - آنها پيغمبر اكرم صلّى اللّه عليه و آله را در مرتبهء پايين‌تر از خليفه قرار ندادند ( اشاره به چيزى است كه در بالا از كتاب « اغانى » نقل شد ) .\r\nد - آنها مهر بر گردن مسلمين نزدند ( اشاره به اين است كه بنى اميّه بر گردن گروهى از مسلمانها ، به عنوان برده و غلام خود ، مهر زدند ؛ همانند مهرى كه بر گردن اسبها مىزدند ! ) .\r\nه - آنها حرم پيامبر را غارت نكردند و حرمت زنان مسلمان را در آن حرم مقدّس بر باد ندادند ( اشاره به داستان « مسلم بن عقبه » است كه از طرف يزيد مأمور حمله به مدينه شد ، و جناياتى آفريد كه تاريخ بشريّت را سياه كرد و به راستى زبان از ذكر آن عاجز و قلم از بيانش شرم دارد ) .\r\n« پيش از آن « بسر بن أرطاة » از سوى معاويه مأموريت يافت به مدينه حمله كند و او در مسجد پيامبر صلّى اللّه عليه و آله مردم را مجبور به بيعت با معاويه كرد ؛ درهاى مسجد را بست و گفت اگر بيعت نكنيد همهء شما را از دم تيغ مىگذرانم ؛ خانه‌هايتان را ويران و اموالتان را غارت مىكنيم ! » . « 1 » فجايع بنى اميّه ( معاويه و اعقابش ) بيش از آن است كه در اين مختصر بگنجد .\r\nكلام خود را در اينجا با سخنى از « ابن عساكر » مورّخ معروف اهل سنّت ، پايان مىدهيم . او در كتاب « تاريخ دمشق » مىگويد : « عبد اللّه بن حنظله » كه از بزرگان اصحاب پيامبر بود ( فرزند حنظلهء غسيل الملائكه ) در آن روز كه « مسلم بن عقبه » از\r\n\r\n\r\n","description":"","footnote":"\r\n( 1 ) ابن ابى الحديد ، جلد 2 ، صفحهء 11 .\r\n","page_name":" 332 ","page_number":332},
  {"content":"\r\n\r\nطرف يزيد به مدينه حمله كرد ، خطاب به مردم چنين گفت : اى مردم ! تقواى خداوند يگانهء يكتا را پيشه كنيد ؛ به خدا سوگند ! ما در برابر يزيد قيام نكرديم مگر زمانى كه ترسيديم اگر سكوت كنيم ، خداوند سنگهاى آسمانى را بر سر ما فرو فرستد ؛ آيا در برابر مردى كه با مادر و خواهر و دختر خود عمل منافى عفّت انجام مىدهد ! شراب مىنوشد ! نماز را رها مىكند ! مىتوان در برابر او سكوت كرد ؟ به خدا سوگند ! كه اگر هيچ كس با من نباشد ، من وظيفهء خود را انجام مىدهم . « 1 » اينجاست كه به عمق كلام امير مؤمنان على عليه السّلام واقف مىشويم كه فرمود : « لكلّ أمّة آفة ، و آفة هذه الأمّة بنو أميّة ؛ هر امتى را آفتى است ؛ و آفت اين امّت بنى اميّه است » « 2 » و چه بىخبر و بىنوا هستند كسانى كه با اين همه فجايع ، باز دم از مجد بنى اميّه و صداقت معاويه مىزنند ؛ راستى عجيب است ! ! !\r\n\r\n\r\n","description":"","footnote":"\r\n( 1 ) تاريخ دمشق ، ابن عساكر ، جلد 12 ، صفحهء 127 .\r\n( 2 ) كنزل العمّال ، جلد 11 ، صفحهء 364 ، حديث 31755 .\r\n","page_name":" 333 ","page_number":333},
  {"content":"\r\n . \r\n","description":"","footnote":"","page_name":" 334 ","page_number":334},
  {"content":"\r\n\r\n\r\nخطبهء 99 « 1 » و من خطبة له عليه السّلام فى التزهيد من الدنيا\r\nاز خطبه‌هاى امام عليه السّلام است كه پيرامون زهد در دنيا سخن مىگويد .\r\n\r\nخطبه در يك نگاه\r\nبا توجه به اينكه امام عليه السّلام - طبق بعضى از روايات - اين خطبه را به عنوان خطبهء نماز جمعه ايراد فرموده است ، سعى مىكند كه در آن مردم را به زهد در دنيا ترغيب كند و چنان از بىوفايى دنيا و ناپايدارى آن سخن بگويد كه طالبان و عاشقان دنيا از آن دلسرد شوند و فريب زرق و برق آن را نخورند ؛ مخصوصا تصوير زنده‌اى از كسانى ارائه مىدهد كه به خاطر از دست رفتن عزيزانشان ، اشك مىريزند و گروهى ديگر\r\n\r\n\r\n","description":"","footnote":"\r\n( 1 ) سند خطبه : از كسانى كه قبل از مرحوم « سيّد رضى » و گرد آورى نهج البلاغه ، اين خطبه را نقل كرده‌اند ، « زيد بن وهب » است ( او از صحابهء امير مؤمنان على عليه السّلام است كه بخش قابل ملاحظه‌اى از خطبه‌هاى آن حضرت را در كتابى به عنوان « خطب امير المؤمنين على المنابر فى الجمع و الأعياد و غيرهما » جمع آورى كرده و اين نخستين كتابى است كه در اين زمينه نگاشته شده است . ) مرحوم « محدّث نورى » در « مستدرك الوسائل » اين خطبه را از آن كتاب آورده است كه با خطبهء مورد بحث اندك تفاوتى دارد . مرحوم « صدوق » - كه او هم قبل از « سيّد رضى » مىزيسته است - در دو كتاب خود : « معانى الأخبار » و « من لا يحضره الفقيه » تمام يا بخشى از آن را با تفاوت مختصرى ذكر كرده است . افراد متعدّد ديگرى كه بعد از « سيّد رضى » مىزيستند نيز ، آن را در كتاب‌هاى خود آورده‌اند . ( مصادر نهج البلاغه ، جلد 2 ، صفحهء 196 ) .\r\n","page_name":" 335 ","page_number":335},
  {"content":"\r\n\r\nآنها را تسليت مىگويند و گروههاى ديگرى كه در بستر بيمارى افتاده‌اند و با مرگ دست به گريبانند ؛ تا غافلان را بيدار و مست‌هاى هوا و هوس را هوشيار كند و در مجموع ، داروى شفابخشى است براى بيمار دلان دنيا پرست و غافلان مغرور و مست .\r\n\r\n","description":"","footnote":"","page_name":" 336 ","page_number":336},
  {"content":"\r\n\r\n\r\nبخش اوّل\r\nنحمده على ما كان ، و نستعينه من أمرنا على ما يكون ، و نسأله المعافاة في الأديان ، كما نسأله المعافاة في الأبدان .\r\n\r\nترجمه\r\nما خدا را بر آنچه رخ داده است ، حمد و سپاس مىگوييم ؛ و از او يارى مىطلبيم براى كارهايى كه در پيش داريم ، و از درگاهش سلامت در دين مىطلبيم ، آنگونه كه سلامت در بدن را تقاضا مىكنيم .\r\n\r\nشرح و تفسير تقاضاى سلامت دين و تن\r\nامام عليه السّلام در آغاز و مقدّمهء اين خطبه ، به حمد و ثناى الهى مىپردازد ، تا دلها آمادهء پذيرش سخنان آيندهء او شود و ضمن چهار جمله ، گفتنىها را مىگويد .\r\nنخست مىفرمايد : « ما خدا را بر آنچه رخ داده است ، حمد و سپاس مىگوييم » .\r\n( نحمده على ما كان ) .\r\nمفهوم اين سخن وسيع است : هم نعمت‌هايى را كه از سوى خدا ارزانى شده ، شامل مىشود و هم حوادث تلخ و دردناك را . چرا كه بندگان خاصّ خدا هر چه را از سوى اوست ، نعمت و رحمت مىشمرند و در برابر همهء آنها سپاسگزارند .\r\nسپس مىافزايد : « و از او يارى مىطلبيم ، در همهء كارهاى آينده خود » . ( و\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nنستعينه من أمرنا على ما يكون ) .\r\nبديهى است حمد و سپاس بر گذشته است و يارى طلبيدن براى آينده ؛ و بندگان خالص و مخلص ، در برخورد با حوادث گذشته و آينده چنين‌اند ، كه يكى را سپاس مىگويند و براى ديگرى از پروردگار يارى مىطلبند .\r\nدر سومين و چهارمين جمله ، مىفرمايد : « ما از او سلامت در دين مىطلبيم ، آن گونه كه سلامت در بدن‌ها را تقاضا مىكنيم ! » ( و نسأله المعافاة في الأديان ، كما نسأله المعافاة في الأبدان ) .\r\nاين عبارت اشاره به نكتهء لطيفى است و آن اينكه اگر مردم به همان اندازه كه به عافيت و سلامت جسمانى اهميّت مىدهند ، به سلامت دينشان اهميت مىدادند وضع خوبى داشتند . ولى افسوس ! يك بيمارى مختصر جسمانى گاه انسان را به دنبال طبيبان متعدّد مىفرستد ، در حالى كه به خاطر ده‌ها بيمارى خطرناك معنوى و اخلاقى و دينى ، حتّى به دنبال يك طبيب هم نمىرود ! ! .\r\nبعضى از « شارحان نهج البلاغه » اين سخن را از بعضى از متفكّران انسان شناس نقل كرده‌اند كه : « اگر يك صدم اشكهايى كه براى شكم‌هاى گرسنه و بدنهاى برهنه ريخته مىشود ، براى ارواح گرسنهء معرفت و برهنهء از فضايل ريخته مىشد ، هم گرسنگىها و برهنگىهاى جسمانى از بين مىرفت و هم گرسنگىها و برهنگىهاى روحى زايل مىگشت ! » . « 1 » اين نكته نيز قابل دقّت است كه ذكر « اديان » به صورت جمع ، اشاره به دين باورى نفرات انسانهاست ، نه اديان مختلف ؛ همانگونه كه جمع آوردن « ابدان » به خاطر همين منظور است .\r\n\r\n\r\n","description":"","footnote":"\r\n( 1 ) شرح نهج البلاغه علّامهء جعفرى ، جلد 18 ، صفحهء 9 .\r\n","page_name":" 338 ","page_number":338},
  {"content":"\r\n\r\n\r\nبخش دوم\r\nعباد اللّه ، أوصيكم بالرّفض لهذه الدّنيا التّاركة لكم و إن لم تحبّوا تركها ، و المبلية لأجسامكم و إن كنتم تحبّون تجديدها ، فإنّما مثلكم و مثلها كسفر ، سلكوا سبيلا فكأنّهم قد قطعوه ، و أمّوا علما فكأنّهم قد بلغوه . و كم عسى المجري إلى الغاية أن يجري إليها حتّى يبلغها ! و ما عسى أن يكون بقاء من له يوم لا يعدوه ، و طالب حثيث من الموت يحدوه و مزعج في الدّنيا حتّى يفارقها رغما ! فلا تنافسوا في عزّ الدّنيا و فخرها ، و لا تعجبوا بزينتها و نعيمها ، و لا تجزعوا من ضرّائها و بؤسها ، فإنّ عزّها و فخرها إلى انقطاع ، و إنّ زينتها و نعيمها إلى زوال ، و ضرّاءها و بؤسها إلى نفاد ، و كلّ مدّة فيها إلى انتهاء ، و كلّ حيّ فيها إلى فناء .\r\n\r\nترجمه\r\nاى بندگان خدا ! شما را به ترك اين دنيايى كه سرانجام شما را ترك مىگويد توصيه مىكنم ؛ هر چند ترك آن را دوست نداشته باشيد ! دنيايى كه جسم‌هاى شما را كهنه و فرسوده مىسازد ، با اينكه دوست داريد همواره تازه و نو گردد ! شما نسبت به دنيا به مسافرانى مىمانيد كه وقتى گام در جادّه نهاده‌اند ، احساس مىكنند به پايان راه رسيده‌اند و تا قصد رسيدن به نشانه‌اى در وسط راه كرده‌اند ، گويى بلافاصله در كنار آن قرار گرفته‌اند .\r\n( آرى ، دنيا به سرعت پايان مىيابد ! ) كسى كه ( در اين دنيا ) به سوى مقصد پيش\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nمىرود چه زود به آن مىرسد ! و چگونه مىتواند اميد به بقا داشته باشد آن كس كه روز معيّنى در پيش دارد ، كه از آن نمىتواند فراتر برود ، مرگ به سرعت او را دنبال مىكند و به پيش مىراند و اجل او را به زور و بر خلاف ميلش به جدايى از دنيا وادار مىسازد . حال كه چنين است ، براى به دست آوردن عزّت و افتخارات ( موهوم ) سر و دست نشكنيد ؛ و به زينت و نعمت‌هايش فريفته نشويد ؛ و از رنج و ناراحتىهاى آن بىتابى نكنيد ! چرا كه عزّت و افتخاراتش به زودى پايان مىگيرد ؛ زينت و نعمت‌هايش زايل مىگردد و رنج و ناراحتىهايش تمام مىشود ( و در يك كلمه ) دوران هر چيز سپرى مىگردد و هر موجود زنده‌اى به سوى فنا پيش مىرود !\r\n\r\nشرح و تفسير به سرعت همه چيز دنيا پايان مىيابد\r\nدر اين بخش از خطبه ، امام عليه السّلام بعد از حمد و ثناى الهى - كه در بخش پيشين گذشت - مردم را با عباراتى بسيار مؤثّر و نافذ ، به زهد در دنيا ترغيب مىكند و بىاعتبارى دنيا را در لابه‌لاى عباراتى لطيف و پويا مجسّم مىسازد . مىفرمايد : « اى بندگان خدا ! شما را به ترك اين دنيايى كه سرانجام رهايتان مىسازد توصيه مىكنم ، هر چند شما ترك آن را دوست نداشته باشيد ! » ( عباد اللّه ! أوصيكم بالرّفض « 1 » لهذه الدّنيا التّاركة لكم و إن لم تحبّوا تركها ) .\r\nچه دردناك است كه انسان دنبال معشوقى بدود كه او با تمام قدرت از وى فرار مىكند ! امام عليه السّلام مىفرمايد حال كه دنيا چنين است شما هم آن را ترك كنيد ، هر چند بر خلاف اميال و هوس‌هاى شما باشد ؛ چرا كه به مصداق آيهء شريفهء :  « وَ عَسى » \r\n\r\n\r\n","description":"","footnote":"\r\n( 1 ) « رفض » در اصل به معناى ترك كردن چيزى است و « شيعه » را از آن جهت « رافضه » ناميدند كه خلفاى سه‌گانه را ترك كرده‌اند و بعضى گفته‌اند اوّلين بار در زمان « زيد بن على » اين عنوان براى شيعه مطرح شد ؛ چرا كه « زيد » آنها را از بدگويى به « شيخين » نهى كرده بود و همين سبب شد كه « زيد » را رها كنند .\r\n","page_name":" 340 ","page_number":340},
  {"content":"\r\n\r\n « أَنْ تُحِبُّوا شَيْئاً وَ هُوَ شَرٌّ لَكُمْ »  « 1 » ممكن است امورى باشد كه انسان ظاهر بين آن را دوست داشته باشد ، ولى در درونش سمّ جانگدازى نهفته باشد ! سپس مىافزايد : « دنيايى كه جسم‌هاى شما را كهنه و فرسوده كند ، با اينكه شما دوست داريد همواره تازه و نو گردد ! » . ( و المبلية « 2 » لأجسامكم و إن كنتم تحبّون تجديدها ) .\r\nهر كس با گذشت زمان ، آثار پيرى و فرسودگى را در خود ملاحظه مىكند : از بين رفتن طراوت پوست بدن ، سست شدن استخوانها ، كم نور شدن چشم ، سنگينى گوش ، لكنت زبان ، خميدگى قامت ، ضعف عضلات و اعصاب و مانند آن ؛ و به يقين هر كس از مشاهدهء آنها نگران و متأسّف مىشود و گاه تلاش و كوشش مىكند كه اين حركت طبيعى برگشت ناپذير را ، با وسايلى برگرداند ! ولى به يقين ، اگر موفقيّت جزيى نصيب او شود ، سرانجام اين مسير را خواه ناخواه طى مىكند . آيا سزاوار است با مشاهدهء اين امور باز هم انسان به آن دل ببندد ؟\r\nقابل توجّه اينكه دنيا نه تنها موجودات زنده و بخصوص جسم انسان‌ها را كهنه و فرسوده مىكند ، بلكه قانون فرسودگى بر تمام جهان مادّه ، از كهكشان‌ها گرفته تا اتم‌ها حاكم است . حتّى اين آفتاب عالمتاب و خورشيد درخشان نيز ، تدريجا كهنه و فرسوده مىشود و روزى به كلّى نابود خواهد شد . نه تنها قرآن سخن از « تكوير شمس » ( تاريكى خورشيد ) مىگويد ، بلكه علم امروز هم با صراحت به اين معنا اشاره دارد .\r\nدر ادامهء سخن امام عليه السّلام با ذكر تشبيهى ، وضع ساكنان دنيا را روشن مىسازد .\r\nمىفرمايد : « شما نسبت به دنيا ، به مسافرانى مىمانيد كه وقتى گام در جاده نهاده‌اند ، احساس مىكنند به آخر رسيده‌اند ؛ و تا قصد رسيدن به نشانه‌اى در ( وسط راه )\r\n\r\n\r\n","description":"","footnote":"\r\n( 1 ) سورهء بقره ، آيهء 216 .\r\n( 2 ) « مبليه » از مادّهء « بلا » به معناى كهنگى و پوسيدن است .\r\n","page_name":" 341 ","page_number":341},
  {"content":"\r\n\r\nكرده‌اند ، گويى بلافاصله در كنار آن قرار گرفته‌اند ؛ ( آرى ، دنيا آنچنان به سرعت مىگذرد كه تا چشم بر هم مىزنند همه چيز پايان مىيابد ) » . ( فإنّما مثلكم و مثلها كسفر « 1 » سلكوا سبيلا فكأنّهم قد قطعوه ، و أمّوا « 2 » علما فكأنّهم قد بلغوه ) .\r\nدر ادامهء اين سخن و تأكيد بر مطلب بالا مىافزايد : « چه نزديك است كسى كه ( در اين دنيا ) به سوى مقصد پيش مىرود ، به محض حركت ، به آن برسد ! » . ( و كم عسى المجري « 3 » إلى الغاية أن يجري إليها حتّى يبلغها ! ) .\r\nو در تعبير و تأكيد ديگرى اضافه مىفرمايد : « چگونه مىتواند اميد به بقاء داشته باشد آن كس كه روز معيّنى در پيش دارد كه از آن نمىتواند فراتر برود ، و مرگ به سرعت او را دنبال مىكند ، و به پيش مىراند ، و اجل او را به زور و بر خلاف ميلش به جدايى از دنيا وادار مىسازد ! » . ( و ما عسى أن يكون بقاء من له يوم لا يعدوه ، و طالب حثيث « 4 » من الموت يحدوه « 5 » ، و مزعج « 6 » في الدّنيا حتّى يفارقها رغما ! « 7 » ) .\r\nاين تعبيرهاى چهارگانه ، كه هر يك در قالب الفاظى نوريخته شده ، يك حقيقت را بيان مىكند و آن ناپايدارى دنيا و بىاعتبارى آن است . حقيقتى كه غالب انسانها از آن غافل و بىخبرند و همين غفلت ، بلاى سعادت و خوشبختى آنها است .\r\nسپس امام عليه السّلام از اين بحث ( ناپايدارى و بىاعتبارى دنيا ) نتيجه‌گيرى مىكند و در بيانى زنده و گويا مىفرمايد : « حال كه چنين است براى به دست آوردن عزّت و\r\n\r\n\r\n","description":"","footnote":"\r\n( 1 ) « سفر » جمع « سافر » به معناى مسافر است .\r\n( 2 ) « أمّوا » از مادّهء « امّ » ( بر وزن غم ) به معناى قصد كردن است .\r\n( 3 ) « مجرى » از مادّهء « اجراء » در اينجا كنايه از مسافر است و در تفسير جملهء بالا ، نظرات مختلفى از سوى مفسّران اظهار شده است و آنچه در بالا گفتيم از همه مناسب‌تر به نظر مىرسد .\r\n( 4 ) « حثيث » از مادّهء « حثّ » ( به فتح حاء ) به معناى تحريك كردن و به سرعت دنبال كارى رفتن است .\r\n( 5 ) « يحدو » از مادّهء « حدى » به معناى راندن شتر همراه با آوازى است كه ساربانها مىخوانند ؛ سپس به معناى هر گونه راندن و سوق دادن به كار رفته است .\r\n( 6 ) « مزعج » از مادّهء « ازعاج » به معناى بيرون راندن و مضطرب ساختن و ريشه‌كن كردن است .\r\n( 7 ) « رغم » به معناى مجبور ساختن است و گاهى اضافهء به « انف » مىشود كه مىگويند به « رغم انف » يعنى بينى كسى را به خاك ماليدن .\r\n","page_name":" 342 ","page_number":342},
  {"content":"\r\n\r\nافتخارات ( موهوم ) دنيا ، سر و دست نشكنيد و به زينت و نعمتهايش فريفته نشويد و از رنج و ناراحتىهاى آن جزع و بىتابى نكنيد ! » . ( فلا تنافسوا « 1 » في عزّ الدّنيا و فخرها ، و لا تعجبوا بزينتها و نعيمها ، و لا تجزعوا من ضرّائها و بؤسها ) .\r\n« چرا كه عزّت و افتخاراتش به زودى پايان مىگيرد ، زينت و نعمتهايش زايل مىگردد ، و رنج و ناراحتىهايش تمام مىشود و ( در يك كلمه ) دوران هر چيز ، سپرى مىشود و هر موجود زنده‌اى به سوى فنا پيش مىرود ! » . ( فإنّ عزّها و فخرها إلى انقطاع ، و إنّ زينتها و نعيمها إلى زوال ، و ضرّاءها و بؤسها إلى نفاد « 2 » ، و كلّ مدّة فيها إلى انتهاء ، و كلّ حيّ فيها إلى فناء ) .\r\nامام عليه السّلام در اين عبارات زيبا ، نخست انگشت روى عزّتها و افتخارات ، نعمت‌ها و زينت‌ها و درد و رنجهاى دنيا مىگذارد و همه را فانى و ناپايدار معرّفى مىكند و بعد به صورت يك قانون كلّى مىفرمايد : « همه چيز اين دنيا پايان مىپذيرد و همهء زندگان بدون استثناء به سوى مرگ پيش مىروند ؛ حال كه چنين است اين همه دعوا و كشمكش و قال و غوغا و بىتابى و زارى براى چيست ؟ » به گفتهء يكى از « شارحان نهج البلاغه » ، پيشينيان ، رفتند و خاك شدند و ما از روى آنها عبور مىكنيم و ما هم به زودى خاك مىشويم و آيندگان از روى ما مىگذرند ، ولى باز هم بيدار نمىشويم ! ! جالب اينكه امام باقر عليه السّلام در حديثى زرق و برق نعمت‌هاى دنيا را تشبيه به مالى مىكند كه انسان در خواب پيدا مىكند ، ولى هنگامى كه بيدار شد چيزى در دست خود نمىبيند : « أو كمال وجدته في منامك ، فاستيقظت و ليس معك منه شىء « 3 » » .\r\n\r\n\r\n","description":"","footnote":"\r\n( 1 ) « تنافسوا » از مادّهء « تنافس » به معناى تلاش دو انسان است كه هر كدام مىخواهند چيز نفيسى را كه در ميان آن دو است ، به چنگ آورند .\r\n( 2 ) « نفاد » به معناى فنا و نابودى و پايان يافتن است .\r\n( 3 ) بحار الانوار ، جلد 70 ، صفحهء 36 .\r\n","page_name":" 343 ","page_number":343},
  {"content":"\r\n\r\nو به گفته شاعر عرب :\r\n « ألا إنّما الدّنيا كمنزل راكب * أناخ عشيّا و هو في الصّبح راحل\r\nو كلّ شباب ، أو جديد إلى البلاء * و كلّ امرء يوما إلى اللّه صائر » . \r\n« آگاه باشيد ! دنيا همچون منزل مسافرى است كه شب هنگام در آنجا توقّف مىكند و صبحگاهان از آن كوچ مىنمايد .\r\nهر جوان ، يا نوى به سوى پيرى و فرسودگى پيش مىرود و هر انسانى روزى به سوى خدا ( و عالم آخرت ) مىشتابد » .\r\n\r\n","description":"","footnote":"","page_name":" 344 ","page_number":344},
  {"content":"\r\n\r\n\r\nبخش سوم\r\nأو ليس لكم في آثار الأوّلين مزدجر ، و في آبائكم الماضين تبصرة و معتبر ، إن كنتم تعقلون ! أو لم تروا إلى الماضين منكم لا يرجعون ، و إلى الخلف الباقين لا يبقون ! أو لستم ترون أهل الدّنيا يصبحون و يمسون على أحوال شتّى : فميّت يبكى ، و آخر يعزّى ، و صريع مبتلى ، و عائد يعود ، و آخر بنفسه يجود ، و طالب للدّنيا و الموت يطلبه ، و غافل و ليس بمغفول عنه ؛ و على أثر الماضي ما يمضي الباقي !\r\n\r\nترجمه\r\nآيا اگر درست بينديشيد براى شما در آثار پيشينيان عامل باز دارنده‌اى نيست ؟ و در نياكان گذشتهء شما وسيلهء بينايى و عبرت وجود ندارد ؟ آيا نمىدانيد كه گذشتگانتان باز نمىگردند و بازماندگان شما باقى نمىمانند ؟ ! آيا اهل دنيا را مشاهده نمىكنيد كه صبح و شام حالات گوناگونى دارند : يكى مىميرد ، و بر او مىگريند ، و ديگرى مىماند و به او تسليت مىگويند ؛ يكى در بستر بيمارى افتاده ، و ديگرى به عيادت او مىرود ، و يكى ديگر ، در حال جان كندن است . يكى به دنبال دنيا مىرود ، در حالى كه مرگ در پى او در حركت است ؛ ديگرى در عالم غفلت فرو رفته ، در حالى كه مرگ از او غافل نيست ( آرى ! ) بدين گونه ، بازماندگان به دنبال گذشتگان در حركتند !\r\n\r\n","description":"","footnote":"","page_name":" 345 ","page_number":345},
  {"content":"\r\n\r\n\r\nشرح و تفسير صحنه‌هاى عبرت‌انگيز دنيا !\r\nامام عليه السّلام اين معلّم بزرگ جهان انسانيّت ، براى بيدار ساختن ارواح خفته ، به دنبال بحثهاى بيدارگر گذشته در زمينه ناپايدارى دنيا ، در اين فراز چنين مىافزايد : « ( به گذشتهء تاريخ باز گرديد ) ، آيا اگر درست بينديشيد براى شما در آثار پيشينيان عامل بازدارنده‌اى نيست ، و در نياكان گذشتهء شما وسيلهء بينايى و عبرت وجود ندارد ؟ ! » ( أو ليس لكم في آثار الأوّلين مزدجر « 1 » ، و في آبائكم الماضين تبصرة و معتبر ، إن كنتم تعقلون ! ) .\r\nدر توضيح اين سخن مىفرمايد : « آيا نمىدانيد كه گذشتگانتان باز نمىگردند و بازماندگان باقى نمىمانند ؟ ! » . ( أولم تروا إلى الماضين منكم لا يرجعون ، و إلى الخلف الباقين لا يبقون ) .\r\nاشاره به اينكه قانون مرگ و فنا قانونى است فراگير و شامل ، كه هيچ گونه استثنايى نمىپذيرد . آنها كه رفتند باز نمىآيند و آنها كه هستند ، به دنبال آنها در حركتند و همه در اين قافله شركت دارند . با اين تفاوت كه بعضى در صفوف مقدّم‌اند و بعضى در صفوف مؤخّر ؛ همانگونه كه امام در جاى ديگر - هنگامى كه ارواح خفتگان در خاك را در پشت دروازهء كوفه مخاطب مىسازد - مىگويد : « أنتم لنا فرط سابق ، و نحن لكم تبع لاحق ؛ شما پيشگامان اين قافله بوديد و ما دنباله‌رو و تابع شما » . « 2 » باز در شرح اين سخن ، به تحليل دقيق‌تر و گوياترى پرداخته و حال مردم دنيا را كه در چنگال حوادث گوناگون گرفتارند ، در يك تقسيم‌بندى هفتگانه چنين بيان مىكند . مىفرمايد : « آيا اهل دنيا را مشاهده نمىكنيد ! كه صبح و شام حالات\r\n\r\n\r\n","description":"","footnote":"\r\n( 1 ) « مزدجر » از مادّهء « زجر » به معناى عامل بازدارنده است و « زجر » در اصل به معناى دور ساختن و طرد كردن با صداى بلند است و « مزدجر » در جملهء فوق ، مصدر ميمى به معناى اسم فاعل است .\r\n( 2 ) كلمات قصار ، شمارهء 130 .\r\n","page_name":" 346 ","page_number":346},
  {"content":"\r\n\r\nگوناگونى دارند : يكى مىميرد ، و بر او مىگريند ، ديگرى مىماند و به او تسليت مىگويند ، يكى در بستر بيمارى افتاده ، و ديگرى به عيادت او مىرود ، و يكى ديگر در حال جان كندن است ؛ يكى به دنبال دنيا مىرود ، در حالى كه مرگ ( همچون سايه ) در پى او در حركت است ، ديگرى در عالم غفلت فرو رفته ، در حالى كه مرگ از او غافل نيست ؛ و بدين گونه ، بازماندگان به دنبال گذشتگان در حركتند ! » . ( أولستم ترون أهل الدّنيا يصبحون و يمسون على أحوال شتّى : فميّت يبكى ، و آخر يعزّى و صريع مبتلى ، و عائد « 1 » يعود ، و آخر بنفسه يجود ، « 2 » و طالب للدّنيا و الموت يطلبه ، و غافل و ليس بمغفول عنه ؛ و على أثر الماضي ما يمضي الباقي ! ) .\r\nاين تجزيه و تحليل چقدر جالب ، گويا و فراگير است كه اگر كسى صحنه‌هاى آن را بتواند مجّسم كند و انسانها پشت سر هم ، اين صحنه‌ها را ببينيد چقدر مؤثّر خواهد بود : در جايى كسى از دنيا رفته و بر او اشك مىريزند ! در جايى ديگر مجلس عزا و ياد بود برپاست و مردم گروه گروه به بازماندگان تسليت مىگويند ! در جاى ديگر ، گروهى در بستر بيمارى ناله مىكنند و به خود مىپيچند و جمعى از دوستان و آشنايان در گرد بستر آنها ، به عنوان عيادت حلقه زده‌اند ! .\r\nدر جاى ديگر ، كسانى آخرين ساعات عمر خود را طى مىكنند و در حال جان كندن هستند و كارى از دست هيچ كس براى آنها بر نمىآيد ! در صحنهء ديگرى ، افرادى با تمام قدرت به دنبال دنيا مىدوند و بدون توجّه به حلال و حرام ، مشروع و ممنوع ، در پى به چنگ آوردن آن هستند ؛ ولى حوادث مرگبار به دنبال آنها و در كمين آنهاست ؛ ناگهان در يك لحظه آنها و مركبشان را به درون درّه‌اى واژگون مىكند و همه چيز پايان مىيابد !\r\n\r\n\r\n","description":"","footnote":"\r\n( 1 ) « عائد » در اينجا به معناى عيادت كننده است .\r\n( 2 ) « يجود » از مادّهء « جود » به معناى سخاوت است ولى اين واژه در مورد جان كندن نيز به كار مىرود ، كه گويى انسان نفيس‌ترين امور ، يعنى جان خود را مىبخشد و مىرود !\r\n","page_name":" 347 ","page_number":347},
  {"content":"\r\n\r\nو بالأخره ؛ در جاى ديگر ، گروهى غافل ، مشغول عيش و نوش و مست بادهء غرورند و فرياد شادى آنها به آسمان بلند است ، در حالى كه مرگ در كمين آنهاست ؛ ناگهان يكى را از آن ميان در يك لحظه مىگيرد و مجلس شادىشان به عزا مبدّل مىشود و يا سقف بر آنها فرود مىآيد ، و تمام مجلس تعطيل مىشود .\r\nاينها صحنه‌هايى است كه هميشه در تاريخ بشر بوده و هميشه خواهد بود و چقدر عبرت‌انگيز و آموزنده است ، افسوس كه عبرت‌گيران و فرهيختگان كم‌اند ! !\r\n\r\n","description":"","footnote":"","page_name":" 348 ","page_number":348},
  {"content":"\r\n\r\n\r\nبخش چهارم\r\nألا فاذكروا هاذم اللّذّات ، و منغّص الشّهوات ، و قاطع الأمنيات ، عند المساورة للأعمال القبيحة ؛ و استعينوا اللّه على أداء واجب حقّه ، و ما لا يحصى من أعداد نعمه و إحسانه .\r\n\r\nترجمه\r\nبه هوش باشيد ! در آن هنگام كه با شتاب به سراغ اعمال زشت مىرويد ، نابود كنندهء لذّات و بر هم زنندهء خواسته‌ها و قطع كنندهء آرزوها را به ياد آوريد ؛ و براى اداى حقّ واجب خداوند ، و نعمت‌هاى بىشمار و احسان‌هاى بىپايانش ، از او يارى بطلبيد .\r\n\r\nشرح و تفسير درهم كوبندهء لذّات\r\nامام عليه السّلام در پايان اين خطبهء بليغ و فصيح و نافذ ، اشاره به دو نكته مىفرمايد كه بحثهاى گذشته را كامل و جامع مىسازد :\r\nنخست ، اشاره به مرگ است كه ياد آورى آن از عوامل بسيار مهم بيدارى انسانهاست . مىفرمايد : « به هوش باشيد ! در آن زمان كه با شتاب به سراغ اعمال قبيح مىرويد نابود كنندهء لذّات و بر هم زنندهء خواسته‌ها و قطع كنندهء آرزوها را به\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nياد آوريد ! ( ألا فاذكروا هاذم اللّذّات ، و منغّص « 1 » الشّهوات ، و قاطع الأمنيات ، عند المساورة « 2 » للأعمال القبيحة ) .\r\nدر اين جا ، امام عليه السّلام از مرگ به سه عنوان ياد كرده است : نخست « نابود كنندهء لذّتها ؛ » چرا كه بسيارى از مردم ، يك عمر زحمت مىكشند تا وسايل زندگى و عيش و نوش و لذّت را از هر جهت فراهم سازند و درست اين در زمانى است كه نشانه‌هاى مرگ به صورت انواع بيماريها ظاهر شده است . اضافه بر اين ، بسيار ديده شده است كه مجالس عيش و نوش ، در يك لحظه ، با يك حادثه به مجلس عزا مبدّل گشته است و عجب اينكه هيچ تضمينى دربارهء هيچ كس دربارهء اين خطرها وجود ندارد .\r\nديگر : « گلوگير كنندهء شهوات و خواستها » ؛ چرا كه مرگ - همان مرگى كه تاريخ و زمان معيّنى ندارد و به هيچ وجه قابل پيش بينى نيست - در آن لحظه كه انسان جرعهء شهوات و كاميابىها را سر مىكشد ، گلويش را مىفشارد و به همه چيز پايان مىدهد .\r\nسوّم : « قطع كنندهء آرزوها » ؛ چرا كه آروزهاى انسان به قدرى دامنه‌دار است كه هرگز پايان نمىپذيرد ؛ بلكه گاه با گذشت عمر - همانند سايه‌هايى كه نزديكى غروب آفتاب گسترده‌تر مىشود - دامنه‌دارتر مىگردد و تنها چيزى كه آروزها را قطع مىكند ، مرگ است و مرگ ! اين تعبيرات به قدر كوبنده و هشدار دهنده است كه هر انسانى را تحت تأثير قرار مىدهد و جالب اينكه مىفرمايد : « از مرگ زمانى ياد كنيد كه به اعمال قبيح\r\n\r\n\r\n","description":"","footnote":"\r\n( 1 ) « منغّص » از مادّهء « نغص » ( بر وزن نقص ) به معناى ناگوار بودن است و نيز به معناى گلوگير شدن آب آمده است ؛ سپس به زندگى ناگوار و ناراحت كننده و مانند آن اطلاق شده است .\r\n( 2 ) « مساورة » از مادّهء « سور » ( بر وزن غور ) به معناى پريدن بر چيزى و حمله كردن است . اين واژه در مورد كسى كه خشمگين مىشود نيز به كار مىرود و به كار رفتن آن در جملهء بالا به خاطر آن است كه افراد هواپرست ، هنگامى كه به سراغ كارهاى زشت مىروند ، سر از پا نمىشناسند و همچون حيوان درنده‌اى كه بر شكار خود مىپرد ، به آن حمله مىكنند .\r\n","page_name":" 350 ","page_number":350},
  {"content":"\r\n\r\nحمله‌ور مىشويد » ( زيرا كلمهء « مساوره » از مادّهء « سور » ( بر وزن غور ) به معناى پريدن و حمله كردن است ) اشاره به اينكه بسيار مىشود كه زشتىها آن چنان زرق و برق دارد و هواى نفس آن را تزيين مىكند كه انسان مانند جانور درنده‌اى كه به صيد خود حمله مىكند و بر آن مىپرد به سراغ آن مىرود و در اين لحظه ياد مرگ مىتواند عامل بازدارنده‌اى باشد .\r\nو در دومين نكته ، همگان را توصيه مىكند كه به ياد نعمت‌هاى خدا باشند كه آن ، عامل بازدارندهء ديگرى است در برابر گناه ؛ مىفرمايد : « براى اداى حقّ واجب خداوند و نعمت‌هاى بىشمار و احسان‌هاى بىپايانش ، از او يارى بطلبيد ! » ( و استعينوا اللّه على أداء واجب حقّه ، و ما لا يحصى من أعداد نعمه و إحسانه ) .\r\nشكر منعم ( سپاسگزارى در برابر بخشندهء نعمت‌ها ) نه تنها انسان را به معرفة اللّه رهنمون مىشود ؛ بلكه در اداى واجبات و ترك محرّمات نيز ، عامل مؤثّرى است .\r\n\r\nنكته‌ها\r\n\r\n1 - دنيا آن قدر هم فريبنده نيست\r\nبسيارى از مردم مىگويند زرق و برق دنيا فريبنده است و در تعبيرات آيات قرآن و روايات ، اشاراتى به اين معنا شده . ولى اگر خوب بينديشيم اين فريبندگى براى ساده انديشان و كودك صفتان است و اگر كمى دقّت كنيم كمتر چيزى از دنيا در نظر ما فريبنده خواهد بود و اين همان چيزى است كه امام عليه السّلام در خطبهء بالا به آن اشاره كرده است ، چرا كه در هر گوشه و كنارى از دنيا ، صدها و هزارها نشانهء بىوفايى دنيا و ناپايدارى و بىمحتوايى آن به چشم مىخورد .\r\nمردگانى كه مردم براى آنها اشك مىريزند ؛ نه تنها پيران ، بلكه جوانان و كودكان نيز به دلائل گوناگون رهسپار دار آخرت مىشوند . بيمارانى كه در خانه‌ها يا در\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nبسترها ، يا بيمارستانها خفته‌اند و آنها كه در اطاق‌هاى عمل تحت سخت‌ترين جرّاحىها قرار دارند .\r\nآنها كه تمام زندگى خود را در حوادث ناگهانى ، يا ورشكستگىهاى تجارى به كلّى از دست داده‌اند ، آنها كه يك روز ، عزيزترين مردم بودند و الان ذليل‌ترين آنها هستند ؛ همهء اينها ، نشانه‌هاى ناپايدارى و بىوفايى دنيا است .\r\nآيا دنيايى كه اين همه صحنه‌هاى دردناك در هر زمان و هر مكان آن ديده مىشود ، فريبنده است ؟\r\nلذا امير مؤمنان على عليه السّلام در « كلمات قصار » به كسى كه از فريبندگى دنيا مىگفت فرمود : « اى كسى كه دنيا را مذمّت مىكنى و گمان مىكنى فريبنده است ؛ كجاى دنيا فريبنده است ؟ آيا قبرهاى پدرانت در دل خاك ، يا خوابگاه مادرانت در زير زمين تو را فريب داده ؟ فراموش كرده‌ايد كه بارها در كنار بستر بيماران نشسته بوديد و شفاى آنها را طلب مىكرديد و از طبيبان براى آنها دارو طلب نمىنموديد ؟ در آن لحظاتى كه نه دارو براى آنها اثرى داشت و نه گريهء تو داراى فايده بود . . . دنيا خود را با اين وضع براى تو مجسّم ساخته و با قربانگاه‌هاى ديگران ، قربانگاه تو را نشان داده است » . « 1 » چه زيبا است كه دنيا در روايات اسلامى به مار خوش خط و خال تشبيه شده . « 2 » چه كسى فريب مار خوش خط و خال را مىخورد ، جز كودكان ، به يقين انسان‌ها از مار مىگريزند ، چه خوش خط و خال باشد ، يا نه و به گفتهء شاعر نكته‌دان :\r\n زندگى نقطهء مرموزى نيست * غير تبديل شب و روزى نيست\r\nتلخ و شورى كه به نام « عمر » است * راستى آش دهن سوزى نيست ! \r\n\r\n\r\n","description":"","footnote":"\r\n( 1 ) نهج البلاغه ، كلمات قصار ، شمارهء 131 .\r\n( 2 ) همان مدرك ، شمارهء 119 .\r\n","page_name":" 352 ","page_number":352},
  {"content":"\r\n\r\n\r\n2 - هوشيارترين مردم !\r\nدر بعضى از احاديث اسلامى مىخوانيم كه از رسول خدا صلّى اللّه عليه و آله پرسيدند :\r\n« هوشيارترين مؤمنان كيست ؟ » فرمود : « أكيس المؤمنين أكثرهم ذكرا للموت ، و أشدّهم له استعدادا ؛ هوشيارترين مردم كسى است كه از همه بيشتر به ياد مرگ باشد و براى آن خود را مهيّا كند » . « 1 » در حديث ديگرى از همان حضرت اين روايت به عنوان : « أكيس النّاس و أحزمهم ؛ هوشيارترين مردم و دورانديش‌ترين آنها » ياد شده و در آخر همين روايت آمده :\r\n« أولئك الأكياس ذهبوا بشرف الدّنيا و كراهة الآخرة ؛ هوشياران واقعى آنها هستند كه هم شرف دنيا را براى خود فراهم كرده‌اند و هم كرامت آخرت را » . « 2 » دليل آن هم روشن است ؛ زيرا ياد مرگ و پايان زندگى ، عامل بازدارندهء مهمّى در برابر گناهان - كه معمولا از حبّ دنيا سرچشمه مىگيرد و تلاشهاى بيهودهء آميخته با حرص و طمع كه معمولا از فراموشى مرگ حاصل مىگردد - محسوب مىشود .\r\nبگذريم از آن گروهى كه به مضمون آيهء شريفه :  « فَإِذا رَكِبُوا فِي الْفُلْكِ دَعَوُا اللَّهَ مُخْلِصِينَ لَهُ الدِّينَ فَلَمَّا نَجَّاهُمْ إِلَى الْبَرِّ إِذا هُمْ يُشْرِكُونَ »  ؛ « 3 » هنگامى كه گرفتار طوفانهاى بلا مىشوند به ياد قيامت مىافتند ، همين كه طوفان نشست همه چيز را فراموش مىكنند » . اين گروه يقينا نابخردترين مردم دنيا هستند .\r\nاز جمله امورى كه در اسلام به مسلمانها دستور داده شده ، زيارت اهل قبور است كه از يك سو ، احترامى است به ارواح گذشتگان از مؤمنان و از سوى ديگر ، يكى از عوامل مهم بيدارى است ، چرا كه هر كس در آنجا با زبانحال اين شعر را زمزمه مىكند :\r\nهر كه باشى و به هر جا برسى آخرين منزل هستى اين است .\r\n\r\n\r\n","description":"","footnote":"\r\n( 1 ) ميزان الحكمه ، جلد 3 ، حديث 18013 .\r\n( 2 ) همان مدرك ، شمارهء 18014 .\r\n( 3 ) سورهء عنكبوت ، آيهء 65 .\r\n","page_name":" 353 ","page_number":353},
  {"content":"\r\n . \r\n","description":"","footnote":"","page_name":" 354 ","page_number":354},
  {"content":"\r\n\r\n\r\nخطبهء 100 « 1 » و من خطبة له عليه السّلام فى رسول اللّه و أهل بيته عليهم السّلام\r\nاين خطبه دربارهء رسول خدا صلّى اللّه عليه و آله و اهل بيت گرامى او سخن مىگويد .\r\n\r\nخطبه در يك نگاه\r\nهمان گونه كه در بحث سند خطبه آمده است اين خطبه را امام عليه السّلام در آغاز خلافت خود بيان فرمود و در آن ، نخست به حمد و ثناى الهى مىپردازد و از رسالت پيامبر صلّى اللّه عليه و آله و خدمات برجستهء آن حضرت و لزوم اطاعت و پيروى از وى سخن مىگويد .\r\n\r\n\r\n","description":"","footnote":"\r\n( 1 ) سند خطبه : « ابن ابى الحديد » در شأن ورود اين خطبه سخنانى دارد كه نشان مىدهد به منبع ديگرى غير از « نهج البلاغه » در مورد اين خطبه دست يافته است . مىگويد : اين خطبه را على عليه السّلام در سومين جمعهء خلافتش بيان فرمود و به طور كنايه از آيندهء خود خبر داد و به آنها گوشزد كرد كه در آن زمان كه اجتماعات عظيم گرد آن حضرت را مىگيرد ، از اين جهان چشم خواهد پوشيد و همين گونه هم شد ! زيرا نوشته‌اند كه اهل عراق در آن ماه كه حضرت شربت شهادت نوشيد ، بيش از هر زمان بر گرد آن حضرت جمع شده بودند ؛ به گونه‌اى كه يك لشكر ده هزار نفرى ، به فرزندش امام حسن عليه السّلام سپرد و لشكر ده هزار نفرى ديگرى به أبو أيّوب انصارى و همچنين به ديگران ، تا آن كه يكصد هزار شمشير زن آمادهء حركت براى در هم كوبيدن ظالمان و غارتگران شام شدند ؛ ولى درست در همين زمان ، « ابن ملجم » ملعون حضرت را با ضربهء شمشير خود شهيد كرد و آن جمعيت عظيم پراكنده شدند . ( اقتباس از : مصادر نهج البلاغه ، جلد 2 ، صفحهء 198 ) .\r\n","page_name":" 355 ","page_number":355},
  {"content":"\r\n\r\nسپس ، با اشارهء سربسته‌اى ، به پيشگويى وضع خود و مردم عراق مىپردازد و مىفرمايد : در آن زمان كه همه تحت فرمان و رهبرى پيشوايتان در مىآييد متأسّفانه دوران او سپرى شده و مرگ او فرا مىرسد ! و در آخرين بخش از خطبه ، دربارهء عظمت آل محمّد عليهم السّلام سخن مىگويد و از بركات وجودى آنها بحث مىكند و اينكه هدايت‌هاى آنها استمرار دارد و هر زمان يكى از آنان مىرود ، ديگرى به جاى او مىنشيند .\r\n\r\n","description":"","footnote":"","page_name":" 356 ","page_number":356},
  {"content":"\r\n\r\n\r\nبخش اوّل\r\nالحمد للّه النّاشر في الخلق فضله ، و الباسط فيهم بالجود يده . نحمده في جميع أموره ، و نستعينه على رعاية حقوقه ، و نشهد أن لا إله غيره و أنّ محمّدا عبده و رسوله ، أرسله بأمره صادعا ، و بذكره ناطقا ، فأدّى أمينا ، و مضى رشيدا ؛ و خلّف فينا راية الحقّ ، من تقدّمها مرق ، و من تخلّف عنها زهق ، و من لزمها لحق ، دليلها مكيث الكلام ، بطيء القيام ، سريع إذا قام ، فإذا أنتم ألنتم له رقابكم ، و أشرتم إليه بأصابعكم ، جاءه الموت فذهب به ، فلبثتم بعده ما شاء اللّه حتّى يطلع اللّه لكم من يجمعكم و يضمّ نشركم ، فلا تطمعوا في غير مقبل ، و لا تيأسوا من مدبر ، فإنّ المدبر عسى أن تزلّ به إحدى قائمتيه ، و تثبت الأخرى ، فترجعا حتّى تثبتا جميعا .\r\n\r\nترجمه\r\nستايش مخصوص خداوندى است كه فضل و بخشش خود را در تمامى مخلوقات منتشر ساخته ، و دست جود و سخايش را به سوى آنان گشوده است ! او را در تمام كارهايش ستايش مىكنيم و براى رعايت حقوقش از او يارى مىطلبيم ؛ و گواهى مىدهيم كه جز او معبودى نيست و محمّد بنده و فرستادهء اوست . او را فرستاد تا فرمان حق را آشكارا بيان كند ، و به تبيين اوصافش بپردازد .\r\nاو با امانت رسالت خويش را ادا كرد و با راستى و درستى به راه خود ادامه داد و پرچم حق را در ميان ما به يادگار گذارد . پرچمى كه هر كس از آن پيشى گيرد از دين\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nخارج شود ! و هر كس از آن عقب بماند ، هلاك گردد ! و آن كس كه همراه و ملازم آن باشد ( به سر منزل سعادت ) مىرسد .\r\nراهنماى اين پرچم ، با تأنّى سخن مىگويد و دير به پا مىخيزد ؛ امّا هنگامى كه به پا خاست ، با سرعت و قاطعيّت پيش مىرود . امّا زمانى كه شما تحت فرمان او در آييد و با انگشت به سوى او اشاره كنيد ( و همه تسليم فرمان او گرديد ) مرگ او فرا مىرسد و دورانش سپرى مىشود و بعد از او ، مدتى در انتظار خواهيد بود ، تا خداوند شخصى را ظاهر كند كه شما را جمع نمايد و پراكندگيتان را به جمعيّت مبدّل سازد .\r\nبنا بر اين ، به چيزى كه نيامده ، دل نبنديد و نسبت به آنچه گذشته ، مأيوس و نگران نباشيد ! زيرا آن كس كه پشت كرده ، ممكن است يكى از پاهايش بلغزد و ديگرى برقرار ماند . سپس هر دو با هم ، به جاى خود باز گردد و ثابت شود ( و پيروزى بيافريند ) .\r\n\r\nشرح و تفسير با پرچم حق همراه باشيد\r\nبىشك ، هدف اصلّى خطبه ، بيان اوصاف رسول اللّه صلّى اللّه عليه و آله و خدمات آن حضرت و مقامات اهل بيت او است ؛ ولى از آن جا كه به مضمون حديث معروف كه : « إنّ كلّ خطبة ليس فيها تشهد فهى كاليد الجذماء ؛ هر خطبه‌اى كه در آن شهادتين نباشد ، مانند دست قطع شده است » « 1 » امام عليه السّلام سخن خود را با حمد و ثناى الهى و شهادت به الوهيّت پروردگار و نبوّت پيامبر اكرم صلّى اللّه عليه و آله آغاز مىكند ، تا دل‌هاى شنوندگان در پرتو اين دو شهادت ، نور و صفا يابد و آمادهء پذيرش مطالب آيندهء خطبه شود . مىفرمايد :\r\n« ستايش مخصوص خداوندى است كه فضل و بخشش خود را در تمامى\r\n\r\n\r\n","description":"","footnote":"\r\n( 1 ) شرح نهج البلاغه مرحوم علّامهء خويى ، جلد 7 ، صفحهء 157 .\r\n","page_name":" 358 ","page_number":358},
  {"content":"\r\n\r\nمخلوقات منتشر ساخته و دست جود و سخايش را به سوى آنان گشوده است » . « 1 » ( الحمد للّه النّاشر في الخلق فضله ، و الباسط فيهم بالجود يده ) .\r\nتوصيف پروردگار به اين اوصاف ، در واقع دليلى است بر اختصاص او به هر گونه ستايش و حمد ؛ آرى ، كسى كه اين گونه فضل وجود و سخاى او همگان را فرا گرفته و خوان نعمت او همه جا گسترده شده ، بايد شايستهء مدح و ستايش باشد ، نه غير او ؛ چرا كه همه ريزه‌خوار خوان او هستند .\r\nسپس به گسترش دامنهء حمد و ستايش او اشاره كرده ، مىفرمايد : « ما او را در تمام كارهايش ستايش مىكنيم ، و براى رعايت حقوقش از او يارى مىطلبيم ! » .\r\n( نحمده في جميع أموره ، و نستعينه على رعاية حقوقه ) .\r\nتعبير به « جميع أمور » اشاره به آن است كه نه تنها در نعمت و كاميابى و سلامت و رفاه او را حمد و سپاس مىگوييم ؛ بلكه ، در بلا و شدّت و مصيبت ، و به هنگام هجوم طوفان حوادث نيز ، شاكر و سپاسگزاريم . چرا كه ، اوّلا مىدانيم هر كارى مىكند ، موافق حكمت و نهايت مصلحت است ، حتّى مصايبى كه براى آزمايش ما ، يا به عنوان كفّارهء گناهان ما ، يا سبب بيدارى ما از خواب غفلت است .\r\nو ثانيا ، اين حوادث ، سبب مىشود كه ما اجر صابران ، و پاداش شاكران را ببريم و اين خود نعمت ديگرى است .\r\nو جملهء « و نستعينه . . . » اشاره به اين حقيقت است كه براى اطاعت فرمان او ، و رعايت حقوقش ، نيز بايد از او يارى بجوييم ؛ كه بدون يارى او ، كارى از ما ساخته نيست و اين همان چيزى است كه شب و روز در نمازها مىگوييم :  « إِيَّاكَ نَعْبُدُ وَ إِيَّاكَ نَسْتَعِينُ »  .\r\nبعد از اين حمد و ثنا ، شهادت به الوهيّت او مىدهد و مىگويد : « گواهى مىدهيم ،\r\n\r\n\r\n","description":"","footnote":"\r\n( 1 ) شرح نهج البلاغه مرحوم علّامهء خويى ، جلد 7 ، صفحهء 157 .\r\n","page_name":" 359 ","page_number":359},
  {"content":"\r\n\r\nجز او معبودى نيست » . ( و نشهد أن لا إله غيره ) .\r\nزيرا هنگامى كه پذيرفتيم همهء نعمت‌ها از سوى او است ، عبوديّت و پرستش نيز تنها شايستهء ذات پاك او خواهد بود .\r\nسپس مىافزايد : « و گواهى مىدهيم كه محمّد صلّى اللّه عليه و آله بنده و فرستادهء اوست » . ( و أنّ محمّدا عبده و رسوله ) .\r\nتكيه بر عبوديّت ، قبل از رسالت ، علاوه بر اينكه هر گونه شرك را از مؤمنان دور مىسازد ، اشاره به اين است كه مقام عبوديّت ، از مقام رسالت نيز برتر و بالاتر است ! زيرا ، بندهء كامل و خاصّ خدا كسى است كه تمام وجودش متعلّق به او باشد ؛ به جز او نينديشد و غير از او را نخواهد و اين ، اوج تكامل انسان است و مقامى فراتر از آن نيست و همان است كه شايستگى لازم براى رسالت را فراهم مىسازد .\r\nبه دنبال آن ، در پنج جمله ، اوصافى را براى پيامبر اكرم صلّى اللّه عليه و آله بيان مىكند كه بسيار پر معنا و پربار است ؛ مىفرمايد : « او را فرستاد تا فرمان حق را آشكارا بيان كند ، و به شرح و تبيين اوصافش بپردازد . او با امانت ، رسالت خويش را ادا كرد ؛ و با راستى و درستى به راه خود ادامه داد ، و پرچم حق را در ميان ما به يادگار گذارد » .\r\n( أرسله بأمره صادعا « 1 » ، و بذكره ناطقا ، فأدّى أمينا ، و مضى رشيدا ؛ و خلّف فينا راية الحقّ ) .\r\nامام عليه السّلام در اين چند جمله ، به ابعاد خدمات پيامبر اكرم صلّى اللّه عليه و آله اشاره مىكند : از يك سو ، اشاره به ابلاغ اوامر و نواهى حق مىفرمايد ؛ كه به طور شفاف و روشن و آشكار و بدون پرده‌پوشى همه را بيان فرمود .\r\nو از سوى ديگر ، آنچه براى معرفة اللّه و شناخت پروردگار لازم بود ، تشريح كرد .\r\n\r\n\r\n","description":"","footnote":"\r\n( 1 ) « صادع » از مادّهء « صدع » به معناى شكافتن است و از آنجا كه با شكافتن چيزى درونش آشكار مىشود ، اين واژه به معناى اظهار و افشا نيز آمده است و در جملهء بالا به همين معنا است و اينكه به دردسرهاى شديد « صداع » گفته مىشود ، به اين دليل است كه گويى مىخواهد سر را بشكافد .\r\n","page_name":" 360 ","page_number":360},
  {"content":"\r\n\r\nاز سوى سوم ، در ابلاغ اين مأموريّت‌ها نهايت امانت را رعايت كرد .\r\nو از سوى چهارم ، خودش نيز در عمل ، اين راه را بپيمود و سرمشقى براى همگان شد .\r\nو از سوى پنجم ، به فكر نسل‌هاى آينده بود و پرچم حق را كه همان كتاب و سنّت باشد ، در ميان مردم به يادگار گذاشت .\r\nدر تفسير « راية الحقّ » ( پرچم حق ) در ميان مفسّران گفتگوست ؛ بعضى آن را به قرآن مجيد ، و بعضى به كتاب و سنّت و بعضى به قرآن و عترت - كه در حديث ثقلين آمده است - تفسير كرده‌اند .\r\nولى با توجه به جمله‌هايى كه از « دليلها مكيث الكلام . . . » شروع مىشود ، مناسبتر از همه آن است كه « راية حق » همان كتاب و سنّت باشد ( زيرا كتاب اللّه ، دعوت به سنّت هم نموده است ) .\r\nسپس مىافزايد : « پرچمى كه هر كس از آن پيشى گيرد از دين خارج شود ، و هر كس از آن عقب بماند هلاك گردد ، و آن كس كه ملازم آن باشد ( به سر منزل سعادت ) مىرسد » . ( من تقدّمها مرق « 1 » ، و من تخلّف عنها زهق « 2 » ، و من لزمها لحق ) .\r\nجمله‌هاى سه‌گانهء بالا دربارهء نحوهء برخورد گروههاى سه‌گانهء مردم با حق و واقعيّت است : گروهى اهل افراطند و از حق پيشى مىگيرند و در بيراهه‌ها سرگردان و گمراه مىشوند ؛ مانند خوارج كه به گمان خود مىخواستند در عمل كردن به قرآن ، از امام زمان خود پيشى بگيرند و با كارهاى احمقانه ، گرفتار تضاد شدند . يا همچون كسانى كه در عصر پيامبر هنگامى كه رسول خدا صلّى اللّه عليه و آله در سفر روزهء خود را افطار كرد ، آنها گفتند : ما چنين نخواهيم كرد و احترام ماه رمضان را بايد حفظ كنيم ! كه آنها به\r\n\r\n\r\n","description":"","footnote":"\r\n( 1 ) « مرق » از مادّهء « مروق » ( بر وزن غروب ) به معناى خارج شدن تير از كمان است و بر همين اساس ، به « خوارج » كه از ايمان خارج شدند ، « مارقين » گفته مىشود .\r\n( 2 ) « زهق » از مادّهء « زهوق » به معناى اضمحلال و هلاكت و نابودى است .\r\n","page_name":" 361 ","page_number":361},
  {"content":"\r\n\r\nنام « عصاة » ( گردنكشان ) ناميده شدند . « 1 » گروه ديگر ، تفريط كاران هستند كه چند قدمى به دنبال حق مىروند و سپس تنبلى و سستى و هوا پرستى آنها را از ادامهء پيروى از حق باز مىدارد .\r\nگروه سوم ، ملازمان حقّند ؛ كه نه بر آن پيشى مىگيرند و نه از آن عقب مىمانند ؛ هميشه در ظلّ و سايهء حق گام بر مىدارند و به سر منزل مقصود مىرسند . « 2 » در ادامهء سخن ، به مسئلهء مهم ديگرى پرداخته مىفرمايد : « راهنماى اين پرچم ( داراى اين اوصاف است : ) با تأنّى سخن مىگويد ، و دير به پا مىخيزد ، امّا هنگامى كه به پا خاست با سرعت و قاطعيّت پيش مىرود ! » . ( دليلها مكيث « 3 » الكلام ، بطيء القيام ، سريع إذا قام ) .\r\nتعبير به « دليلها » آيا اشاره به كسى است كه « حامل رايت » ، يعنى پرچمدار است ؟ و يا آن كس كه پيشاپيش لشكر حركت مىكند و آشنايى كامل به جاده دارد و آنها را در مسير صحيح هدايت مىكند ؟\r\nاحتمال اوّل نزديكتر به نظر مىرسد ؛ چرا كه پرچمدار عهده‌دار بخشى از راهنمايى نيز مىباشد و به هر جا مىرود آحاد لشكر موظّفند به دنبال او حركت كنند .\r\nولى دليل و راهنما ( اگر نيازى به وجود او باشد ، ) دليل و راهنماى لشكر و قافله است ، نه راهنماى پرچم كه در عبارت بالا آمد .\r\nدر هر حال ، منظور از اين تعبير - به تصريح غالب شارحان نهج البلاغه - شخص امير مؤمنان يا همه اهل بيت عصمت عليهم السّلام است ؛ چرا كه آنها به مقتضاى « حديث ثقلين » همواره با قرآن بودند و قرآن با آنها و هيچگاه از هم جدا نمىشدند و\r\n\r\n\r\n","description":"","footnote":"\r\n( 1 ) وسائل الشيعه ، جلد 7 ، صفحهء 125 ، حديث 7 . ( ابواب من يصحّ منه الصوم ) .\r\n( 2 ) مفعول « لحق » مىتواند « كتاب اللّه » يا « رسول اللّه » يا « حق » و يا همهء اينها بوده باشد .\r\n( 3 ) « مكيث » از مادّهء « مكث » به معناى ماندن و توقّف توأم با انتظار است و « مكيث » به كسى گفته مىشود كه عاقل و هوشيار است و حساب شده سخن مىگويد و حركت مىكند .\r\n","page_name":" 362 ","page_number":362},
  {"content":"\r\n\r\nنمىشوند ؛ و امير مؤمنان على عليه السّلام همان كس است كه به گواهى روايات شيعه و اهل سنّت پيامبر اكرم صلّى اللّه عليه و آله به او فرمود : « أنت مع الحقّ و الحقّ معك حيثما دار ؛ تو با حق هستى و حق با توست ، هر گونه گردش كند . » « 1 » او كتاب ناطق بود و مفسّر قرآن مجيد و بيانگر سنّت پيامبر اكرم صلّى اللّه عليه و آله .\r\nتعبير به « مكيث الكلام » به اين معنا نيست كه او كم سخن مىگويد ؛ بلكه مفهومش اين است كه با تأنّى و دقّت و تفكّر سخن مىگويد و به تعبيرى ديگر :\r\nهميشه سنجيده سخن مىگويد .\r\nو توصيف او به « بطيء القيام ، سريع إذا قام » تأكيد بر اين معنا است كه اعمال او نيز ، همچون گفتارش سنجيده است ؛ شتابزده براى انجام كارى قيام نمىكند ؛ امّا هر زمان ، وقت كارى فراهم شد فرصت را از دست نمىدهد . قاطعانه بر مىخيزد و بدون ترديد به انجام آن مىپردازد ! هر كس با زندگى امير مؤمنان على عليه السّلام آشنا باشد ، وجود اين اوصاف را آشكارا در حضرتش مىبيند . بارها بعد از پيامبر صلّى اللّه عليه و آله افراد سرشناسى آمدند و حضرتش را دعوت به قيام كردند ، امّا چون شرايط آماده نبود و دشمن سوء استفاده مىكرد ، نپذيرفت ؛ ولى در آن زمان كه شرايط فراهم گشت ، ترديدى به خود راه نداد .\r\n\r\n\r\n","description":"","footnote":"\r\n( 1 ) اين حديث و شبيه آن ، به طرق مختلف از پيامبر اكرم صلّى اللّه عليه و آله به وسيلهء « امّ سلمه » نقل شده است . از جمله « ابن عساكر » در « تاريخ دمشق » و « ابو بكر بغدادى » در « تاريخ بغداد » و « حموينى » در « فرائد السمطين » و كتب ديگر نقل كرده‌اند . در « صحيح ترمذى » نيز به اين عبارت نقل شده است كه پيامبر صلّى اللّه عليه و آله فرمود : « أللّهمّ أدر الحقّ معه حيثما دار ؛ خداوندا حق را با او قرار ده ، هر گونه گردش مىكند » . ( براى شرح بيشتر به كتاب احقاق الحق ، جلد پنجم ، صفحهء 623 به بعد ، و الغدير ، جلد 3 ، صفحهء 176 به بعد مراجعه شود ) .\r\nجالب اينكه « فخر رازى » در تفسير سورهء « حمد » در مورد جهر به  « بِسْمِ اللَّهِ الرَّحْمنِ الرَّحِيمِ »  ( بلند خواندن  « بِسْمِ اللَّهِ »  از « بيهقى » دانشمند معروف اهل سنّت ، از « ابو هريره » نقل مىكند كه پيامبر صلّى اللّه عليه و آله جهر به  « بِسْمِ اللَّهِ »  مىكرد ؛ سپس مىافزايد : عمر ، ابن عبّاس ، عبد اللّه بن عمر و عبد اللّه بن زبير نيز ، همگى جهر به  « بِسْمِ اللَّهِ »  مىكردند ؛ امّا على عليه السّلام به تواتر ثابت شده است كه همواره جهر به  « بِسْمِ اللَّهِ »  مىكرد و هر كس در دينش به على اقتدا كند ، به راه هدايت رفته و دليل بر آن ، حديث پيامبر صلّى اللّه عليه و آله است كه فرمود : « أللّهمّ أدر الحقّ مع علىّ حيث دار » ( تفسير كبير فخر رازى ، جلد اوّل ، صفحهء 204 و 205 ) .\r\n","page_name":" 363 ","page_number":363},
  {"content":"\r\n\r\nدر بيانات آن حضرت نيز شواهد روشنى بر اين اوصاف ديده مىشود . « 1 » سپس اضافه مىفرمايد : « زمانى كه شما تحت فرمان او در آييد ، و با انگشت به سوى او اشاره كنيد ( و همه تسليم فرمان او گرديد ، ) مرگ او فرا مىرسد ، و دورانش سپرى مىشود » . ( فإذا أنتم ألنتم له رقابكم ، و أشرتم إليه بأصابعكم ، جاءه الموت فذهب به ) .\r\nاشاره به اينكه : او زحمت فراوانى مىكشد ، تا شما را زير پرچم خويش گرد آورد و رهبرى او براى شما آن چنان مسلّم شود ، كه از هر سو به او اشاره كنيد ؛ ولى بعد از فراهم شدن مقدّمات پيروزى و اتّحاد شما ، دست تقدير او را از شما خواهد گرفت و شما بار ديگر پراكنده مىشويد و دشمنان مسلّط مىگردند .\r\nجمله‌هاى بالا مىتواند اشاره به همان چيزى باشد كه قبلا در سند همين خطبه آورديم ، كه اهل عراق در آن ماه كه امام عليه السّلام شربت شهادت نوشيد ، بيش از هر زمان ديگر ، گرد آن حضرت جمع شدند ؛ به گونه‌اى كه يك صد هزار لشكر ، هر 10 هزار تن تحت فرماندهى يك نفر ، آمادهء پيكار تحت فرمان آن حضرت با ستمگران شام شده بودند . ولى شهادت آن امام شيرازهء آنها را در هم ريخت .\r\nبعضى از شارحان نهج البلاغه تفسير ديگرى براى اين بخش از خطبه كرده‌اند و گفته‌اند كه اشاره به تمام دوران حضرت است ؛ ولى اين تفسير ، بسيار بعيد به نظر مىرسد ! چرا كه تعبيرات قبل از اين جمله ، خلاف اين معنا را مىرساند ؛ به خصوص اينكه ، اين خطبه بعد از خلافت آن حضرت ايراد شده و اشاره به آينده مىكند .\r\nامام عليه السّلام براى اينكه اصحاب و يارانش مأيوس نشوند ، آنها را به پيروزىهاى آينده بشارت مىدهد و مىفرمايد : « بعد از او مدّتى در انتظار خواهيد بود ، تا خداوند شخصى را ظاهر كند كه شما را جمع نمايد و پراكندگىتان را به جمعيّت مبدّل\r\n\r\n\r\n","description":"","footnote":"\r\n( 1 ) به شرح خطبهء پنجم و ششم نهج البلاغه ، در جلد اوّل از اين كتاب مراجعه شود .\r\n","page_name":" 364 ","page_number":364},
  {"content":"\r\n\r\nسازد » . ( فلبثتم بعده ما شاء اللّه حتّى يطلع اللّه لكم من يجمعكم ، و يضمّ نشركم ) .\r\nدر اينكه اين جمله‌ها اشاره به قيام كيست ؟ « مفسّران نهج البلاغه » دو احتمال داده‌اند : بعضى آن را اشاره به قيام حضرت مهدى عليه السّلام مىدانند و بعضى ديگر ، به قيام بنى عبّاس ؛ كه زندگى ننگين بنى اميّه را به طور كامل در هم پيچيدند و سايهء شوم آن گروه ظالم و فاسد و مفسد را ، از سر مسلمين كم كردند ؛ هر چند خود آنها به شكل ديگرى جنايات را آغاز نمودند .\r\nولى تفسير اوّل بسيار مناسبتر است ؛ چرا كه بنى عبّاس شايستهء اين تعبيرات در كلام امام عليه السّلام نبودند و مظالم آنها بر شيعيان على عليه السّلام و مردم عراق ، كمتر از مظالم بنى اميّه نبود . اضافه بر اين ، سخن در كسى است كه پرچمدار حق باشد و به يقين بنى عبّاس پرچمدار باطل بودند ! اين احتمال نيز در تفسير جملهء بالا داده شده كه منظور از اجتماع ياران حضرت بر گرد فرد يا افرادى در آينده ، تنها اجتماعى سياسى و نظامى نيست ؛ بلكه اجتماع فكرى و فرهنگى را نيز شامل مىشود و اين معنا در زمان امام باقر و امام صادق و امام على بن موسى الرضا عليهم السّلام تحقّق يافت و جمله‌هاى آخر اين خطبه را ، گواهى بر اين معنا گرفته‌اند .\r\nولى با توجّه به ناهماهنگى اين تفسير با جمله‌هاى پيشين كه از اجتماع سياسى و نظامى سخن مىگويد ، اين احتمال بعيد به نظر مىرسد .\r\nولى به هر حال ، هدف از بيان اين جملهء نفى آن چيزى است كه غالبا بعد از شكست‌ها بر افكار چيره مىشود و آن يأس و نوميدى و بدبينى است . مىفرمايد :\r\nاين موج به هر حال گذرا است و آينده‌اى روشن براى جامعهء اسلامى در پيش است ؛ نگران نباشيد ! در تأييد همين سخن ، در جمله‌هاى بعد مىافزايد : « بنابر اين ، به چيزى كه نيامده\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nدل نبنديد و نسبت به آنچه گذشته ، مأيوس و نگران نباشيد ؛ زيرا آن كس كه پشت كرده ، ممكن است يكى از پاهايش بلغزد و ديگرى برقرار ماند ؛ سپس هر دو با هم به جاى خود باز گردد ، ثابت شود ( و پيروزى بيافريند ) » . ( فلا تطمعوا في غير مقبل ، و لا تيأسوا من مدبر ، فإنّ المدبر عسى أن تزلّ به إحدى قائمتيه ، و تثبت الأخرى ، فترجعا حتّى تثبتا جميعا ) .\r\nدر واقع امام عليه السّلام به بيان دو قاعدهء كلّى مىپردازد كه در پيشامدها و حوادث سخت بايد به آن توجه داشت : نخست اين كه ، نبايد در اين گونه مواقع گرفتار خوش‌بينى افراطى شد و دل به چيزى بست كه هنوز مقدّمات آن فراهم نشده و به دنبال آن قيام نسنجيده‌اى صورت گيرد . و ديگر اين كه ، شكست‌ها و مشكلات نيز نبايد مايهء يأس گردد و آن را امام عليه السّلام تشبيه به كسى مىكند كه در جادّه‌اى حركت مىكند و ناگهان يك پاى او مىلغزد ؛ مردم خيال مىكنند براى هميشه سقوط كرد ! ولى چيزى نمىگذرد كه بر پاى ديگر تكيه مىكند و پاى اوّل را به جاى خود مىآورد و آمادهء حركت مىشود .\r\nبنابر اين ، در حوادث سخت اجتماعى ، در برابر امواج خروشان حادثه ، نبايد مأيوس شد و نسبت به حركات نسنجيده ، نبايد اميدوار بود .\r\nجمعى از شارحان نهج البلاغه « غير مقبل » را اشاره به امامان غير از مهدى عليه السّلام از اهل بيت عليهم السّلام دانسته‌اند و اين كه مىفرمايد :\r\nدر آنها طمع نداشته باشيد ، اشاره به اين است كه شرايط قيام براى آنها فراهم نيست و « مدبر » را اشاره به حضرت مهدى عليه السّلام دانسته‌اند كه نبايد از ظهورش در هيچ زمان مأيوس بود .\r\nولى اين تفسير ، با جمله‌هاى آخر اين قسمت از خطبه ابدا سازگار نيست ! چرا كه لغزش يك پا و سپس تكيه كردن بر پاى دوم و بازگشتن پاى لغزيده به جاى خود ، جز با تكلّف زياد بر آن حضرت تطبيق نمىكند .\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nاضافه بر اين ، تعبير به « مقبل » و « مدبر » به صورت نكره نشان مىدهد كه منظور بيان يك قاعدهء كلى است ، نه اشاره به يك مصداق شخصى و گرنه مناسب بود با الف و لام ذكر شود .\r\n\r\nنكته‌ها\r\n\r\n1 - رهبران الهى بايد چنين باشند !\r\nويژگىهايى كه امام عليه السّلام دربارهء خودش به طور غير مستقيم در عبارت بالا آورده است ؛ در واقع اشاره به اوصافى است كه در هر رهبر الهى مدير و مدبّر و با اقتدار بايد باشد .\r\nنخست اينكه : بايد سخنانش سنجيده و توأم با فكر و تروّى باشد . همان گونه كه در روايت ديگرى از امام عليه السّلام در نهج البلاغه آمده است :\r\n« لسان العاقل وراء قلبه ، و قلب الأحمق وراء لسانه ؛ زبان عاقل پشت قلب او قرار گرفته و قلب احمق پشت زبان او است . » « 1 » يعنى خردمندان نخست مىانديشند ، سپس سخن مىگويند ولى سفيهان ، نخست سخن مىگويند سپس پيرامون صحّت و بطلان كلام خود انديشه مىكنند ! ! ديگر اينكه : كارهايش سنجيده و همراه با تدبير و عاقبت انديشى است و پس از آگاهى از درستى كار ، آن را قاطعانه انجام مىدهد .\r\nدر حديثى از رسول خدا صلّى اللّه عليه و آله مىخوانيم كه فرمود : « إذا هممت بأمر فتدبّر عاقبته ، فإن يك خيرا و رشدا فاتّبعه ، و إن يك غيّا فاجتنبه ؛ هنگامى كه تصميم بر كارى گرفتى به عاقبت آن نيك بينديش ! اگر خوب است و نيكى آن آشكار است ، پيروى كن و اگر گمراهى است از آن بپرهيز . » « 2 »\r\n\r\n\r\n","description":"","footnote":"\r\n( 1 ) نهج البلاغه ، كلمات قصار ، شمارهء 40 .\r\n( 2 ) شرح نهج البلاغهء علّامهء خوئى ، جلد 7 ، صفحهء 159 .\r\n","page_name":" 367 ","page_number":367},
  {"content":"\r\n\r\n\r\n2 - شكست‌ها پل‌هاى پيروزى است !\r\nهنگام بروز حوادث سخت ، گروهى ناگهان از همه چيز مأيوس مىشوند ، يا به فعاليت‌هاى خام و ناپخته دست مىزنند و اين يأس مانع مهمّى از فعّاليت‌هاى حساب شدهء آيندهء آنها خواهد شد ؛ همان فعّاليت‌هايى كه ممكن است شكست را به پيروزى مبدّل سازد و ناكامى را به كاميابى .\r\nتوجّه عميق به دو نكته‌اى كه امام عليه السّلام در بالا فرمود مىتواند اين حالت منفى را بر طرف سازد . نخست اين كه ، از كارهاى شتاب زده و دلبستگى به آنچه مقدّمات آن فراهم نشده است بپرهيزند و ديگر اين كه ، از شكست‌هاى مقطعى و موردى مأيوس نشوند ؛ چرا كه مىشود با تجربه‌هاى شكست ، پل پيروزى ساخت .\r\nاضافه بر اين ، گاه الطاف خفيّهء الهى شامل حال انسان مىشود و وسايل پيروزى را آماده مىسازد . در حديثى از امام امير المؤمنين عليه السّلام طبق روايتى كه شيخ صدوق در امالى نقل كرده ، چنين مىخوانيم كه فرمود :\r\n« كن لما لا ترجو أرجى منك لما ترجو ؛ نسبت به چيزى كه اميدوار نيستى از چيزى كه اميد بدان دارى ، اميدوارتر باش ( نه نسبت به اوّلى مأيوس باش و نه دلبستگى به دومى داشته باش . ) » سپس امام عليه السّلام با ذكر سه مثال جالب ، اين مسأله را روشن مىسازد ؛ نخست مىفرمايد : « موسى بن عمران براى آوردن مقدارى آتش در بيابان سينا به راه افتاد ، ولى خداوند با او سخن گفت و به مقام نبوّت رسيد . و ملكهء سبا براى ديدار سليمان آمد ، امّا به افتخار اسلام و ايمان با سليمان مفتخر شد ، و ساحران فرعون ، به اميد تقرّب به او به مبارزهء با موسى عليه السّلام برخاستند ، ولى سرانجام به موسى عليه السّلام ايمان آوردند . » « 1 »\r\n\r\n\r\n","description":"","footnote":"\r\n( 1 ) امالى صدوق ، صفحهء 150 ، حديث 7 .\r\n","page_name":" 368 ","page_number":368},
  {"content":"\r\n\r\n\r\nبخش دوم\r\nألا إنّ مثل آل محمّد ، صلّى اللّه عليه و آله كمثل نجوم السّماء : إذا خوى نجم طلع نجم ، فكأنّكم قد تكاملت من اللّه فيكم الصّنائع ، و أراكم ما كنتم تأملون .\r\n\r\nترجمه\r\nآگاه باشيد ! آل محمّد صلّى اللّه عليه و آله همانند ستارگان آسمانند كه هر گاه يكى از آنها غروب كند ، ديگرى طلوع مىكند . گويا ( مىبينم در پرتو خاندان پيامبر صلّى اللّه عليه و آله ) نعمت‌هاى الهى بر شما كامل شده ، و آنچه را آرزو داشته‌ايد ، خدا به شما ارزانى داشته است .\r\n\r\nشرح و تفسير در پرتو آل محمّد صلّى اللّه عليه و آله\r\nدر قسمت پايانى اين خطبه ، امام عليه السّلام همهء مخاطبان خود را كه منحصر به معاصران خويش نيست ، مخاطب ساخته و مقام و موقعيّت اهل بيت را در عباراتى كوتاه ، امّا بسيار پر معنا براى آنها شرح مىدهد . مىفرمايد : « آگاه باشيد ! آل محمّد صلّى اللّه عليه و آله همانند ستارگان آسمانند كه هرگاه يكى از آنها غروب كند ، ديگرى طلوع مىكند » . ( ألا إنّ مثل آل محمّد ، صلّى اللّه عليه و آله كمثل نجوم السّماء : إذا خوى « 1 » نجم طلع نجم ) .\r\n\r\n\r\n","description":"","footnote":"\r\n( 1 ) « خوى » از مادّهء « خوى » ( بر وزن هوا ) به معناى غروب كردن و سقوط نمودن است .\r\n","page_name":" 369 ","page_number":369},
  {"content":"\r\n\r\nسپس در تكميل اين سخن مىافزايد : « گويا ( مىبينم ) در پرتو خاندان پيامبر صلّى اللّه عليه و آله ، نعمت‌هاى الهى بر شما كامل شده و آنچه را آرزو داشته‌ايد خداوند به شما ارزانى داشته است » . ( فكأنكم قد تكاملت من اللّه فيكم الصّنائع ، « 1 » و أراكم ما كنتم تأملوون ) .\r\nامام عليه السّلام در اين سخن كوتاه ، به چند نكته اشاره فرموده ؛ نخست اينكه :\r\nآل محمّد صلّى اللّه عليه و آله همانند ستارگانند كه قرآن مجيد دربارهء آنها مىفرمايد :  « وَ بِالنَّجْمِ هُمْ يَهْتَدُونَ »  ؛ آنها به وسيلهء ستارگان هدايت مىشوند » . « 2 » و در جايى ديگر مىفرمايد :  « وَ هُوَ الَّذِي جَعَلَ لَكُمُ النُّجُومَ لِتَهْتَدُوا بِها فِي ظُلُماتِ الْبَرِّ وَ الْبَحْرِ »  ؛ خداوند كسى است كه ستارگان را براى شما قرار داد ؛ تا در تاريكىهاى صحرا و دريا بوسيلهء آنها هدايت شويد » . « 3 » در زمان‌هاى قديم كه قطب نما اختراع نشده بود و جادّه‌ها به صورت امروز نبود ، قافله‌ها در صحراها ، و كشتىها در درياها ، در شب‌هاى تاريك به وسيلهء ستارگان آسمان راه را پيدا مىكردند و به منزل مقصود مىرسيدند و از ظلمات برّ و بحر رهايى مىيافتند .\r\nنجات در دنيا و آخرت و راهيابى به سعادت دارين نيز در پرتو هدايت آل محمّد عليهم السّلام امكان پذير است .\r\nمطلب ديگر اينكه : آسمان ، شب خالى از ستاره نمىشود ؛ هر زمان ستارگانى آرام و آهسته غروب مىكنند ، ستارگان ديگرى در افق مشرق ظاهر مىشوند ؛ اهل بيت پيامبر عليهم السّلام نيز چنين هستند ؛ هر امامى چشم از جهان فرو مىبندد ، امام ديگرى جاى او را مىگيرد تا نوبت به حضرت مهدى عليه السّلام رسد و با قيام خود جهان را پر از عدل و داد كند .\r\n\r\n\r\n","description":"","footnote":"\r\n( 1 ) « صنايع » جمع « صنيعه » در اين گونه موارد به معناى نعمت و احسان است .\r\n( 2 ) سورهء نحل ، آيهء 16 .\r\n( 3 ) سورهء انعام ، آيهء 97 .\r\n","page_name":" 370 ","page_number":370},
  {"content":"\r\n\r\nاين تعبير به خوبى نشان مىدهد كه سلسلهء امامت گسستنى و تعطيل بردار نيست . يا به تعبير ديگر : روى زمين از حجّت خدا ، هرگز خالى نمىماند و تعجّب در اين است كه بعضى از « شارحان نهج البلاغه » ( مانند ابن ابى الحديد ) هنگامى كه جمله‌هاى پيشين اين خطبه را تفسير مىكند ، مىگويد : اشاره به ظهور حضرت مهدى عليه السّلام است كه به عقيدهء طرفداران مذهب ما ، در آخر الزمان متولّد مىشود و قيام به عدالت مىكند .\r\nاگر اين گوينده در جمله‌هاى محل بحث - كه در ذيل خطبه آمده - دقّت مىكرد ، به اشتباه خود در اين سخن پى مىبرد ؛ ولى افسوس ! كه گاهى تعصّب‌ها اجازه نمىدهد تا قرينه‌اى به اين روشنى مورد توجّه قرار گيرد .\r\nآخرين مطلب اينكه : امام عليه السّلام مىفرمايد : پيروى از آل محمّد صلّى اللّه عليه و آله سبب مىشود كه به تمام آرزوهاى خويش برسيد و نعمت‌هاى خداوند بر شما به كمال خود برسد و اين دليل بر نقش مؤثّر اهل بيت در تكامل دينى و دنيوى در همهء زمانهاست و اينكه بعضى از شارحان نهج البلاغه آن را اشاره به زمان ظهور حضرت مهدى عليه السّلام دانسته‌اند ، سخنى است بدون دليل .\r\nاين احتمال نيز در تفسير جملهء بالا وجود دارد ، كه امام عليه السّلام مىفرمايد : خداوند همهء وسايل سعادت را براى شما فراهم كرده ، كه يكى از آنها وجود آل محمّد صلّى اللّه عليه و آله است .\r\n\r\nنكته‌ها\r\n\r\n1 - يك حديث پر معنا\r\nآنچه امام عليه السّلام در اين بخش از خطبه ، در مورد آل محمّد صلّى اللّه عليه و آله و تشبيه آنها به ستارگان آسمان بيان فرموده ، در واقع اقتباسى است از حديث معروف پيامبر\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nاكرم صلّى اللّه عليه و آله كه دربارهء آنها فرموده است : « ألنّجوم أمان لأهل الأرض من الغرق ، و أهل بيتي أمان لأمّتي من الإختلاف ؛ ستارگان ، مايهء امنيّت و نجات از غرق شدن براى اهل زمين هستند ( زيرا در مسافرت‌هاى دريايى ، با كمك ستارگان به مقصد مىرسيدند ) و اهل بيت من ، سبب امان و نجات امّتم از اختلافات هستند . » اين حديث را « حاكم نيشابورى » از علماى معروف اهل سنّت در كتاب « مستدرك » از « ابن عبّاس » نقل مىكند و به دنبال آن مىگويد :\r\n« هذا حديث صحيح الإسناد ؛ اين حديثى است كه سندش صحيح است » . « 1 » عدّهء ديگرى از معاريف اهل سنّت نيز ، اين حديث يا شبيه آن را از پيامبر اكرم صلّى اللّه عليه و آله نقل كرده‌اند ؛ از جمله « حموينى » در « فرائد السمطين » « ابن حجر » در « صواعق » ، « محمّد بن صبان » در « اسعاف الراغبين » و غير آنان بود . « 2 » مرحوم « علّامهء مجلسى » در بحث امامت « بحار الأنوار » بابى تحت عنوان « إنّهم أمان لأهل الأرض من العذاب » ذكر كرده ، كه در آن احاديث متعدّدى از طرق اهل بيت عليهم السّلام آورده و در ضمن تصريح مىكند كه « احمد بن حنبل » نيز در مسندش اين حديث را از پيامبر اكرم صلّى اللّه عليه و آله نقل كرده است . « 3 » روشن است كه تشبيه اهل بيت عليهم السّلام به ستارگان ، به دلالت التزامى بر آنچه كه امام عليه السّلام در خطبهء بالا فرموده نيز دلالت دارد ؛ چرا كه طبيعت ستارگان آسمان چنين است كه هر زمان يكى از آنها در افق مغرب غروب كند ، ديگرى در افق مشرق طلوع مىكند . اضافه بر اين ، تعبير « أمّتي » كه در حديث آمده ، نشان مىدهد كه تمام امّت پيامبر اكرم صلّى اللّه عليه و آله در طول زمان مىتوانند از هدايت‌هاى اهل بيت عليهم السّلام بهره‌مند شوند در نتيجه ، هميشه امامى از اهل بيت عليهم السّلام در ميان امّت خواهد بود .\r\n\r\n\r\n","description":"","footnote":"\r\n( 1 ) مستدرك حاكم ، جلد 3 ، صفحهء 149 . ( طبق نقل إحقاق الحق ، جلد 9 ، صفحهء 294 ) .\r\n( 2 ) براى آگاهى بيشتر به احقاق الحق ، جلد 9 ، صفحهء 294 تا 296 مراجعه شود .\r\n( 3 ) بحار الانوار ، جلد 27 ، صفحهء 308 به بعد .\r\n","page_name":" 372 ","page_number":372},
  {"content":"\r\n\r\n\r\n2 - آخرين مرحله تكامل نعمت‌هاى الهى\r\nاين نكته نيز قابل توجّه است كه تكامل نعمت‌هاى الهى در پرتو اهل بيت عليهم السّلام در هر زمان خواهد بود ، ولى نهايت كمال آن در عصر ظهور حضرت مهدى عليه السّلام ارواحنا فداه است . همان گونه كه در حديثى كه مرحوم « ابن ميثم » در شرح خطبهء بالا نقل كرده است ، استفاده مىشود . او مىگويد : من در خطبه‌اى از آن حضرت سخنى يافتم كه در واقع مىتواند شرح خطبهء مورد بحث باشد ؛ آنجا كه مىگويد :\r\n« يا قوم اعلموا علما يقينا ! إنّ الّذي يستقبل قائمنا من أمر جاهليّتكم ليس بدون ما استقبل الرّسول من أمر جاهليّتكم . . . و لعمري لينزعنّ عنكم قضاة السّوء ، و ليقبضنّ عنكم المراضين ( المرائين ) و ليعزلنّ عنكم أمراء الجور ، و ليطهّرنّ الأرض من كلّ غاشّ و ليعملنّ فيكم بالعدل ، و ليقومنّ فيكم بالقسطاس المستقيم ؛ اى مردم ! به يقين بدانيد جاهليّتى كه امام قائم ، ما با آن رو به رو مىشود ، كمتر از جاهليتى كه پيامبر اكرم صلّى اللّه عليه و آله با آن رو به رو شد ، نخواهد بود . . . و به جان خودم سوگند ! كه او تمام قضات فاسد را از جامعهء شما دور مىكند و امتياز طلبان و سازشكاران ( يا رياكاران ) را بر مىگيرد و حاكمان جور را معزول مىسازد و زمين را از هر خيانتكارى پاك مىكند و در ميان شما به عدل رفتار مىنمايد و معيارهاى صحيح را در ميان شما بر پا مىدارد . » « 1 »\r\n\r\n\r\n","description":"","footnote":"\r\n( 1 ) شرح نهج البلاغه ابن ميثم ، جلد 3 ، صفحهء 9 .\r\n","page_name":" 373 ","page_number":373},
  {"content":"\r\n . \r\n","description":"","footnote":"","page_name":" 374 ","page_number":374},
  {"content":"\r\n\r\n\r\nخطبهء 101 « 1 » و من خطبة له عليه السّلام و هي إحدى الخطب المشتملة على الملاحم\r\nاز خطبه‌هاى آن حضرت است كه در آن از حوادث آينده پرده بر مىدارد .\r\n\r\nخطبه در يك نگاه\r\nاين خطبه - همانگونه كه از عنوان بالا معلوم شد - به طور عمده دربارهء حوادث آينده سخن مىگويد و خطراتى كه مسلمانان ، مخصوصا مردم عراق را تهديد مىكند ، پيشگويى مىنمايد . ولى قبل از آن ، به دو بحث ديگر مىپردازد : نخست ، حمد و ثناى الهى و شهادت به يگانگى او ، توأم با نكات تازه ؛ و ديگر ، اظهار نگرانى از قيافهء منفى به خود گرفتن گروهى از مردم ، در برابر سخنان امام و پيشگويىهاى او .\r\n\r\n\r\n","description":"","footnote":"\r\n( 1 ) سند خطبه : در كتاب‌هايى كه مصادر خطبه‌هاى نهج البلاغه در آن ذكر مىشود ، سند ديگرى غير از آنچه « سيّد رضى » در اينجا آورده است ، ديده نشد ؛ گر چه در « نهج البلاغه چاپ جامعهء مدرسين ، با تحقيق مرحوم حجّة الاسلام آقاى دشتى » اسنادى براى اين خطبه ذكر شده است ، ولى پس از مراجعه به منابع اصلى و آدرس‌هايى كه در آن كتاب آمده ، معلوم شد آن هم اشتباه است .\r\n","page_name":" 375 ","page_number":375},
  {"content":"\r\n . \r\n","description":"","footnote":"","page_name":" 376 ","page_number":376},
  {"content":"\r\n\r\n\r\nبخش اوّل\r\nالحمد للّه الأوّل قبل كلّ أوّل ، و الآخر ، بعد كلّ آخر ، و بأوّليّته وجب أن لا أوّل له ، و بآخريّته وجب أن لا آخر له ، و أشهد أن لا إله إلّا اللّه شهادة يوافق فيها السّرّ الإعلان ، و القلب اللّسان .\r\n\r\nترجمه\r\nستايش مخصوص خداوندى است ! كه نخستين هستى است پيش از همهء نخستين‌ها ، و آخرين هستى است بعد از همهء آخرها ؛ به دليل نخست بودنش ، لازم است آغازى نداشته باشد و به دليل آخر بودنش ، واجب است پايانى برايش نباشد .\r\nو شهادت مىدهم كه معبودى ( جز ذات پاك ) اللّه نيست ؛ شهادتى كه درون و برون در آن هماهنگ است ، و دل با زبان هم صدا .\r\n\r\nشرح و تفسير با تمام وجود گواهى مىدهيم\r\nامام در آغاز اين خطبه ، مانند بسيارى از خطبه‌هاى ديگر ، از حمد و ثناى پروردگار و شهادت به وحدانيّت او شروع مىكند ؛ ولى براى رعايت موازين فصاحت و بلاغت در هر مورد ، نكته ، يا نكات تازه‌اى دربارهء صفات حق به كار مىبرد . مىفرمايد :\r\n« ستايش مخصوص خداوندى است كه نخستين هستى است ، قبل از همهء نخستين‌ها و آخرين هستى است بعد از همهء آخرها » . ( الحمد للّه الأوّل قبل كلّ أوّل ، و الآخر بعد كلّ آخر ) .\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nامام عليه السّلام در اينجا به سراغ ازليّت و ابديّت خداوند مىرود كه از مهمترين اوصاف اوست و اوصاف ديگر به آن باز مىگردد ؛ چرا كه در بحث صفات خدا گفته‌ايم : اساس صفات جمال و جلال او ، نامحدود بودن ذات پاك او از تمام جهات است و ازليّت و ابديّت ، بيان ديگرى از نامحدود بودن آن ذات مقدّس است .\r\nسپس به بيان دليل ، يا توضيحى در اين زمينه پرداخته ، مىفرمايد : « به دليل نخست بودنش ، لازم است آغازى نداشته باشد ؛ و به همين دليل آخر بودنش ، واجب است پايانى برايش نباشد » . ( و بأوّليّته وجب أن لا أوّل له ، و بآخريّته وجب أن لا آخر له ) .\r\nاين تعبير نكتهء لطيفى در بر دارد و آن اينكه : اوّل بودن خداوند ، اوّليت زمانى نيست ؛ بلكه اوّليت ذاتى و به معناى ازليّت است و روشن است ذاتى كه ازلى است ، آغازى از نظر زمان ندارد . همچنين آخريّت او ذاتى است ، نه زمانى و به معناى ابديّت است و چيزى كه ابدى است ، آخرى از نظر زمان ندارد .\r\nبعضى از « شارحان نهج البلاغه » در تفسير اين جمله ، احتمالات ديگرى داده‌اند كه با تعبيرات جمله‌هاى امام سازگار نيست .\r\nسپس به شهادت بر الوهيّت خداوند پرداخته ، چنين مىفرمايد : « و شهادت مىدهم كه معبودى جز ( ذات پاك ) اللّه نيست ؛ شهادتى كه درون و برون در آن هماهنگ ، و دل با زبان هم صدا است » . ( و أشهد أن لا إله إلّا اللّه شهادة يوافق فيها السّرّ الإعلان ، و القلب اللّسان ) .\r\nاين تعبير نشان مىدهد شهادتى ارزش دارد كه تمام وجود انسان را در بر گيرد و ظاهر و باطن و قلب و زبان ، در آن هماهنگ باشد . زيرا بسيارند كه شهادت به توحيد را بر زبان جارى مىكنند ، امّا دل آنها كانونى است از بت‌پرستى ؛ و بتكده‌اى است با انواع بتها ، و نيز بسيارند كسانى كه در دل گواهى به يكتايى حق مىدهند ، ولى به\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nهنگام عمل آثار شرك در آنها نمايان است : در برابر مال و مقام سجده مىكنند و در مقابل شهوات ، سر تعظيم فرود مىآورند ؛ در حالى كه در زبان و گاه در دل مىگويند :\r\n« معبودى جز خداى يكتا نيست ! » و مىدانيم همهء اينها ، از شاخه‌هاى نفاق است و چنين كسانى به حق در زمرهء منافقانند .\r\n\r\n","description":"","footnote":"","page_name":" 379 ","page_number":379},
  {"content":"\r\n . \r\n","description":"","footnote":"","page_name":" 380 ","page_number":380},
  {"content":"\r\n\r\n\r\nبخش دوّم\r\nأيّها النّاس ، لا يجرمنّكم شقاقي ، و لا يستهوينّكم عصياني ، و لا تتراموا بالأبصار عند ما تسمعونه منّى . فو الّذي فلق الحبّة و برأ النّسمة ، إنّ الّذي أنبّئكم به عن النّبيّ الأمّيّ صلّى اللّه عليه و آله ، ما كذب المبلّغ ، و لا جهل السّامع .\r\n\r\nترجمه\r\nاى مردم ! دشمنى و مخالفت با من ، شما را وادار به گناه نسازد ، و نافرمانى نسبت به من شما را به پيروى از هواى نفس نكشاند ، و به هنگام شنيدن سخنانم با ديدهء انكار به يكديگر نگاه نكنيد . سوگند به آن كس كه دانه را ( در دل خاك ) شكافت و بشر را آفريد ! آنچه را كه به شما خبر مىدهم ، از پيامبر امّى صلّى اللّه عليه و آله است . نه آن كس كه ( اين حقايق را ) به من ابلاغ كرده ، دروغ گفته است و نه شنونده جاهل بوده ، ( كه نتواند سخنان رسول خدا را به درستى حفظ كند ) .\r\n\r\nشرح و تفسير آنچه مىگويم عين واقعيّت است\r\nامام عليه السّلام در اين بخش ، در واقع مقدّمه چينى مىكند براى بخش بعد كه پرده از حوادث مهم آينده بر مىدارد و به مردم اطمينان مىدهد كه آنچه را دربارهء حوادث آينده پيشگويى مىكند ، واقعيّت‌هاى قطعى و يقينى است كه از پيامبر اكرم صلّى اللّه عليه و آله شنيده است و تخلّفى در آن وجود ندارد .\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nتعبيرات اين بخش نشان مىدهد كه امام عليه السّلام قبلا هم پيشگويىهايى كرده است و بعضى از منافقان كوردل ، يا مؤمنان ضعيف و ناآگاه با ديدهء انكار به آن نگريستند .\r\nمىفرمايد : « اى مردم ! دشمنى و مخالفت با من ، شما را وادار به گناه نسازد و نافرمانى نسبت به من شما را به پيروى از هواى نفس نكشاند . و به هنگام شنيدن سخنانم ، با ديدهء انكار به يكديگر نگاه نكنيد ! » .\r\n( أيّها النّاس ، لا يجر « 1 » منّكم شقاقي « 2 » ، و لا يستهوينّكم « 3 » عصياني ، و لا تتراموا بالأبصار ، عند ما تسمعونه منّي ) .\r\nاشاره به اينكه : كينه توزىها و لجاجت‌ها و حسادت‌ها در بسيارى از موارد ، انسان را به گناه مىكشاند و پرده‌اى در مقابل چشم او مىافكند و چهرهء حقيقت را نمىبيند .\r\nسپس مىافزايد : « سوگند به آن كس كه دانه را ( در دل خاك ) شكافت و بشر را آفريد ! آنچه را كه به شما خبر مىدهم ، از پيامبر امّى صلّى اللّه عليه و آله است . نه آن كس كه ( اين حقايق را ) به من ابلاغ كرده دروغ گفته است و نه شنونده ؛ جاهل بوده ، ( كه نتواند سخنان رسول خدا را به درستى حفظ كند ) » . ( فوالّذي فلق الحبّة ، و برأ « 4 » النّسمة ، « 5 » إنّ\r\n\r\n\r\n","description":"","footnote":"\r\n( 1 ) « يجرمنّ » از مادّهء « جرم » ( بر وزن جهر ) ( جرم بر وزن ظلم ، اسم مصدر است ) در اصل به معناى قطع كردن و بريدن است و از آنجا كه افراد گناهكار پيوند خود را با خدا قطع مىكنند ، اين كلمه به گناه نيز اطلاق شده است ، بنابر اين ، « لا يجرمنّكم » به معناى « شما را وادار به گناه نكند » مىباشد .\r\n( 2 ) « شقاق » در اصل به معناى شكاف است و به جنگ و منازعه و اختلاف نيز اطلاق مىشود ؛ چرا كه طرفين صفوف خود را از يكديگر جدا مىسازند و در جملهء بالا به معناى مخالفت و منازعه است .\r\n( 3 ) « يستهوينّ » از مادّهء « هوى » ( هواى نفس ) گرفته شده و مفهومش اين است كه شما را به پيروى هواى نفس وادار نكند .\r\n( 4 ) « برأ » از مادّهء « برء » ( بر وزن نرم ) گاه به معناى آفريدن و ايجاد كردن آمده و گاه به معناى دورى جستن و برائت از چيزى و در خطبه بالا به معناى اوّل است و اطلاق « برأ » ( بر وزن ظلم ) به معناى بهبودى و سلامتى به جهت آن است كه شخص از حالت اوّل كه بيمارى است ، جدا مىشود .\r\n( 5 ) « نسمه » در اصل به معناى وزش ملايم باد است و گاه به معناى نفس كشيدن آمده و به همين مناسبت ، به خود انسان هم كه داراى تنفّس است ، اطلاق مىشود .\r\n","page_name":" 382 ","page_number":382},
  {"content":"\r\n\r\nالّذي أنبّئكم به عن النّبيّ الأمّيّ صلّى اللّه عليه و آله ، « 1 » ما كذب المبلّغ ، و لا جهل السّامع ) .\r\nتعبيرى كه در سوگند بالا آمده از ابداعات امام امير المؤمنين عليه السّلام است و بارها در خطبه‌هاى نهج البلاغه ديده مىشود ، اشاره به نكتهء مهمّى است ! و آن اينكه مهمترين و پيچيده‌ترين مسئله در نظام عالم هستى ، مسئلهء حيات و زندگى است ؛ چه در عالم گياهان و چه در جهان انسانيّت ؛ و با تمام تلاش‌ها و كوشش‌هايى كه انسان‌هاى امروز در اين راه به كار گرفته‌اند ، هنوز اسرار مسئلهء حيات ، كشف نشده است . بنابر اين ، حيات و زندگى شاهكار آفرينش است و چيزى است كه مطالعهء دربارهء آن ، ما را به خدا مىرساند و نشان مىدهد اين پديدهء عجيب و شگفت‌انگيز ، چيزى نيست كه بدون علم و قدرت خالق توانا و دانايى به وجود آمده باشد . بنابر اين ، استفاده از اين اوصاف به هنگام قسم خوردن ، مفهوم برجسته‌اى را در اذهان ترسيم مىكند .\r\nبه هر حال ، هدف امام عليه السّلام اين است كه به مخاطبان خود اطمينان دهد كه آنچه دربارهء حوادث آينده مىگويم نه بر پايهء حدس و تخمين است و نه از قبيل پيشگويى كاهنان ؛ بلكه واقعيت‌هايى است كه از رسول خدا شنيده‌ام و من كسى نيستم كه در درك سخنان آن حضرت ، خطا كرده باشم . بنابر اين ، آنچه مىگويم عين حقيقت است و مىخواهم با اين پيشگويى ، شما را آماده سازم تا بتوانيد خطرات حوادث سخت آينده را به حداقل برسانيد .\r\nدر حديثى مىخوانيم : هنگامى كه آيهء  « وَ تَعِيَها أُذُنٌ واعِيَةٌ »  ؛ و گوش‌هاى شنوا آن را حفظ كند » « 2 » نازل شد ، پيامبر اكرم صلّى اللّه عليه و آله به على عليه السّلام فرمود : « سألت اللّه تعالى أن يجعلها\r\n\r\n\r\n","description":"","footnote":"\r\n( 1 ) تعبير به « امّى » ( درس نخوانده يا كسى كه منسوب به امّ يعنى مادر است و جز در دامان مادر مطلبى فرا نگرفته ) اشارهء لطيفى به اين نكته است كه پيامبر اكرم صلّى اللّه عليه و آله با اينكه اصلا درسى نخوانده بود ، هم از گذشته خبر مىداد و هم از آينده و اين يكى از نشانه‌هاى ارتباط او با خداوند است .\r\n( 2 ) سورهء حاقه ، آيهء 12 .\r\n","page_name":" 383 ","page_number":383},
  {"content":"\r\n\r\nأذنك يا علىّ ! قال عليه السّلام : فما نسيت شيئا بعد ذلك ؛ من از خدا خواستم كه گوش تو را اى على از آن گوش‌هاى شنوا قرار دهد و على عليه السّلام مىفرمايد : از آن به بعد ، هر چه را شنيدم هرگز فراموش نكردم » . « 1 »\r\n\r\n\r\n","description":"","footnote":"\r\n( 1 ) كفاية الطالب كنجى ، صفحهء 40 . شبيه اين معنا را بسيارى از مفسّران اهل سنّت مانند : « قرطبى » در تفسير « جامع الاحكام » و « برسوى » در « روح البيان » و « آلوسى » در « روح المعانى » ذيل آيهء 12 سورهء حاقه آورده‌اند .\r\n","page_name":" 384 ","page_number":384},
  {"content":"\r\n\r\n\r\nبخش سوم\r\nلكأنّي أنظر إلى ضلّيل قد نعق بالشّام ، و فحص براياته في ضواحي كوفان ، فإذا فغرت فاغرته ، و اشتدّت شكيمته ، و ثقلت في الأرض وطأته ، عضّت الفتنة أبناءها بأنيابها ، و ماجت الحرب بأمواجها ، و بدا من الأيّام كلوحها ، و من اللّيالي كدوحها . فإذا أينع زرعه ، و قام على ينعه ، و هدرت شقاشقه ، و برقت بوارقه ، عقدت رايات الفتن المعضلة ، و أقبلن كاللّيل المظلم ، و البحر الملتطم . هذا ، و كم يخرق الكوفة من قاصف و يمرّ عليها من عاصف و عن قليل تلتفّ القرون بالقرون ، و يحصد القائم ، و يحطم المحصود !\r\n\r\nترجمه\r\nگويا مىبينم شخصى بسيار گمراه و گمراه كننده ، بر مردم شام مسلّط شده ، و همچون حيوانات بر آنها بانگ مىزند و ( آن قدر پيشروى مىكند كه ) پرچم‌هاى خويش را در اطراف كوفه نصب مىنمايد . هنگامى كه او دهن باز مىكند و طغيانش به اوج مىرسد و جاى پايش در زمين محكم مىگردد و فتنه ، فرزندان خود را با دندان‌هايش مىگزد ، و امواج جنگ ، به حركت در مىآيد ؛ چهرهء عبوس روزها ظاهر مىشود و درد و رنج و مشقّت شب‌ها نمايان مىگردد و هنگامى كه كشت ( آن ظالم گمراه ) به مرحلهء درو مىرسد ، براى چيدنش به پا مىخيزد ، به هيجان در مىآيد و برق شمشيرش مىدرخشد ؛ در آن هنگام ، پرچم‌هاى فتنه‌هاى پيچيده ( بر ضدّ او )\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nبه اهتزاز در مىآيد و ( دشمنانش ) همچون شب تار ، و درياى متلاطم روى مىآورند .\r\nچه طوفان‌هاى سختى شهر كوفه را مىشكافد ! و چه تندبادهايى كه بر آن مىگذرد و به زودى گروههاى مختلف به جان هم مىافتند ؛ آنان كه سرپا هستند درو مىشوند و آنها كه از پا افتاده‌اند ، لگد مال مىگردند ! .\r\n\r\nشرح و تفسير فتنهء حاكمان شام و سرانجام دردناكشان\r\nامام عليه السّلام در اين بخش - كه در واقع بخش اصلى خطبه است - از روى حوادث وحشتناكى كه در آينده در انتظار مردم عراق خواهد بود ، پرده بر مىدارد و با دقّت هر چه تمام‌تر ، جزئيّات بعضى از اين حوادث دردناك را تشريح مىكند تا شايد مردم آماده شوند و با هوشيارى بتوانند ضايعات آن را به حداقل برسانند . مىفرمايد :\r\n« گويا مىبينم شخصى بسيار گمراه و گمراه كننده بر مردم شام مسلط شده ، و همچون حيوانات بر آنها بانگ مىزند و ( آن قدر پيشروى مىكند كه ) پرچم‌هاى خويش را در اطراف كوفه نصب مىنمايد ! » ( لكأنّي أنظر إلى ضلّيل « 1 » قد نعق « 2 » بالشّام ، و فحص « 3 » براياته في ضواحي كوفان « 4 » ) .\r\nسپس در توضيح بيشترى پيرامون اين فاجعهء بزرگ مىافزايد : « هنگامى كه او دهن باز مىكند ، و طغيانش به اوج مىرسد ، و جاى پايش در زمين محكم مىگردد فتنه ، فرزندان خود را با دندان‌هاى خويش مىگزد ، و امواج جنگ به حركت در\r\n\r\n\r\n","description":"","footnote":"\r\n( 1 ) « ضلّيل » از مادّهء « ضلال » به معناى گمراهى گرفته شده ، و به معناى كسى است كه بسيار گمراه است و طبعا ، هم گمراه است و هم گمراه كننده .\r\n( 2 ) « نعق » از مادّهء « نعق » ( بر وزن نعل ) در اصل به معناى صداى كلاغ است ؛ سپس به صداهايى كه براى حركت حيوانات و امر و نهى آنها گفته مىشود ، اطلاق شده و تعبير بالا اشاره به آن است كه بنى اميّه گروهى از مردم شام را تحميق كرده بودند و همچون حيوانات به هر جا مىخواستند ، مىبردند .\r\n( 3 ) « فحص » از مادّهء « فحص » به معناى بحث و جستجو است .\r\n( 4 ) « كوفان » به معناى كوفه است و در اصل به معناى تپه شن‌هاى دايره مانند و سرخ رنگ است .\r\n","page_name":" 386 ","page_number":386},
  {"content":"\r\n\r\nمىآيد ، چهرهء عبوس روزگار ظاهر مىشود ، و درد و رنج و مشقّت شبها ، نمايان مىگردد ! » ( فإذا فغرت « 1 » فاغرته ، و اشتدّت شكيمته « 2 » ، و ثقلت في الأرض و طأته ، عضّت الفتنة أبناءها بأنيابها ، و ماجت الحرب بأمواجها ، و بدا من الأيّام كلوحها « 3 » ، و من اللّيالي كدوحها « 4 » ) .\r\nدر اين كه منظور از اين فرد « ضلّيل » ( گمراه و گمراه كننده ) كيست ؟ شارحان نهج البلاغه به طور عمده دو قول دارند : بعضى معتقدند كه منظور « معاويه » است كه بعد از شهادت امير مؤمنان عليه السّلام و به اصطلاح صلح با امام حسن عليه السّلام مردم عراق را در تحت شديدترين فشارها قرار داد و آنچه را در جمله‌هاى بالا آمد ، در عمل پياده كرد ؛ ولى جمعى ديگر معتقدند منظور « عبد الملك بن مروان » است كه جنايتكار معروف تاريخ اسلام ، يعنى « حجّاج » از طرف او بر كوفه و عراق مسلّط شد و ظلم و ستمى نبود كه انجام ندهد ! ولى هر چه هست اشاره به حاكمان بيدادگر بنى اميّه مىباشد .\r\nجمله « عصّنت الفتنة أبناءها بأنيابها ؛ فتنه فرزندان خود را با دندان مىگزد » اشاره به اين است كه اين آشوبها و فتنه‌ها حتّى دامن فتنه‌گردان را نيز رها نمىكند ! آنها نيز با اختلافات داخلى به جان هم مىافتند و يا دشمنانشان - آن گونه كه در تاريخ اسلام آمده - به پا مىخيزند و طعم تلخ ظلم و بيدادگرى را به آنان نيز مىچشانند و در هر حال ، فضاى جهان اسلام تاريك مىشود و پير و جوان و خرد و كلان در امواج فتنه غرق مىشوند .\r\n\r\n\r\n","description":"","footnote":"\r\n( 1 ) « فغرت » از مادّهء « فغر » ( بر وزن فقر ) به معناى گشودن دهان است .\r\n( 2 ) « شكيمه » در اصل به معناى دهان بند حيوان است ( قطعه فلزى كه متصل به افسار است و در دهن حيوان قرار مىگيرد ؛ ) سپس به هر گونه فشار اطلاق شده است و در جملهء بالا به همين معناست .\r\n( 3 ) « كلوح » به معناى عبوس بودن است .\r\n( 4 ) « كدوح » به معناى شدّت تلاش و كوشش است ، آنچنان كه در وجود انسان اثر كند و در اصل به معناى خراش نهادن بر چيزى است .\r\n","page_name":" 387 ","page_number":387},
  {"content":"\r\n\r\nسپس در ادامه اين سخن مىافزايد : « هنگامى كه كشت او ( آن ظالم گمراه ) به مرحلهء درو مىرسد ، براى چيدنش به پا مىخيزد و به هيجان در مىآيد ، و برق شمشيرش مىدرخشد ، در آن هنگام ، پرچم‌هاى فتنه‌هاى سخت ( بر ضدّ او ) به اهتراز در مىآيد ، و ( دشمنانش ) همچون شب تار و درياى متلاطم ، روى مىآورند ! » ( فإذا أينع زرعه و قام على ينعه « 1 » ، و هدرت شقاشقه « 2 » ، و برقت بوارقه ، عقدت رايات الفتن المعضلة ، و أقبلن كاللّيل المظلم ، و البحر الملتطم ) .\r\nاشاره به اين كه دوران حكومت آنها ديرى نمىپايد و اين گمراهان ستمگر ، از كار خود بهره چندانى نمىگيرند و به زودى پرچم‌هاى مخالفان برافراشته مىشود و از هر سو آنها را احاطه مىكند . ممكن است اين جمله‌ها اشاره به قيام بنى عبّاس بر ضد بنى اميّه باشد .\r\n19660 و در پايان چنين مىفرمايد : « اضافه بر اينها ، چه طوفانهاى سخت و پر صدايى شهر كوفه را مىشكافد ، و چه تندبادهايى كه بر آن مىگذرد ، و به زودى دسته‌هاى مختلف به جان هم مىافتند ؛ آنان كه سر پا هستند درو مىشوند ، و آنها كه از پا افتاده‌اند لگدمال مىگردند ! » ( هذا ، و كم يخرق الكوفة من قاصف ، و يمرّ عليها من عاصف ، و عن قليل تلتفّ القرون بالقرون ، و يحصد القائم ، و يحطم المحصود ) .\r\nجالب اينكه آنچه را امام عليه السّلام در اين جمله‌هاى كوتاه و پر معنا بيان فرموده ، در فاصلهء كمى به وقوع پيوست ؛ سرزمين « عراق » و به خصوص « كوفه » با فتنه‌هاى بنى اميّه و سپس بنى عبّاس در هم كوبيده شد ؛ و اين شهر بزرگ ، پيوسته مركز طوفان سخت حوادث و تندبادهاى فتنه‌ها بود و هر كس ، كمى با تاريخ « كوفه » آشنا باشد ، عمق كلمات امام را در جمله‌هاى بالا به خوبى درك مىكند .\r\n\r\n\r\n","description":"","footnote":"\r\n( 1 ) « ينع » به معناى رسيدن ميوه است ؛ سپس به هر گونه پختگى و آمادگى براى گرفتن نتيجه اطلاق شده است .\r\n( 2 ) « شقاشق » جمع « شقشقه » به معناى پوسته‌اى است مانند بادكنك كه شتر به هنگام هيجان از دهان خود بيرون مىآورد ؛ سپس به هر گونه هيجان ، اطلاق شده است .\r\n","page_name":" 388 ","page_number":388},
  {"content":"\r\n\r\nتعبير « تلتفّ القرون بالقرون » ( با توجه به اينكه « تلتفّ » به معناى به هم پيچيدن و « قرون » جمع « قرن » به معناى گروهى از مردم است ) اشاره به جنگهاى سختى است كه اقوام مختلف در سرزمين عراق و كوفه با يكديگر داشتند ؛ مخصوصا درگيريهاى بنى اميّه و بنى عبّاس ! .\r\nجملهء « يحصد القائم ، و يحطم المحصود ! » كنايهء لطيفى است از آسيب‌هايى كه در طول اين حوادث به همهء مردم مىرسد : آنها كه سر پا هستند ، به زمين مىخورند و آنها كه به زمين افتاده‌اند ، پايمال مىشوند ! « ابن ابى الحديد » در شرح خود جملهء « يحصد القائم » را كنايه از قتل امراى بنى اميّه در ميدان جنگ گرفته و جملهء « و يحطم المحصود » را كنايه از كشتن اسيران ، با شكنجه‌هاى سخت مىداند كه نمونه‌هاى آن در تاريخ مذكور است .\r\nولى آنچه را « ابن ابى الحديد » ذكر كرده است ، در واقع بعضى از مصاديق مفهوم گستردهء جملهء بالاست .\r\n\r\nنكته‌ها\r\n\r\n1 - ملاحم چيست ؟\r\n« ملاحم » جمع « ملحمه » در اصل به معناى واقعهء مهمى است كه توأم با فتنه باشد .\r\nدر بسيارى از خطبه‌هاى نهج البلاغه به مواردى برخورد مىكنيم كه امير مؤمنان على عليه السّلام از فتنه‌هاى مهمّى كه مردم در پيش داشتند ، خبر مىدهد و در بسيارى از موارد ، جزئيّات آن را نيز تشريح مىفرمايد و با صراحت مىفرمايد : « من اينها را از پيشوايم پيغمبر اكرم صلّى اللّه عليه و آله آموختم » .\r\nبه نظر مىرسد كه هدف امام عليه السّلام از اين پيشگويىها ، دو چيز بوده است : نخست اينكه ، به خاطر محبّتى كه امام عليه السّلام به مردم داشته ، آنان را آماده كند ، تا ضايعات اين\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nفتنه‌ها به حداقل برسد ؛ درست مثل اينكه شخص آگاهى مردم را از آمدن سيل ، يا زلزله با خبر كند ؛ گرچه مردم نمىتوانند جلو آن را بگيرند ، ولى با داشتن آگاهى قبلى ، مىتوانند خطرات آن را كم كنند .\r\nديگر اينكه ، به آنها بفهماند كوتاهى در جهاد ، تنبلى و سستى و اختلاف‌هاى گوناگون و در يك جمله : « ارتكاب گناهان عظيم » چنين حوادثى را در پيش دارد ؛ شايد بيدار شوند و توبه كنند و به راه خدا باز گردند .\r\nدر اين زمينه ، در خطبه‌هاى مناسب ديگر از جمله خطبهء 128 و 138 كه شباهت زيادى با خطبهء بالا دارد ، بحث خواهيم كرد .\r\n\r\n2 - كوفه كانون طوفان‌ها و بحران‌ها\r\nهر كس آشنايى مختصرى با تاريخ « كوفه » داشته باشد مىداند يكى از پرحادثه‌ترين بلاد اسلام در طول تاريخ ، شهر « كوفه » و اطراف آن بوده است و به تعبير ديگر : صحنه‌هاى بوده براى نشان دادن عمق جنايات جمعى از جنايتكاران بنى اميّه و بنى عبّاس و اعمال خشونت‌بار بىنظير اين درندگان انسان نما ؛ كه انسان از خواندن آن در صفحات تاريخ ، وحشت مىكند ! پس واى به حال آنها كه اين صحنه‌ها را با چشم مىديدند ! ! ما قسمت‌هاى زيادى از تاريخ كوفه و حوادث مرگبار آن را در ذيل خطبهء 25 و 47 در جلد دوّم و خطبهء 87 در جلد سوّم آورده‌ايم و نيازى به تكرار نيست .\r\n\r\n","description":"","footnote":"","page_name":" 390 ","page_number":390},
  {"content":"\r\n\r\n\r\nخطبهء 102 « 1 » و من خطبة له عليه السّلام تجري هذا المجرى و فيها ذكر يوم القيامة و احوال النّاس المقبلة\r\nاين خطبه نيز همانند خطبهء سابق ، به حوادث آينده اشاره دارد و در ابتدا به حوادث سخت روز قيامت نيز اشاره‌اى مىكند .\r\n\r\nخطبه در يك نگاه\r\nاين خطبه از دو بخش تشكيل يافته : بخش اوّل كه قسمت كوتاهى است ، اشاره به حوادث سخت روز رستاخيز دارد ، كه خداوند اوّلين و آخرين را براى رسيدگى به حساب دقيق و دادن پاداش و كيفر اعمالشان جمع مىكند .\r\nدر بخش دوم اشاره به فتنه‌هاى وحشتناكى دارد كه همچون پاره‌هاى شب تاريك روى مىآورند و مردم را در فشار شديد قرار مىدهند و سرانجام گروهى از مجاهدان راستين ، در برابر آنها به پا مىخيزند . امام عليه السّلام در اين بخش مخصوصا روى شهر بصره انگشت مىگذارد و به فتنه‌هايى كه دامن اين شهر را مىگيرد ، اشاره مىكند .\r\n\r\n\r\n","description":"","footnote":"\r\n( 1 ) سند خطبه : اين خطبه در منابعى كه قبل از « سيّد رضى » نگاشته شده ، به دست نيامده ؛ ولى در هر حال ، به نظر مىرسد كه جزئى از خطبهء 128 - كه به خواست خدا به زودى به شرح آن خواهيم پرداخت - مىباشد ؛ ولى در كتاب‌هايى كه بعد از « سيّد رضى » نوشته شده ، ديده مىشود .\r\n","page_name":" 391 ","page_number":391},
  {"content":"\r\n . \r\n","description":"","footnote":"","page_name":" 392 ","page_number":392},
  {"content":"\r\n\r\n\r\nبخش اوّل\r\nو ذلك يوم يجمع اللّه فيه الأوّلين و الآخرين لنقاش الحساب ، و جزاء الأعمال ، خضوعا ، قياما ، قد ألجمهم العرق ، و رجفت بهم الأرض ، فأحسنهم حالا من وجد لقدميه موضعا ، و لنفسه متّسعا .\r\n\r\nترجمه\r\nآن روز روزى است كه خداوند ، اوّلين و آخرين را براى حساب‌رسى دقيق و دادن جزاى اعمال جمع مىكند ، در حالى كه همه با خضوع ( و وحشت ) به پا خاسته‌اند ! اين در حالى است كه عرق ( از سر و رويشان فرو مىريزد ، به گونه‌اى كه ) بر دهانشان لجام زده ، و لرزش زمين ، تمام اندامشان را به حركت در مىآورند و بهترين حال براى كسانى كه در عرصهء محشر حاضرند حال كسى است كه جاى پايى پيدا كند و يا محلّى براى خود به دست آورد !\r\n\r\nشرح و تفسير وحشت عظيم محشر !\r\nهمان گونه كه در بالا اشاره شد ، امام عليه السّلام در بخش اوّل اين خطبه ، جهت آماده سازى دل‌ها ، اشاره به وضع مردم در روز قيامت مىكند و در عباراتى كوتاه و تكان دهنده ، ويژگىهاى وحشت‌انگيز آن روز را شرح مىدهد . مىفرمايد : « آن روز روزى است كه خداوند اوّلين و آخرين را براى رسيدگى به حساب دقيق و دادن\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nجزاى اعمال ، جمع مىكند ؛ در حالى كه همه ، با خضوع ( و وحشت ) به پا خاسته‌اند ! » .\r\n( و ذلك يوم يجمع اللّه فيه الأوّلين و الآخرين لنقاش الحساب ، و جزاء الأعمال ، خضوعا ، قياما ) .\r\nتعبير به « اوّلين » و « آخرين » اشاره به اين حقيقت است كه قيامت و حساب اعمال ، براى همه انسان‌ها در يك روز و يك زمان خواهد بود ؛ همان گونه كه قرآن مجيد مىفرمايد :  « وَ كُلُّهُمْ آتِيهِ يَوْمَ الْقِيامَةِ فَرْداً »  ؛ و همگى روز رستاخيز ، تك و تنها نزد او حاضر مىشوند . » « 1 » و در جاى ديگر مىفرمايد :   « قُلْ إِنَّ الْأَوَّلِينَ وَ الْآخِرِينَ لَمَجْمُوعُونَ إِلى مِيقاتِ يَوْمٍ مَعْلُومٍ »   ؛ بگو اوّلين و آخرين همگى در روز معيّنى گردآورى مىشوند » . « 2 » تعبير به « نقاش » كه به معناى دقّت در محاسبه است ، نشان مىدهد در آن روز كمترين و كوچك‌ترين اعمال مورد حساب قرار مىگيرد و به آن پاداش يا كيفر داده مىشود .\r\nتعبير به « خضوع » و « قيام » اشاره به اين است كه مردم در روز قيامت همچون كسانى هستند كه در دادگاهها ، در برابر قضات عدل ، حاضر مىشوند و در حالى كه ايستاده‌اند آثار وحشت در آنها نمايان است .\r\nدر آيات قرآن نيز به اين معانى اشاره شده ؛ در يك جا مىفرمايد :  « خُشَّعاً أَبْصارُهُمْ »  ؛ در حالى كه چشمانشان از شدت وحشت به زير افتاده . . . » « 3 » و در جايى ديگر مىفرمايد :  « يَوْمَ يَقُومُ النَّاسُ لِرَبِّ الْعالَمِينَ »  ؛ روزى كه مردم در پيشگاه پروردگار جهانيان مىايستند » . « 4 »\r\n\r\n\r\n","description":"","footnote":"\r\n( 1 ) سورهء مريم ، آيهء 95 .\r\n( 2 ) سورهء واقعه ، آيات 49 - 50 .\r\n( 3 ) سورهء قمر ، آيهء 7 .\r\n( 4 ) سورهء مطففّين ، آيهء 6 .\r\n","page_name":" 394 ","page_number":394},
  {"content":"\r\n\r\nسپس مىافزايد : آنها در حالى در دادگاه عدل الهى حاضر مىشوند كه « عرق ( از سرو رويشان فرو مىريزد به گونه‌اى كه ) بر دهانشان لجام زده ، و لرزش زمين تمام اندامشان را مىلرزاند » . ( قد ألجمهم العرق ، و رجفت « 1 » بهم الأرض ) .\r\nآيا اين عرق ريزان شديد ، به خاطر گرمى فضاى محشر است ، يا از شدّت شرمندگى و خجالت ، و يا هر دو ؟ ! و نيز لرزش زمين آيا به خاطر اعمال آنهاست ، يا طبيعت دادگاه عدل الهى اين چنين است ، تا همه به فكر خويش باشند و به آنچه انجام داده‌اند بى كم و كاست اعتراف كنند ؟ ! هر چه باشد محيط رعب‌آور عجيبى است .\r\nدر آيات و روايات اسلامى نيز اشارات زيادى به عوامل و اسباب وحشت‌زاى روز محشر شده است . ( خداوند همهء ما را حفظ كند و در آن روز ، مشمول الطاف كريمانه‌اش قرار دهد ! ) .\r\nبعضى از شارحان نهج البلاغه در اينجا - مانند بسيارى ديگر از موارد - اصرار دارند كه الفاظ بالا را كنايه از امور باطنى و روحانى بدانند ؛ در حالى كه هيچ نيازى به اين گونه تأويلها كه شاهد و قرينه‌اى ندارد ، نيست و اگر ما باب اين گونه تأويلات را در آيات و روايات بگشاييم ، باب « تفسير به رأى » گشوده مىشود و هر كس آنچه را تمايل به آن دارد ، از آيات و روايات مىفهمد و به شيوهء بعضى از روشنفكر نمايان « قرائت‌هاى جديد در آيات و روايات » شروع مىشود ، در اين صورت مسلّم است كه اصالت همهء متون مذهبى مخدوش مىگردد و چيزى براى استدلال بر مسايل عقيدتى و عملى باقى نمىماند .\r\nامام عليه السّلام در پايان اين بخش ، به يكى ديگر از مشكلات عظيم صحنهء قيامت اشاره كرده ، مىفرمايد : « بهترين حال براى كسانى كه در عرصهء محشر حاضرند ، حال كسى\r\n\r\n\r\n","description":"","footnote":"\r\n( 1 ) « رجف » از مادّهء « رجف » ( بر وزن ربط ) به معناى اضطراب و لرزهء شديد است و از آنجا كه اخبار فتنه‌انگيز ، مايهء اضطراب جامعه مىشود ، به آن « اراجيف » مىگويند .\r\n","page_name":" 395 ","page_number":395},
  {"content":"\r\n\r\nاست كه جاى پايى پيدا كند ، يا محلّى براى خود به دست آورد » . ( فأحسنهم حالا من وجد لقدميه موضعا ، و لنفسه متّسعا ) .\r\nاين تعبير اشاره به يكى از مشكلات عظيم صحنهء محشر است كه بر اثر كثرت جمعيّت و ضيق مكان حاصل مىشود و از تعبيرات روايات بر مىآيد كه هول محشر و وحشت حساب رسى اعمال ، مسألهء عامّى است كه همهء حاضران در محشر را فرا مىگيرد ؛ چرا كه حتّى نيكوكاران از حساب‌رسى دقيق پروردگار ، بيم‌ناكند ! هول محشر عوامل فراوانى دارد كه يكى از آنها همان ضيق مكان است كه در جملهء بالا آمده است .\r\n\r\n","description":"","footnote":"","page_name":" 396 ","page_number":396},
  {"content":"\r\n\r\n\r\nبخش دوّم\r\nو منها : در قسمت ديگرى از اين خطبه آمده است :\r\nفتن كقطع اللّيل المظلم ، لا تقوم لها قائمة ، و لا تردّ لها راية ، تأتيكم مزمومة مرحولة : يحفزها قائدها ، و يجهدها راكبها ، أهلها قوم شديد كلبهم ، قليل سلبهم ، يجاهدهم في سبيل اللّه قوم أذلّة عند المتكبّرين ، في الأرض مجهولون ، و في السّماء معروفون . فويل لك يا بصرة عند ذلك ، من جيش من نقم اللّه ! لا رهج له ، و لا حسّ ، و سيبتلى أهلك بالموت الأحمر ، و الجوع الأغبر ) .\r\n\r\nترجمه\r\n( در آينده ) فتنه‌هايى خواهد بود ، همچون پاره‌هاى شب تاريك كه هيچ كس نمىتواند در برابر آن بايستد ، و هيچ پرچمى از پرچمهاى آن به عقب رانده نمىشود ( و شكست دامان آنها را نمىگيرد ؛ ) همچون شترى مهار شده ، و جهاز نهاده - كه زمام دارش آن را مىكشد ، و سوارش به سرعت آن را مىراند - به سوى شما مىآيد ؛ اين فتنه‌گران ، جمعيّتى هستند كه ضربهء آنها بسيار شديد ولى تلفات خود آنها بسيار كم است . ( سرانجام ) گروهى ( در برابر آنها به پا مىخيرند و ) در راه خدا با آنها نبرد مىكنند ( و فتنه‌گران را در هم مىشكنند ) . آنها جمعيّتى هستند كه نزد متكبّران و گردنكشان خوارند . در زمين گم‌نامند ، و در آسمان معروفند .\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nدر آن هنگام ، واى بر تو اى بصره ! از لشكرى كه به عنوان كيفر الهى بدون گرد و غبار و بى سر و صدا به تو حمله‌ور مىشوند و به زودى ساكنانت به مرگ سرخ ، و گرسنگى شديدى كه رنگ چهره آنها را دگرگون مىسازد ، مبتلا خواهند شد .\r\n\r\nشرح و تفسير به هوش باشيد ، فتنه‌ها در پيش است !\r\nدر اين بخش از خطبه ، باز امام عليه السّلام به پيشگويى دقيق ديگرى پيرامون يكى ديگر از فتنه‌هايى كه در انتظار مردم عراق است و كانون آن به خصوص بصره مىباشد ، اشاره مىكند ، شايد مردم با شنيدن آن ، آمادگى دفاع بيشترى پيدا كنند و ضايعات و تلفاتشان در اين فتنه كم شود و نيز از كيفر الهى كه گاه به صورت فتنه‌ها ظاهر مىشود ، بترسند و راه راست را در پيش گيرند . مىفرمايد : « فتنه‌هايى است همچون پاره‌هاى شب تاريك ، كه هيچ كس نمىتواند در برابر آن بايستد و هيچ پرچمى از پرچم‌هاى آن به عقب رانده نمىشود ( و شكست ، دامن آنها را نمىگيرد ) » ( فتن كقطع « 1 » اللّيل المظلم ، لا تقوم لها قائمة ، و لا تردّ لها راية ) .\r\nاشاره به اينكه ، گردانندگان اين فتنه بسيار قوى و زورمندند و حساب شده وارد ميدان مىشوند و فضاى جامعه را تيره و تار مىسازند .\r\nدر تكميل اين معنا مىافزايد : « اين فتنه‌ها به سوى شما مىآيد ، همچون شترى مهار شده و جهاز بر پشت نهاده كه زمام دارش آن را مىكشاند و سوارش به سرعت آن را مىراند » . ( تأتيكم مزمومة « 2 » مرحولة « 3 » : يحفزها « 4 » قائدها ، و يجهدها راكبها ) .\r\n\r\n\r\n","description":"","footnote":"\r\n( 1 ) « قطع » جمع « قطعه » است و اين تعبير در مورد شبهاى تاريك شايد به اين معنا است كه بعضى از بخش‌هاى شب مانند نيمه شب ، يا زمانى كه ماه در آسمان نيست ، فضا تاريك‌تر است و بعضى آن را به معناى قسمت عمدهء شب تفسير كرده‌اند .\r\n( 2 ) « مزمومه » از مادّهء « زمام » به معناى حيوانى است كه به آن مهار زده باشند و تحت كنترل باشد .\r\n( 3 ) « مرحوله » از مادّهء « رحل » به معناى جهاز شتر يا وسائل سفر است و در اينجا « مرحوله » به معناى شتر آماده و مهيّا است و كنايه از اين است كه فتنه‌گران با تمام امكانات به پا مىخيزند .\r\n( 4 ) « يحفز » از مادّهء « حفز » ( بر وزن حبس ) به معناى تحريك كردن و برانگيختن و هول دادن است .\r\n","page_name":" 398 ","page_number":398},
  {"content":"\r\n\r\nامام عليه السّلام براى نشان دادن آمادگى فتنه‌گران از هر نظر ، فتنهء آنان را به شترى تشبيه مىكند كه افسار بر دهان و جهاز بر پشت دارد و كاملا تسليم كسى است كه سوار بر آن است و به تعبير ديگر : همه چيز ، براى پيشرفت فتنه‌گرىهاى آنها آماده است .\r\nتا آن حد كه « اين فتنه‌گران ، جمعيّتى هستند كه ضربهء آنها بسيار شديد و تلفات آنان كم است » . ( أهلها قوم شديد كلبهم « 1 » ، قليل سلبهم « 2 » ) .\r\nاين از ويژگىهاى كسانى است كه حساب شده و با تداركى كامل وارد ميدان مىشوند ، كه در ادامهء سخن با توجّه به تواريخ موجود ، اين گروه را خواهيم شناخت و خواهيم ديد اوصافى كه در بالا آمده ، بر آنها به خوبى تطبيق مىكند .\r\nسپس امام عليه السّلام به نكتهء مهمّى اشاره مىفرمايد كه اين فتنه ، زياد دوام پيدا نمىكند ، بلكه خداوند فتنه‌گران را به دست جمعى از اولياى مجاهدش در هم مىپيچد ، مىفرمايد : « گروهى ( در برابر آنها به پا مىخيزند و ) در راه خدا با آنها نبرد مىكنند ( و فتنه‌گران را در هم مىشكنند ؛ ) آنها جمعيّتى هستند كه نزد متكبّران و گردن‌كشان خوارند ، در زمين گمنامند ، و در آسمانها معروف ! » . ( يجاهدهم في سبيل اللّه قوم أذلّة عند المتكبّرين ، في الأرض مجهولون ، و في السّماء معروفون ) .\r\nاشاره به اينكه گروهى از اولياء اللّه كه مقام والايى در پيشگاه خدا دارند و در زمينهء جهاد في سبيل اللّه ، قوىّ و پيشتازند ، آتش اين فتنه را خاموش مىكنند . آنها كسانى هستند كه به خاطر عدم تظاهر و يا رياكارى و بىاعتنايى به دنيا ، نزد گردنكشان ، مقام و منزلتى ندارند و در ميان مردم ، گمنامند ؛ امّا فرشتگان آسمان -\r\n\r\n\r\n","description":"","footnote":"\r\n( 1 ) « كلب » ( بر وزن طلب ) به معناى اذيّت و آزار است .\r\n( 2 ) « سلب » ( بر وزن طلب ) در اين گونه موارد به معناى لباسى است كه در ميدان جنگ ، قاتل از مقتول بر مىدارد و در عبارت بالا كنايه از اين است كه تلفات فتنه‌گران بسيار كم است .\r\n","page_name":" 399 ","page_number":399},
  {"content":"\r\n\r\nكه از باطن اين جهان باخبرند - آنها را به خوبى مىشناسند ! در اينكه آن قوم فتنه‌گر كه امام عليه السّلام از ظهور و فجايع آن‌ها خبر مىدهد ، كيستند و مجاهدانى كه در برابر آنها برخاستند و بعد از مدّتى فتنه را خاموش كردند چه كسانى بودند ؟ در ميان مفسّران نهج البلاغه گفتگوى زيادى است .\r\nجمعى آن قوم فتنه‌گر را طرفداران مردى به نام « صاحب الزنج » مىدانند كه نام اصلىاش « علىّ بن محمّد » بود و خود را منتسب به خاندان پيامبر مىكرد ( هر چند انتساب او كاملا مشكوك است ) و گروهى از بردگان سياه پوست را دور خود جمع كرد و به همين دليل ، لقب ، « صاحب الزنج » به او دادند ( صاحب بردگان سياه پوست ) . وى در نيمهء قرن سوم به پا خاست و در اطراف بصره ، آشوب و فتنهء عظيمى بر پا نمود و بعد از 12 سال ، حكومت بر آن منطقه ، به دست جمعى از مجاهدان كشته شد .\r\nبعضى ديگر آن را اشاره به فتنهء « مغول » مىدانند كه نه تنها سرزمين عراق ، بلكه بخش‌هاى عظيم جهان اسلام را زير پوشش خود قرار دادند و بعد از مدّت طولانى ، فتنهء آنها به وسيلهء جنگجويان اسلام خاموش شد .\r\nگروهى آن را به حوادث « آخر الزّمان » تفسير كرده‌اند كه فتنه‌گرانى به پا مىخيزند ، نه تنها سرزمين عراق ، كه مناطق وسيعى را زير ضربات شديدترين فتنه‌ها قرار مىدهند و سرانجام به دست سپاهيان مهدى عليه السّلام كه از مجاهدين فى سبيل اللّه‌اند ، از ميان مىروند .\r\nبا توجّه به اينكه بسيارى از مفسّران نهج البلاغه اين خطبه را بخشى از خطبهء 128 مىدانند ، ترجيح مىدهيم كه بحث بيشتر در اين زمينه را به شرح آن خطبه واگذار كنيم و هر دو را يك جا بحث نماييم .\r\nسپس در قسمت اخير اين خطبه ، امام عليه السّلام شهر بصره را مخاطب قرار داده ، پيشگويى خاصّى در خصوص اين شهر مىكند . مىفرمايد : « در آن هنگام واى بر تو\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nاى بصره ! از لشكرى كه به عنوان كيفر الهى بدون گرد و غبار و بىسر و صدا به تو حمله‌ور مىشود ، و به زودى ساكنانت به مرگ سرخ و گرسنگى شديدى كه رنگ چهرهء آنها را دگرگون مىسازد ، مبتلا خواهند شد ! » . ( فويل لك يا بصرة عند ذلك ، من جيش من نقم اللّه ! لا رهج « 1 » له ، و لا حسّ « 2 » ، و سيبتلى أهلك بالموت الأحمر ، و الجوع الأغبر « 3 » ) .\r\nتعبير به « عند ذلك ؛ در آن زمان » نشان مىدهد كه حادثهء بصره ، حادثه جداگانه‌اى نيست ؛ بلكه بصره يكى از كانون‌هاى آن فتنهء عظيم است كه مردمش زير ضربات آن فتنه ، به شديدترين وجهى مجازات مىشوند .\r\nتعبير به « نقم اللّه » نشان مىدهد كه اين فتنهء وحشتناك ، كيفر اعمال آنها است .\r\nتعبير به « لا رهج له و لا حسّ » اشاره به آمادگى كامل لشكر مهاجم است كه با شيوهء حساب شده ، بى سر و صدا و به طور ناگهانى به شهر حمله‌ور مىشوند ، تا كسى مجال مقاومت در برابر آنها نداشته باشد ! .\r\nتعبير به « ألموت الأحمر » ( مرگ سرخ ) اشاره به كشتار وسيعى است كه در بصره واقع مىشود . در تاريخ « صاحب زنج » نوشته‌اند : هنگامى كه وارد بصره شد سيصد هزار نفر از مردم آنجا را از دم شمشير گذراند « 4 » .\r\nو تعبير به « ألجوع الأغبر » ( گرسنگى غبار آلود ) اشاره به قحطى شديدى است كه بر اثر جنگ‌ها و ناامنى ، يا بر اثر خشكسالى دامان آنها را گرفت و رنگ چهرهء آنان را دگرگون ساخت .\r\n\r\n\r\n","description":"","footnote":"\r\n( 1 ) « رهج » به معناى غبار است و در اين جا كنايه از اين است كه لشكر مهاجم ، بى سر و صدا و به طور غافلگيرانه وارد شهر مىشود .\r\n( 2 ) « حسّ » به معناى صداهاى در هم آميخته است .\r\n( 3 ) « أغبر » به معناى غبار آلود است و « ألجوع الأغبر » كنايه از قحطى شديد است ؛ چرا كه در زمان قحطى مردم چنان گرسنه مىشوند كه رنگ از صورت آنها مىپرد ، كه گويى چهرهء آنها را غبار گرفته است .\r\n( 4 ) مروج الذهب ، جلد 4 ، صفحهء 119 .\r\n","page_name":" 401 ","page_number":401},
  {"content":"\r\n\r\nبه گفتهء بعضى از مورّخان آن قدر كار بر آنها سخت شد كه حيواناتى همچون سگ و گربه و موش را كشتند و خوردند و گاهى مردهء انسانها را مىخورند . « 1 » بعضى از « مفسّران نهج البلاغه » تفسيرهاى ديگرى براى « ألموت الأحمر » و « ألجوع الأغبر » مانند تفسير به « طاعون » و « و با » و « غرق شدن به خاطر سيلاب » و « هجوم امواج دريا » نموده‌اند كه مناسب به نظر نمىرسد .\r\n\r\n\r\n","description":"","footnote":"\r\n( 1 ) مروج الذهب ، جلد 4 ، صفحهء 119 .\r\n","page_name":" 402 ","page_number":402},
  {"content":"\r\n\r\n\r\nخطبهء 103 « 1 » و من خطبة له عليه السّلام فى التزهيد فى الدنيا\r\nامام عليه السّلام اين خطبه را دربارهء زهد در دنيا ايراد فرموده است .\r\n\r\nخطبه در يك نگاه\r\nهمان گونه كه از تعبيرات مرحوم « سيّد رضى » ( منها و منها ) استفاده مىشود ؛ آن بزرگوار تمام اين خطبه را در اينجا نياورده ؛ بلكه گزيده‌هايى از آن را كه درخشش بيشترى داشته ، در اينجا آورده است ، و در مجموع چنين به نظر مىرسد كه اين خطبه اهداف متعدّدى را دنبال مىكند : نخست ، تشويق به زهد و پارسايى و ترك دنيا پرستى ، و سپس ، مسألهء تفكّر و عبرت گرفتن و بينايى در امور ؛ و بعد از آن ، عالم واقعى را معرّفى مىكند و رهروان راه حقّ را از منحرفان - از طريق بيان اوصاف - جدا مىسازد ؛ و در بخش آخر اين خطبه ، مشكلات عظيم مؤمنان را در آخر الزّمان و\r\n\r\n\r\n","description":"","footnote":"\r\n( 1 ) سند خطبه : آنچه مرحوم « سيّد رضى » در اين خطبه آورده ، بخش‌هايى است كه از يك خطبهء مشروح‌تر گرفته شده است ؛ لذا تعبير به « منها » و « منها » مىكند و به گفتهء محقّقان ، قسمت‌هاى مختلف اين خطبه ، در كتب زيادى كه قبل از نهج البلاغه نگاشته شده به طور پراكنده ديده مىشود ؛ مانند : « روضهء كافى » ، « تحف العقول » ، « اصول كافى » « عيون الاخبار ابن قتبه » و « كتاب الفتن نعيم بن حمّاد خزاعى » متوفّاى سال 228 .\r\n( مصادر نهج البلاغه ، جلد 2 ، صفحهء 206 ) .\r\n","page_name":" 403 ","page_number":403},
  {"content":"\r\n\r\nسرنوشت اسلام را در آن شرايط ، بيان مىفرمايد ؛ تا افراد با ايمان ، با كم كردن ضايعات از نظر ايمانى و اخلاقى ، آمادگى پيدا كنند .\r\nاز مجموع اين خطبه ، معجونى به دست مىآيد كه مىتواند انسان را در جهات مختلف زندگى معنوى و مادّى كمك كند ، تا بر مشكلات چيره شود .\r\n\r\n","description":"","footnote":"","page_name":" 404 ","page_number":404},
  {"content":"\r\n\r\n\r\nبخش اوّل\r\nأيّها النّاس ! انظروا إلى الدّنيا نظر الزّاهدين فيها ، الصّادفين عنها ؛ فإنّها و اللّه عمّا قليل تزيل الثّاوي السّاكن ، و تفجع المترف الآمن ؛ لا يرجع ما تولّى منها فأدبر ، و لا يدرى ما هو آت منها فينتظر . سرورها مشوب بالحزن ، و جلد الرّجال فيها إلى الضّعف و الوهن ، فلا يغرّنكم كثرة ما يعجبكم فيها لقلّة مآ يصحبكم منها .\r\n\r\nترجمه\r\nاى مردم ! به دنيا همچون پارسايان و بىاعتنايان نگاه كنيد ؛ زيرا به خدا سوگند ! دنيا به زودى مقيمان و ساكنان خود را از ميان بر مىدارد ، و هوس‌بازان غرق نعمت را - كه بر آن تكيه كرده‌اند - ناگهان به مصيبت مىكشاند . آنچه از دنيا ، از دست رفته و پشت كرده ، هيچ‌گاه بر نمىگردد ، و آينده معلوم نيست چگونه خواهد بود تا در انتظارش باشيم . شادى آن ، آميخته با اندوه است و توان و استقامت مردان نيرومند ، در آن به ضعف و سستى مىگرايد ، زيبايىها و زرق و برق‌هاى فراوان دنيا شما را نفريبد ؛ چرا كه تنها مدّت كمى با شما خواهد بود .\r\n\r\nشرح و تفسير دنياى بىاعتبار !\r\nامام عليه السّلام در بخش اوّل اين خطبه - همانگونه كه در بالا اشاره شد - به مسأله\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nزهد در دنيا كه سرچشمهء همهء نيكىها و فضايل است ، اشاره كرده ، مىفرمايد : « اى مردم ! به دنيا همچون زاهدان و بىاعتنايان نگاه كنيد ! » . ( أيّها النّاس ! انظروا إلى الدّنيا نظر الزّاهدين فيها ، الصّادفين « 1 » عنها ) .\r\nمفهوم اين سخن آن نيست كه انسان ترك دنيا كند و به رهبانيّت رو آورد ؛ بلكه هدف ، عدم دلباختگى و ترك دنيا پرستى است ؛ چرا كه به روشنى ثابت شده است ، دلدادگى و دلباختگى در برابر مال و مقام و لذّات دنيا ، چشم و گوش انسان را كور و كر مىكند و به تمام گناهان آلوده مىسازد . همانگونه در حديث معروفى كه از پيامبر اكرم و ائمهء هدى نقل شده ، آمده است : « حبّ الدّنيا رأس كلّ خطيئة ؛ محبّت و دلباختگى به دنيا ، سرچشمهء هر گناهى است » . « 2 » يك گناه به وضع دنيايى كه در آن زندگى مىكنيم ، به روشنى نشان مىدهد ، سرچشمهء جنگ‌ها و جنايت‌ها و خون‌ريزىها و آلودگىها ، عموما دنياپرستى است .\r\nسپس امام عليه السّلام در عباراتى كوتاه ، دلايل شش گانه‌اى براى اثبات اين حقيقت بيان مىنمايد .\r\nنخست مىگويد : « زيرا به خدا سوگند ! دنيا به زودى مقيمان و ساكنان خود را از ميان بر مىدارد » . ( فإنّها و اللّه عمّا قليل تزيل الثّاوي « 3 » السّاكن ) .\r\nآرى ! هر كس - بدون استثنا - روزى بايد جهان را وداع گويد ؛ گروهى زودتر و\r\n\r\n\r\n","description":"","footnote":"\r\n( 1 ) « صادف » از مادّهء « صدف » ( بر وزن حرف ) به معناى اعراض و روى گردانى از چيزى است .\r\n( 2 ) اين حديث با تعبيرات مختلف از پيامبر اكرم ، امير مؤمنان ، امام صادق و حتّى انبياى پيشين عليهم السّلام نقل شده است . ( ميزان الحكمه ، جلد 2 ، حديث 5813 - 5823 ) در حديثى كه مرحوم كلينى در كافى از امام سجّاد عليه السّلام نقل كرده ، بعد از شرح سرچشمه‌هاى گناه ، مىفرمايد : « فاجتمعن كلّهنّ فى حبّ الدّنيا . فقال الأنبياء و العلماء - بعد معرفة ذلك - : حبّ الدّنيا رأس كلّ خطيئة ؛ تمام ريشه‌هاى گناه در حب دنيا جمع است و به همين دليل انبيا و دانشمندان بعد از آگاهى بر اين موضوع گفته‌اند : دنيا پرستى سرچشمه هر گناهى است ! » ( اصول كافى ، جلد 2 ، صفحهء 131 ) .\r\n( 3 ) « ثاوى » از مادّهء « ثواء » به معناى اقامت توأم با استقرار است .\r\n","page_name":" 406 ","page_number":406},
  {"content":"\r\n\r\nگروهى كمى ديرتر ! امّا به هر حال ، همه طعم تلخ مرگ را مىچشند :  « كُلُّ نَفْسٍ ذائِقَةُ الْمَوْتِ »  . « 1 » فرق ميان « ثاوى » و « ساكن » اين است كه « ثاوى » به كسى مىگويند كه اقامت مستمرّ توأم با استقرار در جايى داشته باشد ؛ در حالى كه « ساكن » ممكن است چنين باشد و ممكن است نباشد .\r\nبنابر اين ، هم جوانانى كه تصوّر مىشود براى مدّت زياد در اين دنيا مستقرّ خواهند بود ، در معرض زوالند و هم پيرانى كه به حسب ظاهر سكونت آنها موقّتى و محدود است ، همه راهيان ديار فنا و سير كنندگان به سوى عالم بقا هستند .\r\nدر دومين دليل مىفرمايد : « دنيا ، هوسبازان غرق نعمت را كه بر آن تكيه كرده‌اند ، ناگهان به مصيبت مىكشاند » . ( و تفجع المترف « 2 » الآمن ) .\r\nآرى ! در آن هنگام كه سفرهء عيش و نوش را گسترده‌اند و فرياد شادى آنها گوش فلك را كر كرده ، ناگهان « بانگى بر مىآيد كه خواجه مرد » و چه عبرت‌انگيز است اين مرگ و ميرهاى ناگهانى ، كه در هر عصر و زمان بوده و در اين زمان فزونى يافته است ! و چه عبرت‌انگيز است حال كسانى كه شب ، در ناز و نعمت مىخوابند و صبحگاهان در حالى بيدار مىشوند كه همهء امكانات خود را از دست داده‌اند ! ! سوم و چهارم اينكه : « آنچه از دنيا از دست رفته و پشت كرده ، هيچگاه بر نمىگردد و آينده معلوم نيست چگونه خواهد بود ، تا در انتظارش باشيم ! » . ( لا يرجع ما تولّى منها فأدبر ، و لا يدرى ما هو آت منها فينتظر ) .\r\nو چه دردناك است كه انسان گم شده‌هاى خويش را هرگز نتواند پيدا كند و به آينده نيز اميدوار نباشد ! در حسرتى جبران ناپذير بماند و اميدهاى خود را بر باد\r\n\r\n\r\n","description":"","footnote":"\r\n( 1 ) سورهء آل عمران ، آيهء 185 .\r\n( 2 ) « مترف » از مادّهء « ترف » ( بر وزن تلف ) به معناى تنعّم است و « مترف » به كسى مىگويند كه فزونى نعمت او را غافل و مغرور ساخته و به طغيان واداشته است .\r\n","page_name":" 407 ","page_number":407},
  {"content":"\r\n\r\nرفته ببيند ! نه جوانى باز مىگردد و نه توان‌ها و نيروهاى از ميان رفته بر اثر گذشت عمر . نه دوستان و مونسانى كه در چهره در نقاب خاك كشيدند ، خود را نشان مىدهند و نه عزيزان از دست رفته . اينها همه يك طرف ، از سوى ديگر ، وحشت از آينده آميخته با ابهام و جهل نيز ، براى انسان دردناك است ! در پنجمين و ششمين استدلال براى بىاعتبارى دنيا مىفرمايد : « شادى آن آميخته با اندوه است ، و توانايى و استقامت مردان نيرومند در آن به ضعف و سستى مىگرايد » . ( سرورها مشوب بالحزن ، و جلد « 1 » الرّجال فيها إلى الضّعف و الوهن ) .\r\nمشكل بزرگ مواهب مادّى دنياى همان است كه امام عليه السّلام در جاى ديگر به آن اشاره كرده : « لا تنالون منها نعمة إلّا بفراق أخرى ؛ به هر نعمتى از آن مىرسيد به فراق نعمت ديگرى مبتلا مىشويد » . « 2 » مثلا كسى كه فرزند ندارد ، غم بىفرزندى قلب او را مىفشارد ؛ ولى همين كه صاحب فرزند ، يا فرزندان شد ، مشكلات فرزند از هر سو هجوم مىآورد ! ثروت ندارد ، غم فقر او را آزار مىدهد ؛ ثروتمند مىشود ، مشكل حسادت حسودان ، خيانت خائنان ، و طمع ورزى دزدان و سارقان ، ظاهر و آشكار مىشود و آرامش او را به كلّى بر هم مىزند . آرى ! شادىهاى دنيا ، هميشه آميخته با غم و اندوه‌هاست و قوّت‌ها به زودى جاى خود را به ضعف و سستى مىدهد .\r\nسپس امام عليه السّلام در يك نتيجه‌گيرى قاطع و بيدارگر از تمام اين استدلالات ، مىفرمايد : « حال كه چنين است زرق و برق‌ها و زيبايىهاى فراوان دنيا شما را نفريبد ! چرا كه مدّت كمى با شما خواهد بود ! » . ( فلا يغرّنّكم كثرة ما يعجبكم فيها لقلّة مآ يصحبكم منها ) .\r\nدرست است كه در دنيا زيبائىهاى فراوان و زرق و برق‌هاى خيره كنندهء بسيار ديده مىشود ، ولى همانها علاوه بر تمام مشكلاتى كه در درونشان نهفته است ،\r\n\r\n\r\n","description":"","footnote":"\r\n( 1 ) « جلد » به معناى قوّت و قدرت و صلابت است .\r\n( 2 ) نهج البلاغه ، خطبهء 145 .\r\n","page_name":" 408 ","page_number":408},
  {"content":"\r\n\r\nناپايدار و زودگذر و بىاعتبار است . بنابر اين ، چيزى نيست كه انسان عاقل را بفريبد و به خود مشغول كند .\r\nبه هر حال ، كمى دقّت و تأمّل در جهات شش‌گانهء بالا - و حتّى در يكى از آنها - كافى است كه غافلان را از خواب غفلت بيدار كند ، امّا افسوس كه بسيارى از مردم نسبت به همان يك لحظه ، دقّت و تأمّل بخل مىورزند .\r\n\r\nنكته زهد در دنيا چيست ؟\r\nگاه تصوّر مىشود مفهوم زهد آن است كه انسان به كلّى ترك دنيا گويد ، و همچون راهبان در گوشه‌اى بخزد و از جامعه دورى گزيند ؛ در حالى كه اين معنا با روح اجتماعى اسلام هرگز نمىسازد و در روايات اسلامى ، شديدا از آن نهى شده است . بنابر اين ، زهد مفهوم ديگرى دارد و آن ترك دلباختگى و دلدادگى و عشق بىقرار نسبت به دنيا ، و عدم اسارت در چنگال زرق و برق آن است و اين همان سرمايهء عظيمى است كه اگر انسان فاقد آن باشد ، آلودهء انواع گناهان مىگردد و گاه دين و ايمان خود را بر سر متاع دنيا مىنهد .\r\nاين همان چيزى است كه امير مؤمنان عليه السّلام دربارهء آن مىفرمايد : « إنّ من أعون الأخلاق على الدّين ، الزّهد في الدّنيا ؛ از مهم‌ترين اخلاقى كه انسان را بر حفظ دينش يارى مىدهد ، زهد در دنياست » . « 1 » امام صادق عليه السّلام دربارهء آن مىفرمايد : « إذا تخلّى المومن من الدّنيا سما ، و وجد حلاوة حبّ اللّه ؛ هنگامى كه مؤمن از دنيا پرستى كناره‌گيرى كند ، ترقّى و تكامل مىيابد و شيرينى محبّت خدا را مىچشد » . « 2 »\r\n\r\n\r\n","description":"","footnote":"\r\n( 1 ) منهاج البراعه ( شرح نهج البلاغه خويى ) ، جلد 7 ، صفحهء 182 .\r\n( 2 ) همان مدرك .\r\n","page_name":" 409 ","page_number":409},
  {"content":"\r\n\r\nدر حديث ديگرى مىخوانيم كه على عليه السّلام « جابر بن عبد اللّه » را ديد كه آه مىكشد ! فرمود : « يا جابر ! على م تنفسّك ؟ ! أعلى الدّنيا ؟ ؛ براى چه آه كشيدى ؟ بر دنيا ؟ » جابر عرض كرد : « آرى ! » در اينجا امام عليه السّلام تحليل جالبى دربارهء لذّت‌هاى دنيا بيان فرموده كه لذّاتش يا در خوردنى است ، يا نوشيدنى ، يا لباس فاخر ، يا لذّت جنسى ، يا مركب ، يا بوى خوش ، يا نغمه‌ها .\r\nسپس در تشريح آنها فرمود : « بهترين غذاها عسل است و آن چيزى جز ( شيرهء گل‌هاى آميخته با ) آب دهان مگسى نيست و شيرين‌ترين نوشيدنىها آب است كه چيزى است كم ارزش كه بر سطح زمين جارى است و برترين لباس‌ها حرير است كه از لعاب كرمى تهيّه مىشود و بهترين لذّات جنسى در زنان است و آن هم در محلّى از بدن او كه آلوده‌ترين محل‌هاست و بهترين مركب‌ها اسب است كه در بسيارى از موارد قاتل انسان است و بهترين بوى خوش ، مشك است كه از خون ناف حيوانى ( آهوى ختن ) گرفته مىشود جالب‌ترين نغمه‌ها ، نغمهء غناست كه انسان را به گناه مىكشاند .\r\nاى جابر ! چيزى كه بهترين لذّاتش چنين است ، از دست رفتنش جاى تأسف نيست . » جابر مىگويد : « بعد از شنيدن اين سخن ، هرگز زرق و برق دنيا به فكر من خطور نكرد ! » « 1 »\r\n\r\n\r\n","description":"","footnote":"\r\n( 1 ) بحار الانوار ، جلد 75 ، صفحهء 11 .\r\n","page_name":" 410 ","page_number":410},
  {"content":"\r\n\r\n\r\nبخش دوّم\r\nرحم اللّه امرأ تفكّر فاعتبر ، و اعتبر فأبصر ، فكأنّ ما هو كائن من الدّنيا عن قليل لم يكن ، و كأنّ ما هو كائن من الآخرة عمّا قليل لم يزل ، و كلّ معدود منقض ، و كلّ متوقّع آت ، و كلّ آت قريب دان .\r\n\r\nترجمه\r\nرحمت خدا بر آن كس باد كه انديشه كند ، عبرت گيرد ، و بينا شود ، آنچه هم اكنون از دنيا موجود است پس از مدّت كوتاهى فكر مىكنيد گوئى هرگز وجود نداشته ، و آنچه از آخرت به زودى فرا مىرسد گوئى همواره بوده است . هر چيز كه به شمارش آيد ( مانند ساعات عمر ، ) سرانجام پايان مىگيرد ، و هر چيز انتظارش را داريد ، خواهد آمد و هر آينده‌اى قريب و نزديك است .\r\n\r\nشرح و تفسير ساعات عمر به سرعت مىگذرد !\r\nامام عليه السّلام در اين فراز از خطبه - كه در واقع نتيجه‌گيرى از فراز سابق است - مىفرمايد : « رحمت خدا بر آن كس باد كه انديشه كند و عبرت گيرد و بينا شود ! » . .\r\n( رحم اللّه امرأ تفكّر فاعتبر ، و اعتبر فأبصر ) .\r\nبه يقين ، منظور امام عليه السّلام تفكّر در مسائلى است كه دربارهء سرنوشت دنيا ، در فراز قبل بيان فرموده است و به يقين تفكّر در آن ويژگىهاى شش‌گانهء دنيا ، مايهء عبرت\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nاست و سبب بيدارى و هشيارى انسانها . و واضح است كسى كه عبرت گيرد و پند بياموزد ، بينا مىشود و به جاى ظواهر اشيا و حوادث ، باطن آنها را مىنگرد و به ريشه‌ها و نتيجه‌ها فكر مىكند و راه نجات را در سايهء اين تفكّر و عبرت و بينايى پيدا مىكند و به تعبير ديگر : انسان با تفكّر و انديشه در حوادث امروز و ديروز ، با يك سلسله حقايق آشنا مىشود و با منطبق ساختن آنها بر امورى كه در پيش دارد ، راه صحيح را پيدا مىكند .\r\nدر حديثى از امام صادق عليه السّلام مىخوانيم كه شخصى سؤال كرد : « آيا اين روايت صحيح است كه « إنّ تفكّر ساعة خير من قيام ليلة ؛ ساعتى انديشيدن بهتر است از يك شب بيدار بودن و عبادت كردن ؟ » فرمود : آرى ! پيامبر اكرم صلّى اللّه عليه و آله فرمود : « تفكّر ساعة ، خير من قيام ليلة » راوى سؤال مىكند : « كيف يتفكّر ؛ چگونه فكر كند ؟ » حضرت فرمود :\r\n« يمرّ بالدّور الخربة ، فيقول : أين بانوك ؟ أين ساكنوك ؟ مالك لا تتكلّمين ؟ ؛ از كنار خانه‌هاى ويران شده مىگذرد ( رو به آنها كرده ) مىگويد : سازندگان شما كجا رفتند ، ساكنان شما چه شدند ، چرا سخن نمىگوييد ؟ ! » « 1 » و اگر گوش شنوايى در كار باشد پيام‌ها و گفتگوهاى اين ويرانه‌ها را به خوبى مىشنود :\r\n هر شكاف خرابه‌اى دهنى است * كه به معمورهء جهان خندد ! \r\nدر ادامهء اين سخن مىفرمايد : « آنچه هم اكنون از دنيا موجود است پس از مدّت كوتاهى فكر مىكنيد اصلا وجود نداشته و آنچه از آخرت به زودى فرا مىرسد ، همواره بوده است ! » ( فكأنّ ما هو كائن من الدّنيا عن قليل لم يكن ، و كأنّ ما هو كائن من الآخرة عمّا قليل لم يزل ) .\r\nاشاره به اينكه دنيا به قدرى سريع مىگذرد ، و آخرت به قدرى سريع مىآيد ، كه\r\n\r\n\r\n","description":"","footnote":"\r\n( 1 ) بحار الانوار ، جلد 68 ، صفحهء 324 ، حديث 16 .\r\n","page_name":" 412 ","page_number":412},
  {"content":"\r\n\r\nانسان اين چنين تصوّر مىكند هرگز دنيايى وجود نداشته و هميشه آخرت وجود داشته است .\r\nما اين مسأله را در بسيارى از حوادث دنيا آزموده‌ايم ؛ گاه از كنار خانهء بعضى از بزرگان پيشين ، كه روزى مركزى پر غوغا و پر رفت و آمد بود مىگذريم ، آنچنان سكوت و خاموشى بر آن حاكم است كه گويى هرگز در اينجا خبرى نبود .\r\nدر پايان فراز به سه نكتهء مهمّ ديگر در سه عبارت كوتاه اشاره مىفرمايد و مىگويد : « هر چيز به شمارش آيد ( مانند ساعات عمر ) سرانجام پايان مىگيرد ، و هر چيز انتظارش را داريد خواهد آمد ، و هر آينده‌اى قريب و نزديك است ! » ( و كلّ معدود منقض ، و كلّ متوقّع آت ، و كلّ آت قريب دان ) .\r\nجملهء اوّل اشاره به قاعدهء كلّى فلسفى است كه هر چيزى تحت عدد در آيد محدود است و هر چه محدود است پايان پذير است و از آنجا كه عمر انسانها و عمر تمام دنيا تحت اعداد و ارقام در مىآيد ، بايد همه در انتظار پايان گرفتن آن باشيم و جمله‌هاى بعد مكمّل آن است ؛ چرا كه آنچه در انتظارش هستيم روزى به سراغ ما مىآيد و آنچه روزى به سراغ ما مىآيد ؛ از ما دور نيست ! بنابر اين ، مرگ و پايان زندگى را نبايد مطلبى دور دست تصوّر كرد و عمر را نمىتوان جاودانى شمرد و در واقع ، اين جمله‌هاى سه‌گانه به منزلهء دليلى است براى آنچه در عبارات قبل آمد .\r\n\r\nنكته چشم عبرت بين !\r\nزندگى انسانها در هر عصر و مكان ، مملوّ از درس‌هاى عبرت است ؛ درسهايى كه دل را بيدار مىكند و حجابها را كنار مىزند و ماهيّت زندگى دنيا را برملا مىسازد ؛ ولى افسوس كه ديدهء عبرت بين كم است ! !\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nمردم غالبا از كنار حوادث آموزنده مىگذرند و مخصوصا تكرار آنها سبب بىاعتنايى است .\r\nمسئلهء « فرا افكنى » عامل ديگرى براى عبرت نگرفتن از حوادث است . گويى ناكامىها ، شكست‌ها ، زوال قدرت‌ها ، همه براى ديگران است و ما جاودانه ، جوان و تندرست و پر قدرت ، خواهيم ماند و دنيا به كام ما مىگردد ! اگر واقعا ديدهء عبرت بين باشد ، در و ديوار و زمين و زمان ، با زبان بىزبانى به ما درس مىآموزند و هشدار مىدهند .\r\nدر حديث جالبى كه از امام موسى بن جعفر عليه السّلام نقل شده به اين نكته اشاره گرديده است . روزى « هارون الرشيد » نامه‌اى خدمت آن حضرت نوشت با اين مضمون كوتاه : « عظني و أوجز ؛ مرا موعظه كن و اندرز ده ، امّا مختصر كن ! » . ( البتّه بسيار بعيد است كه اين گونه افراد در گفته‌ها و نوشته‌هايشان صادق باشند و خواهان پند و اندرز ؛ زيرا معمولا اين مسائل نيز جزيى از برنامه‌هاى سياسى آنهاست ، تا به مردم نشان دهند ، ما هم اهل موعظه‌ايم و از فرزند پيامبر ، اندرز و رهنمودى خواستيم ) .\r\nامام عليه السّلام در پاسخ او اين جملهء كوتاه و پر معنا را رقم زد : « ما من شيء تراه عينك إلّا و فيه موعظة ؛ هر چه را مىبينى موعظه و پيامى دارد » . « 1 » آرى ! زمين و آسمان ، برگ‌هاى درختان و تمام جان داران ، حوادث زندگى بشر ، نالهء بيماران ، موى سپيد پيران ، قامت خميدهء بزرگسالان ، قبرستان‌هاى خاموش و كاخ‌هاى ويران شدهء شاهان ، به هر كدام بنگرى مجموعه‌اى از عبرت‌ها و اندرزها را در دل خود نهفته است .\r\nدر واقع ، امام عليه السّلام با كنايه به هارون مىگويد : ديدهء عبرت بين پيدا كن ! عبرت\r\n\r\n\r\n","description":"","footnote":"\r\n( 1 ) سفينة البحار ، مادهء « وعظ » .\r\n","page_name":" 414 ","page_number":414},
  {"content":"\r\n\r\nفراوان است ؛ گوش شنوا پيدا كن ! همه جا پر از آواز و اندرز است . كمبود در عبرت‌ها و اندرزها نيست ، كمبود در گوش‌هاى شنوا و چشم‌هاى بيناست .\r\nكاخ كسرى ، اندرزهاى مؤثّر خود را به همه مىدهد ، تنها خاقانىها كه گوش شنوا دارند آن را مىشنوند .\r\nويرانه‌هاى كاخ جمشيد در فارس ، به همهء گردشگران اندرز مىدهد ، ولى آنها كه به هنگام تماشاى اين آثار گوش شنوا دارند ، كمند ! امّا مرد عالم و دانشمند و روحانى گرانقدرى همچون « شيخ على ابى وردى شيرازى » « 1 » پيام آن را با گوش جان مىشنود و از زبان فاخته‌اى ( پرنده‌اى است با آواز حزن‌انگيز ) كه در كنار اين كاخ ويران نشسته بود ، گفتنىها را مىگويد و چنين مىسرايد :\r\n در بارگه جمشيد دى فاخته‌اى خوش خوان * با نغمه چنين مىگفت : اى طرفه كهن ايوان\r\nبر تخت در و ريزت ، در پايهء دهليزت * كو جم كه دهد فرمان ؟ كو درگه و كو دربان ؟\r\nجمشيد كه بر خورشيد بر سود كلاه زر * آن تارك و آن افسر ، با خاك شده يكسان\r\nجم عبرت مردم شد ، افسر ز سرش گم شد * سر خشت سر خم شد ، هان اى سر باهش ، هان !\r\nاين پند خموشان است ، گر پند زبان خواهى * رو آيهء « أورثنا » از سورهء قرآن خوان \r\n\r\n\r\n","description":"","footnote":"\r\n( 1 ) اين مرد از بزرگانى است كه قريب به عصر ما مى زيسته ، از شاگردان مرحوم آيت اللّه خراسانى و شرحى بر فرائد شيخ انصارى ( ره ) دارد .\r\n","page_name":" 415 ","page_number":415},
  {"content":"\r\n\r\n گويد كه نشد يكدم ، بر مرگ تبهكاران * نى خاطر خود پژمان ، نى چشم فلك گريان « 1 » \r\n\r\n\r\n","description":"","footnote":"\r\n( 1 ) اشاره به اين آيات شريفه است :      « كَمْ تَرَكُوا مِنْ جَنَّاتٍ وَ عُيُونٍ وَ زُرُوعٍ وَ مَقامٍ كَرِيمٍ وَ نَعْمَةٍ كانُوا فِيها فاكِهِينَ كَذلِكَ وَ أَوْرَثْناها قَوْماً آخَرِينَ فَما بَكَتْ عَلَيْهِمُ السَّماءُ وَ الْأَرْضُ وَ ما كانُوا مُنْظَرِينَ »      ؛ چه بسيار باغ‌ها و چشمه‌ها كه از خود به جاى گذاشتند . و زراعت‌ها و قصرهاى زيبا و گران قيمت و نعمت‌هاى فراوان ديگر كه در آن ( غرق ) بودند . اين چنين بود ماجراى آنان و با اينها را ميراث براى اقوام ديگرى قرار داديم . نه آسمان بر آنان گريست و نه زمين و نه به آنها مهلتى داده شد » ( سورهء دخان ، آيات 25 تا 29 ) .\r\n","page_name":" 416 ","page_number":416},
  {"content":"\r\n\r\n\r\nبخش سوم\r\nو منها : العالم من عرف قدره ، و كفى بالمرء جهلا ألّا يعرف قدره ؛ و إنّ من أبغض الرّجال إلى اللّه تعالى لعبدا و كله اللّه إلى نفسه ، جائرا عن قصد السّبيل ، سائرا به غير دليل ؛ إن دعي إلى حرث الدّنيا عمل ، و إن دعي إلى حرث الآخرة كسل ! كأنّ ما عمل له واجب عليه ؛ و كأنّ ما ونى فيه ساقط عنه !\r\n\r\nترجمه\r\nعالم كسى است كه قدر و منزلت خويش را بشناسد ؛ و براى نادانى انسان همين بس كه قدر و منزلت خود را نشناسد ! از مبغوض‌ترين افراد نزد خدا ، بنده‌اى است كه خداوند او را به خودش واگذاشته ؛ از راه راست منحرف گشته و بدون راهنما گام بر مىدارد . او ( چنان فريفتهء دنياست كه ) اگر به تحصيل دنيا خوانده شود ، اجابت مىكند و براى آن مىكوشد و اگر به تحصيل آخرت دعوت شود ، سستى مىورزد ؛ گويا آنچه را براى آن كار مىكند بر او واجب است و آنچه در آن سستى نشان مىدهد ، از او ساقط مىباشد ! .\r\n\r\nشرح و تفسير عالمان و عالم نمايان\r\nامام عليه السّلام در اين بخش از خطبه - كه بخش جداگانه‌اى به نظر مىرسد ، هر چند\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nبىارتباط به بخش‌هاى گذشته نيست - به سراغ معرّفى عالمان حقيقى و عالم نمايان مىرود و با اوصاف دقيقى ، وضع آنها را مشخّص مىسازد . نخست مىفرمايد : « عالم كسى است كه قدر و منزلت خويش را بشناسد ! » . ( العالم من عرف قدره ) .\r\nو براى تأكيد بيشتر مىافزايد : « و براى نادانى انسان همين بس كه قدر و منزلت خود را نشناسد ! » . ( و كفى بالمرء جهلا ألّا يعرف قدره ) .\r\nدر تفسير اين دو جمله ، احتمالاتى وجود دارد كه همه ، مناسب است و مىتواند در مفهوم كلام مولا جمع باشد :\r\nنخست اينكه ، عالم واقعى كسى است كه جايگاه و ارزش خود را در اين جهان هستى در برابر عظمت پروردگار بشناسد : بداند ذرّه‌اى ناچيز است كه وابسته به وجودى است بىپايان ؛ و همين وابستگى او را به خدا آشنا مىسازد و در مسير قرب الى اللّه حركت مىدهد ؛ شبيه آنچه در تفسير حديث مشهور « من عرف نفسه ، فقد عرف ربّه » « 1 » آمده است .\r\nديگر اينكه ، منظور شناخت ارزش و جايگاه واقعى در اجتماع است و به تعبير ديگر : عالم واقعى كسى است كه از بلند پروازىهاى دور از منطق ، بپرهيزد و پايش را از گليم خويش بيرون نكشد و در جايگاهى كه براى آن آمادگى ندارد ، خود را قرار ندهد و آبروى خويش را نبرد .\r\nشبيه آنچه در بعضى از تعبيرات آمده كه « رحم اللّه من عرف قدره ، و لم يتجاوز حدّه ؛ رحمت خدا بر آن كس كه قدر و منزلت خويش را بشناسد و از حدّ خود تجاوز نكند » . « 2 » سوم اينكه ، منظور آن است كه انسان موجودى است با ارزش ، داراى استعدادهاى والاست ؛ نبايد گوهر گرانبهاى وجود خود را ارزان بفروشد و\r\n\r\n\r\n","description":"","footnote":"\r\n( 1 ) بحار الانوار جلد 2 ، صفحهء 32 ، حديث 22 .\r\n( 2 ) اين جملهء معروفى است كه در افواه دانشمندان ، با استفاده از احاديث شهرت يافته است .\r\n","page_name":" 418 ","page_number":418},
  {"content":"\r\n\r\nسرمايه‌هاى بزرگ خداداد را از دست دهد ؛ شبيه آنچه در شعر معروف منسوب به مولا امير مؤمنان عليه السّلام آمده است :\r\n أتزعم أنّك جرم صغير * و فيك انطوى العالم الأكبر \r\n« آيا گمان مىكنى موجود كوچكى هستى حال آنكه عالم كبير در تو خلاصه شده است » .\r\nالبتّه با توجّه به اينكه استعمال لفظ در اكثر از معنا هيچ مشكلى ندارد ، بلكه از زيبايىها و بدايع كلام است ، جمع بودن هر سه تفسير در كلام بالا بعيد به نظر نمىرسد ؛ هر چند جمله‌هاى بعد در اين خطبه ، با معناى دوم و سوم متناسب‌تر است .\r\nو در ادامهء اين سخن و به عنوان شرح بيشتر ، عالم نمايان بىخبر و دور از حق را چنين معرّفى مىكند : « از مبغوض‌ترين افراد نزد خدا بنده‌اى است كه خدا او را به خودش واگذاشته ، از راه راست منحرف گشته ، و بدون راهنما گام بر مىدارد ! » ( و إنّ من أبغض الرّجال إلى اللّه تعالى لعبدا و كله اللّه إلى نفسه ، جائرا عن قصد السّبيل ، سائرا به غير دليل ) .\r\nبديهى است تنها كسى از ميان انبوه موانع و خطرها و پرتگاه‌ها مىتواند بگذرد و به مقصد برسد كه مشمول عنايت الهى و تحت رعايت او باشد و اگر كسى - به خاطر اعمالش - به خود رها شود ، به يقين هلاك خواهد شد ؛ از راه راست منحرف مىگردد و بدون راهنما در بيابان زندگى سرگردان مىشود ! براى توضيح بيشتر مىافزايد : « او ( چنان فريفتهء دنياست كه ) اگر به كشت دنيا خوانده شود ، اجابت مىكند و براى آن مىكوشد ، و اگر به كشت آخرت ( و سعادت جاويدان ) دعوت شود ، سستى مىورزد ! » ( إن دعي إلى حرث الدّنيا عمل ، و إن دعي إلى حرث الآخرة كسل ! ) .\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nآن جديّت در امر دنيا و اين سستى و كسالت در امر آخرت ، به خاطر آن است كه باورهايش نسبت به آخرت ضعيف و اعتقادش به وعده‌هاى الهى سست و بىپايه است . دنيا را نقد پنداشته و آخرت را نسيه ! از همين رو در آخرين جمله مىفرمايد : « گويى آنچه را براى آن كار مىكند ( از امور دنيا ) و لذّات زود گذرش بر او واجب است ، و آنچه در آن سستى نشان مىدهد از او ساقط مىباشد ! » . ( كأنّ ما عمل له واجب عليه ؛ و كأنّ ما ونى فيه ساقط عنه ) . « 1 » تعبير به كشت و كشتزار دربارهء دنيا و آخرت اقتباس از اين آيهء شريفهء است :  « مَنْ كانَ يُرِيدُ حَرْثَ الْآخِرَةِ نَزِدْ لَهُ فِي حَرْثِهِ وَ مَنْ كانَ يُرِيدُ حَرْثَ الدُّنْيا نُؤْتِهِ مِنْها وَ ما لَهُ فِي الْآخِرَةِ مِنْ نَصِيبٍ »  ؛ كسى كه زراعت آخرت را بخواهد بر محصولش مىافزاييم و كسى كه كشت دنيا را بطلبد مقدارى از آن را به او مىدهيم ، امّا در آخرت هيچ بهره‌اى نخواهد داشت » . « 2 » دنيا مىتواند مزرعهء پر بركت آخرت باشد و مىتواند كشتزار كم درآمد اين دنيا .\r\nاعمال خوب و بد ، بذرهايى است كه در آن افشانده مىشود ؛ اعمال نيك ، مانند بذرى است كه هفت خوشه و از هر خوشه‌اى يك صد دانه و بيشتر ثمر مىدهد ؛ و اعمال بد ، همچون بذرى است كه در شوره‌زار افشانده مىشود كه  « لا يَخْرُجُ إِلَّا نَكِداً »  « 3 » « جز بهره‌اى اندك از آن حاصل نمىشود » .\r\nضمنا جملهء اخير به خوبى نشان مىدهد كه اعمال نيك و بد از اعتقادات قوى و سست سرچشمه مىگيرد .\r\n* * *\r\n\r\n\r\n","description":"","footnote":"\r\n( 1 ) « ونى » از مادّهء « ونى » ( بر وزن رمى ) به معناى سستى ورزيدن و اظهار ضعف و خستگى است .\r\n( 2 ) سورهء شورى ، آيهء 20 .\r\n( 3 ) سورهء اعراف ، آيهء 58 .\r\n","page_name":" 420 ","page_number":420},
  {"content":"\r\n\r\n\r\nنكته عالمان واقعى كيانند ؟\r\nامام عليه السّلام در اين بخش از خطبه ، اوصاف عالمان واقعى و عالم نمايان را به خوبى روشن ساخته و نخستين وصف آنها را نشناختن قدر خويش بيان فرموده . نه قدر خود را در برابر عظمت خدا مىدانند و نه قدرت خود را در برابر اجتماع و نه در برابر خودش . و آن كس كه قدر و پايهء خويش را نشناسد . در ميان امواج جهل و بدبختى سرگردان خواهد شد و سرانجام خدا او را به حال خودش وامىگذارد و در بيابان زندگى حيران مىگردد ؛ جز مواهب مادّى را به رسميّت نمىشناسد ؛ دنيا را آب و آخرت را سراب مىپندارد ؛ حلال و حرام ، و حق و باطل براى او يكسان است ؛ ضدّ ارزش‌ها در نظرش ارزش ، و ارزش‌ها در نظرش رنگ باخته و بىارزش مىشوند .\r\nچنان به دنبال مال و مقام مىدود كه گويى اوجب واجبات است و چنان در برابر وظايف واجب خود سستى مىورزد ، كه گويى از محرّمات است .\r\nدر خطبهء « هفدهم » امام عليه السّلام بحث‌هاى بيشترى در اين زمينه بيان فرموده و داد سخن داده است ، به شرح و تفسير ما از آن خطبه ، در جلد اوّل ، صفحهء 583 مراجعه فرماييد .\r\n\r\n","description":"","footnote":"","page_name":" 421 ","page_number":421},
  {"content":"\r\n . \r\n","description":"","footnote":"","page_name":" 422 ","page_number":422},
  {"content":"\r\n\r\n\r\nبخش چهارم\r\nو منها : و ذلك زمان لا ينجو فيه إلّا كلّ مؤمن نومة ، « إن شهد لم يعرف ، و إن غاب لم يفتقد ، أولئك مصابيح الهدى ، » و أعلام السّرى ، ليسوا بالمساييح ، و لا المذاييع البذر ، أولئك يفتح اللّه لهم أبواب رحمته و يكشف عنهم ضرّاء نقمته .\r\nأيّها النّاس ، سيأتي عليكم زمان يكفأ فيه الإسلام ، كما يكفأ الإناء بما فيه ، أيّها النّاس ، إنّ اللّه قد أعاذكم من أن يجور عليكم ، و لم يعذكم من أن يبتليكم ، و قد قال جلّ من قائل :  « إِنَّ فِي ذلِكَ لَآياتٍ وَ إِنْ كُنَّا لَمُبْتَلِينَ »  .\r\n\r\nترجمه\r\n( آخر الزّمان ) زمانى است كه هيچ كس از فتنه‌ها نجات نمىيابد ، مگر مؤمنى كه بى نام و نشان است ! اگر حاضر باشد ، شناخته نمىشود و اگر غايب شود كسى سراغ او را نمىگيرد . آنها چراغ‌هاى هدايت و نشانه‌ها براى حركت در شب‌هاى تاريك رهروان راه حق‌ّاند . آنها در ميان مردم اظهار وجود نمىكنند ، و احمقانه و ناآگاهانه به افشاى اسرار نمىپردازند . آنها كسانى هستند كه خداوند درهاى رحمتش را به رويشان مىگشايد ، و سختىها و مشكلات را از آنان بر طرف مىسازد . اى مردم ! به زودى زمانى بر شما فرا مىرسد كه اسلام واژگون مىشود ، همچون ظرفى واژگون كه آنچه در آن است بريزد . اى مردم ! خداوند به شما امان داده كه هرگز بر شما ظلم روا ندارد ؛ ولى هرگز امان نداده است كه شما را آزمايش نكند ، حال آنكه خداوند متعال\r\n\r\n","description":"","footnote":"","page_name":" 423 ","page_number":423},
  {"content":"\r\n\r\n( در قرآن ) فرموده : « در اين ماجرا نشانه‌هايى است ( از حق ) و ما به يقين همگان را مىآزماييم ! » .\r\n\r\nشرح و تفسير نشانه‌هاى آخر الزّمان\r\nدر اين بخش - كه آخرين بخش اين خطبه است - امام عليه السّلام به وضع آخر الزّمان و به تعبير ديگر : زمان پر شور و شرّى كه قبل از قيام حضرت مهدى عليه السّلام فرا مىرسد اشاره كرده ، گاه ويژگىهاى مؤمنان را در آن زمان شرح مىدهد ، و گاه وضع اسلام و احكام و قوانين اسلامى را . « 1 » مىفرمايد : « آن ( زمان ) زمانى است كه هيچ كس از فتنه نجات نمىيابد ، مگر مؤمنى كه بى نام و نشان است ! اگر در حضور است ، شناخته نمىشود و اگر غايب شود ، كسى سراغ او را نمىگيرد ! » ( و ذلك زمان لا ينجو فيه إلّا كلّ مؤمن نومة ، إن شهد لم يعرف ، و إن غاب لم يفتقد ) .\r\nدرست است كه « نومه » از مادّهء « نوم » به معناى شخص پر خواب است ؛ ولى روشن است كه در اينجا كنايه از افراد گمنام و ناشناخته است ؛ به خصوص اينكه امام عليه السّلام در جمله‌هاى بعد همين توضيح را دربارهء آنها بيان فرموده است .\r\nبديهى است در زمان‌هايى كه فساد جامعه را فرا مىگيرد و مديران و سردمداران اجتماع ، افراد فاسد و آلوده هستند . افراد مؤمن و با شخصيّت ، اگر چهره‌هاى شناخته شده‌اى باشند جبّاران آنها را رها نمىكنند ؛ يا بايد تسليمشان شوند و در رديف كارگزاران آنها قرار گيرند و يا در صورت مقاومت و امتناع ، آنها را از ميان\r\n\r\n\r\n","description":"","footnote":"\r\n( 1 ) عدم پيوند معنوى اين بخش ، با بخش قبل ، به خوبى نشان مىدهد كه مرحوم « سيّد رضى » قسمت‌هايى از اين خطبه را كه در ميان اين دو بخش بوده ، حذف كرده است و تعبير به « منها » نيز شاهد صدق اين مدّعاست .\r\n","page_name":" 424 ","page_number":424},
  {"content":"\r\n\r\nبر مىدارند . بنابر اين ، صلاح كار افراد مؤمن و با شخصيّت در اين است كه گمنام و دور از شهرت زندگى كنند ، تا كسى به سراغ آنها نيايد .\r\nدر عين حال اين گمنامى ظاهرى ، چيزى از مقام آنها نمىكاهد و نقش معنوى خود را در جامعه خواهند داشت ؛ از اين رو امام عليه السّلام در ادامهء سخن مىافزايد : « آنها چراغ‌هاى هدايت و نشانه‌هايى براى حركت در شب‌هاى تاريك رهروان راه حق‌ّاند » .\r\n( أولئك مصابيح الهدى ، و أعلام السّرى ) . « 1 » گرچه خاموشند ، ولى راه و رسم آنها براى افراد آگاه و بيدار سرمشق بزرگى است و به چراغ‌ها و نشانه‌هايى مىمانند كه در مسير مسافران نصب مىشود ، تا در شب تاريك راه را گم نكنند و بىراهه نروند .\r\nسپس در توصيف اين گروه از مؤمنان مىافزايد : « آنها در ميان مردم اظهار وجود نمىكنند ، و احمقانه و ناآگاهانه به افشاى اسرار نمىپردازند » . ( ليسوا بالمساييح ، و لا المذاييع البذر ) .\r\nمرحوم « سيّد رضى » در ذيل اين خطبه - چنان كه خواهد آمد - « مساييح » را به معناى افرادى كه در ميان مردم به فساد و سخن چينى مشغولند ، تفسير مىكند و « مذاييع » را به كسانى كه شايعات زشت و گناه آلود را پخش مىكنند . و « بذر » را به معناى افراد نادان و بىمنطق ذكر كرده ؛ بنابر اين ، معناى جمله اين مىشود كه اين گروه از مؤمنان نه مفسده جو و فتنه‌انگيزند و نه مانند سفيهان در پى اشاعهء فحشا .\r\nولى آنچه در بالا ذكر كرديم كه منظور از اين جمله سياحت‌گرانى هستند كه در ميان مردم سير مىكنند و اظهار وجود مىنمايند و ناآگاهانه به افشاى اسرار مىپردازند ، با معناى لغوى و جمله‌هاى ديگر خطبه سازگارتر است ؛ چرا كه امام عليه السّلام آنها را به عنوان افراد ناشناخته در جامعه معرّفى مىكنند .\r\n\r\n\r\n","description":"","footnote":"\r\n( 1 ) « سرى » ( بر وزن شما ) به معناى راه رفتن در شب است .\r\n","page_name":" 425 ","page_number":425},
  {"content":"\r\n\r\nدر پايان اين توصيف چنين مىفرمايد : « آنها كسانى هستند كه خداوند درهاى رحمتش را به رويشان مىگشايد ، و سختىها و مشكلات را از آنان بر طرف مىسازد ! » . ( أولئك يفتح اللّه لهم أبواب رحمته ، و يكشف عنهم ضرّاء نقمته ) .\r\nاين تعبير نشان مىدهد كه در آن زمان سخت و طوفانى ، خداوند عنايتش را از مؤمنان راستين ، كه هدايتگر ديگرانند بر نمىگيرد و آنان را از شرّ ظالمان ، حوادث دوران و مشكلات زمان حفظ مىكند .\r\nسپس در ادامهء اين بحث ، امام عليه السّلام به پيشگويى صريح‌تر و توضيح بيشترى دربارهء آن زمان پرداخته ، چنين مىافزايد : « اى مردم ! به زودى زمانى بر شما فرا مىرسد كه اسلام واژگون مىشود ، همچون ظرفى كه واژگون شود و آنچه در آن است بريزد » .\r\n( أيّها النّاس ! سيأتي عليكم زمان يكفأ « 1 » فيه الإسلام ، كما يكفأ الإناء بما فيه ) .\r\nتعبير به « يكفأ فيه الإسلام » كنايهء لطيفى است از دگرگون شدن همهء مفاهيم اسلام و از دست رفتن حقيقت آن ؛ زيرا اسلام تشبيه به ظرفى شده كه معارف و قوانين و احكام و اخلاق اسلامى در آن جاى گرفته است و همانگونه كه ظرف آب را اگر وارونه كنند ، هر چه در آن است مىريزد ، اسلام هم در آن زمان وارونه مىشود و محتواى خود را از دست مىدهد و تنها نامى از آن باقى مىماند .\r\nنشانه‌هاى چنين زمانى در عصر ما ظاهر شده ؛ بسيارى از مسلمانان تنها به نام آن قناعت كرده‌اند ؛ نه اثرى از اخلاق اسلامى در آن ديده مىشود ، نه تقواى الهى ، نه توكّل بر پروردگار ! نه آشنا به معارف قرآنند و نه آگاه از حقايق سنّت ؛ در ميان شهوات غوطه‌ورند و جز مال و مقام و لذّات مادّى و شهوات حيوانى چيزى را به رسميّت نمىشناسند .\r\nيكى از عوامل مهمّ اين بدبختى « تفسير رأى » و قرائت‌هاى دروغين و انحرافى از\r\n\r\n\r\n","description":"","footnote":"\r\n( 1 ) « يكفأ » از مادّهء « كفأ » ( بر وزن نفع ) به معناى واژگون كردن است .\r\n","page_name":" 426 ","page_number":426},
  {"content":"\r\n\r\nاسلام است ؛ كسانى براى فريب خود ، يا ديگران ، با تفسيرهاى نادرست از حقايق مسلّم اسلام ، آنها را با هوا و هوس‌هاى خويش تطبيق مىدهند و در نتيجه ، اسلام به شكل قطعه مومى مىشود در دست آنها ، كه به هر شكل بخواهند آن را در مىآورند ! و سرانجام ، اسلام از ديدگاه آنها مجموعه‌اى از هوا و هوس‌هاى سركش مىشود .\r\nدر حديثى از پيامبر اكرم صلّى اللّه عليه و آله خطاب به امير مؤمنان على عليه السّلام مىخوانيم :\r\n« يستحلّون حرامه بالشّبهات الكاذبة ، و الأهواء السّاهيّة ؛ زمانى فرا مىرسد كه مردم حرام خدا را با شبهات دروغين و هوا و هوس‌هاى فراموشىآور ، حلال مىشمردند ! » . « 1 » در پايان اين سخن ، به پاسخ سؤال مقدّرى مىپردازد و آن سؤال اين است كه چرا خداوند مردم مسلمان را گرفتار اين گونه زمان‌ها و حوادث ناهنجار آن مىكند ؟\r\nمىفرمايد : « اى مردم ! خداوند به شما تأمين داده كه هرگز بر شما ظلم روا ندارد ، ولى هرگز تأمين نداده است كه شما را آزمايش نكند ، حال آن كه خداوند متعال ( در قرآن ) فرموده : « در اين ماجرا ( ماجراى حضرت نوح ) نشانه‌هايى است ( از حق ) و ما به يقين ، همگان را مىآزماييم ! » . أيّها النّاس ! إنّ اللّه قد أعاذكم من أن يجور عليكم ، و لم يعذكم من أن يبتليكم ، و قد قال جلّ من قائل :  « إِنَّ فِي ذلِكَ لَآياتٍ وَ إِنْ كُنَّا لَمُبْتَلِينَ »  . « 2 » اشاره به اينكه اين گونه زمان‌ها ، دوران آزمايش و امتحان مردم است و همه بدون استثنا - از انبياى بزرگ الهى گرفته تا افراد عادى - بايد در آزمون بزرگ الهى شركت كنند ! آزمون‌هايى كه گاهى جنبهء فردى و گاه جنبهء جمعى دارد ؛ مانند آنچه در جمله‌هاى بالا كه خداوند همگان را در يك آزمون سراسرى شركت مىدهد ، تا صادقان از كاذبان و مؤمنان از منافقان شناخته شوند .\r\n\r\n\r\n","description":"","footnote":"\r\n( 1 ) نهج البلاغه ، خطبهء 156 .\r\n( 2 ) سورهء مؤمنون ، آيهء 30 .\r\n","page_name":" 427 ","page_number":427},
  {"content":"\r\n\r\n\r\nكلام سيّد رضى\r\nقال السيّد الشرّيف الرّضى : أمّا قوله عليه السّلام : « كلّ مؤمن نومة » فإنّما أراد به الخامل الذّكر ، القليل الشرّ .\r\nو « المساييح » جمع « مسياح » و هو الّذي يسيح بين النّاس بالفساد و النّمائم . و « المذاييع » جمع « مذياع » و هو الّذي إذا سمع لغيره بفاحشة أذاعها ، و نوّه بها . و « البذر » جمع « بذور » و هو الّذي يكثر سفهه و يلغو منطقه ؛ سيّد شريف رضى مىفرمايد : « امّا تعبير آن حضرت « كلّ مؤمن نومة » ( هر مؤمن پر خواب ) اشاره به افراد گمنام و بىآزار است و « ألمساييح » جمع « مسياح » به معناى كسى است كه در بين مردم به نمّامى و شرّ و فساد رفت و آمد دارد . و « ألمذاييع » جمع « مذياع » كسى است كه چون كار زشتى را بشنود ، اشاعه دهد . و « بذر » ( بر وزن دهل ) جمع « بذور » ( بر وزن قبول ) به كسى گفته مىشود كه بسيار سفيه و بيهوده‌گو است » .\r\n\r\nنكته سرچشمه‌هاى فساد در آخر الزّمان\r\nدر بسيارى از روايات نكوهش‌هايى از وضع آخر الزّمان مىبينيم كه معمولا آخر الزّمان را به زمان‌هاى نزديك قيام حضرت مهدى عليه السّلام تفسير كرده‌اند ؛ و در واقع ، مفاسدى است كه به مضمون « كما ملئت ظلما و جورا » صحنهء جهان را فرا مىگيرد و دل‌هاى مشتاقان را براى پذيرش وجود مهدى عليه السّلام كه مظهر عدل و صلاح است ، آماده مىسازد .\r\nعواملى كه سبب بروز و گسترش فساد در آخر زمان است ، بسيار است ؛ از جمله امور زير است :\r\n1 - دور ماندن از تعليمات انبيا و اوصيا عليهم السّلام .\r\n\r\n","description":"","footnote":"","page_name":" 428 ","page_number":428},
  {"content":"\r\n\r\n2 - فزونى وسايل فساد و هوسرانى و هوا پرستى .\r\n3 - گسترش وسايل تبليغاتى ، كه اجازه مىدهد هر فسادى در گوشه‌اى از دنيا باشد ، به وسيلهء آنها به همه جاى دنيا كشيده شود .\r\n4 - فزونى شبهات در مبانى دين و اخلاق ، از طريق تفسير به رأى و قرائات مختلف از معارف دينى و برنامه‌هاى عملى و اخلاقى .\r\n5 - سلطهء حاكمان جبّار و فاسد و مفسد ، كه هيچ چيز جز منافع مادّى خويش را به رسميّت نمىشناسد و با سرگرم ساختن مردم - مخصوصا جوانان - به انواع فساد ، راه را براى نيل به مقاصد خود هموار مىسازند .\r\nبه راستى ، ديندارى و دين باورى در چنين عصر و زمانهايى بسيار مشكل و طاقت فرساست و در واقع ، اين دوران ، سخت‌ترين دوران آزمون‌هاى الهى براى بندگان است . و هيچ كس جز پاكان و نيكانى كه دست توسّل به دامان لطف الهى مىزنند ، از عهدهء چنين امتحان طاقت فرسايى بر نمىآيند !\r\n\r\n","description":"","footnote":"","page_name":" 429 ","page_number":429},
  {"content":"\r\n . \r\n","description":"","footnote":"","page_name":" 430 ","page_number":430},
  {"content":"\r\n\r\n\r\nخطبهء 104 « 1 » و من خطبة له عليه السّلام\r\nاز خطبه‌هاى آن حضرت است\r\n\r\nخطبه در يك نگاه\r\nامام عليه السّلام در بخش اوّل اين خطبه ، به مسألهء قيام پيامبر اسلام صلّى اللّه عليه و آله در محيط جاهلى عرب و زحمات طاقت‌فرساى آن حضرت ، براى هدايت مردم اشاره مىفرمايد .\r\nدر بخش ديگرى از اين خطبه ، ضمن اشاره به احياى ارزش‌هاى جاهلى از سوى منحرفان ، مىفرمايد : من همان راه پيامبر اكرم صلى اللّه عليه و آله را دنبال مىكنم و باطل را مىشكافم و حق را از درون آن خارج مىسازم ، تا مردم تكليف خود را با امام عليه السّلام بدانند ، و براى مبارزه با ارزش‌هاى جاهلى آماده شوند .\r\n\r\n\r\n","description":"","footnote":"\r\n( 1 ) سند خطبه : اين خطبه ، شباهت زيادى با خطبهء سى و سوم دارد ؛ لذا مرحوم « سيّد رضى » در پايان اين خطبه مىفرمايد :\r\n« قسمتى از اين خطبه قبلا گذشت ولى چون آن را در اين روايت با كمى اختلاف يافتم ، بار ديگر طبق اين روايت ذكر كردم . » اين تعبير نشان مىدهد كه هر دو خطبه مربوط به يك واقعه است ، هر چند راويان اخبار آن را با كمى تفاوت نقل كرده‌اند ؛ ولى از آنجا كه تفاوت‌هاى آشكارى ميان اين دو خطبه نيز وجود دارد ، احتمال تعدّد قوىتر است .\r\nبراى توضيح بيشتر به آنچه ذيل خطبهء سى و سوم نگاشته‌ايم مراجعه فرماييد .\r\n","page_name":" 431 ","page_number":431},
  {"content":"\r\n . \r\n","description":"","footnote":"","page_name":" 432 ","page_number":432},
  {"content":"\r\n\r\n\r\nبخش اوّل\r\nأمّا بعد ، فإنّ اللّه سبحانه بعث محمّدا صلّى اللّه عليه و آله و ليس أحد من العرب يقرأ كتابا ، و لا يدّعي نبوّة و لا وحيا ، فقاتل به من أطاعه من عصاه ، يسوقهم إلى منجاتهم ؛ و يبادر بهم السّاعة أن تنزل بهم ، يحسر الحسير ، و يقف الكسير ، فيقيم عليه حتّى يلحقه غايته ، إلّا هالكا لا خير فيه ، حتّى أراهم منجاتهم و بوّأهم محلّتهم ، فاستدارت رحاهم ، و استقامت قناتهم .\r\n\r\nترجمه\r\nامّا بعد ، خداوند سبحان ، محمّد صلّى اللّه عليه و آله را مبعوث كرد ، در حالى كه هيچ كس از عرب ، كتاب آسمانى نداشت و ادّعاى نبوّت و وحى نمىكرد . او به كمك كسانى كه وى را اطاعت كردند ، به مبارزه با عصيان‌گران برخاست ، آنها را به سوى سر منزل نجات سوق مىداد و پيش از آنكه مرگشان فرا رسد ، آنها را در مسير هدايت پيش مىبرد .\r\nدر اين ميان گروهى ناتوان و خسته بازماندند و شكسته حالان متوقّف شدند ؛ ولى او در كنار آنان مىايستاد ( و به هدايتشان مىپرداخت ) . تا آنها را به مقصد برساند ؛ به جز گمراهانى كه هيچ اميدى به هدايتشان نبود ! و اين كار همچنان ادامه يافت ، تا محلّ نجاتشان را به آنان نشان داد ، و در جايگاه مناسبشان جاى داد . در نتيجه ، آسياى ( زندگى پر بركت ) آنها به گردش در آمد ، و حكومت آنها قوى و استوار گشت .\r\n\r\n","description":"","footnote":"","page_name":" 433 ","page_number":433},
  {"content":"\r\n\r\n\r\nشرح و تفسير تحوّلى كه بر اثر بعثت پيامبر صلّى اللّه عليه و آله به وجود آمد\r\nامام عليه السّلام در آغاز اين خطبه - بعد از حمد و ثناى الهى كه در عبارت بالا ذكر نشده - اشاره به مسأله بعثت پيغمبر اكرم صلى اللّه عليه و آله در آن محيط جاهلى كرده ، مىفرمايد : « امّا بعد ، خداوند سبحان محمّد صلى اللّه عليه و آله را مبعوث كرد در حالى كه هيچ كس از عرب ، كتاب آسمانى نداشت و ادّعاى نبوّت و وحى نمىكرد » . ( أمّا بعد ، فإنّ اللّه سبحانه بعث محمّدا صلّى اللّه عليه و آله ، و ليس أحد من العرب يقرأ كتابا ، و لا يدّعي نبوّة و لا وحيا ) .\r\nاين تعبير اشاره به اكثريّت قاطع عرب در آن زمان است كه آيين بت‌پرستى را پيشه نموده بودند و دعوت انبياى پيشين را بر طاق نسيان زده بودند . بنابر اين ، وجود اقليّت‌هاى ضعيف يهود و نصارا در ميان آنها ، منافاتى با حكم عام كه ناظر به اكثريّت قاطع است ، ندارد . اضافه بر اين ، اقليّت يهود ، مهاجر بودند و از « شامات » به « حجاز » نقل مكان كردند ، و اقليّت مسيحيان نيز از « يمن » آمده بودند ، كه هيچكدام ، از عرب محسوب نمىشدند .\r\nاين احتمال نيز وجود دارد كه مراد از كتاب ، كتب آسمانى تحريف نيافته است كه در آن زمان وجود نداشت و اينكه بعضى احتمال داده‌اند كه كتاب در اينجا اشاره به خواندن و نوشتن معمولى است ، بسيار بعيد به نظر مىرسد و جملهء بعد بر خلاف آن گواهى مىدهد .\r\nبه علاوه ، كسانى كه خواندن و نوشتن بلد باشند در آن زمان وجود داشتند .\r\nامام عليه السّلام در ادامهء اين سخن ، مردم را در برابر دعوت به اسلام به سه گروه تقسيم مىكند : گروهى كه با آغوش باز اسلام را پذيرا شدند و گروهى كه با زحمت اسلام را پذيرفتند و گروه كمى كه با لجاجت و تعصّب ، در برابر آن ايستادند و هرگز آن را پذيرا نشدند و از ميان رفتند .\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nدربارهء گروه اوّل مىفرمايد : « پيامبر صلى اللّه عليه و آله به كمك كسانى كه وى را اطاعت كردند به مبارزه با عصيانگران برخاست ! آنها را به سوى سر منزل نجات سوق مىداد و پيش از آن كه مرگشان فرا رسد ، به سرعت ( در مسير هدايت ) پيش مىبرد ! » ( فقاتل به من أطاعه من عصاه ، يسوقهم إلى منجاتهم ، و يبادر بهم السّاعة أن تنزل بهم ) .\r\nتعبير به « ألسّاعة » در جملهء بالا ، اشاره به قيامت صغرى ، يعنى : مرگ است ، نه قيامت كبرى كه بعد از پايان جهان فرا مىرسد .\r\nدربارهء گروه دوم مىفرمايد : « گروهى ناتوان و خسته ( در اين ميان ) بازماندند ، و شكسته حالان واماندند ، ولى او در كنار آنان مىايستاد ( و به هدايتشان اهتمام مىورزيد ، ) تا آنها را به مقصد برساند ! » . ( يحسر الحسير « 1 » ، و يقف الكسير ، فيقيم عليه حتّى يلحقه غايته ) .\r\nو سرانجام به گروه سوم اشاره مىكند و مىفرمايد : « جز گمراهانى كه هيچ اميدى به هدايتشان نبود » . ( إلّا هالكا لا خير فيه ) .\r\nدر حديثى از پيامبر اكرم صلّى اللّه عليه و آله مىخوانيم كه فرمود : « آنچه خداوند مرا به آن مبعوث كرده از هدايت و علم ، همچون باران فراوانى است كه از آسمان به زمين فرو مىريزد ، بعضى از زمين‌ها پاكيزه و آمادهء رويش گياه است ، آب را به خود جذب مىكند و گياهان فراوانى از آن مىرويد ؛ بعضى ديگر توان رويش گياه را ندارد ، ولى آب را در خود حفظ مىكند و مردم ( از طريق قنات‌ها و چشمه‌ها ) از آن آب بهره مىگيرند ، مىنوشند و كشت و زرع خود را آبيارى مىكنند ، ولى بعضى ديگر نه آمادگى براى پرورش گياه دارند ، نه نگهدارى آب ( و چيزى از آن عايد هيچ كس نمىشود ) .\r\nكسانى كه از دانش بهره مىگيرند يا به ديگران تعليم مىدهند و كسانى كه اصلا\r\n\r\n\r\n","description":"","footnote":"\r\n( 1 ) « حسير » ، از مادّهء « حسر » ( بر وزن حبس ) به معناى برهنه كردن و برداشتن پوشش از چيزى است . سپس به معناى خستگى و واماندگى به كار رفته ؛ گويى انسان توان خود را از دست مىدهد و برهنه مىشود .\r\n","page_name":" 435 ","page_number":435},
  {"content":"\r\n\r\nبهره نمىگيرند و هدايت را نمىپذيرند همانند همين مثال هستند » . « 1 » آنچه در اين حديث شريف آمده است ، همان چيزى است كه در تعبير زيباى ديگرى در كلام مولا على عليه السّلام آمده است .\r\nسپس به اصل مطلب باز مىگردد و مىفرمايد : « اين كار همچنان ادامه يافت تا محل نجاتشان را به آنان نشان داد و در جايگاه مناسبشان جايگزين نمود ، در نتيجه آسياى ( زندگى پر بركت ) آنها به گردش در آمد ، و حكومت آنها قوى و استوار گشت ( و در يك كلمه دنيا و آخرتشان تأمين شد ) » ( حتّى أراهم منجاتهم و بوّأهم محلّتهم ، فاستدارت رحاهم « 2 » ، و استقامت قناتهم « 3 » ) .\r\n\r\nنكته‌ها\r\n\r\n1 - آيا پيامبرى از عرب بر نخاسته بود ؟\r\nدر آغاز اين خطبه اشاره به عدم قيام انبيا از ميان مردم عرب شد ؛ و اين ، در واقع اقتباسى است از آيهء شريفهء  « لِتُنْذِرَ قَوْماً ما أُنْذِرَ آباؤُهُمْ »  ؛ قرآن را بر تو نازل كرديم ، تا قومى را كه پدرانشان انذار نشدند ، انذار كنى » . « 4 » ممكن است اين سؤال در اينجا مطرح شود كه قرآن مجيد ، در جاى ديگر مىفرمايد :  « وَ إِنْ مِنْ أُمَّةٍ إِلَّا خَلا فِيها نَذِيرٌ »  ؛ هيچ امّتى نبود مگر اينكه بيم دهنده‌اى در ميان آنها وجود داشت » . « 5 »\r\n\r\n\r\n","description":"","footnote":"\r\n( 1 ) صحيح مسلم ، جلد 4 ، صفحهء 1787 ، حديث 2282 .\r\n( 2 ) « رحى » ، به معناى سنگ آسياب است ، و به گردش در آمدن سنگ آسياب كنايه از جريان امور بر وفق مراد است .\r\n( 3 ) « قناة » از مادّهء « قنو » ( بر وزن صنف ) در اصل به معناى شاخهء درخت است . اين واژه ، به نيزه به خاطر شباهتش به شاخهء درخت اطلاق شده است . و « استقامت قنات » به معناى برافراشته بودن پرچم ، و آن هم كنايه از قدرت و قوّت حكومت است .\r\n( 4 ) سورهء يس ، آيهء 6 .\r\n( 5 ) سورهء فاطر ، آيهء 24 .\r\n","page_name":" 436 ","page_number":436},
  {"content":"\r\n\r\nبه علاوه قاعدهء لطف ايجاب مىكند ، كه هر امّتى رسول و فرستادهء الهى داشته باشد .\r\nدر پاسخ مىگوييم ، منظور از آيه و خطبهء بالا ، انذار كنندگان آشكار و پيامبران بزرگ است ، كه آوازهء آنها همه جا بپيچد ، و گر نه در هر زمانى حجّت الهى ، براى طالبان حقّ در ميان امّت‌ها وجود دارد ؛ به همين دليل ، زمان ميان بعثت حضرت مسيح و بعثت پيامبر اسلام صلّى اللّه عليه و آله را زمان « فترت » مىگويند ؛ حال آنكه به يقين اوصياى مسيح بعد از او ، وجود داشتند .\r\nاضافه بر اين ، در زمان قيام پيامبر اكرم صلّى اللّه عليه و آله - كه خطبهء بالا ناظر به آن است - احدى از عرب ، ادّعاى نبوّت وحى و كتاب آسمانى نداشت .\r\n\r\n2 - قدرت در سايهء دين\r\nاز تعبيرات امام عليه السّلام در اين فراز از خطبهء بالا به خوبى استفاده مىشود كه ظهور اسلام ، نه تنها سبب اصلاح امر دين مردم شد ، بلكه مشكلات دنياى آنها نيز بر طرف گشت . ملّتى نيرومند و حكومتى قوى در سايهء اين آيين به وجود آمد ، كه ساليان دراز ، سايهء خود را بر سر مردم افكنده بود ؛ و اگر اين حكومت از مسير اسلام منحرف نمىگشت ، اى بسا جاودانه باقى مىماند .\r\nاضافه بر اين ، در سايهء تعليمات اسلام ، تمدّنى قوى و نيرومند با فرهنگى غنى و گسترده به وجود آمد ، كه فصل نوينى در تاريخ بشريّت گشود .\r\nاينها همه دليل بر آن است كه پيروى از برنامه‌هاى اسلام ، هم ضامن سلامت دين انسان و هم آبادى دنياى انسان است .\r\nتعبيرهاى چهارگانه‌اى كه در پايان فراز بالا آمده ، گواه بر اين مدّعاست . امام عليه السّلام\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nمىفرمايد : « محلّ نجات آنها را به آنان ارائه نمود و در جايگاه مناسبشان جايگزين ساخت ، آسياى آنها به گردش در آمد ، و حكومت آنها قوى شد » كه مجموعه‌اى از پيروزىهاى معنوى و مادّى است .\r\n\r\n","description":"","footnote":"","page_name":" 438 ","page_number":438},
  {"content":"\r\n\r\n\r\nبخش دوّم\r\nو ايم اللّه ، لقد كنت من ساقتها حتّى تولّت بحذافيرها ، و استوسقت في قيادها ؛ ما ضعفت ، و لا جبنت ، و لا خنت ، و لا وهنت و ايم اللّه ، لأبقرنّ الباطل حتّى أخرج الحقّ من خاصرته !\r\n\r\nترجمه\r\nبه خدا سوگند ! من در عقب اين لشكر ( لشكر اسلام ) حركت مىكردم ، و آنها را به پيش مىبردم ، تا گروه طرفداران باطل به طور كامل پشت كردند و تحت رهبرى اسلام در آمدند . من ( در انجام اين مهم ) هرگز ناتوان نشدم و نترسيدم ، خيانت ننمودم و سست نگرديدم ! ( هم اكنون نيز همان راه را مىپيمايم ) و به خدا سوگند ! شكم باطل را مىشكافم ، تا حق را از پهلوى آن خارج كنم .\r\n\r\nشرح و تفسير شكم باطل را مىشكافم و حق را بيرون مىآورم !\r\nامام عليه السّلام در ادامهء اين سخن ، به نقش خود در پيش روى اسلام و شكست لشكر جاهلى اشاره كرده ، مىفرمايد : « به خدا سوگند ! من دنبال اين لشكر [ لشكر اسلام 
  ] بودم و آنها را به پيش روى وامىداشتم ، تا گروه طرفداران باطل به طور كامل پشت كردند ( و متلاشى شدند ) و تحت رهبرى اسلام در آمدند » . ( و ايم اللّه ، لقد كنت من\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nساقتها حتّى تولّت بحذافيرها « 1 » ، و استوسقت في قيادها ) . « 2 » « ساقه » جمع « سائق » به معناى راننده است ؛ در گذشته چنين بوده است كه براى حركت مركب ، يا قافله كسى در جلو بوده ، به نام « قائد » و كسى در پشت سر به نام « سائق » . در مورد لشكرها نيز چنين بوده است ، رهبرانى در جلو ، و فرماندهانى در قسمت عقبهء لشكر بودند و در واقع ، امام عليه السّلام ، پيامبر اسلام صلّى اللّه عليه و آله را به عنوان « قائد » لشكر معرّفى مىكند و خود را به منزلهء « سائق » ، ولى « سائق » گاه به معناى « قائد » هم آمده . اضافه بر اين ، ساقهء لشكر به معناى قسمت عقبهء لشكر نيز ذكر شده است ، كه در اين صورت جمع « سائق » نمىباشد .\r\nبه هر حال ، اين تعبير نشان مىدهد كه على عليه السّلام نقش مهمّى در رهبرى و هدايت لشكر اسلام و عقب راندن و شكست لشكر كفر داشته است .\r\nدر ادامهء اين سخن مىفرمايد : « من ( در انجام اين مهم ) هرگز ناتوان نشدم و نترسيدم ، خيانت ننمودم و سست نگرديدم » . ( ما ضعفت ، و لا جبنت ، و لا خنت ، و لا وهنت ) .\r\nدر واقع ، شكست به سبب يكى از اين چهار عامل است : ضعف ، ترس ، خيانت و سستى نشان دادن .\r\nتفاوت « ضعف » و « وهن » اين است كه « ضعف » به معناى ناتوانى است ، ولى در « وهن » ، توانايى وجود دارد ، امّا در به كار گرفتن آن سستى مىشود . بنابر اين ، هيچ يك از عوامل شكست در وجود مبارك آن حضرت يافت نمىشد . به همين دليل در همهء صحنه‌ها پيروز بود .\r\n\r\n\r\n","description":"","footnote":"\r\n( 1 ) « حذافير » جمع « حذفور » ( بر وزن مزدور ) به معناى گروه زياد است و به معناى جانب نيز آمده است اشاره به اينكه همهء گروههاى باطل پشت كردند و متلاشى شدند .\r\n( 2 ) طبق تفسيرى كه در بالا كرديم ضمير در « ساقتها » و « قيادها » به لشكر اسلام بر مىگردد و در « حذافيرها » به قرينهء مقام ، به لشكر كفر باز مىگردد .\r\n","page_name":" 440 ","page_number":440},
  {"content":"\r\n\r\nدر پايان مىفرمايد : « ( هم اكنون نيز همان راه را مىپيمايم ) و به خدا سوگند ! شكم باطل را مىشكافم تا حق را از پهلوى آن خارج سازم ! » . ( و ايم اللّه ، لأبقرنّ الباطل حتّى أخرج الحقّ من خاصرته « 1 » ) .\r\nاين تعبير نشان مىدهد كه حق همواره در دنيا وجود دارد ، هر چند باطل روى آن پرده بيفكند ، بنابر اين ، با شكافتن پردهء باطل ، حق كه در پشت آن پنهان شده ، آشكار مىگردد و اين نكتهء لطيفى است كه امام عليه السّلام با تعبيرات خود آن را بيان فرموده است .\r\n\r\nكلام سيّد رضى\r\nقال السيّد الشّريف الرّضى : و قد تقدّم مختار هذه الخطبة ، إلّا أنّني وجدتها في هذه الرّواية على خلاف ما سبق من زيادة و نقصان ، فأوجبت الحال إثباتها ثانية .\r\nشريف رضى مىگويد : جمله‌هاى برگزيدهء اين خطبه را قبلا ( در خطبهء 33 ) آورديم ؛ ولى چون من همان معنا را در اين روايت ( در خطبهء بالا ) با كمى اختلاف يافتم ، لازم بود بار ديگر در اينجا بياورم . ( و اين نشان مىدهد كه مرحوم سيّد رضى تا چه حد در ذكر خطبه‌ها دقّت به خرج مىداده ، كه حتّى تفاوت روايات را از نظر دور نمىداشته است ) .\r\n\r\n\r\n","description":"","footnote":"\r\n( 1 ) « خاصره » به معناى پهلو است .\r\n","page_name":" 441 ","page_number":441},
  {"content":"\r\n . \r\n","description":"","footnote":"","page_name":" 442 ","page_number":442},
  {"content":"\r\n\r\n\r\nخطبهء 105 « 1 » و من خطبة له عليه السّلام في بعض صفات الرّسول الكريم و تهديد بنى اميّة وعظة النّاس\r\nاين خطبه پيرامون بخشى از صفات پيامبر اسلام صلّى اللّه عليه و آله و تهديد بنى اميّه و موعظهء مردم ، ايراد شده است .\r\n\r\nخطبه در يك نگاه\r\nهمانگونه كه از عنوان خطبه روشن مىشود اين خطبه سه بخش عمده دارد :\r\nدر بخش اوّل ، به ذكر پاره‌اى از صفات پيامبر اسلام صلّى اللّه عليه و آله مىپردازد و تصريح مىكند آن حضرت ، شايسته‌ترين مخلوق الهى از آغاز كودكى تا پايان عمر بود و در واقع هدف امام عليه السّلام اين است كه مردم را به اهميّت ميراث پيامبر صلّى اللّه عليه و آله و پاسدارى از قرآن و اسلام دعوت كند .\r\nدر بخش دوّم ، بنى اميّه را مورد خطاب و سرزنش قرار داده و آنها را به ناپايدار\r\n\r\n\r\n","description":"","footnote":"\r\n( 1 ) سند خطبه : بخشى از اين خطبه را مفسّر معروف « علىّ بن ابراهيم » ( متوفّاى 307 ) در تفسير خود ( جلد 1 ، صفحهء 384 ) ذيل آيهء  « لِيَحْمِلُوا أَوْزارَهُمْ كامِلَةً يَوْمَ الْقِيامَةِ »  ( نحل - آيهء 25 ) از امام صادق عليه السّلام نقل كرده است همانگونه كه « شيخ مفيد » نيز بخشى از آن را در كتاب ارشاد ( صفحهء 1600 ) آورده است و هر دو بزرگوار قبل از « سيّد رضى » مىزيسته‌اند .\r\n","page_name":" 443 ","page_number":443},
  {"content":"\r\n\r\nبودن دنيايى كه به آن روى آورده‌اند ، توجّه مىدهد و از انتقام الهى در برابر خونهاى بسيارى كه به ناحق ريخته‌اند ، بر حذر مىدارد و تأكيد مىكند كه به زودى اين خلافت را در دست دشمنان خود خواهيد ديد .\r\nدر بخش سوّم ، به عنوان يك نتيجه‌گيرى كلّى - همهء مردم را با اندرزهايى بيدارگر موعظه مىكند كه در برابر هوا و هوس تسليم نشوند و در فراگرفتن دانش بكوشند و امر به معروف و نهى از منكر را فراموش نكنند .\r\n\r\n","description":"","footnote":"","page_name":" 444 ","page_number":444},
  {"content":"\r\n\r\n\r\nبخش اوّل\r\nحتّى بعث اللّه محمّدا صلّى اللّه عليه و آله ، شهيدا و بشيرا ، و نذيرا ، خير البريّة طفلا ، و انجبها كهلا ، و أطهر المطهّرين شيمة ، و أجود المستمطرين ديمة .\r\n\r\nترجمه\r\n( مردم جهان سخت در گمراهى بودند ) تا اينكه خداوند محمّد صلّى اللّه عليه و آله را مبعوث ساخت كه گواه بر اعمال آنها و بشارت دهندهء ( به پاداش‌هاى الهى در برابر نيكىها ) و بيم دهندهء ( از كيفر الهى در برابر زشتىها ) بود . در كودكى شايسته‌ترين مخلوق ، و در بزرگسالى نجيب‌ترين و شايسته‌ترين آنان بود . اخلاقش از همهء پاكان ، پاكتر ، و باران جود و سخايش ، از همه بادوام‌تر بود .\r\n\r\nشرح و تفسير اوصاف برجسته پيامبر صلّى اللّه عليه و آله\r\nامام عليه السّلام در بخش اوّل اين خطبه ، اشاره به نعمت پر فيض ظهور پيامبر اسلام صلّى اللّه عليه و آله كرده و او را به هفت وصف از اوصاف برجسته‌اش مىستايد . مىفرمايد : « مردم جهان سخت در گمراهى بودند ) تا اينكه خداوند محمّد صلّى اللّه عليه و آله را مبعوث ساخت ، كه گواه بر اعمال آنها و بشارت دهنده ( به پاداش‌هاى الهى ، در برابر نيكىها ) و بيم دهنده ( از كيفر الهى ، در برابر زشتىها ) بود . در كودكى شايسته‌ترين مخلوق و در\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nبزرگسالى نجيب‌ترين و شايسته‌ترين آنان بود . اخلاقش از همهء پاكان ، پاكتر و باران جود و سخايش از همه با دوام‌تر بود » . ( حتّى بعث اللّه محمّدا صلّى اللّه عليه و آله شهيدا ، و بشيرا ، و نذيرا ، خير البريّة طفلا ، أنجبها كهلا ، « 1 » و أطهر المطهّرين شيمة ، « 2 » و أجود المستمطرين ديمة ) « 3 » .\r\nتوصيف اوّل ( شهيدا ) اشاره به چيزى است كه در قرآن مجيد آمده :  « وَ يَوْمَ نَبْعَثُ فِي كُلِّ أُمَّةٍ شَهِيداً عَلَيْهِمْ مِنْ أَنْفُسِهِمْ وَ جِئْنا بِكَ شَهِيداً عَلى هؤُلاءِ »  ؛ ( به ياد آوريد ! ) روزى را كه از هر امّتى گواهى از خودشان بر آنان بر مىانگيزيم و تو را گواه بر آنان قرار مىدهيم » . « 4 » و توصيف دوّم و سوم اشاره به همان است كه در چندين آيه از قرآن مجيد به آن اشاره شده است ؛ مانند :  « إِنَّا أَرْسَلْناكَ بِالْحَقِّ بَشِيراً وَ نَذِيراً »  ؛ ما تو را به حق فرستاديم در حالى كه بشارت دهنده و بيم دهنده‌اى » . « 5 » در توصيف چهارم سخن از دوران طفوليّت آن بزرگوار است كه حتّى در آن زمان از نظر ظاهر و باطن ممتاز بود ؛ به گونه‌اى كه طبق نقل « مناقب ابن شهر آشوب » « ابن عباس » مىگويد : پيامبر اكرم صلّى اللّه عليه و آله در آن زمان با كودكان ( هم سنّ و سال خود ) دوستى و رفاقت داشت . آنها از روى نادانى گاه آلودهء سرقت چيزى مىشدند ، ولى آن حضرت هرگز دست به سوى اموال مردم دراز نمىكرد ؛ آنها از نظر ظاهر گاه آلوده بودند ، ولى آن حضرت همواره پاك و تميز بود .\r\nو نيز در همان كتاب از حضرت « ابو طالب » نقل شده است : « من هرگز دروغى از او\r\n\r\n\r\n","description":"","footnote":"\r\n( 1 ) « كهل » به معناى فرد ميانسال است و بعضى گفته‌اند اين واژه به كسى كه سى سال به بالا داشته باشد ، اطلاق مىشود و به معناى پير نيست .\r\n( 2 ) « شيمه » به معناى اخلاق است و جمع آن « شيم » ( بر وزن ستم ) است .\r\n( 3 ) « ديمه » به معناى بارانى است كه به صورت طولانى و نرم نرم و بدون رعد و برق مىبارد .\r\n( 4 ) سورهء نحل ، آيهء 89 .\r\n( 5 ) سورهء بقره ، آيهء 119 .\r\n","page_name":" 446 ","page_number":446},
  {"content":"\r\n\r\nنشنيدم و آثار جاهليّت در او نمايان نبود ؛ بىجهت نمىخنديد و همراه كودكان بازى نمىكرد » .\r\nباز در همان كتاب آمده است كه گاهى براى « عبد المطّلب » در سايهء كعبه فرشى مىگستراندند و هيچكس به احترام او بر آن فرش نمىنشست ؛ فرزندانش در اطراف فرش مىنشستند ، تا او خارج شود ؛ ولى پيامبر اكرم صلّى اللّه عليه و آله در همان زمان مىآمد و روى فرش « عبد المطّلب » مىنشست ! عموهايش مىخواستند او را دور كنند ؛ « عبد المطلب » مىگفت فرزندم را رها كنيد ! « فو اللّه إنّ له لشأنا عظيما ؛ به خدا سوگند ! او مقام والايى دارد » « 1 » و نيز از « ابو طالب » در مورد خلق و خوى پيامبر صلّى اللّه عليه و آله در زمان طفوليّت و نوجوانى اين دو بيت نقل شده است . مىگويد :\r\n و لقد عهدتك صادقا * فى القول لا تتزيّد\r\nما زلت تنطق بالصّوا * ب و أنت طفل أمرد \r\n« من همواره تو را راستگو ديدم كه سخنى به گزاف نمىگويى . تو همواره سخن به صواب مىگفتى ، در حالى كه هنوز در سنّ نوجوانى بودى . » « 2 » و از عجايب اينكه در حالات شير خوارگى پيامبر ( ص ) نوشته‌اند : هنگامى كه او را به دايه‌اش « حليمه » سپردند ، او تنها از پستان راست وى شير مىنوشيد و اصلا تمايلى به پستان چپ نشان نمىداد ! گويى مىخواست عدالت را رعايت كند و سهم فرزند « حليمه » را نيز در نظر بگيرد . « 3 » و در پنجمين و ششمين و هفتمين توصيف اشاره به نجابت و كرامت پيامبر صلّى اللّه عليه و آله در بزرگسالى مىكند چيزى كه بر كسى پوشيده نيست و تاريخ شاهد صدق آن است .\r\n\r\n\r\n","description":"","footnote":"\r\n( 1 ) مناقب ابن شهرآشوب ، جلد 1 ، صفحهء 34 تا 37 . ( مطابق نقل شرح نهج البلاغهء شوشترى ، جلد 2 ، صفحهء 204 ) و سيرهء ابن هشام ، جلد 1 ، صفحهء 178 .\r\n( 2 ) همان مدرك .\r\n( 3 ) اين حديث را ابن شهرآشوب ، طبق نقل بحار الانوار ، جلد 15 ، صفحهء 332 آورده است .\r\n","page_name":" 447 ","page_number":447},
  {"content":"\r\n\r\nتواضع ، محبّت ، هوش و درايت آن حضرت ، عفو و گذشت او زبانزد خاصّ و عام بود ؛ هر چه داشت بىدريغ در اختيار نيازمندان قرار مىداد و باران جود و بخشش او ، پر دوام بود .\r\nاو از همه سخاوتمندتر بود ، به گونه‌اى كه هرگز درهم و دينارى نزد او باقى نمىماند و اگر چيزى اضافه مىآورد و به نيازمندى برخورد نمىكرد كه به او ببخشد ، آرام نمىگرفت و در منزل نمىآسود ، تا آن را به نيازمندى برساند .\r\nاو افراد با فضيلت را گرامى مىداشت و در صلهء رحم كوشا بود . عذر خطاكاران را مىپذيرفت و در لباس و غذا بر غلامان پيشى نمىگرفت .\r\n\r\n","description":"","footnote":"","page_name":" 448 ","page_number":448},
  {"content":"\r\n\r\n\r\nبخش دوم\r\nفما احلولت لكم الدّنيا في لذّتها ، و لا تمكّنتم من رضاع أخلافها إلّا من بعد ما صادفتموها جائلا خطامها ، قلقا و ضينها ، قد صار حرامها عند أقوام بمنزلة السّدر المخضود ، و حلالها بعيدا غير موجود ، و صادفتموها ، و اللّه ، ظلّا ممدودا إلى أجل معدود . فالأرض لكم شاغرة ، و أيديكم فيها مبسوطة ؛ و أيدي القادة عنكم مكفوفة ، و سيوفكم عليهم مسلّطة ، و سيوفهم عنكم مقبوضة . ألا و إنّ لكلّ دم ثائرا ، و لكلّ حقّ طالبا و إنّ الثّائر في دمائنا كالحاكم في حقّ نفسه ، و هو اللّه الّذي لا يعجزه من طلب ، و لا يفوته من هرب . فأقسم باللّه ، يا بني أميّة ، عمّا قليل لتعرفنّها في أيدي غيركم و في دار عدوّكم ! ألا إنّ أبصر الأبصار ما نفذ في الخير طرفه ! ألا إنّ أسمع الأسماع ما وعى التّذكير و قبله !\r\n\r\nترجمه\r\nشما ( اى افراد ضعيف الايمان ) زمانى از لذّت و زرق و برق دنيا بهره برديد و از پستان آن شير نوشيديد ، كه افسارش رها ، و تنگ جهازش گشوده بود . ( و كار شما به جايى رسيد كه ) حرام دنيا در نظر گروهى ، همچون درخت سدر بىخار بود و حلالش دور دست بلكه غير موجود ! به خدا سوگند ! دنيايى كه شما با آن رو به رو هستيد ، همچون سايه‌اى است گسترده ، تا سر آمدى معيّن . امروز زمين براى شما آزاد و بىمانع و دست‌هايتان باز است ، در حالى كه دست رهبران ( الهى شما ) نسبت به شما\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nبسته است ؛ شمشيرهاى شما بر آنان مسلّط ، و شمشيرهاى آنان از شما باز گرفته شده است ؛ ولى آگاه باشيد ! هر خونى خونخواهى دارد . و هر حقّى صاحب و طالبى . و انتقام گيرندهء خون‌هاى ما ، مانند كسى است كه داور خويش است ( كه چيزى را فرو گذار نخواهد كرد ، ) و او خداوندى است كه از گرفتن و مجازات كسى ناتوان نگردد و هيچ كس از پنجهء عدالتش نگريزد . اى بنى اميّه ! به خدا سوگند ! به زودى اين خلافت را در دست ديگران و در خانهء دشمنان خود خواهيد ديد . آگاه باشيد ! بيناترين چشم‌ها آن است كه شعاعش در دل نيكىها نفوذ كند ، و شنواترين گوش‌ها آن است كه اندرزها را در خود جاى دهد و پذيرا گردد ! .\r\n\r\nشرح و تفسير از شما انتظار نداشتم !\r\nاين بخش از خطبه - كه به نظر مىرسد با بخش اوّل فاصله‌اى داشته كه مرحوم « سيّد رضى » آن قسمت را نقل نكرده ؛ چون بناى آن بزرگوار ، بر گزينش بخش‌هاى خاصّى از خطبه‌ها و گلچينى از عبارات مولا عليه السّلام بوده است - به گفتهء بسيارى از شارحان نهج البلاغه ، خطاب به بنى اميّه است و شاهد آن اينكه در اواخر اين بخش ، نام بنى اميّه به صراحت آمده است ؛ در حالى كه جمعى ديگر از شارحان نهج البلاغه معتقدند مخاطب در قسمت اوّل اين بخش ، باقى ماندهء صحابهء پيامبر صلّى اللّه عليه و آله و تابعين هستند و ذيل آن خطاب به بنى اميّه است و تعبيراتى كه در آغاز اين بخش است ، معناى دوّم را تأييد مىكند ؛ زيرا تعبيرات نشان مىدهد كه امام عليه السّلام كسانى را مورد سرزنش قرار داده كه انحراف از جادّهء حقّ دربارهء آنها غير منتظره بوده است و مىدانيم بنى اميّه در طول تاريخ گروهى ستم پيشه ، مخالف اسلام و منحرف بودند .\r\nبه هر حال ، امام عليه السّلام در اين بخش مىفرمايد : « شما ( اى مسلمانان ضعيف\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nالايمان ) زمانى از لذّت و زرق و برق دنيا بهره برديد ، و از پستان آن شير نوشيديد ، كه افسارش رها ، و تنگ جهازش گشوده بود ! » . ( فما احلولت « 1 » لكم الدّنيا في لذّتها ، و لا تمكّنتم من رضاع أخلافها « 2 » إلّا من بعد ما صادفتموها جائلا « 3 » خطامها « 4 » ، قلقا « 5 » و ضينها ) « 6 » .\r\nاشاره به اينكه در زمان حكومت عثمان و بعد از فتوحات اسلامى و ريخت و پاش در بيت المال ، شما به لذّات دنيا و زرق و برق آن دست يافتيد و همين امر ، شما را از خدا دور ساخت ؛ حاكمان مشغول ثروت اندوزى بودند و توده‌هاى مردم مشغول عيش و نوش .\r\nلذا در ادامهء سخن مىافزايد : « ( كار به جايى رسيد كه ) حرام دنيا در نظر گروهى همچون درخت سدر بىخار بود و حلالش دور دست و غير موجود ! » . ( قد صار حرامها عند أقوام بمنزلة السّدر المخضود ، و حلالها بعيدا غير موجود ) .\r\nگروهى بر بيت المال افتاده بودند و با كمك دستياران خود آن را غارت مىكردند و اين اموال حرام در ميان مردم گسترده مىشد .\r\nتعبير به « ألسّدر المخضود » ( درخت سدر بىخار ) اشاره به اين است كه نهى پروردگار و تحريم او همچون خارهايى است ، در برابر لذّات نامشروع دنيا ؛ ولى افراد بىتقوا و لا ابالى نواهى الهى را ناديده مىگيرند و حرام نزد آنها همچون سدر بىخار است . ارباب لغت مىگويند : درخت سدر انواعى دارد بعضى از آنها ميوهء بسيار شيرين\r\n\r\n\r\n","description":"","footnote":"\r\n( 1 ) « احلولت » يعنى شيرين شد ؛ از مادّهء « حلو » به معناى شيرينى گرفته شده است .\r\n( 2 ) « اخلاف » جمع « خلف » ( بر وزن جلف ) به معناى نوك پستان شتر است .\r\n( 3 ) « جائل » از مادّهء « جولان » در اصل به معناى زائل شدن چيزى از مكانش مىباشد . اين تعبير در مورد حيوانى كه مهارش را رها مىكنند و به هر سو مىرود ، اطلاق مىشود .\r\n( 4 ) « خطام » به معناى مهار و افسار است .\r\n( 5 ) « قلق » از مادّهء « قلق » ( بر وزن ضرب ) به معناى اضطراب و حركت دادن چيزى است .\r\n( 6 ) « وضين » نوار پهنى است كه دو طرف آن را از زير شكم حيوان به جهاز شتر مىبندند ، تا سقوط نكند و در فارسى به آن تنگ ( بر وزن سنگ ) مىگويند .\r\n","page_name":" 451 ","page_number":451},
  {"content":"\r\n\r\nو معطّرى دارد كه دست و لباس كسى كه آن را مىخورد ، آغشته به عطر آن مىشود . « 1 » آرى ، دنيا پرستان اموال حرام را همچون ميوهء شيرين سدر بىخار مىبلعند و اعتنا به اوامر و نواهى پروردگار ندارند و در چنين فضايى حرام همه جا را پر مىكند و حلال از دسترس مردم بيرون مىرود .\r\nسپس مىافزايد : « به خدا سوگند ! دنيايى كه شما با آن رو به رو هستيد ، همچون سايه‌اى است گسترده تا سرآمدى معيّن ؛ امروز زمين براى شما آزاد و بىمانع و دست‌هايتان باز است ، در حالى كه دست رهبران ( واقعى و الهى ) نسبت به شما بسته است ! شمشيرهاى شما بر آنان مسلّط ، و شمشيرهاى آنان از شما باز گرفته شده است ! » . ( و صادفتموها ، و اللّه ، ظلّا ممدودا إلى أجل معدود ، فالأرض لكم شاغرة « 2 » ، و أيديكم فيها مبسوطة ؛ و أيدي القادة عنكم مكفوفة ، و سيوفكم عليهم مسلّطة ، و سيوفهم عنكم مقبوضة ) .\r\nاين تعبيرات به خوبى نشان مىدهد كه در اين بخش از خطبه ، روى سخن به گروهى از مؤمنان ، از بازماندگان صحابه و تابعين است ؛ كه آنها به هنگام وزش تندبادهاى آزمايش الهى ، نتوانستند خود را حفظ كنند و همراه تندباد به هر سو حركت كردند .\r\nدنيا آنها را به خود مشغول داشت و فريفتهء زرق و برق خود نمود . اين در حالى بود كه حتّى براى امام عليه السّلام در دوران حكومتش امكان باز داشتن آنها نبود ؛ چرا كه در عصر عثمان چنان غرق در زخارف دنيا شدند ، كه نجات آنها به آسانى ممكن نبود .\r\nسپس آنها را به شدّت تهديد مىكند كه بدانند اوضاع چنين نمىماند و حساب و كتابى در كار است . مىفرمايد : « آگاه باشيد ! هر خونى خونخواهى دارد و هر حقّى\r\n\r\n\r\n","description":"","footnote":"\r\n( 1 ) لسان العرب ، مادّهء « سدر » .\r\n( 2 ) « شاغره » از مادّهء « شغور » به معناى خالى شدن و آزاد و بىمانع گشتن است .\r\n","page_name":" 452 ","page_number":452},
  {"content":"\r\n\r\nصاحب و طالبى ، و انتقام گيرندهء خون‌هاى ما مانند كسى است كه داور خويش است ( كه چيزى را فروگذار نخواهد كرد ، ) و او خداوندى است كه از گرفتن كسى ناتوان نگردد و هيچ كس از پنجهء عدالتش نگريزد ! » . ( ألا و إنّ لكلّ دم ثائرا « 1 » ، و لكلّ حقّ طالبا ، و إنّ الثّائر في دمائنا كالحاكم في حقّ نفسه ، و هو اللّه الّذي لا يعجزه من طلب ، و لا يفوته من هرب ) .\r\nاشاره به اينكه ، اگر عذاب و انتقام الهى در برابر اين خلاف كارىهاى ظاهر و آشكار ، به تأخير افتد ، بدين معنا نيست كه اين اعمال به فراموشى سپرده شده است و يا كسى را توان و ياراى فرار از چنگال عدل الهى است .\r\nجملهء « إنّ الثّائر في دمائنا . . . » ( با توجه به اينكه « ثائر » از مادّهء « ثار » كه به معناى خونبها ، يا خونخواهى است ، گرفته شده ) اشاره به اين است كه خون‌هايى كه به ناحق از ما خاندان پيامبر ريخته مىشود ، خون خواهش خداست ؛ چرا كه در راه او و براى او ريخته شده و جنبهء شخصى و قبيله‌اى ندارد و به يقين چنين خونخواهى ، در كار خود عاجز نمىماند .\r\nدر پايان اين بخش روى سخن را به بنى اميّه كرده و با تعبيرات پر معنايى به آنها هشدار مىدهد . مىفرمايد :\r\n« اى بنى اميّه ! به خدا سوگند ! به زودى اين خلافت را در دست ديگران و در خانهء دشمنان خود خواهيد ديد » . ( فأقسم باللّه ، يا بني أميّة ، عمّا قليل لتعرفنّها في أيدي غيركم و في دار عدوّكم ! ) .\r\nمبادا گمان كنيد اگر خون‌هاى بىگناهان را ريختيد و بر صغير و كبير رحم\r\n\r\n\r\n","description":"","footnote":"\r\n( 1 ) « ثائر » از مادّهء « ثأر » ( بر وزن قعر ) ( كه همزهء آن تبديل به الف شده و « ثار » ( بر وزن غار ) خوانده مىشود . ) در اصل به معناى خوانخواهى و خونبهاست و گاهى به معناى خون گفته شده كه آن هم كنايه از همين است و تعبير به « ثار اللّه » كه دربارهء امام حسين و امير مؤمنان آمده است : ( يا ثار اللّه و ابن ثاره . ) اشاره به اين است كه خونبها و خونخواهى آن دو بزرگوار ، تعلّق به خانواده ، يا قبيله‌اى ندارد ؛ بلكه تعلّق به خدا دارد و مربوط به تمام جهان انسانيّت است .\r\n","page_name":" 453 ","page_number":453},
  {"content":"\r\n\r\nنكرديد و پايه‌هاى حكومت خود را با ظلم و ستم و نهب اموال و سفك دما ، محكم كرديد ، اين قدرت و حكومت ، مدّت زيادى براى شما باقى مىماند ! تصوّر نكنيد اگر خون من و فرزندانم در اين راه ريخته شود ، دنيا به كام شما خواهد بود ! به زودى دشمنان شما از هر سو بر مىخيزند و ضربات خود را با قيام‌هاى پى در پى ، بر سر شما وارد مىكنند و سرانجام كاخ حكومت شما فرو مىريزد و دودمان شما بر باد مىرود و دشمنانتان همهء شما را از دم شمشير مىگذرانند و حتّى بر مردگان شما نيز رحم نمىكنند ؛ استخوان‌هاى مردگان را از قبر در آورده ، آتش مىزنند .\r\nتاريخ مىگويد : آنچه را امام عليه السّلام دربارهء آنها پيش بينى كرده بود ، دقيقا واقع شد كه بخشى از آن در شرح خطبهء 87 گذشت . « 1 » در پايان اين سخن مىفرمايد : « آگاه باشيد ! بيناترين چشم‌ها آن است كه شعايش در دل نيكىها نفوذ كند و شنواترين گوش‌ها آن است كه يادآورىها را در خود جاى دهد و پذيرا گردد ! » . ( ألا إنّ أبصر الأبصار ما نفذ في الخير طرفه ! ألا إنّ أسمع الأسماع ما وعى التّذكير و قبله ) .\r\nاشاره به اينكه اگر شما و ساير مردم ، چشم و گوش باز داشته باشيد ؛ پيدا كردن راه خير و سعادت ، مخفى و پيچيده نيست ؛ ولى افسوس ! كه هواى نفس و هوس‌هاى سركش ، چنان پردهء ظلمانى بر چشم و گوش انسان مىاندازد ، كه حقايق واضح را نمىبيند و دوستانه‌ترين اندرز را نمىشنوند .\r\nجالب اينكه از يكى از سران بنى اميّه بعد از زوال حكومت آنها پرسيدند سبب زوال ملك شما چه بود ؟ او در پاسخ گفت : « عمّال ما بر رعايا ظلم كردند و انتظار داشتند ما عكس العملى نشان ندهيم . ماليات‌هاى سنگين بر مردم تحميل كرديم و آنها از اطراف ما پراكنده شدند . باغ‌ها و زراعت‌هاى ما ويران شد و خانه‌هاى ما خالى\r\n\r\n\r\n","description":"","footnote":"\r\n( 1 ) پيام امام ، جلد 3 ، صفحهء 591 تا 600 و جلد 4 ، بخش پايانى خطبهء 93 .\r\n","page_name":" 454 ","page_number":454},
  {"content":"\r\n\r\nگشت . ما به وزراى خود اعتماد كرديم ، ولى آنها منافع خويش را بر منافع ما مقدّم داشتند و كارها را بدون اطّلاع ما انجام دادند و نتيجه را از ما پنهان داشتند . حقوق لشكريان را به موقع به آنها نداديم و آنها از اطاعت ما سر پيچيدند و دست در دست دشمنان ما گذاشتند . ما از مقابلهء دشمنان ناتوان شديم ، چون يار و ياورى نداشتيم و پنهان ماندن اخبار و حقايق از ما ، از مهمترين اسباب زوال حكومت ما بود » . « 1 » ( دقت كنيد ، اين درست همان چيزى است كه امام عليه السّلام در خطبهء بالا پيش بينى فرمود ! ) .\r\n\r\n\r\n","description":"","footnote":"\r\n( 1 ) شرح نهج البلاغهء ابن ابى الحديد ، جلد 7 ، صفحهء 136 ، ذيل خطبهء مورد بحث .\r\n","page_name":" 455 ","page_number":455},
  {"content":"\r\n . \r\n","description":"","footnote":"","page_name":" 456 ","page_number":456},
  {"content":"\r\n\r\n\r\nبخش سوم\r\nأيّها النّاس ، استصبحوا من شعلة مصباح واعظ متّعظ ، و امتاحوا من صفو عين قد روّقت من الكدر .\r\nعباد اللّه ، لا تركنوا إلى جهالتكم ، و لا تنقادوا لأهوائكم ، فإنّ النّازل بهذا المنزل نازل بشفا جرف هار ، ينقل الرّدى على ظهره من موضع إلى موضع ، لرأي يحدثه بعد رأى ؛ يريد أن يلصق ما لا يلتصق ، و يقرّب ما لا يتقارب ! فاللّه اللّه أن تشكوا إلى من لا يشكي شجوكم ، و لا ينقض برأيه ما قد أبرم لكم .\r\n\r\nترجمه\r\nاى مردم ! چراغ قلب خود را ، از شعلهء ( پر فروغ ) واعظ با عمل ، روشن سازيد ، و ظرف وجود خويش را ، از آب زلال چشمه‌اى كه از آلودگىها پاك است ، پر كنيد . اى بندگان خدا ! بر نادانىهاى خود تكيه نكنيد و تسليم هوس‌هاى خويش نشويد ! زيرا آن كس كه در اين مقام بر آيد ( و تكيه بر جهالت و هوا و هوس‌ها كند ) همچون كسى است كه بر لب پرتگاهى كه در شرف فرو ريختن است قرار گرفته . او بار هلاكت را بر دوش مىكشد و از جايى به جاى ديگر مىبرد و براى توجيه آراى ناپخته و ضدّ و نقيض خويش ، مطالب نامتناسب را به هم پيوند مىدهد . از ( نافرمانى ) خدا بپرهيزيد ! و شكايت خويش را نزد كسى كه نمىتواند مشكل شما را حل كند و توان ندارد كه با فكر خود گره از كار شما بگشايد ، مبريد .\r\n\r\n","description":"","footnote":"","page_name":" 457 ","page_number":457},
  {"content":"\r\n\r\n\r\nشرح و تفسير دست از دامن رهبر الهى خود بر نداريد\r\nدر اين بخش از خطبه ، امام عليه السّلام به پند و اندرز مردم پرداخته و با مواعظ شايسته و نكات پر معنا ، آنها را اندرز مىدهد و در آغاز براى آماده ساختن روح و جان آنها مىفرمايد : « اى مردم ! چراغ دل خود را از شعلهء ( پر فروغ فكر ) واعظ با عمل ، روشن سازيد و ظرف وجود خويش را از آب زلال چشمه‌اى كه از آلودگىها پاك است پر كنيد ! » ( أيّها النّاس ، استصبحوا من شعلة مصباح واعظ متّعظ ، و امتاحوا « 1 » من صفو عين قد روّقت « 2 » من الكدر ) .\r\nهمانگونه كه چراغ‌هاى پر نور ، مسير انسان را در تاريكىها روشن مىسازد و از سقوط در پرتگاه ، يا رفتن به بىراهه حفظ مىكند ؛ بهره‌گيرى از اندرزهاى « واعظ متّعظ » نيز ، در سير و سلوك معنوى و فكرى و اخلاقى ، انسان را از انحرافات عقيدتى و اخلاقى نگاه مىدارد و همانگونه كه آب صاف و خالى از هر گونه كدورت و آلودگى ، مايهء حيات جسم انسان و همهء موجودات زنده است ؛ اندرزهاى شايستهء رهروان راه حق ، مايهء حيات جان و روح آدمى است .\r\nروشن است كه منظور از اين چراغ هدايت و چشمهء آب حيات ، وجود خود امام عليه السّلام است كه مردم حق شناس مىبايست تا زمانى كه دست رسى دارند نهايت استفاده را از آن حضرت بكنند : افسوس و صد افسوس ! كه نكردند و ما امروز بر سر سفرهء هدايت او نشسته‌ايم و از گوشه‌اى از كلمات آن حضرت كه به ما رسيده است ، چراغ دل را روشن مىسازيم و از چشمهء زلالش سيراب مىشويم .\r\nدر ادامهء اين سخن ، بندگان خدا را به طور عام مخاطب قرار داده و از تكيه بر\r\n\r\n\r\n","description":"","footnote":"\r\n( 1 ) « امتاحوا » از مادّهء « متح » به معناى بالا كشيدن دلو ، از چاه آب است .\r\n( 2 ) « روّقت » از مادّهء « روق » ( بر وزن فوق ) به معناى صاف بودن است و هنگامى كه به باب تفعيل برده مىشود ، به معناى تصفيه كردن مىآيد و « روّقت » به صورت فعل مجهول به معناى تصفيه شده است .\r\n","page_name":" 458 ","page_number":458},
  {"content":"\r\n\r\nجهل و نادانى و هوا و هوس و افكار باطل بر حذر مىدارد .\r\nمىفرمايد : « اى بندگان خدا ! بر نادانىهاى خود تكيه نكنيد و تسليم هوس‌هاى خويش نشويد ! » ( عباد اللّه ، لا تركنوا إلى جهالتكم ، و لا تنقادوا لأهوائكم ) .\r\nسپس دليل روشنى براى اين دستور بيان مىكند و مىفرمايد : « زيرا آن كس كه در اين مقام بر آيد ( و تكيه بر جهالت و هوا و هوسها كند ) همچون كسى است كه بر لب پرتگاهى كه در شرف فرو ريختن است ، قرار گرفته » . ( فإنّ النّازل بهذا المنزل نازل بشفا جرف هار ) . « 1 » « آرى او بار هلاكت و فساد را بر دوش مىكشد و از جايى به جاى ديگر مىبرد ! » ( ينقل الرّدى على ظهره من موضع إلى موضع ) .\r\n« و براى توجيه آراى ناپخته و ضدّ و نقيض خويش ، مطالب نامتناسب را به هم پيوند مىدهد ! » ( لرأي يحدثه بعد رأي ؛ يريد أن يلصق ما لا يلتصق ، و يقرّب ما لا يتقارب ! ) .\r\nامام عليه السّلام در اين عبارات ، با تشبيهات زيبا و رسايى كه فرموده ، يك حقيقت مهم را بيان مىكند كه يكى از سرچشمه‌هاى گمراهى ، تكيه كردن بر پندارهاى بىاساس و گمان‌هاى باطل و آراى فاسد و غير مستدل است . اينها گاه ظاهر فريبنده‌اى دارد ! همچون لب رودخانه‌ها ، يا پرتگاه‌هايى كه ظاهرش محكم ، امّا زير آن خالى شده است ! افراد بىخبر ، پاى بر آن مىنهند و ناگهان در درون رودخانه ، يا قعر درّه سقوط مىكنند .\r\nاينها با اصرار بر پندارهاى جاهلانهء خود ، همانند كسانى هستند كه اسباب مرگ و\r\n\r\n\r\n","description":"","footnote":"\r\n( 1 ) « شفا » به معناى لبهء چيزى است و در اصل به معناى لبهء چاه و رودخانه مىباشد . و واژهء « شفه » به معناى لب نيز از همين ريشه است . « جرف » به معناى حاشيهء رودخانه و يا چاه است . ( ولى « شفا » لبهء آن چيز مىباشد ) . « هار » از مادّهء « هور » ( بر وزن غور ) به معناى فرو ريختن و ويران شدن و شكست برداشتن است .\r\nبنابر اين ، مجموع سه كلمه چنين معنا مىدهد : لبه حاشيهء پرتگاهى كه در حال فرو ريختن است .\r\n","page_name":" 459 ","page_number":459},
  {"content":"\r\n\r\nسقوط خويش را بر دوش گرفته ، به هر سو مىبرند . و يكى از ناهنجارىها و بدبختىهاى آنان اين است كه براى توجيه افكار باطل خود به امور باطل ديگرى استناد مىكنند و به اين ترتيب ، روز به روز و لحظه به لحظه ، در گمراهى عميق‌ترى فرو مىروند .\r\nاينها نقطهء مقابل كسانى هستند كه در آغاز اين بخش ، به آنان اشاره شد : كسانى كه از چراغ هدايت رهروان راستين ، نور مىگيرند و از چشمه‌هاى زلال علم آنها سيراب مىشوند .\r\nسپس امام عليه السّلام در يك نتيجه‌گيرى مىفرمايد : « از ( نافرمانى ) خدا بپرهيزيد و شكايت خويش را نزد كسى كه نمىتواند مشكل شما را حل كند توان ندارد كه با فكر خود گره از كار شما بگشايد ، مبريد ! » ( فاللّه اللّه أن تشكوا إلى من لا يشكي شجوكم « 1 » ، و لا ينقض برأيه ما قد أبرم لكم ) .\r\nاين جمله ممكن است اشاره به يكى از سرچشمه‌هاى جهالت و گرفتارى در چنگال پندارهاى باطل باشد و آن ، مشورت نزد نااهلان بردن است ! كسانى كه از فكر سليم و رأى قاطع و آگاهى كافى براى حل مشكلات بىبهره‌اند و مشورت كنندگان را همراه خود به وادى ضلالت مىكشانند .\r\nاين احتمال نيز وجود دارد كه اشاره به مطلب تازه‌اى باشد و آن اينكه مردم فريب قدرت‌هاى كاذب و جبّار را كه جز به منافع خويش نمىانديشند ( همچون بنى اميّه ) نخورند و حلّ مشكلات خويش را از آنها نخواهند ، كه نه تنها مشكلى را حل نمىكنند ، بلكه در بسيارى از اوقات بر مشكلات نيز مىافزايند .\r\n\r\n\r\n","description":"","footnote":"\r\n( 1 ) « شجو » به معناى غم و اندوه است . ( اين واژه ، هم معناى مصدرى دارد ، هم اسم مصدرى ) .\r\n","page_name":" 460 ","page_number":460},
  {"content":"\r\n\r\n\r\nبخش چهارم\r\nإنّه ليس على الإمام إلّا ما حمّل من أمر ربّه : الإبلاغ في الموعظة ، و الاجتهاد في النّصيحة ، و الإحياء للسّنّة ، و إقامة الحدود على مستحقّيها ، و إصدار السّهمان على أهلها . فبادروا العلم من قبل تصويح نبته ، و من قبل أن تشغلوا بأنفسكم عن مستثار العلم من عند أهله ، و انهوا عن المنكر و تناهوا عنه ، فإنّما أمرتم بالنّهي بعد التّناهي !\r\n\r\nترجمه\r\nبه يقين امام و پيشوا جز وظايفى كه به امر خداوند بر عهدهء او نهاده شده ، وظيفه‌اى ندارد ؛ يعنى ابلاغ مواعظ به همهء مردم و تلاش و كوشش در خيرخواهى در تمام زمينه‌ها ، احياى سنّت پيامبر صلّى اللّه عليه و آله ( و اجراى تمام قوانين الهى ) و اجراى حدود الهى نسبت به تمام مستحقّين ، بدون تبعيض و بىكم و كاست ، و احقاق حقوق و پرداختن سهم همگان ( از بيت المال ) . ( امّا وظيفهء شما اين است كه : ) در فرا گرفتن علم بكوشيد ، پيش از آن كه درخت آن بخشكد و قبل از آن كه به خود مشغول گرديد علم و دانش را از معدن آن كه نزد اهلش مىباشد استخراج كنيد .\r\nمردم را از منكرات باز داريد ، و خودتان نيز مرتكب نشويد ! چرا كه شما موظّف هستيد خود ، ترك گناه كنيد ؛ آنگاه مردم را از آن نهى نماييد ! .\r\n\r\n","description":"","footnote":"","page_name":" 461 ","page_number":461},
  {"content":"\r\n\r\n\r\nشرح و تفسير وظايف امام و مردم\r\nدر اين بخش از خطبه ، امام عليه السّلام به وظايف پنج‌گانهء پيشواى مسلمين و وظايف مسلمانان در ميان خود پرداخته و نكات مهمّى را در اين زمينه يادآور مىشود ؛ گويى بحث‌هاى پيشين امام عليه السّلام كه در بخش قبل آمده ، اين سؤال و ايراد را در اذهان بعضى برانگيخته كه اگر ما در وادى جهالت افتاديم و يا شكايت مشكلات خويش به نااهل برده‌ايم ، به خاطر آن است كه امام دست ما را نگرفته و پا به پا نبرده و شيوهء راه رفتن را به ما نياموخته است .\r\nدر پاسخ اين سؤال مقدّر ، امام عليه السّلام مىفرمايد : من تمام وظايف خويش را كه در پنج امر خلاصه مىشود ، در برابر شما انجام داده‌ام . اين شما هستيد كه در انجام وظيفه كوتاهى كرده‌ايد . مىفرمايد :\r\n« امام و پيشوا غير از آنچه به فرمان خدا بر عهدهء او نهاده شده است وظيفه‌اى ندارد » . ( إنّه ليس على الإمام إلّا ما حمّل من أمر ربّه ) .\r\nوظايف او از اين قرار است :\r\n1 - مواعظ الهى را به همه ابلاغ كند ( و آموزش‌هاى لازم را در تمام زمينه‌ها به مردم بدهد ) » . ( الإبلاغ في الموعظة ) .\r\n2 - « تلاش و كوشش در خيرخواهى ( در تمام زمينه‌ها ) » . ( و الاجتهاد في النّصيحة ) .\r\n3 - « احياى سنّت پيامبر اكرم صلّى اللّه عليه و آله ( و اجراى تمام قوانين الهى ) » . ( و الإحياء للسّنّة ) .\r\n4 - « اجراى حدود الهى نسبت به تمام مستحقّين ( بدون تبعيض و بىكم و كاست ) » . ( و إقامة الحدود على مستحقّيها ) .\r\n\r\n","description":"","footnote":"","page_name":" 462 ","page_number":462},
  {"content":"\r\n\r\n5 - « پرداختن حقوق و سهم همگان ( از بيت المال ) » ( و إصدار السّهمان « 1 » على أهلها ) .\r\nو به اين ترتيب ، وظايف اصلى پيشواى مسلمين مشخّص شده است . از يكسو :\r\nبايد نسبت به احكام اسلام اطّلاع رسانى كامل كند ، به گونه‌اى كه طالبان حقّ ، از جهل و نادانى بدر آيند و بىاطّلاعى از احكام بدون دليل ، عذر شناخته نشود .\r\nاز سوى ديگر : در خيرخواهى مسلمين و اصلاح وضع دينى و دنيوى ، اجتماعى ، اقتصادى و سياسى مردم نهايت تلاش و كوشش را به كار بندد .\r\nو از سوى سوم : براى احياى احكام الهى و سنّت پيغمبر صلّى اللّه عليه و آله از طريق امر به معروف و نهى از منكر ، يا هر وسيلهء ديگرى كوشش كند .\r\nو از سوى چهارم : براى پيش‌گيرى از جرايم ، حدود الهى را در مورد مستحقّين ، بدون هيچ گونه تبعيض و تسامح اجرا كند .\r\nو از سوى پنجم : حقوق مستحقّين و نيازمندان را از بيت المال ، بى كم و كاست بپردازد .\r\nهنگامى كه پيشواى مسلمين اين امور را انجام دهد ، دين خود را به بندگان خدا ادا كرده است و اگر نابسامانى پيش آيد ، در اثر كوتاهى مردم است .\r\nسپس امام عليه السّلام به وظايف مردم پرداخته و سه وظيفهء عمده براى آنها بيان مىكند .\r\nنخست مىفرمايد : « در فراگرفتن علم بكوشيد پيش از آن كه درخت آن بخشكد ! و قبل از آن كه به خود مشغول گرديد ( و به دنيا آلوده شويد ) . علم و دانش را از نزد اهلش استخراج كنيد ! » . ( فبادروا العلم من قبل تصويح « 2 » نبته ، و من قبل أن\r\n\r\n\r\n","description":"","footnote":"\r\n( 1 ) « سهمان » ( بر وزن لقمان ) جمع « سهم » به معناى بهره و نصيب است .\r\n( 2 ) « تصويح » به معناى خشك شدن گياه و چوب و مانند آن است ، به حدّى كه شكاف بردارد .\r\n","page_name":" 463 ","page_number":463},
  {"content":"\r\n\r\nتشغلوا بأنفسكم عن مستثار « 1 » العلم من عند أهله ) .\r\nمنظور از خشكيدن درخت علم ، ممكن است شهادت آن حضرت باشد و منظور از مركز جوشش علم نيز وجود مبارك خود او باشد . به اين ترتيب ، به آنها هشدار مىدهد پيش از آنكه از ميان شما بروم آنچه مىخواهيد بپرسيد و فراگيريد .\r\nاين سخن همانند چيزى است كه در اواخر عمر مباركش مىفرمود : « سلوني قبل أن تفقدوني ، از من به پرسيد پيش از اينكه مرا نيابيد » . « 2 » اين احتمال نيز وجود دارد كه مراد حضرت از اين جمله ، خشكيدن درخت وجود انسان باشد ؛ چون انسان در هر سنّ و سالى آمادهء فراگيرى علوم نيست . و اين تفسير با جملهء بعدى هماهنگ است ؛ زيرا هر چه عمر انسان بالاتر رود ، هم گرفتارى او بيشتر مىشود و هم استعداد فراگيرى او كمتر مىشود . جمع بين اين دو تفسير نيز كاملا ممكن است .\r\nدر بيان دومين و سومين وظيفهء مردم چنين مىگويد : « مردم را از منكرات باز داريد ، و خودتان نيز مرتكب نشويد ، چرا كه شما موظّف هستيد اوّل خودتان ترك گناه كنيد ، و آنگاه مردم را از آن نهى نماييد ! » . ( و انهوا عن المنكر و تناهوا عنه ، فإنّما أمرتم بالنّهي بعد التّناهي ! ) .\r\nبه اين ترتيب ، وظيفهء مردم اين است كه اوّلا : سطح معرفت و علم و آگاهى خود را بالا ببرند ؛ چرا كه جهل يكى از عوامل ناهنجارىهاست و ثانيا : در عمل به دستورات خداوند بكوشند و وظيفهء امر به معروف و نهى از منكر را كه يك وظيفهء عمومى است ، فراموش نكنند و به يقين اگر حكومت وظايف پنجگانهء خود را انجام دهد ، و مردم به اين وظايف سه‌گانه عمل كنند ، صلاح و سعادت جامعه را فرا خواهد گرفت .\r\n\r\n\r\n","description":"","footnote":"\r\n( 1 ) « استثار » از مادّهء « استيثار » گرفته شده ، و در اينجا به معناى به هيجان در آوردن و منتشر ساختن است .\r\n( 2 ) نهج البلاغه ، خطبهء 93 .\r\n","page_name":" 464 ","page_number":464},
  {"content":"\r\n\r\nدر اينجا ميان « شارحان نهج البلاغه » سؤالى مطرح شده ، سؤالى كه به ذهن هر خوانندهء دقيقى مىآيد و آن اين كه : چگونه امام عليه السّلام نهى از منكر را مشروط به خوددارى شخص خود نهى كنندهء از منكرات شمرده و فرموده : « فإنّما أمرتم بالنّهى بعد التّناهي ! » .\r\n« ابن ابى الحديد » در پاسخ اين اشكال مىگويد : « منظور اين نيست كه نهى از منكر مشروط به خوددارى شخص نهى كننده باشد ؛ بلكه منظور اين است كه من نخست شما را به خوددارى از منكرات امر كردم و سپس نهى كردن ديگران » . « 1 » مرحوم « شارح خويى » اين پاسخ را نوعى تكلّف شمرده ، سپس افزوده : « بهتر اين است كه در پاسخ اين سؤال گفته شود ، امام عليه السّلام در ابتدا هر دو را واجب شمرده ( بىآنكه هيچ كدام مشروط به ديگرى باشد ) و جملهء اخير اشاره به اين است كه وجوب خويشتن دارى از منكرات و موكّدتر از وجوب نهى از منكر است ! چرا كه اصلاح خويشتن ، مقدّم بر اصلاح ديگران است » . « 2 » ولى بهتر اين است كه گفته شود : خويشتن دارى از گناه ، شرط كمال نهى از منكر است ، نه شرط وجوب . زيرا ، به يقين انسان وقتى خود مرتكب گناهى شود و بخواهد ديگران را از آن نهى كند ، سخن او تأثير چندانى نخواهد داشت و اگر مردم جريان را بدانند او را مورد تمسخر قرار مىدهند و مىگويند :\r\n ببرى مال مسلمان و چو مالت ببرند * بانك و فرياد بر آرى كه مسلمانى نيست ! \r\nلذا پيشوايان اسلام بر اين معنا تأكيد داشتند كه : ما شما را از هر كارى نهى مىكنيم ، نخست خودمان از آن پرهيز داريم .\r\nداستان نهى كردن پيامبر صلّى اللّه عليه و آله كودكى را از خرما معروف است ، كه در آن روز كه\r\n\r\n\r\n","description":"","footnote":"\r\n( 1 ) شرح نهج البلاغهء ابن ابى الحديد ، جلد 7 ، صفحهء 170 .\r\n( 2 ) شرح نهج البلاغهء مرحوم خويى ، جلد 7 ، صفحهء 251 .\r\n","page_name":" 465 ","page_number":465},
  {"content":"\r\n\r\nحضرت خرما خورده بود او را نهى نكرد و در ادبيّات فارسى نيز آمده است : رطب خورده منع رطب چون كند ! امير مؤمنان على عليه السّلام نيز سوگند ياد مىكند كه : « و اللّه ! شما را از هر چيز نهى كردم ، قبلا خودم آن را ترك گفتم » . « 1 »\r\n\r\n\r\n","description":"","footnote":"\r\n( 1 ) نهج البلاغه ، خطبهء 175 .\r\n","page_name":" 466 ","page_number":466},
  {"content":"\r\n\r\n\r\nخطبهء 106 « 1 » و من خطبة له عليه السّلام و فيها يبيّن فضل الاسلام و يذكر الرّسول الكريم ، ثمّ يلوم اصحابه\r\nامام عليه السّلام در اين خطبه مزاياى اسلام را بيان كرده و به فضايل پيامبر صلّى اللّه عليه و آله اشاره مىكند ، سپس يارانش را ( به خاطر خلاف‌هايى كه مرتكب شده‌اند ) مورد سرزنش قرار مىدهد .\r\n\r\nخطبه در يك نگاه\r\nهمان گونه كه از عنوان خطبه روشن شد ، اين خطبه از سه بخش تشكيل يافته :\r\nبخش اوّل ، از اهميّت اسلام و بركات آثار آن سخن مىگويد و انگشت روى نكات دقيقى روى اين زمينه مىگذارد .\r\n\r\n\r\n","description":"","footnote":"\r\n( 1 ) سند خطبه : در « مصادر نهج البلاغه » آمده است كه ما مدارك اين خطبه را در ذيل كلمات قصار حضرت ( كلمات 30 ، 31 ، 226 و 268 ) مىآوريم و به نظر مىرسد كه همهء اينها در يك خطبه جمع بوده است كه امام عليه السّلام يك جا آورده ( و مرحوم « سيّد رضى » آنها را جدا ساخته و هر قسمت را در جايى مطرح كرده است ) .\r\nولى ما مدارك روشنى براى آنچه « مصادر » نقل كرده است ، نيافتيم . آنچه از كتاب « مستدرك و مدارك نهج البلاغه » استفاده مىشود اين است كه بخشى از اين خطبه در كتاب « اصول كافى » و بخشى از آن « در امالى شيخ طوسى » آمده است . ( از اوّل خطبه ، تا جملهء و الجنّة سبقته ) .\r\n","page_name":" 467 ","page_number":467},
  {"content":"\r\n\r\nدر بخش دوّم ، نخست از شخصيّت پيامبر اكرم صلّى اللّه عليه و آله در عباراتى كوتاه و پر معنا بحث مىكند . سپس با دعاهاى پر محتوايى به پيامبر اكرم صلّى اللّه عليه و آله و همهء مؤمنين ، اين بخش را پايان مىدهد .\r\nدر بخش سوم ، ياران خود را مورد سرزنش قرار مىدهد كه با اين همه نعمت‌ها و مواهب الهى كه به شما داده شده است ، چرا تماشاگر ظلم و فساد شده‌ايد ! چرا به ظالمان اجازه مىدهيد كه رشتهء حكومت شما را به دست گيرند و هر كارى خواستند انجام دهند .\r\nدر بعضى از روايات آمده است كه شخصى از امير مؤمنان على عليه السّلام از ويژگىهاى اسلام و ايمان و كفر و نفاق سؤال كرد و حضرت اين خطبه را در پاسخ او بيان فرمود و در روايت ديگرى از « اصبغ بن نباته » نقل شده است كه : امير مؤمنان على عليه السّلام اين خطبه را در خانه ، يا در « دار الاماره » بيان فرموده ؛ سپس دستور داد آن را بنويسند و بر مردم بخوانند . « 1 »\r\n\r\n\r\n","description":"","footnote":"\r\n( 1 ) شرح نهج البلاغهء شوشترى ، جلد 12 ، صفحهء 339 .\r\n","page_name":" 468 ","page_number":468},
  {"content":"\r\n\r\n\r\nبخش اوّل\r\nالحمد للّه الّذي شرع الإسلام فسهّل شرائعه لمن ورده ، و أعزّ أركانه على من غالبه ، فجعله أمنا لمن علقه ، و سلما لمن دخله ، و برهانا لمن تكلّم به ، و شاهدا لمن خاصم عنه ، و نورا لمن استضاء به ، و فهما لمن عقل ، و لبّا لمن تدبّر ، و آية لمن توسّم ، و تبصرة لمن عزم ، و عبرة لمن اتّعظ ، و نجاة لمن صدّق ، و ثقة لمن توكّل ، و راحة لمن فوّض ، و جنّة لمن صبر ، فهو أبلج الماهج ، و أوضح الولائج ؛ مشرف المنار ، مشرق الجوادّ ، مضيء المصابيح ، كريم المضمار ، رفيع الغاية ، جامع الحلبة ، متنافس السّبقة ، شريف الفرسان . التّصديق منهاجه ، و الصّالحات مناره ، و الموت غايته ، و الدّنيا مضماره ، و القيامة حلبته ، و الجنّة سبقته .\r\n\r\nترجمه\r\nستايش مخصوص خداوندى است كه اسلام را تشريع كرد ، راههاى ورود به آن را آسان ساخت . و اركانش را در برابر كسانى كه به ستيز بر مىخيزند ، استوار نمود . و آن را براى كسانى كه دست به دامنش زنند ، پناهگاه امنى قرار داد . براى آنها كه به حريمش گام نهند ، وسيلهء سلامت و صلح ؛ و براى آنها كه از منطقش پيروى كنند ، دليل و برهان روشن ؛ و براى آنها كه از آن دفاع كنند ، گواه ( آشكار ) . اسلام براى كسانى كه از آن روشنايى بجويند نور است و براى آنها كه آن را درك كنند ، مايهء فهم و شعور ؛ و براى كسانى كه تدبّر كنند ، سرچشمهء عقل است . اسلام براى كسانى كه\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nجستجوگر و تيز بين باشند نشانه ( هدايت ) است و براى آنها كه عزم بر درك حقيقت دارند ، مايهء بصيرت ؛ و براى آنها كه اندرز پذيرند ، درس عبرت . اسلام براى آنها كه تصديقش كنند ، مايهء نجات است و براى آنها كه بر آن توكّل و تكيه نمايند ، وسيلهء اطمينان ؛ و براى كسانى كه كار خود را به آن واگذارند ، موجب راحت و آسايش ؛ و براى آنها كه ( در راهش ) صبر و استقامت به خرج دهند ، سپرى است ( محكم . ) ، راه‌هايش واضحترين راهها ، ورودىهايش آشكارترين ورودىها ، نشانه‌هايش مرتفع ، و جاده‌هايش روشن ، و چراغ‌هايش پر نور است . ميدان تمرين اسلام پاك و پاكيزه ؛ نقطهء پايانى مسابقه ، بلند و رفيع ؛ اسب‌هاى اين ميدان ، اصيل و آماده ؛ جايزهء مسابقه دهندگان ، بسيار عالى ؛ و سواركاران آن ، مردمى شريفند .\r\nتصديق و يقين ، راه رسيدن به اسلام است ؛ و نشانهء آن ، اعمال صالح . پايان اين مسابقه ، مرگ است و دنيا ميدان تمرين و قيامت ميدان مسابقه ؛ و بهشت جايزهء آن است !\r\n\r\nشرح و تفسير ويژگىهاى ارزشمند اسلام\r\nامام عليه السّلام در اين بخش از خطبه به امتيازات مهمّ اسلام و ويژگىهاى پر ارزش آن در ضمن 26 جملهء كوتاه و پر معنا ، اشاره فرموده است و همان گونه كه در « خطبه در يك نگاه » آمد ، اين خطبه را در جواب كسى بيان فرمود كه از ويژگىهاى اسلام و كفر و ايمان و نفاق سؤال كرده بود و دستور داد در مسجد براى همهء مردم بخوانند .\r\nدر آغاز ، از حمد و ثناى الهى شروع مىكند و مىفرمايد : « ستايش مخصوص خداوندى است كه اسلام را تشريع فرمود و راه‌هاى ورود به آن را آسان ساخت » .\r\n( الحمد للّه الّذي شرع الإسلام فسهّل شرائعه لمن ورده ) .\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nمىدانيم « شريعت » به معناى راهى است كه از كنارهء نهرهاى بزرگ به سوى آب مىگشايند ، تا مردم بتوانند به آسانى از آب استفاده كنند . در اينجا امام عليه السّلام اسلام را به نهر عظيم پر بركتى تشبيه نموده و طرق وصول به آن را آسان معرّفى كرده است .\r\nهم اسلام آوردن آسان است و خالى از هر گونه تشريفات ؛ زيرا كافى است انسان شهادتين را از صميم قلب بر زبان جارى كند تا از صف كفر و نفاق خارج گردد و در صفوف مؤمنين و مسلمين قرار گيرد و هم برنامه‌هاى اسلام را آسان قرار داده ؛ با ادّلهء « لا ضرر » و « نفى حرج » هر گونه ضرر و تكليف سنگين و طاقت‌فرسا را از دوش انسان‌ها برداشته ! اصل را بر « برائت » گذاشته و دستور داده فعل ديگران را حمل بر صحّت كنند . هر گونه اكراه و اجبار را مردود شمرده و كليّهء قراردادهايى كه با اكراه و اجبار صورت مىگيرد ، باطل اعلام كرده . واجبات را تا آن جا لازم العمل شمرده كه موجب مشقّت و عسر و حرج نشود و پيامبر اكرم صلّى اللّه عليه و آله در يك كلمه فرموده است :\r\n« بعثت إليكم بالحنيفيّة السّمحة السّهلة البيضاء ، من به سوى شما با آيينى مبعوث شدم كه هم خالص است و هم سهل و آسان و روشن » « 1 » .\r\nامّا سهل و آسان بودنش بدين معنا نيست كه بد انديشان بتوانند بر آن چيره گردند و غلبه كنند ؛ لذا در دومين توصيف مىفرمايد : « اركانش را در برابر كسانى كه به ستيز بر مىخيزند ، استوار نموده است » . « و أعزّ أركانه على من غالبه » .\r\nو به حكم  « أَشِدَّاءُ عَلَى الْكُفَّارِ رُحَماءُ بَيْنَهُمْ »  « 2 » مسلمانان موظّفند كه در برابر دشمنان ، قوى و سخت‌گير باشند و در برابر مؤمنان رحيم و مهربان .\r\nسپس در چند توصيف ديگر مىافزايد : « آن را براى كسانى كه دست در دامنش زنند پناهگاه امنى قرار داده ، و براى آنها كه به حريمش گام نهند وسيلهء سلامت و صلح ، و براى آنان كه از منطقش پيروى كنند دليل و برهان روشن ، و براى آنها كه از\r\n\r\n\r\n","description":"","footnote":"\r\n( 1 ) بحار الانوار ، جلد 65 ، صفحهء 346 .\r\n( 2 ) سورهء فتح ، آيهء 29 .\r\n","page_name":" 471 ","page_number":471},
  {"content":"\r\n\r\nآن دفاع كنند گواه ( آشكار ) » . ( فجعله أمنا لمن علقه « 1 » ، و سلما لمن دخله ، و برهانا لمن تكلّم به ، و شاهدا لمن خاصم عنه ) .\r\nآرى ، تمام مسلمانان بدون استثنا در محيط اسلام از امنيّت كامل برخوردارند .\r\nپايه‌ها و مبانى آن ، چنان محكم و قوى است كه در برابر حق طلبان ، قابل استدلال و در مقابل مخالفان ، در خور دفاع است .\r\nدر ادامهء اين سخن ، در چند توصيف ديگر مىافزايد : « اسلام براى كسانى كه از آن روشنايى بطلبند ، نور ( و هدايت ) است و براى آنها كه آن را درك كنند ، مايهء فهم است و براى آنها كه تدبّر كنند ، سرچشمهء عقل است » . ( و نورا لمن استضاء به ، و فهما لمن عقل ، و لبّا لمن تدبّر ) .\r\nاز آنجا كه براى رسيدن به يك حقيقت ، سه مرحله وجود دارد : نخست ، پيدا كردن جايگاه آن . سپس ، فهميدن . و بعد ، تحليل دقيق نمودن است . امام عليه السّلام در سه جملهء كوتاه مراحل سه‌گانه را بيان فرموده ؛ نخست مىفرمايد : اسلام نور درخشانى است كه افراد را به سوى خود فرا مىخواند تا به آن برسند . سپس مىگويد : قابل درك است براى كسانى كه آن را تعقّل كنند . و سرانجام مىفرمايد : آنها كه در آن تدبّر نمايند ، به مغز و حقيقت آن مىرسند .\r\nو به راستى ، اسلام واجد همهء اين صفات است ! چرا كه قرآن كه شرح و مبيّن اسلام است ، همه جا بر دليل و برهان و بر منطق عقل تكيه مىكند و همان گونه كه در سورهء مائده آيات 15 و 16 آمده است :   « قَدْ جاءَكُمْ مِنَ اللَّهِ نُورٌ وَ كِتابٌ مُبِينٌ يَهْدِي بِهِ اللَّهُ مَنِ اتَّبَعَ رِضْوانَهُ سُبُلَ السَّلامِ وَ يُخْرِجُهُمْ مِنَ الظُّلُماتِ إِلَى النُّورِ بِإِذْنِهِ وَ يَهْدِيهِمْ إِلى صِراطٍ مُسْتَقِيمٍ »   ؛ از طرف خداوند ، نور و كتاب آشكارى بسوى شما آمد . خداوند به وسيلهء آن ، كسانى را كه از خشنودى او پيروى كنند ، به راههاى سلامت هدايت مىكند و\r\n\r\n\r\n","description":"","footnote":"\r\n( 1 ) « علق » از مادّهء « علوق » به معناى چنگ زدن و چسبيدن به چيزى است و به خون بسته شده ، بدين جهت « علقه » گويند ، كه به يكديگر چسبيده است .\r\n","page_name":" 472 ","page_number":472},
  {"content":"\r\n\r\nبه فرمان خود از تاريكىها به سوى نور مىبرد و آنها را به راه راست رهبرى مىكند » .\r\nدر سه وصف ديگر مىفرمايد : « اسلام نشانه‌اى است براى آن كس كه جستجوگر و تيزبين باشد ، و مايهء بصيرت است براى آن كس كه عزم بر درك حقيقت دارد ، و درس عبرتى است براى آن كس كه اندرز پذيرد » . ( و آيهء لمن توسّم ، و تبصرة لمن عزم ، و عبرة لمن اتّعظ ) .\r\n« توسّم » از مادّهء « وسم » ( بر وزن رسم ) به معناى اثر گذاشتن و علامت نهادن است و « متوسّم » به كسى گفته مىشود كه از كمترين اثر ، پى به واقعيّت‌ها مىبرد و معادل آن در فارسى هوشيار و با فراست است . قرآن مجيد مىگويد : «  « إِنَّ فِي ذلِكَ لَآياتٍ لِلْمُتَوَسِّمِينَ »  ؛ « 1 » در اين مجازات‌هاى دردناك كافران آلوده ، نشانه‌هايى است براى هوشياران » .\r\nدر واقع ، اين تعبير اشاره به نكات دقيق و باريكى است كه در قرآن وجود دارد و افراد با فراست آن را درك مىكنند . در ادامه اين سخن ، در بيان چهار ويژگى ديگر ، مىفرمايد :\r\n« ( اسلام ) مايهء نجات كسى است كه تصديقش كند ، و وسيلهء اطمينان آنها كه بر آن توكّل و تكيه كنند ، و موجب راحت و آسايش كسانى كه كار خود را به آن واگذارند ، و سپرى است ( محكم ) براى آنها كه ( در راه آن ) صبر و استقامت به خرج دهند » . ( و نجاة لمن صدّق ، و ثقة لمن توكّل و راحة لمن فوّض ، و جنّة لمن صبر ) .\r\nدر اين قسمت سخن از چهار فضيلت اخلاقى است : تصديق و توكّل و تفويض و صبر .\r\nتصديق اسلام در اعتقاد و عمل ، بىشك سبب نجات است و توكّل و اعتماد بر معارف اسلامى و برنامه‌هاى عملى آن ، سبب اطمينان به آينده و حال در دنيا و\r\n\r\n\r\n","description":"","footnote":"\r\n( 1 ) سورهء حجر ، آيهء 75 .\r\n","page_name":" 473 ","page_number":473},
  {"content":"\r\n\r\nآخرت است و تفويض امر به اصول و فروع اسلام و به تعبيرى ديگر : حركت در سايهء آن ، سبب آرامش و راحتى است و صبر و استقامت در اين مسير و تحمّل شدايد در حفظ عقيده و عمل به دستورات اسلام ، سپرى مىسازد براى مقابلهء با امورى كه سعادت فرد و جامعه را تهديد مىكند .\r\nدر واقع ، انسان خواهان نجات و اطمينان و آرامش و امنيّت است و تمام اينها در عمل به برنامه‌هاى اسلامى حاصل مىشود .\r\nدر ادامهء سخن ، اشاره به پنج ويژگى ديگر دربارهء مسير اسلام كرده ، كه در واقع جنبه نتيجه‌گيرى از اوصاف گذشته دارد . مىفرمايد : « بنابر اين ، راههاى اسلام ، واضح‌ترين راهها ، و ورودىهاى آن ، آشكارترين ورودىها است . نشانه‌هايش ، مرتفع ، جاده‌هاى آن روشن ، و چراغ‌هاى آن پر نور است » . ( فهو أبلج « 1 » الماهج « 2 » ، و أوضح الولائج « 3 » ؛ مشرف « 4 » المنار ، مشرق الجوادّ « 5 » ، مضيء المصابيح ) .\r\nدر واقع ، امام عليه السّلام در اينجا جاده‌اى را ترسيم كرده كه تمام امتيازات يك جادّهء خوب را دارد . جادّه آنچنان واضح است كه پيدا كردن آن براى همه ممكن است .\r\nورودىهاى متعدّدى دارد كه آنها نيز در برابر ديدگان حق طلبان قرار گرفته . اين جاده نياز به نشانه‌هايى دارد كه از دور نمايان باشد و مسير را براى رهگذران كاملا آشكار كند . جادّهء اسلام در واقع ، چنين است .\r\n( در گذشته در مسير راه‌ها ، برج‌هايى مىساختند و بالاى آن چراغى نصب\r\n\r\n\r\n","description":"","footnote":"\r\n( 1 ) « ابلج » از مادّهء « بلوج » ( بر وزن بلوغ ) به معناى نورانى و روشن است .\r\n( 2 ) « مناهج » جمع « منهج » به معناى جادّهء واضح و مستقيم است .\r\n( 3 ) « ولائج » جمع « وليجه » از مادّهء « ولوج » به معناى داخل شدن است . بنابر اين ، « ولائج » به معناى درهاى ورودى مىآيد .\r\n( 4 ) « مشرف » از مادّهء « اشراف » در اينجا به معناى مرتفع است .\r\n( 5 ) « جوادّ » جمع « جادّه » به معناى راه وسيعى است كه دو طرف آن درخت‌كارى شده باشد و گاه به هر جادّهء وسيعى گفته مىشود .\r\n","page_name":" 474 ","page_number":474},
  {"content":"\r\n\r\nمىكردند كه از دور نمايان بود و از بيراهه رفتن جلوگيرى مىكرد و آن را « منار » مىناميدند . يعنى : محلّ نور . ولى معناى وسيع اين كلمه ، شامل تمام نشانه‌هايى مىشود كه رهروان را از انحراف باز مىدارد ) .\r\nاضافه بر اينها ، جادّه در روز روشن و در شب ، با چراغ‌هايى پر نور براى رهگذران آشكار است .\r\nاين تعبيرات مىتواند كنايه از محكمات آيات قرآن و سنّت صريح و آشكار و معجزات و كرامات و دليل عقل و نقل ، كه مسير پويندگان راه اسلام را روشن مىسازد و نشانه‌هاى آشكار در جاى جاى اين مسير نصب مىكند ، بوده باشد .\r\nسپس در ادامهء اين توصيفات ، اسلام را به مسابقه‌اى تشبيه مىكند كه تمام اركانش در بالاترين مرتبهء حسن و كمال است .\r\nمسابقه‌ها معمولا نياز به اركانى دارد : 1 - ميدان تمرين 2 - محلّ پايان مسابقه 3 - اسب‌هاى آماده و ورزيده 4 - جايزهء عالى 5 - سواركاران شريف و با ارزش .\r\nمىفرمايد : « ميدان تمرين اسلام پاك و پاكيزه ، نقطهء پايانى مسابقه بلند و رفيع ، اسب‌هاى اين ميدان اصيل و آماده ، جايزهء مسابقه دهندگان بسيار عالى ، و سواركاران آن مردمى شريفند ! » . ( كريم المضمار « 1 » ، رفيع الغاية ، جامع الحلبة « 2 » متنافس « 3 » السّبقة « 4 » ، شريف الفرسان ) .\r\nسپس مىافزايد : « تصديق و يقين ، راه ( رسيدن به اهداف ) اسلام است و نشانهء\r\n\r\n\r\n","description":"","footnote":"\r\n( 1 ) « مضمار » در اصل به معناى مكان يا زمان لاغر شدن است و از آنجا كه اسب‌ها در موقع تمرين براى مسابقه لاغر و قوى مىشوند ، اين واژه به زمان ، يا مكان مسابقه اطلاق مىشود .\r\n( 2 ) « حلية » از مادّهء « حلب » ( بر وزن قلب ) در اصل به معناى جمع شدن است و از آنجا كه به هنگام دوشيدن پستان حيوان ، شيرها را در ظرفى جمع مىكنند ، اين واژه به دوشيدن پستان حيوان هم ، اطلاق شده است و سپس به اسب‌هايى كه براى مسابقه گرد آورى مىشوند ، اطلاق شده است .\r\n( 3 ) « متنافس » از مادّهء « تنافس » به معناى تلاش دو انسان در برابر يكديگر براى به دست آوردن چيز نفيسى است .\r\n( 4 ) « سبقه » به معناى جايزهء مسابقه است .\r\n","page_name":" 475 ","page_number":475},
  {"content":"\r\n\r\nآن اعمال صالح ، ( و در واقع راه پيروزى در اين مسابقه دو چيز است : ايمان و عمل صالح ) » . ( التّصديق منهاجه ، و الصّالحات مناره ) .\r\nسپس در آخرين جمله‌هاى اين بخش ، آنچه به صورت كلّى آمده بود ، به صورت جزيى مشخص مىكند و مىفرمايد : « پايان اين مسابقه مرگ است و دنيا ميدان تمرين ، و قيامت ميدان مسابقه ، و بهشت جايزهء آن است » . ( و الموت غايته ، و الدّنيا مضماره ، و القيامة خلبته ، و الجنّة سبقته ) .\r\nاگر در اينجا سخنى از سواركاران مسابقه دهنده به ميان نيامده ، به خاطر روشن بودن آن است .\r\nزيرا ، آنها جز مؤمنانى كه داراى ايمان صالح هستند ، نخواهند بود .\r\nاين تشبيه زيبا با بيان روشن‌ترى - و با كمى تفاوت - در خطبهء 28 گذشت ، كه مىفرمود : « ألا و إنّ اليوم المضمار ، و غدا السّباق ، و السّبقة الجنّة و الغاية النّار ؛ بدانيد ! امروز روز تمرين و آمادگى است و فردا روز مسابقه . جايزهء برندگان بهشت و سرانجام ( شوم ) عقب ماندگان آتش دوزخ است » .\r\n\r\nنكته‌ها :\r\n\r\n1 - جايگاه دنيا و آخرت در جهان بينى اسلامى\r\nدنيا براى دنيا پرستان و آنها كه آخرت را علما و يا عملا انكار مىكنند ، تمام مطلوب و منتهاى مقصود است و به همين دليل ، تمام ارزشها را در پاى آن قربانى مىكنند .\r\nتمام بدبختىهاى مردم جهان مولود اين طرز فكر است كه در عقيده و يا در عمل زندگى سراى ديگر حضور نداشته باشد .\r\nولى در جهان بينى اسلامى ، دنيا مرحله‌اى است گذرا و مقدّمه‌اى براى آخرت ،\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nكه در روايات اسلامى با تشبيهات مختلفى آمده . گاه « مزرعه » گاه « پل » و گاه « تجارتخانه » شمرده‌اند ، كه شرح آن ذيل خطبهء 28 گذشت .\r\nولى در خطبهء مورد بحث و بعضى ديگر از خطبه‌هاى نهج البلاغه ، دنيا تشبيه به ميدان تمرين و آخرت تشبيه به ميدان مسابقه شده ؛ تشبيهى بسيار رسا و گويا . در واقع انسان‌ها در اين ميدان با آموزش‌هاى عقيدتى و پرورش‌هاى اخلاقى ، چنان قوى و نيرومند مىشوند كه در ميدان مسابقهء آخرت مىتوانند به سرعت در بهشت جاى گيرند و در آسمان قرب خدا پرواز كنند . و اين كه در خطبهء بالا ، « تصديق » به عنوان « منهاج و « صالحات » به عنوان « منار » آمده ، اشاره به همين آموزش و پرورش الهى است .\r\nاز اين تشبيه نكات زير استفاده مىشود :\r\nالف ) سعادت و نجات در آخرت را بىحساب به كسى نمىدهند ؛ بلكه در پرتو سازندگىهاى فكرى و اخلاقى و عملى خواهد بود .\r\nب ) با پايان دنيا پروندهء اعمال بسته مىشود و قيامت جاى حساب است نه عمل همانگونه كه ميدان مسابقه جاى تمرين نيست .\r\nج ) جايزهء اين مسابقه ، برترين جوائز است ! چرا كه اين مسابقه برترين مسابقه‌ها است .\r\nد ) تفاوت درجات و مراتب انسان‌ها با اعتقاد اعمال و اخلاق آنها ارتباط دارد .\r\nممكن است گروهى بهشتى باشند ، ولى هر كدام در مقامى از مقامات بهشت ؛ همانگونه كه شركت كنندگان در يك مسابقه ، نفر اوّل و دوم و سوم دارند كه هر كدام جايزهء متناسب رتبهء خود مىگيرند .\r\nه ) هيچ چيز از اعمال و رفتار ما در دنيا از ميان نمىرود و آثار همه باقى مىماند .\r\nهمانگونه كه آثار همهء تمرينات براى مسابقه دهندگان محفوظ است . اين همان\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nاست كه قرآن مىگويد :   « فَمَنْ يَعْمَلْ مِثْقالَ ذَرَّةٍ خَيْراً يَرَهُ وَ مَنْ يَعْمَلْ مِثْقالَ ذَرَّةٍ شَرًّا يَرَهُ »   . « 1 » در حديثى از امام مجتبى عليه السّلام مىخوانيم كه : حضرت بعد از آنكه ماه رمضان را به عنوان مضمار خلق و ميدان تمرين مىشمرده ، مىفرمايد : « و ايم اللّه لو كشف الغطاء لعلموا أنّ المحسن مشغول بإحسانه ، و المسيىء مشغول بإسائته ؛ به خدا سوگند ! اگر پرده برداشته شود ، مردم خواهد دانست كه نيكوكار ، بهره‌مند از نيكوكارى خود و بدكار ، درگير بدكارى خويش است » . « 2 »\r\n\r\n2 - اسلام شريعت سهل و آسان\r\nهمانگونه كه در خطبهء بالا و روايتى كه در ذيل آن نقل كرديم ، آمده است : اسلام شريعتى است سهل و آسان . يعنى در عين اين كه همهء اعمال انسانها را تحت برنامه قرار مىدهد ، برنامه‌اش چنان است كه مايهء تنفّر و رميدن مردم نمىشود .\r\nدقّت در احكام اسلام چه در عبادات و معاملات و روابط انسانها و چه در مجازات‌ها ، همه در پرتو اين اصل تنظيم شده ؛ حتى شديدترين مجازات‌هاى اسلامى مثلا قتل مرتكب زناى محصنه ، اين اصل رعايت شده ؛ چرا كه اگر مجازات شديد است ، در عوض اثبات جرم به آسانى ممكن نيست . غالب دعاوى با دو شاهد اثبات مىشود . در اينجا چهار شاهد لازم است و حتّى در اجراى بعضى از حدود كه به صورت شلّاق انجام مىشود ، دستور داده شده : در تابستان در هواى خنك ، و در زمستان در موقع گرمى هوا اجرا شود . دست‌ها را زياد بالا نياورند ، تا ضربه شديد شود و بر جاهاى حسّاس بدن نزنند و امثال اين دستورها .\r\nاين مجرمان مستوجب حد ، هرگاه قبل از دست‌گيرى توبه كنند ، گناهشان\r\n\r\n\r\n","description":"","footnote":"\r\n( 1 ) سورهء زلزال ، آيات 7 - 8 .\r\n( 2 ) بحار الانوار ، جلد 75 ، صفحهء 110 .\r\n","page_name":" 478 ","page_number":478},
  {"content":"\r\n\r\nبخشيده شده و هر كجا شك و ترديد در اين مجازات‌ها پيدا شود ، قاعدهء « درء » اجرا مىشود كه به معناى ناديده گرفتن جرم است .\r\nدر حديثى آمده است كه امام صادق عليه السّلام به يكى از ياران خود فرمود : « تكاليف و وظايف دينى را به اندازهء توانايى مردم بر دوش آنها بگذاريد . سپس داستان مسلمانى را كه همسايهء كافرى داشت و تمايل به اسلام پيدا كرده بود . نقل مىفرمايد كه آن همسايهء مسلمان ، مرد كافر را صبح و ظهر و شب مرتّب به مسجد برد . بطورى كه بيشتر اوقات او در مسجد به اداى واجبات و مستحبّات و مشغول عبادت بود .\r\nيك روز كه گذشت مرد تازه مسلمان انصراف خود را از اسلام اعلام كرد و گفت : اين دين سختى است و من طاقت آن را ندارم . سپس امام عليه السّلام فرمود : « إنّ إمارة بني أميّة كانت بالسّيف و العسف ، و إنّ إمارتنا بالرّفق ، و الوقار ، و التّقيّة ، و حسن الخلطة ، و الورع ، و الإجتهاد . فرغّبوا النّاس في دينكم ، و فيما أنتم فيه ؛ حكومت بنى اميّه بر پايه شمشير و سخت‌گيرى و تبعيض بود ؛ ولى حكومت ما به رفق و مدارا و تقيّه ( منظور تقيّهء مداراتى است ) و حسن معاشرت و پارسايى و تلاش و كوشش است . بنابر اين ، تا مىتوانيد ( از اين طريق ) مردم را به دين خود و آيين اهل بيت عليهم السّلام كه در آن هستيد ، تشويق كنيد . » « 1 » بديهى است ، محبّت و رفق و مدارا و برخورد خوب در مورد كسانى است كه شرارت را پيشهء خود نساخته‌اند و به يقين ، اسلام در برابر ظالمان و ستمگران و اشرار و اوباش برخورد سختى دارد ، تا امنيّت جامعه ، در جهات مختلف خدشه‌دار نشود .\r\n\r\n\r\n","description":"","footnote":"\r\n( 1 ) خصال شيخ صدوق ، جلد 2 ، باب السّبعة ، حديث 35 .\r\n","page_name":" 479 ","page_number":479},
  {"content":"\r\n . \r\n","description":"","footnote":"","page_name":" 480 ","page_number":480},
  {"content":"\r\n\r\n\r\nبخش دوّم\r\n( و منها فى ذكر النّبي صلّى اللّه عليه و آله ) اين بخش از خطبه از پيامبر صلّى اللّه عليه و آله سخن مىگويد :\r\nحتّى أورى قبسا لقابس ، و أنار علما لحابس ، فهو أمينك المأمون ، و شهيدك يوم الدّين ، و بعيثك نعمة و رسولك بالحقّ رحمة ، اللّهمّ اقسم له مقسما من عدلك ، و اجزه مضعّفات الخير من فضلك . اللّهمّ أعل بناء البانين بنآءه ! و أكرم لديك نزله ، و شرّف عندك منزله ، و آته الوسيلة ، و أعطه السّناء و الفضيلة ، و احشرنا فى زمرته غير خزايا ، و لا نادمين ، و لا ناكبين ، و لا ناكثين ، و لا ضالّين ، و لا مضلّين ، و لا مفتونين .\r\n\r\nترجمه\r\nاو تلاش كرد تا شعلهء فروزانى براى طالبان ( حق ) برافروخت و چراغ پر فروغى بر سر راه گم شدگان وادى ضلالت قرار داد ؛ او امين مورد اطمينان شماست . شاهد و گواهتان در رستاخيز و برانگيختهء شما ، به عنوان نعمت ، و فرستادهء به حق به سوى شما ، به عنوان رحمت است . بار خدايا ! سهم وافرى از عدل خود و پاداش مضاعفى از خيرات از فضل خود ، نصيب او گردان . خداوندا ! بناى رفيع او را برترين بناها قرار ده و او را بر سر خوان ( رحمت ) خويش گرامى دار ؛ بر شرافت مقام او نزد خود بيفزاى ؛ و وسيلهء قرب خود را به روى عنايت كن ، مقام بلند و برتر را به او عطا فرما و ما را در زمرهء ( دوستان و پيروان ) او محشور گردان ، در حالى كه نه رسوا باشيم و نه پشيمان ؛ نه منحرف نه پيمان شكن ؛ نه گمراه ، نه گمراه كننده و نه فريب خورده !\r\n\r\n","description":"","footnote":"","page_name":" 481 ","page_number":481},
  {"content":"\r\n\r\n\r\nشرح و تفسير صفات و مقامات پيامبر صلّى اللّه عليه و آله\r\nامام عليه السّلام در اين بخش از خطبه به ويژگىها و صفات عالى پيامبر صلّى اللّه عليه و آله اشاره مىكند و سپس علوّ مقام و درجات آن حضرت را از خدا مىخواهد و سرانجام براى خودش و همهء مؤمنان ، جهت قرار گرفتن در زمرهء پيامبر اكرم صلّى اللّه عليه و آله دعا مىكند .\r\nمىفرمايد : « ( تلاش‌ها و كوشش‌ها از سوى پيامبر اكرم صلّى اللّه عليه و آله ادامه يافت ) تا شعلهء فروزانى براى طالبان ( حق ) برافروخت و چراغ پر فروغى بر سر راه گمشدگان ( وادى ضلالت قرار داد ! » . ( حتّى أورى « 1 » قبسا « 2 » لقابس ، و أنار علما لحابس ) « 3 » با توجّه به اينكه اين بخش از خطبه - به گفتهء مرحوم سيّد رضى - روايت ديگرى از يكى از خطبه‌هاى پيشين ( خطبهء 72 ) مىباشد ، به خوبى مىتوان فهميد كه « حتّى » غايت و انتهايى براى تلاش‌ها و كوشش‌هاى پيامبر صلّى اللّه عليه و آله است و نيز مىتوان دريافت كه فاعل در جمله‌هاى « أورى » و « أنار » شخص پيامبر اكرم صلّى اللّه عليه و آله مىباشد . به اين ترتيب ، آن حضرت دو كار مهم انجام داد :\r\nنخست ، شعله‌هاى فروزانى در اختيار طالبان حق قرار داد و ديگر اينكه ، چراغ‌هاى پر فروغى بر سر راه گمشدگان نصب كرد .\r\nگويا جملهء اوّل ، اشاره به علما و دانشمندان امّت است ، كه شعله‌اى را به سان چراغ در اختيار مىگيرند و به راه مىافتند و گروهى را با خود مىبرند و جملهء دوم ،\r\n\r\n\r\n","description":"","footnote":"\r\n( 1 ) « أورى » از مادّهء « ورى » ( بر وزن نفى ) به معناى مستور ساختن است و هنگامى كه باب افعال مىرود ، به معناى آتش افروختن استعمال مىشود ؛ گويى آتشى كه در دل موادّ آتش‌زا نهفته شده ، از آن بيرون مىآيد و در خطبهء بالا اشاره به انوار هدايت است ، كه پيامبر اكرم صلّى اللّه عليه و آله در اختيار حق طلبان گذاشت .\r\n( 2 ) « قبس » به معناى بخشى از آتش است كه آن را از مجموعه‌اى جدا مىكنند و « قابس » كسى است كه آن بخش از آتش را در اختيار مىگيرد و در اينجا اشاره به نور و هدايت است .\r\n( 3 ) « حابس » به معناى حبس كننده است و در اينجا به معناى انسان سرگردان آمده ، زيرا كسى كه در بيابان راه را گم مىكند و سرگردان مىشود شتر خود را نگه مىدارد ، تا ببيند از كدام راه بايد برود .\r\n","page_name":" 482 ","page_number":482},
  {"content":"\r\n\r\nاشاره به افراد عادى و معمولى است كه چراغى در اختيار ندارند و چشمشان به نشانه‌ها و چراغ‌هاى منصوب در كنار جادّه دوخته شده است . يا به تعبيرى ديگر :\r\nهدايت خاص و عام را براى حق جويان فراهم ساخت .\r\nسپس در يك نتيجه‌گيرى زيبا و روشن مىافزايد : « او ( پيامبر صلّى اللّه عليه و آله امين مورد اطمينان ، و شاهد و گواهتان در روز رستاخيز و برانگيختهء شما به عنوان نعمت و فرستادهء به حق شما براى رحمت است » . ( فهو أمينك المأمون ، و شهيدك يوم الدّين ، و بعيثك نعمة و رسولك بالحقّ رحمة ) .\r\n« أمين مأمون » نوعى تأكيد و به معناى امانتدار كامل است و « شهيد » و شاهد روز جزا بودن ، اشاره به همان چيزى است كه در آيهء شريفهء 89 سورهء نحل آمده است : «  « وَ يَوْمَ نَبْعَثُ فِي كُلِّ أُمَّةٍ شَهِيداً عَلَيْهِمْ مِنْ أَنْفُسِهِمْ وَ جِئْنا بِكَ شَهِيداً عَلى هؤُلاءِ »  ؛ به ياد آور ! روزى را كه از هر امّتى گواهى از خودشان بر آنها بر مىانگيزيم و تو را گواه بر آنان قرار مىدهيم » .\r\nاين گواهى مىتواند بر اصول كلّى باشد كه در دعوت تمام انبيا بوده و يا بر جزئيات اعمال ، به جهت حضور علمى پيامبر صلّى اللّه عليه و آله نسبت به اعمال تمام امّتها .\r\nتعبير به « بعيثك نعمة » اشاره به آن است كه بعثت پيامبر هم نعمت بزرگى از سوى خداوند بود و هم نمونهء بارزى از رحمت واسعهء حق ، چرا كه ميليونها ميليون مردم جهان ، در پرتو تعليماتش راه حق را پيدا كردند و به آن پيوستند .\r\nاين سخن در واقع اقتباسى است از آيات قرآن ، در آنجا كه مىفرمايد :  « لَقَدْ مَنَّ اللَّهُ عَلَى الْمُؤْمِنِينَ إِذْ بَعَثَ فِيهِمْ رَسُولًا مِنْ أَنْفُسِهِمْ »  « 1 » و در جاى ديگر مىفرمايد :  « وَ ما أَرْسَلْناكَ إِلَّا رَحْمَةً لِلْعالَمِينَ »  « 2 » در ادامهء اين سخن ، به عنوان قدردانى از زحمات طاقت‌فرساى پيامبر صلّى اللّه عليه و آله و\r\n\r\n\r\n","description":"","footnote":"\r\n( 1 ) سورهء آل عمران ، آيهء 164 .\r\n( 2 ) سورهء انبياء ، آيهء 107 .\r\n","page_name":" 483 ","page_number":483},
  {"content":"\r\n\r\nتعظيم و تكريم مقام والاى او ، امام عليه السّلام دست به دعا بر مىدارد و هفت نعمت الهى را براى اين رسول گرامى از خدا مىطلبد . عرضه مىدارد : « بار خدايا ! سهم وافرى از عدل خود و پاداش مضاعفى از خيرات ، از فضل خود ، نصيب او بگردان ! » ( اللّهمّ اقسم له مقسما من عدلك ، و اجزه مضعّفات الخير من فضلك ) .\r\n« خداوندا ! بناى رفيع او را برترين بناها قرار ده ، و او را بر سر خوان ( رحمت ) خويش گرامى دار ؛ بر شرافت مقام او نزد خود بيفزاى ؛ وسيلهء قرب خود را به وى عنايت كن ؛ و مقام بلند و افضل را به او عطا فرما ! » . ( اللّهمّ أعل على بناء البانين بناءه و أكرم لديك نزله « 1 » ، و شرّف عندك منزله ، و آته الوسيلة ، و أعطه السّناء « 2 » ، و الفضيلة ) .\r\nدر دعاى اوّل و دوم اين نكته نهفته شده است كه : پيامبر صلّى اللّه عليه و آله به مقتضاى عدل الهى استحقاق پاداش فراوانى دارد و به مقتضاى فضل پروردگار پاداش‌هاى مضاعف ، قرآن مجيد مىگويد :  « مَنْ جاءَ بِالْحَسَنَةِ فَلَهُ عَشْرُ أَمْثالِها »  ؛ كسى كه كار نيكى كند ، ده برابر به او پاداش داده مىشود » . « 3 » به يقين يك پاداش به مقتضاى عدل است ، و نه پاداش به مقتضاى فضل پروردگار .\r\nدرخواست علوّ بناى پيغمبر صلّى اللّه عليه و آله بر بناى همهء بنا كنندگان ، يا اشاره به برترى آيين او بر همهء آئين‌ها ، به مقتضاى  « لِيُظْهِرَهُ عَلَى الدِّينِ كُلِّهِ »  « 4 » مىباشد ؛ يا برترى بناى مقامات بهشتى او ؛ و يا برترى روحيات و فضايل معنوى آن حضرت است . ولى تفسير اوّل مناسب‌تر به نظر مىرسد .\r\nتعبير به « آية الوسيلة » ظاهرا اشاره به مقام عالى قرب است و نتيجهء آن درجات\r\n\r\n\r\n","description":"","footnote":"\r\n( 1 ) « نزل » هم به معناى منزلگاه آمده و هم به معناى چيزى كه براى پذيرايى مهمان تازه وارد آماده مىكنند و در اينجا معناى دوم مناسب‌تر است .\r\n( 2 ) « سناء » به معناى درخشندگى و بلندى مقام است و گاه به معناى سيراب كردن نيز آمده است .\r\n( 3 ) سورهء انعام ، آيهء 160 .\r\n( 4 ) سورهء صف ، آيهء 9 .\r\n","page_name":" 484 ","page_number":484},
  {"content":"\r\n\r\nبسيار عالى بهشتى است . در حديثى مىخوانيم كه پيامبر اكرم صلّى اللّه عليه و آله خطاب به اصحاب خود فرمود : « سلوا اللّه لي الوسيلة ، از خداوند براى من وسيله بخواهيد ! » و در ادامهء اين حديث آمده است : « هي درجتي في الجنّة ، و هي ألف مرقاة . . . فلا يبقى يومئذ نبىّ و لا صدّيق و لا شهيد إلّا قال طوبى لمن كآن هذه الدّرجة درجته ؛ وسيلهء درجهء من در بهشت است كه هزار پله دارد . » سپس فاصلهء عظيم بين اين مراتب را شرح مىدهد تا به اينجا مىرسد : « در آن روز هيچ پيامبر و صدّيق و شهيدى نيست ، مگر اينكه مىگويد خوشا به حال آن كس كه اين مقام ، مقام او است ! » « 1 » در پايان اين بخش ، امام عليه السّلام دست به دعا بر مىدارد و براى خود و يارانش دعا مىكند . عرضه مىدارد : « ( خداوندا ) ما را در زمرهء ( دوستان و پيروان ) او محشور بگردان ، در حالى كه ( به خاطر اعمال خويش ) نه رسوا باشيم ، نه پشيمان ، نه منحرف ، نه پيمان شكن ، نه گمراه ، نه گمراه كننده ، و نه فريب خورده ! » ( و احشرنا في زمرته غير خزايا « 2 » ، و لا نادمين ، و لا ناكبين ، و لا ناكثين ، و لا ضالّين ، و لا مضلّين ، و لا مفتونين ) .\r\nاشاره به اينكه كسانى كه بتوانند در پرتو علم و عمل ، در زمرهء ياران پيامبر اكرم صلّى اللّه عليه و آله قرار گيرند ، از اين هفت آسيب بزرگ در امانند . در روز قيامت خوار و رسوا و شرمنده نمىشوند و هنگامى كه در برابر نتايج اعمال خود قرار مىگيرند از كرده‌ها پشيمان نخواهند شد ؛ در صف منحرفان و پيمان شكنان قرار نخواهند گرفت ؛ در وادى ضلالت سرگردان نمىشوند و بار گناه ديگران را بر دوش نمىكشند و فريب شيطان و هواى نفس را نمىخورند .\r\nدر حقيقت امام عليه السّلام به گروههايى از امت پيامبر صلّى اللّه عليه و آله اشاره مىكند كه هنگامى كه وارد صحنه محشر مىشوند ، در يكى از اين صفوف هفتگانه قرار مىگيرند و شايد در\r\n\r\n\r\n","description":"","footnote":"\r\n( 1 ) تفسير نور الثقلين ، جلد 1 ، صفحهء 626 ، حديث 178 .\r\n( 2 ) « خزايا » جمع « خزيان » به معناى رسوا و شرمنده است .\r\n","page_name":" 485 ","page_number":485},
  {"content":"\r\n\r\nميان مخاطبان حضرت در آن روز نيز وجود داشتند و امام عليه السّلام با دعايش به آنها هشدار و اندرز مىدهد .\r\n\r\nكلام مرحوم سيّد رضى\r\nمرحوم « سيّد رضى » در ذيل اين سخن مىفرمايد : « و قد مضى هذا الكلام فيما تقدّم ؛ إلّا أنّنا كرّرناه هنا لما في الرّوايتين من الإختلاف ؛ اين سخن در خطبه‌هاى پيشين گذشت ؛ ولى ما آن را در اينجا تكرار كرديم ، چون در ميان اين دو روايت تفاوتى وجود داشت » . « 1 »\r\n\r\nنكته اعتراف جالب !\r\n« ابن ابى الحديد » در ذيل اين بخش از خطبه ، مطلب بسيار جالبى دارد . او مىگويد : « از استادم « ابو جعفر نقيب » كه مرد با انصاف و دور از تعصّب بود در اينجا سؤال كردم و گفتم : « من سخنان صحابه و خطبه‌هاى آنها را ديده‌ام ، هيچكدام را مثل على عليه السّلام در تعظيم و تكريم و بزرگداشت پيامبر صلّى اللّه عليه و آله نديدم و نه دعايى مانند دعاى او ، ما از نهج البلاغه و غير نهج البلاغه فصل‌هاى بسيارى را همانند اين فصل ديده‌ايم كه نشان مىدهد ، او تعظيم و تكريم بسيار زيادى نسبت به پيغمبر صلّى اللّه عليه و آله دارد ( ديگران چرا چنين نبودند ) ؟ » .\r\n« ابو جعفر نقيب » در پاسخ گفت : « هيچ يك از صحابه - جز على عليه السّلام - سخنان مدوّنى كه انسان چيزى از آن در مورد شخصيت پيامبر اسلام صلّى اللّه عليه و آله بياموزد ، ندارد .\r\nآنها سخنانى معمولى و كم فايده دارند » . سپس افزود :\r\n\r\n\r\n","description":"","footnote":"\r\n( 1 ) اشاره به خطبهء 72 است كه شرح آن در جلد سوم ، صفحهء 175 به بعد گذشت .\r\n","page_name":" 486 ","page_number":486},
  {"content":"\r\n\r\n« ايمان على به پيامبر صلّى اللّه عليه و آله و تصديق و پذيرش او بسيار قوى بود ؛ او در ايمان و يقين خود ثابت ؛ و در امور ، قاطع و در عين حال ، پيامبر اكرم صلّى اللّه عليه و آله را كاملا دوست مىداشت ؛ چرا كه هم نسبتش به او مىرسيد ، و هم تربيتش ؛ و موقعيت او نزد پيامبر صلّى اللّه عليه و آله با ساير اصحاب تفاوت داشت . اضافه بر اين ، شرافت را از پيامبر صلّى اللّه عليه و آله گرفته بود ؛ چرا كه هر دو همچون يك روح در يك بدن بودند » . « 1 »\r\n\r\n\r\n","description":"","footnote":"\r\n( 1 ) شرح نهج البلاغهء ابن ابى الحديد ، جلد 7 ، صفحهء 174 .\r\n","page_name":" 487 ","page_number":487},
  {"content":"\r\n . \r\n","description":"","footnote":"","page_name":" 488 ","page_number":488},
  {"content":"\r\n\r\n\r\nبخش سوم\r\nو منها في خطاب اصحابه بخش ديگرى از خطبه ، خطاب به يارانش .\r\nو قد بلغتم من كرامة اللّه تعالى لكم منزلة تكرم بها إماؤكم و توصل بها جيرانكم ، و يعظّمكم من لا فضل لكم عليه ، و لا يد لكم عنده ، و يهابكم من لا يخاف لكم سطوة ، و لا لكم عليه إمرة و قد ترون عهود اللّه منقوضة فلا تغضبون ! و أنتم لنقض ذمم آبائكم تأنفون ! و كانت أمور اللّه عليكم ترد ، و عنكم تصدر ، و إليكم ترجع ، فمكّنتم الظّلمة من منزلتكم ، و ألقيتم إليهم أزمّتكم ، و أسلمتم أمور اللّه في أيديهم ، يعملون بالشّبهات ، و يسيرون في الشّهوات ، و ايم اللّه ، لو فرّقوكم تحت كلّ كوكب ، لجمعكم اللّه لشرّ يوم لهم !\r\n\r\nترجمه\r\nشما از لطف خداوند بزرگ به مقامى رسيديد كه حتّى كنيزانتان را گرامى مىدارند و به همسايگانتان محبّت مىكنند ، كسانى كه شما از آنها برتر نيستيد و حقّى بر آنان نداريد ، براى شما عظمت و احترام قائلند ، و كسانى كه ترسى از قدرت شما ندارند و بر آنها حكومتى نداريد ، از شما حساب مىبرند . ولى شما مىبينيد كه قوانين و پيمان‌هاى الهى شكسته شده ، امّا به خشم نمىآييد ! در حالى كه اگر سنّت‌هاى پدرانتان نقض گردد ، سخت ناراحت مىشويد ! در گذشته امور حكومت به دست شما بود و از ناحيهء شما به ديگران مىرسيد و نتيجه ( و داورى ) نهايى به سوى\r\n\r\n","description":"","footnote":"","page_name":" 489 ","page_number":489},
  {"content":"\r\n\r\nشما باز مىگشت ، ولى شما مقام خويش را به ستمگران واگذار كرديد و زمام امور خود را به دست آنها سپرديد ، و مأموريت‌هاى الهى را به آنها داديد . آنها به شبهات عمل مىكنند و در شهوات غوطه‌ورند . امّا به خدا سوگند ! اگر دشمنان ، شما را در زير هر ستاره‌اى از آسمان پراكنده كنند ، باز خداوند فرزندان شما را براى بدترين روز آنها ( روز انتقام ) گردآورى مىكند !\r\n\r\nشرح و تفسير افسوس كه قدر اين نعمت را نشناختيد\r\nامام عليه السّلام در اين بخش آخر خطبه ، در حقيقت اشاره به دو نكتهء مهم مىكند كه با يكديگر ارتباط روشنى دارد :\r\nنخست ، عظمتى كه مسلمانان در سايهء اسلام پيدا كردند ؛ عظمتى بىنظير در چشم دوست و دشمن .\r\nديگر اينكه ، شما مردم قدر اين نعمت را نشناختيد و بر اثر سستى و ضعف و زبونى ، كار خود را به دست حكّام ظالم ، بىايمان و شهوت پرست سپرديد و اين يك ناشكرى عظيم بود .\r\nمىفرمايد : « شما از لطف خداوند بزرگ ، به مقامى رسيديد كه حتّى كنيزانتان را گرامى مىدارند و به همسايگانتان محبّت مىكنند ! » . ( و قد بلغتم من كرامة اللّه تعالى لكم منزلة تكرم بها إماؤكم و توصل بها جيرانكم ) .\r\n« و كسانى كه شما از آنها برتر نيستيد ، و حقّى بر آنان نداريد ، براى شما عظمت و احترام قائلند » . ( و يعظّمكم من لا فضل لكم عليه ، و لا يد لكم عنده ) .\r\n« و كسانى كه ترسى از قدرت شما ندارند و بر آنها حكومتى نداريد ، از شما حساب\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nمىبرند » . ( و يهابكم « 1 » من لا يخاف لكم سطوة « 2 » ، و لا لكم عليه إمرة ) .\r\nدر واقع امام عليه السّلام با اين تعبيرات زيبا و گويا ، مقام و منزلت مسلمين را در سايهء اسلام بيان مىكند . نه تنها خودشان در نظر دوست و دشمن احترام داشتند ، بلكه كنيزان آنها را هم احترام مىگذاشتند ؛ همسايگانشان را به خاطر آنها مورد لطف و عنايت قرار مىدادند و اقوامى كه از نظر قدرت و مكنت چيزى از آنان كم نداشتند و شرمندهء احسانى نبودند ، مسلمانان را بزرگ مىداشتند و حتّى آنها كه از قلمرو حكومت اسلام بيرون بودند ، ابهّت و هيبت براى آنان قايل بودند .\r\nمسلّم است ، به مضمون حديث شريف : « من خاف اللّه أخاف اللّه منه كلّ شىء و من لم يخف اللّه أخافه اللّه من كلّ شىء ؛ كسى بندهء خدا باشد و از خدا بترسد ، ديگران از او مىترسند و براى او هيبت قائلند و آن كس كه بندهء هوا و شيطان باشد ، از همه چيز بيمناك و ترسناك است » . « 3 » مسلمانانى كه به حقيقت اسلام عمل كنند و دستورات خداوند را به درستى اجرا نمايند و تقواى الهى را پيشه سازند ، نزد ديگران نيز محترم و پرهيبتند . اين يك واقعيّت است و هرگز مبالغه‌اى در آن نيست . مورّخ و جامعه‌شناس معروف غربى « گوستاولبون » در « تاريخ تمدّن اسلام و عرب » نقل مىكند :\r\nهنگامى كه بعضى از فرماندهان بزرگ آمادهء جنگ و ستيز با مسلمين مىشدند ، آگاهان تعجب كردند كه حمله بردن به محلّ و موطن نيرويى كه تا مدّت پانصد سال ، تمام اروپا را به وحشت و اضطراب انداخت ، اقدامى متهوّرانه است » . « 4 » اينها به خاطر آن بود كه مسلمين در پرتو ايمان ، افرادى شجاع و فداكار و از جان گذشته و شكست‌ناپذير شده بودند .\r\n\r\n\r\n","description":"","footnote":"\r\n( 1 ) « يهاب » از مادّهء « هيبت » به معناى احترام آميخته با ترس است .\r\n( 2 ) « سطوة » در اصل به گفتهء « راغب » در « مفردات » به معناى بلند شدن اسب بر سر پاها و بلند كردن دستهاست . سپس به معناى قهر و غلبه و سلطه بر چيزى آمده است .\r\n( 3 ) كافى ، جلد 2 ، صفحهء 68 .\r\n( 4 ) تاريخ تمدّن اسلام و عرب ، صفحهء 400 ( فصل آغاز جنگ‌هاى صليبى ) .\r\n","page_name":" 491 ","page_number":491},
  {"content":"\r\n\r\nاضافه بر اين ، امدادهاى غيبى و عنايات الهى نيز شامل حال آنها بود . « ابن ابى الحديد » داستان عبرت انگيزى نقل مىكند كه شاهد گوياى اين معناست .\r\nمىگويد : « هنگامى كه لشكر اسلام از دجله به سوى كاخ سفيد مدائن عبور كرد ، در زمانى بود كه دجله در حال « مدّ » و همچون درياى موّاجى بود . آنها سوار بر اسب ( و اسب‌ها شناكنان ) در حالى كه نيزه‌ها بر دست داشتند ، نه زرهى در تن و نه كلاه خودى بر سر آنها ، راه مىپيمودند .\r\nلشكر ساسانيان بعد از يك تيراندازى شديد ، عقب‌نشينى كردند و مسلمانان همچنان پيش مىآمدند و از تيرها نمىترسيدند ؛ كشاورزى كه در آن نزديكى بود و بيلى در دست داشت ، به يكى از لشكريان ساسانى كه از تيراندازان ماهر بود گفت :\r\n« واى بر شما ! شما با اين همه سلاح از برابر اين جمعيّت بىدفاع فرار مىكنيد ! راستى شرم آور و خجلت آور است ! » آن مرد لشكرى كه سوار بر مركب بود ، گفت : بيل خود را در گوشه‌اى روى زمين نصب كن ! او چنين كرد . سوار تيرانداز ، آن را هدف قرار داد ، به طورى كه تير بيل را شكافت و از سوى مقابل در آمد . سپس به آن مرد كشاورز گفت : « الآن نگاه كن ! » در همين حال ، بيست تير به سوى يكى از لشكريان اسلام پرتاب كرد ، ولى يكى از آنها نه به او و نه به اسبش اصابت نكرد ، در حالى كه فاصلهء زيادى نداشت . بعد به او گفت : ديدى ؟ گويى اين جمعيت در پوششى از حمايت ( الهى ) قرار دارند ! » . « 1 » سپس امام عليه السّلام در قسمت دوم از بخش اخير اين خطبه ، به ناسپاسى مردم در مقابل آن همه نعمت و قدرت اشاره كرده ، مىفرمايد : « با اين همه مىبينيد ، قوانين و پيمان‌هاى الهى شكسته شده امّا به خشم نمىآييد ! در حالى كه اگر پيمان‌ها و سنّت‌هاى پدرانتان نقض گردد ، سخت ناراحت مىشويد ! ( آنها براى پيمان‌هاى الهى\r\n\r\n\r\n","description":"","footnote":"\r\n( 1 ) شرح نهج البلاغهء ابن ابى الحديد ، جلد 7 ، صفحهء 177 .\r\n","page_name":" 492 ","page_number":492},
  {"content":"\r\n\r\nبه اندازهء پيمان‌هاى پدرانتان ارزش قائل نيستيد ؟ ) » . ( و قد ترون عهود اللّه منقوضة فلا تغضبون ! و أنتم لنقض ذمم آبائكم تأنفون ! « 1 » ) .\r\nاشاره به اينكه اگر يك سنّت قبيلگى و طايفه‌اى در ميان آنها شكسته مىشد ، فريادشان بلند مىگشت ؛ امّا بنى اميّه در مقابل چشم آنها ، تمام سنن الهى را درهم شكستند ، ولى آنها فرياد بر نكشيدند و اين ناسپاسى بسيار بزرگى در برابر آن همه نعمت‌هاى الهى بود .\r\nسپس مىافزايد : « در گذشته ، امور حكومت به دست شما بود و از ناحيهء شما به ديگران مىرسيد و نتيجه ( و داورى ) نهايى به سوى شما باز مىگشت ؛ ولى شما مقام خويش را به ستمگران واگذار كرديد و زمام امور خود را به دست آنها سپرديد و مأموريّت‌هاى الهى را به آنها داديد ! » ( و كانت أمور اللّه عليكم ترد ، و عنكم تصدر ، و إليكم ترجع ، فمكّنتم الظّلمة من منزلتكم ، و ألقيتم إليهم أرمّتكم ، و أسلمتم أمور اللّه في أيديهم ) .\r\nاين ناسپاسى بزرگ ديگرى بود كه بعد از آن همه ، قوّت و قدرت - به گونه‌اى كه همه چيز در دست آنها بود ، و جز به ادارهء آنها كارى انجام نمىشد - ميدان را براى ظالمان خالى كردند و آنها بر جاى پيغمبر اكرم صلّى اللّه عليه و آله تكيه زدند و زمام امور مسلمين را به دست گرفتند .\r\nو همانگونه در ادامهء اين سخن مىفرمايد : « آنها به شبهات عمل مىكنند و در شهوات غوطه‌ورند ! » . ( يعملون بالشّبهات ، و يسيرون في الشّهوات ) .\r\nآرى ، در عصر حكومت پيامبر صلّى اللّه عليه و آله ، كارها به دست صالحان سپرده مىشد ؛ و برنامه‌هاى حكومت اسلامى در تمام زمينه‌ها در مسير اسلام پيش مىرفت ؛ ولى غفلت و سستى و ناسپاسى مردم سبب شد كه بازماندگان دوران جاهليّت و تفاله‌هاى\r\n\r\n\r\n","description":"","footnote":"\r\n( 1 ) « تأنفون » از مادّهء « أنف » ( بر وزن شرف ) به معناى ناخوش داشتن چيزى است .\r\n","page_name":" 493 ","page_number":493},
  {"content":"\r\n\r\nشرك و عصبيّت ؛ فرزندان ابو سفيان - دشمن شمارهء يك اسلام - بر تخت و حكومت اسلامى تكيه زدند و همه چيز را دگرگون ساختند .\r\nبعضى از شارحان نهج البلاغه جملهء « و كانت أمور اللّه عليكم ترد . . . » را اشاره به احاكم الهى دانستند نه حكومت ، و گفته‌اند : احكام خدا از سوى پيامبر اكرم صلّى اللّه عليه و آله و امام عليه السّلام به مردم تعليم داده مىشد ؛ سپس از سوى اصحاب اين دو بزرگوار به ساير مردم تعليم داده مىشد ، و آنها باز مىگشتند و نسل‌هاى آينده را تعليم مىدادند .\r\nيا اينكه داورى دربارهء احكام الهى به سوى اصحاب باز مىگشت و آنها در اختلافات مردم داورى مىكردند .\r\nولى اين گونه احتمالات ضعيف به نظر مىرسد و با جملهء « فمكّنتم الظّلمة من منزلتكم ؛ اكنون ظالمان را به جاى خود نشانديد » كه اشاره به امر حكومت است ، با اين گونه تفسيرها سازگار نيست .\r\nمنظور از جملهء « يعملون بالشّبهات » اين است كه آنها ( بنى اميّه ) براى توجيه كارهاى خلاف خود ، به متشابهات و تعبيراتى از قرآن يا كلمات پيامبر صلّى اللّه عليه و آله - كه مىتوانستند به كمك قرائت‌هاى جديد ، بر مقصود انحرافى خود تطبيق دهند - تمسّك مىجستند ؛ و به جاى اينكه به هدايت مردم و نشر عدالت و تقوا بپردازند ، در شهوات غوطه‌ور بودند و چيزى جز حفظ مقام و شهوات حيوانى و انتقام جويىهاى وحشيانه و سنن جاهلى براى آنها مفهومى نداشت .\r\nدر آخرين جمله مىفرمايد : « به خدا سوگند ! اگر دشمنان ، شما را در زير هر ستاره‌اى از آسمان پراكنده كنند ، باز خداوند ( نسل‌هايى از ) شما را براى بدترين روز آنها ( روز انتقام ) گردآورى مىكند ! » . ( و ايم اللّه ، لو فرّقوكم تحت كلّ كوكب ، لجمعكم اللّه لشرّ يوم لهم ! ) .\r\nبسيارى از « شارحان نهج البلاغه » اين جمله را به قيام ابو مسلم خراسانى و قيام مردم عراق بر ضدّ بنى اميه دانستند كه به بدترين وجهى از آنان انتقام گرفتند و\r\n\r\n","description":"","footnote":"","page_name":" 494 ","page_number":494},
  {"content":"\r\n\r\nريشهء آنها را به كلّى قطع كردند و حتّى گاهى دست به كارهاى وحشيانه‌اى زدند كه در تاريخ هم كم سابقه است .\r\nاين احتمال كه جملهء بالا اشاره به قيام حضرت مهدى عليه السّلام باشد كه بعضى از شارحان نهج البلاغه ذكر كرده‌اند ، بسيار بعيد است و با تعبيرات خطبه هم خوانى ندارد .\r\nجملهء « لو فرّقوكم تحت كلّ كوكب » كنايه از نهايت پراكندگى و از هم گسيختگى است و گرنه هرگز نمىتوان هر انسانى را در زير ستاره‌اى در روى زمين جاى داد .\r\n\r\nنكته انتقام عجيب عبّاسيان از امويان !\r\nبنى اميّه جنايات وحشيانهء عجيبى در دوران كوتاه تاريخ خود انجام دادند و سرانجام انتقام سختى از آنها گرفته شد و تعبير به « شرّ يوم » در خطبهء بالا مىتواند اشاره به آن باشد . در اينجا به يك نمونهء از آن اشاره مىكنيم كه راستى عبرت‌انگيز است :\r\n« هنگامى كه نخستين خليفهء عباسى « عبد اللّه سفّاح » بر تخت قدرت نشست ، در فكر بود كه چگونه از سران بنى اميّه انتقام سختى بگيرد . در همين ايّام ، سران بنى اميّه كه پراكنده شده بودند ، به او نامه نوشتند و از او امان خواستند .\r\n« سفّاح » از فرصت استفاده كرد و پاسخ محبّت آميزى به آنها داد و نوشت كه به كمك آنها سخت نيازمند است و آنان را مورد عطا و بخشش قرار خواهد داد ؛ لذا سران « آل زياد » و « آل مروان » و خاندان معاويه دعوت او را پاسخ گفتند و نزد او حاضر شدند .\r\n« سفّاح » دستور داد كرسىهايى از طلا و نقره براى آنها نصب كردند و اين شگفتى مردم را برانگيخت كه چرا « سفّاح » با اين جنايتكاران چنين رفتار مىكند .\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nدر اين موقع يكى از دربانان وارد مجلس شد و به « سفّاح » خبر داد كه مردى ژوليده و غبار آلود از راه رسيده و درخواست ملاقات فورى داد .\r\n« سفّاح » با اين اوصاف او را شناخت ، گفت : قاعدتا بايد « سديف » شاعر باشد ؛ بگوييد وارد شود .\r\n« بنى اميّه » با شنيدن نام « سديف » رنگ از چهره‌هايشان پريد و اندامشان به لرزه در آمد ؛ زيرا مىدانستند او شاعرى توانا ، فصيح ، شجاع و از دوستان و شيعيان على عليه السّلام و از دشمنان سرسخت بنى اميّه است .\r\n« سديف » وارد شد ؛ هنگامى كه نگاهش به بنى اميّه افتاد ، اشعار تكان دهنده‌اى در مورد ظلم‌هاى بنى اميّه بر بنى هاشم قرائت كرد كه از جمله آنها اين دو بيت بود :\r\n و اذكروا مصرع الحسين و زيد * و قتيل بجانب المهراس\r\nو القتيل الّذي بحرّان أضحى * ثاويا بين غربة و تتاس \r\n« به ياد آوريد ! محل شهادت حسين عليه السّلام و زيد را و آن شهيدى كه در مهراس ( اشاره به شهادت حمزه در احد است . ) شربت شهادت نوشيد .\r\nو آن شهيدى كه در حرّان به شهادت رسيد و تا شامگاهان در تنهايى بود و ( حتّى جنازهء او ) به فراموشى سپرده شد » .\r\n( اشاره به شهادت « ابراهيم بن محمّد » يكى از معاريف بنى هاشم و بنى عبّاس در سرزمين حرّان در نزديكى مرزهاى شمالى عراق است ) . « 1 » « سفّاح » دستور داد خلعتى به « سديف » بدهند و به او گفت : فردا بيا تا تو را خشنود سازم و او را مرخص نمود ؛ سپس رو به بنى اميّه كرد و گفت : سخنان اين برده و غلام بر شما گران نيايد ، او حق ندارد دربارهء موالى خود سخن بگويد ؛ شما مورد احترام من هستيد ( برويد و فردا بياييد ! )\r\n\r\n\r\n","description":"","footnote":"\r\n( 1 ) معجم البلدان ، جلد 2 ، صفحهء 235 .\r\n","page_name":" 496 ","page_number":496},
  {"content":"\r\n\r\nبنى اميّه پس از بيرون آمدن از نزد سفّاح به مشورت پرداختند . بعضى گفتند :\r\nبهتر آن است كه فرار كنيم ؛ ولى گروه بيشترى نظر دادند كه خليفه وعدهء نيكى به ما داده و « سديف » كوچكتر از آن است كه بتواند نظر خليفه را برگرداند .\r\nفردا همه نزد « سفّاح » آمدند ؛ او دستور پذيرايى از بنىاميّه را داد ؛ ناگهان « سديف » شاعر وارد شد و رو به سفّاح كرد و گفت :\r\n« پدرم فدايت باد ! تو انتقام گيرندهء خونهايى ؛ تو كشندهء اشرارى » . سپس اشعار بسيار مهيّجى خواند كه از ظلم و بيدادگرى بنى اميّه مخصوصا از ظلم آنها بر شهيدان كربلا سخن مىگفت . « سفّاح » ظاهرا برآشفت و به « سديف » گفت : تو در نظر من احترام دارى ؛ ولى بر گرد و ديگر از اين سخنان مگو و گذشته را فراموش كن .\r\nبنى اميّه از كاخ « سفّاح » بيرون آمدند و به شور پرداختند ؛ گفتند : بايد از خليفه بخواهيم « سديف » را اعدام كند و گرنه سخنان تحريك آميز او ما را گرفتار خواهد كرد .\r\n« سفّاح » شب هنگام « سديف » را احضار كرد و گفت : واى بر تو چرا اين قدر عجله مىكنى ؟ ! « سديف » گفت : « پيمانه صبر من لبريز شده و پيش از اين طاقت تحمل ندارم . چرا از آنها انتقام نمىگيرى ؟ » سپس بلند بلند گريه كرد و اشعارى در مظالم بنى اميّه بر بنى هاشم خواند كه سفّاح را تكان داد و به شدّت گريست . « سديف » نيز آن قدر گريه كرد كه از هوش رفت ؛ هنگامى كه به هوش آمد « سفّاح » به او گفت روز آنها فرا رسيده و به مقصودت خواهى رسيد ! برو امشب را آرام بخواب و فردا بيا . امّا « سديف » آن شب به خواب نرفت و پيوسته با خدا مناجات مىكرد و از او مىخواست سفّاح به وعده‌اش وفا كند .\r\n« سفّاح » روز بعد براى اغفال بنى اميّه دستور داد ، منادى ندا كند كه امروز روز عطا و جايزه است . مردم به طرف قصر هجوم آوردند و درهم و دينارهايى در ميان آنها\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nپخش شد . سفّاح چهار صد نفر از غلامان نيرومند خود را مسلّح ساخت و دستور داد هنگامى كه من عمامه را از سر برداشتم ، همه حاضران را به قتل برسانيد .\r\nسفّاح در جاى خود قرار گرفت و رو به بنى اميّه كرد و گفت : امروز روز عطا و جايزه است ؛ از چه كسى شروع كنم ؟ آنها براى خوشايند سفّاح گفتند : از بنى هاشم شروع كن ! يكى از غلامان كه با او تبانى شده بود گفت : « حمزة بن عبد المطلب » بيايد و عطاى خود را بگيرد .\r\nسديف كه در آنجا حاضر بود گفت : حمزه نيست . سفّاح گفت : چرا ؟ گفت زنى از بنى اميّه به نام هند ، وحشى را واداشت تا او را به قتل برساند ؛ سپس جگر او را بيرون آورد و زير دندان گرفت .\r\nسفّاح گفت : عجب ! من خبر نداشتم ، ديگرى را صدا بزن .\r\nغلام صدا زد : « مسلم بن عقيل » بيايد و عطاى خود را بگيرد .\r\nخبرى نشد ؛ سفّاح پرسيد : چه شده ؟ سديف در جواب گفت : « عبيد اللّه بن زياد » او را گردن زد و طناب به پاى او بست و در بازارهاى كوفه گردانيد .\r\nسفّاح گفت : عجب ! نمىدانستم ، ديگرى را طلب كنيد و غلام همچنان ادامه داد و يك يك را صدا زد ، تا به امام حسين عليه السّلام و ابو الفضل العبّاس و زيد بن على و ابراهيم بن محمّد رسيد و بنى اميّه هنگامى كه اين صحنه را ديدند و اين سخنان را شنيدند ، به مرگ خود يقين پيدا كردند و در اينجا بود كه آثار خشم و غضب در چهرهء سفّاح كاملا نمايان شد و با چشمش به سديف اشاره كرد و « سديف » اشعارى انشاء كرد كه از جمله دو بيت زير است :\r\n حسبت أميّة أن سترضى هاشم * عنها ، و يذهب زيدها و حسينها\r\nكذبت و حقّ محمّد و وصيّه * حقّا ستبصر ما يسييء ظنونها \r\n\r\n","description":"","footnote":"","page_name":" 498 ","page_number":498},
  {"content":"\r\n\r\n« بنى اميّه پنداشتند كه بنى هاشم به آسانى از آنها خشنود مىشوند و حسين بن على عليه السّلام و زيد را فراموش مىكنند .\r\nدروغ گفتند ! به حق محمّد و وصىّ او سوگند ! كه به زودى چيزهايى مىبينند كه به اشتباه خود پى مىبرند » .\r\nسفّاح با صداى بلند گريه كرد و عمامه را از سر انداخت و سخت آشفته شد و صدا زد : « يا لثارات الحسين ، يا لثارات بني هاشم ؛ اى خونخواهان امام حسين و اى خونخواهان بنى هاشم ! » غلامان با مشاهدهء اين علامت از پشت پرده‌ها بيرون آمدند و با شمشير به جان سران بنى اميّه افتادند و طولى نكشيد كه جسد بى جان همهء آنها بر زمين افتاد و آنها كه بيرون قصر بودند مشاهده كردند كه خون از درون قصر بيرون مىآيد و بدين وسيله از جريان آگاه شدند . . . » « 1 » البته اين داستان طولانى است و ما بخشى از آن را نقل كرديم كه نشان مىدهد همانگونه كه على عليه السّلام در خطبهء بالا پيش بينى فرموده بود ، بنى اميّه بدترين روز خود را مشاهده كردند .\r\n\r\n\r\n","description":"","footnote":"\r\n( 1 ) تاريخ ابى مخنف لوط بن يحيى ( مطابق نقل منهاج البراعهء علّامهء خوئى ، جلد 7 ، صفحهء 223 به بعد ) .\r\n","page_name":" 499 ","page_number":499},
  {"content":"\r\n . \r\n","description":"","footnote":"","page_name":" 500 ","page_number":500},
  {"content":"\r\n\r\n\r\nخطبهء 107 « 1 » و من كلام له عليه السّلام فى بعض ايّام صفّين\r\nيكى از سخنان امام عليه السّلام كه در يكى از روزهاى جنگ صفّين ايراد فرموده است .\r\n\r\nخطبه در يك نگاه\r\nبا توجّه به اينكه امام عليه السّلام اين سخن را در يكى از ايّام صفّين بيان فرموده ، و نشان مىدهد ناظر به حادثه‌اى است كه در آغاز آن ، اصحاب امام عليه السّلام عقب‌نشينى كردند و سپس باز گشتند و بر دشمن پيروز شدند ؛ مقصود امام اين بوده است كه نخست عقب‌نشينى آنها را با الفاظى لطيف و ملايم نكوهش و مذمّت كند ، سپس از ضدّ حملهء آنها ستايش و تمجيد به عمل آورد و آنها را تشويق به پايمردى و ايستادگى در برابر دشمن كند و به يقين گذاشتن انگشت روى نقطهء ضعف و سپس پرداختن به نقاط قوّت و تشويق آنان ، از نظر روانى تأثير خاصّى دارد ، كه امام عليه السّلام در اين كلام فصيح و بليغ خود از اين روش بهره گرفته است .\r\n\r\n\r\n","description":"","footnote":"\r\n( 1 ) سند خطبه : اين كلام را « طبرى » در تاريخ خود در حوادث سنهء 37 و « مرحوم كلينى » در كتاب جهاد از « فروغ كافى » و « نصر بن مزاحم » در كتاب « صفّين » ( با تفاوتهايى ) نقل كرده‌اند . « ابن اثير » در كتاب « نهايه » لغات پيچيدهء اين كلام را تفسير كرده ، كه نشان مىدهد به دست او هم رسيده است . ( مصادر نهج البلاغه ، جلد 2 ، صفحهء 221 ) .\r\n","page_name":" 501 ","page_number":501},
  {"content":"\r\n . \r\n","description":"","footnote":"","page_name":" 502 ","page_number":502},
  {"content":"\r\n\r\nو قد رأيت جولتكم ، و انحيازكم عن صفوفكم ، تحوزكم الجفاة الطّغام ، و أعراب أهل الشّام ، و أنتم لهاميم العرب ، و يآفيخ الشّريف ، و الأنف المقدّم ، و السّنام الأعظم . و لقد شفى و حاوح صدري أن رأيتكم بأخرة تحوزونهم كما حازوكم ، و تزيلونهم عن مواقفهم كما أزالوكم ؛ حسّا بالنّصال ، و شجرا بالرّماح ، تركب أولاهم أخراهم كالإبل الهيم المطرودة ؛ ترمى عن حياضها ؛ و تذاد عن مواردها !\r\n\r\nترجمه\r\nمن فرار و كناره‌گيرى شما را از صفوف خودتان مشاهده كردم ( و با چشم خود ديدم ) كه فرومايگان خشن و اعراب باديه‌نشين شام ، شما را به عقب‌نشينى وادار كردند ، در حالى كه شما از بزرگان ( و شجاعان ) و پيشگامان عرب و از سران شرف و پيشروان و برجستگان آنها هستيد ( ولى خوشوقتم ، طولى نكشيد كه ) ناراحتى درون سينهء مرا شفا بخشيديد ( و بر زخم دلم مرهم نهاديد ؛ ) چون ديدم همان گونه كه آنها شما را عقب راندند ، شما صفوفشان را درهم شكستيد و آنان را از لشكرگاه خود به عقب رانديد ؛ با رگبار تير و نيزه به آنها حمله كرديد ، آنچنان كه فراريان آنها همچون شتران تشنهء عقب رانده شده از ورود به آبشخور ، بر روى هم مىريختند !\r\n\r\n","description":"","footnote":"","page_name":" 503 ","page_number":503},
  {"content":"\r\n\r\n\r\nشرح و تفسير بر زخم دلم مرهم نهاديد\r\nبعضى از شارحان نهج البلاغه نقل كرده‌اند كه امام عليه السّلام اين خطبه را هنگامى بيان فرمود كه ميمنهء ( بخش راست لشكر ) اهل عراق عقب‌نشينى كرد ؛ سپس در يك ضدّ حمله ، به جاى خود بازگشت و به « مالك اشتر » پيوست و « مالك » به اتّفاق آنها بر صفوف لشكر شام يورش برد و آنها را پراكنده ساخت . « 1 » هنگامى كه امام اين دو صحنه را مشاهده كرد ، آنها را مخاطب ساخت و سخنان بالا را خطاب به آنها ايراد فرمود .\r\nدر جمله‌هاى كوتاه بالا امام عليه السّلام براى تشويق اين گروه از يارانش نخست به نقطهء ضعف آنها اشاره كرده و بعد به جبران آن ضعف از ناحيهء خودشان اشاره مىكند و گفتار خود را با انواع تشبيهات عميق و زيبا و كنايات پر معنا مىآميزد ، تا عميق‌ترين اثر را در روح و جان آنها بگذارد و در آينده از آن پندگيرند و در برابر حملات دشمن پايمردى و استقامت بيشترى نشان دهند .\r\nنخست مىفرمايد : « من فرار و هزيمت و كناره‌گيرى و عقب‌نشينى شما را از صفوف خودتان مشاهده كردم ( و با چشم خود ديدم ) كه فرومايگان خشن و اعراب باديه‌نشين شام ، شما را به عقب‌نشينى وادار كردند » . ( و قد رأيت جولتكم « 2 » ، و\r\n\r\n\r\n","description":"","footnote":"\r\n( 1 ) « نصر بن مزاحم » در كتاب « صفّين » شأن ورود اين خطبه را به خوبى بيان كرده است . او مىگويد : در روز هفتم ماه صفر بود كه از روزهاى وحشتناك جنگ صفّين محسوب مىشد ؛ در آن روز لشكر معاويه به بخشى از لشكر امير مؤمنان على عليه السّلام حمله كردند و آنها را عقب راندند ؛ على عليه السّلام ناراحت شد و آنها را ملامت نمود و سپس آنها را تشويق به حمله نمود و به اتّفاق « مالك اشتر » حملهء سريع و مؤثّرى كردند و دشمن را درهم كوبيدند و به عقب راندند ؛ و آنگاه امام عليه السّلام خطبهء مورد بحث را ايراد فرمود . ( كتاب وقعهء صفين ، صفحهء 243 تا 256 ، چاپ بصيرتى قم ) .\r\n( 2 ) « جوله » از مادّهء « جولان » در اصل به معناى دور زدن در ميدان و مانند آن است ؛ و گاه به معناى عقب‌نشينى ، سپس بازگشت به ميدان و حملهء به دشمن - كه يك حركت دورانى است - آمده و در كلام بالا به همين معنا است .\r\n","page_name":" 504 ","page_number":504},
  {"content":"\r\n\r\nانحيازكم « 1 » عن صفوفكم ، تحوزكم الجفاة « 2 » الطّغام « 3 » ، و أعراب أهل الشّام ) .\r\n« اين در حالى است كه شما از بزرگان و ( شجاعان ) پيشگامان عرب و از سران شرف ، و پيشروان و برجستگان آنها هستيد ! » . ( و أنتم لهاميم « 4 » العرب ، و يآفيخ « 5 » الشّرف ، و الأنف « 6 » المقدّم ، و السّنام الأعظم ) .\r\nمن از شما چنين عقب‌نشينى را انتظار نداشتم و برازنده و شايستهء شما نبود ؛ ولى خوشوقتم طولى نكشيد كه : « ناراحتى درون سينهء مرا شفا بخشيديد ( و بر زخم دلم مرهم نهاديد ؛ ) چون ديدم همان گونه كه آنها شما را به عقب‌نشينى واداشتند ، شما صفوفشان را درهم شكستيد و آنان را از لشكرگاه خود به عقب رانديد » . ( و لقد شفى و حاوح « 7 » صدري أن رأيتكم بأخرة تحوزونهم كما حازوكم ، و تزيلونهم عن مواقفهم كما أزالوكم ) .\r\n« آنها را به رگبار تير و نيزه بستيد ، آنچنان كه فراريان آنها ، همچون شتران تشنهء عقب رانده شدهء از ورود به آبشخور ، بر روى هم مىريختند ! » ( حسّا « 8 » بالنّصال « 9 » ، و\r\n\r\n\r\n","description":"","footnote":"\r\n( 1 ) « انحياز » به گفتهء « قاموس » به معناى ترك مواضع ( و عقب‌نشينى ) است .\r\n( 2 ) « جفاة » جمع « جافى » به معناى افراد فرومايه و خشن است .\r\n( 3 ) « طغام » جمع « طغامه » به معناى اوباش و افراد رذل و پست است .\r\n( 4 ) « لهاميم » جمع « لهميم » و « لهموم » به معناى اسب‌هاى چابك و پيش رو است ؛ سپس به انسان‌هاى پيش رو نيز ، اطلاق شده است ؛ مانند چيزى كه در كلام بالا آمده است . اين واژه ، گاه به معناى افراد با سخاوت آمده ، كه تناسبى با محلّ بحث ندارد .\r\n( 5 ) « يآفيخ » جمع « يافوخ » به معناى محل اتّصال استخوان‌هاى پيش سر است . بعضى گفته‌اند : اين واژه نام همان موضعى در پيش سر است ، كه در آغاز تولّد نرم است و با گذشت زمان سفت و محكم مىشود و در كلام بالا كنايه از سركردگان است .\r\n( 6 ) « أنف » معناى واضحى دارد و آن « بينى » است ؛ ولى از آنجا كه برجسته‌ترين نقطهء صورت نوك بينى است ، عرب اين واژه را به افراد پيش رو اطلاق مىكند .\r\n( 7 ) « و حاوح » جمع « وحوح » به معناى صدايى است كه از سينهء دردمند بر مىخيزد .\r\n( 8 ) « حسّ » ( به فتح حاء ) به چند معنا آمده است : گاه به معناى ريشه‌كن كردن و قتل و كشتن ، ( مانند كلام بالا . ) و گاه به معناى جستجو نمودن ، يا ديدن و دريافتن آمده است .\r\n( 9 ) « نصال » جمع « نصل » به معناى قطعه آهن تيزى است كه در نوك تيرهاى چوبين قرار مىدهند تا كارگر شود و در فارسى آن را « پيكان » مىگويند .\r\n","page_name":" 505 ","page_number":505},
  {"content":"\r\n\r\nشجرا « 1 » بالرّماح ؛ تركب أولاهم أخراهم كالإبل الهيم « 2 » المطرودة ؛ ترمى عن حياضها ؛ و تذاد « 3 » عن مواردها ! ) .\r\nبىشكّ ، جنگ صفّين مقابلهء دو لشكر بود كه يكى از آنها بسيارى از شخصيّت‌هاى اسلامى را در خود جاى مىداد ؛ بعضى از صحابهء پيامبر و بعضى از فرزندان صحابه و از خاندان‌هاى با شخصيّت و از پيش گامان در اسلام بودند ، كه در خدمت على عليه السّلام در برابر گروهى قيام كردند كه در واقع بازماندگان دوران جاهليّت و فرومايگان و فرصت طلبان و دنيا دوستانى بودند كه با جوايز و بخشش‌هاى بىحساب و كتاب معاويه ، به ميدان آمده بودند و در رأس آنها « عمرو بن عاص » بود كه رشوهء كلانش را كه همان حكومت مصر بود ، در برابر حضور در اين ميدان و فتنه‌انگيزىهاى شيطانى گرفت .\r\nبنابر اين ، تعبيرات امام عليه السّلام دربارهء لشكر شام و لشكر كوفه هرگز جنبهء تشويق و تعارف بىمحتوا نداشته ، بلكه عين واقعيّت بود .\r\n\r\n\r\n","description":"","footnote":"\r\n( 1 ) « شجر » به معناى ضربه زدن با نيزه است .\r\n( 2 ) « هيم » جمع « أهيم » يا « هائم » به معناى انسان يا حيوانى است كه شديدا تشنه باشد .\r\n( 3 ) « تذاد » از مادّهء « ذود » به معناى طرد كردن و عقب راندن است .\r\n","page_name":" 506 ","page_number":506},
  {"content":"\r\n\r\n\r\nخطبهء 108 « 1 » و من خطبة له عليه السّلام و هى من خطب الملاحم\r\nاز خطبه‌هاى امام است كه از وقايع و حوادث مهم آينده خبر مىدهد .\r\n\r\nخطبه در يك نگاه\r\nاين خطبه از بخش‌هايى تشكيل يافته : در « نخستين بخش ، مانند بسيارى از خطبه‌ها ، سخن از حمد و ثناى الهى و اوصاف جلال و جمال او و دلايل اثبات وجود مقدس اوست . در دومين بخش ، - مانند بسيارى از خطبه‌هاى ديگر - سخن از پيامبر اكرم صلّى اللّه عليه و آله و فضايل و كمالات اوست .\r\nدر سومين بخش ، از يك طبيب سيّار روحانى كه به دنبال بيمارانش مىگردد و تمام وسايل درمان را فراهم كرده ، سخن به ميان آورده ، كه بسيارى از شارحان نهج البلاغه آن را اشاره به خود حضرت مىدانند و بعضى آن را ناظر به پيامبر اكرم صلّى اللّه عليه و آله دانسته‌اند .\r\n\r\n\r\n","description":"","footnote":"\r\n( 1 ) سند خطبه : بخشى از اين خطبه را « آمدى » در « غرر » و بخش ديگرى را « زمخشرى » در « ربيع الأبرار » و نيز بخش ديگرى را « آمدى » در همان « غرر » در جايى ديگر آورده است ؛ كه با آنچه در « نهج البلاغه » آمده است ، تفاوت‌ها و اضافاتى دارد كه نشان مىدهد ، آنها اين خطبه را از منابع ديگرى نقل كرده‌اند نه از نهج البلاغه . ( مصادر نهج البلاغه ، جلد 2 ، صفحهء 227 ) .\r\n","page_name":" 507 ","page_number":507},
  {"content":"\r\n\r\nدر بخش چهارم ، به سرزنش ياران سست و بىتحرّك خود پرداخته و به آنها گوشزد مىكند كه اين سستى و پراكندگى و بىتفاوتى عاقبت دردناكى دارد ؛ دشمنان بر شما مسلّط مىشوند و چنان شما را درهم مىكوبند كه چيز قابل توجّهى باقى نمىماند .\r\nو در پنجمين بخش ، كه قسمت مهمّى از خطبه را تشكيل مىدهد ، به نصيحت و اندرز آنها مىپردازد و در ششمين و آخرين بخش ، حوادث سخت آينده را پيشگويى مىكند كه بركات زمين و آسمان از مردم قطع مىشود ؛ زشتىها پديدار مىگردد ؛ معروف ، منكر و منكر ، معروف ، و حقايق اسلام تحريف مىشود .\r\n\r\n","description":"","footnote":"","page_name":" 508 ","page_number":508},
  {"content":"\r\n\r\n\r\n[ بخش اول 
  ]\r\nالحمد للّه المتجلّي لخلقه بخلقه ، و الظّاهر لقلوبهم بحجّته . خلق الخلق من غير رويّة ، إذ كانت الرّويّات لا تليق إلّا بذوي الضّمائر ، و ليس بذي ضمير في نفسه . خرق علمه باطن غيب السّترات ، و أحاط بغموض عقائد السّريرات .\r\n\r\nترجمه\r\nستايش مخصوص خداوندى است كه با آفرينش خويش بر انسان‌ها تجلّى كرده است . خداوندى كه با حجّت و نشانه‌هاى خود ، بر قلب بندگان آشكار شده است .\r\nآفريده‌ها را بدون نياز به فكر و انديشه آفريد ؛ چرا كه انديشه مخصوص كسانى است كه داراى روح و ضمير باطن هستند ، و او چنين نيست ؛ ( زيرا ) علم و دانش او ، اعماق پرده‌هاى غيب را شكافته و به عقايد پيچيده و پنهان احاطه دارد .\r\n\r\nشرح و تفسير تجلّى خدا بر بندگان\r\nهمانطور كه در بالا اشاره شد امام عليه السّلام در آغاز اين خطبه ، به سراغ حمد و ستايش پروردگار و ذكر جمال و جلال او و براهين ذات مقدّسش مىرود . در عباراتى كوتاه و زيبا و دلنشين ، به مهمترين دلايل توحيد اشاره مىكند . نخست مىفرمايد :\r\n« ستايش مخصوص خداوندى است كه با آفرينش خود ، بر انسان‌ها تجلى كرده\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nاست ! » . ( الحمد للّه المتجلّي لخلقه بخلقه ) .\r\nو اين ، در واقع اشاره به « برهان نظم » است كه در جاى جاى قرآن مجيد آمده است . گاه دست انسان را مىگيرد و به آسمان‌ها مىبرد و سيّارات و ثوابت و كهكشان‌هاى با عظمت را به او نشان مىدهد و گاه به اعماق اتم مىكشاند و ساختمان شگفت‌انگيز آن را به انسان ارائه مىدهد . گاه عجايب خلقت پرندگان ، گاه شگفتىهاى جهان حيوانات و جانداران ، گاه اسرار آفرينش نباتات ، گاه عجايب اعماق درياها . آرى ، به وسيلهء مخلوقات ، خالق را به خلقش نشان داده است و اين داستان عجيب و طولانى دارد كه هرگز تمام نمىشود . از يك سو ، هر قدر در عظمت عالم آفرينش بينديشيم ، به جايى نمىرسيم و از سويى ديگر ، در اسرار خلقت آنها و نظم حاكم بر آنها .\r\nاز تفسير بالا روشن شد كه خلق در « لخلقه » اشاره به انسان‌ها است و در « بخلقه » اشاره به تمامى مخلوقات است . يكى خاص ، و ديگرى عام است .\r\nسپس در ادامهء اين سخن ، اشاره به « برهان فطرت » مىكند و مىفرمايد :\r\n« خداوندى كه با حجّت و دليل خود ، بر قلب بندگان آشكار شده است ! » ( و الظّاهر لقلوبهم بحجّته ) .\r\nچه حجّتى از اين بالاتر كه وقتى انسان به قلب و روح خود باز مىگردد ، بانگ توحيد و خداشناسى را از هر گوشهء آن مىشنود و به همين دليل ، هر قدر شياطين در انكار ذات پاكش بكوشند و براى منحرف ساختن بندگان تلاش كنند ، هنگامى كه فشارها برچيده شد ، و ابرهاى ظلمانى وساوس شيطانى كنار رفت ، فطرت توحيدى تجلّى مىكند و باز انسان به سوى خدا بر مىگردد .\r\nدر سومين جمله ، اشاره به دليل سومى مىكند كه مىتوان آن را « برهان ابداع » نام نهاد . مىفرمايد : « آفريده‌ها را بدون نياز به فكر و انديشه آفريد ؛ چرا كه انديشه\r\n\r\n","description":"","footnote":"","page_name":" 510 ","page_number":510},
  {"content":"\r\n\r\nمخصوص كسانى است كه داراى روح و ضمير باطن هستند و او چنين نيست ! » ( خلق الخلق من غير رويّة ، إذ كانت الرّويّات لا تليق إلّا بذوي الضّمائر « 1 » ، و ليس بذي ضمير في نفسه ) .\r\nمىدانيم تمام مصنوعات انسانى بازگشت به تفكّر و برنامه‌ريزى و نقشه‌كشىهاى قبلى مىكند و اين تفكّر و برنامه‌ريزى نيز بازگشت به مخلوقات و مصنوعات جهان آفرينش دارد . يعنى هر چه انسان مىسازد ، شبيه و مانندى براى آن در جهان خلقت ديده ؛ و گاه اشكال مخلوقات گوناگون را به هم تركيب مىكند و از آن چيزى درست مىكند ؛ صنعت كشتى را از مرغان دريايى ، و هواپيما را از خلقت پرندگان ، و مراكب ديگر را از مراكب صحرايى آموخته است . بنابر اين ، اوّلا در مصنوعات خود نياز به انديشه و تفكّر دارد و ثانيا نياز به پيروى و تقليد و الگو گرفتن از موجودات اطراف خويش .\r\nآن كس كه تمام افعالش ابداع است ، نه انديشه‌اى لازم دارد و نه الگويى ، تنها خداست .\r\nامروز ثابت شده است كه تنها در روى كرهء زمين ميليونها نوع گياه و حيوان و حشره وجود دارد كه هنوز بسيارى از آنها كه در اعماق درياها و يا در قلب جنگلها و يا درون كويرهاى دور دست و يا مناطق قطبى زندگى مىكنند ، براى انسان كشف نشده است ؛ آفريده‌هايى با شگفتىهاى حيرت‌انگيز و طرز زندگى كاملا متفاوت و ساختمان و تركيب‌بندى بسيار حساب شده . تمام اينها ، ابداعات الهى است و ابداع او يكى از دلايل وجود و علم و قدرت است .\r\nگذشته از همهء اينها ، مصنوعات بشرى با گذشت قرنها و استفاده كردن از\r\n\r\n\r\n","description":"","footnote":"\r\n( 1 ) « ضمائر » جمع « ضمير » از مادّهء « ضمور » ( بر وزن قبول ) گرفته شده ، كه در اصل به معناى لاغر و باريك شدن است و از آنجا كه اسرار درون انسان نيز باريك و دقيق است ، واژهء ضمير به باطن انسان اطلاق شده است .\r\n","page_name":" 511 ","page_number":511},
  {"content":"\r\n\r\nتجربه‌هاى ديگران تكامل مىيابد ، در حالى كه مخلوقات خدا چنين نيست و اگر روند تكاملى داشته باشند ، از درون خود آن مخلوق سرچشمه مىگيرد ، نه با تجربهء جديد .\r\nسپس در چهارمين جمله براى توضيح و تفسير گفتار پيشين مىفرمايد : « علم و دانش او ، اعماق پرده‌هاى غيب را شكافته و به عقايد پيچيده و پنهان احاطه دارد » ( خرق علمه باطن غيب السّترات « 1 » ، و أحاط بغموض عقائد السّريرات « 2 » ) .\r\nاگر آفرينش او در آشكال و كيفيّات بسيار متنوّع و گوناگون نياز به انديشه و الگوى قبلى ندارد ؛ به اين دليل است كه علم او بىپايان و نامحدود است . در اعماق همه چيز نفوذ دارد و از عقايد پنهانى هر كس با خبر است .\r\nآرى ، كسى نياز به انديشه و تفكّر و استفاده از تجارب ديگران دارد ، كه علمش محدود است و از پشت پرده‌هاى غيب بىخبر است .\r\nتعبير بالا ، در واقع از قبيل ذكر خاص بعد از عام است ؛ يعنى نخست از علم خداوند به باطن تمام اشيا ، سخن مىگويد ؛ سپس از علم او به عقايد پنهان آدميان .\r\n\r\nنكته وسعت علم خداوند\r\nمسئلهء علم خداوند ، هم از نظر معرفتى و هم از نظر آثار اخلاقى و تربيتى از مهمترين مسائل است . مسأله‌اى است كه قرآن مجيد ، بحث‌هاى مهمّى پيرامون آن دارد و گستردگى آن را با مثالهاى زيبايى بيان مىكند . از جمله مىفرمايد :  « وَ لَوْ أَنَّ » \r\n\r\n\r\n","description":"","footnote":"\r\n( 1 ) « سترات » جمع « ستره » ( بر وزن قربة ) به معناى پرده ، يا چيزهايى است كه اشياى مختلف را با آن مىپوشند .\r\n( 2 ) « سريرات » جمع « سريره » به معناى چيزى كه انسان آن را مكتوم و مخفى مىكند . بايد توجّه داشت كه جمع « سريره » گاهى « سرائر » آمده كه جمع مكسّر است و گاه به صورت جمع صحيح با « ات » مىآيد .\r\n","page_name":" 512 ","page_number":512},
  {"content":"\r\n\r\n « ما فِي الْأَرْضِ مِنْ شَجَرَةٍ أَقْلامٌ وَ الْبَحْرُ يَمُدُّهُ مِنْ بَعْدِهِ سَبْعَةُ أَبْحُرٍ ما نَفِدَتْ كَلِماتُ اللَّهِ إِنَّ اللَّهَ عَزِيزٌ حَكِيمٌ »  ؛ اگر همهء درختان روى زمين قلم شود و دريا براى آن مركّب گردد و هفت دريا بر آن افزوده شود ، همهء اينها تمام مىشود ، ولى كلمات ( و معلومات ) خدا پايان نمىگيرد ! خداوند عزيز و حكيم است » . « 1 » اگر در عمق اين مثال دقت كنيم و معناى آن را كاملا در ذهن مجسّم سازيم ، آنگاه به اين حقيقت پى مىبريم كه دامنهء علم پروردگار بسيار فراتر از آن است كه ما فكر مىكنيم .\r\nبديهى است اين علم نمىتواند علم حصولى و از طريق تصوّر و تصديق باشد ؛ بلكه علم حضورى است . يعنى حضور خداوند در همه جا و در هر زمان و هر مكان و حضور همهء اشيا در نزد ذات پاك او ايجاب مىكند كه چيزى بر او مخفى و پوشيده نباشد ؛ چرا كه حقيقت علم ، حضور معلوم نزد عالم است ؛ منتها در علم حصولى ، معلوم شخصا نزد عالم حضور ندارد ، بلكه صورتى از آن طريق تصوّر يا تصديق در ذهن عالم ، حاضر مىشود ؛ ولى در علم حضورى ذات معلوم نزد عالم حاضر است و تمام اشيا و حوادث در هر زمان و هر مكان ، باطن و ظاهر آنها ، همه از طريق همين علم حضورى نزد خداوند واضح و آشكار است .\r\nبه همين دليل ، امام عليه السّلام در بخش اوّل از خطبه بالا مىفرمايد : علم و دانش او اعماق پرده‌هاى غيب را شكافته و عقايد پيچيده و پنهان را احاطه كرده است .\r\nممكن است درك مفهوم علم حضورى براى بعضى مشكل باشد ؛ ولى با يك مثال مىتوان آن را روشن ساخت و آن اينكه بىشك علم ما به صورت‌هاى ذهنى ما و تصوّرها و تصديق‌هايى كه از جهان خارج در ذهن ما ترسيم شده ، علم حضورى است ؛ يعنى اين صورت‌هاى ذهنى نزد روح ما حاضر است و از آن جدا نيست . آرى ،\r\n\r\n\r\n","description":"","footnote":"\r\n( 1 ) سورهء لقمان ، آيهء 27 .\r\n","page_name":" 513 ","page_number":513},
  {"content":"\r\n\r\nعلم خداوند به تمام عالم هستى اين گونه است ، نه اينكه صور ذهنى داشته باشد ؛ بلكه وجود عينى آنها نزد او است ؛ چرا كه مىدانيم او همه جا با ماست :  « وَ هُوَ مَعَكُمْ أَيْنَ ما كُنْتُمْ »  « 1 » . و او از ما به ما نزديكتر است  « وَ نَحْنُ أَقْرَبُ إِلَيْهِ مِنْ حَبْلِ الْوَرِيدِ »  « 2 » .\r\nاز اينجا روشن مىشود كه توجّه به اين علم گسترده و بىپايان ، چه آثار مهم تربيتى دارد . زيرا ، هنگامى كه انسان ، عالم را محضر خدا بداند و علم او را محيط بر اسرار درون و مسايل برون ببيند ، به يقين مراقب اعمال و حتى نيّات و افكار خويش خواهد بود . « 3 »\r\n\r\n\r\n","description":"","footnote":"\r\n( 1 ) سورهء حديد ، آيهء 4 .\r\n( 2 ) سورهء ق ، آيهء 16 .\r\n( 3 ) براى توضيح بيشتر درباره علم خداوند به كتاب « پيام قرآن » جلد 4 ، مراجعه شود .\r\n","page_name":" 514 ","page_number":514},
  {"content":"\r\n\r\n\r\nبخش دوّم\r\nو منها فى ذكر النبى صلّى اللّه عليه و آله بخشى از اين خطبه ، كه دربارهء پيامبر صلّى اللّه عليه و آله سخن مىگويد إختاره من شجرة الأنبياء ، و مشكاة الضّياء ، و ذؤابة العلياء ، و سرّة البطحاء ، و مصابيح الظّلمة ، و ينابيع الحكمة .\r\n\r\nترجمه\r\nاو را از شجرهء پيامبران برگزيد ، از محلّ روشنايى ، و سرچشمهء نور ، از جايگاه بلند و رفيع ، و از كانون بطحاء ، از چراغ‌هاى برافروخته در تاريكى ، و چشمه‌هاى دانش و حكمت انتخاب كرد .\r\n\r\nشرح و تفسير توصيف شايسته‌اى از پيامبر اسلام صلّى اللّه عليه و آله\r\nامام عليه السّلام در بخش دوم اين خطبه ، بعد از حمد و ستايش الهى و بيان دلايل وجود او ، به سراغ معرّفى پيامبر بزرگ اسلام صلّى اللّه عليه و آله مىرود و در چند جملهء كوتاه و با استفاده از شش تشبيه ، فضايل بىمثال آن حضرت را مىشمرد . نخست مىفرمايد : « او را از شجرهء پيامبران برگزيد » . ( اختاره من شجرة الأنبياء ) .\r\n« و از محل روشنايى و سرچشمهء نور » . ( و مشكاة الضّياء ) .\r\n« و از محلّى بلند و رفيع ! » ( و ذؤابة العلياء ) .\r\n\r\n","description":"","footnote":"","page_name":" 515 ","page_number":515},
  {"content":"\r\n\r\n« و از كانون ( سرزمين شريف ) بطحاء » . ( و سرّة البطحاء ) .\r\n« و از چراغ‌هاى برافروخته در تاريكى » . ( و مصابيح الظّلمة ) .\r\n« و از چشمه‌هاى دانش و حكمت » . ( و ينابيع الحكمة ) .\r\nاين تشبيهات و استعارات شش‌گانه ، هر كدام اشاره به نكته‌اى و فضيلتى از فضايل رسول خدا صلّى اللّه عليه و آله است .\r\nتشبيه اوّل - به گفتهء بسيارى از شارحان نهج البلاغه - اشاره به دودمان ابراهيم عليه السّلام است كه پيامبران بزرگى از آن برخاستند و نسب والاى پيامبر اكرم صلّى اللّه عليه و آله نيز از طريق اسماعيل به آن پيغمبر بزرگ ( ابراهيم عليه السّلام ) مىرسد .\r\nتشبيه دوّم ، اشاره به اين است كه : انوار معارف الهى در مشكاة وجود انبيا قرار دارد و پيامبر اسلام صلّى اللّه عليه و آله حامل اين انوار است . توجّه داشته باشيد كه « مشكاة » يا چراغ دان ، همان محفظه‌اى است كه در گذشته ، چراغ را در آن مىگذاشتند تا وزش باد آن را خاموش نكند . بنا بر اين ، انبيا حافظان انوار معارف الهيّه‌اند .\r\nدر تشبيه سوم ، با توجه به اينكه « ذؤابه » موهاى قسمت جلو سر است و « علياء » نيز به معناى بلندى است ، اشاره به اين است كه : پيامبر اكرم صلّى اللّه عليه و آله نسبش به برترين خاندان‌هاى بشرى مىرسد كه شرف وراثت را در حدّ اعلا از آنها كسب كرده بود .\r\nو در تشبيه چهارم ، با توجّه به اينكه « بطحاء » اشاره به بخش خاصّى از مكه است كه قبيلهء قريش ساكن آن بودند و « سرّه » به معناى ناف و كانون است و قريش برترين قبايل عرب محسوب مىشدند ، اشاره به اين است كه : پيامبر اكرم صلّى اللّه عليه و آله از مركز قبيله‌اى برخاسته كه اشرف قبايل آنجا محسوب مىشده ( هر چند گروهى از آنها بر اثر دنيا پرستى دعوت پيامبر اسلام صلّى اللّه عليه و آله را اجابت نكردند ، و به عنوان كفّار قريش معروف شدند ) .\r\nپنجمين تشبيه ، اشاره به اين است كه : پيامبران و انبياى الهى چراغ‌هاى پر نورى\r\n\r\n","description":"","footnote":"","page_name":" 516 ","page_number":516},
  {"content":"\r\n\r\nهستند كه سينهء ظلمت كفر و جهل را مىشكافند و پيامبر اسلام صلّى اللّه عليه و آله يكى از پر فروغ‌ترين چراغ‌هاى هدايت بود .\r\nو در آخرين تشبيه ، پيامبران را به چشمه‌هايى تشبيه مىكند كه علم و دانش از آن مىجوشد و پيامبر اسلام صلّى اللّه عليه و آله يكى از پر جوشش‌ترين چشمه‌هاى علم و دانش بود .\r\n\r\n","description":"","footnote":"","page_name":" 517 ","page_number":517},
  {"content":"\r\n . \r\n","description":"","footnote":"","page_name":" 518 ","page_number":518},
  {"content":"\r\n\r\n\r\nبخش سوّم\r\nو منها : طبيب دوّار بطبّه ، قد أحكم مراهمه ، و أحمى مواسمه ، يضع ذلك حيث الحاجة إليه ، من قلوب عمي ، و آذان صمّ ، و ألسنة بكم ؛ متتبّع بدوائه مواضع الغفلة ، و مواطن الحيرة ؛ لم يستضيئوا بأضواء الحكمة ؛ و لم يقدحوا بزناد العلوم الثّاقبة ؛ فهم في ذلك كالأنعام السّائمة ، و الصّخور القاسية .\r\n\r\nترجمه\r\nدر بخش ديگرى از اين خطبه مىفرمايد : او طبيب سيّارى است كه با طبّ خويش همواره در گردش است ( و در جستجوى بيماران ) مرهم‌هايش را كاملا آماده ساخته و ابزارش را براى موارد نياز ( به عنوان آخرين درمان ) جهت داغ كردن محلّ زخم‌ها گداخته نموده ، براى قلب‌هاى نابينا ، گوش‌هاى ناشنوا و زبان‌هاى گنگ . و با داروى خود در جستجوى بيماران غافل و سرگردان است . همانها كه با فروغ حكمت ، روشن نشده و با جرقّهء آتش افروز دانش‌هاى تابناك فكر خود را شعله‌ور نساخته‌اند ، آنهائى كه همچون چهارپايان صحرا گرد و سنگ‌هاى سخت نفوذ ناپذيرند .\r\n\r\nشرح و تفسير طبيب سيّار !\r\nغالب « شارحان نهج البلاغه » اوصافى را كه امير مؤمنان على عليه السّلام در اين فراز\r\n\r\n","description":"","footnote":"","page_name":" 519 ","page_number":519},
  {"content":"\r\n\r\nشمرده ، اشاره به وجود مقدّس خودش دانسته‌اند كه بعد از بيان اوصاف پيامبر صلّى اللّه عليه و آله به بيان اوصاف خويش مىپردازد و خود را طبيب سيّارى مىداند كه تمام وسايل لازم را براى علاج بيماران فراهم ساخته است و گويى اجماع شارحان نهج البلاغه بر اين معناست . تنها كسى كه اين جملات را اوصاف پيامبر صلّى اللّه عليه و آله دانسته و ادامهء بحث‌هاى فراز گذشته مىشمرد ، « آمدى » در كتاب « غرر الحكم » است ، كه مىگويد :\r\n« إنّه في ذكر رسول اللّه صلّى اللّه عليه و آله ؛ اين اوصاف دربارهء پيامبر اكرم صلّى اللّه عليه و آله است » « 1 » .\r\nولى ارتباط اين جمله ، با جمله‌هاى سابق از يك سو و انطباق دقيق آن بر اوضاع و شرايط پيامبر اكرم صلّى اللّه عليه و آله از سوى ديگر تأييد مىكند كه اين اوصاف دربارهء رسول خدا صلّى اللّه عليه و آله باشد و ما تعجّب مىكنيم چگونه همهء شارحان نهج البلاغه اين مطلب را - لا اقل - در حدّ يك احتمال مطرح نكرده‌اند ؛ در حالى كه هيچ شاهد و قرينه‌اى براى ادّعاى خودشان اقامه ننموده‌اند . درست است كه پيامبر اكرم صلّى اللّه عليه و آله و على عليه السّلام هر دو از يك شجرهء مباركه و هر دو شبيه روح واحدى هستند كه در دو بدن قرار گرفته است و اوصافى كه دربارهء يكى از اين دو بزرگوار صادق است ، درباره ديگرى نيز صادق مىباشد ؛ ولى از نظر روشن شدن واقعيّات بايد مرجع ضماير اين بخش از خطبه معلوم گردد و خوانندگان عزيز نيز به هنگام مطالعهء شرح اين اوصاف ، تصديق خواهند كرد كه با پيامبر صلّى اللّه عليه و آله سازگارتر است .\r\nبه هر حال ، مىفرمايد : « او طبيبى است سيّار كه با طبّ خويش ، همواره به گردش مىپردازد ، ( و در جستجوى بيماران است ) مرهم‌هايش را كاملا آماده ساخته و براى موارد نياز ( و اضطرار ) جهت داغ كردن محلّ زخم‌ها ابزارش را گداخته نموده ، براى قلب‌هاى نابينا ؛ گوش‌هاى ناشنوا ، و زبان‌هاى گنگ آماده است و با داروى خود ، در جستجوى بيماران غافل و سرگردان است » . ( طبيب دوّار بطبّه ، قد أحكم مراهمه « 2 » ، و\r\n\r\n\r\n","description":"","footnote":"\r\n( 1 ) غرر الحكم و درر الكلم ، حكمت شمارهء 6033 ( شرح فارسى ، جلد 4 ، صفحهء 1794 ) .\r\n( 2 ) « مراهم » جمع « مرهم » به معناى داروهاى نرمى است كه بر زخم‌ها مىنهند .\r\n","page_name":" 520 ","page_number":520},
  {"content":"\r\n\r\nأحمى مواسمه « 1 » ، يضع ذلك حيث الحاجة إليه : من قلوب عمي ، و آذان صمّ ، و ألسنة بكم ؛ متتبّع بدوائه مواضع الغفلة ، و مواطن الحيرة ) .\r\nچه تعبيرات و تشبيهات زيبايى ! از يك سو ، پيامبر اكرم صلّى اللّه عليه و آله ( يا خودش ) را به عنوان طبيب معرّفى مىكند ؛ چرا كه اطبّا به درمان بيمارهاى جسمى مىپردازند و او به درمان بيمارىهاى روحى و اخلاقى ، كه به مراتب سخت‌تر و خطرناك‌تر از بيمارىهاى جسمانى است كه از آن ميان ، به سه قسمت مهم در عبارت بالا اشاره شده : كسانى كه بر اثر گناه و هوا پرستى و غفلت ، چشم دلهاىشان نابينا شده و گوش شنوا را براى گرفتن پيام حق از دست داده‌اند و زبان گويا براى ذكر حق ندارند .\r\nاز سوى ديگر او را به عنوان « دوّار » يعنى سيّار معرفى مىكند ، اشاره به اينكه مانند طبيبان جسمانى در گوشهء مطب ، يا بيمارستان نمىنشيند كه بيماران به سراغ او بيايند ؛ بلكه بر مىخيزد و وسايل دارو و درمان را با خود حمل مىكند و در هر كوى و برزن و هر شهر و ديار به دنبال بيماران مىگردد ؛ و اين سيرهء همه پيامبران و امامان بوده كه دانشمندان و علماى امّت نيز بايد به آنها اقتدا كنند ؛ خود را همچون كعبه ندانند كه مردم به طواف آنها بيايند ؛ بلكه همچون نسيم سحرگاهان به هر سو بوزند و روح تازه در كالبدهاى مرده بدمند ، يا همچون صيادى كه به دنبال صيد مىگردد .\r\nسپس اشاره به جامعيّت درمان او مىكند ، كه نخست براى درمان زخم‌هاى جانكاه از انواع مرهم‌هاى شفابخش استفاده مىكند و در پايان كار ، اگر هيچ مرهم و دارويى اثر نگذاشت براى نجات جان بيمار ناچار محلّ زخم را داغ مىكند . ( در گذشته زخم‌هاى غير قابل علاج - مانند سياه زخم - را با آهن داغ مىسوزاندند . ) و به اين ترتيب ، وظيفهء « بشارت » و « انذار » را به طور كامل انجام مىدهد و به تعبير ديگر :\r\n\r\n\r\n","description":"","footnote":"\r\n( 1 ) « مواسم » جمع « ميسم » به معناى ابزارى است كه با آن بدن انسان يا حيوانى را داغ مىنهند و « وسم » ( بر وزن رسم ) به آن اثرى گفته مىشود كه از داغ كردن بر بدن انسان مىماند .\r\n","page_name":" 521 ","page_number":521},
  {"content":"\r\n\r\nقرآن داروى شفابخش اوست ، با آيات « بشارت » بر زخم‌هاى جانكاه قلوب ، مرهم مىنهد و با آيات « انذار » زخم‌هاى غير قابل علاج را داغ مىكند .\r\nتوجّه به اين نكته نيز لازم است كه « مواضع غفلت » و « مواطن حيرت » را مىتوان به افراد غافل و سرگردان تفسير كرد كه در بالا گفتيم و مىتوان اشاره به افرادى دانست كه بيمار و فراموش شده ، يا سرگردانند ؛ ولى تفسير اوّل با جمله‌هاى بعد سازگارتر است .\r\nسپس در توضيح و تفسير مواضع غفلت و مواطن حيرت ، مىفرمايد : « اين غافلان سرگردان ، با فروغ حكمت روشن نشده ، و با جرقّهء آتش افروز دانش‌هاى تابناك ، فكر خود را شعله‌ور نساخته بودند ، و آنها از اين نظر همچون چهارپايان صحرا گرد و سنگ‌هاى سخت نفوذ ناپذير بودند ! » ( لم يستضيئوا بأضواء الحكمة ؛ و لم يقدحوا « 1 » بزناد « 2 » العلوم الثّاقبة ؛ فهم في ذلك كالأنعام السّائمة « 3 » ، و الصّخور القاسية ) .\r\nتعبير « لم يستضيئوا » و « لم يقدحوا » نشان مىدهد كه آنها قبل از قيام انبيا نيز مىتوانستند بخشى از غفلت و سرگردانى خود را با نور حكمت و علم و دليل عقل بر طرف سازند ، ولى هرگز به پيام‌هاى علم و عقل نيز اعتنا نكردند .\r\nجملهء « لم يستيضيئوا . . . » و « لم يقدحوا » ممكن است اشاره به دو گروه از افراد گمراه باشد : گروهى كه اگر جرقّهء علم و دانش به قلب آنها مىرسيد ، تبديل به مبدء نور مىشدند و راهنماى ديگران ؛ و گروه ديگرى كه توان انجام هدايت ديگران را\r\n\r\n\r\n","description":"","footnote":"\r\n( 1 ) « يقدحوا » از مادّهء « قدح » ( بر وزن مدح ) به معناى افروختن آتش است به وسيلهء زند ( : سنگ چخماق ، يا آتش زنه كه در قديم مانند كبريت جهت بر افروختن آتش از آن استفاده مىشد ) .\r\n( 2 ) « زناد » جمع « زند » به معناى ابزار فوقانى است كه براى آتش افروزى استفاده مىكنند ؛ زيرا معمول عرب اين بوده كه از دو چوب مخصو صفحهء براى جرقّه زدن جهت آتش افروزى استفاده مىكردند ؛ چوب زيرين را « زنده » و چوب رويين را « زند » مىناميدند و آن موادّى كه به وسيلهء آنها آتش در آن شعله‌ور مىشد را « وقود » مىناميدند .\r\n( 3 ) « سائمه » از مادّهء « سوم » ( بر وزن قوم ) به معناى حركت حيوان در بيابان و همچنين وزش بادهاى مستمرّ آمده است و « حيوان سائمه » به حيوانى گفته مىشود كه او را براى چرا كردن ، در بيابان رها مىكنند .\r\n","page_name":" 522 ","page_number":522},
  {"content":"\r\n\r\nنداشتند ، امّا مىتوانستند در پرتو انوار حكمت ، حداقل راه خودشان را پيدا كنند .\r\nتعبير به « أنعام سائمه » ( چهارپايان بيابان گرد ) و « صخور قاسيه » ( سنگ‌هاى سخت و نفوذناپذير ) نيز مىتواند اشاره به دو گروه باشد : گروهى گمراهند در حدّ چهارپايان كه قابليّت تعليم و تربيت را در حدّ پايينى دارند ؛ و گروهى كه در به دو نظر همچون سنگ ، نفوذناپذير هستند .\r\nتوجّه به اين نكته نيز لازم است كه « مواضع غفلت » و « مواطن حيرت » با هم متفاوت است ؛ « غفلت » در جايى گفته مىشود كه انسان توجّه به چيزى ندارد و خطراتى را كه در اطراف اوست نمىبيند ؛ يا شبيه بيمارىهايى است كه بدون داشتن درد ، ناگهان بر وجود انسان مسلّط مىشود و راه بازگشت ندارد .\r\nولى « مواطن حيرت » جايى است كه انسان توجّه به خطرات دارد ، ولى راه مقابلهء با آن را نمىداند .\r\nبه هر حال ، اين طبيب روحانى سيّار ، همه جا روى حساب و برنامه گام بر مىدارد و با دم مسيحاييش ، دردمندان را درمان و در كالبد مردگان ، روح و حيات مىدمد .\r\n\r\n","description":"","footnote":"","page_name":" 523 ","page_number":523},
  {"content":"\r\n . \r\n","description":"","footnote":"","page_name":" 524 ","page_number":524},
  {"content":"\r\n\r\n\r\nبخش چهارم\r\nقد انجابت السّرائر لأهل البصائر ، و وضحت محجّة الحقّ لخابطها و أسفرت السّاعة عن وجهها ، و ظهرت العلامة لمتوسّمها . ما لي أراكم أشباحا بلا أرواح ، و أرواحا بلا أشباح ، و نسّاكا بلا صلاح ، و تجّارا بلا أرباح ، و أيقاظا نوّما ، و شهودا غيّبا ، و ناظرة عمياء ، و سامعة صمّاء ، و ناطقة بكماء !\r\n\r\nترجمه\r\nو باطن آنها ( منافقان ) براى اهل بصيرت آشكار است ، و راه حق براى پويندگان آن هويدا گشته است ( قيامت نزديك است و ) رستاخيز ، نقاب از چهره برداشته ، و نشانه‌هاى آن براى جستجوگران هوشيار آشكار گشته است ! چرا شما را پيكرهاى بىروح ، و روح‌هاى بىپيكر مىبينم ؟ عبادت كنندگانى ناصالح ، تجّارى بىسود ، بيدارانى خواب آلود ، حاضرانى غايب ، ناظرانى نابينا ، شنوندگانى كر و سخنگويانى گنگ مشاهده مىكنم ؟ !\r\n\r\nشرح و تفسير پيكرهاى بىروح !\r\nامام عليه السّلام در اين بخش از خطبه ، اشاره به وضع منافقين و معاندين بنى اميّه مىكند . مىفرمايد : « سرائر و باطن آنها براى اهل بصيرت آشكار شده ، و راه حق براى\r\n\r\n","description":"","footnote":"","page_name":" 525 ","page_number":525},
  {"content":"\r\n\r\nپويندگان آن هويدا گشته است . ( و به اين ترتيب ، امروز حجّت بر همه كس تمام شده است ) » . ( قد انجابت « 1 » السّرائر لأهل البصائر ، و وضحت محجّة الحقّ لخابطها ) . « 2 » و در ادامه مىافزايد : « رستاخيز ، نقاب را از چهره برداشته ، و نشانه‌هاى آن ، براى جستجوگران هوشيار آشكار گشته است » . ( و أسفرت « 3 » السّاعة عن وجهها ، و ظهرت العلامة لمتوسّمها ) .\r\nممكن است منظور از ظهور علامات قيامت ، همان بعثت پيامبر اكرم صلّى اللّه عليه و آله - كه خاتم انبيا و آخرين فرد از سلسلهء پيامبران خداست - و همچنين آشكار شدن فتنه‌ها در جهان اسلام و در صفحهء روى زمين ، بوده باشد و اين مطلب منافات با گذشتن هزار سال و بيشتر ، از آن زمان ندارد ؛ چرا كه در قياس با عمر دنيا ، اين مقدار از زمان ، مقدار كوتاهى است .\r\nدر حديثى نيز از پيامبر اكرم صلّى اللّه عليه و آله مىخوانيم : « بعثت أنا و السّاعة كهاتين - و ضمّ السّبّابة و الوسطى - ؛ بعثت من و قيامت همانند اين دو است - و اشاره به دو انگشت مبارك سبّابه و وسطاى خويش نمود - » « 4 » .\r\nبنابر اين ، با آشكار شدن اسرار درون و روشن شدن راه حق و نزديك شدن قيامت ، جاى اين است كه همهء غافلان از خواب غفلت بيدار شوند ! از گناهان خود به درگاه خدا توبه كنند و راه حق را پيش گيرند ؛ ولى با اين حال ، امام عليه السّلام از عدم\r\n\r\n\r\n","description":"","footnote":"\r\n( 1 ) « إنجابت » از مادّهء « جوب » ( بر وزن قوم ) و « جوبه » ( بر وزن توبه ) به معناى قطع كردن و بريدن است و پاسخ كلام را از اين رو « جواب » مىگويند كه سؤال را قطع مىكند و به آن پايان مىدهد و هنگامى كه اين كلمه به باب انفعال مىرود ، به معناى انكشاف و آشكار شدن است و در خطبه بالا به همين معنا آمده است .\r\n( 2 ) « خابط » از مادّهء « خبط » گاه به معناى ضرب شديد آمده و گاه به معناى راه سپردن بدون هدايت ، همچون كسى كه در شب بدون چراغ طىّ طريق مىكند و در خطبهء بالا معناى دوم منظور است .\r\n( 3 ) « أسفرت » از مادّهء « سفور » به معناى باز كردن پوشش و كشف حجاب است و لذا به زنان بىحجاب « سافرات » گفته مىشود . و « مسافر » را از اين جهت « مسافر » گويند كه در حال عادّى در لابه‌لاى خانه‌ها و ديوارهاى شهر ناپيداست ؛ امّا به هنگامى كه گام به بيابان مىگذارد ، آشكار مىشود .\r\n( 4 ) بسيارى از مفسّران شيعه و اهل سنّت حديث بالا را در تفسير آيهء 18 سورهء محمّد صلّى اللّه عليه و آله آورده‌اند .\r\n","page_name":" 526 ","page_number":526},
  {"content":"\r\n\r\nعكس العمل مناسب از سوى بسيارى از مردم در برابر اين جريان تعجّب مىكند و در ادامه اين سخن مىفرمايد : « چرا شما را پيكرهاى بىروح ، و روح‌هاى بىپيكر مىبينم ؟ ! ، عبادت كنندگانى ناصالح ، تجّارى بىسود ، بيدارانى در خواب ، حاضرانى غائب ، ناظرانى نابينا ، شنوندگانى كر ، و سخن گويانى گنگ ، مشاهده مىكنم ! » ( ما لي أراكم أشباحا بلا أرواح ، و أرواحا بلا أشباح ، و نسّاكا « 1 » بلا صلاح ، و تجّارا بلا أرباح ، و أيقاظا « 2 » نوّما « 3 » ، و شهودا غيّبا ، و ناظرة عمياء ، و سامعة صمّاء ، و ناطقة بكماء ! ) .\r\nمنظور از « أشباح بلا أرواح ، و أرواح بلا أشباح » گروههايى هستند كه يا قدرت ظاهرى دارند ، امّا تفكّر و تدبير ندارند و يا صاحب تفكّر و تدبيرند امّا قدرت بكارگيرى آن را ندارند ! بديهى است هيچ يك از اين دو گروه ، راه به جايى نمىبرند ؛ همانگونه كه جسم بىروح و روح بىجسم كارايى ندارد .\r\nتعبير به « نسّاكا بلا صلاح » اشاره به عبادت‌هاى بىمحتواى عابدان آن زمان است . زيرا نخستين اثر عبادت ، تربيت و اصلاح انسان است ؛ اگر عابدى ناصالح بود ، دليل بر اين است كه عبادتش پوست بىمغزى بوده است .\r\n« تجارا بلا أرواح » ممكن است اشاره به چيزى باشد كه در سورهء « عصر » نيز آمده است كه مىفرمايد : « همهء انسانها در خسرانند ، مگر آنها كه ايمان و عمل صالح دارند و دعوت به حق و صبر مىكنند » .\r\nو تعبير به « أيقاظا نوّما » و چهار تعبير ديگرى كه بعد از آن آمده ، اشاره به افرادى است كه بر حسب ظاهر بيدارند و در صحنه حاضرند و چشم و گوش و زبان دارند ، امّا چون هيچ عكس العملى در برابر حوادث نيك و بد از خود نشان نمىدهند ؛ گويى واقعا خوابند و از صحنه غايبند ؛ نابينا و كر و لالند !\r\n\r\n\r\n","description":"","footnote":"\r\n( 1 ) « نسّاك » جمع « ناسك » به معناى عبادت كننده است .\r\n( 2 ) « أيقاظ » جمع « يقظان » به معناى بيدار است .\r\n( 3 ) « نوّم » جمع « نائم » به معناى شخص خواب است .\r\n","page_name":" 527 ","page_number":527},
  {"content":"\r\n\r\nآرى ، اسلام وجود هر چيزى را در آثار آن مىبيند ؛ انسان زندهء بىاثر ، گويى در صف مردگان است و بينايان بىبصيرت ، گويى كورند و همچنين شنوندگان و گويندگان بىخاصيّت ، كران و لالان محسوب مىشوند . شبيه اين تعبير ، كرارا در آيات قرآن آمده است كه از افراد منافق و بىايمان به  « صُمٌّ بُكْمٌ عُمْيٌ فَهُمْ لا يَعْقِلُونَ »  « 1 » و يا مانند آن ، تعبير مىكند .\r\nبه اين ترتيب از مجموع كلام بالا چنين استفاده مىشود كه على عليه السّلام ياران خود را شديدا سرزنش مىكند كه چرا بعد از آشكار شدن باطن بنى اميّه و اهداف شوم حكومت آنها ، حركتى از شما ديده نمىشود و همچون افراد خواب و بىخبر ، كور و كر و لال از كنار فجايع بنى اميّه مىگذريد و نمىدانيد چه آيندهء تاريكى براى اسلام و مسلمين در پيش است .\r\n\r\nنكته وجود بىخاصيّت ، همچون عدم است\r\nمعمولا وجود و عدم اشيا را با عينيّت آنها در خارج و عدم آن محاسبه مىكنند ؛ ولى در منطق قرآن مجيد و روايات اسلامى وجود و عدم اشيا با آثار آنها محاسبه مىشود . زندگان بىاثر ، در صف مردگانند و مردگان زنده ياد ، در صف زندگان . قرآن مجيد بارها روى اين مطلب تأكيد كرده است . گاه به پيامبر اكرم صلّى اللّه عليه و آله مىفرمايد :  « إِنَّكَ لا تُسْمِعُ الْمَوْتى وَ لا تُسْمِعُ الصُّمَّ الدُّعاءَ إِذا وَلَّوْا مُدْبِرِينَ »  ؛ به يقين تو نمىتوانى سخنت را به گوش مردگان برسانى و نمىتوانى كران را هنگامى كه روى بر مىگردانند و پشت مىكنند فرا خوانى » . « 2 » مسلّم است كه منظور از مردگان و كران در اينجا افرادى هستند كه ظاهرا زنده و\r\n\r\n\r\n","description":"","footnote":"\r\n( 1 ) سورهء بقره ، آيهء 171 .\r\n( 2 ) سورهء نمل ، آيهء 80 .\r\n","page_name":" 528 ","page_number":528},
  {"content":"\r\n\r\nداراى گوش شنوا مىباشند ؛ امّا چون عكس العمل مناسبى در برابر دعوت پيامبر صلّى اللّه عليه و آله نشان نمىدهند ، در زمرهء مردگان و كران محسوب شده‌اند .\r\nو در جاى ديگر مىفرمايد :   « وَ ما عَلَّمْناهُ الشِّعْرَ وَ ما يَنْبَغِي لَهُ إِنْ هُوَ إِلَّا ذِكْرٌ وَ قُرْآنٌ مُبِينٌ لِيُنْذِرَ مَنْ كانَ حَيًّا »   ؛ ما شعر به او تعليم نداديم و سزاوار او نيست . اين ( كتاب آسمانى ) فقط ذكر و قرآن مبين است ، تا افرادى را كه زنده‌اند ، بيم دهد » . « 1 » امير مؤمنان على عليه السّلام به كميل بن زياد فرمود : « هلك خزّان الأموال و هم أحياء ، و العلماء باقون ما بقي الدّهر : أعيانهم مفقودة ، و أمثالهم في القلوب موجودة ؛ ثروت اندوزان مرده‌اند در حالى كه ظاهرا زنده‌اند ! ولى دانشمندان ، تا دنيا برقرار است ، زنده مىمانند : جسم آنها از ميان مردم بيرون رفته ، ولى چهرهء آنان در آينهء دلها نقش بسته است » . « 2 » اگر با اين مقياس قرآنى و روايى ، اشخاص و افراد و تمدّن‌ها و برنامه‌ها را بسنجيم ، جهان چهرهء ديگرى در نظر ما خواهد داشت و بايد هم مقياس سنجش ، همين باشد ؛ چرا كه موجود زنده چيزى است كه داراى آثار حيات است ؛ آن كس و آن چيز كه آثار حيات نداشته باشد ، در واقع مرده است و اگر مردگانى بعد از حيات خود آثار وجودى نشان دهند ، تا آن زمان كه آثار وجود آنها در جامعهء بشرى است ، در زمرهء زندگان محسوب مىشوند . شهيدان راه خدا چون آثارشان باقى است ، زندهء جاويدانند ( گذشته از زندگى برزخى بهشتى ) .\r\nو ظالمان بيدادگر كه جز تباهى و فساد و ويرانى و مرگ اثرى ندارند ، به يقين در صف مردگان مىباشند .\r\nاگر على عليه السّلام گروهى از مردم كوفه و عراق را به عنوان « أشباح بلا أرواح » و ناظران نابينا و شنوندگان كر ، معرّفى مىكند به خاطر پيروى از همين منطق و همين فلسفهء اسلامى است .\r\n\r\n\r\n","description":"","footnote":"\r\n( 1 ) سورهء يس ، آيات 69 - 70 .\r\n( 2 ) نهج البلاغه ، كلمات قصار ، شمارهء 147 .\r\n","page_name":" 529 ","page_number":529},
  {"content":"\r\n . \r\n","description":"","footnote":"","page_name":" 530 ","page_number":530},
  {"content":"\r\n\r\n\r\nبخش پنجم\r\nراية ضلال قد قامت على قطبها ، و تفرّقت بشعبها ، تكيلكم بصاعها ، و تخبطكم بباعها . قائدها خارج من الملّة ، قائم على الضّلّة ؛ فلا يبقى يومئذ منكم إلّا ثفالة كثفالة القدر ، أو نفاضة كنفاضة العكم ، تعرككم عرك الأديم ، و تدوسكم دوس الحصيد ، و تستخلص المؤمن من بينكم استخلاص الطّير الحبّة البطينة من بين هزيل الحبّ .\r\n\r\nترجمه\r\n( گويا مىبينم : ) پرچم گمراهى بر جايگاه خود نصب و محكم شده ، و طرفداران آن همه جا پراكنده گشته‌اند . شما را با پيمانهء خود مىپيمايد ( و با معيارهاى خود مىسنجد ) و با دست‌هاى گشادهء خويش ، شاخ و برگ شما را فرو مىريزد . رهبر اين گروه ، از آيين اسلام خارج است و بر پايهء گمراهى و ضلالت ايستاده ؛ ( كار به جايى مىرسد كه ) در آن روز جز تعداد كمى از شما باقى نمىماند . همانند ته ماندهء ديگ و يا خرده نانهائى كه در ته كيسه باقى مانده و به هنگام تكان دادن فرو مىريزد ( به اين هم قناعت نمىكنند ؛ بلكه ) شما را همچون پوست‌هايى كه ( به هنگام دبّاغى ) به هم مىپيچند ، تحت فشار قرار مىدهند و همچون زراعت درو شده مىكوبند و پايمال مىكنند ، افراد با ايمان ( و ممتاز ) را از ميان شما جدا مىسازند ( و نابود مىكنند ؛ ) همان گونه كه پرندگان ، دانه‌هاى درشت را از دانه‌هاى لاغر جدا مىسازند ( و مىبلعند ) .\r\n\r\n","description":"","footnote":"","page_name":" 531 ","page_number":531},
  {"content":"\r\n\r\n\r\nشرح و تفسير جبّاران بنى اميّه همه چيز را درهم مىكوبند\r\nجمعى از شارحان نهج البلاغه اين بخش از خطبه را جدا از بخش‌هاى سابق دانسته‌اند و معتقدند در ميان اين دو ، مطالب ديگرى بوده است كه مرحوم « سيّد رضى » طبق روشى كه دارد - كه از هر خطبه قسمت‌هايى را كه برجستگى بيشترى ، مخصوصا از نظر فصاحت و بلاغت دارد ، بر مىگزيند و بقيّه را حذف مىكند - قسمت‌هاى ميانى اين دو بخش را انداخته است و لذا اين دسته از شارحان اين بخش را اشاره به حوادث و فتنه‌هاى آخر الزّمان مىدانند .\r\nدر حالى كه بعضى ديگر ، مانند « ابن ميثم بحرانى » معتقد به ارتباط ميان اين بخش و بخش‌هاى سابق هستند و آن را اشاره به گمراهان بنى اميّه و حكّام ظالم و جائر و بىدين آنها مىدانند و اين احتمال نزديكتر به نظر مىرسد . زيرا مرحوم « سيّد رضى » به هنگام گزينش بخش‌هاى مختلف يك خطبه ، معمولا با كلمهء « و منها » آنها را از هم جدا مىكند ؛ همان گونه كه در قسمت‌هاى نخستين همين خطبه مشاهده مىكنيم كه در دو مورد بخش‌ها را با تعبير « و منها » جدا كرده است .\r\nبه هر حال ، مىفرمايد : « ( گويا مىبينم : ) پرچم گمراهى بر جايگاه خود نصب و محكم شده ، و طرفداران آن ، همه جا پراكنده گشته‌اند » . ( راية ضلال قد قامت على قطبها ، و تفرّقت بشعبها ) .\r\nبا اينكه خبر از حوادث آينده است تا مردم خود را براى آن آماده كنند و ضايعات و زيان‌هايش به حداقل برسد ، ولى با اين حال ، آن را به صورت فعل ماضى بيان فرموده ؛ اشاره به اينكه اين برنامه حتما واقع خواهد شد ! همانطور كه در تعبير معروف ادبا آمده است كه مضارع متحقّق الوقوع ، به منزلهء ماضى است .\r\nتعبير به « قد قامت على قطبها » اشاره به اين است كه اين پرچم ضلالت كه از سوى\r\n\r\n","description":"","footnote":"","page_name":" 532 ","page_number":532},
  {"content":"\r\n\r\nخاندان فاسد و مفسد بنى اميّه برپا مىشود ، چنان محكم خواهد شد كه به اين آسانى از جا كنده نمىشود .\r\nجملهء « تفرّقت بشعبها » گرچه ظاهرا سخن از پراكندگى شاخه‌هاى اين پرچم است ، ولى در واقع منظور پراكنده شدن طرفداران آن در تمام بلاد اسلامى است .\r\nسپس مىافزايد : اين پرچم ( اشاره به طرفداران پرچم است ) « شما را با پيمانه خود مىپيمايد ( و با معيارهاى خود مىسنجد ) و با دست‌هاى گشادهء خويش شاخ و برگ شما را فرو مىريزد ! » ( تكيلكم « 1 » بصاعها ، و تخبطكم بباعها ) . « 2 » اشاره به اينكه : آنها با معيارهاى خود شما را مىسنجند ؛ هر كس با معيارشان هماهنگ باشد ، مطلوب و آنها كه هماهنگ نيستند نامطلوبند .\r\nاين احتمال نيز وجود دارد كه منظور از جملهء اوّل اين است كه آنها تمام مقدّرات شما را در دست مىگيرند و به هر كس آنچه بخواهند مىدهند .\r\nجملهء « تخبطكم بباعها » - با توجّه به اينكه « تخبط » در اينجا به معناى فروريختن برگ درخت با ضربات چوب است و « باع » به معناى دست‌هاى گشاده مىباشد - اشاره به اين است كه آنان تا آنجا كه دستشان مىرسد ، شاخ و برگ شما را فرو مىريزند و شما را به ضعف و ذلّت مىكشانند و اين است راه و رسم يك حكومت ظالم و خودكامه كه همه چيز را با معيارهاى خود مىسازد و هر كه با او هماهنگ نيست ، محكوم به فنا است .\r\nسپس امام عليه السّلام به رهبر اين حكومت خودكامهء بيدادگر اشاره كرده ، مىفرمايد :\r\n« رهبر اين گروه از آيين اسلام خارج است و بر پايهء گمراهى و ضلالت ايستاده ! »\r\n\r\n\r\n","description":"","footnote":"\r\n( 1 ) « تكيل » از مادّهء « كيل » ( بر وزن ذيل ) به معناى پيمانه است و غالبا در مورد موادّ غذايى مانند گندم و جو به كار مىرود ؛ ولى گاه به صورت مجازى در مورد هر گونه سنجش نيز استعمال مىشود .\r\n( 2 ) « باع » در اصل به معناى فاصلهء ميان سرانگشتان دو دست است ، هنگامى كه انسان كاملا دستها را به طرف راست و چپ باز كند ؛ ولى در بسيارى از مواقع ، در معناى مجازى قدرت كامل يك انسان به كار مىرود و « طول باع » اشاره به توانايى زياد است .\r\n","page_name":" 533 ","page_number":533},
  {"content":"\r\n\r\n( قائدها خارج من الملّة ، قائم على الضّلّة ) .\r\nاين جمله كه اشاره به معاويه يا ساير حكّام بنى اميه است ، ناظر به اين معناست كه رهبران اين گروه نه تنها مطابق قوانين اسلام عمل نمىكنند و ضروريّات دين را زير پا مىنهند ، بلكه پايه و اساس كارشان گمراهى و اصرار بر ضلالت است ؛ همانگونه كه تاريخ بر اعمال و برنامه‌هاى آن‌ها گواهى مىدهد .\r\nامام عليه السّلام در ادامهء اين سخن ، به پايان دردناك و غم‌انگيز اين ماجرا اشاره كرده مىفرمايد : « ( كار به جايى مىرسد كه ) در آن روز جز تعداد كمى از شما باقى نمىماند : همانند ته ماندهء ديگ ، خرده نان‌هائى كه در ته كيسه باقى مانده و به هنگام تكان دادن ، فرو مىريزد ! » . ( فلا يبقى يومئذ منكم إلّا ثفالة « 1 » كثفالة القدر ، أو نفاضة « 2 » كنفاضة العكم « 3 » ) .\r\nاين تعبير به اشاره به اين است كه آنها كه از اين فتنه جان سالم بدر مىبرند ، بسيار اندكند و غير قابل توجّه ! زيرا ، آنها ظالمان احدى از مؤمنان با شخصيّت را سالم نمىگذارند .\r\nبه اين هم قناعت نمىكنند بلكه : « شما را همچون پوست‌هايى كه ( به هنگام دبّاغى ) به هم مىپيچند ، تحت فشار قرار مىدهند و همچون زراعت درو شده مىكوبند و پايمال مىكنند ! » . ( تعرككم « 4 » عرك الأديم « 5 » ، و تدوسكم « 6 » دوس الحصيد ) .\r\n\r\n\r\n","description":"","footnote":"\r\n( 1 ) « ثفاله » از مادّهء « ثفل » ( بر وزن هفت ) به معناى رسوب كردن تفاله‌هاست و گاه به معناى باقيمانده‌هاى بىمصرف هر چيزى به كار مىرود .\r\n( 2 ) « نفاضه » از مادّهء « نفض » ( بر وزن نبض ) به معناى حركت دادن چيزى ، به منظور اينكه آنچه به آن چسبيده است ، بريزد و « نفاضه » به آن اشيايى كه ريزش مىكند ، گفته مىشود .\r\n( 3 ) « عكم » ( بر وزن فكر ) به معناى كيسه ، يا جوال است كه در آن چيزى نگهدارى مىكنند .\r\n( 4 ) « تعرك » از مادّهء « عرك » ( بر وزن ارك ) به معناى مالش محكم است و ميدان جنگ را از اين جهت « معركه » مىگويند كه طرفين يكديگر را درهم مىكوبند .\r\n( 5 ) « اديم » در اصل به معناى پوستهء هر چيزى است ؛ ولى بيشتر به چرم و پوست حيوانات اطلاق مىشود .\r\n( 6 ) « تدوس » از مادّهء « دوس » ( بر وزن قوس ) به معناى پايمال كردن شديد است .\r\n","page_name":" 534 ","page_number":534},
  {"content":"\r\n\r\n« و افراد با ايمان ( و ممتاز ) را از ميان شما جدا مىسازند ( و نابود مىكنند ؛ ) همان گونه كه پرندگان ، دانه‌هاى درشت را از دانه‌هاى لاغر جدا مىكنند ( و مىبلعند ) » . ( و تستخلص المؤمن من بينكم استخلاص الطّير الحبّة البطينة « 1 » من بين هزيل « 2 » الحبّ ) .\r\nاشاره به اينكه آنها به همه ستم مىكنند ، ولى نسبت به مؤمنان با شخصيت و ممتاز ، ستم مضاعفى دارند .\r\n\r\nنكته يك قانون كلّى دربارهء حكومت‌هاى خودكامه !\r\nگرچه امام عليه السّلام اين بخش از خطبه را به عنوان پيشگويى ، دربارهء بنى اميّه و آيندهء حكومت آنان ( به احتمال قوى ) بيان فرموده ، ولى به نظر مىرسد اين يك قانون كلّى دربارهء تمام حكومت‌هاى خودكامه و ستمگر است . آنها پايه‌هاى پرچم ضلالت را محكم مىكنند و به هر سو شاخه‌هاى خود را مىگسترانند . همه چيز را با معيارهاى موافق منافع خود مىسنجند و همهء مخالفان را درهم مىكوبند و پايمال مىكنند و افراد برجستهء آنها را مخصوصا هدف قرار داده و به زودى از ميان بر مىدارند ؛ نه رحم و نه عواطف انسانى براى آنها مطرح است و نه قانون و نه حقوق بشر ؛ نه نمونه‌هاى آن را در عصر و زمان خود نيز آشكارا مىبينيم .\r\n\r\n\r\n","description":"","footnote":"\r\n( 1 ) « بطينه » از مادّهء « بطن » به معناى شكم گرفته شده ؛ و به افراد ، يا دانه‌هاى چاق و فربه اطلاق مىشود و به تعبير ديگر : « بطينه » به معناى شكم بزرگ است .\r\n( 2 ) « هزيل » نقطهء مقابل « بطين » به معناى شىء لاغر و كم گوشت و سبك وزن است و به سخنان بىمحتوا و شوخى ، واژهء « هزل » اطلاق مىشود ، كه آن هم به معناى سبك وزن بودن است .\r\n","page_name":" 535 ","page_number":535},
  {"content":"\r\n . \r\n","description":"","footnote":"","page_name":" 536 ","page_number":536},
  {"content":"\r\n\r\n\r\nبخش ششم\r\nأين تذهب بكم المذاهب ، و تتيه بكم الغياهب و تخدعكم الكواذب ؟ و من أين تؤتون ، و أنّى تؤفكون ؟ فلكلّ أجل كتاب ، و لكلّ غيبة إياب ، فاستمعوا من ربّانيّكم ، و أحضروه قلوبكم ، و استيقظوا إن هتف بكم . و ليصدق رائد أهله ، و ليجمع شمله ، و ليحضر ذهنه ، فلقد فلق لكم الأمر فلق الخرزة ، و قرفه قرف الصّمغة . فعند ذلك أخذ الباطل مآخذه ، و ركب الجهل مراكبه ، و عظمت الطّاغية ، و قلّت الدّاعية ، و صال الدّهر صيال السّبع العقور ، و هدر فنيق الباطل بعد كظوم ، و تواخى النّاس على الفجور ، و تهاجروا على الدّين ، و تحابّوا على الكذب ، و تباغضوا على الصّدق .\r\n\r\nترجمه\r\nروش‌هاى گمراه كننده ، شما را به كجا مىبرد ؟ ! تاريكىها و ظلمت‌ها تا كى شما را سرگردان مىسازد ؟ و دروغ پردازىها تا كى شما را مىفريبد ؟ ! از كجا در شما نفوذ مىكنند و چگونه شما را منحرف مىسازند ؟ ! ( كى مىخواهيد بيدار شويد ؟ ) براى هر اجل و سرآمدى ، نوشته‌اى مقرّر شده ، و براى هر غيبتى بازگشتى ( عمر شما پايان مىپذيرد و اعمالتان در برابر شما ظاهر مىشود . ) حال كه چنين است ، به سخنان پيشواى الهى خود ، گوش فرا دهيد ؛ دل‌هاى خود را نزد او حاضر سازيد و هنگامى كه ( به خاطر احساس خطر ، ) به شما فرياد مىزند ، بيدار شويد ! رهبر بايد براى پيروانش صادقانه سخن گويد ، و آنها را متمركز ساخته و محتواى ذهن خويش را ( جهت\r\n\r\n","description":"","footnote":"","page_name":" 537 ","page_number":537},
  {"content":"\r\n\r\nبرنامه‌ريزى براى نجات آنها ) حاضر كند ( و رهبر شما چنين است ) . پيشواى شما حقيقت را براى شما به خوبى شكافته ، همانند مهره‌اى كه آن را براى شناسايى درونش مىشكافند ؛ يا همچون صمغ و شيرهء درختى كه از بدنهء آن جدا مىسازند .\r\nزمانى فرا مىرسد كه باطل جايگاه خود را گرفته ( و بر همه چيز سلطه مىيابد ) و جهل بر مركب‌هاى خويش سوار مىشود ؛ طاغوت ، عظمت يافته و داعيان حق كاستى مىگيرند . روزگار همچون درندهء خطرناكى حمله‌ور مىشود و باطل بعد از مدّت‌ها سكوت ، همچون شتر نر ، نعره بر مىآورد . مردم در شكستن قوانين الهى هم دست مىشوند و در فاصله گرفتن از دين متّحد مىگردند ! براى دروغ گفتن ، پيمان مىبندند و در برابر صدق و راستى دشمنى مىورزند ! !\r\n\r\nشرح و تفسير بيدار شويد آينده شومى در پيش است !\r\nامام عليه السّلام در اين بخش از خطبه ، به دنبال پيش بينى حوادث سخت و دردناك - كه در آينده دامن مسلمين را مىگيرد - طرق دور ماندن از آن ، يا حداقل ، كم كردن ضايعات آن را به اصحابش تعليم مىدهد .\r\nنخست براى جلب توجّه آنان فرياد مىزند : « مذاهب و روش‌هاى گمراه كننده شما را به كجا مىبرد ؟ تاريكىها و ظلمت‌ها تا كى شما را سرگردان مىسازد ؟ و دروغ پردازىها تا كى شما را مىفريبد ؟ از كجا در شما نفوذ مىكنند و چگونه شما را از راه منحرف مىسازند ؟ ( كى مىخواهيد بيدار شويد و پيام حق را بشنويد ؟ ! ) » . ( أين تذهب بكم المذاهب ، و تتيه « 1 » بكم الغياهب « 2 » و تخدعكم الكواذب ؟ و من أين تؤتون ، و أنّى تؤفكون ؟ ) .\r\n\r\n\r\n","description":"","footnote":"\r\n( 1 ) « تتيه » از مادّهء « تيه » ( بر وزن پيه ) به معناى گمراه و سرگردان شدن است .\r\n( 2 ) « غياهب » جمع « غيهب » ( بر وزن حيرت ) به معناى شدّت تاريكى شب است .\r\n","page_name":" 538 ","page_number":538},
  {"content":"\r\n\r\nو به اين ترتيب ، اين معلّم بزرگ و رهبر آسمانى مخاطبين خود را از خواب غفلت بيدار و آمادهء شنيدن سخنان حق مىكند و در ادامهء سخن آنها را متوجّهء مسئلهء مرگ و پايان عمر و بازگشت اعمال مىكند و مىفرمايد : « براى هر اجل و سرآمدى ، نوشته‌اى مقرر شده ، و براى هر غيبتى ، بازگشتى ( عمر شما بىپايان مىپذيرد ، و اعمالتان در برابر شما ظاهر مىشود ) » . ( فلكلّ أجل كتاب ، و لكلّ غيبة إياب ) .\r\nاشاره به اينكه : تصوّر نكنيد عمر شما بى پايان است و هميشه فرصت براى جبران خطاها وجود دارد و تصوّر نكنيد كه اعمال شما غائب و پنهان مىشود و هرگز به سوى شما باز نمىگردد ؛ مرگ حق است و پيمانه‌هاى عمر ، محدود و اعمال انسانها نزد خداوند محفوظ است .\r\nبنابر اين ، منظور از « غائبى كه باز مىگردد » ، يا اعمال انسانهاست و يا مرگ است ؛ همانگونه كه در خطبه‌هاى ديگرى از نهج البلاغه نيز اين تعبير ديده مىشود ؛ امام عليه السّلام در پايان خطبهء 83 مردم را دعوت به توبه و اصلاح خويشتن ، قبل از فرا رسيدن مرگ مىكند و از آن تعبير به « قبل قدوم الغائب المنتظر » مىفرمايد . و شبيه اين معنا در خطبهء 64 نيز ديده مىشود . « 1 » سپس امام عليه السّلام در ادامهء سخن مىفرمايد : « حال كه چنين است ! به سخنان پيشواى الهى خود گوش فرا دهيد ، دل‌هاى خود را نزد او حاضر سازيد ، و هنگامى كه ( به خاطر احساس خطر ) به شما فرياد مىزند ، بيدار شويد » . ( فاستمعوا من ربّانيّكم ، و أحضروه قلوبكم ، و استيقظوا إن هتف « 2 » بكم ) .\r\n\r\n\r\n","description":"","footnote":"\r\n( 1 ) بعضى از شارحان نهج البلاغه چون پيوند روشنى براى اين جمله و جمله‌هاى قبل نديده‌اند ، فرض را بر اين گرفته‌اند كه اين جمله در كلام امام عليه السّلام از جمله‌هاى قبل جدا بوده و مرحوم « سيّد رضى » به خاطر روش گزينشى ، از نقل قسمت‌هاى وسط صرف نظر كرده است ؛ در حالى كه معمول « سيّد رضى » اين چنين نيست كه جمله‌هايى را بيندازد و جمله‌هاى بعد را با ما قبل پيوند دهد ، بىآنكه اشاره‌اى به آن ( مثلا با كلمه « و منها » ) نداشته باشد و همانگونه كه ما در بالا گفتيم : پيوند معنوى اين جمله ، با جمله‌هاى قبل كاملا قابل درك است .\r\n( 2 ) « هتف » از مادّهء « هتاف » ( بر وزن حباب ) به معناى فرياد زدن است .\r\n","page_name":" 539 ","page_number":539},
  {"content":"\r\n\r\nدر ادامهء سخن براى جلب توجّهء مردم به نصايح و اندرزها و هشدارها مىافزايد :\r\n« رهبر بايد براى پيروانش صادقانه سخن گويد ؛ و آنها را متمركز ساخته ، و محتواى ذهن خويش را ( براى نجات آنها ) حاضر كند ، ( و رهبر شما چنين است ) » . ( و ليصدق رائد « 1 » أهله ، و ليجمع شمله « 2 » ، و ليحضر ذهنه ) .\r\nخلاصه اينكه : رهبر و پيشواى جمعيّت وظيفه‌اى دارد و مردم هم وظيفه‌اى ؛ او از يك سو ، بايد واقعيّت‌ها را براى مردم بگويد و از سوى ديگر ، افكار ، يا نفرات خود را جمع كند و سامان و نظام دهد و از سوى سوم ، فكر خود را متمركز ساخته و برنامه‌ريزى دقيق كند و هنگامى كه رهبر و پيشوا اين برنامه را انجام داد ، وظيفهء پيروان اين است كه با تمام وجود خود ، در انجام اوامر او بكوشند .\r\nسپس مىافزايد : « پيشواى شما ، حقيقت را براى شما به خوبى شكافته ؛ همانند مهره‌اى كه آن را براى شناسايى درونش مىشكافند ؛ يا همچون صمغ و شيرهء درختى كه از بدنهء آن جدا مىسازند » . ( فلقد فلق « 3 » لكم الأمر فلق الخرزة « 4 » ، و قرفه « 5 » قرف الصّمغة « 6 » ) .\r\n« خرزه » به معناى مهرهء گران قيمت ، يا ارزان قيمت است و هنگامى كه مهره‌هايى مشكوك شوند كه از چه نوع مىباشند ، يكى از آنها را مىشكافند تا باطن آن آشكار شود .\r\nو اين سخن كنايه از تبيين واقعيّت‌ها و آشكار كردن باطن امور است و تعبير\r\n\r\n\r\n","description":"","footnote":"\r\n( 1 ) « رائد » از مادّهء « رود » ( بر وزن قوم ) به معناى كسى است كه پيشاپيش قافله حركت مىكند و محلّ آب و مرتع را شناسايى مىكند ، تا قافله در آنجا اطراق كند .\r\n( 2 ) « شمل » به معناى جمع كردن و گردآورى نمودن است .\r\n( 3 ) « فلق » از مادّهء « فلق » ( بر وزن خلق ) به معناى شكافتن است .\r\n( 4 ) « خرزه » به جواهرات و دانه‌هاى زينتى گران قيمت ، يا كم قيمت اطلاق مىشود .\r\n( 5 ) « قرف » از مادّهء « قرف » ( بر وزن حرف ) به معناى تراشيدن ، پوست كندن ، يا جدا كردن است .\r\n( 6 ) « صمغه » شيره‌اى است كه از درختان جارى مىشود .\r\n","page_name":" 540 ","page_number":540},
  {"content":"\r\n\r\nبه : « قرفه قرف الصّمغة » اشاره به اين است كه : « من عصاره و جوهرهء مطالب را بيرون كشيده‌ام ، همانند جدا كردن شيره‌هاى سودمند از درختان » .\r\nدر اينجا امام عليه السّلام بار ديگر به ادامهء سخن دربارهء حوادث آينده كه در سطرهاى پيشين از آن بحث شد ، مىپردازد و آن را با بيان پيامدهاى اجتماعى و اخلاقى و دينى حكومت‌هاى خودكامه ، تكميل مىكند و در واقع ، آثار مختلف اجتماعى و مذهبى اين حكومت‌ها را بيان مىفرمايد . پيوند اين بخش از خطبه ، با بخش‌هاى گذشته كاملا روشن است ؛ هر چند در اين ميان چند جمله‌اى خطاب به يارانش براى بيدار باش بيان فرموده است و جاى تعجّب است كه جمعى از شارحان نهج البلاغه اين بخش را بريده از بخش‌هاى سابق مىدانند كه بر اثر گزينش‌هاى مرحوم « سيّد رضى » به وجود آمده . گويى گزينش حساب شدهء آن مرد بزرگ ، بهانه‌اى شده تا هر كس كه نخواهد در پيوندها دقّت كند ، آن را به گردن گرد آورندهء نهج البلاغه بيندازد .\r\nبه هر حال ، امام مىفرمايد : « در آن هنگام باطل جايگاه خود را مىگيرد ( و بر همه چيز سلطه مىيابد ) و جهل ، بر مركب‌هاى خويش سوار مىشود ؛ طاغوت عظمت يافته و داعيان حق كاستى مىگيرند » . ( فعند ذلك أخذ الباطل مآخذه ، و ركب الجهل مراكبه ، و عظمت الطّاغية ، و قلّت الدّاعية ) .\r\n« طاغيه » در اينجا ممكن است معناى مصدرى داشته باشد ؛ يعنى : طغيان در سطح جامعه ، بزرگ و گسترده مىشود و مىتواند معناى اسم فاعلى داشته باشد ؛ يعنى : گروه طغيانگر عظمت مىيابند و طبعا دعوت كنندگان به سوى حق در مقابل آنها كم مىشوند ، يا آنها را نابود و يا خاموش مىكنند و از صحنهء اجتماع مىرانند و اين است خطرناكترين پديدهء شوم حكومت‌هاى باطل و خودكامه ، كه زبان حق‌گويان را مىبرند و دهان آنها را مىدوزند .\r\n\r\n","description":"","footnote":"","page_name":" 541 ","page_number":541},
  {"content":"\r\n\r\nو در ادامه مىافزايد : « روزگار به سان درندهء خطرناكى حمله‌ور مىشود و باطل بعد از مدّت‌ها سكوت ، همچون شتر نر نعره بر مىآورد ! » . ( وصال « 1 » الدّهر صيال السّبع العقور « 2 » ، و هدر « 3 » فنيق « 4 » الباطل بعد كظوم « 5 » ) .\r\nآرى گروه‌هاى منافق و پس مانده‌هاى دوران جاهليّت - كه از صحنهء جامعهء اسلامى عقب رانده شده بودند - بار ديگر بر اثر ضعف طرفداران حق ، به صحنه مىآيند و آزادانه فرياد مىكشند .\r\nدر اين هنگام ، تمام ارزش‌ها ، ضد ارزش و ضد ارزش‌ها ، ارزش مىشود : « مردم در شكستن قوانين الهى هم دست مىشوند ، و در فاصله گرفتن از دين متّحد مىگردند ، براى دروغ گفتن ، پيمان دوستى مىبندند و در برابر صدق و راستى ، دشمنى مىورزند » . ( و تواخى النّاس على الفجور ، و تهاجروا على الدّين ، و تحابّوا على الكذب ، و تباغضوا على الصّدق ) .\r\nو به اين ترتيب ، به مقتضاى « ألنّاس على دين ملوكهم » اين حاكمان فاسق و فاجر و بىدين و كذّاب ، مردم را به اين صفات مىكشانند و صحنهء جامعهء اسلامى به كلّى تيره و تار مىشود .\r\nبا اين كه دين ، شامل ترك دروغ و فجور مىباشد و هجرت از دين ، به معناى هجرت از همهء اين ارزش‌ها است ؛ ولى امام عليه السّلام به طور خاص ، روى مسأله فجور و كذب تكيه مىكند ؛ چرا كه در ميان پديده‌هاى شوم حكومت‌هاى خودكامهء بىدين ،\r\n\r\n\r\n","description":"","footnote":"\r\n( 1 ) « صال » از مادّهء « صول » ( بر وزن قول ) به معناى پريدن روى چيزى است .\r\n( 2 ) « عقور » از مادّهء « عقر » ( بر وزن قفل ) در اصل به معناى اساس و ريشهء چيزى است و به معناى پى كردن شتر و گاز گرفتن و دريدن نيز آمده است .\r\n( 3 ) « هدر » از مادّهء « هدير » ( بر وزن قدير ) به معناى صدا را در گلو گرداندن و فرياد كشيدن است .\r\n( 4 ) « فنيق » به معناى حيوان نر ، يا شتر نرى است كه مورد احترام است و كمتر بر آن سوار مىشوند .\r\n( 5 ) « كظوم » و « كظم » ( بر وزن هضم ) در اصل به معناى بستن سر مشك است و به سكوت كردن و فرو بردن خشم و غضب نيز اطلاق مىشود .\r\n","page_name":" 542 ","page_number":542},
  {"content":"\r\n\r\nمسأله بىبند و بارى اخلاقى و دروغ از همه آشكارتر و خطرناكتر است .\r\nتعبير به « تواخي » و « تهاجروا » و « تحابّوا » و « تباغضوا » اشاره به اين نكته لطيف است كه در اين گونه جوامع ، تودهء مردم به صورت گروهى و دسته جمعى و متّحد و متّفق به سوى فجور و كذب و بىدينى پيش مىروند و به تعبير ديگر : مسأله جنبه فردى ندارد ، بلكه جنبهء جمعى توأم با برنامه‌ريزى دارد و خطر بزرگ همين است .\r\n\r\n","description":"","footnote":"","page_name":" 543 ","page_number":543},
  {"content":"\r\n . \r\n","description":"","footnote":"","page_name":" 544 ","page_number":544},
  {"content":"\r\n\r\n\r\nبخش هفتم\r\nفإذا كان ذلك كان الولد غيظا ، و المطر قيظا ، و تفيض اللّئام فيضا ، و تغيض الكرام غيضا ، و كان أهل ذلك الزّمان ذئابا ، و سلاطينه سباعا ، و أوساطه أكّالا ، و فقراؤه أمواتا ؛ و غار الصّدق ، و فاض الكذب ، و استعملت المودّة باللّسان ، و تشاجر النّاس بالقلوب ، و صار الفسوق نسبا ، و العفاف عجبا ، و لبس الإسلام لبس الفرو مقلوبا .\r\n\r\nترجمه\r\nدر آن هنگام ، فرزندان سبب خشم ( پدران و مادران ) مىشوند ؛ و باران گرمى مىافزايد ؛ فرومايگان همه جا را پر مىكنند و نيكان بزرگوار ، كمياب مىشوند ! مردم آن زمان ، همچون گرگان ؛ و سلاطين آنها همچون درندگان ؛ و طبقهء متوسط طعمهء آنها ؛ و مستمندان همچون مردگان خواهند بود . ( در آن زمان ) راستگويى از ميان مىرود و دروغ فراوان مىشود ؛ مردم با زبان اظهار دوستى مىكنند ، و با دل دشمنى ؛ به گناه و آلودگى افتخار مىكنند و از عفّت و پاكدامنى در شگفتى فرو مىروند ! و اسلام همچون پوستينى وارونه پوشيده مىشود ! ! .\r\n\r\nشرح و تفسير پوستين وارونه !\r\nبه دنبال بحثى كه امام عليه السّلام به عنوان پيشگويى از آينده در مورد سيطره و سلطهء\r\n\r\n","description":"","footnote":"","page_name":" 545 ","page_number":545},
  {"content":"\r\n\r\nحكّام خودكامهء بيدادگر و پيامدهاى آن در بخش‌هاى سابق خطبه بيان فرمودند ، در بخش آخر ، به قسمت‌هاى مهمّ ديگرى از آثار شوم اين حكومت‌ها ، و وضع اخلاقى و اجتماعى و اقتصادى مردم در چنين حكومتهايى اشاره مىفرمايد .\r\nنخست مىگويد : « در آن هنگام ، فرزندان سبب خشم ( پدران و مادران ) مىشوند و باران ، گرمى مىافزايد ؛ فرومايگان همه جا را پر مىكنند و نيكان بزرگوار ، كمياب مىشوند ! » ( فإذا كان ذلك كان الولد غيظا « 1 » ؛ و المطر قيظا « 2 » ، و تفيض اللّئام فيضا « 3 » ، و تغيض الكرام غيضا « 4 » ) .\r\nاشاره به اينكه صفات سوء حكّام ظالم ، به درون خانواده‌ها نيز نفوذ مىكند و فرزندانى كه بايد نور چشمان پدر و مادر و مايهء بركت و شكوفايى زندگى آنان باشند ، مبدّل به يك عامل ناراحتى و بدبختى مىشوند .\r\nاز سوى ديگر ، آثار وضعى اين اعمال ناروا در جهان طبيعت و نعمت‌هاى الهى نيز آشكار مىشود و بارانى كه بايد در زمستان ببارد و مايهء برودت و لطافت هوا شود ، در تابستان مىبارد و سبب گرمى و ناراحتى و ضايع شدن محصولات كشاورزى مىگردد .\r\nو از سوى سوم ، به خاطر دگرگون شدن ارزش‌ها ، فرومايگان صحنهء اجتماع را جولانگاه خود قرار مىدهند و به همين دليل ، پاكان و نيكان از صحنه طرد مىشوند و اين ويژگىهاى چهارگانه ، در هر حكومت خودكامهء ظالمى ديده مىشود .\r\nدر ادامهء اين سخن به ويژگىهاى چهارگانهء ديگرى اشاره فرموده و گروههاى اجتماعى آن زمان را به چهار دسته تقسيم مىفرمايد و مىگويد : « مردم آن زمان\r\n\r\n\r\n","description":"","footnote":"\r\n( 1 ) « غيض » به معناى غضب است و بعضى گفته‌اند : حالتى است شديدتر از غضب .\r\n( 2 ) « قيض » به معناى وسط تابستان و به اصطلاح « قلب الأسد » است و هنگامى كه اين واژه به معناى مصدرى به كار مىرود ، به معناى حرارت شديد يافتن است .\r\n( 3 ) « فيض » به معناى سيلان آب ، يا باران ، يا اشك و مانند آن است .\r\n( 4 ) « غيض » به معناى نقصان يافتن و در زمين فرو رفتن است .\r\n","page_name":" 546 ","page_number":546},
  {"content":"\r\n\r\nهمچون گرگان ؛ و سلاطين آنها همچون درندگان ؛ و طبقهء متوسّط ، طعمهء آنها ؛ و مستمندان ، همچون مردگان خواهند بود ! » . ( و كان أهل ذلك الزّمان ذئابا ، و سلاطينه سباعا ، و أوساطه أكّالا « 1 » ، و فقراؤه أمواتا ) .\r\nمنظور از اهل آن زمان ، كارگزاران و اعوان و انصار حكّام ظالم است . هنگامى كه سلطان آنها درنده‌خو باشد ، همكاران و همدستان آنها نيز گرگ صفت خواهند بود و طبيعى است كه در اين ميان ، قشرهاى متوسّط جامعه ، طعمهء آن گرگان درنده مىشوند و فقرا چنان به فراموشى سپرده مىشوند ، كه گويى مرده‌اند ! گويى امام عليه السّلام سرتاسر تاريخ بشر را مورد بررسى قرار داده و در اين عبارات كوتاه ، ويژگىهاى حكومت‌هاى خودكامهء ستمگر را ، دقيقا بيان فرموده است .\r\nدر آخرين قسمت اين خطبه ، به هفت پديدهء شوم در چنين جوامعى كه سرچشمهء تمام بدبختىها مىشود ، اشاره فرموده ، چنين مىگويد :\r\n« در آن زمان ، راستگويى از ميان مىرود و دروغ فراوان مىشود . مردم با زبان اظهار دوستى مىكنند ، و با دل ، دشمنى . به گناه و آلودگى افتخار مىكنند و از عفّت و پاكدامنى در شگفتى فرو مىروند و اسلام همچون پوستينى وارونه پوشيده مىشود ! » ( و غار « 2 » الصّدق ، و فاض الكذب ، و استعملت المودّة باللّسان ، و تشاجر النّاس بالقلوب ، و صار الفسوق نسبا ، و العفاف عجبا ، و لبس الإسلام لبس الفرو « 3 » مقلوبا .\r\n\r\n\r\n","description":"","footnote":"\r\n( 1 ) « أكّال » جمع « آكل » ( مانند طلّاب جمع طالب ) به معناى خورنده است ؛ بنابر اين ، معناى جملهء « أوساطه أكّالا » اين است كه طبقهء متوسط در آن زمان دائما مشغول خورد و خوراك و چپاول و غارت اموالند و اگر اسم فاعل را در اينجا به معناى اسم مفعول بدانيم كه متناسب با جمله‌هاى قبل است ، مفهوم همان مىشود كه در متن آورديم .\r\n( 2 ) « غار » از مادّهء « غور » به معناى داخل شدن در چيزى است و هنگامى كه در مورد آب به كار مىرود به معناى فرو رفتن در زمين است و به همين جهت به معناى نابود شدن نيز مىآيد .\r\n( 3 ) « فرو » به معناى پوستين است كه از پوست حيوانات تهيّه مىشود و پشم‌هاى بلندى دارد و در هنگام شدّت سرما از آن استفاده مىگردد .\r\n","page_name":" 547 ","page_number":547},
  {"content":"\r\n\r\nتعبير به « غار الصّدق ، و فاض الكذب » - با توجّه به اينكه « غار » از مادّهء « غور » در اصل به معناى فرو رفتن آب ، يا چيز ديگر در زمين و « فاض » از مادّهء « فيض » به معناى سيلان و فزونى آب ، يا باران و امثال آن است - اشاره به اين مىباشد كه گويى در آن زمان ، چشمه‌هاى صدق و راستى در زمين فرو مىرود و باغستان سر سبز جهان انسانيّت به خشكى مىگرايد و به عكس ، آب شور و ناگوار دروغ بر سرزمين اجتماع غلبه مىكند و در اين شوره‌زار ، جز « خس » نمىرويد .\r\nجملهء « صار الفسوق نسبا » اشاره به اين است كه : افراد فاسق چنان به يكديگر نزديك مىشوند و دست به دست هم مىدهند ، كه گويى برادر يا خويشاوند يكديگرند .\r\nبعضى از « شارحان نهج البلاغه » « فسوق » را در اينجا به زنا تفسير كرده‌اند ؛ يعنى فرزندان نامشروع در آن جامعه زياد مىشود و اين تفسير با جملهء « و العفاف عجبا » ( عفّت و پاكدامنى مايهء تعجّب مىشود ) تناسب دارد .\r\nاحتمال سومى در تفسير اين جمله وجود دارد و آن اين است كه فاسقان به فسق خود افتخار مىكنند ! همانگونه كه عرب به نسب خود افتخار مىكرد و به عكس ، افراد پاكدامن در چنان جامعه‌اى سرافكنده خواهند بود و مورد ملامت و سرزنش واقع مىشوند .\r\nو جملهء « لبس الإسلام لبس الفرو مقلوبا » اشاره به نكتهء لطيفى است و آن اينكه حكّام ظالم و فاسق و فاجر سعى در نابودى اسلام و بىدين كردن مردم نمىكنند ؛ بلكه براى رسيدن به منويّات شوم خود ، اسلام را تحريف كرده ، وارونه نشان مىدهند ؛ درست مانند پوستينى كه وارونه پوشيده شود و تاريخ حكومت‌هاى خودكامه - مخصوصا حكومت‌هاى بيدادگر بنى اميّه و بنى عبّاس - شاهد صدق اين سخن است .\r\n\r\n","description":"","footnote":"","page_name":" 548 ","page_number":548},
  {"content":"\r\n\r\nبديهى است پوستين وارونه نه گرماى چندانى دارد و نه شكل و شباهتى به لباس انسانها ؛ بلكه ، انسان را به صورت حيوانى در مىآورد و ذكر اين جمله بعد از ذكر مفاسد ديگر آن زمان ممكن است از قبيل ذكر عام بعد از خاص باشد ؛ زيرا هنگامى كه اسلام وارونه شود ، دروغ به جاى راستى ، فسوق به جاى عفاف مىنشيند ؛ همچنين ساير ارزش‌ها و ضد ارزش‌ها جا به جا مىشود .\r\n\r\nنكته آثار سلطه فرومايگان !\r\nآنچه را امام عليه السّلام در سه بخش از اين خطبه دربارهء حوادث آينده جامعه اسلامى به عنوان پيش بينى بيان فرموده ، ترسيم بسيار دقيق و حساب شده‌اى از تمام حكومت‌هاى جبّار خودكامه در طول تاريخ است . هنگامى كه آنها پايه‌هاى خود را محكم مىكنند تمام نيكان و پاكان را از صحنه اجتماع كنار مىزنند و مديران و دستياران خود را از افراد بىبند و بار و بىايمان و نوكر مآب كه به جاى « كلاه ، سر مىآورند » . بر مىگزينند . مؤمنان را تحت فشار قرار مىدهند و مردم را به جهل و نادانى و بىخبرى سوق مىدهند . دروغ همه جا را فرا مىگيرد و صدق و راستى برچيده مىشود . فرومايگان بر مقدّرات مردم مسلّط مىشوند و بسيارى از مردم به حكم « ألنّاس على دين ملوكهم » از آن حكّام و سلاطين درنده‌خو پيروى مىكنند .\r\nنظام ارزش جامعه به كلّى دگرگون مىشود و فى المثل : بى عفّتى و ناپاكى مايهء افتخار و پاكدامنى از اسباب سرافكندگى به حساب مىآيد .\r\nاين گونه حكومت‌ها در محيطهاى مذهبى با مذهب نمىجنگند ؛ بلكه سعى مىكنند مذهب را از درون تهى سازند و تعليمات آن تحريف كنند و به اين طريق از احساسات مذهبى مردم به نفع مقاصد شوم خود استفاده كنند . خرافات را در ميان\r\n\r\n","description":"","footnote":"","page_name":" 549 ","page_number":549},
  {"content":"\r\n\r\nمردم ترويج مىدهند و به بعضى از ظواهر مذهبى اهميّت داده ، عمق و باطن آن را از ميان مىبرند .\r\nهرگاه با اين معيارهاى دقيقى كه مولا امير مؤمنان عليه السّلام در اين خطبه بيان كرده به جوامع دنياى امروز - مخصوصا بسيارى از كشورهاى اسلامى - بنگريم ، مىبينيم چقدر قابل تطبيق است . گويى امام عليه السّلام از آن روز تمام حوادثى را كه امروز در جوامع مىگذرد با چشم مىديده و همچون نقّاش چيره دستى آنها را با نوك قلم ترسيم نموده ؛ تصويرى كه از هر نظر برابر با اصل است .\r\nآنچه امام عليه السّلام در اين خطبه پيش بينى فرموده است شباهت به رواياتى دارد كه از پيامبر اكرم صلّى اللّه عليه و آله در اين زمينه نقل شده است . از جمله در حديثى مىخوانيم :\r\n« يأتي على النّاس زمان وجوههم وجوه الآدميّين ، و قلوبهم قلوب الشّياطين ، كأمثال الذّئاب الضّواري ، سفّاكون للدّماء ، لا يتناهون عن منكر فعلوه ، إن تابعتهم ارتابوك و إن حدّثتهم كذّبوك ، إن تواريت عنهم اغتابوك . ألسّنّة فيهم بدعة ، و البدعة فيهم سنّة ، و الحليم منهم غادر ، و الغادر بينهم حليم ، ألمؤمن فيما بينهم مستضعف ، و الفاسق فيما بينهم مشرّف . . . فعند ذلك يحرمهم اللّه قطر السّماء في أوانه ، و ينزله في غير أوانه ، و يسلّط عليهم شرارهم . . . ؛ زمانى بر مردم فرا مىرسد كه صورت‌هاى آنها ، صورت‌هاى انسانى است و دل‌هاى آنها دل‌هاى شيطانى ! مانند گرگان درنده‌اند ؛ و پيوسته خون‌ريزى مىكنند ؛ و هيچگاه ( با تذّكر و ارشاد ) از منكراتى كه انجام مىدهند ، باز نمىگردند ! اگر با آنها همراهى كنى تو را متّهم مىكنند و اگر سخنى بگويى ، تكذيبت مىكنند و اگر از آنها پنهان شوى غيبت مىكنند . سنّت ( سنّت معصومين ) در ميان آنها بدعت است ؛ و بدعت در ميان آنها سنّت ! عاقل در نظر آنها كسى است كه فريبكار و پيمان شكن باشد و فريبكار و پيمان شكن در ميان آنها عاقل و هوشيار محسوب مىشود . مؤمن در ميان آنها\r\n\r\n","description":"","footnote":"","page_name":" 550 ","page_number":550},
  {"content":"\r\n\r\nمستضعف و فاسق در ميان آنها مشرّف و گرامى است . . . در اين هنگام ، خداوند آنها را از باران به موقع ، محروم مىسازد و باران‌هاى بىموقع ( كه مايهء فساد و تباهى است ) بر آنها نازل مىكند و اشرار بر آنها مسلّط مىشوند » . « 1 »\r\n\r\n\r\n","description":"","footnote":"\r\n( 1 ) سفينة البحار ، مادّهء « زمن » .\r\n","page_name":" 551 ","page_number":551},
  {"content":"\r\n . \r\n","description":"","footnote":"","page_name":" 552 ","page_number":552},
  {"content":"\r\n\r\n\r\nخطبهء 109 « 1 » و من خطبة له عليه السّلام فى بيان قدرة اللّه و انفراده بالعظمة و أمر البعث\r\nامام عليه السّلام اين خطبه را براى بيان قدرت خداوند و عظمت منحصر به فرد او و مسألهء رستاخيز و قيامت ذكر فرموده است .\r\n\r\nخطبه در يك نگاه\r\nاين خطبه از خطبه‌هاى بسيار فصيح و بليغ و پر محتوا و با ارزش نهج البلاغه است كه به همين دليل نام « الزّهراء » ( درخشنده ) را بر آن گزارده‌اند و به گفتهء يكى از شارحان معروف نهج البلاغه ، « ابن ابى الحديد » : « تأثير و جاذبهء اين خطبه چنان است كه اگر آن را بر انسان بىايمانى كه قيامت را با تمام قدرت نفى مىكند ، بخوانند توان مقاومتش درهم مىشكند و دلش در وحشت فرو مىرود ، و او را در مبانى فكرى خود متزلزل مىسازد ، و وادار به تجديد نظر مىكند » . « 2 »\r\n\r\n\r\n","description":"","footnote":"\r\n( 1 ) سند خطبه : در « مصادر نهج البلاغه » آمده است كه مرحوم « سيّد رضى » اين خطبه را به صورت گزينش از خطبه معروف به « الزهراء » گرفته است . از كسانى كه قبل از « سيّد رضى » مىزيسته‌اند و اين خطبه را در كتاب خود آورده‌اند « ابن عبد ربّه مالكى » در « عقد الفريد » است . « زمخشرى » و « آمدى » ، بخش‌هايى از اين خطبه را بعينه ذكر كرده‌اند . ( مصادر نهج البلاغه ، جلد 2 ، صفحهء 235 ) .\r\n( 2 ) شرح نهج البلاغهء ، ابن ابى الحديد ، جلد 7 ، صفحهء 202 .\r\n","page_name":" 553 ","page_number":553},
  {"content":"\r\n\r\nاين خطبه داراى نكات بسيار آموزنده‌اى است و در مجموع داراى هشت بخش است :\r\nبخش اوّل از قدرت عظيم پروردگار و ناتوانى مخلوقات در برابر او سخن مىگويد و نكات دقيقى را در اين زمينه ياد آور مىشود .\r\nبخش دوّم از خلقت فرشتگان و بعضى از ويژگىهاى آنها بحث مىكند ، كه اگر از اسرار غيب با خبر مىشدند مىدانستند عبادات مستمرّ و بىنظيرشان در برابر عظمت حق ، بسيار ناچيز است .\r\nبخش سوّم با ترسيمى از خانهء آخرت و نعمت‌هاى بهشتى ، از غفلت بندگان و رغبت آنها به دنياى مادّى و دور ماندن از دعوت انبيا سخن مىگويد .\r\nبخش چهارم به سراغ حالت دلباختگان دنيا و آلودگان به معصيت در هنگام مرگ مىرود و در تعبيراتى بسيار مؤثّر و رسا وضع آنها را در آن حالت چنان ترسيم مىكند كه هر انسان غافلى را به تفكّر و بازنگرى در رفتار خويش وامىدارد .\r\nدر بخش پنجم و ششم پيرامون قيامت و مقدّمات روز رستاخيز و پرسش از اعمال انسان‌ها و سعادت مؤمنان نيكوكار و مجازات بدكاران سخن مىگويد و سرنوشت هر يك از اين دو گروه را با تعبيراتى بسيار مؤثّر شرح مىدهد .\r\nدر بخش هفتم از پيامبر اكرم صلّى اللّه عليه و آله مخصوصا از زهد و بىاعتنايى آن حضرت نسبت به دنيا سخن مىگويد و او را به عنوان الگو و اسوه‌اى براى همهء اهل ايمان معرّفى مىكند .\r\nدر بخش هشتم - كه آخرين بخش است - سخن از اهل بيت پيامبر و ياران و پيروان او دارد و در بيان بسيار كوتاهى عظمت مقام آنها را ترسيم مىفرمايد .\r\n\r\n","description":"","footnote":"","page_name":" 554 ","page_number":554},
  {"content":"\r\n\r\n\r\nبخش اوّل\r\nكلّ شىء خاشع له ، و كلّ شيء قائم به : غنى كلّ فقير ، و عزّ كلّ ذليل ، و قوّة كلّ ضعيف ، و مفزع كلّ ملهوف . من تكلّم سمع نطقه ، و من سكت علم سرّه ، و من عاش فعليه رزقه ، و من مات فإليه منقلبه . لم ترك العيون فتخبر عنك ، بل كنت قبل الواصفين من خلقك . لم تخلق الخلق لوحشة ، و لا استعملتهم لمنفعة ، و لا يسبقك . من طلبت ، و لا يفلتك ، من أخذت ، و لا ينقصى سلطانك من عصاك ، و لا يزيد في ملكك من أطاعك ، و لا يردّ أمرك من سخط قضاءك ، و لا يستغني عنك من تولّى عن أمرك . كلّ سرّ عندك علانية ، و كلّ غيب عندك شهادة . أنت الأبد فلا أمد لك ، و أنت المنتهى فلا محيص عنك ، و أنت الموعد فلا منجى منك إلّا إليك . بيدك ناصية كلّ دابّة ، و إليك مصير كلّ نسمة . سبحانك ما أعظم شأنك ! سبحانك ما أعظم ما نرى من خلقك ! و ما أصغر كلّ عظيمة في جنب قدرتك ! و ما أهول ما نرى من ملكوتك ! و ما أحقر ذلك فيما غاب عنّا من سلطانك ! و ما أسبغ نعمك في الدّنيا ، و ما أصغرها في نعم الآخرة !\r\n\r\nترجمه\r\nهمه چيز در برابر او خاضع است ، و هر چيزى به وجود او قائم مىباشد ! بىنياز كنندهء هر فقير ، و عزّت بخش هر خوار و ذليل ، و نيروى هر ناتوان ، و پناهگاه هر مصيبت رسيده است . هر كس سخن بگويد نطق او را مىشنود ، هر كس سكوت كند\r\n\r\n","description":"","footnote":"","page_name":" 555 ","page_number":555},
  {"content":"\r\n\r\nاسرار درونش را مىداند ، آن كس كه زنده است روزيش بر اوست ، و آن كس كه مىميرد بازگشتش به سوى اوست .\r\n( پروردگارا ! ) چشم‌ها تو را نديده تا از تو خبر دهند ؛ بلكه تو پيش از آنكه وصف كنندگانت وجود پيدا كنند ، بوده‌اى . آفريدگان را براى رفع وحشت تنهايى نيافريدى ، و براى سود خود آنها را به كارى وانداشتى ، هيچ كس نمىتواند از پنجهء قدرتت بگريزد ، و آن كس را كه بگيرى از حيطهء قدرت تو بيرون نمىرود . معصيت گنهكاران از عظمت تو نمىكاهد و اطاعت مطيعان بر حاكميت تو نمىافزايد . آن كس كه از قضا و قدر تو به خشم آيد ، نمىتواند حكم و فرمانت را دگرگون سازد ، و آن كس كه از اوامر تو روى گرداند ، از تو بىنياز نمىشود . هر رازى نزد تو آشكار ، و هر پنهانى پيش تو حاضر است . تو وجودى جاودانى هستى كه زمان برايت نيست ، تو پايانى هستى كه جز بازگشت به سويت راهى وجود ندارد ، و وعده‌گاهى كه نجات از حكمت جز به وسيلهء تو ممكن نيست . ناصيه ( و زمام اختيار ) هر جنبنده‌اى به دست توست ، و بازگشت همهء نفوس به سوى تو مىباشد .\r\n( پروردگارا ! ) پاك و منزّهى ! چه بزرگ است مقام تو . ( باز هم ) منزّهى ! چه بزرگ است آنچه را كه از آفريده‌هايت مىبينيم و چه كوچك است هر بزرگى در برابر قدرت و عظمت تو ، و چه با شكوه است آنچه را از ملكوتت مشاهده مىكنيم . ( با اين حال ، چقدر ناچيز است آنچه را مىبينيم ، در برابر آنچه از قلمرو حكومتت از ما پنهان است ! چه قدر نعمت‌هاى دنيايت فراوان و پر اهميّت است و چه كوچك است اين نعمت‌ها در برابر نعمت‌هاى آخرتت .\r\n\r\nشرح و تفسير اوصاف كمال پروردگار\r\nهمانگونه كه در بالا اشاره شد اين خطبه يكى از زيباترين و پر معناترين خطبه‌هاى نهج البلاغه است و در بخش نخست آن اوصاف جمال و جلال و صفات\r\n\r\n","description":"","footnote":"","page_name":" 556 ","page_number":556},
  {"content":"\r\n\r\nفعل پروردگار به طرز بسيار جامع و جالبى ترسيم شده است .\r\nنخست روى ده وصف از اوصاف كمال انگشت گذارده ، مىفرمايد : « همه چيز در برابر او خاضع است و هر چيزى به وجود او قائم مىباشد ! بىنياز كنندهء هر فقير ، عزّت بخش هر فرد خوار و ذليل ، نيروى هر ناتوان ، و پناهگاه هر مصيبت رسيده است ! » . ( كلّ شىء خاشع له ، و كلّ شيء قائم به : غنى كلّ فقير ، و عزّ كلّ ذليل ، و قوّة كلّ ضعيف ، و مفزع كلّ ملهوف ) .\r\nاين شش وصف در حقيقت بازگشت به قدرت مطلقهء پروردگار و وجود بىپايان و نامحدود او و نياز همهء ممكنات مىكند .\r\n« خاشع » از مادّهء « خشوع » در اصل به معناى خضوع است ؛ ولى مفهومى گسترده‌تر از آن دارد كه خضوع ظاهرى و باطنى و تشريعى و تكوينى را شامل مىشود .\r\nبنابر اين ، خشوع همهء اشياء در برابر او ، به معناى تسليم بودن در برابر خداوند و حاكميّت قوانين آفرينش بر آنهاست .\r\nقائم بودن همه چيز به خداوند از اين جهت است كه او واجب الوجود است و غير او ممكن الوجود ، و ممكن ، وجودى وابسته به واجب است ؛ همانند نور آفتاب كه به خورشيد وابسته است . غناى هر فقير و عزّت هر ذليل و قوّت هر ضعيف بودن نيز از همين جا سرچشمه مىگيرد ؛ چرا كه ممكنات و مخلوقات ، چيزى از خود ندارند ؛ هر چه دارند از ناحيهء اوست و هر كمالى نصيب آنها شود ، پرتوى از آن كمال مطلق الهى است .\r\n« ملهوف » از مادّهء « لهف » در اصل به معناى غم و اندوه است كه به خاطر از دست دادن چيزى به انسان است مىدهد و گاه در مورد افرادى به كار مىرود كه مظلوم شده‌اند و فرياد استغاثه بر آورده‌اند و از آنجا كه قدرت ناچيز انسان‌ها به آنها اجازه نمىدهد كه به تمام خواسته‌هاى خود برسند و يا آنچه را دارند نگهدارى كنند ،\r\n\r\n","description":"","footnote":"","page_name":" 557 ","page_number":557},
  {"content":"\r\n\r\nبنا بر اين ، به هنگامى كه غم و اندوه از دست دادن سرمايه‌هاى مادّى و معنوى بر وجود آنها چيره مىشود ، راهى جز اين ندارند كه به آن ذات پاك قادر و توانا پناه ببرند و براى حلّ مشكلات خود ، از او يارى بطلبند .\r\nآنچه در بالا آمد ، در واقع بر گرفته از آيات مختلف قرآن است كه اين اوصاف را در جاى جاى قرآن براى خداوند بيان مىكند . در يك جا مىفرمايد :  « وَ لِلَّهِ يَسْجُدُ ما فِي السَّماواتِ وَ ما فِي الْأَرْضِ »  ؛ تمام آنچه در آسمان و زمين وجود دارد ، براى خدا سجده مىكنند » . « 1 » و در جاى ديگر مىفرمايد :  « اللَّهُ لا إِلهَ إِلَّا هُوَ الْحَيُّ الْقَيُّومُ »  ؛ هيچ معبودى نيست جز خداوند يگانهء زنده ، كه قائم به ذات خويش است و موجودات ديگر قائم به او هستند » . « 2 » و در جاى ديگر مىفرمايد :  « يا أَيُّهَا النَّاسُ أَنْتُمُ الْفُقَراءُ إِلَى اللَّهِ وَ اللَّهُ هُوَ الْغَنِيُّ الْحَمِيدُ »  ؛ اى مردم ! شما همگى نيازمند به خداييد ؛ تنها خداوند است كه بىنياز و شايستهء هر گونه حمد و ستايش است » . « 3 » و بالأخره به صورت جامع مىفرمايد :  « قُلِ اللَّهُمَّ مالِكَ الْمُلْكِ تُؤْتِي الْمُلْكَ مَنْ تَشاءُ وَ تَنْزِعُ الْمُلْكَ مِمَّنْ تَشاءُ وَ تُعِزُّ مَنْ تَشاءُ وَ تُذِلُّ مَنْ تَشاءُ بِيَدِكَ الْخَيْرُ إِنَّكَ عَلى كُلِّ شَيْءٍ قَدِيرٌ »  ؛ بگو : بارالها ! مالك حكومت‌ها تويى ؛ به هر كس بخواهى حكومت مىبخشى و از هر كس بخواهى حكومت را مىگيرى ؛ هر كس را بخواهى عزّت مىدهى و هر كس را بخواهى خوار مىكنى ؛ تمام خوبىها به دست تو است ؛ تو بر هر چيزى توانا هستى ! » . « 4 » در ادامهء اين شش وصف ، به چهار وصف ديگر اشاره كرده ، مىفرمايد : « هر كس سخنى بگويد نطق او را مىشنود ، و هر كس سكوت كند اسرار درونش را مىداند ، آن\r\n\r\n\r\n","description":"","footnote":"\r\n( 1 ) سورهء نحل ، آيهء 49 .\r\n( 2 ) سورهء بقره ، آيهء 255 .\r\n( 3 ) سورهء فاطر ، آيهء 15 .\r\n( 4 ) سورهء آل عمران ، آيهء 26 .\r\n","page_name":" 558 ","page_number":558},
  {"content":"\r\n\r\nكس كه زنده است روزيش بر او است ، و آن كس كه مىميرد بازگشتش به سوى اوست » . ( من تكلّم سمع نطقه ، و من سكت علم سرّه ، و من عاش فعليه رزقه ، و من مات فإليه منقلبه ) .\r\nآرى ! او از درون و برون ما آگاه است و او در زندگى و مرگ ناظر احوال ما است ؛ روزى ما بر اوست و بازگشت ما به سوى او .\r\nاگر راستى همين ده وصفى را كه امير مؤمنان على عليه السّلام در اين جمله‌هاى كوتاه بيان كرده است ، در عمق جان ما جاى گيرد و همه را باور كنيم ، براى اصلاح ما كافى است . بدانيم هر چه داريم از اوست و هر چه مىخواهيم ، بايد از او بخواهيم ؛ از اسرار درون ما با خبر است و سرانجام ، همه به سوى او و دادگاه عدلش باز مىگرديم .\r\nامام عليه السّلام در ادامهء اين سخن به ذكر پاره‌اى از صفات سلبيهء خداوند مىپردازد و مىفرمايد : « چشم‌ها تو را نديده تا از تو خبر دهند ؛ بلكه تو پيش از آنكه وصف كنندگانت وجود پيدا كنند ، بوده‌اى ! » . ( لم ترك « 1 » العيون فتخبر عنك ، بل كنت قبل الواصفين من خلقك ) .\r\nتعبير به « لم ترك العيون » اشاره به اين است كه : تو نه مخلوق بوده‌اى و نه جسم ، تا ديده شوى و بخواهند اوصاف تو را از طريق رؤيت و مشاهده بيان كنند و جملهء بعد ، در حقيقت به منزلهء علّت است ؛ زيرا خداوندى كه از ازل بوده ، هرگز ممكن نيست جسم باشد ؛ زيرا جسم حادث است و مركز حوادث ؛ بنابر اين ، قابل مشاهده نيست و اگر اوصافى براى ذات پاك خداوند بيان مىكنيم ، به حكم آن است كه عقل از طريق استدلالات به آن رسيده ، يا پيامبران الهى در كتب آسمانى آن را براى ما آورده‌اند .\r\nدر ادامهء سخن ، به هشت وصف ديگر از اوصاف جلال - كه جنبهء سلبى دارد و در واقع بىنيازى مطلق و شكست ناپذيرى خداوند را بازگو مىكند - اشاره كرده ، با اين\r\n\r\n\r\n","description":"","footnote":"\r\n( 1 ) « لم تر » فعل و « ك » مفعول آن است و فاعل آن « العيون » مىباشد . يعنى : چشم‌ها تو را نمىبيند .\r\n","page_name":" 559 ","page_number":559},
  {"content":"\r\n\r\nتعبير سخن مىگويد : « آفريدگان را براى رفع وحشت تنهايى نيافريدى و براى سود خود ، آن‌ها را به كارى وانداشتى ؛ هيچ كس از پنجهء قدرت تو نمىتواند فرار كند و آن كس را كه بگيرى از حيطهء قدرتت بيرون نمىرود ؛ معصيت گنه‌كاران ، از عظمت تو نمىكاهد و اطاعت مطيعان ، بر حاكميّت تو نمىافزايد . آن كس كه از قضا و قدر تو به خشم آيد ، نمىتواند فرمانت را برگرداند و آن كس كه از اوامر تو روى گرداند ، از تو بىنياز نمىشود ! » .\r\n( لم تخلق الخلق لوحشة ، و لا استعملتهم لمنفعة ، و لا يسبقك . من طلبت ، و لا يفلتك « 1 » من أخذت ، و لا ينقص سلطانك من عصاك ، و لا يزيد في ملكك من أطاعك ، و لا يردّ أمرك من سخط قضاءك ، و لا يستغني عنك من تولّى عن أمرك ) .\r\nآرى ؛ او از همگان بىنياز است و هر كمالى در عالم پيدا شود ، منبع اصلى و بىپايانش نزد اوست و چيزى در برابر ارادهء او نمىتواند قد علم كند . بنابر اين اگر مخلوقاتى را آفريده ، به خاطر نور افشانى و فيض بخشى است ، نه به خاطر دفع وحشت تنهايى ، يا جلب منفعت . نه عبادت عبادت كنندگان بر جلال او مىافزايد و نه اگر جملهء كائنات كافر گردند ، بر دامان كبريائيش گردى مىنشيند . آنها كه به او پشت كنند بىنياز از او نيستند و آنها كه بر قضاء و قدر او خرده گيرند ، قادر به تغيير و تبديل آن نيستند .\r\nامام عليه السّلام در ادامهء اين سخن به پنج وصف ديگر از اوصاف جمال او اشاره كرده ، مىفرمايد : « هر سرّى نزد تو آشكار است و هر پنهانى پيش تو حاضر . تو وجودى ابدى هستى كه زمان برايت نيست ؛ و پايانى هستى كه جز بازگشت به سويت راهى\r\n\r\n\r\n","description":"","footnote":"\r\n( 1 ) « يفلت » از مادّهء « افلات » به معناى رهايى يافتن ناگهانى ، يا فرار كردن است و حديث معروف « عمر » كه در كتب شيعه و اهل سنّت آمده و « ابن منظور » در « لسان العرب » نيز در لغت « فلت » آن را نقل مىكند ، از همين باب است . مىگويد : « إنّ بيعة أبي بكر كانت فلتة وقى اللّه شرّها ؛ بيعت ابى بكر ناگهانى ( و بدون مطالعه ) بود ، كه خداوند شرّ آن را بر طرف ساخت . ( و جنجال و درگيرى واقع نشد ) » .\r\n","page_name":" 560 ","page_number":560},
  {"content":"\r\n\r\nوجود ندارد ؛ و وعده‌گاهى كه نجات از حكمت جز به وسيلهء تو ممكن نيست » . ( كلّ سرّ عندك علانية ، و كلّ غيب عندك شهادة . أنت الأبد فلا أمد لك ، و أنت المنتهى فلا محيص « 1 » عنك ، و أنت الموعد فلا منجى منك إلّا إليك ) .\r\nگرچه در ابتداى نظر ، واژهء « سرّ » و « غيب » به يك معنا است و همچنين واژه‌هاى « علانيه » و « شهاده » ؛ ولى بعيد نيست كه منظور از « سرّ » اسرار درون بندگان باشد كه خداوند از همهء آنها با خبر است و به تعبير ديگر هر سرّى براى او علانيه مىباشد ؛ ولى « غيب » به معناى حوادث آينده ، يا گذشته است كه از حسّ ما پوشيده است ؛ يا انواع موجوداتى كه در زمين و آسمان پهناور در حال حاضر وجود دارند ، ولى حواس ما به آنها دسترسى ندارد . « 2 » تعبير به « أنت الأبد » در واقع نوعى تأكيد است بر ابديّت خداوند . او چنان ابدى است كه گويى عين ابديّت است ! چرا كه او واجب الوجود است و به همين دليل ، نه آغازى دارد و نه پايانى ؛ چرا كه آغاز و پايان از اوصاف مخلوقات است كه از جهات مختلف محدودند .\r\nتعبير به « منتهى » و « موعد » دربارهء خداوند دو وصف متفاوت است . او « منتهى » است ، يعنى : همه چيز به سوى او بازگشت مىكند .  « إِنَّا لِلَّهِ وَ إِنَّا إِلَيْهِ راجِعُونَ »  و او « موعد » است ، يعنى : وعده‌گاهى است براى حساب و كتاب و بررسى اعمال انسانها و هيچ كس توانايى فرار از دادگاه عدل او را ندارد . قرآن مجيد نيز با صراحت مىگويد :\r\n « وَ عُرِضُوا عَلى رَبِّكَ صَفًّا لَقَدْ جِئْتُمُونا كَما خَلَقْناكُمْ أَوَّلَ مَرَّةٍ بَلْ زَعَمْتُمْ أَلَّنْ نَجْعَلَ لَكُمْ مَوْعِداً »  ؛ آنها در يك صف به پيشگاه پروردگارت عرضه مىشوند ( و به آنان گفته\r\n\r\n\r\n","description":"","footnote":"\r\n( 1 ) « محيص » از مادّهء « حيص » ( بر وزن حيف ) به معناى بازگشت و عدول و كناره‌گيرى كردن از چيزى است و از آنجا كه « محيص » اسم مكان است ، اين كلمه به معناى قرارگاه ، يا پناهگاه آمده است .\r\n( 2 ) از منابع لغت نيز استفاده مىشود كه « سرّ » چيزى است كه انسان آن را مخفى مىكند ، ولى غيب هر چيزى است كه از چشم و حسّ ما پوشيده است .\r\n","page_name":" 561 ","page_number":561},
  {"content":"\r\n\r\nمىشود : ) همگى نزد ما آمديد همان گونه كه نخستين بار شما را آفريديم ، امّا شما گمان مىكرديد ما هرگز موعدى برايتان قرار نخواهيم داد » . « 1 » پيام اين اوصاف الهى اين است كه ما بدانيم او از همه چيز و حتّى از اسرار درون ما كاملا آگاه است ؛ اگر از خلق پنهان كنيم از خالق پنهان نخواهد بود و نيز بدانيم در اين جهان هر چه باشيم و به هر جا برسيم آخرين منزلگاه ما دادگاه عدل او است و به يقين ، توجّه به اين اوصاف ، اثر عميقى در باز داشتن از گناه و نافرمانى حق دارد .\r\nدر ادامهء اين سخن باز براى تأكيد بر قدرت پروردگار و بازگشت همه موجودات زنده به سوى او مىفرمايد : « ناصيه ( و زمام ) اختيار هر جنبنده‌اى به دست تو است و بازگشت همهء نفوس به سوى تو مىباشد » . ( بيدك ناصية كلّ دابّة ، و إليك مصير كلّ نسمة ) .\r\nبا توجّه به اينكه « ناصية » به معناى موى پيش سر است و براى رام كردن و تسليم نمودن حيوانات موى پيش سر آنها را محكم مىگيرند ، تعبير فوق به معناى تسليم همهء جنبندگان در برابر ارادهء مطلقه پروردگار است .\r\nتعبير به « كلّ نسمة » با توجّه به اين كه « نسمة » در اصل به معناى وزش ملايم نسيم است و سپس به روح موجودات زنده و خود آنها اطلاق شده ، اشاره به اين مىباشد كه هر موجود زنده‌اى سرانجام به سوى تو باز مىگردد و در محضر عدل تو حاضر مىشود .\r\nدر هفت جملهء پايانى اين بخش از خطبه ، امام عليه السّلام مسألهء عظمت قدرت و آفرينش خداوند و اهميّت نعمت‌هاى دنيا و آخرت را با تعبيراتى بسيار زيبا و گويا و رسا بيان فرموده است .\r\nدر پنج جملهء نخست ، در مورد عظمت خداوند و آفرينش او مىفرمايد :\r\n\r\n\r\n","description":"","footnote":"\r\n( 1 ) سورهء كهف ، آيهء 48 .\r\n","page_name":" 562 ","page_number":562},
  {"content":"\r\n\r\n« ( پروردگارا ! ) پاك و منزّهى ! چه بزرگ است مقام تو . ( باز هم ) منزّهى ! چه بزرگ است آنچه را كه از آفريده‌هايت مىبينيم ؛ و چه كوچك است هر بزرگى در برابر قدرت و عظمت تو ؛ و چه با شكوه است آنچه را از ملكوتت مشاهده مىكنيم و چقدر ناچيز است آنچه را مىبينيم ، در برابر آنچه از قلمرو حكومتت كه از ما پنهان است ! » .\r\n( سبحانك ما أعظم شأنك ! سبحانك ما أعظم ما نرى من خلقك ! و ما أصغر كلّ عظيمة في جنب قدرتك ! و ما أهول ما نرى من ملكوتك ! و ما أحقر ذلك فيما غاب عنّا من سلطانك ! ) .\r\nهر قدر علم و دانش بشر پيشرفت مىكند و ابزار قوىترى براى بررسى جهان آفرينش در اختيار او قرار مىگيرد ، عظمت اين عالم به طرز عجيبى در نظر ما بيشتر مىشود . به گفتهء بعضى از دانشمندان ، جهان آفرينش - تا آنجا كه ما مىدانيم - همچون كتابخانهء عظيمى است كه ميليون‌ها كتاب داشته باشد و كرهء زمين ما با تمام تشكيلاتش ، همچون يك نقطه در يكى از صفحات كتابى از كتاب‌هاى اين كتابخانهء بزرگ است و به گفتهء ديگرى : امروز ثابت شده كه بعضى از ستارگان آسمان به قدرى بزرگ است كه انسان را غرق در شگفتى مىكند ! ستاره‌اى است جزء ستارگان صورت فلكى « جوزا » كه به عنوان « ابط الجوزا » شناخته مىشود ، كه سى ميليارد برابر كرهء زمين است ! و اين تنها يكى از ستارگان بزرگ آسمان است . و چه جالب است كه امام عليه السّلام مىفرمايد آنچه از ما پنهان است ، بسيار با عظمت‌تر است از آنچه مىبينيم .\r\nاين را در زمانى فرمود كه هيچ يك از اكتشافات امروز نبود و « هيأت بطلميوسى » كه جهان هستى را با نهايت حقارت مىنگريست ، بر تمام محافل علمى حكمفرما بود .\r\nامام عليه السّلام در اين سخن ، دقيقا در سايهء قرآن مجيد حركت مىكند آنجا كه مىفرمايد :  « لَخَلْقُ السَّماواتِ وَ الْأَرْضِ أَكْبَرُ مِنْ خَلْقِ النَّاسِ وَ لكِنَّ أَكْثَرَ النَّاسِ لا يَعْلَمُونَ »  ؛\r\n\r\n","description":"","footnote":"","page_name":" 563 ","page_number":563},
  {"content":"\r\n\r\nآفرينش آسمان‌ها و زمين از آفرينش انسان‌ها بزرگ‌تر است ، ولى بيشتر مردم نمىدانند » . « 1 » امام عليه السّلام در دو جملهء پايانى در مورد نعمت‌هاى دنيا و آخرت مىفرمايد : « چه قدر نعمت‌هاى دنيايت فراوان و پر اهميّت است و چه كوچك است در برابر نعمت‌هاى آخرت ! » ( و ما أسبغ « 2 » نعمك في الدّنيا ، و ما أصغرها في نعم الآخرة ) .\r\n\r\n\r\n","description":"","footnote":"\r\n( 1 ) سورهء غافر ، آيهء 57 .\r\n( 2 ) « أسبغ » از مادّهء « إسباغ » به معناى فراوان ساختن است .\r\n","page_name":" 564 ","page_number":564},
  {"content":"\r\n\r\n\r\nبخش دوّم\r\nو منها : من ملائكة أسكنتهم سماواتك ، و رفعتهم عن أرضك ؛ هم أعلم خلقك بك ، و أخوفهم لك ، و أقربهم منك ؛ لم يسكنوا الأصلاب ، و لم يضمّنوا الأرحام ، و لم يخلقوا  « مِنْ ماءٍ مَهِينٍ »  و لم يتشعّبهم  « رَيْبَ الْمَنُونِ »  ؛ و إنّهم على مكانهم منك ، و منزلتهم عندك ، و استجماع أهوائهم فيك و كثرة طاعتهم لك ، و قلّة غفلتهم عن أمرك ، لو عاينوا كنه ما خفي عليهم منك لحقّروا أعمالهم ، و لزروا على أنفسهم ، و لعرفوا أنّهم لم يعبدوك حقّ عبادتك ، و لم يطيعوك حقّ طاعتك .\r\n\r\nترجمه\r\nاز جملهء مخلوقات تو فرشتگانى هستند كه آنها را در آسمان‌هاى خود سكونت بخشيدى و از زمينت بالا بردى . آنها از همهء آفريده‌هاى تو نسبت به تو آگاهترند ، و پيش از همه ، از تو خائفند ، و از همه به تو نزديكتر . آنها هرگز در صلب پدران قرار نداشته و رحم مادران آنها را در بر نگرفته ، از آبى پست ، آفريده نشده ، و حوادث زمان و مرگ و ميرها آنها را از يكديگر جدا نساخته است ؛ ولى آنان با اين مقام قرب كه نسبت به ساحت مقدّست دارند و منزلتى كه نزد تو يافته‌اند و عشق و علاقه‌اى كه تنها به تو دارند و طاعات فراوانى كه براى تو انجام مىدهند و از فرمان تو كمتر غفلت مىكنند ، با اين همه ، هرگاه آنچه را از عظمت تو بر آنها پوشيده است مشاهده مىكردند ، اعمال خويش را حقير مىشمردند و بر خود عيب مىگرفتند ( و آن را\r\n\r\n","description":"","footnote":"","page_name":" 565 ","page_number":565},
  {"content":"\r\n\r\nشايستهء مقام تو نمىدانستند ) و به خوبى مىفهميدند كه حقّ عبادتت را هرگز انجام نداده‌اند و آن گونه كه سزاوار مقام توست ، اطاعت ننموده‌اند .\r\n\r\nشرح و تفسير عظمت و عبوديّت فرشتگان\r\nبا توجّه به اينكه امام عليه السّلام در بخش سابق اين خطبه سخن از عظمت خلق خداوند و ملكوت آسمان‌ها به ميان آورد و آنچه را مىبينيم در برابر آنچه از ما پنهان است ، كوچك شمرد ! در اين بخش از خطبه به بعضى از بزرگترين آفريدگان خداوند يعنى فرشتگان اشاره كرده ، مىفرمايد : « از جملهء آنها فرشتگانى هستند كه آنها را در آسمان‌هاى خود سكونت بخشيدى و از زمينت بالا بردى » . ( من ملائكة « 1 » أسكنتهم سماواتك ، و رفعتهم عن أرضك ) .\r\nبىشك ، فرشتگان پروردگار منحصر به ساكنان آسمان‌ها نيستند و در زمين فرشتگانى وجود دارند كه حافظ اعمال مردم يا تدبير امورى به فرمان پروردگار مىكنند و يا مسئوليّت قبض ارواح را بر عهده دارند ؛ ولى با توجّه به اينكه امام عليه السّلام در عبارت بالا حكم كلّى دربارهء فرشتگان بيان نفرموده ، بلكه سخن از گروهى از آنها به ميان آورده است ، مشكلى ايجاد نمىشود و اينكه جمعى از شارحان نهج البلاغه در اينجا دست به توجيهاتى زده‌اند ، هيچ ضرورتى ندارد .\r\nسپس در ادامهء اين سخن به اوصاف فرشتگان پرداخته و بخشى از صفات ثبوتيّه و سلبيهء آنها را بيان مىفرمايد . در قسمت اوّل مىگويد : « آنها از همهء مخلوقات تو ، نسبت به تو آگاه‌ترند و بيشتر از همه از تو خائفند و از همه به تو نزديكترند » . ( هم أعلم خلقك بك ، و أخوفهم لك ، و أقربهم منك ) .\r\n\r\n\r\n","description":"","footnote":"\r\n( 1 ) بنابر آنچه در بالا آمده « من » به اصطلاح « تبعضيّه » است و اشاره به بخشى از مخلوقات عظيم خداوند است كه در فراز سابق اين خطبه آمده است .\r\n","page_name":" 566 ","page_number":566},
  {"content":"\r\n\r\nاين سه وصف ارتباط نزديكى با يكديگر دارند ؛ زيرا معرفت بالاى فرشتگان نسبت به ذات پروردگار سبب خوف آنها مىشود ، هم خوف از كوتاهى در انجام مسئوليّت‌ها و هم خوف ناشى از هيبت مقام و عظمت او . و مجموع اين دو صفت سبب مىشود كه نزديكترين بندگان به خدا باشند .\r\nدر اينجا اين سؤال پيش مىآيد كه چگونه فرشتگان از تمام مخلوقات ، آگاهتر و به خداوند متعالى نزديكترند ، در حالى كه ما مىدانيم انبياى الهى - مخصوصا پيغمبر اسلام - و حتّى شايد گروهى صلحا ، از فرشتگان برترند و سجدهء تمام فرشتگان بر آدم و برترى آدم از نظر علم و دانش بر فرشتگان ، دليل روشنى بر اين برترى است و در احاديث آمده است كه گروهى از فرشتگان در خدمت انبيا ، يا صلحا و مؤمنان هستند و حديث معروف تركيب خلقت انسان از عقل و شهوت و خلقت فرشتگان از عقل بدون شهوت و اينكه اگر انسان از عقل خويش پيروى كند و بر شهوت خود غالب گردد ، از فرشتگان برتر است ، دليل ديگرى بر برترى گروهى از انسان‌ها بر فرشتگان مىباشد . « 1 » در پاسخ اين سؤال مىتوان گفت : منظور اعلميّت و اقربيّت نسبى است و به تعبير ديگر : عبارت بالا ، شبيه حصر اضافى مىباشد و نيز مىتوان گفت كه عبارت فوق يك حكم عام است كه استثنائاتى در مورد انبيا و اوليا به خود گرفته است .\r\nدر قسمت صفات سلبيّهء آنها كه اشاره به عدم وجود نواقصى در فرشتگان است كه در آدميان وجود دارد ، به چهار وصف اشاره مىفرمايد و مىگويد : « آنها هرگز در صلب پدران قرار نداشته و رحم مادران آنان را در بر نگرفته و از آبى پست آفريده نشده‌اند ، حوادث زمان و مرگ و ميرها آن‌ها را از يكديگر جدا نساخته است » . ( لم يسكنوا الأصلاب ، و لم يضمّنوا الأرحام ، و لم يخلقوا  « مِنْ ماءٍ مَهِينٍ »  « 2 » ، و لم يتشعّبهم « 3 »\r\n\r\n\r\n","description":"","footnote":"\r\n( 1 ) وسائل الشيعه ، جلد 11 ، صفحهء 164 ، ابواب جهاد نفس ، باب 9 ، حديث 2 .\r\n( 2 ) « مهين » از مادّهء « مهانت » به معناى حقارت و پستى است و « ماء مهين » اشاره به آب منى است كه هم از نظر مقدار ناچيز است و هم از نظر ارزش ظاهرى .\r\n( 3 ) « يتشعّبهم » از مادّهء « تشعّب » به معناى پراكندگى است و « شعبه » به معناى شاخه و فرعى است كه از اصل جدا شود .\r\n","page_name":" 567 ","page_number":567},
  {"content":"\r\n\r\n « رَيْبَ الْمَنُونِ »  « 1 » روشن است قرار گرفتن در مكانى محدود ، همچون صلب پدران و سپس رحم مادران و آفريده شدن از قطره آبى به ظاهر پست و بىمقدار ، نقصان‌هايى است كه دامن انسان‌ها را گرفته است ؛ در حالى كه فرشتگان نه ازدواجى دارند و نه تولّدى همچون انسان‌ها .\r\nاضافه بر اين ، آنها نه مرگ و مير دارند و نه تغيير و دگرگونى بر اثر گذشت زمان ، نه بيمارى دامان آنها را مىگيرد و نه پيرى و فرسودگى .\r\nوجود اين امتيازات در فرشتگان ، گرچه نشانهء شرافت خلقت آنهاست و انسان‌ها از اين نظر بىشكّ نسبت به آنها در مقام پايين‌ترى قرار مىگيرند ؛ ولى آنچه سبب عظمت انسان و برترى او بر فرشتگان مىشود ، همان روح الهى است كه در جملهء  « وَ نَفَخْتُ فِيهِ مِنْ رُوحِي »  « 2 » به آن اشاره شده است و همين امر سبب سجدهء تمام آنها در برابر آفرينش آدم شد .\r\nبيان اين اوصاف كه همهء آنها نشانهء عظمت فرشتگان است ، در واقع مقدّمه‌اى است براى آنچه امام عليه السّلام در جمله‌هاى بعد فرموده است . مىگويد : « ولى آنها با اين مقام قرب كه نسبت به تو دارند و منزلتى كه نزد تو يافته‌اند و عشق و علاقه‌اى كه تنها به تو دارند ، و طاعت‌هاى فراوانى كه براى تو انجام مىدهند و از فرمان تو كمتر غفلت مىكنند - با اين همه - اگر كنه و واقع آنچه را از عظمت تو بر آنها پوشيده است ، مشاهده مىكردند ، اعمال خويش را حقير مىشمردند و بر خود عيب مىگرفتند ( و آن را شايستهء مقام تو نمىدانستند ) و به خوبى مىفهميدند كه حقّ عبادت تو را هرگز انجام نداده‌اند و آن گونه كه سزاوار مقام توست ، اطاعتت ننموده‌اند ! » . ( و إنّهم على مكانهم منك ، و منزلتهم عندك ، و استجماع أهوائهم فيك ،\r\n\r\n\r\n","description":"","footnote":"\r\n( 1 ) « ريب » به معناى هر گونه شكّ و ترديدى است كه سرانجام پرده از روى آن برداشته مىشود و « منون » به معناى حوادث روزگار يا مرگ است . بنابر اين ، « ريب المنون » به معناى حوادث و مرگ و ميرهايى است كه گذشت زمان آن را آشكار خواهد ساخت .\r\n( 2 ) سورهء حجر ، آيهء 29 .\r\n","page_name":" 568 ","page_number":568},
  {"content":"\r\n\r\nو كثرة طاعتهم لك ، و قلّة غفلتهم عن أمرك ، لو عاينوا كنه ما خفي عليهم منك لحقّروا أعمالهم ، و لزروا « 1 » على أنفسهم ، و لعرفوا أنّهم لم يعبدوك حقّ عبادتك ، و لم يطيعوك حقّ طاعتك ) .\r\nآرى ، فرشتگان الهى با آن همه مقام و معرفتى كه دارند ، باز در شناخت عظمت پروردگار و گسترهء صفات جمال و جلال او بسيار قاصرند و به همين دليل ، اگر به فرض محال امكان داشت خدا را آنچنان كه هست ، بشناسند ، مىفهميدند كه نه عبادتى در خور شأن داشته‌اند و نه اطاعتى . و آنچه را انجام داده‌اند ذرّه‌اى ناچيز و عملى بىمقدار بوده است .\r\nاين تعبير ، از يك سو مىرساند كه هر قدر معرفت و شناخت انسان نسبت به خدا بالاتر برود ، به همان نسبت اطاعت و عبادت او بيشتر خواهد بود .\r\nو از سوى ديگر ، نشان مىدهد كه هيچ كس حقّ عبادت خدا را انجام نداده .\r\nهمانگونه كه هيچ كس حقّ معرفت او را به دست نياورده است . چرا كه انسان و فرشته - حتّى بزرگترين انسان‌ها و فرشتگان - وجودى محدودند و ذات پاك خدا از هر نظر نامحدود است و اين وجود محدود ، نه توان معرفت آن وجود لايتناهى را دارد و نه توان حقّ عبادت و اطاعت او را .\r\nتعبير به « أهواء » ( جمع هوى ) در جملهء « و استجماع أهوائهم فيك » به معناى هوا و هوس‌ها نيست ؛ بلكه به معناى عشق و علاقه است . زيرا ، اين واژه در هر دو معنا به كار مىرود .\r\nو به تعبير ديگر : گاه در علاقهء مثبت به كار مىرود و گاه در علاقه‌هاى منفى . و به هر حال ، منظور از اين جمله اين است كه : فرشتگان تمام عشق و علاقهء خود را متوجّهء ذات پاك خداوند كرده‌اند .\r\n\r\n\r\n","description":"","footnote":"\r\n( 1 ) « زروا » از مادّهء « زرى » ( بر وزن سعى ) به معناى عيب گرفتن ، يا توبيخ و سرزنش كردن است و « ازراء » نيز به همين معناست .\r\n","page_name":" 569 ","page_number":569},
  {"content":"\r\n\r\nتعبير به « قلّة غفلتهم عن أمرك » نشان مىدهد كه غفلت براى فرشتگان نيز امكان پذير است ، ولى بسيار كم و ناچيز مىباشد . و رواياتى كه دربارهء ترك اولاى بعضى از فرشتگان وارد شده ، شاهد اين مدّعاست . بنابر اين ، نيازى به توجيه تكلّف آميز بعضى از « شارحان نهج البلاغه » كه « قلّت » را به معناى « عدم » گرفته‌اند ، نيست .\r\nبه هر حال ، جايى كه فرشتگان كه هزاران هزار سال در خطّ عبادت و اطاعت خدا هستند چنين باشند ، ما با اين عبادت و اطاعت ناچيز چگونه خواهيم بود ؟ ! اين نكته نيز حائز اهميّت است كه پيامبر اكرم صلّى اللّه عليه و آله با توجّه به حديث معروف « ما عبدناك حقّ عبادتك ، و ما عرفناك حقّ معرفتك ؛ ما هرگز حقّ عبادت تو را بجا نياورديم و آنچه را شايستهء معرفت توست ، پيدا نكرديم » « 1 » . التفات به اين حقيقت - يعنى عدم معرفت و عبادت شايسته در برابر عظمت پروردگار - داشته است ؛ در حالى كه جمله‌هاى بالا در كلام على عليه السّلام نشان مىدهد كه فرشتگان توجّه به اين نكته ندارند و شايد آيهء  « وَ نَحْنُ نُسَبِّحُ بِحَمْدِكَ وَ نُقَدِّسُ لَكَ »  « 2 » نيز دليل ديگرى بر اين معنا باشد و اين برترى انسان را نسبت به فرشتگان روشن مىسازد .\r\n\r\n\r\n","description":"","footnote":"\r\n( 1 ) مرحوم علّامهء مجلسى در جلد 68 بحار الانوار ، صفحهء 23 ، حديث فوق را از پيامبر اكرم ضمن توضيحات خود براى بعضى از احاديث ، بيان فرموده است .\r\n( 2 ) سورهء بقره ، آيهء 30 .\r\n","page_name":" 570 ","page_number":570},
  {"content":"\r\n\r\n\r\nبخش سوم\r\nسبحانك خالقا و معبودا ! بحسن بلائك عند خلقك . خلقت دارا ، و جعلت فيها مأدبة : مشربا و مطعما ، و أزواجا و خدما ، و قصورا ، و أنهارا ، و زروعا ، و ثمارا ؛ ثمّ أرسلت داعيا يدعو إليها ، فلا الدّاعي أجابوا ، و لا فيما رغّبت رغبوا ، و لا إلى ما شوّقت إليه اشتاقوا . أقبلوا على جيفة قد افتضحوا بأكلها ، و اصطلحوا على حبّها ، و من عشق شيئا أعشى بصره ، و أمرض قلبه ، فهو ينظر به عين غير صحيحة ، و يسمع بأذن غير سميعة ، قد خرقت الشّهوات عقله ، و أماتت الدّنيا قلبه ، و ولهت عليها نفسه ، فهو عبد لها ، و لمن في يديه شيء منها ، حيثما زالت زال إليها ، و حيثما أقبلت أقبل عليها ؛ لا ينزجر من اللّه بزاجر ، و لا يتّعظ منه بواعظ ، و هو يرى المأخوذين على الغرّة ، حيث لا إقالة و لا رجعة ، كيف نزل بهم ما كانوا يجهلون ، و جاءهم من فراق الدّنيا ما كانوا يأمنون ، و قدموا من الآخرة على ما كانوا يوعدون .\r\nفغير موصوف ما نزل بهم .\r\n\r\nترجمه\r\n( خداوندا ) خالق و معبودى هستى پاك و منزّه ! تو را ( به خاطر نعمت‌هايى كه به آفريدگان عطا كرده‌اى ) تنزيه و ستايش مىكنم ! سرايى بزرگ آفريده‌اى ( به نام سراى آخرت ) كه در آن انواع نعمت‌ها را قرار داده‌اى : آشاميدنىها ، خوردنىها ، همسران ، خدمتكاران ، كاخ‌ها ، نهرها ، درختان بارور و ميوه‌ها . سپس دعوت كننده‌اى\r\n\r\n","description":"","footnote":"","page_name":" 571 ","page_number":571},
  {"content":"\r\n\r\nفرستاده‌اى كه مردم را به سوى آن همه نعمت فراخواند ؛ ولى نه دعوت او را اجابت كردند و نه به آنچه ترغيب فرموده‌اى ، اظهار علاقه نمودند و نه به آنچه تشويق نموده‌اى مشتاق شدند ؛ ( بلكه ) به مردارى روى آوردند كه با خوردن آن رسوا گشته‌اند ، و ( عجب اينكه ) در محبّت و دوستى آن با هم توافق كرده‌اند .\r\nآرى ! هر كس به چيزى عشق ورزد چشم او را ناتوان و قلب و فكر او را بيمار مىسازد ؛ در نتيجه با چشمى معيوب ( به همه چيز ) مىنگرد و با گوشى ناشنوا مىشنود . شهوات و خواسته‌هاى دل جامهء عقلش را دريده ، و دنيا پرستى ، قلبش را ميرانده ، و تمام وجودش شيفتهء آن شده است ؛ از اين رو او بندهء دنياست و بندهء هر كسى كه چيزى از دنيا را در دست دارد ! به هر طرف دنيا بلغزد ، او هم مىلغزد و به هر سو رو كند ، به همان سو رو مىكند . نه نهى كنندهء الهى را پذيرا مىشود و نه موعظهء هيچ واعظ ربّانى را ؛ در حالى كه با چشم خود غافلانى را مىبيند كه ناگهان در چنگال مرگ گرفتار مىشوند ؛ در آنجا كه نه تقاضاى عفو پذيرفته مىشود و نه بازگشتى وجود دارد ( آرى ! او مىبيند ) چگونه حوادث دردناكى كه از آن خبر نداشته‌اند ، بر سر آنها فرود آمده ، و دنيايى را كه جايگاه امنى مىپنداشتند ، از آنها جدا شده ، و به آنچه از آخرت به آنها وعده داده شده بود ، رسيده‌اند . ( آرى ! ) حوادثى بر سر آنها فرود آمده كه با هيچ بيانى قابل توصيف نيست ( اما اينها پند نمىگيرند ! )\r\n\r\nشرح و تفسير ترسيم گويايى از سراى ديگر\r\nامام عليه السّلام در اين بخش از خطبه ، نخست از سراى آخرت و آفرينش بهشت و نعمت‌هاى گوناگون و گرانبهاى آن سخن به ميان مىآورد ، تا مقدمّه‌اى باشد براى بحث‌هاى آيندهء اين خطبه . مىفرمايد : « ( خداوندا ! ) خالق و معبودى هستى پاك و\r\n\r\n","description":"","footnote":"","page_name":" 572 ","page_number":572},
  {"content":"\r\n\r\nمنزّه ! تو را ، ( به خاطر نعمت‌هاى نيكى كه به آفريدگان عطا كرده‌اى ) تنزيه و ستايش مىكنم ! ( سبحانك خالقا و معبودا ! بحسن بلائك عند خلقك ) « سرايى آفريده‌اى با عظمت ( به نام سراى آخرت ) كه در آن انواع نعمت‌ها قرار داده‌اى : آشاميدنىها ، خوردنىها ، همسران ، خدمتكاران ، كاخ‌ها ، نهرها ، درختان بارور و ميوه‌ها » . ( و جعلت فيها مأدبة « 1 » : مشربا و مطعما ، و أزواجا و خدما ، و قصورا ، و أنهارا ، و زروعا ، و ثمارا ) .\r\nبه يقين ، هدف از بيان همهء اينها پاك سازى انسان از رذايل اخلاقى و انواع گناهان و سوق او به سوى « قرب الى اللّه » است ؛ ولى از آنجا كه اين نعمت‌ها باعث تشويق انسان براى پيمودن اين مسير مىشود ، خداوند حكيم همهء آنها را براى بندگانش مقرّر فرموده و از آنها براى حضور بر سر اين سفرهء پربار و پر بركت دعوت نموده است .\r\nدر ادامهء سخن مىافزايد : « سپس دعوت كننده‌اى فرستادى كه مردم را به سوى آن همه نعمت دعوت كند ؛ ولى نه دعوت او را اجابت كردند و نه به آنچه ترغيب كرده‌اى ، اظهار علاقه نمودند ، و نه به آنچه تشويق نموده‌اى مشتاق شدند ! » . ( ثمّ أرسلت داعيا يدعو إليها ، فلا الدّاعي أجابوا ، و لا فيما رغّبت رغبوا ، و لا إلى ما شوّقت إليه اشتاقوا ) .\r\nنه تنها نسبت به نعمت‌هاى پاك و جاويدان سراى آخرت ، علاقه‌اى نشان نداده‌اند ، بلكه « به مردارى روى آوردند كه با خوردن آن رسوا گشته‌اند و ( عجيب اينكه ) در محبّت و دوستى آن ، با هم توافق كرده‌اند » . ( أقبلوا على جيفة « 2 » قد\r\n\r\n\r\n","description":"","footnote":"\r\n( 1 ) « مأدبة » ( به ضمّ دال و به فتح آن ) به معناى طعام و غذايى است كه براى مجلسى فراهم مىشود و ميهمانها را به سوى آن دعوت مىكنند و در اصل از مادّهء « ادب » به معناى دعوت كردن گرفته شده و به كارهاى خوب و رعايت آن « ادب » مىگويند ، چون مردم به سوى آن دعوت شده‌اند .\r\n( 2 ) « جيفه » به معناى مردار ، در اصل از مادّهء « جيف » ( اجوف يايى ) به معناى گنديدن مىباشد . لذا هر چيز تنفّر آميز را به « جيفه » تشبيه مىكنند و تشبيه دنياى مادّى و آلوده به « جيفه » در خطبهء بالا از همين روست .\r\n","page_name":" 573 ","page_number":573},
  {"content":"\r\n\r\nافتضحوا بأكلها ، و اصطلحوا على حبّها ) .\r\nبديهى است منظور امام عليه السّلام از « ارسال دعوت كننده » فرستادن پيامبران الهى - مخصوصا - پيامبر گرامى اسلام صلّى اللّه عليه و آله است و منظور از عدم اجابت دعوت ، همهء انسانها نيست ؛ بلكه اكثريّت طالبان دنيا و پيروان هوا و هوس و تاركان آخرت است .\r\nبه همين دليل ، آنها را به حيوانات درنده‌اى تشبيه مىكند كه بر سر جيفه‌اى ريخته‌اند و خود را به خاطر آن رسوا مىسازند ؛ چرا كه بوى جيفه از دهان و دست آنها استشمام مىشود و آثار جيفه و مردار گنديدهء دنيا ، در تمام وجودشان ظاهر مىگردد .\r\nاينكه امام عليه السّلام مىفرمايد : در دوستى جيفهء دنيا با هم توافق كرده‌اند ، به اين معنا نيست كه دنيا پرستان با هم جنگ ندارند ؛ بلكه دائما مانند حيواناتى كه اطراف يك مردار را مىگيرند ، به يكديگر حمله مىكنند و هر كدام پاره‌هاى جيفه را از دهان ديگران بيرون مىكشند ؛ بلكه منظور اين است كه همگى در محبّت و علاقهء به آن متّفق هستند ! تشبيه دنيا به جيفه و مردار ، تشبيهى است كه در روايات ديگر نيز وارد شده و اين تشبيه به خاطر تعفّنى است كه در باطن دنياى آلودهء به انواع ظلم‌ها و گناهان وجود دارد و يا به خاطر اين كه دنيا پرستان براى ربودن آن از يكديگر ، به جنگ و ستيز بر مىخيزند .\r\nسپس امام عليه السّلام نتيجهء اين محبّت و علاقهء شديد به دنيا را به صورت يك قاعدهء كلّى و عام بيان مىفرمايد و مىگويد : « هر كس به چيزى عشق ورزد ، چشم او را ناتوان ، و قلب و فكر او را بيمار مىسازد ؛ در نتيجه با چشمى معيوب ( به همه چيز ) مىنگرد و با گوشى ناشنوا مىشنود » . ( و من عشق « 1 » شيئا أعشى « 2 » بصره ، و أمرض\r\n\r\n\r\n","description":"","footnote":"\r\n( 1 ) « عشق » از مادّهء « عشق » ( بر وزن فكر ) به معناى علاقهء شديد به چيزى است و « عشقه » ( بر وزن ثمره ) به معناى درختى است كه سبز و با طراوت مىشود ، سپس چيزى نمىگذرد كه باريك و زرد مىگردد .\r\nبعضى گفته‌اند : عشق در اصل از همين مادّه گرفته شده است ؛ زيرا عاشق را لاغر و پژمرده مىكند .\r\n( 2 ) « أعشى » از مادّهء « عشو » ( بر وزن خشم ) به معناى ضعف چشم و ناتوانى آن است و گاه به معناى شب كورى تفسير شده است .\r\n","page_name":" 574 ","page_number":574},
  {"content":"\r\n\r\nقلبه ، فهو ينظر به عين غير صحيحة ، و يسمع بأذن غير سميعة ) .\r\nامام عليه السّلام به عنوان يك طبيب حاذق ، در اين بيان خود ، انگشت بر نقطهء اصلى درد گذارده است و آن اينكه دنيا پرستى و عشق سوزان به زرق و برق و زينت‌هاى دنياى مادّى ، نيروى داورى و قضاوت صحيح را به كلّى از انسان سلب مىكند ؛ به گونه‌اى كه تمام سعادت و خوشبختى خود را در وصول به اين دنياى مادّى مىپندارد ، از هر طريق و به هر قيمت كه باشد و جدايى از آن ، او را بىتاب و بيمار مىسازد .\r\nبديهى است كه چنين كسى نه حقّ و باطل را تشخيص مىدهد و نه مصالح و مفاسد خويش را درك مىكند . ديوانه‌وار به سوى لذّات دنيا پيش مىرود و هنگامى بيدار مىشود كه همه چيز را از دست داده است .\r\nدربارهء حقيقت عشق و آثار آن ، در بحث نكات - به خواست خدا - سخن خواهيم گفت . اكنون اين بحث را با حديثى از پيامبر اكرم صلّى اللّه عليه و آله پايان مىدهيم ، آنجا كه فرمود :\r\n« من جعل الدّنيا أكبر همّه ، فرّق اللّه عليه همّه ، و جعل فقره بين عينيه ؛ آن كسى كه مهم‌ترين فكر او دنيا باشد ، خداوند فكر او را پريشان مىسازد و فقر او را در برابر چشمانش قرار مىدهد » . « 3 » سپس در ادامهء اين سخن مىافزايد : « شهوات و خواسته‌هاى دل جامهء عقلش را دريده ، و دنياپرستى قلبش را ميرانده ، و تمام وجودش شيفتهء آن شده است ! » . ( قد خرقت الشّهوات عقله ، و أماتت الدّنيا قلبه ، و ولهت عليها نفسه ) .\r\nدر جملهء اوّل ، امام عليه السّلام عقل را به لباسى تشبيه كرده ، كه مىتواند هم حافظ انسان باشد و هم زينت او ؛ ولى شهوات جامهء زيباى عقل را پاره مىكند . در جملهء\r\n\r\n\r\n","description":"","footnote":"\r\n( 3 ) شرح نهج البلاغهء ابن ميثم بحرانى ، جلد 3 ، صفحهء 63 .\r\n","page_name":" 575 ","page_number":575},
  {"content":"\r\n\r\nدوّم ، مغلوب شدن عقل و خرد را در برابر شهوات ، به عنوان مرگ عقل معرفى مىكند و در جملهء سوّم از عشق و دلدادگى دنيا كه تمام وجود دنياپرستان را احاطه مىكند ، خبر مىدهد .\r\n« به اين ترتيب ، او بندهء دنياست و بندهء هر كسى كه چيزى از دنيا را در دست دارد .\r\nبه هر طرف دنيا بلغزد ، او هم مىلغزد و به هر سو رو كند ، به همان سو رو مىكند ! » .\r\n( فهو عبد لها ، و لمن في يديه شيء منها ، حيثما زالت زال إليها ، و حيثما أقبلت أقبل عليها ) .\r\n« اين دلباختهء به دنيا از هيچ نهى كنندهء الهى پذيرا نمىشود و موعظهء هيچ واعظ ربّانى را قبول نمىكند ؛ در حالى كه با چشم خود غافلانى را مىبيند كه ناگهان در چنگال مرگ گرفتار مىشوند ؛ در جايى كه نه تقاضاى عفو پذيرفته مىشود و نه بازگشتى وجود دارد » . ( لا ينزجر من اللّه بزاجر ، و لا يتّعظ منه بواعظ ، و هو يرى المأخوذين على الغرّة « 1 » ، حيث لا إقالة « 2 » و لا رجعة ) .\r\n« آرى ! او مىبيند چگونه حوادث دردناكى كه از آن خبر نداشتند ، بر سر آنها فرود آمده و دنيايى را كه جايگاه امنى مىپنداشتند از آنها جدا شده و به آنچه از آخرت به آنها وعده داده شده بود رسيده‌اند . ( آرى ! ) حوادثى بر سر آنها فرود آمده كه به هيچ وجه قابل توصيف نيست » . ( كيف نزل بهم ما كانوا يجهلون ، و جاءهم من فراق الدّنيا ما كانوا يأمنون ، و قدموا من الآخرة على ما كانوا يوعدون ، فغير موصوف ما نزل بهم ) .\r\n\r\n\r\n","description":"","footnote":"\r\n( 1 ) « غرّه » به معناى غفلت ، از مادّهء « غرور » كه به معناى فريب و نيرنگ است ، گرفته شده . زيرا فريب ، انسان را غافل‌گير مىكند .\r\n( 2 ) « إقاله » از مادّهء « قيل » ( بر وزن سيل ) به معناى فسخ كردن معامله و مانند آن است و گاه گفته‌اند كه : معناى اصلى آن نجات دادن كسى از سقوط است و در خطبهء مورد بحث به معناى عفو خداوند از گناهان بنده آمده است و خواب نيم روز را از اين جهت « قيلوله » مىگويند كه موجب آرامش است . و همان گونه كه فسخ كردن معاملهء كسى كه از معامله پشيمان شده است ، مايهء آرامش و راحتى اوست .\r\n","page_name":" 576 ","page_number":576},
  {"content":"\r\n\r\nآرى ، كسى كه همه روز نشانه‌هاى بىوفايى دنيا و حوادث سختى را كه براى فريب خوردگان روى مىدهد با چشم خود مىبيند ، بايد قاعدتا بيدار شود ؛ پند واعظان را بشنود و نهى زاجران را پذيرا شود ؛ ولى عشق و دلباختگى به دنيا و زرق و برق آن ، چنان چشم و گوش آنها را كور و كر كرده و عقل و فكر آنها را مسخّر ساخته كه اجازهء بيدار شدن به آن‌ها را نمىدهد .\r\n\r\nنكته عشق‌هاى مقدّس و نامقدّس\r\nدر خطبهء بالا امام عليه السّلام با تعبيرى كوتاه و گويا اشاره به يك حقيقت مهم فرموده است كه دانشمندان و عرفا و شعرا هر يك به نوبهء خود پيرامون آن سخنان فراوانى دارند .\r\nامام فرمود : « من عشق شيئا أعشى بصره ، و أمرض قلبه ، فهو ينظر به عين غير صحيحة ، و يسمع بأذن غير سميعة ؛ هر كس به چيزى عشق ورزد ، نابينايش مىكند و قلبش را بيمار مىسازد سپس با چشمى معيوب مىنگرد و با گوشى ناشنوا مىشنود » .\r\nاين چند جملهء پر معنا ما را بر آن داشت كه بحثى پيرامون عشق - اعم از عشق‌هاى مقدّس و نامقدّس - داشته باشيم . دربارهء عشق ، عظمت و شكوه عشق و يا جنون و بيمارى عشق ، سخن بسيار گفته شده و شايد كمتر كلمه‌اى باشد كه اين همه ، تعبيرها و تعريف‌هاى مختلف و متناقض دربارهء آن گفته شده باشد . بعضى از نويسندگان بزرگ آن را به قدرى بالا برده‌اند كه گفته‌اند : عشق افسر زندگى و سعادت جاودانى است ! يا اينكه : عشق معمار عالم هستى است ! در مورد انسان‌ها نيز از آثار معجزه آساى عشق سخن گفته‌اند ، كه روح انسان را توانا و دل او را زنده نگه مىدارد . يا اينكه : اصولا زندگى بدون عشق مفهومى ندارد .\r\n\r\n","description":"","footnote":"","page_name":" 577 ","page_number":577},
  {"content":"\r\n\r\nدر برابر اين تفسيرها و تعريف‌هاى زيبا ، جمعى ديگر از نويسندگان و فلاسفه ، شديدترين حملات و اتّهامات خود را نثار عشق كرده‌اند و آن را همچون يك بيمارى نفرت‌انگيز تحقير نموده‌اند . يكى از نويسندگان معروف مىگويد : عشق مانند بيمارى سرطان و نقرس است كه انسان عاقل بايد از آن فرار كند ! يكى ديگر از دانشمندان مىگويد : عشق را اگر يك نوع جنون ندانيم ، لا اقل عصاره‌اى از مغزهاى ناتوان است ! اين تفسيرهاى ضدّ و نقيض در مورد عشق به خوبى نشان مىدهد كه همهء اين انديشمندان از يك چيز سخن نمىگويند . گروهى نظرشان به عشق‌هاى مقدّسى است كه تمام وجود انسان را به رنگ خود در مىآورد و با جاذبهء بسيار نيرومندش به سوى معشوق حقيقى و خالق يكتا پيش مىبرد .\r\nو آنها كه در نكوهش آن كوشيده‌اند نظرشان به عشق‌هاى آتشين مادّى و مجازى و آلوده به انواع گناه و جنايت است كه غالبا سر از رسوايى و بدبختى و بيمارى در مىآورد .\r\nدر عشق‌هاى مجازى و مادّى نامقدّس ، انسان ديوانه‌وار به چيزى علاقه پيدا مىكند و هر چه دارد در پاى آن مىريزد . در واقع ، منظور از عشق در اين جا ، جاذبهء نيرومندى است كه دو انسان را به گناه و آلودگى و سقوط در لجنزار عصيان مىكشاند و هر چه در نكوهش آن گفته شود ، كم است .\r\nاين جاذبهء سركش ، عقل را ويران مىكند و از كار مىاندازد و انسان بر اثر آن دست به كارهاى جنون آميزى مىزند .\r\nنخستين خطر آن ، پرده افكنى بر عيب‌ها ، نقص‌ها و زشتىها است . اين گونه عاشقان بىقرار ، حتّى بدترين عيوب را با تفسيرهاى شگفت‌آور حسن معرّفى مىكنند ! نه اندرزى مىپذيرند و نه گوش به نصيحت ناصحان مىدهند و حتّى گاه به\r\n\r\n","description":"","footnote":"","page_name":" 578 ","page_number":578},
  {"content":"\r\n\r\nستيز در برابر اندرزگويان بر مىخيزند .\r\nاشخاصى كه گرفتار چنين عشق‌هاى داغ و مادّى مىشوند ، پيش خود فكر مىكنند در پرتو اين عشق دركى پيدا كرده‌اند كه ساير مردم از آن محرومند و معتقدند :\r\n اگر بر ديدهء مجنون نشينى * به غير از خوبى ليلى نبينى \r\nاين عاشقان خسته دل ، در عالمى از خيال و اوهام غوطه‌ورند و همهء ارزش‌ها در نظر آنها جابجا مىشود . آنها تنها با زبان عشق سروكار دارند و از كسانى كه با زبان علم و منطق با آنها سخن مىگويند ، بيگانه‌اند .\r\nاين عشق‌هاى آتشين مجازى ، غالبا با يك آميزش جنسى خاموش مىشود ! يكباره پرده‌ها كنار مىرود و چشم واقع بين باز مىشود ، گويى عاشق بىقرار از يك خواب عميق بيدار شده و گاه آن عشق پرشور جاى خود را به نفرت و بيزارى مىدهد ؛ چرا كه مىبيند همه چيز خود را در پاى معشوق نثار كرده و از دست داده است . اين گونه عشق‌هاى سركش ، غالبا به رسوايى مىكشد .\r\nهمان رسوايى كه بعد از بيدارى و هوشيارى قابل جبران نيست . بسيارى از جدايىها ، فرارها ، و انتحارها ، ناشى از عدم انطباق تخيّلات عاشقانه ، با زندگى واقعى انسان‌ها است .\r\nنه تنها عشق‌هاى آتشين جنسى ، بلكه عشق به مال و مقام و جاه و جلال و زرق و برق جهان مادّى نيز ، همين پىآمدها را دارد .\r\nحديثى كه از امام صادق عليه السّلام دربارهء عشق نقل شده است ، ناظر به همين معنى است . يكى از ياران آن حضرت مىگويد : دربارهء عشق ( و عاشقان ) از او سؤال كردم ، فرمود : « قلوب خلت عن ذكر اللّه ، فأذاقها اللّه حبّ غيره ؛ دلهايى است كه از ياد خدا خالى\r\n\r\n","description":"","footnote":"","page_name":" 579 ","page_number":579},
  {"content":"\r\n\r\nشده و خداوند محبّت غير خود را به آنها چشانيده است » . « 1 » در حديثى ديگرى كه از على عليه السّلام دربارهء ناتوانى عاشق از ديدن حقايق نقل شده ، مىخوانيم : « عين المحبّ عميّة عن معايب المحبوب ، و أذنه صمّاء عن قبح مساويه ؛ چشم محب و عاشق ، از ديدن عيوب محبوب نابينا و گوشش از شنيدن كاستىهاى او ناشنواست » . « 2 » و اينكه در بعضى از احاديث از رسول خدا صلّى اللّه عليه و آله آمده است : « من عشق فعفّ ثمّ مات ، مات شهيدا ؛ كسى كه عاشق شود و عفّت پيشه كند ، سپس ( با همين حال پارسايى ) از دنيا برود ، شهيد از دنيا رفته است » . « 3 » اشاره به همينگونه عشق‌هاى آلودهء مجازى است .\r\nهمچنين حديث ديگرى كه از آن حضرت نقل شده است كه فرمود : « من عشق و كتم و عفّ و صبر ، غفر اللّه له ، و أدخله الجنّة ؛ كسى كه عاشق شود و كتمان كند و پارسايى و شكيبايى پيشه كند ، خداوند گناهان او را مىبخشد و او را وارد بهشت مىكند » . « 4 » ولى به عكس ، در عشق‌هاى حقيقى و مقدّس ، روح انسان صفا و نورانيّت فوق العاده‌اى پيدا مىكند و همه چيز را جز معشوق حقيقى - كه مظهر كمال مطلق است - به فراموشى مىسپارد و تحمّل تمام شدايد را براى رسيدن به وصال او و برخوردار شدن از جذبه‌هاى عنايت و لطفش آسان مىشمرد و هنگامى كه « در بيابان به شوق كعبه قدم مىگذارد ، از سرزنش‌هاى خار مغيلان غمى به دل راه نمىدهد » .\r\nهمانگونه كه در حديث قدسى آمده است : « إذا كان الغالب على العبد الإشتغال بي جعلت بغيته و لذّته في ذكري ، فإذا جعلت بغيته و لذّته في ذكري ، عشقني و عشقته ،\r\n\r\n\r\n","description":"","footnote":"\r\n( 1 ) بحار الانوار ، جلد 70 ، صفحهء 158 .\r\n( 2 ) غرر الحكم ، شمارهء 6314 .\r\n( 3 ) كنزز العمّال ، حديث 6999 .\r\n( 4 ) همان مدرك ، حديث 7002 .\r\n","page_name":" 580 ","page_number":580},
  {"content":"\r\n\r\nفإذا عشقني رفعت الحجاب فيما بيني و بينه ؛ هنگامى كه بندهء من توجّه به من پيدا كند ، آرزو و لذّتش را در ذكر خودم قرار مىدهم و هنگامى كه آرزو و لذّتش در ذكر من باشد ، به من عشق مىورزد و من هم به او عشق مىورزم و هنگامى كه به من عشق ورزد حجاب ميان خودم و او را بر مىدارم ، ( تا به مقام شهود نائل گردد ) » « 1 » .\r\nعشق به خدا و اولياء اللّه و همچنين عشق به ارزش‌هاى و الا ، يا به تعبير ديگر :\r\nمحبّت و علاقهء شديد و سوزان به اين امور ، همواره چراغ راه اولياء اللّه و شهيدان پاك باخته و عارفان دل سوخته و عالمانى كه آثار علمى بزرگى از خود نشان داده‌اند ، بوده است و در يك كلمه ، راههاى پرپيچ و خم تكامل را ، بدون مركب عشق نمىتوان پيمود .\r\nزمزمه‌هاى امير مؤمنان در دل شب و دعاى پر معناى « صباح » در صبحگاهان و بندبند دعاى « كميل » و راز و نياز امام حسين عليه السّلام در روز عرفه در بيابان عرفات و مناجات‌هاى پانزده‌گانهء امام سجّاد عليه السّلام و تمام « صحيفهء سجاديّه » و زمزمهء عاشقانهء منتظران حضرت مهدى عليه السّلام به هنگام خواندن دعاى « ندبه » همه و همه آثار گرانبهايى است از اين عشق مقدّس .\r\nاز آنچه گفتيم روشن شد كه اگر بعضى از دانشمندان روى كلمهء « عشق » حسّاسيت منفى شديدى دارند ، به خاطر مشاهدهء عشق‌هاى نامقدّس و هوس آلود و گناه خيز است و گرنه عشق مقدّس ، نيرومندترين عامل حركت به سوى خداوند و ارزش‌هاى والاى انسانى است .\r\nو اينكه بعضى تصوّر مىكنند واژهء « عشق » در كلمات معصومين نيامده است ، اشتباه بزرگى است . زيرا ، هم در روايات نبوى و هم در روايات معصومين ديده مىشود .\r\n\r\n\r\n","description":"","footnote":"\r\n( 1 ) كنز العمّال ، جلد 1 ، صفحهء 433 ، حديث 1772 .\r\n","page_name":" 581 ","page_number":581},
  {"content":"\r\n\r\nاز جمله مرحوم كلينى در حديثى از پيامبر اكرم صلّى اللّه عليه و آله نقل مىكند كه فرمود :\r\n« أفضل النّاس من عشق العبادة فعانقها ، و أحبّها بقلبه ، و باشرها بجسده و تفرّغ لها ؛ برترين مردم كسى است كه عاشق عبادت باشد ؛ آن را در آغوش بگيرد و با قلبش آن را دوست داشته باشد و با جسدش آن را لمس كند و خود را فارغ البال براى آن قرار بدهد » . « 1 » در حديث نبوى ديگرى دربارهء سلمان مىخوانيم : « إنّ الجنّة لأعشق لسلمان من سلمان للجنّة ؛ بيش از آنچه سلمان به بهشت عشق مىورزد ، بهشت عاشق سلمان است » . « 2 » مرحوم علّامهء مجلسى در ذيل حديث اوّل بيانى دارد كه مىفرمايد : « عشق به معناى افراط در محبّت است و گاه تصوّر كرده‌اند كه مخصوص به امور باطله مىباشد و در محبّت به خدا و آنچه مربوط به اوست به كار نمىرود ؛ ولى اين روايت نشان مىدهد كه چنين نيست ، هر چند احتياط آن است واژه‌هاى مشتقّ آن ( عاشق و معشوق ) را در مورد خداوند به كار نبريم ، بنابر اين كه اسماء اللّه توفيقى باشد » . « 3 »\r\n\r\n\r\n","description":"","footnote":"\r\n( 1 ) كافى ، جلد 2 ، صفحهء 83 ، حديث 3 ، باب العبادة .\r\n( 2 ) بحار الانوار ، جلد 22 ، صفحهء 341 .\r\n( 3 ) بحار الانوار ، جلد 67 ، صفحهء 253 .\r\n","page_name":" 582 ","page_number":582},
  {"content":"\r\n\r\n\r\nبخش چهارم\r\nاجتمعت عليهم سكرة الموت و حسرة الفوت ، ففترت لها أطرافهم ، و تغيّرت لها ألوانهم ، ثمّ ازداد الموت فيهم ولوجا ، فحيل بين أحدهم و بين منطقه ، و إنّه لبين أهله ينظر ببصره ، و يسمع بأذنه ، على صحّة من عقله ، و بقاء من لبّه ، يفكّر فيم أفنى عمره ، و فيم أذهب دهره ! و يتذكّر أموالا جمعها ، أغمض في مطالبها ، و أخذها من مصرّحاتها و مشتبهاتها ، قد لزمته تبعات جمعها ، و أشرف على فراقها ، تبقى لمن وراءه ينعمون فيها ، و يتمتّعون بها ، فيكون المهنأ لغيره ، و العبء على ظهره . و المرء قد غلقت رهونه بها ، فهو يعضّ يده ندامة على ما أصحر له عند الموت من أمره ، و يزهد فيما كان يرغب فيه أيّام عمره ، و يتمنّى أنّ الّذي كان يغبطه بها و يحسده عليها قد حازها دونه ! فلم يزل الموت يبالغ في جسده حتّى خالط لسانه سمعه ، فصار بين أهله لا ينطق بلسانه ، و لا يسمع بسمعه : يردّد طرفه بالنّظر في وجوههم ، يرى حركات ألسنتهم ، و لا يسمع رجع كلامهم .\r\nثمّ ازداد زاد الموت التياطا به ، فقبض بصره كما قبض سمعه ، و خرجت الرّوح من جسده ، فصار جيفة بين أهله ، قد أوحشوا من جانبه ، و تباعدوا من قربه . لا يسعد باكيا ، و لا يجيب داعيا . ثمّ حملوه إلى مخطّ في الأرض ، فأسلموه فيه إلى عمله ، و انقطعوا عن زورته .\r\n\r\n","description":"","footnote":"","page_name":" 583 ","page_number":583},
  {"content":"\r\n\r\n\r\nترجمه\r\n( آرى ) شدائد و سكرات مرگ ، و حسرت از دست دادن ( همه چيز ) بر آنها هجوم آورده ، و به خاطر آن ، اعضاى پيكرشان سست مىشود و در برابر آن ، رنگ خود را مىبازند ؛ سپس مرگ تدريجا در آنها نفوذ مىكند و بين آنها و زبانشان جدايى مىافكند ، در حالى كه ميان خانوادهء خود قرار دارد و با چشم خود به آنها نگاه مىكند ، با گوش سخنانشان را مىشنود ، عقلش سالم و فكرش برجا است . ( در اين هنگام ، از خواب غفلت بيدار مىشود : ) فكر مىكند كه عمرش را براى چه چيزهايى بر باد داده و روزگارش را در چه راهى سپرى نموده است . به ياد ثروت‌هايى مىافتد كه گردآورى كرده ؛ در جمع آن چشم بر هم گذارده و از حلال و حرام و مشكوك ( هر چه به دستش آمده ) در اختيار گرفته است ، گناه جمع آورى آن ، بر دامانش نشسته ، و هنگام جدايى از آن رسيده است ! ( آرى ! ) اين اموال براى بازماندگان او به جاى مىماند و از آن بهره مىگيرند و متنعّم مىشوند ! لذّت و آسايش آن براى ديگران است و سنگينى گناهانش بر دوش او ! و او گروگان اين اموال است . اين در حالى است كه به خاطر امورى كه به هنگام مرگ براى او روشن شده ، دست خود را از پشيمانى مىگزد ( و انگشت ندامت به دندان مىگيرد ! ) نسبت به آنچه در تمام عمر به آن علاقه داشت ، بىاعتنا مىشود و آرزو مىكند اى كاش اين اموال به دست آن كس مىرسيد كه در گذشته به ثروت او غبطه مىخورد و بر آن حسد مىورزيد ، ( تا و بال جانش نگردد ) .\r\nسپس مرگ همچنان در وجود او پيشروى مىكند ، تا آنجا كه گوشش همچون زبانش از كار مىافتد ؛ به طورى كه در ميان خانواده‌اش نه زبان سخن گفتن دارد و نه گوش براى شنيدن . پيوسته به صورت آنها نگاه مىكند ، حركات زبانشان را مىبيند ، ولى صداى آنان را نمىشنود .\r\n\r\n","description":"","footnote":"","page_name":" 584 ","page_number":584},
  {"content":"\r\n\r\nسپس چنگال مرگ در او بيشتر فرو مىرود ! چشمش نيز همانند گوشش از كار مىافتد و روح او از بدنش براى هميشه خارج مىشود . در اين هنگام ، به صورت مردارى در ميان خانواده‌اش قرار مىگيرد ، كه از نشستن نزد او وحشت مىكنند و از او فاصله مىگيرند .\r\n( فرياد سوگواران بر مىخيزد ، ) ولى نمىتواند سوگوارانش را يارى دهد و نه به كسى كه او را صدا مىزند ، پاسخ گويد . سرانجام او را به سوى گودالى در درون زمين حمل مىكنند ؛ او را به دست عملش مىسپارند و براى هميشه از ديدارش چشم مىپوشند !\r\n\r\nشرح و تفسير مراحل تكان دهندهء مرگ\r\nآنچه در اين فراز از خطبه مىبينيد شرح بسيار گويا و تكان دهنده‌اى است براى آنچه امام عليه السّلام در آخرين جملهء فراز گذشته - كه مربوط به سكرات موت بود - بيان فرموده است .\r\nنخست مىفرمايد : « سكرات و شدايد مرگ و حسرت از دست دادن همه چيز ، بر آنها هجوم آورده است » . ( اجتمعت عليهم سكرة الموت و حسرة الفوت ) .\r\nدر واقع دو هجوم سنگين در آستانهء مرگ به انسان مىشود ؛ نخست : هجوم سكرات موت است ، و آن حالتى است شبيه به گيجى مستى كه بر اثر فرا رسيدن مرگ ، به انسان دست مىدهد و گاه بر عقل او چيره مىشود و او را در اضطراب و ناآرامى فوق العاده‌اى فرو مىبرد .\r\nو ديگر : حسرت از دست دادن تمام چيزهايى است كه در يك عمر طولانى براى گردآورى آنها زحمت كشيده و رنج‌ها تحمّل نموده است . امورى كه سخت به آن\r\n\r\n","description":"","footnote":"","page_name":" 585 ","page_number":585},
  {"content":"\r\n\r\nدلبستگى دارد و گويى جزو وجود او شده است و در يك لحظه مىبيند ، بايد با همهء آنها وداع كند و بگذارد و بگذرد ، و اين بر هيجان و ناآرامى شديد او مىافزايد .\r\nسپس به شرح آن سكرات پرداخته مىفرمايد : « به خاطر آن ، اعضا و پيكرشان سست مىشود و در برابر آن رنگ خود را مىبازند ؛ سپس مرگ تدريجا در آنها نفوذ مىكند و ميان آنها و زبانشان جدايى مىافكند ؛ در حالى كه ميان خانوادهء خود قرار دارند ؛ با چشم خود به آنها نگاه مىكنند و با گوش سخنانشان را مىشنوند و عقلشان سالم و فكرشان برجاست » . ( ففترت لها أطرافهم ، و تغيّرت لها ألوانهم ، ثمّ ازداد الموت فيهم ولوجا ، فحيل بين أحدهم و بين منطقه ، و إنّه لبين أهله ينظر ببصره ، و يسمع بأذنه ، على صحّة من عقله ، و بقاء من لبّه ) .\r\nاز اين تعبير به خوبى استفاده مىشود كه معمولا اوّلين چيزى كه از كار مىافتد زبان است . همان زبانى كه بزرگترين سرمايهء انسان براى حلّ مشكلات اوست و چه دردناك است كه انسان با چشم ببيند و با گوش بشنود و عقل او سالم باشد ، ولى نتواند كمترين سخنى بر زبان جارى كند و خواسته‌هاى خود را شرح دهد .\r\nيكى از شارحان نهج البلاغه در اين جا مثالى از تورات دربارهء مرگ نقل كرده است كه بسيار گويا است . مىگويد : مرگ همچون درخت پر خارى است كه در تمام بدن انسان فرو رود و هر خارى ( همچون قلّاب ) به يكى از رگ‌ها و عصب‌ها بند شود و يك مرتبه انسان قوى و نيرومندى آن درخت را از بدن جدا كند و تمام عروق و اعصاب را پاره پاره سازد . « 1 » سپس در ادامهء اين سخن مىفرمايد : « ( در اين هنگام كه سيلى سكرات بر صورت او نواخته مىشود ، از خواب غفلت بيدار مىگردد و عميقا به فكر فرو مىرود ) فكر مىكند كه عمرش را براى چه چيزهايى بر باد داده ، و روزگارش را در چه راهى سپرى\r\n\r\n\r\n","description":"","footnote":"\r\n( 1 ) شرح ابن ميثم ، جلد 3 ، صفحهء 164 .\r\n","page_name":" 586 ","page_number":586},
  {"content":"\r\n\r\nنموده است ! » . ( يفكّر فيم أفنى عمره ، و فيم أذهب دهره ! ) .\r\n« به ياد ثروت‌هايى مىافتد كه گردآورى كرده است ؛ در جمع آورى آن چشم بر هم گذارده و از حلال و حرام و مشكوك ( هر چه به دستش آمده ) در اختيار گرفته است ، و گناه جمع آورى آن بر دامان او نشسته و هنگام جدايى از آن فرا رسيده است » . ( و يتذكّر أموالا جمعها ، أغمض « 1 » في مطالبها ، و أخذها من مصرّحاتها و مشتبهاتها ، قد لزمته تبعات جمعها ، و أشرف على فراقها ) .\r\nآرى او بيدار مىشود و نخستين كابوسى كه بر وجود او سايه مىافكند كابوس اموال اوست ! اموالى كه به خاطر دلباختگى و دلبستگى به دنيا در فكر حلال و حرام آن نبود ؛ يا با توجيهات نادرست ، اجازهء تملّك آن را به خود داده است . حال كه پرده‌ها كنار مىرود ، مىبيند چه بار سنگينى بر دوش او از حقوق اللّه و حقوق النّاس قرار گرفته و از همه بدتر اينكه راهى براى نجات از آن نيست . زبان گويايى براى بيان اين مشكل ندارد و به فرض كه بيان كند ، گوش شنوايى وجود ندارد ! چه اينكه غالبا اطرافيان و وارثان نيز به همين درد گرفتارند و اگر چيزى بگويد ، مىگويند :\r\n« هذيان مىگويد و عقل و هوش خود را از دست داده است ! » تا به راحتى بتوانند اموال او را تصاحب كنند .\r\nبدبختى واقعى اينجاست كه زحمت گردآورى آن اموال و تبعات و مسئوليّت‌هاى الهى همه بر دوش او سنگينى مىكند ، ولى او ناچار است از همه چشم بپوشد و ديگران از آن بهره‌گيرند .\r\nلذا در ادامهء اين سخن مىفرمايد : « اين اموال براى بازماندگان او به جاى مىماند و از آن بهره مىگيرند و متنّعم مىشوند . لذّت و آسايش آن براى ديگران است و سنگينى گناهانش بر دوش او ! و او گروگان اين اموال است ! » ( تبقى لمن وراءه\r\n\r\n\r\n","description":"","footnote":"\r\n( 1 ) « أغمض » از مادّهء « غمض » ( بر وزن نبض ) در اصل به معناى قرار گرفتن پلك‌هاى چشم بر روى يكديگر است . سپس به هر گونه تساهل و تغافل و چشم پوشى اطلاق شده است .\r\n","page_name":" 587 ","page_number":587},
  {"content":"\r\n\r\nينعمون فيها ، و يتمتّعون بها ، فيكون المهنأ لغيره ، و العبء « 1 » على ظهره . و المرء قد غلقت رهونه « 2 » بها ) .\r\nتعبير به « رهون » در جملهء اخير اشاره به اين است كه او در گرو اموال حرامى است كه از ديگران گرفته ، كه تا گروگان را نپردازد خلاصى و رهايى نمىيابد .\r\nچه دردناك است ! كه انسان در يك لحظه ، به كاخ‌هاى زيبا ، وسايل پذيرايى گوناگون ، لباس‌هاىگران قيمت و رنگارنگ ، مركب‌هاى سوارى پر قيمت و سرمايه‌ها و اموال متراكم شده نظر بيفكند كه عمرى براى تهيّهء آن زحمت كشيد و خون جگر خورد و بدون هيچ عوض و پاداشى همه را به ديگران مىسپارد و از آن دردناكتر ! اينكه حساب و مسئوليّت‌هايش بر دوش اوست و لذّاتش نصيب ديگران . ولى افسوس كه دير هنگام بيدار شد و راهى براى جبران مافات نيست و جز حسرت و اندوه نصيبى ندارد .\r\nبه همين دليل در جملهء بعد مىفرمايد : « او در اين حال ، به خاطر امورى كه به هنگام مرگ براى او روشن شده ، دست خود را از پشيمانى مىگزد ( و انگشت ندامت به دندان مىگيرد ! ) و نسبت به آنچه در تمام عمر به آن علاقه داشت ، بىاعتنا مىشود ! » ( فهو يعضّ يده ندامة على ما أصحر « 3 » له عند الموت من أمره ، و يزهد فيما كان يرغب فيه أيّام عمره ) .\r\nدر اين حال او به ياد اين مطلب مىافتد كه در دوران زندگى غالبا در برابر\r\n\r\n\r\n","description":"","footnote":"\r\n( 1 ) « عبء » به معناى ثقل و سنگينى است و ريشه اصلى آن « عبء » ( بر وزن فرد ) به معناى مهيّا ساختن است .\r\n( 2 ) « رهون » جمع « رهن » به معناى گروگان و محبوس شدن هر چيزى است و آن وثيقه‌اى است كه معمولا در برابر وام داده مىشود كه تا وام پرداخت نشود وثيقه آزاد نخواهد شد و جملهء « و المرء قد غلقت رهونه بها » اشاره به اين است كه تمام وثيقه‌هاى معنوى وجود انسان گويى گروگان اموال او مىشود ؛ اموالى كه حلال و حرام در آن به هم آميخته است . سعادت انسان ، نجات او و سرنوشت آيندهء او همه در گرو آن است .\r\n( 3 ) « أصحر » به معناى خارج شدن به سوى صحراست و چون در بيابان همه چيز ظاهر و آشكار مىشود به خلاف كوچه‌ها و پس كوچه‌هاى شهر ، اين واژه به معناى اظهار و آشكار ساختن آمده است .\r\n","page_name":" 588 ","page_number":588},
  {"content":"\r\n\r\nحسودان قرار داشت ؛ حسودانى مىخواستند اموال و ثروت‌ها را به چنگ آورند و به او اجازهء تملّك آنها را ندهند ، ولى او با زيركى و تلاش و فعاليّت ، جلو آنها را گرفت و به آنها اجازه نداد ثروت‌هايى كه مىبايست نصيب او بشود ، به چنگ حسودانش بيفتد ؛ ولى اكنون كه سرنوشت خود و اموال خود را در آستانهء مرگ مىبيند : « آرزو مىكند اى كاش اين اموال به دست آن كس مىرسيد كه در گذشته به ثروت او غبطه مىخورد و بر آن حسد مىورزيد ( تا و بال جانش نگردد ) » . ( و يتمنّى أنّ الّذي كان يغبطه بها و يحسده عليها قد حازها دونه ! ) .\r\nسپس امام عليه السّلام به بيان مرحلهء پايانى عمر و نقطهء نهايى زندگى مىپردازد و با تعبيراتى تكان دهنده چنان ترسيمى از اين مرحله مىكنند كه هر شنونده‌اى را تحت تأثير قرار مىدهد ؛ گويى خود را در آن حال مىبيند كه مىخواهد با زندگى وداع گويد ؛ مىفرمايد : « سپس مرگ همچنان در وجود او پيشروى مىكند تا آنجا كه گوشش همچون زبانش از كار مىافتد ؛ به طورى كه در ميان خانواده‌اش نه زبان براى سخن گفتن دارد ، و نه گوش براى شنيدن » . ( فلم يزل الموت يبالغ في جسده حتّى خالط لسانه سمعه ، فصار بين أهله لا ينطق بلسانه ، و لا يسمع بسمعه ) .\r\nآرى ! اعضاى اصلى او يكى بعد از ديگرى از كار مىافتد ؛ نه زبان گويايى باقى مانده و نه گوش شنوايى . در اين حال : « پيوسته به صورت خانواده‌اش مىنگرد .\r\nحركات زبانشان را مىبيند ، ولى صداى آنان را نمىشنود ! » . ( يردّد طرفه بالنّظر في وجوههم ، يرى حركات ألسنتهم ، و لا يسمع رجع كلامهم ) .\r\nچه دردناك است كه با چشم سخن گفتن آنها را مىبيند ، ولى با گوش پيام آنها را نمىشنود . آنها مىكوشند با او ارتباطى برقرار كنند ، ولى او قدرت بر ارتباط گرفتن با آنان را ندارد ! در ادامه مىافزايد : « سپس چنگال مرگ در او بيشتر فرو مىرود ؛ چشمش نيز\r\n\r\n","description":"","footnote":"","page_name":" 589 ","page_number":589},
  {"content":"\r\n\r\nهمانند گوشش از كار مىافتد . ( آرى چشم را براى هميشه فرو مىبندد ) و روح او از بدنش براى هميشه خارج مىشود » . ( ثمّ ازداد الموت التياطا « 1 » به ، فقبض بصره كما قبض سمعه ، و خرجت الرّوح من جسده ) .\r\n« در اين هنگام به صورت مردارى در ميان خانواده‌اش قرار مىگيرد كه از نشستن نزد او وحشت مىكنند و از او فاصله مىگيرند ( فرياد سوگواران بر مىخيزد ؛ ) ولى نه مىتواند سوگوارانش را يارى دهد ، و نه كسى را كه او را صدا مىزند پاسخ گويد » .\r\n( فصار جيفة بين أهله ، قد أوحشوا من جانبه ، و تباعدوا من قربه ، لا يسعد باكيا ، و لا يجيب داعيا ) .\r\n« سرانجام او را به سوى گودالى در درون زمين حمل مىكنند ؛ او را به دست عملش مىسپارند و براى هميشه از ديدارش چشم مىپوشند ! » . ( ثمّ حملوه إلى مخطّ « 2 » في الأرض ، فأسلموه فيه إلى عمله ، و انقطعوا عن زورته « 3 » ) .\r\nساليان دراز در ميان خانواده‌اش مىگفتند و مىخنديدند و مىجوشيدند و مىخروشيدند و دورى از يكديگر را تحمّل نمىكردند ؛ ولى بعد از فرا رسيدن مرگ يك ساعت ماندن در كنار او را تحمّل نخواهند كرد ! گويى هميشه از آنها بيگانه و آنها نيز از او بيگانه بوده‌اند .\r\n\r\nنكته لحظهء هولناك جان دادن\r\nدر طول زندگى انسان ، لحظه‌اى دردناك‌تر و غم انگيزتر از لحظهء جان دادن نيست .\r\n\r\n\r\n","description":"","footnote":"\r\n( 1 ) « التياط » از مادّهء « ليط » ( بر وزن ليل ) به معناى چسبيدن و آميختن به چيزى است .\r\n( 2 ) « مخطّ » به معناى شكاف و گودال است و به قبر نيز اطلاق مىكنند ؛ زيرا قبلا خطّى مىكشند ، سپس آن را مىشكافند .\r\n( 3 ) « زوره » از مادّهء « زيارت » و به همان معناست .\r\n","page_name":" 590 ","page_number":590},
  {"content":"\r\n\r\nلحظهء پايان گرفتن آرزوها ! لحظهء چشم پوشى از تمام فرآورده‌هاى زندگى ! لحظهء جدا شدن از دوستان و بستگان و فرزندان ! لحظهء وداع با دنيا و با هر چه در دنياست ! و بالأخره لحظهء انتقال به جهانى تازه كه ممكن است آميخته با مشكلات عظيم و پىآمدهاى بسيار دردناكى باشد .\r\nامام عليه السّلام در خطبهء بالا چنان ترسيمى از پايان زندگى و مرگ به صورت لحظه به لحظه فرموده است كه هر خواننده‌اى آن را در مقابل خود مجسّم مىبيند و در جريان شرايط هولناك آن قرار مىگيرد .\r\nامام عليه السّلام با تعبيراتى تكان دهنده انسان‌هايى را كه از اين لحظهء فوق العاده غم‌انگيز غافلند بيدار مىكند ، تا قبل از فرا رسيدن زمانى كه راه برگشت و جبران و تدارك نيست ، به فكر خود باشند و زاد و توشهء لازم را براى اين سفر خوفناك و طولانى فراهم سازند .\r\nاما نبايد فراموش كرد گروهى از اولياء اللّه و پاكان و نيكان هستند كه بر چهرهء مرگ لبخند مىزنند و تنگاتنگ آن را در آغوش مىگيرند ؛ چرا كه معتقدند : مرگ تنها جامهء رنگارنگى را از آنها مىگيرد و آنها جانى جاودان به دست مىآورند و به تعبير ديگر : سكرات موت و حوادث هولناك لحظهء جان دادن ، بستگى به نيّت و عمل انسان دارد كه مىتواند آن لحظه را به صورت دردناك‌ترين لحظات عمر ، يا زيباترين لحظات زندگى در آورد .\r\n\r\n","description":"","footnote":"","page_name":" 591 ","page_number":591},
  {"content":"\r\n . \r\n","description":"","footnote":"","page_name":" 592 ","page_number":592},
  {"content":"\r\n\r\n\r\nبخش پنجم\r\nحتّى إذا بلغ الكتاب أجله ، و الأمر مقاديره ، و ألحق آخر الخلق بأوّله ، و جاء من أمر اللّه ما يريده من تجديد خلقه ، أماد السّماء و فطرها ، و أرجّ الأرض و أرجفها ، و قلع جبالها و نسفها ، و دكّ بعضها بعضا من هيبة جلالته و مخوف سطوته ، و أخرج من فيها ، فجدّدهم بعد إخلاقهم ، و جمعهم بعد تفرّقهم ، ثمّ ميّزهم لما يريده من مسألتهم عن خفايا الأعمال و خبايا الأفعال ، و جعلهم فريقين : أنعم على هؤلاء و انتقم من هؤلاء .\r\n\r\nترجمه\r\nاين وضع ( مرگ و ميرهاى آدمى ) همچنان ادامه مىيابد تا عمر جهان پايان گيرد و مقدّرات به انتها رسد ، و آخرين مخلوقات به نخستين آنها ملحق گردد ( و همه بميرند ) و فرمان خدا براى بازگشت مخلوقات كه اراده كرده است صادر گردد . در اين هنگام آسمان ( كرات آسمانى ) را به حركت در مىآورد و از هم مىشكافد ؛ زمين را به لرزه در آورده و به سختى تكان مىدهد ؛ كوهها را از جا كنده ، به هر سو پرتاب مىكند و آنها از هيبت جلال و خوف سطوتش به يكديگر كوبيده شده ، متلاشى مىگردند . ( بعد از اين انقلاب‌هاى عظيم ) خداوند تمام كسانى را كه در دل خاك آرميده‌اند ، بيرون مىآورد و پس از فرسودگى ، نوسازى مىكند ، و بعد از پراكندگى آنها را جمع مىنمايد ؛ سپس آنها را براى سؤال از اعمال مخفى و افعال پنهانى از هم جدا ساخته ، به دو گروه تقسيم مىكند : به اين گروه ( نيكان و پاكان ) نعمت مىبخشد و آن گروه ( بدان ) را مجازات مىكند .\r\n\r\n","description":"","footnote":"","page_name":" 593 ","page_number":593},
  {"content":"\r\n\r\n\r\nشرح و تفسير رستاخيز انسانها\r\nبا توجّه به بحث‌هايى كه امام عليه السّلام در قسمت‌هاى پيشين خطبه ، در مورد زندگى پر غوغاى دنياپرستان و سپس لحظات پايانى عمر انسان با تمام مشكلات طاقت‌فرسا و حوادث دردناكش كرد ، در اين بخش از خطبه به بحث از مرحلهء ديگرى مىپردازد و آن قيامت ، رستاخيز و حساب و كتاب است و با اين بخش ، بحث را دربارهء سرنوشت انسان ، كامل مىسازد و دورنماى گويا و آموزنده‌اى در پيش روى انسان‌ها مىگذارد ؛ به اين منظور كه تا فرصتى باقى است ، بيدار شوند و صراط مستقيم را از جاده‌هاى انحرافى بشناسند .\r\nمىفرمايد : « اين وضع همچنان ادامه مىيابد ، تا عمر جهان پايان گيرد و مقدّرات به انتها برسد و آخرين مخلوقات ، به نخستين آنها ، ملحق گردد ( همه بميرند ) و فرمان خدا براى تجديد خلقت كه اراده كرده است ، صادر گردد » . ( حتّى إذا بلغ الكتاب أجله ، و الأمر مقاديره ، و ألحق آخر الخلق بأوّله ، و جاء من أمر اللّه ما يريده من تجديد خلقه ) .\r\nآرى ! زندگى انسان در اين دنيا هدف نهايى نيست ، بلكه مقدّمه‌اى است براى زندگى در جهان ديگر ، كه جاودانى و مقصد نهايى خلقت است .\r\n« در اين هنگام آسمان ( كرات آسمانى ) را به حركت در مىآورد و از هم مىشكافد ؛ زمين را به لرزه در آورده ، به سختى تكان مىدهد ؛ كوهها را از جا كنده و به هر سو پرتاب مىكند ، و آنها از هيبت جلال و خوف سطوتش به يكديگر كوبيده شده ، و متلاشى مىگردد ! » ( أماد « 1 » السّماء و فطرها ، و أرجّ « 2 » الأرض و أرجفها « 3 » ، و قلع\r\n\r\n\r\n","description":"","footnote":"\r\n( 1 ) « أماد » از مادّهء « ميد » ( بر وزن صيد ) به معناى تحرّك و اضطراب است ؛ بنابر اين « أماد » به معناى به حركت در آوردن ، توأم با تكان دادن است .\r\n( 2 ) « أرجّ » از مادّهء « رجّ » ( بر وزن حجّ ) گرفته شده كه به معناى حركت دادن شديد است .\r\n( 3 ) « أرجف » از مادّهء « رجف » ( بر وزن كشف ) به معناى اضطراب و لرزهء شديد است و اخبار فتنه‌انگيز را از آن جهت « اراجيف » گويند كه مايهء اضطراب جامعه است .\r\n","page_name":" 594 ","page_number":594},
  {"content":"\r\n\r\nجبالها و نسفها « 1 » ، و دكّ « 2 » بعضها بعضا من هيبة جلالته و مخوف سطوته ) .\r\nبه اين ترتيب ، انفجار عظيمى در آسمان‌ها و زمين به وقوع مىپيوندد و جهان مادّه به طور كامل ويران مىشود و همانگونه كه قرآن مىگويد ، بر ويرانه‌هاى آن جهان نوينى ايجاد مىشود كه رستاخيز در آن واقع خواهد شد : «  « يَوْمَ تُبَدَّلُ الْأَرْضُ غَيْرَ الْأَرْضِ وَ السَّماواتُ وَ بَرَزُوا لِلَّهِ الْواحِدِ الْقَهَّارِ »  ؛ در آن روز كه اين زمين به زمينى ديگر و آسمان‌ها به آسمان‌هاى ديگرى مبدّل مىشود و آنها ( انسان‌ها ) در پيشگاه خداوند واحد قهّار ظاهر مىشوند » . « 3 » در واقع سخنان امام عليه السّلام در اين جمله‌هاى كوتاه و پر معنا بر گرفته از قرآن مجيد است و عصارهء چيزى است كه در قرآن به صورت گسترده آمده است .\r\nو دربارهء آسمان مىفرمايد : «    « إِذَا السَّماءُ انْفَطَرَتْ وَ إِذَا الْكَواكِبُ انْتَثَرَتْ »    ؛ هنگامى كه آسمان از هم شكافته شود و ستارگان پراكنده شوند و فرود ريزند » . « 4 » و نيز در مورد زمين مىفرمايد : «    « إِذا رُجَّتِ الْأَرْضُ رَجًّا وَ بُسَّتِ الْجِبالُ بَسًّا فَكانَتْ هَباءً مُنْبَثًّا »    ؛ هنگامى كه زمين به شدّت به لرزه در مىآيد و كوهها درهم كوبيده مىشود و به صورت غبار پراكنده‌اى در مىآيد » . « 5 » و نيز مىفرمايد : «   « يَوْمَ تَرْجُفُ الرَّاجِفَةُ تَتْبَعُهَا الرَّادِفَةُ »   ؛ آن روز كه زلزله‌هاى هولناك همه چيز را مىلرزاند و به دنبال آن دوّمين حادثه ( صيحهء عظيم محشر ) رخ مىدهد » . « 6 » در ادامهء اين سخن مىفرمايد : « بعد از اين انقلاب‌هاى عظيم و حوادث كوبنده و\r\n\r\n\r\n","description":"","footnote":"\r\n( 1 ) « نسف » از مادّهء « نسف » ( بر وزن حذف ) در اصل به معناى ريختن دانه‌هاى غذايى در غربال و تكان دادن و باد دادن آن است تا پوست از دانه جدا شود . در اينجا به معناى متلاشى و خرد كردن كوههاست .\r\n( 2 ) « دكّ » در اصل به معناى زمين صاف و هموار است و از آنجا كه براى صاف كردن زمين ناهموار بايد آن را درهم كوبيد ، اين واژه در بسيارى از موارد به معناى كوبيدن شديد به كار مىرود .\r\n( 3 ) سورهء ابراهيم ، آيهء 48 .\r\n( 4 ) سورهء انفطار ، آيات 1 - 2 .\r\n( 5 ) سورهء واقعه ، آيات 4 - 6 .\r\n( 6 ) سورهء نازعات ، آيات 6 - 7 .\r\n","page_name":" 595 ","page_number":595},
  {"content":"\r\n\r\nهولناك ، خداوند تمام كسانى را كه در دل خاك آرميده‌اند ، بيرون مىآورد و پس از فرسودگى نوسازى مىكند و بعد از پراكندگى آنها را جمع مىنمايد » . ( و أخرج من فيها ، فجدّدهم بعد إخلاقهم « 1 » ، و جمعهم بعد تفرّقهم ) .\r\nو اين آغاز رستاخيز انسان‌هاست كه همگى به حيات نوين باز مىگردند و وارد صحنهء محشر مىشوند .\r\nتعبير به « جدّدهم » اشارهء روشنى به معاد جسمانى و نوسازى انسان‌ها و تكامل جسمى آنان در عرصهء محشر است .\r\nجملهء « و جمعهم بعد تفرّقهم » ممكن است اشاره به اجتماع انسان‌ها در صحنهء محشر باشد و يا اشاره به جمع شدن ذرّات پراكندهء هر انسانى براى تجديد حيات و مانعى ندارد كه عبارت مذكور اشاره به هر دو معنا باشد .\r\nدر ادامه مىفرمايد : « سپس آنها را براى سؤال از اعمال مخفى و افعال پنهانى از هم جدا ساخته ، به دو گروه تقسيم مىكند : به اين گروه نعمت مىبخشد و آن گروه را مجازات مىكند » . ( ثمّ ميّزهم لما يريده من مسألتهم عن خفايا الأعمال و خبايا الأفعال ، و جعلهم فريقين : أنعم على هؤلاء و انتقم « 2 » من هؤلاء ) .\r\nتعبير به « خفايا الأعمال و خبايا الأفعال » ممكن است اشاره به يك مطلب ، يعنى :\r\nاعمال پنهانى بوده باشد و اين احتمال نيز وجود دارد كه « خفايا الأعمال » اشاره به اعمالى باشد كه به صورت پنهان كارى ، هر چند در دل اجتماع انجام داده مىشود و « خبايا الأفعال » اشاره به كارهايى باشد كه در خلوتگاه‌هاى پوشيده از نظر انجام\r\n\r\n\r\n","description":"","footnote":"\r\n( 1 ) « إخلاق » از ريشهء « خلق » ( بر وزن شفق ) به معناى كهنه شدن است .\r\n( 2 ) « إنتقم » از مادّهء « نقمت » ( بر وزن نعمت ) در اصل به معناى كيفر دادن و مجازات كردن است و گاه به معناى تلافى كردن توأم با كينه جويى آمده است ؛ ولى در خطبهء بالا و مواردى كه در قرآن به كار رفته است ، همان معناى مجازات كردن را دارد .\r\n","page_name":" 596 ","page_number":596},
  {"content":"\r\n\r\nمىگيرد ؛ زيرا « خبايا » جمع « خبيئه » به معناى شىء پنهان است . به هر حال چيزى از كارهاى ما بر خدا پنهان و پوشيده نيست ، چرا كه او در همه جا حضور دارد و تمام عالم محضر خدا است .\r\n\r\n","description":"","footnote":"","page_name":" 597 ","page_number":597},
  {"content":"\r\n . \r\n","description":"","footnote":"","page_name":" 598 ","page_number":598},
  {"content":"\r\n\r\n\r\nبخش ششم\r\nفأمّا أهل الطّاعة فأثابهم بجواره ، و خلّدهم في داره ، حيث لا يظعن النّزّال ، و لا تتغيّر بهم الحال ، و لا تنوبهم الأفزاع ، و لا تنالهم الأسقام ، و لا تعرض لهم الأخطار ، و لا تشخصهم الأسفار . و أمّا أهل المعصية فأنزلهم شرّ دار ، و غلّ الأيدي إلى الأعناق ، و قرن النّواصي بالأقدام ، و ألبسهم سرابيل القطران ، و مقطّعات النّيران ، في عذاب قد اشتدّ حرّه ، و باب قد أطبق على أهله ، في نار لها كلب و لجب ، و لهب ساطع ، و قصيف هائل ، لا يظعن مقيمها ، و لا يفادى أسيرها ، و لا تفصم كبولها . لا مدّة للدّار فتفنى ، و لا أجل للقوم فيقضى .\r\n\r\nترجمه\r\nاما اطاعت كنندگان را در جوار رحمت خويش پاداش عطا مىكند ، و در سراى جاودانى خود براى هميشه جاى مىدهد . در سرايى كه اقامت كنندگانش هرگز از آن كوچ نمىكنند . و حالاتشان دگرگون نمىشود . ترس و وحشتى به آنان روى نمىآورد ، و بيمارى به وجودشان عارض نمىشود ، خطرى به آنها متوجّه نمىگردد ، و سفرها آنها را از ديار خود بيرون نمىراند .\r\nو اما گناهكاران را در بدترين منزلگاه جاى مىدهد و دست آنها را با غل و زنجير به گردنشان مىبندد ، آن گونه كه سرهايشان را به پاها نزديك مىكند . لباسى از موادّ آتش‌زا و جامه‌هايى از قطعه‌هاى آتش بر آنها مىپوشاند . در عذابى كه حرارتش\r\n\r\n","description":"","footnote":"","page_name":" 599 ","page_number":599},
  {"content":"\r\n\r\nبسيار شديد و درش به روى آنها بسته است ! آتشى پر هيجان كه مىخروشد و زبانه مىكشد ! شعله‌هايش فروزان ، و صدايش هراس‌انگيز است . هميشه در آن اقامت دارند و براى آزادى اسيرانش غرامتى پذيرفته نمىشود ، و زنجيرهايش گسسته نمىگردد ! مدتى براى آن سرا تعيين نشده تا پايان گيرد و سرآمدى براى آن قوم وجود ندارد ، تا به آخر رسد !\r\n\r\nشرح و تفسير آخرين منزلگاه هستى\r\nامام عليه السّلام در اين بخش از خطبه - كه در واقع آخرين مرحلهء سير انسان را بيان مىكند - اشاره به بخشى از پاداش‌هاى نيكوكاران و مجازات‌هاى بدكاران فرموده ، چنين مىگويد : « اما اطاعت كنندگان را در جوار رحمت خويش پاداش مىدهد و در سراى جاودانى خود آنان را براى هميشه جاى مىدهد » . ( فأمّا أهل الطّاعة فأثابهم بجواره ، و خلّدهم في داره ) .\r\nسپس ويژگىهاى اين سراى آخرت را در چند جملهء كوتاه و پر معنا بر مىشمرد و مىفرمايد : « سرايى كه اقامت كنندگانش هرگز از آن كوچ نمىكنند و حالاتشان دگرگون نمىشود ( و پيوسته مشمول نعمت‌هاى الهى هستند ) » . ( حيث لا يظعن « 1 » النّزّال ، و لا تتغيّر بهم الحال ) .\r\n« ترس و وحشت به آنان روى نمىآورد و بيمارى به وجودشان نمىرسد ؛ خطرى به آنها عارض نمىگردد و سفرها ، آنها را از ديار خود بيرون نمىراند » . ( و لا تنوبهم الأفزاع « 2 » ، و لا تنالهم الأسقام ، و لا تعرض لهم الأخطار ، و لا تشخصهم « 3 » الأسفار ) .\r\n\r\n\r\n","description":"","footnote":"\r\n( 1 ) « يظعن » از مادّهء « ظعن » به معناى كوچ كردن است .\r\n( 2 ) « أفزاع » جمع « فزع » به معناى ترس و وحشت است .\r\n( 3 ) « تشخص » از مادّهء « إشخاص » به معناى بيرون كردن از منزلى به منزل ديگر است .\r\n","page_name":" 600 ","page_number":600},
  {"content":"\r\n\r\nبه اين ترتيب ، حوادث ناراحت كننده و عوارض نگرانىزا كه در عالم دنيا پيوسته آرامش فكر انسان را بر هم مىزند و زندگانىهاى راحت را تحت تأثير قرار مىدهد در آنجا وجود ندارد و هميشه خيال انسان راحت و آرامش او برقرار و زندگى او مملوّ از سرور و شادى است ؛ نه خطرى آنها را تهديد مىكند و نه بيمارى و نه عوامل وحشتناك طبيعى همچون سيل‌ها و زلزله‌ها و خشكسالىها و نه حوادث ناراحت كنندهء اجتماعى مانند ناامنىها ، جنگ‌ها و كشمكش‌ها .\r\nتفاوت ميان جملهء : « لا يظعن النّزّال » با جملهء : « و لا تشخصهم الأسفار » . ممكن است از اين نظر باشد كه اوّلى اشاره به كوچ‌هاى اجبارى باشد كه انسان در دنيا گاهى مجبور به آن مىشود و به كلّى ترك وطن مىگويد و دومى اشاره به سفرهايى است كه انسان در دنيا به حكم اجبار براى تأمين حاجات زندگى ، مشكلات و رنج آن را پذيرا مىشود . در سراى آخرت هيچ يك از آنها وجود ندارد .\r\nآرى ! زندگى دنيا هر قدر راحت و پر نعمت باشد ، به خاطر اينكه همواره در معرض اين آفات است لذّت بخش و شيرين نيست ؛ ولى زندگى سراى جاويدان به خاطر نبودن هر گونه عوامل نگرانى ، شيرين شيرين است .\r\nدر اينجا ممكن است كسانى سؤال كنند كه ما ارزش نعمت‌هاى اين جهان را به خاطر لحظاتى كه آنها را از دست مىدهيم درك مىكنيم ؛ تا ظلمت شب را نبينيم ارزش روشنايى روز و آفتاب عالمتاب را نمىفهميم و تا بيمارى دست ندهد ارزش نعمت سلامتى آشكار نمىشود ؛ آيا نبودن عوارض و حوادثى كه در بالا اشاره شد ، سبب نمىشود كه انسان در آنجا از درك لذّت نعمت‌ها باز ماند .\r\nدر پاسخ اين سؤال بايد به دو نكته توجّه داشت : نخست اينكه ، نعمت‌هاى سراى آخرت در تحوّل و تغييرند ؛ يعنى پيوسته نعمتى جاى خود را به نعمتى ديگر مىدهد و هر روز مواهب جديدى به آنها مىرسد و اين دگرگونىهاى نشاط آفرين و لذّت\r\n\r\n","description":"","footnote":"","page_name":" 601 ","page_number":601},
  {"content":"\r\n\r\nبخش يك نواختى را از بين مىبرد و ارزش آنها را آشكار مىسازد .\r\nديگر اينكه : آنچه لذّات دنيا را در كام انسان تلخ مىكند اين است كه پيوسته خطرات نعمت‌ها را احاطه كرده و فكر سلب نعمت ، همواره انسان را آزار مىدهد .\r\nامام عليه السّلام در عبارات بالا مىفرمايد : اين مشكل بزرگ دربارهء نعمت‌هاى آخرت وجود ندارد .\r\nهمانگونه كه در قرآن مجيد آمده است كه از زبان بهشتيان به هنگام حمد و ستايش پروردگار مىگويد : «   « وَ قالُوا الْحَمْدُ لِلَّهِ الَّذِي أَذْهَبَ عَنَّا الْحَزَنَ إِنَّ رَبَّنا لَغَفُورٌ شَكُورٌ الَّذِي أَحَلَّنا دارَ الْمُقامَةِ مِنْ فَضْلِهِ لا يَمَسُّنا فِيها نَصَبٌ وَ لا يَمَسُّنا فِيها لُغُوبٌ »   ؛ آنها مىگويند : ستايش براى خداوندى است كه اندوه را از ما بر طرف ساخت ؛ زيرا پروردگار ما غفور و شكور است . خداوندى كه به فضل خود ما را در اين سراى جاويدان جاى داد كه نه رنجى در آنجا به ما مىرسد و نه سستى و واماندگى » . « 1 » سپس امام عليه السّلام به شرح درد و رنج‌هاى اهل معصيت در سرايى ديگر پرداخته مىفرمايد : « و اما گناهكاران را در بدترين منزلگاه جاى مىدهد و دست آنها را با غل و زنجير به گردنشان مىبندد ، آن گونه كه سرهايشان را به پاها نزديك مىكند ! » ( و أمّا أهل المعصية فأنزلهم شرّ دار ، و غلّ الأيدي إلى الأعناق ، و قرن النّواصي بالأقدام ) اين تعبيرات اشاره به چيزى است كه در قرآن مجيد آمده : «   « إِذِ الْأَغْلالُ فِي أَعْناقِهِمْ وَ السَّلاسِلُ يُسْحَبُونَ فِي الْحَمِيمِ ثُمَّ فِي النَّارِ يُسْجَرُونَ »   ؛ در آن هنگام كه غل و زنجيرها بر گردن آنان قرار گرفته و آنها را مىكشند و در آب جوشان وارد مىكنند ، سپس در آتش دوزخ افروخته مىشوند » . « 2 » در ادامهء اين سخن مىافزايد : « خداوند جامه‌هايى از موادّ آتش‌زا و لباس‌هايى از قطعه‌هاى آتش بر آنها مىپوشاند ؛ در عذابى كه حرارتش بسيار شديد است و درش\r\n\r\n\r\n","description":"","footnote":"\r\n( 1 ) سورهء فاطر ، آيات 34 - 35 .\r\n( 2 ) سورهء غافر ، آيات 71 - 72 .\r\n","page_name":" 602 ","page_number":602},
  {"content":"\r\n\r\nبه روى آنها بسته است ! آتشى پر هيجان كه مىخروشد و زبانه مىكشد ! شعله‌هايش فروزان و صدايش هراس‌انگيز است ! » . ( و ألبسهم سرابيل القطران ، و مقطّعات النّيران ، في عذاب قد اشتدّ حرّه ، و باب قد أطبق على أهله ، في نار لها كلب « 1 » و لجب « 2 » ، و لهب ساطع ، و قصيف « 3 » هائل ) .\r\n« قطران » در اصل به معناى مادّهء قابل اشتعالى است شبيه نفت سياه كه سياه و لزج و بدبوست و در قديم به حيواناتى كه مبتلا به « جرب » ( نوعى بيمارى كه مو و پشم با آن مىريزد ) بودند مىماليدند و معتقد بودند كه اين مادّه بيمارى را درمان مىكند . اين مادّه چنان است كه اگر شعلهء آتش به آن برسد شعله‌ور مىشود .\r\nامام عليه السّلام مىفرمايد : در آن روز پيراهنى از اين مادّه بر دوزخيان مىپوشانند .\r\nاوصافى كه براى آتش دوزخ در اين عبارات كوتاه و تكان دهنده ذكر شده ، نشان مىدهد كه آتشى فوق العاده سوزان است . شعله‌هايش به آسمان زبانه مىكشد و صداى هولناكش گوش را كر مىكند .\r\nامام عليه السّلام در ادامهء سخن مىفرمايد : اضافه بر همهء اينها ، مشكل عظيم اين است كه : « گنه‌كاران هميشه در آن اقامت دارند و براى آزادى اسيرانش غرامتى پذيرفته نمىشود و زنجيرهايش گسسته نمىگردد ؛ مدّتى براى آن سرا تعيين نشده تا پايان گيرد و سرآمدى براى آن قوم وجود ندارد تا به آخر رسد ! » . ( لا يظعن مقيمها ، و لا يفادى أسيرها ، و لا تفصم « 4 » كبولها ، « 5 » لا مدّة للدّار فتفنى ، و لا أجل للقوم فيقضى ) .\r\n\r\n\r\n","description":"","footnote":"\r\n( 1 ) « كلب » از مادّهء « كلب » ( بر وزن جلب ) در اصل به معناى فشار آوردن بر اسب به وسيلهء مهميز است تا به سرعت حركت كند ؛ سپس اين واژه به هر نوع شدّتى استعمال شده .\r\n( 2 ) « لجب » ( معناى مصدرى و اسم مصدرى دارد ) به معناى سر و صداست .\r\n( 3 ) « قصيف » به معناى صداى شديد است .\r\n( 4 ) « تفصم » از مادّهء « فصم » ( بر وزن نظم ) به معناى شكستن چيزى بدون جدا شدن است ؛ هر چند گاهى در موارد جدا شدن اجزاء به كار مىرود .\r\n( 5 ) « كبول » جمع « كبل » ( بر وزن طبل ) به معناى قيد و بند است .\r\n","page_name":" 603 ","page_number":603},
  {"content":"\r\n\r\nاگر انسان يك لحظه اين عذاب‌هاى هولناك و شديد را در ذهن خود تصوّر كند ، كافى است كه او را از گناه باز دارد و هدف اصلى از شرح اين عذاب‌هاى الهى نيز همين است ! مخصوصا در روايات اسلامى تأكيد شده است كه وقتى به آيات پاداش‌هاى شوق‌انگيز بهشت مىرسيد ، به آن فكر كنيد و هر زمان به آيات هولناك عذاب مىرسيد ، توقّف كنيد و در آن بينديشيد . امير مؤمنان على عليه السّلام در خطبهء « همّام » ( خطبهء 193 ) در توصيف پرهيزكاران مىفرمايد : « فإذا مرّوا بآية فيها تشويق ركنوا إليها طمعا ، و تطلّعت نفوسهم إليها شوقا ، و ظنّوا أنّها نصب أعينهم ، و إذا مرّوا بآية فيها تخويف أصغوا إليها مسامع قلوبهم ، و ظنّوا أنّ زفير جهنّم و شهيقها في أصول آذانهم ؛ پرهيزكاران هنگام تلاوت قرآن هرگاه به آيه‌اى برسند كه در آن تشويق باشد ، با علاقهء فراوان به آن روى آورند و روح و جانشان با شوق فراوان در آن سر مىكشد و آن را همواره نصب العين خود مىسازند و هر زمان به آيه‌اى برسند كه در آن تخويف باشد ، گوش دل خويش را براى شنيدن آن باز مىكنند و گويى صداى زوزهء آتش جهنّم را در اعماق گوش خود احساس مىكنند » .\r\n\r\nنكته برنامهء عالى هدايت\r\nبحث بسيار منظّم و منطقى و بيدارگر و هشدار دهنده كه امام در اين خطبه از آغاز تا به اينجا بيان فرموده ، راستى نسخهء هدايت و نجات انسانهاست .\r\nنخست از اوصاف جمال و جلال خدا و قدرت عظيم و علم و احاطهء او نسبت به هر چيز از جمله اعمال بندگان و همچنين عظمت جهان هستى شروع مىكند ، تا سطح معرفت و ايمان را بالا ببرد و آمادهء پذيرش حق كند .\r\nسپس از آفرينش اصناف ملائكه و عبادت آنها سخن مىگويد ، تا نشان دهد\r\n\r\n","description":"","footnote":"","page_name":" 604 ","page_number":604},
  {"content":"\r\n\r\nعبادت انسان‌ها در برابر آن ناچيز است .\r\nآنگاه به آفرينش انسان و نعمت‌هاى عظيم خدا پرداخته و دنياپرستان را سخت مورد نكوهش قرار مىدهد و از دلبستگى به نعمت‌هاى زوال پذير دنيا بر حذر مىدارد .\r\nسپس از مرگ و پايان زندگى و سكرات موت و ندامت عميق انسان‌هاى خطاكار در آستانهء مرگ خبر مىدهد و چنان ترسيمى از آن در اذهان مجسّم مىكند كه ارواح خفته را به شدّت تكان مىدهد و بيدار مىسازد .\r\nو در پايان از پاداش‌هاى عظيم و دل‌انگيز نيكوكاران و مجازات‌هاى سخت و وحشتناك بدكاران در قيامت پرده بر مىدارد ، تا هر كس حساب كار خويش را بكند .\r\nآرى ! اين طبيب بزرگ روحانى نسخه‌اى شفابخش براى بيمار دلان پيچيده كه اگر بدان عمل كنند ، بهبودى آنها قطعى است .\r\n\r\n","description":"","footnote":"","page_name":" 605 ","page_number":605},
  {"content":"\r\n . \r\n","description":"","footnote":"","page_name":" 606 ","page_number":606},
  {"content":"\r\n\r\n\r\nبخش هفتم\r\nو منها فى ذكر النبيّ صلّى اللّه عليه و آله بخش ديگرى از اين خطبه كه دربارهء پيغمبر اكرم صلّى اللّه عليه و آله سخن مىگويد :\r\nقد حقّر الدّنيا و صغّرها و أهون بها و هوّنها ، و علم أنّ اللّه زواها ، عنه اختيارا ، و بسطها لغيره احتقارا ، فأعرض عن الدّنيا بقلبه ، و أمات ذكرها عن نفسه ، و أحبّ أن تغيب زينتها عن عينه ، لكيلا يتّخذ منها رياشا ، أو يرجو فيها مقاما . بلّغ عن ربّه معذرا ، و نصح لأمّته منذرا ، و دعا إلى الجنّة مبشّرا ، و خوّف من النّار محذّرا .\r\n\r\nترجمه\r\nپيامبر اسلام صلّى اللّه عليه و آله دنيا را بسيار حقير و كوچك مىشمرد و آن را خوار و بىمقدار مىدانست ، و در ديدگاه ديگران نيز تحقيرش مىنمود ، او مىدانست خداوند براى احترام و گرامى داشت وى ، دنيا را از او گرفته و به خاطر حقارتش آن را براى ديگران گسترده ساخته است ! ( و به اين ترتيب ، پيغمبر اكرم صلّى اللّه عليه و آله ) با قلب و روح خود از دنيا روى گردان شد و ياد آن را براى هميشه در دل خود ميراند ، و دوست مىداشت كه زينت‌هاى آن از پيش چشمش پنهان و دور شود ، تا از آن لباس فاخرى تهيّه نكند ، و يا اقامت در آن را آرزو ننمايد . او در تبليغ احكام الهى به بندگان براى قطع عذر و اتمام حجّت اصرار ورزيد ، و امّت خويش را از عذاب خدا بيم داد و نصيحت كرده ، آنها را به سوى بهشت دعوت نمود و بشارت داد و از آتش دوزخ بر حذر داشت .\r\n\r\n","description":"","footnote":"","page_name":" 607 ","page_number":607},
  {"content":"\r\n\r\n\r\nشرح و تفسير زهد پيامبر خدا\r\nدر اين بخش از خطبه امام عليه السّلام به ذكر اوصاف والاى پيامبر و بىاعتنايى او نسبت به زرق و برق دنيا مىپردازد تا نمونه‌اى جامع و الگويى كامل براى بحث‌هاى پيشين اين خطبه باشد و نشان دهد چگونه يك انسان مىتواند در پرتو ايمان و آگاهى و عمل صالح از خطرات دنياپرستى در امان بماند . مىفرمايد : « او دنيا را بسيار حقير و كوچك مىشمرد و آن را خوار و بىمقدار مىدانست و در ديدگاه ديگران نيز تحقيرش مىنمود ! » ( قد حقّر الدّنيا و صغّرها ، و أهون بها و هوّنها ) .\r\nاين تعبيرات اشاره روشنى به مقام زهد پيامبر اكرم صلّى اللّه عليه و آله است ؛ زيرا كسى كه دنيا را حقير بداند و حقارت آن را به ديگران نيز توصيه كند ، به يقين وابستگى و دلبستگى به دنيا نخواهد داشت ! چرا كه شىء حقير و بىمقدار ، ارزشى ندارد كه عقل او را بربايد و قلب او را به خود جذب كند .\r\nسپس در تأكيد اين معنا مىافزايد : « و مىدانست كه خداوند براى احترام و گرامى داشت او ، دنيا را از وى گرفته و به خاطر حقارتش آن را براى ديگران گسترده ساخته است ! » ( و علم أنّ اللّه زواها « 1 » عنه اختيارا « 2 » ، و بسطها لغيره احتقارا ) .\r\nاين سخن شبيه چيزى است كه خداوند در سورهء زخرف بيان فرموده است : «    « وَ لَوْ لا أَنْ يَكُونَ النَّاسُ أُمَّةً واحِدَةً لَجَعَلْنا لِمَنْ يَكْفُرُ بِالرَّحْمنِ لِبُيُوتِهِمْ سُقُفاً مِنْ فِضَّةٍ وَ مَعارِجَ عَلَيْها يَظْهَرُونَ وَ لِبُيُوتِهِمْ أَبْواباً وَ سُرُراً عَلَيْها يَتَّكِؤُنَ وَ زُخْرُفاً وَ إِنْ كُلُّ ذلِكَ لَمَّا مَتاعُ الْحَياةِ الدُّنْيا وَ الْآخِرَةُ عِنْدَ رَبِّكَ لِلْمُتَّقِينَ »    ؛ اگر ( تمكّن كفار از مواهب مادى )\r\n\r\n\r\n","description":"","footnote":"\r\n( 1 ) « زوى » از مادّهء « زىّ » ( بر وزن طىّ ) به معناى جمع كردن و گرفتن و بردن و دور كردن است و در عبارت فوق به همان معناى دور كردن مىباشد .\r\n( 2 ) « اختيار » در اينجا به معناى برگزيدن و گرامى داشتن است ، در مقابل « احتقار » كه به معناى حقير و خوار شمردن است .\r\n","page_name":" 608 ","page_number":608},
  {"content":"\r\n\r\nسبب نمىشد كه همهء مردم امّت واحد ( گمراهى ) شوند ، ما براى كسانى كه به ( خداوند ) رحمان كافر مىشدند ، خانه‌هايى قرار مىداديم با سقف‌هايى از نفره و نردبان‌هايى كه از آن بالا روند و براى خانه‌هايشان درها و تخت‌هايى ( زيبا و نقره‌اى ) قرار مىداديم كه بر آن تكيه كنند و انواع زيورها ؛ ولى تمام اينها بهرهء زندگى دنيا است ، و آخرت نزد پروردگار از آن پرهيزكاران است » . « 1 » سپس امام عليه السّلام در ادامهء اين سخن مىافزايد : « پيامبر صلّى اللّه عليه و آله با قلب و روح خود از دنيا روى گردانيد و ياد آن را ( براى هميشه ) در دل خود ميراند ، و دوست مىداشت كه زينت‌هاى آن از پيش چشمش پنهان و دور شود ؛ تا از آن لباس فاخرى تهيّه نكند و يا اقامت در آن را آرزو ننمايد » . ( فأعرض عن الدّنيا بقلبه ، و أمات ذكرها عن نفسه ، و أحبّ أن تغيب زينتها عن عينه ، لكيلا يتّخذ منها رياشا ، أو يرجو فيها مقاما ) .\r\nتعبير به « رياش » كه هم به معناى مفرد و هم به معناى جمع آمده است ، اشاره به لباس‌هاى فاخر است و در اصل از مادّهء « ريش » به معناى « پرهاى پرندگان » گرفته شده و اين تعبير مىتواند اشاره به همهء زرق و برق‌هاى دنيا باشد كه يكى از آنها لباس‌هاى فاخر است .\r\nاين نخستين ويژگى پيامبر اكرم صلّى اللّه عليه و آله بود كه هرگز فريفتهء دنيا و زرق و برق آن نشد و خود را اسير دنياى مادّى و مواهب زودگذر آن نكرد .\r\nويژگى دوّم وظيفهء تبليغ رسالت و رساندن فرمان خدا به همهء بندگان بود كه براى آن نهايت مجاهدت را فرمود . همانگونه كه امام عليه السّلام در ادامهء اين سخن مىفرمايد : « در تبليغ احكام الهى به بندگان براى قطع عذر و اتمام حجّت اصرار ورزيد ، و امّت خويش را از عذاب خدا بيم داد ، و نصيحت كرد ، و آنها را به سوى\r\n\r\n\r\n","description":"","footnote":"\r\n( 1 ) سورهء زخرف ، آيات 33 - 35 .\r\n","page_name":" 609 ","page_number":609},
  {"content":"\r\n\r\nبهشت دعوت نمود و بشارت داد و از آتش دوزخ بر حذر داشت ! » . ( بلّغ عن ربّه معذرا ، و نصح لأمّته منذرا ، و دعا إلى الجنّة مبشّرا ، و خوّف من النّار محذّرا ) .\r\nبه يقين اگر پيغمبر اكرم صلّى اللّه عليه و آله در مرحلهء اوّل شكست مىخورد و فريفتهء زرق و برق دنيا و ناز و نعمت آن مىگشت ، هرگز نمىتوانست حقّ مرحلهء دوم يعنى ابلاغ رسالت‌هاى الهى را انجام دهد . اسير دنيا و نفس كجا و رساندن پيام‌هاى الهى كجا ! در حديثى از امام صادق عليه السّلام مىخوانيم كه خداوند به موسى بن عمران فرمود :\r\n« يا موسى ! إنّ الدّنيا دار عقوبة عاقبت فيها آدم عند خطيئته ، و جعلتها ملعونة ، ملعون ما فيها إلّا ما كان لي . يا موسى إنّ عبادي الصّالحين زهدوا في الدّنيا به قدر علمهم ، و سائر الخلق رغبوا فيها به قدر جهلهم ؛ اى موسى ! دنيا دار كيفر و مجازات است . من آدم را به خاطر خطايش در آن مجازات كردم و دنيا را ملعون و نفرين شده قرار دادم . هر چه در دنياست ملعون است مگر آنچه براى من ( و در طريق طاعت و رضاى من ) باشد . اى موسى ! بندگان صالح من به مقدار علم و آگاهيشان در مورد دنيا زهد پيشه كردند و ساير مردم به اندازهء جهلشان به آن علاقمند شدند » . « 1 »\r\n\r\nنكته شرط اصلى رهبرى پيشوايان\r\nمهمترين مشكلى كه رهبران و پيشوايان و رؤساى جمعيت‌ها دارند ، گرفتار شدن در چنگال مواهب مادّى و زرق و برق دنياست و همين امر سبب مىشود كه افراد ناصالح را به خاطر منافع مادّى خود ، بر صالحان مقدّم بشمرند و ظلم و ستمكارى را كه حافظ منفعت آنها باشد بر عدل و داد ترجيح دهند . همه چيز را با معيار منافع مادّى بسنجند و ضابطه‌هاى الهى و عقلانى و انسانى را در پاى منافع زودگذر دنيوى قربانى كنند .\r\n\r\n\r\n","description":"","footnote":"\r\n( 1 ) كافى ، جلد 2 ، صفحهء 317 ، حديث 9 .\r\n","page_name":" 610 ","page_number":610},
  {"content":"\r\n\r\nبه همين دليل ، امام عليه السّلام مهمترين چيزى را كه در اين فراز از خطبه دربارهء پيغمبر اكرم صلّى اللّه عليه و آله ذكر مىكند ، حقارت و كوچكى دنيا در نظر اوست حقارتى كه سبب شد تمام زرق و برق‌هاى دنيا را ناديده بگيرد و ياد آن را از صحنهء ذهن خويش محو كند .\r\nقرآن مجيد بارها دربارهء پيامبران بزرگ الهى و شخص پيامبر اسلام صلّى اللّه عليه و آله مىگويد :\r\nآنها با صراحت به مردم مىگفتند كه ما از شما اجر و مزدى هرگز مطالبه نمىكنيم و زندگى آنها همچون زندگى افراد مستضعف بود و همين امر سبب مىشد كه حق و عدالت را دربارهء همه اجرا كنند و از ثروتمندان خودخواهى كه همه كس و همه چيز را مىخواهند با پول و ثروت در اختيار بگيرند ، نهراسند و در برابر آنان تسليم نشوند .\r\nزندگى گسترده و مرفّه و پر زرق و برق ، هزينهء سنگينى دارد و اين هزينه جز از طريق مماشات و سازشكارى با ثروتمندان و ارباب زر و زور حاصل نمىشود و مىدانيم اين امر دشمن واقعى حقّ و عدالت يا به تعبير ديگر : مديريّت پاك و صالح است .\r\nاين سخن را با حديثى دربارهء زهد و بىاعتنايى پيامبر اكرم صلّى اللّه عليه و آله پايان مىدهيم .\r\nامام صادق عليه السّلام مىفرمايد : « مردى خدمت پيامبر آمد در حالى كه پيامبر روى حصيرى استراحت كرده بود و ناهموارىهاى حصير در جسم پيامبر اثر گذاشته بود و متّكايى از ليف خرما داشت كه اثر آن هم در صورت مباركش آشكار بود . آن مرد عرب از روى محبّت دست بر بدن پيامبر مىكشيد و مىگفت : « كسرى و قيصر هرگز به چنين امورى راضى نمىشوند ! آنها بر صرير و ديباج مىخوابند و تو بر اين حصير » . پيامبر فرمود : به خدا سوگند ! من بهتر از آنها هستم و نزد خدا ( با اين زندگى\r\n\r\n","description":"","footnote":"","page_name":" 611 ","page_number":611},
  {"content":"\r\n\r\nساده ) گرامىترم ؛ مرا با دنيا چكار ؟ ! سپس افزود : « إنّما مثل الدّنيا كمثل راكب مرّ على شجرة و لها فيء فاستظلّ تحتها ، فلمّا أن مال الظّلّ عنها ارتحل فذهب و تركها ؛ مردم دنيا همانند سوارى هستند كه در بيابان به درختى كه سايه دارد مىرسد و در سايهء آن مىآرامد ، هنگامى كه سايه برگشت كوچ مىكند و مىرود و آن درخت را ترك مىكند » . « 1 »\r\n\r\n\r\n","description":"","footnote":"\r\n( 1 ) بحار الانوار ، جلد 16 ، صفحهء 283 .\r\n","page_name":" 612 ","page_number":612},
  {"content":"\r\n\r\n\r\nبخش هشتم\r\nنحن شجرة النّبوّة ، و محطّ الرّسالة ، و مختلف الملائكة ، و معادن العلم ، و ينابيع الحكم ، ناصرنا و محبّنا ينتظر الرّحمة و عدوّنا و مبغضنا ينتظر السّطوة .\r\n\r\nترجمه\r\nما درخت پر بار نبوّت و جايگاه رسالت و محلّ آمد و شد فرشتگان و معادن علم و چشمه سارهاى حكمتيم ، ياوران و دوستداران ما در انتظار رحمت حقّند ، و دشمنان كينه‌توز ما بايد در انتظار مجازات باشند .\r\n\r\nشرح و تفسير شاخه‌هاى درخت پربار نبوّت\r\nامام عليه السّلام اين خطبه را بعد از ذكر اوصاف پيامبر با ذكر اوصافى از اهل بيت پايان مىدهد و رعايت فصاحت و بلاغت را با اين حسن ختام به سر حدّ كمال مىرساند .\r\nمىفرمايد : « ما درخت پر بار نبوّت و جايگاه رسالت و محلّ رفت و آمد فرشتگان و معادن علم و چشمه سارهاى حكمتيم » . ( نحن شجرة النّبوّة ، و محطّ الرّسالة ، و مختلف « 1 » الملائكة ، و معادن العلم ، و ينابيع الحكم ) .\r\nتعبير به « شجره » ، اشاره به اين است كه نبوّت همچون درخت پربارى است كه\r\n\r\n\r\n","description":"","footnote":"\r\n( 1 ) « مختلف » از مادّهء « اختلاف » كه در اينجا به معناى رفت و آمد است . بنابر اين « مختلف » يعنى محلّ رفت و آمد .\r\n","page_name":" 613 ","page_number":613},
  {"content":"\r\n\r\nداراى شاخه‌ها و فروع مختلفى است . ريشه و ساقهء آن ، پيغمبر اكرم و فرزندان او ، شاخ و برگ‌هاى آن و هدايت مردم به سوى خدا ، ميوهء اين درخت است .\r\nدر تعبير دوم ، خاندان نبوّت را به بارانداز و فرودگاهى تشبيه مىكند كه رسالت ، در آن از سوى خدا نزول پيدا كرده است و در تعبير سوم ، خانهء پيامبر را مركز رفت و آمد فرشتگان الهى مىشمرد و على عليه السّلام و فرزندانش كسانى هستند كه در اين خانه و خانواده ، پرورش يافته‌اند و طبعا آثار و بركات وحى در آنها پرتو افكن مىباشد .\r\nواژهء « ملائكه » در اينجا ممكن است كه اشاره به فرشتگان وحى باشد ( جبرئيل و همراهانش ) كه بر پيامبر اكرم صلّى اللّه عليه و آله نازل مىشدند ؛ يا اشاره به معناى اعمّى باشد كه ساير فرشتگانى را كه به عنوان خدمت يا بشارت در اين خانواده رفت و آمد داشته‌اند ، شامل شود و در هر حال ، منظور اين نيست كه فرشتهء وحى بر غير پيامبر نازل مىشده است .\r\nتفاوت « شجرة النّبوّة » و « محطّ الرّسالة » از اين نظر است كه پيامبر داراى دو مقام بود : مقام نبوّت ، كه همان خبر دادن از سوى خداست و مقام رسالت ، كه تبليغ آن است .\r\nيا به تعبير ديگر : نبىّ مأمور ابلاغ است و رسالت معمولا توأم با امامت و رهبرى و اجرا مىباشد .\r\nو منظور از « معادن علم » آن است كه امامان اهل بيت عليه السّلام وارث علوم پيامبر و حافظ كتاب و سنّت بودند . در شأن نزول آيهء شريفهء «  « وَ تَعِيَها أُذُنٌ واعِيَةٌ »  ؛ گوش شنوا اين پيام‌ها را در خود نگه مىدارد » « 1 » در روايات متعدّدى كه در منابع فراوانى از اهل سنّت نقل شده ، آمده است كه پيغمبر اكرم فرمود : « سألت ربّي أن يجعلها أذن علىّ ؛ از پروردگارم تقاضا كردم كه اين گوش شنوا را گوش على عليه السّلام قرار دهد » و به دنبال اين\r\n\r\n\r\n","description":"","footnote":"\r\n( 1 ) سورهء حاقّه ، آيهء 12 .\r\n","page_name":" 614 ","page_number":614},
  {"content":"\r\n\r\nدعا على عليه السّلام مىفرمود : « ما سمعت من رسول اللّه شيئا فنسيته ؛ من هيچ سخنى را بعد از آن از رسول خدا نشنيدم كه فراموش كنم ؛ بلكه هميشه آن را به خاطر داشتم » . « 1 » حديث « علىّ مع القرآن ، و القرآن مع علىّ ؛ على همواره با قرآن است و قرآن با على است » . « 2 » و همچنين حديث « أنا مدينة العلم و علىّ بابها ؛ من شهر علمم و علىّام در است » « 3 » از احاديث معروفى است كه در كتب شيعه و اهل سنّت وارد شده و همه گواه بر اين است كه اين خانواده ، معادن علم و سرچشمه‌هاى حكمت بوده‌اند .\r\nتفاوت « معادن » و « ينابيع » از اين نظر است كه « معدن » چيزى است كه معمولا مردم به سراغ آن مىروند و از آن بهره مىگيرند ؛ ولى « ينابيع » ( به معناى چشمه‌ها ) چيزى است كه مىجوشد و به سوى مردم سرازير مىشود .\r\nامام عليه السّلام در پايان اين سخن مىفرمايد : « ياور و دوستدار ما در انتظار رحمت حقّ است و دشمن كينه‌توز ما در انتظار مجازات حق است » . ( ناصرنا و محبّنا ينتظر الرّحمة ، و عدوّنا و مبغضنا ينتظر السّطوة « 4 » ) .\r\nاين سخن بدان معنا نيست كه آنها چنين انتظارى را واقعا دارند ؛ بلكه به اين معناست كه بايد منتظر چنين عاقبت شومى باشند و در واقع نوعى تهديد به عذاب الهى است ، در دنيا و آخرت .\r\n\r\n\r\n","description":"","footnote":"\r\n( 1 ) براى آگاهى از منابع حديث مىتوانيد به جلد 9 پيام قرآن ، صفحهء 359 به بعد و بحار الانوار ، جلد 35 ، صفحهء 326 - 331 مراجعه كنيد .\r\n( 2 ) الغدير ، جلد 3 ، صفحهء 178 و 180 .\r\n( 3 ) به كتاب الغدير ، جلد 6 ، صفحهء 61 - 80 مراجعه شود .\r\n( 4 ) « سطوه » در اصل به معناى پريدن بر روى كسى و مقهور ساختن اوست و از آنجا كه يكى از لوازم آن مجازات كردن است ، در خطبهء بالا و مانند آن به اين معنا به كار رفته است .\r\n","page_name":" 615 ","page_number":615},
  {"content":"\r\n . \r\n","description":"","footnote":"","page_name":" 616 ","page_number":616},
  {"content":"\r\n\r\n\r\nخطبهء 110 « 1 » و من خطبة له عليه السّلام فى اركان الدّين\r\nدر اين خطبه امام عليه السّلام از اركان اسلام سخن مىگويد .\r\n\r\nخطبه در يك نگاه\r\nاين خطبه در واقع از دو بخش تشكيل شده : در بخش اوّل ، امام عليه السّلام بهترين اسباب تقرّب به خدا را كه عبارت از ايمان ، جهاد ، اخلاص ، نماز و زكات و مانند آن است ، در ده عنوان بيان فرموده و فلسفهء هر كدام را در عباراتى كوتاه و بسيار پر معنا ذكر مىكند .\r\n\r\n\r\n","description":"","footnote":"\r\n( 1 ) سند خطبه : به گفتهء نويسندهء « مصادر نهج البلاغه » آغاز اين خطبه : « الحمد للّه فاطر الخلق ، و خالق الأشباح » بوده و اين خطبه‌اى است كه در ميان اهل قبل از مرحوم سيّد رضى و بعد از او معروف و مشهور بوده و به نام خطبهء « ديباج » شناخته مىشده است . از كسانى كه قبل از « سيّد رضى » آن را نقل كرده است مرحوم « صدوق » در « من لا يحضره الفقيه » ( جلد 1 ، صفحهء 131 ) مىباشد كه آن را به صورت مسند با تفاوتهايى آورده است و همچنين در كتاب « علل الشرايع » و نيز در كتاب « تحف العقول » كه نويسندهء آن نيز قبل از « سيّد رضى » مىزيسته آمده است و در كتاب « محاسن » هم ذكر شده است . ( مصادر نهج البلاغه ، جلد 2 ، صفحهء 238 ) .\r\nولى آنچه در « تحف العقول » آمده از « ألحمد للّه فاطر الخلق ، و خالق الإصباح » شروع مىشود ؛ سپس خطبه را بسيار مشروح‌تر از آنچه « سيّد رضى » آورده است ، بيان مىكند و معروف بودن آن را به عنوان خطبهء « ديباج » ذكر مىنمايد ( تحف العقول صفحهء 104 - 107 ) .\r\n","page_name":" 617 ","page_number":617},
  {"content":"\r\n\r\nدر بخش دوّم ، به جنبه‌هاى عملى ايمان و طرق رسيدن به آن پرداخته و توصيه به ذكر خدا و اقتدا به هدايت پيامبر صلّى اللّه عليه و آله و پيروى از سنّت او و اهتمام به تعلّم قرآن و فهم آيات الهى مىكند .\r\nدر پايان خطبه نيز نكوهش شديدى از عالم بىعمل - با ذكر مجازات سخت او - شده است .\r\n\r\n","description":"","footnote":"","page_name":" 618 ","page_number":618},
  {"content":"\r\n\r\n\r\nبخش اوّل\r\nإنّ أفضل ما توسّل به المتوسّلون إلى اللّه سبحانه و تعالى ، الإيمان به و برسوله ، و الجهاد في سبيله ، فإنّه ذروة الإسلام ؛ و كلمة الإخلاص فإنّها الفطرة ؛ و إقام الصلاة فإنّها الملّة ؛ و إيتاء الزّكاة فإنّها فريضة واجبة ؛ و صوم شهر رمضان فإنّه جنّة من العقاب ؛ و حجّ البيت و اعتماره فإنّهما ينفيان الفقر و يرحضان الذّنب ، و صلة الرّحم فإنّها مثراة في المال ، و منسأة في الأجل ؛ و صدقة السّرّ فإنّها تكفّر الخطيئة ؛ و صدقة العلانية فإنّها تدفع ميتة السّوء ؛ و صنائع المعروف فإنّها تقي مصارع الهوان .\r\n\r\nترجمه\r\nبرترين وسيله‌اى كه متوسّلان به خدا ، به آن توسّل مىجويند ايمان به خدا و پيامبر صلّى اللّه عليه و آله اوست و جهاد در راه خدا كه قلّهء رفيع اسلام است و كلمهء اخلاص ( و شهادت به يگانگى خدا ) كه هماهنگ با فطرت انسانى است ، و برپا داشتن نماز كه حقيقت دين و آيين است ، و اداى زكات كه فريضه‌اى واجب است ، و روزهء ماه رمضان كه سپرى در برابر عذاب الهى است ، و حج و عمرهء خانهء خدا كه نابود كنندهء فقر و شستشو دهندهء گناه است و صلهء رحم كه سبب فزونى مال و طول عمر ، و صدقهء پنهانى كه كفّارهء گناهان است و صدقهء آشكار كه از مرگ‌هاى بد پيشگيرى مىكند و خدمت به خلق كه از لغزش‌ها و شكست‌هاى خفّت‌بار جلوگيرى مىكند .\r\n\r\n","description":"","footnote":"","page_name":" 619 ","page_number":619},
  {"content":"\r\n\r\n\r\nشرح و تفسير كار آمدترين وسيله‌ها\r\nامام عليه السّلام در اين بخش از خطبه از بهترين چيزى كه رهروان راه حق و سالكان طريق بندگى خدا مىتوانند به آن متوسّل شوند و به قرب پروردگار راه يابند سخن مىگويد و به ده موضوع مهم اشاره مىفرمايد . نخست مىگويد : « برترين وسيله‌اى كه متوسّلان به خدا ، به آن توسّل مىجويند ايمان به خدا و پيامبر اوست » . ( إنّ أفضل ما توسّل به المتوسّلون « 1 » إلى اللّه سبحانه و تعالى ، الإيمان به و برسوله ) .\r\nاين تعبير گويى اشاره به آيهء شريفهء  « يا أَيُّهَا الَّذِينَ آمَنُوا اتَّقُوا اللَّهَ وَ ابْتَغُوا إِلَيْهِ الْوَسِيلَةَ »  « 2 » . و شرح و تفسير آن مىباشد ؛ زيرا خداوند در اين آيه ، نخست دستور به تقوا مىدهد و سپس دستور به انتخاب وسيله به سوى خداوند . و به اين ترتيب ، منظور از وسيله ، ايمان و جهاد و ساير امورى است كه در اين خطبه آمده است .\r\nاين سخن منافات با تفسير ديگر آيه كه وسيله را شفاعت اولياء اللّه مىشمرد ، ندارد ؛ زيرا همهء اين وسايل مىتواند در مفهوم آيهء شريفه جمع باشد .\r\nبه هر حال نخستين وسيله ايمان ذكر شده ، ايمان به خدا و پيامبر . زيرا ، ريشهء اصلّى تمام حركت‌هاى سازنده و مثبت ، ايمان است .\r\nجالب اينكه در كلام امام عليه السّلام نسبت به تمام اين واجبات « ده‌گانه » نكته‌اى به عنوان تعليل و فلسفه ذكر شده ، جز مسئلهء ايمان به خدا و پيامبر . به خاطر اينكه اين مسئله بىنياز از ذكر دليل است و به تعبير ديگر : اساس و پايهء تمام خوبىها و نيكىها ايمان است و بدون آن ، هيچ گونه حركتى به سوى فرايض الهى و واجبات دينى وجود نخواهد داشت و به قدرى اين امر واضح و روشن است كه نيازى به ذكر دليل ندارد .\r\n\r\n\r\n","description":"","footnote":"\r\n( 1 ) « متوسّلون » از مادّهء « وسيله » كه به گفته راغب به معناى رسيدن به چيزى توأم با ميل و رغبت است .\r\n( 2 ) سورهء مائده ، آيهء 35 .\r\n","page_name":" 620 ","page_number":620},
  {"content":"\r\n\r\nسپس به دومين واجب پرداخته مىفرمايد : « و جهاد در راه او ، چرا كه جهاد قلّهء رفيع اسلام است » . ( و الجهاد في سبيله ، فإنّه ذروة « 1 » الإسلام ) .\r\n« جهاد » در اينجا معناى وسيعى دارد كه علاوه بر جهاد نظامى و مقابلهء مسلّحانه با دشمن ، شامل جهاد علمى و تبليغى و امر به معروف و نهى از منكر و هر گونه تلاش و كوشش مفيد و سازنده براى پيشبرد اهداف اسلامى و حتّى جهاد با نفس مىشود و تعبير به « ذورة الإسلام » « قلّهء رفيع اسلام » اشاره به اين است كه تا جهاد همه جانبه نباشد ، كارى از پيش نخواهد رفت . امام عليه السّلام در تعبير ديگرى كه در اواخر نهج البلاغه آمده است و ناظر به بيان فلسفهء احكام است دربارهء جهاد مىفرمايد : « و الجهاد عزّ للإسلام ؛ خداوند جهاد را براى عزّت و سربلندى اسلام و مسلمين قرار داده است » . « 2 » گرچه دشمنان اسلام سعى دارند با سوء استفاده و سوء تفسير از واژهء جهاد ، اسلام را به خشونت متّهم سازند ؛ ولى از اين نكته غافلند كه جهاد يعنى : « تلاش براى زنده ماندن در مقابل عوامل مزاحم » در نهاد و طبيعت هر موجود زنده‌اى افتاده است . در درون وجود ما اگر نيروهاى جهادگر ، كه كارشان دفاع از سلامت انسان در مقابل هزاران هزار ميكروب مزاحم ، كه شب و روز از طرق مختلف وارد بدن انسان مىشود ، نبودند ؛ زندگى كردن حتّى يك روز براى ما مشكل بود و بيمارى « ايذر » كه امروز خطرناكترين بيمارى شمرده مىشود ، چيزى جز از كار افتادن نيروى دفاعى بدن نيست . جامعه‌اى كه جهاد را از دست بدهد شبيه كسى است كه به اين بيمارى مبتلا شده و مورد تهاجم انواع مشكلات قرار مىگيرد .\r\nحقيقت اين است آنها كه جهاد اسلامى را نشانه گرفته‌اند ، به خوبى مىدانند تا اين اصل در ميان مسلمانان زنده است ، سلطهء بر آنان ممكن نيست و اگر جهاد تحت\r\n\r\n\r\n","description":"","footnote":"\r\n( 1 ) « ذروه » ( بر وزن قبله ، و بر وزن قدوه ) به معناى قسمت بالاى هر چيزى است و به كوهان شتر و قلّهء كوهها اطلاق مىشود .\r\n( 2 ) نهج البلاغه ، حكمت 252 .\r\n","page_name":" 621 ","page_number":621},
  {"content":"\r\n\r\nعنوان « خشونت » حذف شود ، مشكلى در برابر سلطه‌گران وجود نخواهد داشت . به همين دليل ، يكى از ويژگىهاى بعضى از مذاهب ساختگى ، حذف جهاد از برنامهء آنهاست .\r\nبه هر حال ، اگر در بيان امام عليه السّلام ، نخستين واجب از واجبات بعد از ايمان به خدا و پيامبر ، جهاد شمرده شده ، دليلش همين است كه بدون جهاد ، حيات مكتب تضمين نمىشود .\r\nدر حديثى از على عليه السّلام مىخوانيم : « و اللّه ما صلحت دنيا و لا دين إلّا به ؛ به خدا سوگند ! دنيا و دين بدون جهاد سامان نمىگيرد » . « 1 » در بيان سومين واجب مىفرمايد : « همچنين كلمهء اخلاص ( و شهادت به يگانگى خدا ) كه هم آهنگ با فطرت انسانى است » . ( و كلمة الإخلاص فإنّها الفطرة ) .\r\nمنظور از « كلمهء اخلاص » همان شهادت « لا إله الّا اللّه » است كه عبوديّت و الوهيّت را مخصوص ذات پاك پروردگار مىكند و هر گونه شرك و بت پرستى را نفى مىنمايد .\r\nاز بعضى از روايات استفاده مىشود كه اخلاص جنبهء عملى هم دارد و آن اينكه تنها به آستان حق روى آورد و از غير او در عمل چشم بپوشد و از ارتكاب گناهان خوددارى نمايد . در حديثى از امام صادق عليه السّلام مىخوانيم : « من قال لا إله إلّا اللّه مخلصا دخل الجنّة ، و إخلاصه أن يحجزه لا إله إلّا اللّه عمّا حرّم اللّه ؛ كسى كه « لا إله الا اللّه » را با اخلاص بگويد وارد بهشت مىشود و اخلاصش آن است كه « لا إله الا اللّه » او را از آنچه خدا بر او حرام كرده است ، باز دارد » . « 2 » روشن است كسى كه به سراغ گناهان مىرود ، يا تسليم شيطان شده ، يا هواى نفس و هر كدام از اين دو باشد نوعى شرك در عمل محسوب مىشود و با حقيقت اخلاص سازگار نيست .\r\n\r\n\r\n","description":"","footnote":"\r\n( 1 ) وسائل الشيعه ، جلد 1 ، صفحهء 9 .\r\n( 2 ) بحار الانوار ، جلد 8 ، صفحهء 359 .\r\n","page_name":" 622 ","page_number":622},
  {"content":"\r\n\r\nدر بيان چهارمين واجب مىفرمايد : « و بر پا داشتن نماز كه حقيقت دين و آيين است » ( و إقام الصّلاة فإنّها الملّة ) .\r\n« ملّت » در اينجا به معناى دين و آيين است و اينكه نماز را به عنوان جزء دين نشمرده ، بلكه كلّ دين معرفى كرده ، به خاطر آن است كه نماز پايهء اصلّى دين است ؛ همانگونه كه در حديث معروف پيامبر اسلام صلّى اللّه عليه و آله آمده است : « ألصّلاة عماد الدّين ، فمن ترك صلاته متعمّدا فقد هدم دينه ؛ نماز ستون دين است كسى كه عمدا آن را ترك كند ، دين خود را ويران كرده است » . « 1 » و در حديث ديگرى از پيامبر صلّى اللّه عليه و آله آمده است :\r\n« مثل الصّلاة مثل عمود الفسطاط إذا ثبت العمود ثبتت الأطناب و الأوتاد و الغشاء ، و إذا انكسر العمود لم ينفع طنب ، و لا وتد و لا غشاء ؛ نماز همچون ستون خيمه است هنگامى كه ستون خيمه برقرار باشد ، طناب‌ها و ميخ‌ها و پوشش خيمه برقرار و مفيد است و هنگامى كه ستون بشكند نه طناب‌ها به درد مىخورد و نه ميخ‌ها و پوشش » . « 2 » در بيان پنجمين واجب مىفرمايد : « و اداى زكات كه فريضه‌اى واجب است » . ( و إيتاء الزّكاة فإنّها فريضة واجبة ) .\r\n« فريضه » معمولا به معناى واجب است ؛ بنابر اين ، ذكر واجب بعد از آن ، نوعى تأكيد محسوب مىشود . ولى فريضه معناى ديگرى دارد كه با محل بحث ما متناسب‌تر است و آن ، عبارت از قطع كردن و جدا كردن چيزى است و در اينجا ، بخشى از مال است كه براى هدفى جدا مىكنند . يا به تعبير ديگر : ماليّاتى است كه براى كمك به ضعيفان جامعه و تأمين هزينه‌هاى حكومت اسلامى تعيين شده است .\r\nدر قرآن مجيد دربارهء سهام ارث مىفرمايد :  « نَصِيباً مَفْرُوضاً »  . « 3 » و به همين جهت ،\r\n\r\n\r\n","description":"","footnote":"\r\n( 1 ) جامع الاخبار ( طبق نقل بحار الانوار ، جلد 79 ، صفحهء 202 ) .\r\n( 2 ) منهاج البراعه ، جلد 7 ، صفحهء 398 . و بحار الانوار ، جلد 79 ، صفحهء 218 .\r\n( 3 ) سورهء نساء ، آيهء 7 .\r\n","page_name":" 623 ","page_number":623},
  {"content":"\r\n\r\nبسيارى از بزرگان در بحث ارث به جاى « كتاب الارث » « كتاب الفرائض » گفته‌اند .\r\nبه هر حال ، مسألهء زكات بعد از نماز ، از مهمترين اركان اسلام است . در حديثى از امام باقر عليه السّلام مىخوانيم : « هنگامى كه پيامبر اكرم صلّى اللّه عليه و آله در مسجد بود ، پنج نفر را صدا زد و فرمود برخيزيد و از مسجد ما بيرون رويد ! « لا تصلّوا فيه و أنتم لا تزكّون ؛ شما كه زكات نمىدهيد ، در مسجد ما نماز نخوانيد » . « 1 » در بيان ششمين ركن از اركان اسلام به سراغ روزه مىرود و مىفرمايد : « و روزهء ماه رمضان كه سپرى در برابر عقاب است » . ( و صوم شهر رمضان فإنّه جنّة من العقاب ) .\r\nتعبير به « جنّة » ( سپر ) دربارهء روزهء ماه رمضان كه يك وسيلهء مهم دفاعى در ميدان مبارزه است ، به خاطر آن است كه سرچشمهء اصلى گناهان وسوسه‌هاى شيطان و ابزار شيطان ، هواى نفس است . هنگامى كه به وسيلهء روزه ، شهوات در كنترل عقل در آيند انسان با اين وسيلهء دفاعى ، از حملات شيطان محفوظ مىماند .\r\nدر اينجا تعبير « جنّة من العقاب » آمده ، در حالى كه در حديث معروف ديگرى « جنّة من النّار » « 2 » ذكر شده كه هر دو به يك معنا باز مىگردد .\r\nو به هر حال ، در فضيلت روزه همين بس كه انسان را از جهان بهيميّت به سوى جهان فرشتگان مىبرد و بر بساط قرب خداوند جاى مىدهد .\r\nدر بيان هفتمين ركن از اركان اسلام مىفرمايد : « و حج و عمرهء خانه خدا كه نابود كنندهء فقر و شستشو دهندهء گناه است » . ( و حجّ البيت و اعتماره فإنّهما ينفيان الفقر و يرحضان « 3 » الذّنب ) .\r\n\r\n\r\n","description":"","footnote":"\r\n( 1 ) شرح نهج البلاغهء مرحوم شوشترى ، جلد 13 ، صفحهء 102 .\r\n( 2 ) كافى ، جلد 4 ، صفحهء 62 ، حديث 1 .\r\n( 3 ) « يرحضان » از مادّهء « رحض » ( بر وزن محض ) به معناى شستن است . اشاره به اينكه حج و عمره آثار گناه را از صحنهء عمل ، يا از صحنهء دل مىشويد .\r\n","page_name":" 624 ","page_number":624},
  {"content":"\r\n\r\nبىشك ، زيارت خانهء خدا ، هم بركات مادى دارد و هم بركات معنوى و روحانى كه در اينجا به هر دو اشاره شده كه خلاصهء آن در آيهء شريفهء 28 سورهء حج ديده مىشود ؛ آنجا كه مىفرمايد :  « لِيَشْهَدُوا مَنافِعَ لَهُمْ »  .\r\nاما تأثير آن در شستشوى گناه از اين نظر است كه حج و عمره تحوّلى در روح و جان انسان ايجاد مىكند و حتّى قلوب سنگدلان را نرم مىسازد و به بازنگرى اعمال پيشين و توبه از گناهان وامىدارد . همان گونه كه در حديثى وارد شده است كه :\r\nمانند روزى كه از مادر متولّد شده از گناهان خود پاك مىشود : ( يخرج من ذنوبه كهيئة يوم ولدته أمّه ) « 1 » .\r\nو اما تأثير آن در زدودن آثار فقر و تنگدستى - علاوه بر بركات الهى حج در نفى فقر - از اين نظر است كه مسلمانان مىتوانند در كنار مراسم حج ، بازارهاى خوبى جهت مبادلات اقتصادى به وجود آورند و نوعى تجارت جهانى در ميان خود دائر سازند ؛ آن گونه كه در اعصار نخستين به صورت محدودترى در ميان قبايل عرب وجود داشت و اگر مسلمين امروز از اين فرصت براى تقويت بنيه‌هاى اقتصادى كشورهاى اسلامى استفاده كنند ، به يقين موفقيت‌هاى خوبى از جهت فقر زدايى نصيب آنان خواهد گشت . در حديثى از امام صادق عليه السّلام مىخوانيم : « ما رأيت شيئا أسرع غنى و لا أنفى للفقر من إدمان حجّ البيت ؛ چيزى را سريع‌تر در جلب بىنيازى و نفى فقر از تداوم حج ، نديدم » . « 2 » در بيان هشتمين ركن مىفرمايد : « و صلهء رحم كه سبب فزونى مال و تأخير اجل ( و طول عمر ) است » . ( و صلة الرّحم فإنّها مثراة « 3 » في المال ، و منسأة « 4 » في الأجل ) .\r\n\r\n\r\n","description":"","footnote":"\r\n( 1 ) بحار الانوار ، جلد 96 ، صفحهء 26 .\r\n( 2 ) بحار الانوار ، جلد 66 ، صفحهء 406 .\r\n( 3 ) « مثراة » از مادّهء « ثرى » ، و « ثروت » به معناى فزونى يافتن است . لذا مال فراوان را « ثروت » مىگويند و « مثرات » مصدر ميمى به معناى اسم فاعل است ، يعنى : « سبب فزونى » .\r\n( 4 ) « منسأة » از مادّهء « نسأ » ( بر وزن نسخ ) به معناى تأخير انداختن است و « منسأة » مصدر ميمى به معناى اسم فاعل ، يعنى « سبب تأخير » مىباشد و به عصا « منسأة » مىگويند ، زيرا با نوك آن ، اشياى مزاحم به كنار رانده مىشود .\r\n","page_name":" 625 ","page_number":625},
  {"content":"\r\n\r\nتأثير صلهء رحم در فزونى مال - علاوه بر الطاف الهى كه در جنبه‌هاى مادّى شامل حال اين دسته از نيكوكاران مىشود - اين است كه پيوندهاى خانوادگى غالبا سبب همكارىهاى دسته جمعى اقتصادى مىشود و معمولا كارهاى گروهى در مسايل اقتصادى سود آورتر است .\r\nو تأثير آن در طول عمر ممكن است از اين جهت باشد كه ارحام به يكديگر دعا مىكنند و همين دعا سبب طول عمر آنها مىشود ؛ به علاوه ، هنگامى كه روابط خوبى با هم داشته باشند ، در مشكلات و از جمله بيمارىها به يارى هم مىشتابند و همين امر باعث طول عمر آنها مىشود . اضافه بر اين ، صلهء رحم ، غم و اندوه را كم مىكند و نشاط و شادابى - كه از عوامل طول عمر است - مىآفريند .\r\nدر حديثى از امام صادق عليه السّلام مىخوانيم : « صلة الأرحام تزكّي الأعمال ، و تنمني الأموال ، و تدفع البلوى ، و تسيّر الحساب ، و تنسىء في الأجل ؛ صلهء رحم اعمال را پاك مىكند و اموال را رشد و نموّ مىدهد و بلا را دفع ، و حساب را آسان ، و أجل را به تأخير مىاندازد » . « 1 » پر واضح است كه تحليل‌هاى منطقى كه ما براى رابطهء عبادات و كارهاى نيك با آثار مادّى داريم ، به اين مفهوم نيست كه ارتباطات معنوى و الهى آنها را كه از چشم ما پوشيده است ، ناديده بگيريم .\r\nدر بيان نهمين ركن از اركان اسلام مىفرمايد : « و صدقهء پنهانى كه كفّارهء گناهان است و صدقهء آشكار كه از مرگ‌هاى بد پيشگيرى مىكند » . ( و صدقة السّرّ فإنّها تكفّر الخطيئة ، و صدقة العلانية فإنّها تدفع ميتة السّوء ) .\r\nمنظور از « صدقهء سرّ » كمك‌هايى است كه انسان به افراد نيازمند و آبرومند\r\n\r\n\r\n","description":"","footnote":"\r\n( 1 ) كافى ، جلد 2 ، صفحهء 150 .\r\n","page_name":" 626 ","page_number":626},
  {"content":"\r\n\r\nمىكند كه هم خلوص نيّت بيشترى و هم حفظ آبروى افراد نيازمند در آن است و به همين دليل ، بركات فراوانى دارد و اين تعبير هم شامل صدقات واجبه مانند كفّارات و نذورات مىشود و هم صدقات مستحبّه و انفاقات .\r\nو منظور از « صدقهء علانيه » كمك‌هايى است كه آشكارا انجام مىشود و يكى از آثار و بركات آن تشويق ديگران به كار خير و دعاى مردم در حق صدقه دهنده است . اين سخن در واقع برگرفته از آيهء شريفهء  « الَّذِينَ يُنْفِقُونَ أَمْوالَهُمْ بِاللَّيْلِ وَ النَّهارِ سِرًّا وَ عَلانِيَةً فَلَهُمْ أَجْرُهُمْ عِنْدَ رَبِّهِمْ وَ لا خَوْفٌ عَلَيْهِمْ وَ لا هُمْ يَحْزَنُونَ »  ؛ آنان كه اموال خود را در شب روز ، پنهان و آشكار انفاق مىكنند ، پاداششان نزد پروردگارشان است ؛ نه ترسى بر آنهاست و نه غمگين مىشوند » . « 1 » در روايات متعدّدى كه در منابع معروف اهل سنّت و شيعه وارد شده ، آمده است « 2 » كه : اين آيه هنگامى نازل شد كه على عليه السّلام چهار درهم داشت يكى را در شب و يكى را در روز ، يكى را آشكار و يكى را پنهان ، در راه خدا انفاق كرد .\r\nالبتّه « صدقه » در فقه اسلامى معمولا در مورد كمك به نيازمندان كه با قصد قربت انجام مىشود اطلاق مىگردد ؛ ولى صدقه مفهوم وسيع‌ترى دارد كه شامل هر كار خير اجتماعى مانند بناى مساجد و مدارس و جادّه‌ها و بيمارستانها و كارهاى فرهنگى مىگردد و لذا در روايتى از امام كاظم عليه السّلام وارد شده : « عونك للضّعيف من أفضل الصّدقة ؛ كمك كردن تو به ضعيفان از بالاترين صدقات است » . « 3 » و بىشك بناى بيمارستان‌ها و مدارس و مانند آن مصداق « عون الضعيف » است .\r\nدر حديث ديگرى از پيامبر اكرم صلى اللّه عليه و آله مىخوانيم : « كلّ معروف صدقة ؛ هر كار نيكى صدقه محسوب مىشود » . « 4 »\r\n\r\n\r\n","description":"","footnote":"\r\n( 1 ) سورهء بقره ، آيهء 274 .\r\n( 2 ) به احقاق الحق ، جلد 3 ، صفحهء 246 تا 251 مراجعه شود .\r\n( 3 ) تحف العقول ، كلمات قصار امام كاظم ( ع ) .\r\n( 4 ) خصال ، جلد 1 ، صفحهء 134 .\r\n","page_name":" 627 ","page_number":627},
  {"content":"\r\n\r\nو نيز در حديث ديگرى از همان بزرگوار مىخوانيم : « ألكلمة الطّيّبة صدقة ؛ هر سخن پاكيزه‌اى صدقه است » . « 1 » و امام صادق عليه السّلام مىفرمايد : « إسماع الأصمّ من غير تزجّر صدقة هنئة ؛ رساندن مطلب بدون اظهار ناراحتى به گوش افرادى كه شنوايى آنها ضعيف است ، صدقهء گوارايى است » . « 2 » اين سخن را با حديث ديگرى از رسول خدا صلى اللّه عليه و آله پايان مىدهيم . روزى آن حضرت فرمود : « بر هر مسلمانى لازم است كه در هر روز صدقه‌اى بدهد » . كسى عرض كرد : « همه ، توانايى اين كار را ندارند » . پيامبر صلى اللّه عليه و آله فرمود : « إماطتك الأذى عن الطّريق صدقة ، و إرشادك الرّجل إلى الطّريق صدقة و عيادتك المريض صدقة ، و أمرك بالمعروف صدقة ، و نهيك عن المنكر صدقة ، و ردّك السّلام صدقة ؛ كنار زدن موانع از سر راه و جادّه‌ها صدقه است ؛ راهنمايى افراد به مقصد مورد نظر آنها صدقه است ؛ عيادت مريض صدقه است ؛ امر به معروف صدقه است ؛ نهى از منكر صدقه است و جواب سلام نيز صدقه است » . « 3 » منظور از « ميتة السّوء » مرگ و ميرهايى است كه با شكنجه و ناراحتى شديد واقع مىشود ؛ مانند سوختن در آتش و بيمارىهاى جانكاه و مشقّت‌بار و تصادف‌هاى شديد به هنگام رانندگى .\r\nدر بيان دهمين و آخرين ركن از اركان اسلام مىافزايد : « و كارهاى خوب ( مخصوصا خدمت به خلق ) كه از لغزش‌ها و شكست‌هاى خفّت بار جلوگيرى مىكند » . ( و صنائع « 4 » المعروف فإنّها تقي مصارع « 5 » الهوان ) .\r\n\r\n\r\n","description":"","footnote":"\r\n( 1 ) بحار الانوار ، جلد 80 ، صفحهء 369 .\r\n( 2 ) بحار الانوار ، جلد 71 ، صفحهء 388 .\r\n( 3 ) بحار الانوار ، جلد 72 ، صفحهء 50 ، حديث 4 .\r\n( 4 ) « صنايع » از مادّهء « صنع » ( بر وزن قفل ) به معناى ساختن و ابداع چيزى است و در لغت عرب به كارهاى خوب و نيكوكارى « صنايع » جمع « صنيعه » گفته مىشود . ( نقل از المعجم الوسيط ) .\r\n( 5 ) « مصارع » جمع « مصرع » به معناى محل افكندن و زمين افتادن است و به قتلگاه ، « مصرع » گفته مىشود و به كشتى گرفتن « مصارعه » مىگويند ، چون هر يك از دو طرف مىخواهد ديگرى را به زمين بيفكند .\r\n","page_name":" 628 ","page_number":628},
  {"content":"\r\n\r\nتعبير به « صنائع المعروف » كه هر كار نيكى را شامل مىشود ، از قبيل ذكر عام بعد از خاص است . در واقع در هر يك از جمله‌هاى قبل ، انگشت روى يكى از كارهاى مهمّ خير گذارده شده ، ولى در اينجا كارهاى خير به طور عام آمده است . اين احتمال نيز وجود دارد كه منظور از « صنائع المعروف » كمك به بندگان خداست .\r\nكمك‌هايى كه در امور سابق نمىگنجد .\r\nمنظور از « مصارع الهوان » شكست‌هايى است كه در زندگى براى انسان پيش مىآيد و توأم با خوارى و ذلّت است ؛ كه در واقع ، دو شكست محسوب مىشود :\r\nشكست از ناحيهء از دست دادن امكانات و شكستى از ناحيهء آبرو و حيثيّت . زيرا همه شكست‌ها توأم با خفّت و ذلّت نيست . به همين دليل ، بعضى از آنها قابل تحمّل است ؛ ولى شكست آميخته با خفّت و ذلّت بسيار دردناك است و كارهاى خير - مخصوصا خدمت به نيازمندان ، خواه خدمات فردى باشد يا اجتماعى - سبب پيشگيرى از اين گونه شكست‌ها مىشود .\r\nدر روايات متعدّدى كه از معصومين عليهم السّلام نقل شده ، روى مسئلهء « صنايع معروف » ( كارهاى خير ) تأكيد فراوانى ديده مىشود . از جمله در حديثى از امام صادق عليه السّلام مىخوانيم كه فرمود : « أوّل من يدخل الجنّة أهل المعروف ؛ نخستين كسانى كه وارد بهشت مىشوند كسانى هستند كه اهل كارهاى خير و خدمت به خلق هستند » . « 1 » و در حديث ديگرى از امير مؤمنان على عليه السّلام مىخوانيم : « عليكم بصنائع المعروف فإنّها نعم الزّاد إلى المعاد ؛ بر شما باد ! به كارهاى نيك و خدمت به خلق كه بهترين زاد و توشه براى معاد است » . « 2 » در حديث ديگرى از امام صادق عليه السّلام آمده است كه اصحاب و ياران خود را تشويق به معروف و كارهاى خير كرد ؛ سپس فرمود : « بهشت درى دارد به نام « معروف » تنها كسانى از آن در وارد مىشوند كه در دنيا « صنايع معروف » ( كارهاى خير ) داشته‌اند » و در پايان مىافزايد : « إنّ العبد ليمشي في حاجة أخيه المؤمن ، فيوكّل اللّه عزّ و جلّ به\r\n\r\n\r\n","description":"","footnote":"\r\n( 1 ) ميزان الحكمه ، جلد 3 ، صفحهء 1931 ، شمارهء 12611 .\r\n( 2 ) غرر الحكم ، شمارهء 6166 .\r\n","page_name":" 629 ","page_number":629},
  {"content":"\r\n\r\nملكين : واحدا عن يمينه ، و واحدا عن شماله ، يستغفرون له ربّه و يدعوان بقضاء حاجته ؛ بنده‌اى كه در طريق بر آوردن حاجت برادر مؤمنش گام بر مىدارد خداوند دو فرشته را مأمور مىكند : يكى از طرف چپ با او مىروند و پيوسته براى او استغفار مىكنند و بر آوردن حاجات او را از خدا مىخواهند » « 1 » .\r\n\r\nنكته فلسفهء احكام\r\nبسيار مىشود كه طبيبان آگاه ، بيماران خود را از آثار مهمّ داروهاى شفابخش و غذاهاى تقويتى كه درمان بيمارىها را تسريع مىكند با خبر مىسازند ؛ تا با شوق و علاقهء بيشتر داروهاى تلخ را تحمّل كنند و دستورات طبيب را دقيقا به كار بگيرند .\r\nطبيبان روحانى نيز دقيقا همين مسير را مىپيمايند و فلسفهء تشريع احكام و آثار حيات بخش برنامه‌هاى دينى را براى مردم شرح مىدهند تا آتش اشتياق را در دل آنها شعله‌ور سازند و با عزمى راسخ به دنبال انجام برنامه‌ها بفرستند .\r\nبيان فلسفهء احكام كه نمونهء روشنى از آن در خطبهء بالا ديده مىشود ، علاوه بر اينكه شوق و علاقهء مردم را براى انجام وظائف دينى افزون مىكند و تحمّل ناراحتى را براى انجام پاره‌اى از وظايف سخت و سنگين آسان مىسازد ، چند فايدهء ديگر نيز دارد :\r\n1 - به همهء مردم هشدار مىدهد كه بايد در چه مسيرى حركت كنند تا فلسفهء حكم پياده شود ؛ مثلا هنگامى كه مىگويد : « فرض اللّه . . . الحجّ تشييدا للدّين ؛ خداوند حج را سبب قدرت و قوّت اسلام قرار داده است » . « 2 » مفهومش اين است كه مراسم حج را آنچنان با شكوه برگزار كنند كه به اين هدف و الا برسند ، نه اينكه تنها به آداب صورى حج و تشريفات ظاهرى آن قناعت كنند .\r\n\r\n\r\n","description":"","footnote":"\r\n( 1 ) كافى ، جلد 2 ، صفحهء 195 ، حديث 10 .\r\n( 2 ) خطبهء حضرت زهرا عليها السّلام ، احتجاج طبرسى ، جلد 1 ، صفحهء 258 ، چاپ انتشارات اسوه . - قريب به همين معنا ، از على عليه السّلام در كلمات قصار ( كلمهء 252 ) نقل شده است .\r\n","page_name":" 630 ","page_number":630},
  {"content":"\r\n\r\n2 - ديگر اينكه : بدانند آثار و بركات اين اعمال به خود ما باز مىگردد . در واقع ما با انجام اين اعمال ، خدمتى به خويش مىكنيم ؛ منّتى بر خدا نداريم و بايد بسيار ممنون باشيم . همانگونه كه قرآن در مورد اصل ايمان و اسلام مىگويد : «  « يَمُنُّونَ عَلَيْكَ أَنْ أَسْلَمُوا قُلْ لا تَمُنُّوا عَلَيَّ إِسْلامَكُمْ بَلِ اللَّهُ يَمُنُّ عَلَيْكُمْ أَنْ هَداكُمْ لِلْإِيمانِ إِنْ كُنْتُمْ صادِقِينَ »  ؛ گروهى بر تو منّت مىگذارند كه مسلمان شده‌اند ! بگو خداوند بر شما منّت مىگذارد كه شما را به سوى اسلام هدايت كرده است ، اگر در ادّعاى اسلام راست مىگويند » . « 1 » 3 - سرانجام اينكه : مىتوانيم با توجّه به فلسفهء احكام اعمال خود را ارزيابى كنيم ، كه تا چه اندازه مقبول درگاه خداوند است و چه اندازه از آن دور مىباشد . مثلا وقتى مىفرمايد : « فلسفهء روزه تقوا و فلسفهء نماز نهى از فحشا و منكر است » بايد ملاحظه كنيم كه آيا بعد از انجام روزه و نماز ، روح تقوا و پرهيز از گناه در ما حاصل شده است ، يا نه ؟ و به اين ترتيب ، ارزش عبادات و اعمال خود را به دست آوريم .\r\nآرى ! ما خدا را حكيم مىدانيم و حكمت او ايجاب مىكند كه هيچ دستورى را بدون هدف و نتيجه بيان نفرمايد و چه بىخبرند آن جاهلان ناآگاه كه مىگويند افعال خداوند معلّل به اغراض نيست ؛ يعنى هيچ هدفى در كارها و برنامه‌ها و تشريعات او وجود ندارد ! آنها با اين سخن زشت و ناپسند خود ، حكيم بودن خداوند را زير سؤال مىبرند و چنين مىپندارند كه به حقيقت توحيد نزديك شده‌اند در حالى كه مصداق اين آيهء شريفه‌اند كه : «   « قُلْ هَلْ نُنَبِّئُكُمْ بِالْأَخْسَرِينَ أَعْمالًا الَّذِينَ ضَلَّ سَعْيُهُمْ فِي الْحَياةِ الدُّنْيا وَ هُمْ يَحْسَبُونَ أَنَّهُمْ يُحْسِنُونَ صُنْعاً »   ؛ بگو : آيا به شما خبر دهيم كه زيانكارترين ( مردم ) در كارها چه كسانى هستند ؟ آنها كه تلاش‌هايشان در زندگى دنيا كم ( و نابود ) شده ، با اين حال مىپندارند كار نيك انجام مىدهند » . « 2 » آرى ! افعال خدا معلّل به اغراض نيست ؛ يعنى هدفهايى كه به خود او بازگشت كند . زيرا ، او بىنياز از همه چيز و همه كس مىباشد ؛ ولى افسوس كه اين ناآگاهان\r\n\r\n\r\n","description":"","footnote":"\r\n( 1 ) سورهء حجرات ، آيهء 17 .\r\n( 2 ) سورهء كهف ، آيات 103 - 104 .\r\n","page_name":" 631 ","page_number":631},
  {"content":"\r\n\r\nاين سخن را نمىگويند ، بلكه مىگويند ضرورتى ندارد كه نتيجهء افعال و دستورات خداوند به بندگان برگردد و اين نهايت بىخبرى است ! ! ! به هر حال ، امير مؤمنان على عليه السّلام در خطبهء بالا بخش‌هاى جالبى از فلسفهء احكام را بيان فرموده ، كه با مطالعهء آن ، آتش شوق انجام اين برنامه‌هاى حساب شدهء الهى ، در دل‌ها زبانه مىكشد و با طيب خاطر به دنبال آن حركت مىكنند .\r\n\r\n","description":"","footnote":"","page_name":" 632 ","page_number":632},
  {"content":"\r\n\r\n\r\nبخش دوّم\r\nأفيضوا في ذكر اللّه ، فإنّه أحسن الذّكر . و ارغبوا فيما وعد المتقين فإنّ وعده أصدق الوعد . و اقتدوا بهدى نبيّكم فإنّه أفضل الهدي . و استنّوا بسنّته فإنّها اهدى السّنن . و تعلّموا القرآن فإنّه أحسن الحديث ، و تفقّهوا فيه فإنّه ربيع القلوب ، و استشفوا بنوره فإنّه شفاء الصّدور ، و أحسنوا تلاوته فإنّه أنفع القصص ، و إنّ العالم به غير علمه كالجاهل الحائر الّذي لا يستفيق من جهله ؛ بل الحجّة عليه أعظم ، و الحسرة له ألزم ، و هو عند اللّه ألوم .\r\n\r\nترجمه\r\nپيوسته به ياد خدا باشيد كه بهترين يادهاست ! و به آنچه خداوند به پرهيزكاران وعده داده است ، علاقه‌مند باشيد كه وعدهء او صادق‌ترين وعده‌هاست ! به راه و رسم پيامبرتان اقتدا كنيد ، كه بهترين راه و رسم‌هاست ! دستورها و سنّت او را به كار بنديد كه هدايت كننده‌ترين سنّت‌هاست ! قرآن را فرا گيريد كه بهترين گفته‌هاست ! و در آن بينديشيد كه بهار قلب‌هاست ! از نور آن شفا و درمان بطلبيد كه شفاى دلها ( ى بيمار ) است ! و آن را به نيكوترين وجه تلاوت كنيد ، كه نيكوترين سخن‌هاست .\r\nبه يقين ، عالمى كه به غير علمش عمل مىكند ، همچون جاهل سرگردانى است كه هرگز از جهل خويش بيرون نمىآيد ؛ بلكه حجّت بر او عظيم‌تر ، حسرتش پايدارتر ، و سرزنش او در پيشگاه خدا سزاوارتر است !\r\n\r\nشرح و تفسير از اين راه به سوى خدا آييد\r\nامام عليه السّلام بعد از بيان اركان اسلام و ذكر اسرار و فلسفهء احكام ، مخاطبان خود را به\r\n\r\n","description":"","footnote":"","page_name":" 633 ","page_number":633},
  {"content":"\r\n\r\nانجام دستوراتى در طريق پياده كردن آن اركان ، تشويق و هدايت مىكند . نخست مىفرمايد : « پيوسته به ياد خدا باشيد ، كه بهترين يادهاست ! » ( أفيضوا في ذكر اللّه فإنّه أحسن الذّكر ) .\r\nتعبير به « افاضه » كه در اصل به معناى خروج آب با كثرت و فزونى است در اينجا به معناى توجّه فراوان به ذكر خدا و همواره به ياد او بودن است .\r\nتعبير به « أحسن الذّكر » به خاطر آن است كه تمام بركات معنوى و مادّى از آن سرچشمه مىگيرد .\r\nدر حديثى از پيامبر اكرم صلّى اللّه عليه و آله مىخوانيم كه فرمود : « ليس عمل أحبّ إلى اللّه تعالى ، و لا أنجى لعبد من كلّ سيّئة في الدّنيا و الآخرة ، من ذكر اللّه . قيل : و لا القتال في سبيل اللّه ؟\r\nقال : لو لا ذكر اللّه لم يؤمر بالقتال ؛ هيچ عملى در نزد خداوند متعال و نجات بخش‌تر براى بندگان از هر گناهى در دنيا و آخرت ، محبوب‌تر از ذكر خداوند وجود ندارد ! كسى پرسيد : حتّى جهاد در راه خدا ؟ پيامبر صلّى اللّه عليه و آله فرمود : اگر به خاطر ذكر خدا نبود ، دستور به جهاد داده نمىشد » . « 1 » سپس امام عليه السّلام در ادامنهء اين سخن مىفرمايد : « به آنچه خداوند به پرهيزكاران وعده داده است ، علاقه‌مند باشيد ؛ كه وعدهء او صادق‌ترين وعده‌هاست » . ( و ارغبوا فيما وعد المتقين فإنّ وعده أصدق الوعد ) .\r\n« و به راه و رسم پيامبرتان اقتدا كنيد ! كه بهترين راه و رسم‌هاست ؛ دستورات و سنّت او را به كار بنديد ، كه هدايت كننده‌ترين سنّت‌هاست » . ( و اقتدوا بهدي نبيّكم فإنّه أفضل الهدي ، و استنّوا بسنّته فإنّها اهدى السّنن ) .\r\nبىشك وعده‌هاى الهى به مطيعان و مؤمنان نيكوكار ، صادق‌ترين وعده‌هاست .\r\nزيرا ، كسى تخلّف از وعده مىكند كه يا عاجز و ناتوان باشد و يا بخيل و يا نادان ؛ كه بدون آگاهى وعده‌اى داده و بعدا از آن سرباز مىزند . اما كسى كه قدرت ، علم وجودش بىپايان است ، تخلّف از وعده دربارهء او محال است .\r\nمنظور از « هدى » ( بر وزن منع ) به معناى راه و رسم و طريقه و روش است و\r\n\r\n\r\n","description":"","footnote":"\r\n( 1 ) كنز العمّال ، شمارهء 3931 .\r\n","page_name":" 634 ","page_number":634},
  {"content":"\r\n\r\n« سنّت » به معناى دستوراتى است كه در زمينه‌هاى مختلف صادر فرموده است و با توجّه به اينكه پيامبر اكرم صلّى اللّه عليه و آله خاتم انبياست ، طبيعى است كه راه و رسم و سنّت او برترين راه و رسم و سنّت‌ها بوده باشد .\r\nسپس امام عليه السّلام در ادامهء اين سخن در مورد قرآن ، تأكيد مىكند و چهار دستور دربارهء آن ، بيان مىفرمايد . مىگويد : « قرآن را فرا گيريد كه بهترين گفته‌هاست ! و در آن بينديشيد كه بهار قلب‌هاست ! از نور آن ، شفا و درمان بطلبيد كه شفاى دل‌ها ( ى بيمار ) است ! و آن را به نيكوترين وجه تلاوت كنيد ، كه نافع‌ترين سخن‌هاست ! » ( و تعلّموا القرآن فإنّه أحسن الحديث ، و تفقّهوا فيه فإنّه ربيع القلوب ، و استشفوا بنوره فإنّه شفاء الصّدور ، و أحسنوا تلاوته فإنّه أنفع القصص ) .\r\nامام عليه السّلام در واقع چهار مرحلهء مختلف را كه به طور طبيعى ، يكى بر ديگرى تقدّم دارد ، ذكر فرموده :\r\nدر مرحله نخست ، دستور به فراگرفتن قرآن مىدهد و آن را « احسن الحديث » مىشمرد ؛ چرا كه جامع‌ترين دستور سعادت انسان‌هاست .\r\nدر مرحلهء بعد ، به تفكّر و انديشه در معنا و محتواى آن ، دستور مىدهد ، چرا كه بهار دل‌هاست ؛ همان گونه كه در فصل بهار ، شكوفه‌ها و گل‌ها و سبزه‌ها همه جا مىرويد ، به بركت قرآن مجيد نيز گل‌هاى فضايل اخلاق و شكوفه‌هاى معارف الهيّه بر صفحهء دل ظاهر مىشود و آن كس كه حيات انسانى از آن نگيرد ، همچون درخت خشكيده‌اى است كه در فصل بهار ، تكان نمىخورد ( هر درختى كه به نوروز بجنبد حطب است ) .\r\nدر مرحله سوم ، دستور به عمل مىدهد و مىفرمايد : از نور آيات الهى شفا بگيريد ؛ همان گونه كه بسيارى از بيماران از پرتو نور آفتاب ، سلامتى خود را باز مىيابند و محيط زندگى آنها با تابش نور آفتاب از عوامل بيمارى پاك‌سازى مىشود ، كه گفته‌اند : « آنجا كه آفتاب بتابد طبيب نيايد » .\r\nو در مرحله چهارم ، با جملهء « أحسنوا تلاوته ؛ قرآن را به نيكوترين وجه ، تلاوت كنيد » تا دل‌هاى مشتاقان به سوى آن جذب شود و دور افتادگان ، به آن نزديك\r\n\r\n","description":"","footnote":"","page_name":" 635 ","page_number":635},
  {"content":"\r\n\r\nگردند ، وظيفهء تبليغ صحيح قرآن را گوشزد مىنمايد .\r\nامام عليه السّلام با اين چهار دستور ، وظيفهء مردم را در برابر قرآن مجيد مشخّص كرده و اى كاش تنها به تلاوت و تجويد و زيبايى صوت و قرائت ، قناعت نمىشد و مراحل ديگر كه هدف اصلى را تشكيل مىدهد ، دربارهء قرآن پياده مىگشت .\r\nدر جملهء اوّل دربارهء قرآن مجيد تعبير به « احسن الحديث » و در جملهء آخر به « انفع القصص » شده است و با توجّه به اينكه حديث به معناى هر كلامى است كه از سخنگويى صادر مىشود ( زيرا حديث از مادّهء « حدوث » است و به كلام ، حديث گفته مىشود به خاطر اينكه پى در پى حادث مىگردد ) مفهوم آن اين است كه قرآن برترين كلامى است كه در ميان انسان‌ها وجود دارد : هم از نظر فصاحت و بلاغت و هم از نظر محتوا . و در واقع ، اشاره به آيهء شريفهء  « اللَّهُ نَزَّلَ أَحْسَنَ الْحَدِيثِ كِتاباً مُتَشابِهاً مَثانِيَ »  ؛ خداوند بهترين سخن را نازل كرده است ؛ كتابى كه آياتش ( در لطف و زيبايى و عمق و محتوا ) همانند يكديگر است ؛ آياتى مكرّر دارد » . « 1 » ولى « أنفع القصص » ( با توجّه به اينكه « قصص » در اصل به معناى جستجو كردن چيزى است و به هر كلامى اطلاق مىشود ، زيرا هر سخنى چيزى را جستجو و بيان مىكند و به همين دليل بعضى از مفسّران تصريح كرده‌اند كه « أحسن القصص » اشاره به مجموعهء قرآن است ) ناظر به آثار و نتايج عملى قرآن است كه در سايهء پياده كردن دستورات آن حاصل مىشود .\r\nاز اين جهت ، در پايان خطبه به نكتهء بسيار مهمّى در رابطهء با عالم بىعمل و آنان كه قرآن را مىخوانند و عمل نمىكنند اشاره كرده و مىفرمايد : « به يقين ، عالمى كه به غير علمش عمل مىكند همچون جاهل سرگردانى است كه هرگز از جهل خويش به خود نمىآيد ! بلكه حجّت بر او عظيم‌تر و حسرتش پايدارتر و سرزنش او در\r\n\r\n\r\n","description":"","footnote":"\r\n( 1 ) سورهء زمر ، آيهء 23 .\r\n","page_name":" 636 ","page_number":636},
  {"content":"\r\n\r\nپيشگاه خدا سزاوارتر است ! » ( و إنّ العالم العامل به غير علمه كالجاهل الحائر الّذي لا يستفيق « 1 » من جهله ؛ بل الحجّة عليه أعظم ، و الحسرة له ألزم ، و هو عند اللّه ألوم « 2 » ) .\r\nدر اين عبارت امام عليه السّلام نخست تشبيه جالبى دربارهء عالم بى عمل ( يا به تعبير امام عليه السّلام : عالمى كه به غير علمش عمل مىكند ) فرموده ، كه نشان مىدهد چنين عالمى از حدّ يك جاهل معمولى هم پايين‌تر است . به جاهل سرگردانى مىماند كه هرگز از جهل خود بيدار نمىشود و اميدى به هدايت او نيست ؛ چرا كه آگاهانه در راه خلاف گام نهاده و به همين جهت ، خداوند توفيق هدايت را از او سلب مىكند ؛ نيروهاى خود را در اين سرگردانى از دست مىدهد و هرگز به ساحل نجات نمىرسد و در گرداب‌هاى هلاكت گرفتار مىشود .\r\nسپس از اين مرحله پا را فراتر مىنهد و بدبختى بيشتر چنين عالمى را نسبت به جاهل سرگردان در سه جملهء كوبنده بيان مىدارد . نخست مىفرمايد : « حجّت بر او عظيم است ! » چرا كه جاهل مىتواند جهل خود را عذر قرار دهد ( هر چند واقعا جهل عذر نيست ) ولى عالم بى عمل چه عذرى خواهد داشت ؟ ! ديگر اينكه : « حسرت او پايدارتر است ! » زيرا با داشتن اسباب و وسايل سعادت از اين قافله عقب مانده و در بيابان زندگى گرفتار سرگردانى شده است .\r\nسوم اين كه : « او در نزد خدا بيش از جاهل سرگردان مستحق سرزنش و ملامت است ! » چون حجّت الهى و عقلى از هر نظر بر او تمام بوده و چنين كسى از هر نظر ، مستحقّ ملامت است . به همين دليل ، در روايات اسلامى مىخوانيم كه امام صادق عليه السّلام فرمود : « يغفر للجاهل سبعون ذنبا قبل أن يغفر للعالم ذنب واحد ؛ هفتاد گناه جاهل بخشوده مىشود ، پيش از آنكه يك گناه عالم بخشوده شود ! » « 3 » بلكه قبول توبهء چنين عالم بىعمل ، بسيار مشكل است زيرا قرآن مىگويد :  « إِنَّمَا التَّوْبَةُ عَلَى اللَّهِ » \r\n\r\n\r\n","description":"","footnote":"\r\n( 1 ) « يستفيق » از مادّهء « استفاقه » به معناى بهبودى يافتن از بيمارى و يا هوشيار شدن بعد از مستى و يا بيدار شدن بعد از خواب است و در خطبهء بالا ، مناسب ، معناى سوم است .\r\n( 2 ) « ألوم » از مادّهء « لوم » ( بر وزن قوم ) به معناى سرزنش گرفته شده و با توجّه به اينكه « ألوم » صيغهء افعل تفضيل است ، در اينجا به معناى « سزاوارتر به ملامت » است .\r\n( 3 ) كافى ، جلد 1 ، صفحهء 47 ، حديث 1 .\r\n","page_name":" 637 ","page_number":637},
  {"content":"\r\n\r\n « لِلَّذِينَ يَعْمَلُونَ السُّوءَ بِجَهالَةٍ »  ؛ توبه تنها براى كسانى است كه كار بدى را از روى جهالت انجام داده‌اند » . « 1 » ( اشاره به اين كه توبهء عالم ، سخت پذيرفته مىشود ) .\r\n\r\nنكته سرنوشت عالمان بىعمل !\r\nمردم چند گروهند : عالم ، جاهل قاصر ، جاهل مقصّر بسيط ، و جاهل مركّب .\r\n« عالم » كسى است كه مطلبى را به طور اجمال يا به طور تفصيل مىداند . يعنى نسبت به چيزى گاه علم اجمالى دارد و گاه علم تفصيلى . مثلا اجمالا مىداند شراب ، حرام است و زيان‌هايى براى جسم و روح انسان دارد . يا به طور تفصيل دلايل حرمت شراب و مدارك آن را ديده و آثار زيانبار آن را در هر يك از اعضا مورد بررسى دقيق قرار داده است .\r\n« جاهل قاصر » كسى است كه نمىداند ؛ ولى دسترسى به علم هم ندارد ، يا به خاطر دور بودن از مراكز علم و يا فرو رفتن در غفلت و سهو و خطا .\r\n« جاهل مقصّر » كسى است كه دسترسى به اسباب علم دارد ، اما بر اثر سستى و تنبلى و سهل انگارى به سراغ علم نرفته و در جهل و بىخبرى مانده است ؛ ولى با اين حال از جهل خود با خبر است ! يعنى مىداند كه نمىداند .\r\nاما « جاهل مركّب » كسى است كه واقعا در جهل فرو رفته و از حق و واقعيت به دور افتاده ؛ امّا از جهل خود خبرى ندارد ؛ بلكه به عكس خيال مىكند آگاه و با خبر است و آنچه را فهميده ، عين واقعيّت مىباشد و به تعبير ديگر : نمىداند كه نمىداند .\r\nدر ميان اين گروهها خطر و مسئوليّت جاهل قاصر از همه كمتر است و بعد از آن ، جاهل مقصّر قرار دارد و سپس جاهل مركّب ؛ كه ممكن است به خاطر جهل مركّبش خطراتى براى خود و ديگران ايجاد كند . امّا از همه خطرناكتر عالم بىعمل است . آن كس كه آگاهانه راه خلاف مىرود و همچون دزدى است كه با چراغ آمده ، به كاه‌دان نمىزند ، بلكه كالاى گزيده‌تر را مىبرد . تمام بدبختىهايى كه بشر در طول تاريخ\r\n\r\n\r\n","description":"","footnote":"\r\n( 1 ) سورهء نساء ، آيهء 17 .\r\n","page_name":" 638 ","page_number":638},
  {"content":"\r\n\r\nداشته ، به خاطر همين عالمان بىعمل بوده . سرچشمهء تمام جنگ‌ها و نابسامانىها در جامعهء بشرى چه در گذشته . و چه امروز از همين گروه است .\r\nآنها هستند كه خطرناكترين سلاح‌هاى كشتار جمعى براى محو و نابودى انسان‌هاى بىگناه مىسازند . آنها هستند كه نقشه‌هاى شيطانى براى استثمار و استعمار ملّت‌ها مىكشند . آنها هستند كه براى حفظ منافع شوم و نامشروعشان آتش جنگ به پا مىكنند و بالأخره آنها هستند كه براى دست يافتن به منافع بيشتر ، مراكز حسّاس تبليغاتى را به دست مىگيرند . چهرهء حقايق را مىپوشانند و با دروغ و تزوير ، انسان‌ها را در بىخبرى فرو مىبرند .\r\nقرآن مجيد آنها را به سگ هارى تشبيه كرده كه عطش نامحدود و پايان ناپذيرى بر او غلبه نموده ، در هيچ حال سيراب نمىشود . اگر به او حمله كنى دهانش باز و زبانش بيرون است و اگر او را به حال خود واگذارى باز چنين است :  « فَمَثَلُهُ كَمَثَلِ الْكَلْبِ إِنْ تَحْمِلْ عَلَيْهِ يَلْهَثْ أَوْ تَتْرُكْهُ يَلْهَثْ »  . « 1 » تعبيرى كه امام عليه السّلام در خطبهء بالا دربارهء عالم بىعمل و سرنوشت او بيان فرموده ، تعبيرى است بسيار رسا و گويا . او در عمل همچون جاهل مركّب است كه به راه خطا مىرود و گاه به آن هم افتخار مىكند و در حساب روز جزا و مجازات آخرت و دنيا ، كيفر او از همه شديدتر و مسئوليّتش بيشتر و حسابش سنگين‌تر است .\r\nراستى چه مىشود كه انسان با علم و آگاهى در راه خطا گام مىگذارد و اين تضادّ علم و عمل از كجا سرچشمه مىگيرد ؟\r\nجواب اين سؤال روشن است . گاه اين عالم واقعا پايه‌هاى ايمانش سست و ضعيف است گرچه در ظاهر مسلمان است ، ولى در باطن ، « يقولون إنّ اللّه خالق جنّة و نار و تعذيب و غلّ يدين » « 2 » مىگويد .\r\nو گاه در عين ايمان به خدا ، آنچنان غلبهء هواى نفس بر او شديد است كه سدّ\r\n\r\n\r\n","description":"","footnote":"\r\n( 1 ) سورهء اعراف ، آيهء 176 .\r\n( 2 ) اين شعر از « عمر سعد » نقل شده كه به هنگام پيشنهاد رويارويى با امام حسين عليه السّلام در ميدان كربلا وعدهء حكومت « رى » را به او دادند و او مدّتى در فكر فرو رفت و بعد اشعارى خواند كه يك بيتش همين بيت بالاست و مضمونش اين است كه : « مىگويند خدايى هست و بهشت و دوزخ و عذاب و كيفرى دارد ! » .\r\n","page_name":" 639 ","page_number":639},
  {"content":"\r\n\r\nايمانش را كه معمولا چندان محكم نيست مىشكند و سيلاب هوا و هوس تمام وجودش را فرا مىگيرد و به قعر درّهء هولناك ضلالت و گمراهى پرتاب مىكند .\r\nاين سخن را با حديث زيبايى از على عليه السّلام پايان مىدهيم ، مىفرمايد : « تورات با پنج جمله پايان يافته كه من دوست دارم در آغاز هر روز آنها را از نظر بگذرانم » .\r\nسپس آنها را به اين صورت بيان مىفرمايد :\r\n« ألاوّل : العالم الّذي لا يعمل بعلمه فهو و إبليس سواء » .\r\n« و الثّاني : سلطان لا يعدل برعيّته فهو و فرعون سواء » .\r\n« و الثّالث : فقير يتذلّل لغنىّ طمعا في ماله فهو و الكلب سواء » .\r\n« و الرّابع : غنّى لا ينتفع بماله فهو و الأجير سواء » .\r\n« و الخامس : امرأة تخرج من بيتها به غير ضرورة فهي و الأمة سواء » .\r\n« اوّل عالمى كه به علمش عمل نكند ، با شيطان مساوى است » .\r\n« دوم زمامدارى كه عدالت را دربارهء مردم رعايت نكند ، با فرعون مساوى است » .\r\n« سوم فقيرى كه در برابر غنى به خاطر طمع در اموال او ذليلانه خضوع مىكند ، با سگ مساوى است » .\r\n« چهارم ثروتمندى كه از مالش ( براى خود و كمك به ديگران ) بهره نمىگيرد ، با فقير اجير مساوى است » .\r\n« پنجم زنى كه براى هواى نفس و بدون نياز از منزل خارج مىشود ، او با كنيز برده يكسان است . ( چرا كه او هم بردهء هوسهاست ) » . « 1 »\r\nبارالها ! اكنون كه در پرتو هدايت‌هاى نهج البلاغهء امير مؤمنان على عليه السّلام علم و دانشى را به ما موهبت فرمودى توفيق عمل و بهره‌گيرى از آن مرحمت فرما و ما را از همسويى و همرنگى با شيطان رهايى ببخش و عاقبت امر ما را ختم به خير بگردان ! پايان جلد چهارم پيام امام امير المؤمنين عليه السّلام 11 / 10 / 1380 مطابق 17 شوّال 1422\r\n\r\n\r\n\r\n","description":"","footnote":"\r\n( 1 ) اثنى عشريّه ، صفحهء 206 .\r\n","page_name":" 640 ","page_number":640}
  ]