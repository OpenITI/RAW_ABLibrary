[
  {"content":"\r\n\r\nرفتار شناسى\r\nامام على ( ع )\r\nدر آيينهء تاريخ\r\nابراهيم بيضون\r\nترجمهء\r\nعلى اصغر محمدى سيجانى\r\n\r\n","description":"","footnote":"","page_name":" مقدمه 1 ","page_number":1},
  {"content":"\r\n\r\n1379\r\nسال امير المومنين ( ع )\r\nدفتر نشر فرهنگ اسلامى\r\nنام كتاب : رفتار شناسى امام على ( ع ) در آينهء تاريخ\r\nتأليف : ابراهيم بيضون\r\nترجمهء : على اصغر محمدى سيجانى\r\nچاپ اول : 1379\r\nتعداد : 1500 نسخه\r\nچاپ و نشر : دفتر نشر فرهنگ اسلامى\r\nفروشگاه مركزى : خيابان فردوسى : رو به روى فروشگاه شهر وروستا . تلفن : 3112100\r\nفروشگاه شماره يك : ميدان انقلاب ، بازارچه كتاب : تلفن : 6469685\r\nفروشگاه شماره دو : ميدان انقلاب ، خيابان 16 آذر . تلفن : 6419935\r\nفروشگاه شماره سه : قم ، خيابان ارم ، سه راه موزه . تلفن : 73815\r\nفروشگاه شماره چهار : شميران ، ميدان قدس ، كوچه شهيد على حدادى ، جنب مسجد اعظم . تلفن : 2713367 - 2713351\r\nدايره پخش : 3920307\r\nشابك : 5 - 971 - 430 - 964\r\n5 - 971 - 430 - 964 ISBN\r\nنشانى الكترونيك دفتر نشر فرهنگك اسلامى :\r\nINFO @ ISLAMCPO . COM\r\n\r\n","description":"","footnote":"","page_name":" مقدمه 2 ","page_number":2},
  {"content":"\r\n\r\n\" ما دفعت الحرب يوما ، إلا وأنا أطمع أن تلحق بي طائفة فتهتدي بي وتعشو إلى ضوئى ، وذلك أحب إلي من أن أقتلها على ضلالها وإن كانت تنوء بآثامها \"\r\n( نهج البلاغه ، خطبهء 55 )\r\n( به خدا كه يك روز جنگ را واپس نيفكنده ام ، جز كه اميد داشتم گروهى به سوى من آينده ، و به راه حق گرايند ، و به نور هدايت من راه پيمايند . اين مرا خوشتر است تا شاميان را بكشم وگمراه باشند ، هر چند خود گردن گيرندهء گناه باشند ) .\r\n\r\n","description":"","footnote":"","page_name":" مقدمه 3 ","page_number":3},
  {"content":"\r\n . \r\n","description":"","footnote":"","page_name":" مقدمه 4 ","page_number":4},
  {"content":"\r\n . \r\n","description":"","footnote":"","page_name":" مقدمه 5 ","page_number":5},
  {"content":"\r\n . \r\n","description":"","footnote":"","page_name":" مقدمه 6 ","page_number":6},
  {"content":"\r\n\r\n\r\nسخن مترجم\r\nبِسْمِ اللَّهِ الرَّحْمنِ الرَّحِيمِ\r\nامام على ( ع ) به عنوان يك الگو در دوره‌هاى مختلف و در ميان مشربهاى مختلف مورد توجه و اهتمام بوده است و اينك ما بيش از هر دوره‌اى به الگوبردارى از شيوه و روش - « نهج » - آن حضرت نيازمنديم .\r\nكتابى كه پيش روى شما قرار دارد ، ترجمهء الامام على في رؤية « النهج » و « رواية » التاريخ نوشتهء دكتر ابراهيم بيضون « 1 » است كه توفيق برگردان فارسى آن نصيبم گرديد و نام رفتارشناسى امام على در آيينهء تاريخ را برايش برگزيدم . دكتر بيضون از اهالى مرجعيون در جنوب لبنان است . او به سال 1941 ميلادى چشم به جهان گشود و هم اينك در دانشگاه لبنانى بيروت به تدريس اشتغال دارد .\r\nاين كتاب كه در اواخر سال 1999 ميلادى منتشر شد با عكس العملهاى فراوانى در جهان عرب مواجه گرديد . برخى آن را متعصبانه و توأم با طرفدارى خواندند كه در يك بررسى علمى تاريخى جايى ندارد ، و گروهى ديگر آن را يك تحليل تاريخى ديدند كه از قداست شخصيت على ( ع ) به دور است .\r\nهر چند كه قضاوت در اين باره بر عهدهء خوانندهء گرامى خواهد بود ولى نگارنده لازم مىداند يادآور شود كه همان گونه كه نويسندهء محترم خود گفته است ، هدفش در اين كتاب ، بررسى تاريخى رويدادهاى دوران امام على ( ع ) با يك ديد علمى ، به همراه تحليل و در عين حال تأمل و دقت در اسناد تاريخى مربوط به آن دوره است . ايشان كوشيده‌اند ابعادى از زندگى على ( ع ) و حوادث آن دوره را مورد توجه قرار دهند كه تاكنون كمتر به آنها توجه شده است . روش استدلالى او - در عين پايبندى به مستندات تاريخى و عدم خروج از آن - با بهره‌گيرى از نگرش جامعه‌شناسانه ، به\r\n\r\n\r\n","description":"","footnote":"\r\n( 1 ) علاوه بر مقالات متعددى كه از دكتر بيضون در نشريات علمى و ادبى منتشر شده است و تعداد آنها از 130 تجاوز مىكند ، چندين كتاب تحقيقى ارزشمند از ايشان به چاپ رسيده كه اثر حاضر آخرين آنهاست .\r\n","page_name":" 1 ","page_number":7},
  {"content":"\r\n\r\nتحقيقش قوتى ديگر بخشيده است . بديهى است كه اين كتاب يك اثر دينى و يا بحثى در امام‌شناسى شيعى نيست و نبايد از اين زاويه به آن نگريست ؛ بلكه صرفا يك تحقيق علمى تاريخى است كه با استناد به آثار به جاى مانده از آن حضرت و همچنين سندهاى تاريخى موجود به رشتهء تحرير در آمده است .\r\nدر اين كتاب ، از ترجمهء متون نقل شده از نهج البلاغه پرهيز گرديده و عينا از ترجمهء استاد فرزانه ، جناب آقاى دكتر سيد جعفر شهيدى استفاده شده است . ديگر گفتارهاى آن حضرت كه از منابعى جز نهج البلاغه نقل شده و يا مطالبى كه از متون تاريخى نقل و به آنها استناد شده است ، تماما توسط مترجم به فارسى برگردانده شده‌اند .\r\nهمچنين تذكر نكته‌اى خالى از فايده نيست و آن اينكه نويسنده واژهء « نهج » را به معانى گوناگونى به كار برده است . گاه از اين كلمه در اشاره به نهج البلاغه و آثار به جاى مانده از امام على ( ع ) استفاده شده ، و در مواردى ديگر به معناى شيوه ، روش و سبك به كار رفته است . در بعضى موارد نيز منظور نويسنده از « نهج » هر دو معناى ياد شده است .\r\nدر پايان با تقديم سپاس به همهء عزيزانى كه در گزينش و ترجمهء اين كتاب ياريم كردند ، لازم مىدانم كه پيشاپيش تشكر خود را نسبت به همهء سرورانى كه با تذكراتشان مرا در رفع نقصها و كاستيها يارى خواهند فرمود ، اعلام دارم .\r\nعلى اصغر محمدى سيجانى\r\n\r\n","description":"","footnote":"","page_name":" 2 ","page_number":8},
  {"content":"\r\n\r\n\r\nمقدمه\r\nكميل ، گنجوران مالها مرده‌اند گرچه زنده‌اند ، و دانشمندان چندان كه روزگار پايد ، پاينده‌اند .\r\nاز پيش به خاطرم نرسيده بود كه كتابى پيرامون امام على ( ع ) بنگارم ؛ به سه علت :\r\nاول ، تحقيقات من در حوزهء تاريخ اسلام و يا حوزه‌هاى مربوط به آن بيشتر « موضوعات » را در بر مىگرفت تا « شخصيتها » يى را كه در آن به حركت درمىآمدند .\r\nدوم ، با توجه به هالهء عظيم تقدسى كه بر گرد چنين شخصيتى قرار دارد ، چيزى باقى نمىماند تا مورخ به آن بيفزايد ؛ به ويژه كه كتابها و بررسيهاى بسيارى در مورد او منتشر شده است . اين تحقيقات در چارچوب خود ، تاريخ را درنورديده و انديشهء سياسى ، ادب ، فلسفه ، فقه و . . . را شامل شده‌اند .\r\nسوم و مهمتر از همه ، آن نكته‌اى است كه شايد اساسا به روشمندى در كار مربوط شود . مورخ اغلب طرفدار شخصيت فردى است كه براى تحقيق برگزيده است ؛ يا لا اقل به اين طرفدارى متهم مىشود . در نتيجه ، « طرفدارى از اين شخصيت » - كه خواننده احيانا تعمد دارد آن را از كتاب برداشت كند - به يك مانع حقيقى در برابر ارزش اثر به عنوان يك بررسى تاريخى تبديل مىشود .\r\nدر حالى كه بررسى تاريخى به ناچار تحت سيطرهء متن تاريخى قرار دارد و نه موضعگيريهاى اجتهادى خارج از آن .\r\nولى مورخ كه همواره خطرپذير است ، احيانا اگر در موضوعى ، مطلبى بيابد كه وى را فريفتهء خود سازد ، در ورود به آن ترديد نمىكند ؛ و بدين ترتيب مأموريت دشوارى را به چالش مىطلبد و ملاحظات و موانع پيش رو را از ميان برمىدارد .\r\nچند سال پيش ، مجلهء المنطلق بررسى « انديشهء سياسى امام على ( ع ) » را بر عهده‌ام گذاشت .\r\nفرصتى بود تا به نهج البلاغه رجوع كنم و از نزديك با انديشهء امام و رنجهايش ، به ويژه در مورد\r\n\r\n","description":"","footnote":"","page_name":" 3 ","page_number":9},
  {"content":"\r\n\r\nتصوير دولت و يا برنامهء حكومتى درخشان او آشنا شوم . طولى نكشيد كه فرصتى ديگر برايم فراهم شد ؛ و آن هنگامى بود كه در كنفرانس « نهج البلاغه و انديشهء انسان معاصر » ( دمشق ) حضور يافتم و خود را در تماس بيشترى با دنياى امام ( ع ) و در ارتباط با مسير برنامهء او بيابم - اگر چه تنها اندكى از آن برنامه در سطح سياست ، مديريت ، اقتصاد ، جنگ ، حقوق بشر و . . . به اجرا درآمد و بخش اعظم آن تنها در سطح نظريه‌پردازى باقى ماند .\r\nدر حقيقت اين دو بررسى مرا به گسترش دامنهء تحقيق واداشت تا كتابى پديد آورم كه در آن نظريهء « نهج » با « روايت تاريخ » يكديگر را تكميل كنند . زيرا همهء تحقيقاتى كه تاكنون در مورد امام ( ع ) انجام شده در چارچوب خلافت راشده قرار دارند و يا بر جنبهء معينى از تاريخ يا انديشهء او متمركزند ؛ بىآنكه برخى از بررسيهايى كه مستقيما او را مورد توجه قرار داده‌اند از صفت علمى صرف بهره‌مند باشند . از سوى ديگر ، اغلب زبان انشاء بر آنان غالب است و گفتمان مذهبى يا ايدئولوژيك را در اختيار گرفته‌اند ، و يا با گذار از آن به فريفتگى در برابر شخصيت استثنائى امام ( ع ) رسيده‌اند . هرگز بر آن نيستم كه از ارزش اين تحقيقات بكاهم ، به ويژه آن دسته از تحقيقات جدّى كه يك يا چند بعد از اين موضوع را كه از ديرباز مطرح بوده است مورد توجه قرار داده‌اند . ولى منظور اين است كه تاكنون هيچ تحقيق متكاملى به معناى علمى آن ، در اين مسير دشوار راه خود را نگشوده است . مىپذيرم كه چنين تحقيقى نيازمند آن است كه مورخ در ميراث به جاى مانده از آن مرحله و در تافته‌هاى گسترده‌اش و جذابيت آثار درخشانش غوطه‌ور شود و بايد هر حركتى در آن را زير نظر بگيرد و اين كار شدنى نيست مگر با تعمق در متون اندوهبار و آكنده از اخبار درگيريها و روياروييهاى آن دوره كه خطيرترين دوره از تاريخ اسلام است .\r\nآنچه كرده‌ام ، بيش از يك قرائت آرام در تاريخ پرخروش نيست كه « جوانمرد » اسلام در جاى جاى آن حضور دارد : از آغاز زندگىاش كه متمايز از ديگران است و از نقش اجتماعى پذيرفتن زود هنگامش گرفته ، تا زمانى كه به سخت‌ترين گزينهء پيش رو تمسك جست در حالى كه به طور كامل بر نتايج آن وقوف داشت . آن هم در شرايطى كه انتخاب دشوار بود ، راههاى گوناگونى در صحنه پديد آمده بود و به دو گزينهء اسلام مطلق و كفر مطلق خلاصه نمىشد . در زمانه‌اى كه گرايش انحراف از اسلام ، اكثريت مردم را كه مشتاق رهايى از قيود نظام اسلامى و ارزشهاى تحكيم‌شدهء آن بودند ، با خود همراه ساخت .\r\nاين واقعيت اجتماعى يك چالش حقيقى پيش روى امام ( ع ) بود . او بخش عمده‌اى از دوران خلافت خود را چه در جبههء جنگ و يا جبههء به مراتب پيچيده‌تر صلح ، در جستجوى راه حلى براى اصلاح مسير اسلام صرف كرد ؛ مسيرى كه پيش از خلافت او دچار آشفتگى شده بود . در آن هنگام ، « امر واقعى » وجود داشت كه مقابلهء نظامى با آن را حتمى مىساخت ؛ بىآنكه ديگر ابزارها - حتى در صورت عملى شدن ، آن گونه كه اندرزدهندگان مىخواستند - نتيجه‌بخش باشد . سپاهى\r\n\r\n","description":"","footnote":"","page_name":" 4 ","page_number":10},
  {"content":"\r\n\r\nرا كه امام رهبرى كرد - بجز شمار اندكى از افراد آن - نمايندهء انديشه و برنامهء او نبود . اين سپاه از مجموعهء قبايل تشكيل مىشد و امام پيش از رفتن به محل استقرارش در كوفه ، با آنان دربارهء طرفدارى از خود به مذاكره پرداخت . او براى مقابله با تجزيه و تقسيم دولت اسلام - پس از آنكه اين كار در اولين پايتخت خلافت غير ممكن شد - ناچار به ترك مدينه گرديد . سپاه على ( ع ) كه پايه‌هاى اصلّى آن را قبيله‌هاى كوفى تشكيل مىدادند ، از نظر آگاهى و فهم سياسى چنان رشد نيافت كه به سطح « قضيه‌اى » كه با آن در مصاف بود برسد و در مقابل ، از همبستگى موجود در قبيله‌هاى شام كه رابطه‌اى ديرينه با معاويه و خاندان اموى داشتند نيز بىبهره بود .\r\nدر اين تحقيق كوشيده‌ام تا از پرداختن به جزئيات معروف تاريخى بپرهيزم و صرفا به بيان بخشهايى از آن اكتفا كرده‌ام كه بر جريان امور دلالت دارند و ممكن است به روشنتر شدن موضوع و تعميق مفاهيم بينجامد .\r\nراه براى اين كار خالى از مشكل نبود . بويژه كه نقل قولها و روايتها از اين مرحله ، با تاريخ سرشار از درگيريهاى شديدش ، جدا نبوده و به گونه‌اى از آن تحولات تأثير پذيرفته‌اند . در اينجا براى مثال ، مورخ در برابر شخصيت عبد اللّه بن سبا قرار مىگيرد و در روايت مفرده‌اى كه در مورد آن نقل شده است حفره‌هاى وسيعى مىيابد كه كمترين آنها انحراف از طبيعت و منطق درگيرى و چالش در آن دوره است . البته مورخ نمىتواند هيچ متنى از تاريخ را ناديده انگارد و يا آن را از پيش روى خود بردارد ؛ ولى با خبرگى و فرهنگ و توانمندى خود نبايد به آسانى تسليم هر آن چيزى شود كه به تاريخ راه يافته است و آن را با همهء آشفتگى و نقصش بپذيرد . البته اين منحصر به مطالب آمده دربارهء ابن سبا نيست ، بلكه در مورد همهء متنهايى كه نيازمند نقد تاريخى هستند صادق است . تنها در اين صورت است كه راه براى استنتاج دريافت حقايق از آن گشوده مىگردد .\r\nهدف اين كتاب ، قرائت تاريخ امام على ( ع ) بر اساس يك نگرش علمى اصولى است و من آن را به عنوان مشاركتى متواضعانه در اين مسير عرضه مىدارم ؛ به اميد آنكه اين نوشته در توفيق براى از بين بردن ابهامات و يا بخشى از ابهاماتى كه در فضاى آن دوره گسترده شده است ، سهمى داشته باشد . مطالب اين كتاب در چهار فصل تقسيم‌بندى شده است :\r\nفصل نخست : پيش از اسلام ؛ فصل دوم : على ( ع ) و خلافت ؛ فصل سوم : نماى حكومت و انديشهء سياسى ؛ فصل چهارم : شخصيتها و ابهامات .\r\nدر پايان بايد تأكيد ورزم كه موقعيت من در اين مسير دشوار ، جايگاه يك مورخ بىطرف و اصولى بوده است و نه چيز ديگر ؛ و هر چه غير از آن باشد ، از روى قصد نبوده و يا احساس خاصى مرا بدان نكشانده است - البته به استثناى ديدگاه برخى از متون تاريخى كه تنها خود در اين زمينه\r\n\r\n","description":"","footnote":"","page_name":" 5 ","page_number":11},
  {"content":"\r\n\r\nمسئوليت دارند . و سرانجام در تاريخ ، به رغم آنانى كه در برابر حركتش مانع به وجود مىآورند و يا كسانى كه زمامش را در دست گرفته‌اند ، هيچ كس نمىتواند به جايگاه بزرگان تعرض كند ؛ كسانى كه روح خود را بر فراخناى عينى تاريخ و وجدان پرحرارتش گسترده‌اند .\r\nابراهيم بيضون\r\n\r\n","description":"","footnote":"","page_name":" 6 ","page_number":12},
  {"content":"\r\n\r\n« ما شككت فى الحق مذ رأيته » ( خطبهء 4 ) ( چه از آن روز كه حق را ديدم ، در آن دو دل نگرديدم . )\r\n\r\nفصل اول پيش از اسلام\r\n\r\n","description":"","footnote":"","page_name":" 7 ","page_number":13},
  {"content":"\r\n . \r\n","description":"","footnote":"","page_name":" 8 ","page_number":14},
  {"content":"\r\n\r\n\r\n1 پيش از اسلام\r\nپدر و مادر على بن ابى طالب ( ع ) هاشمى بودند ؛ وى به طور تقريبى در سال 600 م به دنيا آمد . يعنى آخرين سال قرنى كه در آن بزرگترين شهر حجاز ( مكه ) به حلقهء اساسى شبكهء تجارت مشرق زمين تبديل شد . خانوادهء او از پايه‌گذاران اين حركت تجارى بودند . اين حركت مكه را از يك بازار محلى ، كه صرفا به قبيله‌هاى اطراف اين شهر اتكا داشت ، به يك مركز دادوستد جهانى تبديل كرد . مركزيت مكه به سبب سفرهاى معروف زمستانى و تابستانى هاشم به عبد مناف و ائتلافات وى با آن مناطق به وجود آمد . هاشم بر رقباى خود به ويژه امية بن عبد شمس چيره شد ؛ و با بهره‌گيرى از جايگاهى كه در ميان قريش به دست آورد ، رهبر بلا منازع مكه گرديد .\r\nپس از آن عبد المطلب ، بمثابه جانشين پدرش هاشم ، با هيچ مشكلى مواجه نبود ؛ لذا به تحكيم موقعيت قريش در ميان قبايل پرداخت ، و از مكه شهرى بزرگ به وجود آورد كه « آب » و ديگر ما يحتاج بازرگانان مسافر در آن يافت مىشد . وى همچنين شجاعانه به مقابله با خطرهايى كه شهر را تهديد مىكرد مىپرداخت ؛ از جمله اين خطرها هجوم حبشيان - اتيوپى كنونى - به مكه در سال معروف به « عام الفيل » بود ؛ يعنى تقريبا سى سال پيش از تولد نوه‌اش . يعقوبى - مورخ - او را چنين توصيف مىكند :\r\n\r\n","description":"","footnote":"","page_name":" 9 ","page_number":15},
  {"content":"\r\n\r\n« در آن روز رهبر بلا منازع قريش بود . خداوند چنان افتخارى را نصيبش ساخت كه به هيچ كس عطا نكرده است . قريش او را بر اموال خود حاكم ساخت ، و چنان به اطعام پرداخت كه حتى پرندگان و حيوانات وحشى در كوهها را نيز اطعام مىكرد . » « 1 »\r\nوى همچنين در مورد عبد المطلب مىگويد :\r\n« پرستش بتها را نپذيرفت و خداى عز و جل را يكتا مىپنداشت و به اداى نذر پايبند بود و سنتهايى را بر جاى گذاشت كه اكثر آنها در قرآن آمده است . » « 2 »\r\nاگر در اين روايتها به ويژه گفتهء يعقوبى تأمل كنيم ، شايد ويژگيهاى شخصيت عبد المطلب تا آنجا پيش رود كه گويى اسلام به نوعى در او وجود داشته است .\r\nو از اين ديدگاه ، وى جايگاهى فراتر از يك رهبر سنتى قريش مىيابد همان گونه كه يعقوبى نيز او را « ابراهيم ثانى » مىبيند . پسرش عبد اللّه - پدر پيامبر ( ص ) - نيز چنين است :\r\n« او مژده‌آور مجازات اصحاب فيل از سوى خداوند است . . . قريش گفتند : تو از هنگام تولدت بسيار پربركت و خوش يمن بوده‌اى . » « 3 »\r\nعبد اللّه كه ظاهرا پدر او را به عنوان جانشين خود براى رهبرى مكه آماده ساخته بود ، زنده نماند و هشت سال پيش از عبد المطلب دار فانى را وداع گفت . اين حادثه موجب شد تا پسر ديگرش عبد مناف معروف به ابو طالب براى ايفاى اين نقش آماده گردد . ابو طالب صفات بسيارى را از پدر برگرفته بود . از جمله يكتاپرستى كه موجب نزديكى او با رسول خدا ( ص ) و حمايت از آن حضرت در طول سالهاى رنج و محنت گرديد .\r\nولى ابو طالب نتوانست همهء نفوذ پدر را به دست آورد زيرا در آن زمان ، در شهر مكه ، اين نفوذ به ثروت افراد بستگى داشت . در نتيجه برخى رهبران تجارى نظير : ابو سفيان اموى ، ابو جهل مخزومى و ابو لهب هاشمى وجود داشتند كه با وى به رقابت پرداختند . اين وضعيت موجب از هم گسيختگى نظام اجتماعى - اقتصادى شهر مكه گرديد . زيرا از زمان\r\n\r\n\r\n","description":"","footnote":"\r\n( 1 ) يعقوبى ، تاريخ ، ج 1 ، ص 250 .\r\n( 2 ) همان ، ج 2 ، ص 10 .\r\n( 3 ) همان ، ص 11 .\r\n","page_name":" 10 ","page_number":16},
  {"content":"\r\n\r\nبه وجود آمدن رهبرى قريش در اين شهر ، همواره قدرت از آن يك نفر بود . با اين حال ابو طالب به لحاظ معنوى همچنان مهمترين و اولين رهبر قريش باقى ماند . فرزندش على ابن ابى طالب ( ع ) اين واقعيت را مورد تأكيد قرار مىدهد و مىفرمايد :\r\n« پدرم با فقر و نادارى به زعامت رسيد و پيش از او هيچ‌گاه فقيرى به رهبرى نرسيد . » « 1 »\r\nاما ببينيم چگونه وضعيت ابو طالب كه رهبر قريش يعنى قبيلهء تجارت بود ، به اين حالت در آمد . آيا اساسا در جامعه‌اى كه در آن توان مالى پايهء قدرت به شمار مىرفت ، امكان فراهم شدن قدرت فردى براى او وجود داشت ؟ براى پاسخ به اين مطلب راهى نداريم مگر آنكه به گفتار يعقوبى بازگرديم كه حالت فقر ابو طالب را ناشى از بحران اقتصادى مىداند كه ريشه‌هايش به زمان عبد المطلب بازمىگشت . يعقوبى مىگويد :\r\n« سالهاى قحطى و خشكسالى پىدرپى بر قريش مىگذشت تا آنجا كه زراعت از بين رفت و پستانها خشكيد و توليد مثل دام متوقف شد . » « 2 »\r\nشايد اين بحران موجب شد كه عبد المطلب تمام دارايى خود را مصرف كند . به ويژه كه وى به بخشندگى ، سخاوت و اطعام مردم و مهيا كردن غذا براى مسافرانى كه در موسم حج به آنجا مىآمدند ، مشهور بود . پس از فوت او ، ابو طالب بر ميراث و قبيلهء پدر تكيه كرد و توانست به وسيله آنها رهبرى را حفظ كند ، بىآنكه احدى از توانمندان اقتصادى مكه جرئت رقابت با او را بيابد ، و يا در رهبرى او كه به عظمت و مجد ساختهء عبد المطلب متصل بود ، خدشه وارد سازد و در نتيجه قريش همگى جزء « ملت » او بودند « 3 » .\r\nبدين ترتيب ابو طالب توانست جايگاه رهبرى را حفظ و از برادرزاده‌اش ( محمد بن عبد اللّه ) حمايت كند . محمد ( ص ) همواره به ابو طالب ارج مىنهاد و براى آنكه از سنگينى بار فقر بر دوش خانواده‌اى كه به ارزشهاى اجدادى خود پايبند بود بكاهد ، خيلى زود به زندگى اجتماعى پيوست . على ( ع ) در اين خانواده ديده به جهان گشود و\r\n\r\n\r\n","description":"","footnote":"\r\n( 1 ) همان ، ج 2 ، ص 14 .\r\n( 2 ) همان ، ص 12 .\r\n( 3 ) ابن سعد ، الطبقات الكبرى ، ج 1 ، ص 122 .\r\n","page_name":" 11 ","page_number":17},
  {"content":"\r\n\r\nاز اخلاق پدرى كه سخت پايبند به سنتها بود جرعه برگرفت ؛ و رفتار حضرت محمد ( ص ) كه در جوانى نگاهى آرام و مطمئن به زندگى داشت و از جهان مادى مكانى كه در آن زندگى مىكرد بسيار دور بود را الگو قرار داد . هيچ يك از كودكان ديگر به خوبى او از اين خانواده بهره‌مند نشدند . وى در شرايطى رشد يافت كه خورشيد نبوت او را دربرگرفته بود و همچنين در آغوش خانه‌اى آكنده از جلوه‌هاى نبوت قرار داشت . على ( ع ) امكان زندگى در چنين خانواده‌اى را به دست آورد .\r\nبنا به تأييد روايتهاى مختلف تاريخى ، ابو طالب هرگز اسلام آوردن خود را اعلام نكرد . ولى روايتى وجود دارد كه نشان مىدهد كه او به رغم اينكه دين جديد دلش را فرا گرفته بود ، آن را اعلام نكرد ، زيرا وى در آن هنگام ، بزرگ و رهبر قريش بود و براى هر كس كه در جايگاه او باشد دشوار است كه از سنتها و تقاليد دست بشويد .\r\nدر واقع كهنسالان اين دعوت را در شأن خود نمىدانستند و تعداد اندكى از آنان دعوت حضرت محمد را اجابت كردند . اكثريت كسانى كه در ابتدا به دين پيامبر گرويدند از جوانان بودند زيرا آنها از قيد و بندهاى مرحله و مفاهيم آن آزادترند .\r\nابو طالب به هنگام فوت ، اين واقعيت را بيان داشت و گفت : « من بر ملت عبد المطلب هستم » « 1 » . آنگاه خطاب به پيامبر ( ص ) گفت :\r\n« اى برادرزاده ، سوگند به خدا اگر هراس از اين نبود كه قريش بگويند جزع - بىتابى در برابر مشكلاتى مثل فقر - مرا از پاى درآورد كه دشنامى براى تو و خانواده‌ات باشد ، آنچه مىگويى انجام مىدادم و با آن تو را خشنود مىكردم - تا پاسخى باشد - به شكرگزاريت از من و قدردانى و علاقه‌ات نسبت به من و پند دادنم . . . » « 2 »\r\nسپس به بنى عبد المطلب نگريست و گفت :\r\n« شما زنده مىمانيد تا شاهد باشيم كه سخنان محمد ( ص ) را بر گوش مىگيريد و فرمانش مىبريد ، پس فرمانبردارش باشيد و او را يارى كنيد تا هدايت شويد . » « 3 »\r\n\r\n\r\n","description":"","footnote":"\r\n( 1 ) همان ، ص 122 .\r\n( 2 ) همان .\r\n( 3 ) همان ، ص 123 . ( توضيح : جاى شگفتى دارد كه نويسندهء محترم كه به تحليل تاريخ و انديشه در آن باور\r\n","page_name":" 12 ","page_number":18},
  {"content":"\r\n\r\nدر اينجا هدف ما بررسى اسلام ابو طالب ( ع ) ، عموى پيامبر ، نيست ، او كه در شرايط بسيار سخت در كنار برادرزاده‌اش ايستادگى كرد ، و وقتى قريش بنى هاشم را مورد مجازات قرار داده و انجام هرگونه معامله با آنان را براى همگان تحريم كردند ، ابو طالب در كنار پيامبر ( ص ) بود . اگر پيامبر نمىتوانست افكار و عقايد عموهاى خود را متزلزل كند ، اين حمايت و جمله‌اى كه پيش از فوت آن را بيان داشت و اندكى قبل به آن اشاره كرديم واقع نمىشد . در اينجا هدف ما از پرداختن به داستان ابو طالب ( ع ) نگاه به فرزندش على ( ع ) است كه در اين فضاى آكنده از ايمان و ارزشهاى جديد رشد كرد ، چه در خانه پدرش و يا در خانهء پسر عموى خود كه براى كاستن از فشار زندگى « رهبر فقير » قريش ، به آن انتقال يافت . همهء اينها در جلاى شخصيت آن حضرت سهيم بود . تا آنجا كه - به نظر بسيارى - اولين مردى است كه به محض آغاز دعوت به اين دين جديد - اسلام - ، به آن گرويد « 1 » .\r\n\r\n2 على و اسلام\r\nبديهى است كسى كه اين گونه در نزديكى رسول خدا ( ص ) زيسته اولين كسى باشد كه از اسلام تأثير مىيابد و با آغاز اولين مرحلهء دعوت يعنى دوران تبليغ سرّى آن ، به اين دين مىگرود . همانا على ( ع ) در خانهء اسلام رشد يافت و در مراحل اوليهء حيات اين دين آسمانى به اسرارش آگاهى يافت ، يعنى پيش از آنكه دعوت اسلام از محدودهء\r\n\r\n\r\n","description":"","footnote":"\r\nدارند ، در مورد مسلمان بودن ابو طالب ترديد روا داشته و يا حتى آن را ناشى از دشوارى دست شستن از سنتها و تقاليد در كهنسالى مىدانند ، حال آنكه دقت در روايتهايى كه خود نقل كرده‌اند بيانگر اعتقاد قلبى حضرت ابو طالب ( ع ) به اسلام است ، به ويژه كه در همان آغاز كار وقتى پيامبر اسلام ( ص ) خانوادهء خود را به اين دين آسمانى دعوت كرد ، ابو طالب در پاسخ اظهار داشت : هيچ چيز براى ما دوست‌داشتنىتر از يارى تو نيست ، پس نصيحت تو را پذيرفتم و سخنان تو را به كمال تصديق مىكنم . ( سيره آموزى ، محمد غزالى ، دفتر نشر فرهنگ اسلامى ، ص 109 ) م .\r\n( 1 ) حسن جابر ، الفكر السياسى عند الامام على ( رساله دكترا كه منتشر نشده است ) ، دانشگاه اللبنانيه : 1991 ، ص 11 .\r\n","page_name":" 13 ","page_number":19},
  {"content":"\r\n\r\nخانه فراتر رود و يارانى بيابد كه آن را در اين مسير توأم با مشكلات پيش برند و ياريش كنند .\r\nابن اسحاق در اين باره مىگويد :\r\n« اولين فردى كه گفته شده به رسول خدا ( ص ) ايمان آورد و با او نماز گزارد و آنچه از سوى خداى متعال آورده بود ، تصديق كرد ، على ابن ابى طالب بن عبد المطلب بن هاشم ( ع ) بود كه در آن روز ده سال عمر داشت . » « 1 »\r\nولى طبرى به اختلاف نظر مسلمانان صدر اسلام در اين باره اشاره كرده و روايتهايى را نقل مىكند كه اكثر آنها در جهت تأييد اسبقيت على ( ع ) در ايمان به پيامبر است « 2 » . با توجه به اين روايتها يكى از مستشرقين به نام وات اين موضوع را حتمى تلقى مىكند ؛ امّا به روش غربى .\r\nاو وقتى به اين مىرسد كه طبرى اسبقيت در پذيرش اسلام را در ميان سه نفر يعنى :\r\nعلى ( ع ) ، ابو بكر و زيد بن حارثه « 3 » به اختيار - خواننده - مىگذارد ، گويى از اهميت اينكه على ( ع ) جزء اولين سه نفرى بوده كه اسلام را پذيرفته‌اند ، مىكاهد و مىگويد :\r\n« زيرا على ( ع ) در آن هنگام نه و يا ده سال داشت و يكى از اعضاى خانواده پيامبر ( ص ) بود . » « 4 »\r\nسپس با همين روش مىافزايد :\r\n« شايد اهميت اسلام آوردن زيد بيشتر باشد ، زيرا اولين مرد مسلمان است و برده‌اى بود كه محمد ( ص ) آزادش كرد و رابطه‌اش با وى بسيار قوى و مستحكم بود ولى ناچيز بودن اصل و نسب وى اين معنا را مىرساند كه اسلام آوردن او به اهميت گرويدن ابو بكر به اسلام نبود . » « 5 »\r\nما هم موافق اين گفتهء آقاى وات هستيم و هم با آن مخالفيم . چون ابو بكر يكى از\r\n\r\n\r\n","description":"","footnote":"\r\n( 1 ) ابن هشام ، السيره النبويه ، ج 1 ، ص 228 .\r\n( 2 ) طبرى ، تاريخ ، ج 2 ، ص 309 به بعد .\r\n( 3 ) وات ، محمد فى مكه . ترجمهء شعبان بركات : صص 145 - 144 .\r\n( 4 ) همان ، ص 145 .\r\n( 5 ) همان .\r\n","page_name":" 14 ","page_number":20},
  {"content":"\r\n\r\nرجال قريش بود و پيوستن زود هنگام او به اسلام موجب شد تا كمكى را كه اسلام بدان نياز مبرم داشت مهيا نمايد ، لذا با نظر اين مستشرق در اهميت اسلام ابو بكر موافقيم . ولى در مورد كوچكى اصل و نسب زيد با ايشان مخالفيم . زيرا بر خلاف پندار آقاى وات ، زيد به معنايى كه او تصور مىكند برده نبوده است . بلكه زيد از يك خانواده بسيار ارزشمند و والامقام شامى بود كه به اسارت در آمد . زيد از قبيلهء كلب بن وبره بود كه در كنار دومة الجندل اقامت داشتند « 1 » . همچنين كاستن از ارزش على ( ع ) كه نوجوانى كم سن و سال بود ، نشان دهندهء سطحىنگرى اين فرد است كه بعد وجدان شفاف مسأله را درك نمىكند . زيرا ارتباط زود هنگام على ( ع ) با اسلام و عدم تماس و برخورد او با عقايد پيش از اسلام ، علاوه بر تأثير عميقى كه در روند جهاد ، آن هم در سخت‌ترين شرايط و تحولاتش بر جاى مىگذاشت از وى چنان شخصيت ريشه‌دار و اصولىاى ساخت كه اسلام بدان سخت نيازمند بود .\r\nاين جوان كه آقاى وات از اهميت اسلام آوردنش مىكاهد ، بىترديد با گامهاى اوليهء اسلام همراهى نمود ؛ و همواره در كنار رسول خدا ( ص ) قرار داشت ، چه آن هنگام كه هنوز دعوت خود را آشكار نكرده و يا وقتى كه سخت تحت پيگرد بود و يا آن روز كه فرمان يافت تا خويشاوندان نزديكش را بيم دهد « 2 » . و كسى جز على را نيافت كه صدايش را در همراهى با او بلند كرده و ياورى خود را به وى اعلام دارد . او گفت : « در دنيا و آخرت پيرو تو هستم » « 3 » .\r\nآرى وقتى دعوت به دين خدا علنى و آشكار شد ، هيچ مانع و يا خطرى او را از ايستادگى در كنار رسول خدا ( ص ) بازنداشت . همان ايستادگىاى كه ابو طالب نقشى افتخارآميز در آن داشت ، و با همهء توان خود در كنار برادرزاده‌اش ايستاد ، و جايگاه و رهبرى خود را به « شعب » منتقل ساخت ؛ آنجا كه قوم خود يعنى قريش را به كنارى افكند . در همين مورد ابن عساكر نقل قولهاى چندى را مىآورد كه با نظر آقاى وات در تعارض است . به يكى از اين روايتها توجه كنيد :\r\n\r\n\r\n","description":"","footnote":"\r\n( 1 ) ابن سعد ، همان ، ج 3 ، ص 40 .\r\n( 2 )  « وَ أَنْذِرْ عَشِيرَتَكَ الْأَقْرَبِينَ »  . ( سورهء شعراء : 214 ) .\r\n( 3 ) نسائى ، خصايص امير المؤمنين على ابن ابى طالب ( ع ) . تحقيق محمودى ، ص 71 .\r\n","page_name":" 15 ","page_number":21},
  {"content":"\r\n\r\n« اولين كسى كه به او - پيامبر - ايمان آورد ، على ( ع ) بود كه در آن هنگام پانزده و يا شانزده سال داشت . » « 1 »\r\nروايت ديگر اين است :\r\n« اولين كسى كه پس از خديجه ايمان آورد ، على ( ع ) بود كه در آن زمان پانزده و يا شانزده سال داشت . » « 2 »\r\nچون على ( ع ) در خانه دين اسلام بزرگ شد ، طبيعى بود كه از اولين گروندگان به آن باشد . بر اساس دو روايت نقل شده از ابن عساكر ، در آن هنگام على ( ع ) مرحلهء خردسالى را گذرانيده و به اوان جوانى رسيده بود ؛ چيزى كه با گفتهء وات تعارض دارد .\r\nآقاى وات معتقد است كه على ( ع ) در سنى قرار نداشت كه در روند اسلام تأثير گذارد .\r\nشايد اتفاق نظر در رواياتى كه على را در گرويدن به اسلام پيشتاز مىدانند ، با پيشتاز بودن ديگرانى كه خارج از خانوادهء رسول خدا ( ص ) بودند ، در تناقض نباشد .\r\nابو بكر در رأس اين افراد قرار دارد كه پيوستن او به اسلام در آن هنگام ، تأثير بسزايى بر پويايى اوليهء اسلام داشت . در اينجا لازم است كه براى پايان دادن به اين گونه مناقشات مطلبى را كه مورخ معروف ، آقاى حسن ابراهيم حسن ذكر كرده است ، يادآور شويم :\r\n« وقتى رسول خدا ( ص ) اعراب را به دين جديد خود فراخواند و آن مردم از يارى او سرباز زدند ، على ( ع ) با شور و حماس يك جوان فرياد برآورد : اى پيامبر خدا من وزير - ياور - تو خواهم بود . » « 3 »\r\nاين موضعگيرى با روايت نسائى تفاوت چندانى ندارد .\r\nو در دوران مكى تبليغ اسلام ، زمانى كه رسول خدا و گروه بسيار اندكى از همراهانش براى وادار كردن قريش به پذيرش رسالت خود با شديدترين چالشها مواجه بودند ، على با شور و شجاعت در اين مسير خطرناك قرار گرفت . و در آن\r\n\r\n\r\n","description":"","footnote":"\r\n( 1 ) ابن عساكر ، ترجمه على ابن ابى طالب ( از تاريخ مدينهء دمشق ) . به تحقيق محمودى ، ج 1 ، ص 45 .\r\n( 2 ) همان .\r\n( 3 ) تاريخ الإسلام السياسى ، ج 1 ، ص 266 .\r\n","page_name":" 16 ","page_number":22},
  {"content":"\r\n\r\nدوران اكثر افراد قبيلهء پيامبر ( ص ) بر ضد او متحد شدند و با انواع گوناگون پيگرد و مجازات آزارش دادند تا وى را به عقب‌نشينى از اين موضع وادار سازند . ولى رسول خدا ( ص ) استقامت كرد و مسلمانان اوليه نيز پايدارى پيشه ساختند ؛ كسانى كه قريش را به مصاف مىطلبيدند و در ترويج دين جديد خدا لحظه‌اى درنگ و تأمل روا نمىداشتند و حتى در ميان رهبران مكه نيز آن را رواج مىدادند . عمر بن خطاب ، يكى از اركان حكومت عشيره‌اى در مكه و سفير اشراف قريش بود ، كه به اسلام گرويد . پيوستن او به اسلام ضربه‌اى نيرومند بر نظام بت‌پرستى و همچنين خط قرمزى بر آن بود كه سكوت در برابرش جايز نبود . در اينجا و پس از آنكه ابو طالب نپذيرفت پوشش حمايتى خود را از رسول خدا ( ص ) برگيرد ، بزرگان قوم تصميم گرفتند تا بنى هاشم را تحريم كنند « 1 » . و بدين ترتيب اين گروه به تبعيدگاه رفتند و هيچ ارتباطى با جامعهء مكه نداشتند . آنها سه سال تمام در آنجا به سر بردند ولى از موضع خويش بازنگشتند . بلكه بر عكس تعدادى از افراد قريش در همين دوران تحت تأثير آنان قرار گرفته و خواستار پايان تحريم عشيرهء رسول خدا ( ص ) - بنى هاشم - گرديدند « 2 » .\r\nولى پايان تحريم موجب گشايش صفحهء جديدى در روابط مسلمانان با قريش نشد ، و اين قبيله در دشمنى خود پيش رفت و اسلام با شرايطى بسيار دشوارتر از دوران تحريم روبه‌رو گرديد . ابو طالب در دهمين سال بعثت دار فانى را وداع گفت و بدين ترتيب حمايتش از اسلام پايان يافت . در اين هنگام مكه ، از همه سو به جبهه‌اى كاملا بسته در برابر رسول خدا ( ص ) تبديل شد و وى براى نخستين بار در انديشهء يافتن جايگزينى براى آن برآمد . پيامبر ( ص ) به همراه على ( ع ) رو به سوى طائف گذاشت « 3 » ، و از قبيلهء آن يعنى ثقيف ياورى خواست . ولى اين سفر براى مسلمانان كه از هر سو در تنگنا بودند ، ضربه‌اى مهلك بود . به ويژه كه پاسخ ثقيف همپيمان قريش ، بسيار شديدتر و سرسخت‌تر از خود قريش بود .\r\nدر اين هنگام رسول خدا ( ص ) به رغم رنج و ناراحتى ، به سوى مكه در حركت بود\r\n\r\n\r\n","description":"","footnote":"\r\n( 1 ) طبرى ، همان ، ج 2 ، ص 326 .\r\n( 2 ) ابن هشام : همان ، ج 1 ، ص 376 .\r\n( 3 ) روايتهاى ديگرى بيان مىدارند كه زيد بن حارثه در اين سفر رسول خدا ( ص ) را همراهى كرد . ( م )\r\n","page_name":" 17 ","page_number":23},
  {"content":"\r\n\r\nتا همچنان از آنجا به عنوان پايگاه براى دعوت شهرها و قبيله‌هاى عربى حجاز به اسلام استفاده كند . او در اين شهر كه تجارت مشرق زمين را در كنترل داشت ، مركزيت دينى و اجتماعى را مجسم مىيافت ؛ ديگر شهرهاى منطقه از اين خصوصيت بىبهره بودند و نمىتوانستند مانند مكه گذرگاه مناسبى در جهت نشر فرامين الهى باشند .\r\nتلاشهاى پيگير پيامبر ( ص ) با قريش صرفا در اين مسير بود . ولى سرانجام وى به اين باور رسيد كه نمىتواند در قريش نفوذ كند و بايد از مكه به شهر ديگرى برود ؛ تا شعلهء دعوت به سوى دين خدا خاموش نگردد و از شور و نشاط پيروانش كاسته نشود .\r\nپس از تماسهاى نااميد كننده‌اى كه با قبيله‌هاى بزرگ و از جمله حنيفه داشت به طور كاملا تصادفى با مردى از قبيلهء اوس ( سويد بن صامت ) برخورد كرد . او كه براى اداى عمره به مكه آمده بود پس از اين ديدار ، اسلام آورد . امّا پس از بازگشت به يثرب به وسيلهء خزرج به قتل رسيد « 1 » . البته اين گروه - خزرج - بعدها نقش مؤثرى در انتشار و تقويت اسلام ايفا كردند . اندكى بعد تعدادى از خزرجيان با رسول خدا ديدار كردند « 2 » ؛ اينها هسته‌هاى اوّليه اسلام در يثرب بودند ، سپس بعد از دو بيعت عقبه ، مدينه براى استقبال از مسلمانان آماده گرديد .\r\nدر حقيقت شايد مدينه نسبت به مكه پايگاه مناسبترى براى اسلام بود . به خصوص وجود دو قبيلهء اوس و خزرج كه از ديرباز با يكديگر مىجنگيدند و از سوى ديگر با يهود در نبرد بودند و همچنين روابط دوستانه‌اى با قريش نداشتند . يعقوبى اين واقعيت را چنين خلاصه مىكند :\r\n« وقتى سختى جنگ دو قبيلهء اوس و خزرج را گزيده و سايه‌اش بر آنان سنگينى كرده بود ، و آنها گمان مىكردند كه اين وضعيت موجب نابودى آنها خواهد بود ، به ويژه كه بنى نضير ، قريظه و ديگر يهوديان بر آنان جسارت يافته بودند ؛ در اين شرايط گروهى از آنان به مكه رفتند تا از قريش كمك و نيرو بگيرند . ولى قريش از اين كار خوددارى كرده و شروطى را براى آنها مطرح كردند كه امكان عملى كردنش را نداشتند . » « 3 »\r\n\r\n\r\n","description":"","footnote":"\r\n( 1 ) يعقوبى ، تاريخ ، ج 1 ، ص 37 .\r\n( 2 ) همان .\r\n( 3 ) همان .\r\n","page_name":" 18 ","page_number":24},
  {"content":"\r\n\r\nو اين چنين يثرب - مدينه - پيش روى مسلمانان گشوده شد كه پىدرپى به سويش شتافتند تا آنجا كه به جز رسول اكرم ( ص ) و ابو بكر و على ابن ابى طالب ( ع ) كس ديگرى در مكه باقى نماند . اين تحولات كه به صورت كاملا محرمانه انجام شد ، قريش را شگفت زده كرد و آنها را به هراس انداخت كه مبادا يثرب موقعيت دينى و اقتصادى مكه را از آنها بگيرد . و براى مقابله با اين اقدام مسلمانان ، تصميم گرفتند رئيس اين « دين » يعنى رسول خدا را بكشند . قريش نظر يكى از رهبران خود به نام ابو جهل بن هشام مخزومى را پذيرفتند كه مىگفت :\r\n« هر يك از قبيله‌ها جوانى نيرومند برگزينند . . . و به هر يك از آنان شمشيرى برنده بدهند . . . و آنگاه در يك ضربت مشترك او - پيامبر ( ص ) - را بكشند تا آسوده گيريم ؛ كه در اين صورت مسئوليت كشتن محمد ( ص ) بر دوش همهء قبيله‌ها قرار مىگيرد . » « 1 »\r\nولى رسول خدا ( ص ) از اين توطئه آگاه شد و تصميم گرفت همان شب از مكه خارج شود و - به گفتهء طبرى - به على ( ع ) فرمود :\r\n« اى على ، بر بستر من بيارام و برد سبز حضرموتى مرا بر سر گير . . . رسول خدا ( ص ) به هنگام خواب آن برد را بر رو مىگرفت . » « 2 »\r\nاين حادثه نه فقط عمق رابطهء رسول خدا و پسر عمويش را نشان مىدهد ، بلكه بيانگر پيوستگى شديد على ( ع ) و اسلام و آمادگى هميشگى او براى فدايى شدن در راه آن است . سن على ( ع ) در آن هنگام بيست و دو سال و يا اندكى بيشتر بود . يعنى در اوج شور و نشاط جوانى به سر مىبرد ولى از همان موقع همهء آن شور و حماس را وقف بنيان دين خود ، يعنى اسلام نمود .\r\nو بدين ترتيب رسول خدا ( ص ) از پيگرد قريش رهايى يافت و به يثرب رسيد و در آنجا در منزل ابو ايوب انصارى اقامت گزيد . در اين هنگام على ( ع ) كه - تا آن زمان - آخرين فرد مهاجر بود ، با همراه داشتن خانواده رسول خدا ( ص ) كه دخترش\r\n\r\n\r\n","description":"","footnote":"\r\n( 1 ) طبرى ، ج 2 ، صص 372 - 371 .\r\n( 2 ) همان .\r\n","page_name":" 19 ","page_number":25},
  {"content":"\r\n\r\nفاطمه ( ع ) نيز در ميانشان بود - پيش از ازدواج با ايشان - راه مدينه را در پيش گرفت « 1 » . و گفته شده است كه رسول خدا ( ص ) در انتظار على ( ع ) در « قبا » باقى ماند و نپذيرفت كه پيش از پيوستن على ( ع ) به وى ، آنجا را ترك كند .\r\n\r\n3 على در مدينه\r\nموقعيت اسلام در مدينه به گونه‌اى بود كه مىتوانست از خود دفاع كند و دور از سختگيريها و پيگردها قريش گامهايش را مستحكم سازد . رسول خدا ( ص ) در اين شهر به سازماندهى جامعهء جديد بر اساس قرآن همت گمارد . قرآن قانون - اساسى - اين جامعه بود كه صرفا بر اساس عقيده و بدون ارتباط با هيچ چيز ديگر در مسير گدازش و پختگى به حركت درآمده بود . يكى از جلوه‌هاى جامعهء جديد عقد اخوت مسلمانان با يكديگر بود كه طى آن رسول خدا ( ص ) دست على ( ع ) را گرفت و او را برادر خود در اسلام خواند « 2 » ، بدون آنكه اين انتخاب ، بر خويشاوندى و يا دامادى مبتنى باشد زيرا بعد از آن تاريخ بود كه فاطمه ( ع ) به همسرى على ( ع ) در آمد « 3 » . بلكه اين گزينش به دليل جايگاه آن بزرگ مرد در اسلام بود كه پيامبر اراده فرمود تا وى را به دليل آنچه در راه اسلام انجام داده و رنج و مشقتى كه در اين مسير تحمل كرده است ، از ديگران متمايز سازد .\r\nپس از منظم كردن شهر مدينه و كنترل يهوديان مقيم در آن شهر ، مرحلهء جهاد عليه بت‌پرستى و مركز اصلّى آن ، يعنى مكه ، آغاز گرديد ؛ زيرا رهبران آن از پيروزى رسول خدا در انجام هجرت به هراس افتاده بودند و در پى توطئه‌اى بودند تا پايگاه رشد يابندهء اسلام را برچينند . به طور طبيعى على ( ع ) كه به شجاعت و كارآيى شناخته\r\n\r\n\r\n","description":"","footnote":"\r\n( 1 ) يعقوبى ، همان ، ج 2 ، ص 41 .\r\n( 2 ) ابن هشام ، همان ، ج 2 ، ص 109 .\r\n( 3 ) يعقوبى ، همان .\r\n","page_name":" 20 ","page_number":26},
  {"content":"\r\n\r\nشده بود ، در اين مرحلهء بسيار دقيق ، نقشى برجسته ايفا مىكند . غزوهء « ذى العشيره » كه يك سال و نيم پس از هجرت روى داد ، اولين غزوه به فرماندهى رسول خدا ( ص ) بود كه على ( ع ) در آن شركت مىجست « 1 » . همچنين جايگاه آن حضرت در غزوهء بدر كه در آن اسلام پيروزى بزرگ خود بر بت‌پرستى را محقق ساخت ، مشهور است . بنا به روايت ابن اسحاق ، رسول خدا ( ص ) در هنگامهء بدر دو بيرق برافراشت ، يكى براى على ( ع ) و ديگرى براى گروهى از انصار « 2 » . همچنين على ( ع ) در كنار عمويش حمزة بن عبد المطلب و عبيدة بن حارث پيشاپيش جنگجويانى بود كه در برابر قريش قرار داشتند . به روايت ابن سعد :\r\n« آن حضرت به سوى وليد بن عتبه برخاست و آن دو با هم درگير شدند ، على ( ع ) او را كشت . آنگاه عتبة بن ربيعه از جاى بلند شد كه حمزه به سويش شتافت و او را كشت . سپس شيبه برادر عتبه به ميدان آمد و عبيدة بن حارث ، كه در آن روز كوچكترين يار حضرت رسول ( ص ) بود ، در برابرش برآمد كه ساق پاى او با ضربتى از سوى شيبه قطع گرديد و در اين هنگام حمزه و على ( ع ) به سوى شيبه تاختند و وى را به قتل رساندند . » « 3 »\r\nدر اواخر دومين سال هجرى ، رسول اكرم در پى « سد معونه » به قرقرة الكدر هجوم آورد ؛ كه در اين غزوه بيرق در دستان على ( ع ) قرار داشت « 4 » . همچنين در غزوهء احد حضور على ( ع ) در ميان رهبران مسلمانان برجسته و بارز بود . بر اساس يك روايت تاريخى رسول خدا ( ص ) بيرق مهاجران را به وى سپرد ، در حالى كه دو بيرق انصار در دستان اسيد بن حضير ( از قبيلهء اوس ) و حباب بن منذر يا سعد بن عباده ( از قبيلهء خزرج ) قرار داشت « 5 » . وقتى جنگ درگرفت ، على ( ع ) پرچمدار لشكر مشركين أرطأة بن شرحبيل را كشت « 6 » . همچنين سواركار ديگرى از آنها را كه ابو الحكم بن أخنس بن شريق ثقفى نام داشت به قتل رساند « 7 » . و پس از بروز نارسايى و\r\n\r\n\r\n","description":"","footnote":"\r\n( 1 ) ابن سعد ، غزوات الرسول و سراياه ، ص 10 .\r\n( 2 ) ابن هشام ، همان ، ج 2 ، ص 186 .\r\n( 3 ) ابن سعد ، همان ، ص 17 .\r\n( 4 ) همان ؛ ص 31 .\r\n( 5 ) واقدى ، مغازى ؛ ج 1 ، ص 215 ؛ ابن سعد ، همان ، ص 39 .\r\n( 6 ) ابن سعد ، همان ، ص 41 .\r\n( 7 ) همان ؛ ص 43 .\r\n","page_name":" 21 ","page_number":27},
  {"content":"\r\n\r\nآشفتگى در خط دفاعى مسلمانان و شكست آنها در اين درگيرى ، على ( ع ) به همراه طلحه و زبير در اطراف رسول خدا دلاورانه به جنگ و دفاع پرداخت « 1 » . ولى پس از اين شكست كه مشركان گمان كردند پايان اسلام است ، طولى نكشيد كه پيامبر ( ص ) نيروهاى خود را بازسازى كرد و به فاصلهء اندكى پس از بازگشت به مدينه با حضور در غزوهء « حمراء الأسد ، قريش را شگفت زده كرد .\r\nيك روايت تاريخى مىگويد : « رسول خدا ( ص ) يكى از لشكرهاى خود را كه همچنان برقرار و از خطر فروپاشى رسته بود ، فرا خواند و آن را در اختيار على ابن ابى طالب ( ع ) قرار داد . ( و گفته شده است كه به ابو بكر سپرده شد . ) و در حالى كه زخم بر صورتش بود به حركت درآمد . . . و مردم نيز همراه وى شدند » « 2 » . در غزوهء « بنى نضير نيز على ( ع ) به همراه تعدادى از صحابه از جمله : ابو بكر ، عمر ، زبير و طلحه حضور داشت « 3 » . پس از آن رسول خدا ( ص ) در اواسط سال چهارم هجرى براى غزوهء « بدر موعد » - بدر دوم و يا بدر صغرى - به حركت در آمد . اين غزوه « بدر موعد » خوانده شده است زيرا ابو سفيان رهبر قريش پس از جنگ احد ، مسلمانان را تهديد كرد و گفت : « وعدهء ما و شما سال آينده در « بدر الصفراء » است تا با يكديگر به جنگ درآييم » « 4 » . به گفتهء واقدى و ابن سعد ، پيامبر ( ص ) در اين غزوه بزرگترين بيرق را به دست على ( ع ) داد « 5 » . غزوه‌ها و حملات سريه‌ها پىدرپى انجام مىگرفت و جايگاه قبيله‌هاى همپيمان با مكه را هدف قرار مىداد . به دليل فشار تحركات مستمر رسول خدا ( ص ) ، اوضاع بر قريش تنگ آمد و مقرر ساختند تا به سيطرهء مسلمانان بر مدينه پايان دهند . لذا آنها بيشترين و بالاترين امكانات خود و همپيمانانشان را براى حمله‌اى بزرگ به كار بستند ، كه به حملهء « احزاب » معروف است .\r\nاين هجوم همه‌جانبهء قريش بمثابه امتحانى سرنوشت‌ساز براى مسلمانان مدينه بود . لذا رسول خدا بىدرنگ به مستحكم ساختن مواضع داخلى خود پرداخت تا از تكرار تجربهء احد جلوگيرى شود . در كنارهء مورد تهديد شهر خندقى حفر گرديد و\r\n\r\n\r\n","description":"","footnote":"\r\n( 1 ) يعقوبى ، همان ، ج 2 ، ص 47 .\r\n( 2 ) ابن سعد ، همان ص 49 .\r\n( 3 ) واقدى ، مغازى ، ج 1 ، ص 364 .\r\n( 4 ) همان ، ص 384 .\r\n( 5 ) همان ، ص 388 ، ابن سعد ، همان ، ص 59 .\r\n","page_name":" 22 ","page_number":28},
  {"content":"\r\n\r\nمسلمانان در پس آن در انتظار رسيدن مهاجمان ايستاده بودند . قريش به محض رسيدن به مدينه به طور غير منتظره‌اى با استحكامات دفاعى مسلمانان رو به رو شدند كه مانع از ورود نيروهاى آنان به داخل شهر مدينه مىشد . آنها در جستجوى روزنه‌اى در خط دفاعى مدينه برآمدند ولى راهى براى رخنه به شهر نيافتند . زيرا مسلمانان در دفاع از پايگاه خود كاملا هشيار بودند . لذا قريش براى به تسليم در آوردن مدينه ، شهر را محاصره كردند و بنا به عادت معمول اعراب در جنگ ، سواركاران خود را به تاخت‌وتاز درآوردند تا مسلمانان را تحريك كنند . مشهورترين كارزار در آن هنگام بين عمر بن ودّ و على ابن ابى طالب ( ع ) در گرفت كه رسول خدا ( ص ) او را به اين مقابله فرستاد . به روايت ابن سعد :\r\n« پيامبر شمشير به دست على ( ع ) داد و عمامه بر سرش نهاد و گفت : بار خدايا او را در برابر دشمنش يارى فرما . و آن حضرت در برابر عمرو برآمد . آنگاه به يكديگر رسيده و سخت با هم درگير شدند ؛ و على ( ع ) او را به قتل رساند و آواى تكبير برانداخت . » « 1 »\r\nكشته شدن پهلوان قريش ضربهء سختى براى مهاجمين بود . مهاجمين به هيچ وجه نتوانستند به جبههء داخلى مدينه ، از طريق هماهنگى با بنى قريظه ، آخرين قبيلهء يهودى باقى مانده در آن شهر ، نفوذ كنند و در نهايت با زمستان مواجه شدند .\r\nرسول خدا ( ص ) در پاسخ به نيرنگ احزاب بر آن شد تا « هوازن » نيرومندترين و بزرگترين همپيمان قريش را دلجويى كند ، بنابراين با آنها در مورد پرداخت يك سوم محصول خرماى مدينه به مذاكره پرداخت « 2 » . عقب‌نشينى اين قبيله نشانهء حقيقى شكست هجوم احزاب و بر هم خوردن محاصرهء مدينه بود . پس از عقب‌نشينى قريش ، رسول خدا ( ص ) نخست به درمان جبههء داخلى پرداخت ؛ تا از شكافى كه قريش كوشيدند از طريق آن به مدينه رخنه كنند ، رهايى يابد . پس على ( ع ) را فرا خواند و بيرق مهاجران را در هجوم به بنى قريظه در دستان وى قرار داد . اين هجوم به محاصرهء بنى قريظه و تسليم آنان انجاميد و پس از آن به حكم همپيمان ديرينهء بنى قريظه يعنى\r\n\r\n\r\n","description":"","footnote":"\r\n( 1 ) همان ، ص 68 .\r\n( 2 ) همان ، ص 73 .\r\n","page_name":" 23 ","page_number":29},
  {"content":"\r\n\r\nسعد بن معاذ ( اوسى ) كه از سوى پيامبر اين مسئوليت را يافته بود ، همگى كشته شدند و اموالشان در ميان مسلمانان تقسيم گرديد « 1 » .\r\nاگر چه جنگ با يهوديان در شهر مدينه يكسره شد ، فصلهاى ديگر درگيرى در حجاز پايان نيافت . زيرا هنوز يهوديان پايگاههايى را در اختيار داشتند و در كمين مسلمانان نشسته بودند . در فصل دوم رويارويى با يهود ، سريه‌اى به فرماندهى على ابن ابى طالب ( ع ) به سوى بنى سعد بن بكر در فدك ، اعزام شد . بنا به روايت ابن سعد :\r\n« به رسول خدا ( ص ) خبر رسيد كه گروهى از آنان - يهوديان - مىخواهند به يهود خيبر يارى رسانند . او على ابن ابى طالب ( ع ) را در رأس يكصد جنگجو به سوى آنان روانه كرد . آنان شبها ره مىپيمودند و در روز به استراحت مىپرداختند . تا آنكه به « همج » كه چشمه‌اى بين خيبر و فدك بود رسيدند . پس بر آن گروه هجوم آورده و پانصد شتر و دو هزار گوسفند به غنيمت گرفتند و افراد قبيلهء بنى سعد گريزان شدند و كوچ كردند . » « 2 »\r\nو بدين ترتيب مسلمانان براى نبردى بزرگ با يهوديان در حجاز آماده شدند . و در طليعهء سال هفتم هجرى ، رسول خدا ( ص ) مقرر داشت تا به دژهاى مستحكم آنان در خيبر هجوم آورند . مستحكمترين دژ خيبر « القموص » نام داشت كه فرماندهى آن در دست مرحب بن حارث بود . يعقوبى از رسول خدا ( ص ) نقل مىكند :\r\n« فرمودند : « ان شاء اللّه فردا بيرق را به دست مردى كرّار - پيش تازنده - خواهم داد كه فرّار - گريزنده و بازپس بازپس‌نشين - نيست . خدا و رسولش را دوست مىدارد و خدا و رسولش او را دوست مىدارند . از پاى نمىنشيند تا آنكه خدا به دستش فتح را نصيب ما گرداند . » و آنگاه بيرق را به دستان على ( ع ) داد ، كه مرحب يهودى را كشت و درب دژ را از جاى كند . درب دژ از چوبى ساخته شده بود كه چهار ذرع طول ، دو ذرع عرض و يك ذرع پهنا داشت . على ( ع ) آن را از جاى كند و به پشت سر خود افكند و وارد دژ گرديد و مسلمانان از پس او به درون دژ در آمدند . » « 3 »\r\n\r\n\r\n","description":"","footnote":"\r\n( 1 ) يعقوبى ، همان ، ج 2 ، ص 52 .\r\n( 2 ) ابن سعد . همان ، صص 90 - 89 .\r\n( 3 ) يعقوبى ، همان ، ص 56 .\r\n","page_name":" 24 ","page_number":30},
  {"content":"\r\n\r\nبه گفتهء طبرى وقتى كه پس از نقض صلح حديبيه از سوى قريش كه در پى شكست مسلمانان در موته صورت پذيرفت ، رسول خدا ( ص ) تصميم گرفت تا شهر مكه را بگشايد . و در هنگام ورود تاريخى خود به مركز بت‌پرستى ، على ( ع ) در كنارش بود . و پس از آنكه بيرق از دستان سعد بن عبادهء خزرجى گرفته شد ، در دستان او قرار گرفت « 1 » .\r\nهمچنين مسئوليت حل و فصل مسائل با بنى جذيمة بن عامر ، پس از آنكه خالد بن وليد رفتار بدى با آنان داشت ، به على ( ع ) واگذار شد . خالد به رغم اينكه آنها اعلام كرده بودند مسلمان هستند ، جوانانشان را كشته و خانواده‌هايشان را به اسارت گرفته بود « 2 » .\r\nعلى ( ع ) هر چه را از آنان گرفته شده بود به ايشان بازپس داد و بخشى از اموالى را كه از يمن رسيده بود نيز براى آنها فرستاد « 3 » . على همچنين در هنگامهء جنگ حنين ثابت قدم بود ، زيرا به گفتهء يعقوبى : « آن روز ، هنگامه‌اى پرمصيبت بود » « 4 » . مسلمانان در آنجا از پيش « بنى هوازن » كه در « وادى أوطاس » در كمين نشسته بودند ، گريختند ، و در كنار رسول خدا ( ص ) جز تنى چند باقى نماندند كه از او دفاع مىكردند و جلودار آنان على ابن ابى طالب ( ع ) بود كه بيرق مهاجران را در دست داشت « 5 » . رسول خدا آنان را برانگيخت تا بر مشركان هجوم برند ، كه چنين كردند و بازهم على ( ع ) پيشاپيش آنان بود . آنگاه صفوف لشكريان هوازن در هم ريخت و او توانست بيرق‌دار آنان را به قتل برساند ، كه اين موجب آشفتگى در جبههء هوازن گرديد و شكست را برايشان رقم زد « 6 » .\r\nغزوه « حنين » آخرين جنگ با بت‌پرستى در منطقهء حجاز بود . و جز منطقهء طىء كه در فلس قرار داشت آثارى از بت‌پرستى بر جاى نمانده بود كه رسول خدا ( ص ) از بين بردن آن را به على ( ع ) واگذاشت . سال نهم هجرى بود كه على ( ع ) در رأس يكصد و پنجاه نفر از انصار عازم آن ديار شد . . . مسلمانان با طلوع فجر ، بر محلهء\r\n\r\n\r\n","description":"","footnote":"\r\n( 1 ) طبرى ، تاريخ ، ج 3 ، ص 118 .\r\n( 2 ) يعقوبى ، همان ، ص 61 .\r\n( 3 ) همان ، ص 61 .\r\n( 4 ) همان ، ص 62 .\r\n( 5 ) ابن سعد ، همان ، ص 150 ؛ يعقوبى ، همان ، ص 62 .\r\n( 6 ) همان ، ص 63 .\r\n","page_name":" 25 ","page_number":31},
  {"content":"\r\n\r\nآل حاتم هجوم بردند و فلس را ويران كردند « 1 » . مطلب قابل توجه اين است كه غالب افراد اين سريه از انصار بودند ولى رابطهء بسيار مستحكمى ميان آنان و على ( ع ) به وجود آمده بود . كه جلوه‌هاى آن تقريبا دو سال بعد از « سقيفه » نمايان شد و افراد آن به طرفدارى از على ( ع ) برخاستند . آنها در موقعيتهاى ديگرى نيز چنين كردند و همين امر موجب شد تا در آغاز خلافت على ( ع ) اين افراد جزء دستياران اصلّى او باشند .\r\nالبته در غزوه « تبوك » كه چند ماه پس از نبرد فلس به فرماندهى رسول خدا ( ص ) انجام گرفت ، على ( ع ) و همپيمانان انصارى او شركت نداشتند . غزوهء تبوك پس از جنگ « موته » شالودهء انتشار اسلام در سرزمين شام را بنا نهاد . گروهى عقيده دارند كه مستثنى كردن على ( ع ) از مشاركت در اين نبرد كه همهء بزرگان مهاجر در آن حضور داشتند ، به خاطر آماده شدن او براى يك مأموريت سياسى ديگر بود ؛ و همچنين نشان دهندهء اين است كه رسول اكرم ( ص ) تمايل داشتند كه انصار نيز در اين مورد نقش داشته باشند چون يكى از رهبرانشان به نام محمد بن مسلمه را در مدينه جايگزين خود كردند « 2 » . گرچه از ديدگاه ديگر عدم حضور حضرت على ( ع ) در غزوه تبوك با اين تفسير همخوانى ندارد ، به ويژه كه حمله‌اى در اين سطح ، مشاركت جنگاور بزرگى همچون على ( ع ) را ضرورى مىساخت . اين لشكركشى در واقع با هدف جنگ با حكومت بيزانس در شام صورت نگرفت ، بلكه بيشتر متوجه قبيله‌هاى عرب ساكن در آنجا و ايجاد گفتگو با آنها براى مهيا كردن زمينهء ورودشان به اسلام انجام گرفت . لذا همانند غزوهء فتح - مكه - به تبليغ و تظاهر دين جديد در خارج از حجاز و تلاش براى تثبيت حضور آن در منطقه در برابر قبيله‌ها و بيزانس مىپرداخت .\r\nدر اين مورد نمىتوانيم وجود يك دليل اساسى و جدى براى عدم حضور على ( ع ) در غزوهء تبوك را كه با تصميم شخص حضرت رسول ( ص ) انجام پذيرفت ، منكر شويم . در روايتهاى متعدد تاريخى به تحرك مجدد منافقين در مدينه اشاره شده است .\r\n\r\n\r\n","description":"","footnote":"\r\n( 1 ) واقدى ، همان ، ج 3 ، ص 984 ؛ ابن سعد ، همان ، ص 165 .\r\n( 2 ) ابن سعد ، همان ، ص 165 .\r\n","page_name":" 26 ","page_number":32},
  {"content":"\r\n\r\nاگر به روايت واقدى توجه كنيم مىيابيم كه يكى از رهبران انصار به نام اسعد بن حضير در مورد تحرك آنان به رسول اكرم ( ص ) هشدار مىدهد و ايشان را به كشتن منافقان دعوت مىكند و مىگويد : « اى رسول خدا آيا چنين افرادى رها مىشوند ؟ تا به كى با آنان نرمش به خرج دهيم ؟ » « 1 » . ولى رسول خدا ( ص ) همچنان اصرار داشت كه اين مسأله را از راههاى مسالمت‌آميز حل كند ، تا وحدت مسلمانان در مدينه حفظ شود ؛ و صرفا به مراقبت و كنترل جدى تحركاتشان اكتفا مىكرد . اين مطلب مىتواند يك بار ديگر باقى ماندن على ( ع ) و انصار را در مدينه توجيه كند . و چون منافقين گروهى از انصار بودند ، لذا اين گروه توانايى بيشترى براى رويارويى با آنان داشتند ، بىآنكه گرايشهاى قبيله‌اى و منطقه‌اى - مكه و مدينه - برانگيخته شود . همچنين على ( ع ) كه همپيمان انصار بود ، مىتوانست با همين روش با آنان برخورد كند و از برانگيخته شدن هر گونه حميت و تعصب در نزد آنان كه مىتوانست موجب تحرك و از بين بردن وحدت اجتماعى در مدينه شود ، جلوگيرى كند .\r\nولى خيلى زود ديديم كه على ( ع ) در رأس افرادى كه در آخرين مأموريت نظامى در حيات رسول اكرم ( ص ) شرك داشتند ، قرار گرفت و فرماندهى سريهء گسيل شده به سوى يمن به وى سپرده شد . او در رأس سيصد سواركار در رمضان سال دهم هجرى به سوى يمن حركت كرد ، و در اين هنگام مسلمانان براى نخستين بار در بلاد ، « مذحج » گام نهادند و گروهى از قبايل ساكن در آنجا در برابرشان درآمدند . على ( ع ) بر آنان هجوم برد و شكستشان داد . بعد از آن بود كه برخى از آنان به اسلام گرويدند « 2 » .\r\nو اولين هستهء اسلام را در اطراف شبه جزيرهء عرب به وجود آوردند .\r\nشايد در مجموع بتوان گفت كه على ( ع ) مرد مأموريتهاى دشوار بود . او همواره در كنار رسول اكرم ( ص ) و در كمال آمادگى براى ايفاى نقشهاى بزرگ قرار داشت . چه اين امر باقى ماندنش در مدينه و يا خروج از آن براى انجام يك مأموريت نظامى را اقتضا كند . شايد نام آن حضرت را در همهء سريه‌ها و غزوات و يا اكثر آنها نيابيم ولى در مهمترين و خطرناك‌ترين آنها مثل بدر ، احد ، خندق و خيبر حضور داشته است .\r\n\r\n\r\n","description":"","footnote":"\r\n( 1 ) واقدى ، همان ، ج 3 ، ص 1043 .\r\n( 2 ) ابن سعد ، همان ، ص 170 .\r\n","page_name":" 27 ","page_number":33},
  {"content":"\r\n\r\nضمنا بايد اشاره شود كه رسول خدا ( ص ) اصرار داشتند كه تمام رهبران مسلمان را در جنگها مشاركت دهند ، ولى به طور نادر و استثنايى اتفاق مىافتاد كه بيش از يك بار يكى از آنان را به فرماندهى سريه گماشته باشند . حال آنكه على ( ع ) از اين قاعده استثنا بوده و مأموريتهاى متعددى را در اين راه به عهده مىگرفت .\r\nهمانا على ( ع ) چنان در ميان حركت اسلام درآمد كه تا مرحلهء ذوب شدن در آن پيش رفت . او طليعه‌دار صفوف درگيرى با بت‌پرستى و بهترين نمونهء يك جنگاور متعهد بود ، و فراتر از آن علم و حكمتش را در راه تعميق مفاهيم بر اساس دين و جامعهء برخاسته از دين متمركز كرد . و هيچ شهادت و گواهى را جامعتر از سخن رسول خدا ( ص ) دربارهء اين نقش نمىيابيم كه خطاب به او فرمودند :\r\n« تو اولين نفر از مؤمنان هستى كه به خدا ايمان آوردى ؛ و وفادارترين آنان به پيمان با خدا هستى و پايدارترين ايشان در اجراى فرمان خدايى ، و مهربانترين آنان نسبت به زيردستانى و عادلترين آنها در عدالت و داناترينشان نسبت به - مسأله - اسلامى ، و در هنگام قيامت برترين و بامزيّت‌ترين آنانى . » « 1 »\r\nشايد در اينجا بتوانيم با ماهيت مرحلهء بعد بيشتر آشنا شويم . مرحله‌اى كه على ( ع ) را به گونه‌اى قرار داد كه نمايندهء مسأله‌اى - اسلام - باشد كه رسول خدا به آن اشاره فرمود .\r\nاو در برابر چالشهايى كه قرار گرفت ، انتخابى جز طرفدارى از اسلام نداشت و همه تمايلات شخصى و فشارهاى وارده به خود را پشت سر گذاشت . على ( ع ) تحت فشار طرفداران خود و همچنين فرصت طلبان قرار داشت ؛ فرصت طلبانى كه او را براى برآوردن اميال خود و همچنين آن مرحله فرد مناسبى مىدانستند ، ولى وى را چنين نيافتند . همواره به امورى بيرون از خود و يا هر گونه گرايش خاصى كه همراه با توجه به خود است اهتمام داشت . در اين رهگذر و برههء سرنوشت‌ساز تاريخى كه طى آن « وحدت اسلام » به حركت درآورندهء نگرانيها و مسلط بر انتظاراتش بود ، نيرنگ و حيله بر او كارگر نيفتاد .\r\n\r\n\r\n","description":"","footnote":"\r\n( 1 ) ابن شهرآشوب ، مناقب آل ابى طالب ، ص 6 .\r\n","page_name":" 28 ","page_number":34},
  {"content":"\r\n\r\n\r\n4 على پس از رسول اكرم\r\nرسول اكرم هنوز ديده از جهان فرو نبسته بود كه طوفان اختلاف در ميان امت اسلام وزيدن گرفت . قريش يعنى عشيرهء رسول خدا ( ص ) ، آغازگر اين حركت نبودند ، زيرا بزرگانش - از مهاجرين - به بيمارى پيامبر مشغول بودند . امّا از ديگر سوى ، « گروه مكه » اوضاع را به دقت تحت نظر داشتند و در پى يافتن فرصت براى خروج از عزلت بودند . ولى انصار يعنى جناح ديگر مؤسس اسلام ، مشكل حكومت پس از پيامبر را دامن زدند . اين اقدام آنان ناشى از چند عامل بود كه شايد مهمترين و اصليترين آنها هراسشان از آينده و سرنوشتشان پس از رحلت رسول خدا بود . به ويژه كه پس از فتح مكه از - شكل‌گيرى - جبههء « متحد » قريش به گونه‌اى كه موازنه را در مرحلهء آتى به ضرر آنها رقم زند ، نگران بودند .\r\nدر پرتو اين شرايط ، فضاى پيچيده‌اى بر مدينه حاكم بود . و جناحهاى متعددى در آن ظاهر شده بودند كه برخى از صاحب‌نظران ، اين جناحها را گونه‌اى از حزب دانسته‌اند . « 1 » گرچه اين جناحها به دليل پيچيدگى شرايط و دشوارى شكست سكوت در آن لحظات ، جرئت نكرده‌اند تمايلات خود را آشكار كنند ، ولى به صورت غير منتظره‌اى با اقدام انصار در گردهمايى سقيفه مواجه شدند . انصار موضوعى را برانگيختند كه هنوز در حلقه‌هاى بسته و پنهان مطرح مىشد . اين جلسه در ميدانى منعقد شد كه مالكيت آن از آن بنى ساعده از قبيلهء خزرج بود . تشكيل جلسه در آن مكان مىتواند تعبيرهاى متعددى داشته باشد ، به ويژه كه در آن زمان معمولا اين گونه اجتماعات در مسجد انجام مىشد . اگر حركت انصار يك حركت جناحى - قبيله‌اى - نبود ، آنها نيز در مسجد كه به خانه حضرت رسول ( ص ) چسبيده بود ، اجتماع مىكردند . و در اين صورت همهء مهاجران پيرامونشان گرد مىآمدند و برخى از آنان و يا حتى همهء آنها ، به اين اقدام انصار چه از نظر زمانى و چه از نظر انگيزه‌هاى گردهمايى اعتراض مىكردند .\r\n\r\n\r\n","description":"","footnote":"\r\n( 1 ) محمد مهدى شمس الدين ، نظام الحكم و الإدارة فى الإسلام ، ص 48 .\r\n","page_name":" 29 ","page_number":35},
  {"content":"\r\n\r\nپس موضوع انصار بيانگر اولين سمت‌گيرى سياسى در اسلام است . هر چند كه از نظر دستيابى به رهبرى ضعيفترين جريان و كم اهميت‌ترين آن در حيات - اجتماعى - مدينه بود . به ويژه كه با اتحاد غير منتظرهء قريش مواجه گرديد كه مانع حركت آنان شد . ولى آيا انصار در آن هنگام واقعا در پى در دست گرفتن حكومت بودند ، در حالى كه آنها از آنچه در اين مورد انديشيده و به طور پنهان طراحى مىشد بىخبر نبودند ؟ شايد همين موضوع آنها را به تحرك واداشت ، البته نه براى درخواست حكومت ، بلكه براى مشاركت در آن و تأكيد بر ضرورت استمرار نقش مؤثر خود در مرحلهء پس از رحلت رسول اكرم ( ص ) . البته نگرانيهاى انصار از زمان فتح مكه آشكار شد . يعنى از آن هنگام كه بيرق از دستان سعد بن عباده خزرجى ( نامزد انصار براى خلافت پيامبر ) خارج شد . زيرا احساسات بر او چيره شد و سخنانى دشمنانه عليه قريش - غير مهاجرين - بر زبان جارى ساخت « 1 » . اين امر موجب شد تا پيامبر با نگرانى از تأثير منفى اين اقدام بر وضعيت صلح‌آميز مكه ، بيرق را از دست وى خارج كرده و به يك قريشى مهاجر ( كه گفته شده ، على ابن ابى طالب و يا زبير بن عوام بوده است ) « 2 » بدهد .\r\nپيامبر نگرانى انصار را كه پس از فتح مكه ايجاد شده بود ، با مشخص كردن مدينه بمثابه پايتخت اسلام ، كاهش داد « 3 » . ولى محروم كردن آنها از غنايم كه در پى غزوه طائف تقسيم شد ، مجددا موجب بروز اين نگرانى شد . حتى اين سخن رسول اكرم ( ص ) كه فرمودند : « اگر هجرت نبود ، يكى از افراد انصار بودم ، و اگر همهء مردم مسيرى را پيش گيرند و انصار راهى ديگر برگزينند ، همانا راه انصار را در پيش خواهم گرفت ، » « 4 » نيز اين نگرانى را از بين نبرد .\r\nبدين ترتيب عوامل متعددى انصار را بر آن داشت تا در آن لحظه سكوت را بشكنند ؛ ولى نگرانى از حوادث آينده بارزترين عامل در اين اقدام بود . نگرانى از معادله‌اى كه بدون حضور آنان و بلكه بر زيان آنها شكل خواهد گرفت . به ويژه اگر در\r\n\r\n\r\n","description":"","footnote":"\r\n( 1 ) امروز روز نبرد و جنگ خانمانسوز است . روزى است كه حرمت خانهء خدا حلال مىشود و امروز خداوند قريش را به ذلت و خوارى درآورد . ( طبرى ، همان ، ج 3 ، ص 56 ، حلبى ، السيرة الحلبية ، ج 3 ، ص 22 ) .\r\n( 2 ) طبرى ، همان ، ص 118 ؛ جوامع السيرة : ص 231 .\r\n( 3 ) ابن هشام ، همان ، صص 97 - 96 .\r\n( 4 ) طبرى ، همان ، ص 138 .\r\n","page_name":" 30 ","page_number":36},
  {"content":"\r\n\r\nسخنانى كه به پيامبر ( ص ) منسوب است درنگ كنيم ، مىيابيم كه آن حضرت از رويدادهايى كه پس از او در انتظار انصار است خبر مىدهد . لذا احساس خوف از پيگرد و سركوبى در ميانشان رشد كرد . شيخ محمد مهدى شمس الدين اين نظريه را بر اساس احاديث متعدد ارائه مىكند كه از جملهء آنها حديثى است كه در صحيح بخارى آمده است :\r\n« امّا بعد اى مردم ، همانا مردم در حال فزونىاند ولى انصار رو به كاستى مىگذارند تا آنجا كه به مانند نمكى خواهند شد كه - اندكى از آن را - بر غذا مىافزايند ، پس هر كس از ميان شما مسئوليتى يافت كه به واسطه‌اش مىتواند به افراد سود و زيان برساند از نيكوكاران انصار نيكى را بپذيرد و از خطاكاراشان درگذرد . » « 1 » .\r\nدر اينجا ، هدف ، پرداختن به بررسى گستردهء جريانات سياسى در اولين جامعهء اسلامى نيست ، بلكه منظور ارزيابى مجدد مرحله‌اى است كه انصار شاهد بروز دو جريان اعلام نشده در جبههء مهاجرين بودند . جريان اول جريانى است كه على ( ع ) نماد آن بود و برخى مورخان آن را « حزب هاشمى » ناميده‌اند . و جريان دوم جريانى بود كه نظريه « وسط » ( ميانه‌روى ) را پيشه كرد ، كه از معادله‌اى كه قريش در ميان اعراب براى خود مجسم ساخته بودند و ابو بكر آن را در سقيفه بيان داشت برمىخواست : « ميانه‌روترين اعراب در خانواده و اصل و نسب » « 2 » . جريانى كه على ( ع ) آن را رهبرى مىكرد ، حتى پيش از بيمارى پيامبر ، از خلال اين تصور كه رهبرش خليفهء بعدى است ، حضور فعّالى در جامعه داشت ؛ اما جريان دوم اگر چه در انديشهء بعضى از رهبران مهاجر كه رقيب على ( ع ) بوده و نمىتوانستند خلافت را در بنى هاشم امرى دائمى بدانند ، وجود داشت ، ولى موجوديت خود را اعلام نمىكرد .\r\nبه سقيفه بازگرديم ؛ نزديك بود كه انصار بارزترين رهبران خود يعنى سعد بن عباده را كانديداى خلافت كنند كه خبر آن به مهاجرين در خانهء رسول خدا ( ص ) رسيد . و عمر بن خطاب سعى كرد تا فضاى حاكم بر جامعه كه خلافت را بىترديد و به طور\r\n\r\n\r\n","description":"","footnote":"\r\n( 1 ) شرح صحيح بخارى ، ج 7 ، ص 93 . نگاه كنيد به نظام الحكم و الإدارة فى الاسلام نوشته شيخ شمس الدين ، ص 59 .\r\n( 2 ) زهرى : المغازى النبويه ، ص 143 .\r\n","page_name":" 31 ","page_number":37},
  {"content":"\r\n\r\nقطعى از آن على مىدانست به لرزه درآورد . و خود آن حضرت نيز با توجه به اظهاراتش ، در مورد خلافت خود اطمينان داشت . از جمله اين اظهارات ، گفتهء او به ابن عباس در حضور ابو سفيان است كه تحت تأثير آن شرايط به خانهء او آمده بود : « اين مسأله‌اى است - جانشينى پيامبر - كه از آن نگرانى نداريم » « 1 » . و يا گفتهء او به عمويش عباس است كه فرمود : « آيا كسى جز من به اين امر - خلافت پيامبر - چشم دوخته است » « 2 » .\r\nشايد سرعت يكسره شدن كار خلافت در سقيفه ، مانع حركت و تلاش ديگران شد .\r\nاز جمله ، كسانى كه خود مبتكر اين گردهمايى بودند ، به علت اختلافشان ، در نهايت ناچار شدند عقب‌نشينى كنند و به منطق ضرورت قريشى بودن خليفه تن در دهند .\r\nمنطقى كه ابو بكر ، پيش از بيعت با وى در امر خلافت ، بر آن تأكيد كرد : « قريش واليان اين امر - خلافت - هستند » « 3 » . و ديگر فرصتى براى گفتگوى بيشتر نبود . به استثناى موضع « زنده‌اى » كه در ميان جمعيت بيعت‌كننده با ابو بكر گرفته شد : « انصار و يا بعضى از آنها گفتند : كه جز با على ( ع ) بيعت نخواهيم كرد . » « 4 » . اما شد ، آنچه شد . و شايد بهترين تفسير در اين مورد سخن شاخصترين آنها يعنى عمر بن خطاب باشد كه در توصيف بيعت گفت : « يك فلته‌اى « 5 » همچون فلته‌هاى جاهليت بود كه موجب شد ابو بكر بپاخيزد نه كس ديگرى » « 6 » .\r\nامّا على ( ع ) خبر بيعت را چگونه دريافت كرد و موضعش نسبت به آن چه بود ؟\r\nعلى ( ع ) و ديگر صحابيان مهاجر ، به طور كامل از تحولاتى كه سقيفه بنى ساعده شاهد آن بود و به بيعت با ابو بكر به عنوان اولين خليفهء مسلمانان انجاميد ، بىخبر بودند . ولى بلافاصله يكى از انصار به نام براء بن عازب فرا رسيد و به گفتهء يعقوبى :\r\n« در خانه بنى هاشم را به صدا درآورد و گفت : اى همهء بنى هاشم ، بدانيد كه با ابو بكر\r\n\r\n\r\n","description":"","footnote":"\r\n( 1 ) شرح نهج البلاغه : ج 2 ، ص 48 .\r\n( 2 ) همان ، ج 1 ، ص 161 .\r\n( 3 ) طبرى : همان ، ج 2 ، ص 203 .\r\n( 4 ) همان ، ص 202 .\r\n( 5 ) [ و فى حديث عمر : أن بيعة ابى بكر كانت فلتة وقى اللّه شرّها : در سخن عمر است كه : همانا بيعت ابو بكر ربودن و قاپيدن آن از ديگران بود . 
  ] فلته كار سرسرى ، كارى كه بىمقدمه و بدون انديشه و با دست‌پاچگى انجام شود .\r\nالمنجد ، ترجمه محمد بندرريگى ، ج 2 ، ص 1356 . ( مترجم )\r\n( 6 ) طبرى ، همان ، ج 3 ، ص 223 .\r\n","page_name":" 32 ","page_number":38},
  {"content":"\r\n\r\nبيعت شد . برخى از ايشان گفتند : مسلمانان نمىبايد در اين مورد كارى مىكردند در حالى كه ما كه به پيامبر نزديكتر هستيم در آن حضور نداريم ، عباس گفت : سوگند به خداى كعبه كه كار خودشان را كردند . » « 1 »\r\nخبر بيعت همچون صاعقه بر بنى هاشم فرود آمد . آنها اين بيعت را نپذيرفتند و براى مخالفت با خليفهء جديد حركت كردند . به ويژه پسر عموى على ( ع ) ( عتبة ابن ابى لهب ) ؛ كه ابياتى نيز به وى نسبت داده شده است كه بر حق عشيرهء خود اصرار ورزيده و افضل بودن خويشاوند نزديك - پيامبر - براى خلافت را مورد تأكيد قرار مىدهد . ولى على ( ع ) وارد اين فضا نشد و بلكه به روايت يعقوبى : « كسى را نزد عتبه فرستاد و او را از اين كار بازداشت » « 2 » . اين اقدام به روشنى نشان مىدهد كه او به هيچ وجه نمىخواست كه رويداد سقيفه موجب بر هم خوردن وحدت مسلمانان شود . درست با همين منطق با ابو سفيان كه در پى تحريك او بود و مىخواست كه با وى بيعت كند ، مقابله نمود و به گونه‌اى كه طبرى نقل مىكند او را طرد كرد و فرمود :\r\n« سوگند به خدا كه بيعت با من را جز براى فتنه نمىخواهى و سوگند به خدا كه تا وقتى باشى براى اسلام شر هستى و ما را به پند تو نيازى نيست . » « 3 »\r\nبدين ترتيب گروه سقيفه موضع على ( ع ) را فرصتى يافتند تا فعاليت خود را بين مهاجرانى كه بيعت با ابو بكر را نمىپذيرفتند گسترش دهند . و با سرعت آن را به بيعتى همگانى تبديل كرده و بر عموم تحميل كنند . بنابراين ، اوضاع خود به خود به نفع ابو بكر به جريان افتاد ؛ شخصيت ميانه‌رو او علاوه بر سهمى كه در پيشرفت اسلام داشت ، در اين مورد نيز مؤثر افتاد و بدين ترتيب اوضاع آرام و بحران كنترل شد .\r\nواقعيت اين است كه على ( ع ) به شخصيت خليفه اعتراض نكرد . زيرا اين انتخاب از سوى كسانى كه كنترل سقيفه را در دست داشتند با زيركى انجام گرفت . ولى اين امر براى على ( ع ) غير منتظره بود ، زيرا اعتقاد داشت كه به طور بديهى او خليفهء شرعى و قانونى پيامبر ( ص ) است .\r\n\r\n\r\n","description":"","footnote":"\r\n( 1 ) يعقوبى ، همان ، ج 2 ، ص 124 .\r\n( 2 ) همان .\r\n( 3 ) طبرى ، همان ، ج 3 ، ص 209 .\r\n","page_name":" 33 ","page_number":39},
  {"content":"\r\n\r\nاين اعتقاد صرفا بر خويشاوندى مبتنى نبود ؛ بلكه آن حضرت به دليل داشتن ارتباط نزديك با اسلام و دارا بودن صفات رهبرى يعنى علم ، شجاعت و حكمت خود را براى بر عهده گرفتن خلافت در آن مرحلهء انتقالى شايسته‌تر از ديگران مىديد . ولى تحولات غير منتظره موجب برخورد غير منطقى و غير مسئولانهء او نشد ؛ او از هر گونه سوء استفادهء افرادى كه در كمين اسلام نشسته بودند و يا به چرخش رو به عقب زمان چشم دوخته بودند ، جلوگيرى مىكرد .\r\nامّا در مقابل ، اقدام ابو بكر در عدم پذيرش برخورد خشن با « معارضه » به دليل مراعات انگيزه‌هايى بود كه على ( ع ) و عشيره و يارانش را به مخالفت با بيعت وامىداشت . خليفهء اول خشن و زورگو نبود و در نتيجه مردم را با زور وادار به پذيرش امر واقع نمىكرد . از اين روى همچنين موضع او نسبت به سعد بن عباده را كه عمر در سقيفه خواستار كشتن وى شد ، درمىيابيم « 1 » . خليفه سعد را به حال خود واگذاشت تا به دور از سير حوادث در خارج از حجاز به سر برد . امّا على ( ع ) وقتى دريافت كه راهى جز بيعت وجود ندارد و شايد پس از رحلت همسرش فاطمه ( س ) كه شديدا با بيعت مخالفت مىكرد ، در رفتن به سوى ابو بكر - كه به صورت انفرادى صورت گرفت - و ديدار با وى درنگ نكرد . و به اين ترتيب به ابهام در مورد دو قطب جهان اسلام پايان داد . طبرى از زهرى نقل مىكند كه على ( ع ) سخن با خليفه را چنين آغاز كرد :\r\n« آنچه ما را از بيعت با تو بازمىداشت انكار فضايل تو و يا رقابت با تو به خاطر خيرى كه خداوند نصيب تو كرد نبود . بلكه به اين دليل است كه معتقديم در اين موضوع - خلافت - ما را حقى است كه شما آن را از ما سلب كرديد . پس از سكوتى كه خليفه آن را شكست ، ابو بكر در حالى كه شديدا متأثر بود گفت : از رسول خدا ( ص ) شنيدم كه مىفرمود : ما چيزى را به ارث نمىگذاريم » « 2 » .\r\nالبته اين يك نكته نقل قول از پيامبر است كه گرچه در ظاهر به موضوع خلافت اشاره نمىكند ولى معترضين خلافت ؟ ؟ ( ع ) آن را مدخلى براى دور كردن بنى هاشم از قدرت و ممانعت از موروثى شدن آن در اين خانواده يافتند . و اين سخن موجب ايجاد نقطهء\r\n\r\n\r\n","description":"","footnote":"\r\n( 1 ) همان ، ص 223 .\r\n( 2 ) همان ، ص 208 .\r\n","page_name":" 34 ","page_number":40},
  {"content":"\r\n\r\nضعف در موقعيت على ( ع ) گرديد كه به طور طبيعى درگيرى خود را بر اساس خويشاوندى با رسول خدا آغاز كرده بود . گرچه نگرش على ( ع ) به موضوع خلافت از اين زاويه نبود ، امّا عشيرهء - بنى هاشم - از اين ديدگاه به موضوع مىنگريست و برايش دشوار بود كه خلافت ديگران را بپذيرد . در هر حال على ( ع ) در پايان كار راهى در پيش رو نداشت مگر آنكه به همراه اكثريت مسلمانان در آن هنگام خلافت ابو بكر را پذيرا شود ، و در همان روز ديدار ، با او بيعت كرد « 1 » . و بدين ترتيب تصميمى گرفت كه در غير آن صورت ، شكافى عميق در جهان اسلام ايجاد مىشد .\r\nعلى ( ع ) با تقدم بخشيدن به « وحدت » در « روش » سياسى خود ، اهتمام و توجه‌اش نسبت به اين مهم را ثابت كرد . به رغم زمينه و موقعيت مناسبى كه براى تلاش در رسيدن به قدرت برايش وجود داشت ، هرگز وارد هيچ حركت ماجراجويانه‌اى نشد و اجازهء هيچ گونه مجادله‌اى را نداد . و بدين ترتيب از « نص » جانشينى خود كه ياران و نزديكانش به آن تمسك مىجستند ، ؟ ؟ گذاشت . و اين مسأله - در بعد عملى - از حد ابراز ناراحتى نسبت به آنچه در سقيفه روى داد و در واقع يك گروه اساسى و مهم از مسلمانان در آن حضور نداشتند ، فراتر نرفت . مانند اين سخن آن حضرت :\r\n« فو اللّه ما زلت مدفوعا عن حقى . مستأثرا علىّ ، منذ قبض نبيه ( ص ) حتى يومنا هذا » « 2 » :\r\n( به خدا سوگند پس از رحلت رسول ( ص ) تا امروز پيوسته حق مرا از من بازداشته‌اند ، و ديگرى را به من مقدم داشته‌اند . )\r\nو يا اين سخن كه مىفرمايد :\r\n« فصبرت و فى العين قذى ، و فى الحلق شجى أرى تواش نهبا . » « 3 » .\r\n( . . . ناچار خار غم در ديده شكسته ، نفس در سينه و گلو بسته ، از حق خود چشم پوشيدم و شربت تلخ شكيبايى نوشيدم . )\r\nدر اينجا نبايد شايد شرايطى را كه با بيعت نخست - خليفه شدن ابو بكر - همراه بود از\r\n\r\n\r\n","description":"","footnote":"\r\n( 1 ) همان ، ص 209 - 208 .\r\n( 2 ) نهج البلاغه ، خطبهء 6 ، ص 13 .\r\n( 3 ) همان ، خطبهء 26 .\r\n","page_name":" 35 ","page_number":41},
  {"content":"\r\n\r\nنظر دور كرد . در آن زمان فقط خود اين مسأله ، يعنى بيعت ، وحدت مسلمانان را در داخل تهديد نمىكرد ، بلكه همزمان حوادثى به وقوع پيوست كه اصل اسلام را به خطر انداخته بود . حركتى در خارج از مدينه ايجاد شده بود كه براى مقابله با آن راهى جز يك وحدت آهنين و به هم پيوسته وجود نداشت . و على ( ع ) در آن هنگام كه تسليم واقعيت مىشد اين مطلب را در نظر داشت كه وحدت جامعه از هر امرى مهمتر است و لذا با هوشيارى و توجه به خطرى كه متوجه وحدت امت بود ، « از حق » خود در جهت منافع عمومى گذشت كرد .\r\nآخرين سخن دربارهء روش حاكم بر نخستين بيعت - پس از رسول اكرم ( ص ) - ، اين است : اگر گفته شود شورا به گونه‌اى كه در آن هنگام مطرح شد ، يك راه حل مناسب براى وضعيت سياسى جهان اسلام بود ؛ - البته بجز ارزيابى عمر در اين مورد كه آن را يك روش جاهلى خواند - همانا بايد گفت كه اين روش با بحران پيش روى خود ، در همان ابتداى راه با شكست مواجه گرديد ، بدون آنكه عملا در سطح يك نظريه ميان اصطلاح شورا و سياق قرآنى آن به اجرا درآيد . بگذريم كه اين اصطلاح با انديشهء « اجماع » كه اساسا همپايه با بيعت است ، تناقض دارد .\r\nاگر روش شورا بسيارى از مورخان را شيفتهء خود ساخته و كسانى آن را الگوى پيشرفته‌تر از نص « 1 » - پيامبر در مورد جانشينى خود - و اصل موروثى بودن دانسته‌اند ؛ بايد بگوييم كه اين روش براى آن موقعيت زمانى - به ويژه در درازمدت - جايگزين مناسبى نبوده است . در حالى اين را مىگوييم كه به طرفدارى از هيچ يك از دو جناح درنيامده‌ايم . ولى چيزهايى وجود دارند كه بايد به آنها توجه كرد . بيعت خيلى زود از چارچوب شورا خارج شد و به چارچوب نص - وصيت - و يا چيزى شبيه آن - مثل بيعت ابو بكر با عمر - تبديل گرديد . همان « نصّ » كه سقيفه در ساقط كردن آن نقش داشت .\r\n\r\n\r\n","description":"","footnote":"\r\n( 1 ) به نص رسول خدا ( ص ) در « غدير خم » بنگريد . آنجا كه در بازگشت از مكه به سوى مدينه پس از حجة الوداع در حالى كه دست على را گرفته بود فرمود : « هر كس من مولاى اويم على مولاى اوست . بار خدايا دوست بدار هر كه او را دوست بدارد و دشمن بدار هر كه با وى دشمنى كند . » يعقوبى : تاريخ ، ج 2 ، ص 112 .\r\n","page_name":" 36 ","page_number":42},
  {"content":"\r\n\r\n\r\n5 على با ابو بكر و عمر\r\nصفحهء بيعت بسته شد و همه در زير پرچم حكومت جديد در آمدند . از جمله جريان انصار كه ثمرهء تحرك خود را - و لو نه در كوتاه مدت - برچيد . تحركى كه كودتايى عليه مهاجرين و به طور مشخص عليه قريش تفسير شد ( بعدها امويان اين گونه به موضوع مىنگريستند ) . رهبر انصار يعنى سعد ابن عباده ، از صحنه حذف گرديد و از سياست كناره‌گيرى كرد و در يك روستاى كوچك ، از توابع حوران در منطقهء شام ، گوشهء عزلت گزيد . همچنين انصار نقش خود در زمان رسول اكرم ( ص ) را از دست دادند و هيچ يك از آنها در ميان فرماندهان لشكر اسلام در هجوم به اهل ردّه و يا ديگر لشكركشيهايى كه بعدا انجام شد حضور نداشتند . و در ميان فرمانروايانى كه براى استانهاى مختلف برگزيده شدند ، هيچ يك از انصار ديده نمىشوند . به استثناى دوران خلافت على ( ع ) ، انصار هيچ گونه نقشى در دوران خلفاى راشدين نداشتند . و در دوران خلافت اموى با محروميت و احيانا پيگرد و سركوب كه خصوصا در جنگ حرّه و شرايطى كه پس از آن متجلى شد ، مواجه گرديدند . اين در صورتى است كه نقش ثانوى تعداد اندكى از آنان را در نظر نگيريم كه در دوران محنت عثمان در كنار او ايستادند و بر اين اساس حكومت بنى اميه آنان را تحت حمايت خود گرفت ، نظير نعمان بن بشير و مسلمة بن فحله و حسان بن ثابت .\r\nامام على ( ع ) با ارادهء خود - و نه تسليم در برابر زور - در كنار خلافت ابو بكر قرار گرفت ، و تأييد كامل خود را براى فايق آمدن بر چالشهاى آن مرحلهء دشوار در اختيار خليفه قرار داد . و ابو بكر نيز فرصت را براى همكارى با على ( ع ) از دست نداد ، به ويژه كه مىكوشيد تا در راه مستحكم كردن جبههء داخلى در مدينه مهاجرين را قوى و نيرومند سازد .\r\nشايد در آن شرايط و مرحلهء دقيق به اين باور رسيده بود كه ضرورتا بايد به اين مسأله اولويت دهد ، چه بسا اين ستمگرى با تعصب قبيله‌اى نيز همراه بود . تعصبى كه در برابر گردهمايى سابق انصار با چالش رو به رو بود . و در يكپارچگى مهاجران در\r\n\r\n","description":"","footnote":"","page_name":" 37 ","page_number":43},
  {"content":"\r\n\r\nمورد حقشان در خلافت و اجماع در عدم پذيرش درخواست انصار « 1 » . جلوه‌گر شد . و برخى از آنان حتى مشاركت و حضور انصار در حكومت را نيز نپذيرفتند . بر اساس همين تعصب قبيله‌اى بود كه معاويه در اواخر دوران خلافت عثمان ، با توسعه چارچوب اين حق از گردونهء مهاجرين به گردونهء همهء قريش راه را براى انتقال خلافت به خود هموار مىكرد ؛ تا در سياست خلافت اموى ، تعصب قبيله‌اى بيش از هر چيز ديگر جلوه‌گر باشد . البته بعدها همين عامل يكى از اسباب سقوط خلافت اموى بود .\r\nدر اينجا به بررسى نقش على ( ع ) در خلافت ابو بكر مىپردازيم . پس از آنكه على ( ع ) راه را به روى در كمين‌نشستگان اسلام بست و همانطور كه اشاره شد با خليفه بيعت كرد ؛ در آن هنگام به گفتهء ابن اثير : « اعراب ارتداد پيشه كرده و در زمين آتش برافروختند » « 2 » . اين جنبش حتى به نزديكى مدينه رسيد . طليحة بن خويلد الأسدى در عين بزاخه ارتداد پيشه كرد و از قبايل غطفان ، طى ، فزاره ، عبس و ذبيان افراد بسيارى به او پيوسته و برخى از ايشان تا ذى القصّه پيش تاختند و آمادهء هجوم به مدينه بودند « 3 » .\r\nابو بكر سريعا به حركت درآمد و چهار نفر از صحابهء بزرگ يعنى على ( ع ) ، طلحه ، زبير و ابن مسعود را « 4 » بر پايين مدينه يعنى راه كوهستانى آن گمارد . در حالى كه نيروى اساسى مسلمانان براى جلوگيرى از هجوم مرتدين و ممانعت از شكست ، به حركت درآمد . پذيرش مسئوليت دفاع از مدينه با طبيعت نقش على ( ع ) در مقدم شمردن اسلام سازگار است . وقتى آن حضرت با ابو بكر بيعت كرد ، در پذيرش هر مأموريتى كه به وى داده مىشد ، درنگ نمىكرد و اين حالت بر روابط او با خليفه نيز حاكم بود . به عنوان نمونه : وقتى به تصميم خليفه براى خروج از مدينه براى جنگ با مرتدين اعتراض كرد ، با كمال صميميت و اخلاص اين سخن را به وى گفت : « چيزى را به تو مىگويم كه رسول خدا ( ص ) در هنگامهء جنگ احد به تو فرمود : « شمشيرت را نگاه دار و ما را در آسيب‌پذيرى خودت دچار مصيبت نكن . سوگند به خدا كه اگر ضربه‌اى به تو وارد شود هيچ نظامى براى اسلام بر جاى نمىماند » « 5 » .\r\n\r\n\r\n","description":"","footnote":"\r\n( 1 ) يعقوبى ، همان ، ج 2 ، ص 128 .\r\n( 2 ) ابن اثير ، الكامل فى التاريخ ، ج 2 ، ص 342 .\r\n( 3 ) همان ، ص 344 .\r\n( 4 ) همان .\r\n( 5 ) همان ، ص 422 .\r\n","page_name":" 38 ","page_number":44},
  {"content":"\r\n\r\nدر واقع روايتهاى تاريخى جز اين مورد به مأموريت ديگرى براى حضرت على ( ع ) در دوران خلافت ابو بكر اشاره نمىكنند . البته به استثناى اين گفتهء ابن اثير كه على ( ع ) در كنار زيد بن ثابت و عثمان بن عفان براى خليفه به كتابت مىپرداخت « 1 » . در اين دوران كوتاه كه فضاى نظامى بر آن حاكم بود ، به طور كلى بزرگان صحابه خارج از تشكيلات نظامى قرار داشتند و مدينه را ترك نكردند . البته اين در صورتى است كه ابو عبيدة بن جراح را در نظر بگيريم كه يكى از سه نفرى بود كه جنگ اخذ بيعت براى ابو بكر در سقيفه را برانداختند و خليفه نيز به عنوان پاداش ، نقش ويژه‌اى در فتوحات شام به وى واگذار كرد . همانطور كه به قطب ديگر جنگ سقيفه ، يعنى عمر نيز پاداش داد كه بر اساس گفتهء يعقوبى « بر ابو بكر غالب بود » « 2 » و در زمان او امور قضاوت را بر عهده گرفت « 3 » . و ( اگر اين تعبير مجاز باشد ) و مقامى شبيه وليعهد داشت .\r\nدر واقع ، على ( ع ) بريده از رويدادها و چالشهاى خطيرى كه موجب انگيزش نيروها و به كارگيرى آنها مىشد ، نبود . او در رأس كسانى بود كه در آن دوره مورد مشورت قرار مىگرفتند . و خليفه در مسائل دشوار به آنان پناه مىبرد . در اين مورد ، ابو بكر پيش از آنكه سپاه را روانهء شام كند ، همهء اصحاب رسول خدا ( ص ) را گرد آورد تا با آنان شور كند . بنا به روايت تاريخ ، آنها نتوانستند نظرى قاطع بدهند و دچار ترديد شدند ؛ ولى على ( ع ) در اعلام موضع خود كاملا روشن عمل كرد و پيشنهادش به خليفه انجام اين اقدام بود ؛ و به گفتهء يعقوبى به خليفه گفت : « اگر چنين كنى پيروز خواهى شد » « 4 » .\r\nهمچنين با استناد به روايت همين مورخ ، على ( ع ) در ميان نخبگانى از صحابه قرار داشت كه خليفهء اول را احاطه مىكردند . يعقوبى مىگويد :\r\n« كسانى كه در زمان ابو بكر از ايشان فقه برگرفته مىشد عبارت بودند از :\r\nعلى ابن ابى طالب ( ع ) ، عمر بن خطاب ، معاذ بن جبل ، أبيّ بن كعب ، زيد بن ثابت و عبد اللّه بن مسعود . » « 5 » .\r\n\r\n\r\n","description":"","footnote":"\r\n( 1 ) همان ، ص 420 .\r\n( 2 ) يعقوبى ، همان ، ج 2 ، ص 138 .\r\n( 3 ) طبرى ، همان ، ج 3 ، ص 426 .\r\n( 4 ) يعقوبى ، همان ، ص 133 ؛ ابن اعثم كوفى ، الفتوح ، ج 1 ، ص 82 .\r\n( 5 ) يعقوبى ، همان ، ص 138 .\r\n","page_name":" 39 ","page_number":45},
  {"content":"\r\n\r\nطولى نكشيد كه ابو بكر فوت كرد و از دوران كوتاه خلافت خود دستاوردهاى مهمى بر جاى گذاشت . او شورش قبايل اهل رده را در هم شكست و فتوحات در شام و عراق را به حركت درآورد . همچنين كوشيد تا پايه‌هاى حكومت در اسلام را ترسيم كند . اما در مورد جانشين خود ديدگاه ديگرى داشت ، كه به يك راه حل « ويژه » در اين باره انجاميد . شايد اين اقدام ناشى از نگرانى او از به وجود آمدن خلاء قدرت و ايجاد اختلاف پس از فوتش بود و شايد هم ! به عمر بن خطاب كه شرايط را در بيعت سقيفه برايش هموار ساخت و بعدا هم نقش برجسته‌اى يافت ، اعتماد كرده بود . انگيزهء ابو بكر هر چه بوده باشد ، در هر حال موضوع خليفهء بعد خود را از طريق وصيت حل كرد و بدين ترتيب « شورا » را ناديده گرفت و اين در صورتى بود كه پيش از اين ياران او كوشيدند تا « وصيت » - حضرت رسول ( ص ) - را در مورد خلافت ساقط كنند تا او به خلافت برسد .\r\nاگر گفته شود كه ابو بكر پيش از اين اقدام خود با بعضى از صحابه به شور پرداخت ، بايد گفت كه اين اقدام بسيار جزئى و ناچيز بود ؛ و مشاوران صرفا به دو نفر يعنى عبد الرحمن بن عوف و عثمان بن عفان خلاصه مىشدند و نظر يكى از آن دو - ابن عوف - كه با اقدام خليفه موافق نبود « 1 » ، نتوانست مانع عزم خليفه شود .\r\nو على ( ع ) بازهم به رغم دور ساختن عمدى او از خلافت و حتى مورد شور قرار ندادنش در اين مورد ، با اين خليفه نيز برخوردى مناسب و گشاده داشت . وى با اين تصميم ، همهء اعتراضات خود نسبت به خليفهء جديد را پشت سر گذاشت . عمر با ابو بكر تفاوت داشت . ابو بكر در سابقهء اسلام داراى مرتبتى بود كه جانشينش عمر به سطح وى نمىرسيد . علاوه بر اين خاطرهء حمله‌اى كه - بنا به نقل يعقوبى - به فرماندهى عمر به خانهء على شد تا مهاجرين و انصار را كه در آنجا اعتكاف كرده بودند مجبور به بيعت با ابو بكر كند « 2 » ، كافى بود تا على ( ع ) خلافت عمر را نپذيرد .\r\nولى على ( ع ) نمىخواست گذشته‌ها را بگشايد و يا مسلمانان را به سوى اختلاف\r\n\r\n\r\n","description":"","footnote":"\r\n( 1 ) « سوگند به خدا كه او - عمر - بهتر از آن چيزى است كه تو تصور مىكنى ولى تند خواست » . طبرى : همان ، ج 3 ، ص 428 .\r\n( 2 ) يعقوبى ، همان ، ج 2 ، ص 126 .\r\n","page_name":" 40 ","page_number":46},
  {"content":"\r\n\r\nبكشاند ، بلكه بر عكس فضاى حاكم بر روابط او با ابو بكر اختلاف بر اساس وحدت بود . لذا در اين معادله نيز راهى جز ملتزم شدن به عمر پيش رو نداشت . و شايد هر موضع ديگرى از سوى او محكوم به شكست بود ، زيرا ابو بكر - به روايت ابن اثير - پيش از فوت ، اصحاب پيامبر ( ص ) را گرد آورد و به آنان گفت :\r\n« آيا مىپذيريد كه كسى را به جانشينى خود منصوب كنم ؟ همانا من كسى از خويشان خود را به جانشينى خود نگمارده‌ام ، بلكه عمر را به جانشينى خود براى شما برگزيده‌ام . پس به فرمانش گوش كرده اطاعتش كنيد . . . » « 1 »\r\nلذا حكومت عمر تثبيت شده به نظر مىرسيد و - اكثر - صحابه در پذيرش آن اجماع داشتند ، و على ( ع ) راهى نداشت مگر آنكه بر اساس اصول خود مشابه رفتارى كه با ابو بكر داشت با عمر نيز داشته باشد . و اين همان چيزى است كه با اين گفتهء خود از آن ياد مىكند :\r\n« بدانچه كرديد گردن مىنهم ، چند كه مرزهاى مسلمانان ايمن بود . » « 2 » .\r\nبر اساس اين قاعده ، على ( ع ) به ايفاى نقش خود پرداخت كه به تدريج با سياست خليفهء جديد و چشم‌داشتهاى او در تأسيس يك دولت عادل همسو مىشد . روشهاى آن دو به اندازه‌اى به هم نزديك و همسو شده بود كه در جهت دادن به سياست كلى دولت مكمل يكديگر بودند . « 3 » از جلوه‌هاى اين حالت اهميت دادن به مهمترين منصب ، يعنى قضاوت است كه در زمان خليفهء سابق ، عمر عهده‌دارش بود . گفته‌هاى بسيارى كه به عمر منسوب است بر مرجعيت على ( ع ) در آن هنگام و نقش وى در بالا بردن ابهت خلافت عمر دلالت دارند . از جمله : اى ابا حسن - على ( ع ) - در ميان مردمى كه تو در بينشان نباشى باقى نمىمانم » « 4 » ؛ « على ( ع ) تواناترين ما در داورى است » « 5 » ؛ « در صورتى كه على ( ع ) حاضر باشد هيچ كس نبايد در مسجد فتوا بدهد » « 6 » ؛ تا آخرين گفته‌اى كه به\r\n\r\n\r\n","description":"","footnote":"\r\n( 1 ) . ابن اثير ، همان ، ج 2 ، ص 426 .\r\n( 2 ) نهج البلاغه : خطبهء 74 ، ص 56 .\r\n( 3 ) طبرى ، همان ، ج 3 ، ص 479 .\r\n( 4 ) ابن عساكر ، همان ، ج 3 ، ص 53 .\r\n( 5 ) همان ، ص 43 .\r\n( 6 ) ابن ابى الحديد ، ج 1 ، ص 6 .\r\n","page_name":" 41 ","page_number":47},
  {"content":"\r\n\r\nعمر منسوب است و در آن به گفتهء ابن جوزى از معضلى كه على ( ع ) براى حل آن حضور نداشته باشد به خدا پناه مىبرد . « 1 » اين امور موجب تقويت روابط اصولى ميان آن دو گرديد .\r\nپس شك ميان دو طرف از بين رفت و فاصلهء آنها تا حد به هم پيوستن كم شد و « اعتماد » عنوان مرحلهء جديد گشت ؛ و اين اعتماد توانست ميان افق گستردهء خليفه‌اى اميدوار كه تمام تلاشش را وقف تحكيم پايه‌هاى دولت عادل نموده بود با انديشهء روشن و روشنگر مشاور او كه براى برقرارى چنين دولتى مصرتر بود ، يكپارچگى و وحدت به وجود آورد . « 2 » در سايه اين ميزان از روابط بين آن دو ، على ( ع ) حضور گسترده و بالايى در دوران عمر مىيابد ، و در ميان صحابه جايگاه صدارت را به دست مىآورد . طبرى در دو روايت آورده است كه وقتى عمر مىخواست به سوى عراق برود ، على ( ع ) را در مدينه به جانشينى خود برگزيد « 3 » . تصميم عمر بن خطاب براى سفر به عراق به دليل اخبار واصله از ناگوارى اوضاع مسلمانان در آنجا بود ، ولى با توجه به نظر صحابهء رسول خدا ( ص ) از تصميم خود بازگشت و سعد ابن ابى وقاص را به اين مأموريت اعزام كرد . « 4 » البته در شرايطى ديگر اين مسأله عملا واقع شد . وقتى ابو عبيده به خليفه نامه نوشت كه اهالى بيت المقدس از تسليم شهر به كس ديگرى جز خليفه خوددارى مىكنند ، عمر بن خطاب پايتخت را ترك گفت ؛ در حالى كه على ( ع ) را براى ادارهء امور در غيابش به جانشينى خود برگزيد « 5 » . در پى جنگ قادسيه عمر در تعيين جانشين براى سعد ابن ابى وقاص كه بر كنار شده بود ، دچار ترديد گرديد و تصميم گرفت شخصا عازم عراق شود . او براى اين كار با اصحاب حضرت رسول ( ص ) به شور درآمد . طلحه تصميم‌گيرى در اين باره را به خليفه واگذاشت ؛ عثمان با تصميم خليفه مخالفت نكرد ؛ در حالى كه على ( ع ) نظرى ديگر داشت و به روايت ابن اثير خطاب به\r\n\r\n\r\n","description":"","footnote":"\r\n( 1 ) ابن الجوزى ، المصباح المعنى ، ص 359 .\r\n( 2 ) به گفته عمر بنگريد كه روش على ( ع ) را توصيف مىكند : « شما را به سوى راهى مىكشاند كه حق است » .\r\nماوردى ، احكام السلطانيه : ص 13 .\r\n( 3 ) طبرى ، همان ، صص 481 - 480 .\r\n( 4 ) همان ، ص 482 .\r\n( 5 ) ابن اثير ، همان ، ص 500 .\r\n","page_name":" 42 ","page_number":48},
  {"content":"\r\n\r\nعمر چنين فرمود : « اگر اين سرزمين را ترك كنى ، اعراب از هر سو و هر ديار عليه تو قيام خواهند كرد » « 1 » . عمر در پاسخ اين نظر گفت : « نظر درست همين است ، و تمايل خود من نيز پيگيرى آن بود ، پس فردى را به من معرفى كنيد تا ولايت را به او واگذارم » « 2 » .\r\nپس از موفقيتهاى به دست آمده در حملاتى كه عمر به شام ، عراق و مصر ترتيب داده بود ، مسلمانان در اين كشورها به طور گسترده‌اى منتشر شدند ، بنابراين ، موقعيت جديد ايجاب مىكرد كه دستگاه خلافت براى كنترل امور در مركز خلافت و اطراف آن در سازمان ادارى خود تحول ايجاد كرده آن را ترقى بخشد . لذا با راهنمايى فردى به نام مرازبه ، كه يكى از ايرانيان حاضر در مدينه بود ، ديوان به وجود آمد « 3 » . و وقتى عمر مىخواست موضوع تقسيم بيت المال را تنظيم كند ، على ( ع ) و عبد الرحمن عوف به وى گفتند از خود آغاز كن . « 4 » ولى او به خاطر ارج نهادن به موقعيت بنى هاشم و رعايت موازنه در سياست داخلى خود ، ترجيح داد از بنى هاشم شروع كند ، بىآنكه سابقه دار بودن در دين و خطرپذيرى در راه آن در غزوه‌هاى مهم و جنگهاى بزرگ و فتوحات را ناديده انگارد « 5 » .\r\nعلى همچنان حضور برجسته و نمايان خود در دستگاه خلافت عمر را پى مىگرفت و خليفه نيز به نوبهء خود در پندگيرى از نصيحت و راهنماييهاى او ترديد روا نمىداشت . وقتى عمر از صحابه خواست تا ميزان ثروتى كه براى او رواست را ارزيابى مىكنند « 6 » . و همچنين در هنگام توزيع خمس غنايم مدائن « 7 » . به نظريات على ( ع ) پايبند بود ؛ و براى به كارگيرى يك تقويم ويژهء مسلمانان ( در سال 16 ه ) كه از هجرت رسول اكرم به مدينه آغاز مىگردد ، از مشورت آن حضرت بهره برد .\r\nبدين ترتيب على ( ع ) همواره در كنار عمر بود . به ويژه كه در شخصيت خليفه كسى را مىديد كه در برابر منافع و مصالح عمومى كوتاه نمىآيد و در مورد آن با كسى\r\n\r\n\r\n","description":"","footnote":"\r\n( 1 ) همان ، ج 3 ، ص 8 .\r\n( 2 ) همان .\r\n( 3 ) ابن طباطبا ، الفخرى فى آداب السلطانيه : ص 83 .\r\n( 4 ) ابن اثير ، همان ، ج 2 ، ص 502 .\r\n( 5 ) همان ، صص 503 - 502 .\r\n( 6 ) همان ، ص 518 .\r\n( 7 ) ابن اثير ، همان ، ج 2 ، ص 526 .\r\n","page_name":" 43 ","page_number":49},
  {"content":"\r\n\r\nسازش نمىكند . همچنين بسيارى از كارهاى عمر را با روش خود منطبق مىديد . از جمله اينكه عمر در بركنارى رهبران بزرگى كه در رفتار خود دچار كژى شدند و يا برخى از ايشان از موقعيت خويش براى تحقق منافع شخصى سوء استفاده كردند ، درنگ روا نمىداشت . همچنين على ( ع ) و عمر با هم توافق داشتند كه خلافت ، خلافت مسلمين و اموال ، دارايى مسلمانان است و در نتيجه حق ، حق است و باطل ، باطل است . و هيچ مجالى براى ايجاد تعديل در پايه و اساس و يا از بين بردن آن در جهت منافع يك فرد - هر چند كه موقعيت و شأن بالايى در اسلام داشته باشد - وجود ندارد . از اين ديدگاه مىتوانيم موضع عمر دربارهء صحابه را در جلوگيرى از انتقال آنها به ولايات اسلامى ، كه مورد تأييد على ( ع ) نيز بود ، تفسير كنيم .\r\nدر واقع اين موضع به اين علت بود كه برخى از آنان تحت تأثير گرايشهاى نفسانى در پى كسب ثروت و به دست آوردن رفاه بودند و خليفه نمىخواست به گونه‌اى به آنان آزادى عمل بدهد كه رفتار آنان - كه الگو و نمونه بودند - چهرهء اسلام را مخدوش كند . اين موضع برخى از بزرگان صحابه را تحريك كرد و حتى برخى از ايشان افراد آزمند و كسانى را كه تنها به تحقق منافع شخصى مىانديشيدند ، تحت حمايت خويش قرار دادند كه اين عمل عميقا با سياست اين خليفهء نيرومند در تعارض بود .\r\nبىترديد على ( ع ) چنين جايگاه نيرومندى را براى عمر حفظ كرد ، كه اين موجب نزديكى بيشتر آن دو گرديد . بدين ترتيب خليفه ، با اخلاص ، شدت و سختگيرى مشاورش انس گرفته بود ، و در صورت نياز به هيچ وجه ، فرصت را براى مراجعه به وى و برگرفتن راه درست از او از دست نمىداد . وقتى كشته شد ، على ( ع ) بيش از همه فراق وى و خلاء ناشى از عدم وجودش را در آن مرحلهء پيچيده ، درك مىكرد و رساترين سخن در رثاى عمر فرمايش على ( ع ) است كه او را چنين توصيف مىكند :\r\n« كجيها را راست كرد و بيماريها را به صلاح درآورد ، فتنه را پشت سر انداخت و سنت را برپا ساخت . » « 1 »\r\n\r\n\r\n","description":"","footnote":"\r\n( 1 ) نهج البلاغه : خطبهء 228 ، ص 262 .\r\n","page_name":" 44 ","page_number":50},
  {"content":"\r\n\r\nدر همين مورد على ( ع ) در جاى ديگر ، به زهد خليفه و عدم توجه او به خويشتن پرداخته و در مورد وى مىفرمايد :\r\n« عمر را در حال طواف برگرد كعبه ديدم ، پيراهنى بر تن داشت كه بيست و يك وصلهء پوست بر آن بود . » « 1 »\r\nعلى ( ع ) هرگز ترور عمر - كه اولين نمونه در تاريخ اسلام بود - را يك حادثه عادى تلقى نكرد ، و احساسى جز اندوه ، در مورد كشته شدن فردى كه نقش نخست را در جلوگيرى از بيعت با آن حضرت ، پس از رحلت رسول خدا ( ص ) ايفا كرد ، به وجودش راه نيافت . او كه از نزديك بر رويدادهاى آن زمان اشراف داشت ، مىدانست كه ابعاد اين ترور فراتر از آن عللى است كه در مورد آن گفته مىشود و هدف اساسى اين ترور « روش » خليفه است كه با منافع گروهى كه آرزوها و چشم‌داشتهاى خود را بر باد رفته مىديدند ، تعارض دارد . شايد روايت « شعبى » گوشه‌هايى از اين حادثهء پيچيده و مبهم را روشن گرداند كه مىگويد : « عمر در بازارها به حركت درمىآمد و قرآن مىخواند و هر جا كه افراد متخاصم با يكديگر ، او را مىيافتند ميانشان به قضاوت مىنشست » « 2 » . بر اساس ابعاد توطئه‌اى كه با زيركى براى رهايى يافتن از شخصيتى كه نگاه‌ها را به سوى واليان دوخته و با منطق عدل حكومت مىكرد و بالاتر از تعصبات قرار مىگرفت طراحى شده بود ، براى ما روش مىشود . از اين روى على ( ع ) نگران رويدادهاى غير منتظره‌اى بود كه آينده با خود به همراه داشت ، و از چارچوب توطئه خارج نمىشد ، و دولت اسلام را در برابر طوفان خطر قرار مىداد .\r\nعلى ( ع ) با نگرانى از همين مطلب بود كه وارد شورايى گرديد كه گفته مىشد عمر پيش از فوت خود وصيت كرده بود تا مسئول انتخاب خليفهء بعدى باشد . گرچه در مورد اين هيئت و شرايط تعيينش و اعطاى نقش غير عادى به يكى از اعضا يعنى عبد الرحمن بن عوف ، شك و ترديد و ابهام وجود دارد ولى در هر حال مورخ براى\r\n\r\n\r\n","description":"","footnote":"\r\n( 1 ) ابن اثير ، همان ، ج 3 ، ص 60 .\r\n( 2 ) همان .\r\n","page_name":" 45 ","page_number":51},
  {"content":"\r\n\r\nتحقيق و بررسى ، تنها متن تاريخ را در پيش روى دارد و تنها به وسيلهء آن ممكن است به چيزى كه به حقيقت نزديكتر است دست يابد . گرچه شكافها و انحرافاتى از طبيعت مسير تاريخ را بر دوش داشته باشد . اگر اين واقعيت تاريخى را بپذيريم ؛ عمر از روش « تعيين خود » خارج شده و به احياى روش « شورا » كه بيعت سقيفه بر اساس آن صورت پذيرفت ، روى آورده و تصميم انتخاب خليفهء مناسب را به نخبگان مسلمين واگذار كرده است . على ( ع ) در هنگام تشكيل هيئت ، به رغم حضور اعضايى كه اغلب افراد آن مورد اعتماد عمر نبودند ، مثل سعد ابن ابى وقاص كه خليفه او را چند سال قبل از كار بر كنار كرده بود و همچنين با علم بر اينكه اغلب اعضاى اين هيئت در كنار او نخواهند بود ، ترجيح داد تا در مذاكرات آن ، كه مسيرش در ابتداى كار مشخص شد ، شركت كند . و علت شركت خود در آن را براى ابن عباس چنين بيان كرد : كه از « اختلاف » اكراه دارد « 1 » .\r\nعثمان كه اكثريت اعضاى هيئت به او گرايش يافتند ، خيلى زود به خلافت انتخاب شد . كه احتمالا اين كار با طراحى قبلى صورت پذيرفت . گويى كه دستى پنهان در خارج از هيئت ، راه رسيدن او به خلافت را هموار مىساخت . شايد خود عثمان در اين طراحى دست نداشته باشد ، ولى اكثر اعضاى هيئت كه كفهء او را برترى بخشيدند ، روش او را به گونه‌اى يافتند كه به آنان آزادى عملى را مىداد كه در زمان عمر از دست داده بودند . بنابراين ، با اين تحولات موافق بودند . عثمان علاوه بر آنكه يكى از نخبگان اسلام بود ، به خانواده‌اى تعلق داشت كه در آستانهء ظهور اسلام عملا رهبرى قريش را در دست داشت و همين خانواده پس از ترور عمر يكى از قويترين مراكز نفوذ در دولت اسلامى شد ( معاوية ابن ابى سفيان در شام ) .\r\nاينكه عبد الرحمن بن عوف از فرصت تشكيل جلسه استفاده كرده ، خود را از نامزدى خلافت خلع مىكند و همچنين عثمان به عنوان اولين فرد در آن جلسه باب سخن را مىگشايد در حالى كه دو نفر از كسانى كه بعدها در ميان افراد معاويه بودند از\r\n\r\n\r\n","description":"","footnote":"\r\n( 1 ) طبرى ، همان ، ج 4 ، ص 228 . ( مؤلف محترم كه سقيفه را به دليل عدم حضور نمايندگان همهء مسلمانان يا لااقل بخش مهمى از آنان ، دور از ماهيت شورايى مىداند چگونه شوراى انتصابى عمر را گامى به سوى شورا تلقى مىكنند ؟ ! ) ( مترجم )\r\n","page_name":" 46 ","page_number":52},
  {"content":"\r\n\r\nپشت در اوضاع را پيگيرى مىكنند ، هيچ كدام تصادفى نيست . اين دو نفر عبارتند از :\r\nعمرو بن عاص و مغيرة بن شعبه « 1 » . بنا به نوشتهء طبرى : « عبد الرحمن ابن عوف پيوسته و بىدرنگ در حركت بود و شبها با اصحاب رسول خدا ( ص ) و هر كس از امراى بلاد و اشراف مردم مدينه ديدار مىكرد و با آنان به شور مىنشست ، و هيچ كس را نديد مگر آنكه او را به - انتخاب - عثمان فرمان داد » « 2 » .\r\nدر حقيقت گفتگوهاى متراكمى كه در اين شوراى شش نفره صورت پذيرفت و ارتباطات و احيانا فشارهايى ( آمدن امراى بلاد به شهر مدينه ) كه از خارج بر آن وارد شد ، اين شورا را هم از نظر شكل و هم از نظر محتوا از مفهوم « شورا » دور ساخت .\r\nهر كس روايتهاى تاريخى در اين باره را پيگيرى كند ، خواهد ديد عبد الرحمن بن عوف كه جاى دامادش عبد اللّه بن عمر را در ادارهء مشورتها گرفته بود ، از هيچ اقدامى براى انتخاب عثمان ( اموى ) به خلافت و دور كردن على ( هاشمى ) از خلافت فروگذار نكرد . و از همان ابتدا صحنه طورى آراسته شد كه گويى مقابله ميان دو عشيرهء اموى و هاشمى است و نه رقابت دو تن از بزرگان اسلام . ناگفته نماند كه على ( ع ) كه در خارج از گردونهء قدرت قرار داشت ، فقط از تأييد نخبگان و بزرگان اسلام برخوردار بود ؛ كه آنها نيز به نوبهء خود از هرگونه نفوذ در چارچوب قدرت به دور بودند . در حالى كه نيروهاى مؤثر درون حاكميت با آرزوى تحقق اهداف خود در دوران خلافت عثمان به طرفدارى از او برخاستند .\r\nاين تجربه يكى از سخت‌ترين تجربيات على ( ع ) بود . زيرا از پيش مىدانست كه هيئت با اين تركيب خود ، مانع از رسيدن او به خلافت خواهد شد . و همچنين فضاى پيرامون هيئت نيز مطلقا با وى همراه نبود . و بر پايهء اين واقعيت با شرايطى مواجه مىشد كه تماما با دو دورهء گذشته و به ويژه دورهء عمر بن خطاب تفاوت داشت . لذا چاره‌اى نديد جز آنكه به دور از صحنه ، گوشهء عزلت گزيند . در حالى كه عشيرهء خليفهء جديد بر پايه‌هاى حكومت مسلط شدند و خلافت گوش به فرمان دو نفرى بود كه برتر و نيرومندتر از ديگر مراكز نفوذ بودند : يكى در مدينه به نام مروان بن حكم و ديگرى معاوية ابن ابو سفيان در شام .\r\n\r\n\r\n","description":"","footnote":"\r\n( 1 ) ابن اثير ، همان ، ص 68 .\r\n( 2 ) طبرى ، همان ، ج 4 ، ص 231 .\r\n","page_name":" 47 ","page_number":53},
  {"content":"\r\n\r\nبدين ترتيب « هاشمى » بودن على ( ع ) در ظاهر مانع از رسيدن او به خلافت گرديد و عملا جاى آن را « اموى » بودن عثمان گرفت . و خلافت به حالتى در آمد كه گويى « ملك » عشيرهء شكست خورده در اسلام است ، و يا اعادهء اعتبار به آن محسوب مىشود . عزلت و گوشه‌نشينى فقط به على ( ع ) خلاصه نشد ، بلكه ديگرانى كه حتى در رسيدن عثمان به خلافت سهيم بودند و يا در برابر آن سكوت پيشه كردند را نيز در برگرفت و آنها ناگهان خود را خارج از مركز تصميم‌سازى يافتند . و طولى نكشيد كه به جرگهء تحريك كنندگان عليه خليفه و عوامل اسقاط او و به همراهش خانواده‌اى كه مراكز اساسى نفوذ را در اختيار گرفته بود ، تبديل شدند . زيرا كه در آن هنگام خلافت عملا اموى شد « 1 » ؛ و بازپس گيرى آن - از امويان - و به راستى در آوردن مسير اسلام ، پيش از آنكه به انحراف درآيد ، ضرورى گشت . اين همان چيزى بود كه على ( ع ) وقتى طرفدارى اكثريت شورا را از عثمان ديد ، نسبت به آن هشدار داد و با دردمندى تمام فرمود :\r\n« سخن مرا بشنويد و منطقم را درك كنيد . چه بسا پس از اين گردهمايى اين موضوع موجب از نيام كشيده شدن شمشيرها گردد و پيمانها شكسته شود و شما به گروهى تبديل بشويد كه برخى از آنان امام و پيشواى اهل ضلالت و طرفدار اهل جهالت هستند . » « 2 » .\r\n\r\n6 على ( ع ) و عثمان\r\nبر خلاف نقشى كه على ( ع ) در دوران عمر پيش گرفته بود ، روايتهاى تاريخى به طور كامل از ذكر هر گونه تأثير او در دوران خلافت عثمان تهى هستند . عثمان اركان خلافت خود را از خانواده اموى برگزيده بود ، و عاملانش لزوما از سابقه داران در اسلام و يا محنت كشيده در راه آن نبودند . آثار منفى اين سياست فقط پايتخت\r\n\r\n\r\n","description":"","footnote":"\r\n( 1 ) فلهوزن ، تاريخ الدولة العربية ، ص 35 .\r\n( 2 ) ابن اثير ، همان ، ج 3 ، ص 74 .\r\n","page_name":" 48 ","page_number":54},
  {"content":"\r\n\r\nخلافت را كه در آن بزرگان صحابه مورد تهديد واقع شدند ، در بر نگرفت ؛ بلكه گسترهء آن در ولايتهاى تابعه افزونتر بود ؛ به ويژه پس از ركودى كه در فتوحات پيش آمد . زيرا رهبران نظامى كنار زده شده بودند و از سيطرهء نظام مديريتى كه دستاوردهاى آنان را مصادره كرد و آنان را به انزوا و گوشه‌نشينى كشاند ، رنج مىبردند . سعيد بن عاص ، والى اموى كوفه ، نمونهء ذهنيت خود محورى در ميان طبقهء حاكم است . « 1 » جنبش اشتر نخعى عليه سعيد بن عاص ، بيان اين واقعيت است كه نظاميها بر خلاف رفتار سركوبگرانهء حاكمان « 2 » . در آن هنگام ، جرئت يافتند تا در سياست دخالت كنند . پليس دستگاه خلافت در شام ( معاويه ) سركوب مخالفان در تمامى ايالتها به ويژه عراق را بر عهده گرفته بود .\r\nشايان توجه است كه در آن دوره ، به جاى دستگاه خلافت ، ايالتهاى تابعه به مراكز نفوذ تبديل شدند و اين موجب آشفتگى قدرت مركزى دستگاه خلافت شد و خليفه در خارج از شهر مدينه به جز يك حضور معنوى قدرتى نداشت . و ديگر تصميمات او بر ايالات حاكم نبود بلكه تصميم واليان در آنجاها سيطره داشت . البته تصميم واليان شامل عمليات محدود و فتوحات جديد نيز مىشود كه اغلب در سايهء منافع اين ايالتها و تثبيت قدرت حاكم بر آن صورت مىپذيرفت . به عنوان مثال مىتوان به عمليات ذات السوارى - فتح قبرس - اشاره كرد كه در منطقهء شام انجام گرفت ، و هدف از آن چيزى جز توجيه ايجاد نيروى نظامى براى معاويه نبود ، تا بتواند او را در تحقق اهداف درازمدتش يارى دهد .\r\nبزرگان صحابه كه در كنار عثمان ايستادند و راه رسيدنش به خلافت را هموار كردند ، به رغم دستيابى به خواستهء خود ، طولى نكشيد كه از روش حكومت دارى او سرخورده شده و به تدريج از خليفه فاصله گرفتند و سپس خود را در ميان صفوف جبههء در حال رشد معارضه يافتند . البته عناصر تشكيل دهندهء جبهه معارضه گرچه در مبارزه با سيطرهء « اموى » متفق القول بودند ولى انگيزه‌ها و اهداف متفاوتى داشتند .\r\n\r\n\r\n","description":"","footnote":"\r\n( 1 ) طبرى ، همان ، ص 93 ، مروج الذهب ، ج 2 ، ص 337 .\r\n( 2 ) سيف بن عمر ، الفتنة و وقعة الجمل ، ص 37 .\r\n","page_name":" 49 ","page_number":55},
  {"content":"\r\n\r\nگروهى با پيگيرى دقيق اوضاع ، به شدت تلاش مىكردند كه به بحران دامن بزنند و با بركنارى خليفه قدرت را در دست گيرند . بزرگترين نمايندهء اين جريان طلحة بن عبيد اللّه است كه از سوى عايشه حمايت مىشد . عايشه عثمان را به خروج از سنت رسول خدا ( ص ) متهم ساخته بود « 1 » .\r\nبر خلاف اين گروه ، جريان ديگر كه بيعت عثمان بر آنها تحميل شد ، در مخالفت خود روشى اصولى در پيش گرفت و با جديت تمام كوشيد تا با كنار زدن سيطرهء خانوادهء اموى بر دستگاه خلافت و بازگشت به روش مسلمانان اوليه ، مسير حكومت را به درستى در آورد . على ابن ابى طالب ( ع ) در رأس اين جريان قرار داشت و با همهء توان در برابر فتنه‌اى در آمد كه ريشه مىدواند و دولت اسلام را به انقسام تهديد مىكرد . اين حركت در جهت كمك به خليفه و دعوت او به اتخاذ روش اصلاح بود نه در جهت ايجاد تحريك عليه او و فراهم ساختن زمينهء سقوطش . ابو ذر غفارى كه يكى از نخبگان و اولين ايمان‌آورندگان به پيامبر بود نيز در اين طيف قرار داشت . او وقتى صداى خود را بلند كرد و سياست عثمان و روش حكومت‌دارى او را محكوم ساخت و فساد ادارى دستگاه خلافت را شديدا مورد انتقاد قرار داد « 2 » ؛ در دل اين جريان جاى داشت .\r\nابو ذر مسجد حضرت رسول ( ص ) را براى انتشار افكار اصلاح طلبانهء خود برگزيد « 3 » .\r\nاين حركت ابو ذر موجب ناراحتى عثمان و تبعيدش به شام گرديد . معاويه نيز در پايان دادن به حركت ابو ذر شكست خورد و از خوف بر هم خوردن اوضاع آرام ايالتش او را به مدينه بازگرداند « 4 » . اين صحابى جليل القدر هجوم خود عليه سوء استفاده و انحراف را در مدينه پى گرفت ، كه اوج آن در تحريك فقرا به عدم پذيرش امر واقع جلوه‌گر بود :\r\n« از ثروتمندان راضى نشويد مگر ، آنكه عمل به معروف را پيشه كنند و نسبت به همسايگان و برادران نيكى پيشه نمايند و حق خويشاوندان را به جاى آورند . » « 5 »\r\n\r\n\r\n","description":"","footnote":"\r\n( 1 ) الامامة و السياسة : ج 1 ، ص 35 . يعقوبى ، همان : ج 2 ، ص 175 .\r\n( 2 ) مسعودى ، مروج الذهب : ج 2 ، صص 339 به بعد .\r\n( 3 ) يعقوبى ، همان : ج 2 ، ص 171 .\r\n( 4 ) همان ، ص 172 .\r\n( 5 ) ابن اثير ، همان ، ج 3 ، ص 115 .\r\n","page_name":" 50 ","page_number":56},
  {"content":"\r\n\r\nعكس العمل خليفه و اركان حاكميتش ، تبعيد مجدد ابو ذر بود كه اين بار به مانند هر فرد متهم به خروج از قانون ، به روستاى ربذه رانده شد ؛ و به همهء مسلمانان هشدار دادند كه به هيچ وجه او را تشييع نكنند « 1 » . ولى على ( ع ) اين فرمان را نپذيرفت و به رغم اينكه مروان بن حكم جلوى او را گرفت ، به همراه فرزندانش امام حسن ( ع ) و امام حسين ( ع ) و برادرزاده‌اش عبد اللّه بن جعفر ابو ذر را همراهى فرمود . اين اقدام موجب جدايى على ( ع ) و خليفه گرديد « 2 » .\r\nهر توجيهى كه حكومت در مورد مجازات ابو ذر غفارى داشته باشد كه حركت او را تحريك مسلمانان به انقلاب ( به تعبير آنها فتنه ) به شمار مىآورد ؛ اين مجازات براى يك صحابى پيامبر ( ص ) موجب ايجاد موجى از نارضايتى عليه خليفه خواهد شد ، كه موضع مشابهى نسبت به چند نفر ديگر از صحابيان ( عبد اللّه بن مسعود ، صاحب بيت المال در كوفه و عبد اللّه بن ارقم ، صاحب بيت المال در مدينه ) اتخاذ كرده است .\r\nاين دو پس از آنكه در برابر تمايلات و خواسته‌هاى اطرافيان عثمان ايستادگى كردند ، در معرض سركوب و پيگرد قرار گرفتند « 3 » .\r\nبدين ترتيب همهء مسلمانان - بجز خاندان اموى كه از امتيازات فراوانى در امكانات مالى و مناصب حكومتى برخوردار بودند ، در موضع دشمنى با خليفه و اتهام عدم وفادارى به حكومت قرار مىگرفتند . اين حالت موجب ايجاد يك شكاف بزرگ در جامعه شد و چهرهء مكه را در آستانهء ظهور اسلام در ذهن متبادر مىساخت . آن هنگام كه يك اقليت بر اكثريت در « مركزيت قريش » حاكم شد . بدين ترتيب ديگر بحران فقط به نخبگان و جريان اصلاح طلب محدود نمىگرديد ، بلكه ايالتها و مردم آن كه بار سختى فتوحات را بر دوش مىكشيدند نيز همانند رهبران غير اموى قريش كه در اين دوران براى خود جايگاهى نمىيافتند و گوشهء عزلت برگزيده و يا با دستگاه خلافت دشمنى پيشه كرده بودند ، بپاخاستند .\r\nدر سايهء اين فروپاشى فراگير در كل دستگاه خلافت ، مىتوان اين سؤال را مطرح\r\n\r\n\r\n","description":"","footnote":"\r\n( 1 ) يعقوبى ، همان ، ص 172 ؛ مسعودى ، همان ، ص 341 .\r\n( 2 ) يعقوبى ، همان ، ج 2 ، صص 173 - 172 .\r\n( 3 ) بلاذرى ، أنساب ، ج 5 ، صص 58 - 36 .\r\n","page_name":" 51 ","page_number":57},
  {"content":"\r\n\r\nكرد كه آيا ممكن است گروهى از اطرافيان عثمان كلا در پى به بن بست كشانيدن امور بوده باشند تا اهداف خاصى را محقق سازند ؟ يا اينكه اين حالت از كوته‌نگرى و ارزيابى نادرست آنان از موج مخالفت عليه خليفه در شهر مدينه و ديگر ايالتها ناشى مىشد ؟ زيرا اگر نبودند كسانى كه بر آتش اين بحران دامن بزنند ، دامنهء آن به اين سرعت گسترش نمىيافت ؛ به ويژه كه در خاندان اموى رهبرانى زيرك و با كياست حضور داشتند كه در صورت اراده مىتوانستند اين حركت را به كنترل در آورند و براى آن راه حل مناسبى در نظر گيرند . در اينجا موضع معاويه در معرض شك و ترديد قرار دارد كه پيوسته به اين بحران دامن مىزد و خليفه را به رويارويى وامىداشت ، و به او وعدهء كمك نظامى مىداد بىآنكه به وعدهء خود عمل كند « 1 » .\r\nاگر چه معاويه حجم بحران برخاسته عليه خليفه را درك مىكرد و در نگرانيهاى خود مرحلهء بعد از عثمان را نيز در نظر مىگرفت ، ولى ديگر رهبران اموى و از جمله مروان با كوته‌نگرى شديد با بحران برخورد مىكردند و در اين مسير به ويژه به قانونى بودن حكومت خود تمسك جسته و با ديدهء مالكيت به آن مىنگريستند ، كه موجب وارد آمدن زيان فراوانى به خليفه گرديد كه به نوبهء خود به اين ديدگاه كشانيده شد و به اسارت آن در آمد : « جامه‌اى را كه خداى بر من پوشانده است از خود نمىگيرم » « 2 » . در اين اثنا ، مدينه تهاجم آتى به آن شهر و آنچه در كمين وحدت مسلمانان نشسته بود را احساس كرد ؛ و فريادى سكوت آن را شكست وقتى كه برخى از صحابه و ديگران گفتند : « اگر پيش بيايند ما جهاد را در نزد خود داريم » « 3 » . ولى درخواست اين جهاد فروكش نمود ، ( و خود خليفه نيز از كسانى بود كه مردم را از آن منصرف كرد . ) و نه در مدينه و نه در ديگر ايالتها گوش شنوايى نيافت . در حالى كه موضع ايالتهاى اسلامى نسبت به بحران منفىتر مىشد ، مدينه آنچه خليفه را تهديد مىكرد ناديده گرفت . خليفه‌اى كه گوشه‌نشينى و عزلت بر او سنگين‌تر مىشد و هوادارى از او فقط به چهار نفر از شخصيتهاى انصار خلاصه مىگرديد « 4 » . زيد بن ثابت ، ابو اميه الساعدى ، كعب بن مالك و حسان بن ثابت .\r\n\r\n\r\n","description":"","footnote":"\r\n( 1 ) الامامة و السياسة ، ج 1 ، ص 29 .\r\n( 2 ) خليفة بن خياط ، تاريخ ، ج 1 ، ص 184 .\r\n( 3 ) ابن اثير ، ج 3 ، ص 151 .\r\n( 4 ) همان .\r\n","page_name":" 52 ","page_number":58},
  {"content":"\r\n\r\nعلى ( ع ) نيز در آن هنگام گفتگو با عثمان را پايان داده بود ؛ زيرا دريافت كه خليفه كاملا تحت تأثير اطرافيان خود قرار دارد . ولى گزينش راه بىطرفى در آن شرايط و به ويژه پس از خلائى كه غياب نخبگان به وجود آورد ، عقيم ماند . نخبگان يا در بحران آلوده بودند و يا گوشه عزلت گزيده بودند . در اين شرايط بار ديگر على ( ع ) در صحنه حضور مىيابد و به عنوان تنها مرجع باقى مانده ، ايفاى نقش نجات دهندهء خلافت را به عهده مىگيرد . ابن اثير نقل مىكند كه على ( ع ) نزد عثمان وارد شد و به او گفت :\r\n« مردم پشت سر من‌اند ، و مرا ميان تو و خودشان ميانجى كرده‌اند . به خدا نمىدانم به تو چه بگويم ؟ چيزى نمىدانم كه تو آن را ندانى ، تو را به چيزى راه نمىنمايم كه آن را نشناسى . تو مىدانى آنچه ما مىدانيم . ما بر تو در چيزى سبقت نجسته‌ايم تا تو را از آن آگاه كنيم ، جدا از تو چيزى نشنيده‌ايم تا خير آن را به تو برسانيم . ديدى چنان كه ما ديديم ، شنيدى چنان كه ما شنيديم . با رسول خدا ( ص ) بودى چنان كه ما بوديم . پسر ابو قحافه ، و پسر خطاب در كار حق از تو سزاوارتر نبودند . تو از آنان به رسول خدا نزديكترى ، كه خويشاوند پيامبرى . داماد او شدى و آنان نشدند . خدا را خدا را خويشتن را بپاى . به خدا ، تو كور نيستى تا بينايت كنند . راهها هويداست ، و نشانه‌هاى دين برپاست . بدان كه فاضلترين بندگان خدا نزد او امامى است دادگر ، هدايت شده و راهبر ، كه سنتى را شناخته است برپا دارد . و بدعتى را كه ناشناخته است بميراند .\r\nسنتها روشن است و نشانه‌هايش هويداست ، و بدعتها آشكار است و نشانه‌هايش برپاست . و بدترين مردم نزد خدا امامى است ستمگر ، خود گمراه و موجب گمراهى كسى ديگر ، كه سنت پذيرفته را بميراند ، و بدعت واگذارده را زنده گرداند . و من از رسول خدا ( ص ) شنيدم كه گفت : راه روز رستاخيز امام ستمگر را بياورند ، و او را نه يارى بود ، نه كسى كه از سوى او پوزش خواهد . پس او را در دوزخ افكنند در آن چنان گردد كه سنگ آسيا گردد . سپس او را ته دوزخ استوار ببينند . تو را به خدا سوگند مىدهم تا امام كشته‌شدهء اين امت مباشى ، چه گفته مىشد كه : راه در اين امت امامى كشته گردد ، و با كشته شدن او در كشت و كشتار تا روز رستاخيز بازشود ، و كارهاى امت به دو مشتبه ماند و فتنه ميان آنان بپراكند . چنان كه حق را از باطل نشناسند ، و در آن فتنه با يكديگر بستيزند و در هم آميزند راه . » « 1 »\r\n\r\n\r\n","description":"","footnote":"\r\n( 1 ) نهج البلاغه : خطبهء 164 ، ص 168 .\r\n","page_name":" 53 ","page_number":59},
  {"content":"\r\n\r\nعلى ( ع ) در روشن ساختن ابعاد اين بحران و كاركرد آن در جامعه ، فقط به دعوت عثمان به اصلاح در جهت راضى كردن شورشيانى كه عليه سياست و رفتار خليفه‌اى كه در رأس قدرت است ، اكتفا نمىكند ؛ بلكه وظيفه حاكم اسلامى را ترسيم كرده و مسئوليت او در حفاظت از وحدت امت و ابعاد طوفان تفرقه‌افكن برانگيخته در ميان آن را تعيين مىكند . ولى خليفه در دفاع از خود با يك منطق توجيه‌گرانه كه اساسا به جوهر موضوع توجه نمىكند ، به على ( ع ) پاسخ گفت ، و بدين ترتيب نشان داد كه نتوانسته است خود را به سطح نظريهء على ( ع ) برساند . عثمان در مقايسهء دوران خود و دوران خليفه پيشين گفت :\r\n« اگر بر جاى من بودى تو را نكوهش نكرده عيبجويى نمىكردم و بر تو خرده نمىگرفتم و به تو اعتراض نمىكردم . . . چرا مرا سرزنش مىكنى كه ابن عامر ( والى بصره ) را به دليل خويشاوندى و قرابتش به اين كار گمارده‌ام . » « 1 »\r\nعلى ( ع ) از پاسخ سريع به خليفه دربارهء مقايسهء خود با عمر بن خطاب فروگذار نكرده و مىگويد :\r\n« عمر گوش شنوا - و چشمى بينا داشت . اگر كسى را به ولايت منصوب مىكرد و آنگاه در مورد او سخنى مىشنيد ، - كه كار خطايى كرده است - فورا او را احضار كرده و به شديدترين وجه مجازاتش مىكرد . ولى تو اين كار را نمىكنى . تو ضعيف شده‌اى و در برابر خويشاوندانت تسليم گشته‌اى . »\r\nسپس افزود :\r\n« معاويه بدون آنكه هيچ نظرى از تو بگيرد به انجام كارهايى مىپردازد و به مردم مىگويد اين فرمان عثمان است و تو اين را مىدانى ولى بر او خشم نمىگيرى . » « 2 »\r\nبرخورد على ( ع ) با عثمان خالصانه بود و از وى دعوت كرد تا هيبت خلافت را كه نماد وحدت مسلمانان است ، به آن بازگرداند و تسلط بر آن از سوى گروهى كه بر تصميم خليفه سيطره داشتند را پايان دهد . در طليعهء اين افراد معاويه قرار دارد كه على ( ع ) او را\r\n\r\n\r\n","description":"","footnote":"\r\n( 1 ) ابن اثير ، همان ، ج 3 ، صص 152 - 151 .\r\n( 2 ) همان ، ج 3 ، ص 152 .\r\n","page_name":" 54 ","page_number":60},
  {"content":"\r\n\r\nمتهم كرد كه نظر عثمان را در تصرف خويش گرفته است . و همچنين مروان كه بر خلاف والى شام كه مسافتى طولانى با بحران فاصله داشت ، از نزديك با حوادث مقابله مىكرد و رفتارش از چنان تعصب اموى برخوردار بود كه چه بسا خود خليفه نيز آن را روا نمىداشت « 1 » . يك بار وقتى عثمان براى مردم سخنرانى مىكرد مروان آنها را تهديد كرد و گفت : « اگر بخواهيد حكومت ما را بگيريد سوگند به خدا كه رويارويى ما و شما با شمشير - جنگ - است » « 2 » . در اين هنگام عثمان او را ساكت كرد .\r\nجالب توجه است : واليانى كه خود موجب نارضايتى مردم از سياست عثمان بودند به مدينه فراخوانده شدند تا بحران را بررسى كنند و براى خروج از آن ، راه حلهايى ارائه كنند . در اين جلسه كه در سال 34 ه به رياست خليفه تشكيل شد ، اين افراد شركت داشتند : عبد اللّه بن عامر ( بصره ) ، عبد اللّه بن سعد بن ابى سرح ( مصر ) ، سعيد بن عاص ( كوفه ) ، معاوية بن ابى سفيان ( شام ) و همچنين عمرو بن عاص « 3 » كه خارج از خاندان اموى بود .\r\nبه رغم ناخشنودى عمرو بن عاص از خليفه به خاطر بركنارى او از امارت مصر و گماردن يكى از خويشاوندان خود به جاى او ، گويا خليفه همچنان به وى اعتماد داشت . شايد هدف خليفه از اين گردهمايى اطلاع دقيق از جرياناتى بود كه در ايالتهاى تابعه مىگذشت ؛ تا در پرتو آن راه مقابله با مخالفتها بررسى شود . كه در اين صورت مىتوان دعوت نكردن مروان بن حكم را كه مسئوليتش كنترل اوضاع در شهر مدينه بود ، تفسير كرد .\r\nروشن بود كه معاويه نسبت به ديگر واليان از اقتدار و استقلال بيشترى برخوردار بود ، و كنترل گفتگوهاى شديد اللحن را در اختيار داشت . وقتى دعوت وى از خليفه براى انتقال به شام ناكام ماند ، به تحريك جمع بر ضد مخالفين و عدم درنگ در سركوب آنها پرداخت . درخواست معاويه براى انتقال خليفه به شام ، يعنى جائى كه نظام حكومتى وى در آن قرار داشت و طرفدارانش حضور داشتند ، بدين معنا بود كه فرصت براى او فراهم مىشد تا به طور مستقيم بر خلافت تسلط داشته باشد . علاوه بر\r\n\r\n\r\n","description":"","footnote":"\r\n( 1 ) همان ، ص 153 .\r\n( 2 ) همان .\r\n( 3 ) طبرى : همان ، ج 4 ، ص 333 .\r\n","page_name":" 55 ","page_number":61},
  {"content":"\r\n\r\nآنكه مىتوانست بعدا آن را در اختيار گيرد . معاويه خطاب به عثمان گفت : « اى امير مؤمنان چنين مىبينيم كه واليان تو با قدرت افراد - ايالت - خودشان آنها را از مدينه بازگردانند و من نيروهاى خود را تضمين مىكنم » « 1 » . همهء اركان اموى حكومت در يارى خليفه اتفاق نظر داشتند . زيرا بدين ترتيب از موقعيت خود كه استمرارش به حضور عثمان در خلافت مرتبط بود ، دفاع مىكردند . اگر چه والى مصر در مورد نحوهء مقابله با مخالفين نظر ديگرى داشت و توصيه مىكرد كه براى آرام كردن آنها از سلاح مال استفاده شود : ( از اين اموال به آنها بده كه دلهايشان به سوى تو متوجه خواهد شد ) « 2 » . عمرو بن عاص با زيركى خود جوهر بحران را دريافته بود و بنابراين ، موضعگيرى متفاوتى داشت و پيشنهادهايى كه به ظاهر بحران مىپرداخت وى را قانع نمىكرد او معتقد بود كه دوران عثمان به پايان رسيده است و ديگر امكان نجاتش از سقوط قريب الوقوع امكان ندارد ؛ لذا تنها كسى بود كه در سخن گفتن با عثمان لقب « امير المؤمنين » را به كار نبرد . در حالى كه همهء واليان اموى در ابتداى سخن خود با خليفه از اين عبارت استفاده مىكردند . « 3 »\r\nعمرو عاص سخنان خود را به گونه‌اى پايان بخشيد كه خليفه را در برابر دو گزينه قرار داد : تغيير در روش و يا كناره‌گيرى از سمت خود :\r\n« اى عثمان تو به شيوهء بنى اميه با مردم عمل كردى ، هر چه را آنها گفتند گفتى و از راه بيرون شدى و آنان نيز . پس روش خود را تغيير ده و يا كناره‌گيرى پيشه كن . » « 4 »\r\nولى عمرو عاص در موضع خود پايدار نبود ، لذا وقتى عثمان پس از خروج عاملانش وى را سرزنش كرد به توجيه سخنان خود پرداخت . طبرى چنين روايت مىكند :\r\n« همانا بر من بخشنده‌تر از آنى ، و همانا دانستم كه پشت در گروهى هستند كه مىدانند تو ما را گرد آورده‌اى تا به شما مشورت دهيم . و خواستم كه گفته‌ام به آنها برسد تا كار نيكى براى تو انجام دهم و يا شرى را از تو بازدارم . » « 5 »\r\n\r\n\r\n","description":"","footnote":"\r\n( 1 ) همان ، ص 334 .\r\n( 2 ) همان ، صص 334 - 333 .\r\n( 3 ) همان ، ص 334 .\r\n( 4 ) همان .\r\n( 5 ) همان ، ص 335 .\r\n","page_name":" 56 ","page_number":62},
  {"content":"\r\n\r\nشايد حركت عثمان در مشورت با اركان حكومتش به معناى عدم پذيرش گفتگو با افراد ديگر و در رأس آنها على ( ع ) بوده باشد ، بدون آنكه پيشنهاد عمرو عاص نيز پذيرفته شود . اين به معناى وارد شدن عثمان به يك مرحلهء خطرناك و بسيار دشوار است ، بىآنكه نتايج خطير آن مورد ارزيابى قرار گيرد . خلافتى كه آن را خارج از چارچوب نقد مىپنداشت به حالتى رسيده بود كه حتى هر انسان نادانى به آن مىپرداخت و فرماندهان و اعضاى هيئتهايى كه پىدرپى از ايالتهاى تابعه به مدينه مىآمدند ، در اين باره سخن مىگفتند . اين گروه صرفا براى اعتراض و درخواست اصلاح به آنجا نيامده بودند . زيرا گردهمايى آنان به اين صورت در پايتخت خلافت از هماهنگى به دور نبود . نه فقط ميان خودشان بلكه ميان آنها و برخى طرفهايى كه در مدينه بحران را دامن مىزدند نيز هماهنگى وجود داشت ؛ و اصلا يك كار تصادفى نبود كه يكباره همهء شهر مدينه از اين سربازان و فرماندهان پر شود ، در حالى كه اين شهر از هر گونه نيروى نظامى كه مسئوليت دفاع از خليفه را بر عهده گيرد ، تهى است .\r\nهمچنين ارتباطات سرى رهبران و ايالتها با بعضى از بزرگان صحابه در جهت ايجاد جناحهايى بود كه واقعيت تقسيم شده در مدينه را تثبيت مىكرد . در اين مورد اهالى بصره به طلحه و اهالى كوفه به زبير و اهالى مصر به على ( ع ) « 1 » روى آوردند تا اين رهبران صحابى را مستقيما در بحران آلوده سازند .\r\nچند روايت در كتاب الامامة و السياسة وجود دارد كه از اين هجوم برنامه‌ريزى شده به دور نيست . از خلال اين روايتها روشن مىشود كه تحريك كنندگان عليه عثمان نام على ( ع ) را به دليل حضور برجسته‌اش در مدينه در نامه‌هاى خود به كار مىبردند .\r\nدر يكى از اين روايتها آمده است :\r\n« اهالى مصر به سوى على ( ع ) رفته و گفتند : آيا نمىبينى كه دشمن خدا دربارهء ما چه نوشته ، با ما برخيز كه خدا خونش را حلال كرده است . على ( ع ) گفت : نه ، سوگند به خدا كه با شما نخواهم آمد . گفتند : پس چرا براى ما نامه نوشتى ؟ فرمود : هرگز براى شما نامه ننوشته‌ام . پس آنگاه به يكديگر نگريستند . » « 2 »\r\n\r\n\r\n","description":"","footnote":"\r\n( 1 ) ابن اثير ، همان ، ج 3 ، ص 159 ؛ مقايسه كنيد با روايت تاريخ طبرى ، ج 4 ، ص 452 .\r\n( 2 ) الامامة و السياسة ، ج 1 ، ص 36 .\r\n","page_name":" 57 ","page_number":63},
  {"content":"\r\n\r\nولى هيچ كس نمىتواند تصوير اوضاع آن روز مدينه را دقيقا ارزيابى كند . برگه‌هاى مختلف با يكديگر مختلط شده بود و محتواى مواضع ، فقط در موارد اندكى براى محقق روشن مىگردد ، زيرا اكثرا داراى ابهام است . شايد موضع امويان غامضترين باشد ؛ به ويژه پاسخ خجولانهء عاملان خليفه به درخواست وى از ايشان براى دخالت در اوضاع « 1 » ، و نيروى اندكى كه به مدينه آمد و نتوانست مانع از تعرّض مردم به عثمان در مسجد شود و در نتيجهء اين تعرض عثمان مجبور شد خطبه‌اش را قطع كرده و به منزل خود بازگردد « 2 » . ولى روشن است كه على ( ع ) به رغم تمايل دو تن از بزرگان و ايالتهاى تابعه يعنى مالك اشتر ( كوفه ) و محمد بن ابو بكر ( مصر ) از آرامش و اصولى بودن در برخورد با بحران دست برنداشت و همچنان در كنار عثمان و به طور مشخصتر در كنار خلافت باقى ماند ، تا « سابقه‌اى » به وجود نيايد كه موجب ايجاد يك فتنهء دائمى در جامعهء اسلامى شود .\r\nلذا از دخالت براى قانع كردن عثمان به گفتگو با رهبران ايالتهاى تابعه دست برنداشت ، كه ظاهرا او پس از حادثهء مسجد ، شخصا داوطلب انجام آن شده بود . ولى مروان مانع از انجام اين گفتگو ميان خليفه و كسانى شد كه آنها را به توطئه عليه ملك - حكومت - بنى اميه متهم مىساخت . او به مقابله با افرادى كه پيرامون منزل خليفه گرد آمده بودند ، پرداخت - روايت طبرى - و به آنان گفت :\r\n« كارتان چيست ، در اينجا اجتماع كرده‌ايد گويى كه براى تاراج آمده‌ايد . . . شما به اينجا آمده‌ايد و مىخواهيد حكومت ما را از دستمان بگيريد ! از اينجا بيرون رويد . » « 3 »\r\nعلى ( ع ) كه از آغاز درك كرده بود تأثيرپذيرى خليفه از خانواده‌اش و به ويژه دو تن از آنان ( معاويه و مروان ) او را به اين انزوا كشانده است ، از بيان صريح اين حقيقت به خليفه و تلاش براى وادار كردن او به رويارويى مستقيم با بحران دست برنداشت .\r\nوقتى بعضى از كسانى كه مروان از نزد خليفه بيرونشان كرده بود ، نزد على آمدند ، - به گفته تاريخ - با حالتى خشمگين و در آخرين تلاش نزد عثمان آمد تا او را به تعديل موضع و پذيرش مذاكرهء مستقيم با شورشيان بخواند و گفت :\r\n\r\n\r\n","description":"","footnote":"\r\n( 1 ) طبرى ، همان ، صص 352 - 351 .\r\n( 2 ) همان ، ص 353 .\r\n( 3 ) همان ، ص 362 .\r\n","page_name":" 58 ","page_number":64},
  {"content":"\r\n\r\n« سوگند به خدا كه مروان نه صلاح دين خود را مىداند و نه مصلحت شخص خود را مىشناسد . قسم به خدا ، مىبينم كه او تو را آلوده مىسازد و آنگاه دستت را نخواهد گرفت . و من پس از اين ديگر براى سرزنش تو نخواهم آمد ، شرف و افتخارت را از بين بردى و بر امر خود غالب آمدى . » « 1 »\r\nنائله همسر عثمان اين سخنان را شنيد ، او نيز به نوبهء خود و تحت تأثير اين كلمات بىدرنگ به همسرش گفت : « همانا سخنان على به تو را شنيدم . او با تو دشمنى نمىكند ، همانا از مروان پيروى كردى و او تو را به هركجا كه مىخواهد مىكشاند » « 2 » .\r\nگرچه ضمير عثمان بيشتر به موضع على ( ع ) گرايش داشت ولى ظاهرا نمىتوانست از راهى كه مسافت بسيارى را در آن پيموده بود بازگردد . اين وضعيت موجب شده تا نتواند در آن مرحله يك ارزيابى اصولى و منطقى از شرايط به عمل آورد و همچنين نشانه‌هاى خطر را به صورتى روشن درك كند . و مدتى بس طولانى در گزينش يكى از دوراهى كه پيش رو داشت مردد بود : يكى : انتخاب اسلام كه على ( ع ) او را بدان مىخواند ؛ و ديگرى : انتخاب خانواده و نظريهء « حق الهى » - حكومت براى خاندان اموى - كه به طور كامل اجرا شده و مروان در پى بىآن كمين كرده بود ؛ و به خليفه حتى فرصت فكر كردن را نمىداد . هشام جعيط روش رفتارى عثمان و عواملى را كه سرانجام منجر به برگزيدن راه دوم شد ، از اين زاويه به هم ربط داده و مىگويد :\r\n« اخلاق پادشاهى نهفته در او ، در پس يكى از اشكال شاهنشاهى پنهان شده بود ، كه با آن تعبيرى از حس دولت وجود داشت و بالاتر از آن ، بيانى از مفهوم الهى وى براى خلافت بود . » « 3 »\r\nعثمان موضع خود را در اين باره نهايى كرد و در برابر مداخلهء على ( ع ) سرسختى پيشه نمود و در متهم ساختن وى درنگ روا نداشت و گفت :\r\n« مرا به ذلت كشاندى و مردم را نسبت به من جسور ساختى . » « 4 »\r\n\r\n\r\n","description":"","footnote":"\r\n( 1 ) همان .\r\n( 2 ) همان ، ص 363 - 362 .\r\n( 3 ) همان .\r\n( 4 ) همان .\r\n","page_name":" 59 ","page_number":65},
  {"content":"\r\n\r\nپاسخ على فايده‌اى نداشت گرچه او را در برابر حقيقتى دشوار قرار مىداد :\r\n« نه ، سوگند به خدا كه بيش از همه از تو حمايت مىكنم ، ولى هرگاه كه سخنى را برايت آوردم و گمان مىكردم كه تو را خشنود خواهد نمود ، مروان مطلب ديگرى آورد و تو گفتهء مرا گذاشتى و سخن او را برگزيدى . » « 1 »\r\nدر واقع خليفه در تمسك به اين مفهوم از حكومت ، به موضع اكثريت مسلمانان بىتوجه بود و آن را يك جسارت نسبت به مقدسات مىديد . اين نكتهء اساسى اختلاف او با على ( ع ) بود كه در سخنان خود رابطه با عموم مسلمانان را مورد توجه قرار مىداد . بر اين اساس كه اين رابطه يكى از منابع مشروعيت خلافت است . پايبندى آن حضرت به موضع اكثريت ( يا آنچه بر اكثريت تحميل شد . م ) در بيعتهاى پيشين با خلفاى سه‌گانه متجلى گرديد . همچنين تلاش پايان‌ناپذير وى براى كشانيدن عثمان به گفتگو با مردم و پذيرش درخواستهاى آنان جلوه‌اى ديگر از ديدگاه آن حضرت در برخورد با مردم بود . و هرگز نبايد فراموش كنيم كه به رغم عدم تمايل به تصدى خلافت ، به موضع اكثريت مردم در بيعت با او ، پس از قتل عثمان ، گردن نهاد . شايد بسيارى با مبنا قرار دادن « نص » به عنوان اساس انديشهء سياسى على ( ع ) ، در اين باره دچار ابهام شده‌اند و چنين مواضعى از آن حضرت در رفتار با مردم و اصل گرفتن آنان و پذيرش رأى اكثريت را به فراموشى سپرده‌اند ، به ويژه كه اين مهم در اولين خطبه‌اش پس از انتخاب به خلافت متجلى شده است . على ( ع ) مىفرمايد :\r\n« خوش نداشتم كه حكومت شما را گردن گيرم ، ولى نپذيرفتيد مگر آنكه حاكمتان شوم ، همانا كارى جداى از شما نيست ، مگر آنكه كليد اموال شما با من است . همانا بر من است كه از آن حتى يك درهم بدون موافقتتان برنگيرم ، آيا پذيرفتيد ؟\r\nگفتند : آرى ، گفت : بار الها تو بر آنان گواه باش ، سپس بر اين اساس بيعت آنان را پذيرفت . » « 2 »\r\nعلى ( ع ) با چنين منطقى براى گفتگو ، با بحرانى كه مدينه را فرا گرفته است برخورد\r\n\r\n\r\n","description":"","footnote":"\r\n( 1 ) هشام جعيط ، الفتنة ، ص 118 .\r\n( 2 ) طبرى ، همان ، ص 428 .\r\n","page_name":" 60 ","page_number":66},
  {"content":"\r\n\r\nمىكند ، و ميان طرفين درگيرى واسطه مىشود ، و با حركت ايالتهاى تابعه همدلى مىورزد ؛ بىآنكه از خليفه و تلاش براى نجات موقعيت در حال سقوطش دست بردارد . زيرا به كاركرد آن در وحدت حكومت اسلامى توجه دارد . ولى عثمان كه همهء ابعاد بحران را درك نمىكرد ، همچنان اسير موضع گروهى بود كه وى را احاطه كرده بودند . و همين امر نهايتا او را منزوى كرد ، در حالى كه خشم بر او از پيرامونش برمىخواست ، و حتى كسانى را كه تا چندى پيش مشاوران او بودند نيز فرا مىگرفت ؛ مثل عمرو عاص كه خشمگينانه مدينه را به سوى روستايى در فلسطين ترك كرده و بنا به روايت ابن اثير ، خود در اين باره مىگويد : « سوگند به خدا كه با تك تك رعايا ديدار كرده و آنان را ضد عثمان تحريك مىكردم » « 1 » . مورخان اين فتنه را خطرناكترين چالش در برابر اسلام پس از حركت ردّه به شمار مىآورند . ولى شايد تأثير منفى آن بر مسير سياسى اسلام حتى از حركت ردّه نيز خطرناك‌تر باشد . زيرا جنبش ردّه با موضع يكپارچهء رهبران مسلمانان روبه‌رو شد كه در برابر آن اختلافات خود را كه از بيعت سقيفه ناشى مىشد به فراموشى سپردند . در حالى كه اين حركت شكافى بزرگ بر جاى گذاشت كه تأثيرات آن مدت طولانى بر جاى ماند . و پس از آن و به رغم بازگشت وحدت در سايهء حكومت اموى كه بر ويرانه‌هاى خلافت « راشده » بنا شده بود ، ديگر كنترل و بر هم آوردنش ممكن نبود . و همهء نتايج آن اعم از انحراف روشن در روش و دورى از مواضع اساسى و پايه‌اى و شناختى به سوى تلفيق اسلام با منافع قبيله‌اى كه در آن زمان فراگير شده بود ، استمرار يافت .\r\n\r\n\r\n","description":"","footnote":"\r\n( 1 ) ابن اثير همان ، ج 2 ، ص 163 .\r\n","page_name":" 61 ","page_number":67},
  {"content":"\r\n . \r\n","description":"","footnote":"","page_name":" 62 ","page_number":68},
  {"content":"\r\n\r\nإن الطرق لواضحة ، و إن اعلام الدين لقائمة فاعلم إن افضل عباد اللّه عند اللّه ، إمام عادل هدي و هدى . . . و إن شرّ الناس عند اللّه إمام جائر ضلّ و ضلّ به . ( خطبهء 164 ) « راهها هويداست ، و نشانه‌هاى دين برپاست .\r\nبدان كه فاضلترين بندگان خدا نزد او امامى است دادگر ، هدايت شده و راهبر . . . و بدترين مردم نزد خدا امامى است ستمگر ، خود گمراه و موجب گمراهى كسى ديگر . »\r\n\r\nفصل دوم على ( ع ) و خلافت\r\n\r\n","description":"","footnote":"","page_name":" 63 ","page_number":69},
  {"content":"\r\n . \r\n","description":"","footnote":"","page_name":" 64 ","page_number":70},
  {"content":"\r\n\r\n\r\n1 پذيرش اجبارى حكومت\r\n« مرا بگذاريد و ديگرى را به دست آريد ، كه ما پيشاپيش كارى مىرويم كه آن را رويه‌هاست ، و گونه‌گون رنگهاست . دلها برابر آن بر جاى نمىماند و خردها بر پاى » .\r\nوضعيت بسيار دشوار بود ، مدينه هنوز از شگفتى ناشى از قتل عثمان خارج نشده است .\r\nتقريبا پنج روز بر آن شهر مىگذرد ، در حالى كه بدون خليفه است « 1 » . قيام‌كنندگانى كه از اهالى ايالتها هستند به طور موقت قدرت را در دست دارند ، گرچه عملا بدان مبادرت نورزيده‌اند . و در برابر تنگنايى كه حركتشان به وجود آورده است نگران ايستاده‌اند و هيچ برنامهء روشنى براى خروج از آن ندارند . آنها بر خلاف برخوردارى از قدرت فشار بالا « 2 » ، از ورود به جزئيات انتخاب خليفه خوددارى كردند و اين موضوع را به مدينه كه براى آنان منبع مشروعيت بود واگذاشتند . اهالى مصر در بيان اين مطلب چنين گفتند : « شما اهل شوراييد . شما امامت را برقرار مىسازيد و فرمانتان در ميان امت مورد پذيرش است . بنگريد كه چه كسى را به اين سمت مىگماريد و ما پيرو شما هستيم » « 3 » . شايد اين موضعگيرى نيز ، بيانگر آن باشد كه حركت آنان به هيچ وجه اصلاح طلبانه و براى بهبود اوضاع نبوده است . آنها موضوع خلافت را به اهل\r\n\r\n\r\n","description":"","footnote":"\r\n( 1 ) سيف بن عمر ، الفتنة و وقعة اجمل ، ص 91 .\r\n( 2 ) جعيط ، الفتنة ، ص 141 .\r\n( 3 ) طبرى : تاريخ ، ج 4 ، ص 434 .\r\n","page_name":" 65 ","page_number":71},
  {"content":"\r\n\r\nمدينه واگذاشتند و از به كارگيرى نيروى نظامى خود به نفع يك طرف اجتناب كردند .\r\nو فقط تمايل خود مبنى بر فيصله دادن به موضوع و تسريع در بيعت با خليفهء جديد را نشان دادند .\r\nطبيعى بود كه در آن هنگام نگاهشان به سوى على ( ع ) متوجه شود . كسى كه در خلال بحران ، بيش از همه تحرك داشت و از اين روى تنها فرد با صلاحيت براى آنان بود ؛ - به ويژه - پس از آنكه طلحه و زبير از اين كار اجتناب ورزيدند و سعد ابن ابى وقاص نيز كناره‌گيرى و عزلت پيشه كرد . اين چهار نفر - على ( ع ) ، طلحه ، زبير و سعد ابن ابى وقاص - از اعضاى شورا و سمبل نخبگان سياسى در مدينه بودند . ولى در هر حال ، اين حالت از وضعيت - سياسى - عاصمهء خلافت اسلامى به دور نبود ، كه انقلابيون سمت‌گيرى جريانات در آن را درك كردند . روايت پيشين طبرى اين مطالب را بيان مىدارد و در پايان آن در مورد موضوع دعوت به بيعت آمده است :\r\n« مردم گفتند ما به - انتخاب - على ابن ابى طالب راضى هستيم . » « 1 »\r\nهمچنين هشام جعيط نيز اين وضعيت را چنين توصيف مىكند :\r\n« پس از كشته شدن عثمان اهالى مدينه - اعم از مهاجر و انصار - به سوى على ( ع ) سرازير شدند تا با او بيعت كنند و وى را به خلافت برگزينند . زيرا امت نمىتوانست در شرايط بسيار خطير و آشفته‌اى كه در آن به سر مىبرد . بىرهبر باقى بماند . و - انتخاب - يك پيشوا ضرورى مىنمود و نام على ( ع ) خود را - بر همه - تحميل مىكرد . » « 2 »\r\nو بدين ترتيب گرچه روند بيعت ، تحت مراقبت انقلابيون انجام گرفت ، ولى اين كار بر اساس روش معمول - انتخاب خليفه - صورت پذيرفت و اجماعى براى آن فراهم شد كه شايد هيچ يك از سه بيعت پيشين به آن حد نرسيد و شرايط آن خلفا مانع از دستيابى به اين اجماع گرديد . شيخ مفيد اين بيعت را چنين توصيف مىكند : « بيعت با امير مؤمنان ( ع ) با اجماع هر كه در مدينهء پيامبر حضور داشت تثبيت گرديد . همهء\r\n\r\n\r\n","description":"","footnote":"\r\n( 1 ) همان .\r\n( 2 ) جعيط ، همان ، ص 141 .\r\n","page_name":" 66 ","page_number":72},
  {"content":"\r\n\r\nمهاجران ، انصار و اهل بيعت رضوان و نيز اهالى مصر و عراق اعم از اصحاب و تابعين همگى به اين اجماع پيوستند » . « 1 » روايت طبرى نيز در همين راستا پيش مىرود و در توصيف آنچه در مورد بيعت با على ( ع ) روى داد مىگويد :\r\n« اصحاب رسول خدا ( ص ) نزد وى - على ( ع ) - آمده و گفتند : . . . بايد مردم رهبرى داشته باشند و امروز براى اين كار كسى را شايسته‌تر از تو نمىيابيم كه باسابقه‌تر و يا نسبتش به پيامبر نزديكتر از تو باشد . او گفت : اين كار را نكنيد . اگر وزير باشم بهتر از آن است كه امير باشم ؛ پس گفتند : ما از تلاش خود فروگذار نخواهيم بود تا آنكه با تو بيعت كنيم .\r\nآنگاه على ( ع ) فرمود : پس در مسجد چنين كنيد ، زيرا بيعت با من در خفا انجام نمىشود و جز با رضايت مسلمانان شدنى نيست . . . او از پذيرش بيعت جز در مسجد سرباز زد ، و وقتى به مسجد پاى نهاد ، مهاجران و انصار وارد شدند و با وى بيعت كردند و سپس مردم با وى بيعت نمودند . » « 2 »\r\nولى اين بيعت كه با اجماع انجام شد ، به سرعت مورد هدف حمله‌هاى تشكيك قرار گرفت ؛ و برخى از اين حمله‌ها با اين ادعا كه بيعت ، بيعت متمردان و شورش كنندگان ضد حكومت قانونى است ، مشروعيت آن را زير سؤال بردند . لذا مأموريت بسيار سختى پيش روى على ( ع ) قرار داشت كه بايد كشور و حكومت را ترميم مىكرد و براى جلوگيرى از فروپاشى آن سريعا راه حلهايى مىانديشيد . همين معنا بود كه اساسا وى را بر آن داشت تا وارد اين ماجرا شود و بكوشد تا وضعيت را نجات بخشد و يكپارچگى را به مردم بازگرداند . ولى اين تلاش در اساس با شكست مواجه شد . و مهمتر از آن دفن فتنه‌اى بود كه دايره‌اش گسترش يافته و طرفهاى درگير در آن ، گروه گروه شده بودند . و اگر همچنان از پذيرش خلافت خوددارى مىكرد ، امكان از بين بردن اين فتنه و يا جلوگيرى از خطر آن ميسر نمىگرديد . حضرت على ( ع ) در يكى از خطبه‌هاى خود اين مطلب را بيان داشت :\r\n« اما بعد ، اى مردم من فتنه را نشاندم و كسى جز من دليرى اين كار را نداشت ، از آن پس كه موج تاريكى آن برخاسته بود و گزند همه جا را فرا گرفته . » « 3 »\r\n\r\n\r\n","description":"","footnote":"\r\n( 1 ) شيخ مفيد ، النصرة فى حرب البصرة ، ص 42 .\r\n( 2 ) طبرى ، همان ، ج 4 ، ص 427 .\r\n( 3 ) نهج البلاغه ، ج 1 ، صص 183 - 182 .\r\n","page_name":" 67 ","page_number":73},
  {"content":"\r\n\r\nاين حالت براى مدت كوتاهى پس از بيعت عملى شد ؛ آن هنگام كه حضرت سيطرهء خود را بر حجاز و همهء ايالتها - به استثناى شام - از طريق تعيين واليان مورد اعتماد گستراند . اكثر اين واليان از ميان انصار برگزيده شدند كه از زمان شكست طرح خود در سقيفه با على ( ع ) همدلى مىكردند . آنها به آسانى امور ايالت خود را در دست گرفتند .\r\nالبته رفتار ابو موسى اشعرى كه پس از شورش مردم كوفه ضد سعيد بن عاص ، در اواخر خلافت عثمان ، به اين سمت گمارده شده بود ، مشكوك مىنمود ؛ او در بيعت با على ( ع ) كند بود و در برابر ورود والى جديد مانع‌تراشى مىكرد . شايد ابو موسى اشعرى از موضع معاويه تأثير مىپذيرفت . در اين مورد از قول او گفته شده است :\r\n« به درستى كه بيعت با عثمان بر گردن من است . . . و اگر بخواهيم بجنگيم ، راهى براى جنگ با كسى نداريم تا آنكه بر قاتلان عثمان چيره شويم . » « 1 »\r\nولى اين حالت در برابر پذيرش خليفه جديد ، در كوفه مانعى به وجود نياورد .\r\nاما مشكل و مانع اساسى در شام بود . جايى كه والى آن پيراهن آغشته به خون عثمان را برافراشته بود ، كه نشانه‌اى براى گشودن درگيرى با على ( ع ) ، تحت پوشش دعوت به خونخواهى عثمان و قصاص قاتلان خليفهء سابق بود . على ( ع ) خطرناك بودن اين كانون را كه در سايهء طرفدارى از بنى اميه از هفده سال پيش شكل گرفته بود به خوبى درك مىكرد . چرا كه در زير پوشش دفاع از مرزهاى سرزمين اسلامى در برابر خطر بيزانس ، قبيله‌ها متحد شده و ارتشى نيرومند به وجود آمده بود . و با استفاده از تبحر ساكنان يونانى الأصل اين منطقه ، سيستم ادارى حكومت گامى بلند در مسير تنظيم خود برداشته ، و همهء عناصر تشكيل دهنده يك حكومت نيرومند در شام گرد آمده بود . در حالى كه دولت خلافت فروپاشيده بود و مىبايد از نو ساخته مىشد . وقتى ورود والى تعيين شده از سوى على ( ع ) به شام با شكست مواجه شد ، امير مؤمنان ( ع ) اين واقعيت را درك كرد و در آن هنگام طلحه و زبير را به حضور طلبيد و بنا به گفته طبرى به آنان فرمود :\r\n\r\n\r\n","description":"","footnote":"\r\n( 1 ) الامامة و السياسة ، ج 1 ، ص 61 ؛ يعقوبى ، تاريخ ، ج 2 ، ص 181 .\r\n","page_name":" 68 ","page_number":74},
  {"content":"\r\n\r\n« اى مردم ، آنچه شما را نسبت به آن هشدار مىدادم به وقوع پيوست . و اين رويداد جز با خفه كردن ، قابل كنترل نيست ، و به درستى كه فتنه‌اى همچون آتش است كه هر چه بيشتر بسوزد دامنه‌اش گسترده‌تر و شعله‌ورتر مىگردد . » « 1 »\r\nولى به رغم همهء اين داده‌ها ، اگر اوضاع در منطقهء حجاز متشكل و يكپارچه بود ، آيا نقش معاويه مىتوانست به اين اندازه خطرناك باشد ؟ اين سؤال بسيار مهم است . زيرا معاويه با استفاده از شكافى كه در جبههء حجاز به وجود آورد ، در اين جايگاه قرار گرفت . و خيلى زود جبههء اطرافيان على ( ع ) از اهالى حجاز با چندگانگى مواجه شد و در مورد مشروعيت حكومت آن حضرت و نمايندهء اجماع مسلمانان بودن وى اختلاف ايجاد شد . شايد بارزترين اين رخنه‌ها از دست دادن پوشش قريشى خليفه باشد كه پس از نقض بيعت از سوى دو تن از بزرگان مهاجر ( طلحه و زبير ) به وجود آمد . علاوه بر آن بىطرفى تعدادى ديگر از سران قريش ، عملا معنايى جز اتخاذ موضع منفى نسبت به آن حضرت در بر نداشت و به گفتهء يك محقق معاصر « 2 » مشروعيت حكومت امير مؤمنان را بر اساس معيارهاى معمول پس از رحلت حضرت رسول اكرم ( ص ) ( كه ارتباطى به اسلام ندارد . م ) كاهش داد . به طور كلى طرفداران آن حضرت بيشتر از انصار بودند ؛ و تعداد اندكى از مهاجرين كه از نسل دوم به شمار مىآمدند نظير : محمد بن ابو بكر ، هاشم بن عتبة بن ابى وقاص و برادرش عمرو و عباس بن ربيعة بن حارث و . . . در كنار وى قرار داشتند « 3 » .\r\nامّا معاويه گرچه مستقيما از سوى قريش تأييد نمىشد ولى اهتمام وى متوجه تعميم اين مشروعيت به همهء قريش كه در جاهليت و اسلام جايگاه ويژه‌اى داشتند ، بود « 4 » . و اين چنين پيش از آنكه على ( ع ) فرصت بيابد برنامه‌هاى خود را مرتب كند و ابزار حكومت خود را به حركت درآورد ، به گونه‌اى كه از حالت انقسام و تشتت خارج شود و وحدت و يكپارچگى را مستحكم سازد و همچنين روندى را كه در دورهء پيشين با نارسايى دردآورى مواجه بود به اصلاح درآورد ، به طور غير منتظره‌اى\r\n\r\n\r\n","description":"","footnote":"\r\n( 1 ) طبرى ، همان ، ص 443 .\r\n( 2 ) جعيط ، همان : ص 143 .\r\n( 3 ) طبرى ، همان ، ج 5 ، صص 11 و بعد از آن .\r\n( 4 ) سيف بن عمر ، همان : ص 38 .\r\n","page_name":" 69 ","page_number":75},
  {"content":"\r\n\r\nبا پراكنده شدن يك به يك صحابه پيامبر از پيرامون خود مواجه شد و در آغاز راه شاهد جدا شدن قريش از خود بود . به درستى كه رفتار اين گروه از اصحاب پيامبر شگفت‌آور و تعجب برانگيز است . چه چيزى كسانى را كه بايد ضمير امت و دريچهء امان آن باشند ، به بازى با سرنوشت اين امت به صورتى آشكار دعوت مىكرد .\r\nروايتهاى تاريخى چيزى كه اين ابهام و پيچيدگى را روشن كند به ما ارائه نمىكنند .\r\nالبته مىتوان استنتاج كرد كه بزرگان صحابه بار ديگر ترجيح مىدادند كه خلافت از آن على ( ع ) نباشد . دلايل اين تمايل براى كسى كه روند آن را از بيعت اول در سقيفه پيگيرى كرده باشد ، پنهان نيست . آنها با توجه به جايگاهشان ، به اين منصب چشم دوخته بودند ؛ بنابراين ، يا بايد خلافت به عهدهء خودشان مىبود و يا خليفه فردى ضعيف مىبود تا آنها بتوانند در حكومت مشاركت كنند . همانطور كه در يكى از منابع تاريخى آمده است شايد توافق سريع براى بيعت با عثمان و دور كردن على ( ع ) با همان سرعت از منصب خلافت ، بيانگر همين معنا باشد تا از بازگشت به « سختگيرى » عمر و يا حتى چيزى بيش از آن جلوگيرى شود « 1 » .\r\n\r\n2 مكه كانون نخست مخالفين\r\nاز زمانى كه « مدينة الرسول » به عنوان پايتخت حكومت اسلام استحكام يافت و مكه از دايرهء توجهات دور شد ، بيش از يك چهارم قرن مىگذرد و اينك براى اولين بار از آن تاريخ ، مكه به صحنه بازمىگردد . و گويى نبردى كه عليه مدينه راهبرى مىكرد و در سال فتح - مكه - به خاموشى گراييد ، ديگر بار شعله‌ور شده است . و قريش اعم از مهاجران و غيره در مقابله با انصارى كه با اكثريت قاطع ، پيرامون على ( ع ) گرد آمده\r\n\r\n\r\n","description":"","footnote":"\r\n( 1 ) الامامة و السياسة : ج 1 ، ص 26 ؛ همچنين نگاه كنيد به : ابراهيم بيضون ، من دولة عمر الى دولة عبد الملك ، ص 120 .\r\n","page_name":" 70 ","page_number":76},
  {"content":"\r\n\r\nبودند ، اجتماع كردند . طلحه و زبير پنهانى به مكه رفتند . همچنين عايشه همسر پيامبر پس از آنكه از اخبار مدينه مطلع گرديد به مكه بازگشت و در اين شهر نشانه‌هاى يك شورش قريشى عليه خليفهء جديد شكل مىگرفت كه هدف آن ساقط كردن خليفه با همين سلاح قريشى بود . البته تضاد منافع نيز در اين درگيرى وارد شده بود ، تضادى كه آرزوهاى « ناكثين » - پيمان‌شكنان - و كينه‌هاى « رافضين » - كسانى كه از بيعت خوددارى كردند - را نيز در بر مىگرفت . زيرا انصار براى تحقق آرزوهاى خود از جمله مشاركت عملى در قدرت ، على ( ع ) را به خود نزديكتر مىديدند ، در حالى كه قريش براى بازگرداندن موقعيت برجستهء خود كه از زمان خلافت عثمان تحكيم آن آغاز شده بود ، دست به شورش مىزد .\r\nتمرد كنندگان مدتى در مكه بودند و تلاشهاى على ( ع ) براى پايان دادن به اعتراض و پذيرش حكومت قانونى مشروعش سودى نبخشيد . اين تلاشها پيوسته ادامه داشت تا آنكه درگيرى مسلحانه در بصره به وقوع پيوست . در واقع به رغم انگيزه‌ها و دلايلى كه نيروهاى مخالف را به بصره كشاند ، نزديك بود كه اين حركت با تنگنا مواجه شوند . آنها در گام بعدى دچار اختلاف شدند . مكه توان استقامت و پايدارى كه لازمهء اين حركت بود ، نداشت . زيرا فتوحاتى كه تمام قبيله‌هاى شبه جزيره را زير پرچم خود گرد آورد ، مكه و ديگر شهرهاى حجاز را از عنصر بشرى تهى كرده بود و ثقل استقرار نيروى انسانى در ايالتهاى تابعه قرار داشت . و رهبران اين حركت مىبايست به جستجوى مكانى مىپرداختند كه براى اين كار مناسبتر بوده و از نفوذ خليفه به دور باشد . زيرا در آن مكان ، خليفه به راحتى تمرد را سركوب مىكرد « 1 » .\r\nموضوع ديگرى كه اين رهبران را به خود مشغول مىساخت ، بالا بردن توان مالى بود ، تا بتوانند افراد بيشترى را به سمت خود جذب كنند . البته خيلى زود اين مشكل حل شد ، زيرا يكى از واليان سابق ، تأمين هزينه‌هاى مالى آن را بر عهده گرفت . در آن هنگام يعلى بن منيه به جنبش مخالفين پيوست و خراج صنعا را كه بنا به روايت سيف در تاريخ طبرى بر ششصد شتر و ششصد هزار - دينار - بالغ مىگرديد با خود\r\n\r\n\r\n","description":"","footnote":"\r\n( 1 ) طبرى : همان ، ج 4 ، ص 452 .\r\n","page_name":" 71 ","page_number":77},
  {"content":"\r\n\r\nبرداشته بود « 1 » . در روايت ديگرى در همين منبع آمده است كه ابن منيه « همهء موجودى جبايه را جمع كرد . . . و به همراه اموال به سوى مكه روى نهاد و آن را در اختيار شورشيان قرار داد . » « 2 » در روايت سومى كه يعقوبى آورده است : « يعلى بن منيه با اموالى از يمن كه گفته شده است مبلغ آن چهار صد هزار دينار بود به مكه رسيد و طلحه و زبير او را برگرفته و با استعانت از وى به سوى بصره روى نهادند » . « 3 » گويى كه زبير او را براى اين هدف فرا خواند . ابن اعثم نقل مىكند : « او به مكه وارد شد » و چهار صد شتر به همراه داشت ، و مردم را به حمالى آن فراخواند . زبير به او گفت : ما را از شترهايت فروگذار و از اموال خود به ما قرض بده تا از آن براى خواستهء خود كمك بگيريم . ابن منيه شصت هزار دينار به آنان قرض داد و زبير آن را در ميان همراهان خود تقسيم كرد » « 4 » . زبير در به كارگيرى اموال مسلمانان كه به بيت المالشان تعلق داشت ترديد نكرد .\r\nآن هم در جهت تمرد عليه خليفهء جديدى كه به تنهايى مشروعيت تصرّف در اين اموال در جهت منافع مسلمانان را داشت . اين ذهنيت در زمان عثمان فراگير شد ، با اين ديد كه مال مسلمانان مال خليفه است و مىتواند آن را به هر كه دوست مىدارد ببخشد و از اعطاى آن به هر كه خوش نمىدارد خوددارى كند . در نتيجه وقتى زبير با ابن منيه سخن مىگفت ، اظهار داشت : « اموالت » و نگفت : « اموال مسلمانان » ، و هم او پيش از آنكه در اواخر دوران عثمان به صفوف مخالفين بپيوندد . به بخششهاى سخاوتمندانهء خليفهء وقت عادت كرده بود .\r\nدر اين هنگام عبد اللّه بن عامر - والى عثمان در بصره - نيز به صفوف شورشيان پيوست و به نوبهء خود در تأمين بودجهء سپاهى كه آماده شده بود مشاركت نمود ، « و مال و شتران بسيارى عطا كرد » « 5 » . و گفته شده است كه او به شورشيان پيشنهاد كرد تا به سوى بصره بروند « 6 » . زيرا امكان موفقيت در آن فراهم است . ولى اين تصميم اتخاذ نشد مگر پس از آنكه رهبران مخالفين در منزل عايشه گرد آمدند و موضوع حركت - از مكه - را مورد بررسى قرار دادند ، و در اين باره نظرهاى مختلفى بروز كرد كه آيا\r\n\r\n\r\n","description":"","footnote":"\r\n( 1 ) همان ، ص 452 .\r\n( 2 ) همان ، ص 443 .\r\n( 3 ) يعقوبى ، تاريخ ، ج 2 ، ص 181 .\r\n( 4 ) ابن اعثم ، فتوح ، ج 1 ، ص 279 .\r\n( 5 ) طبرى ، همان ، ص 279 .\r\n( 6 ) سيف بن عمر ، همان ، ج 4 ، ص 452 .\r\n","page_name":" 72 ","page_number":78},
  {"content":"\r\n\r\nدر مدينه با على ( ع ) بجنگند و يا به سوى عراق بروند و بر آن سيطره يابند تا مقدمه‌اى براى عزل خليفه در حجاز باشد . كه بنا به روايت طبرى نظريهء دوم ترجيح داده شد .\r\nزيرا طرفدارانش نظر خود را با اين استدلال قوى كردند كه مىگفت : « شما در برابر اهالى مدينه تاب تحمل نداريد ، ولى ما مىتوانيم حركت كنيم و وارد بصره و كوفه شويم و طلحه در كوفه هواداران و جايگاهى دارد . و زبير نيز در بصره طرفداران و ياورانى دارد . و در نهايت در مورد حركت به سوى بصره و كوفه به اجماع نظر دست يافتند » . « 1 »\r\n\r\n3 بصره و نخستين جنگ ميان مسلمانان\r\nچگونه مىتوان اين حركت را كه از مكه با شعار خونخواهى خليفهء سابق به حركت درآمد ، توصيف نمود و يا جهت آن را تعيين كرد . ( كارشان را ساز كردند و مردم خود را براى خونخواهى عثمان و جنگ با سبئيه « 2 » گرد آوردند تا قصاص كرده و انتقام گيرند ) « 3 » ، اين حركت از آن كيست ؟ و وجه مشتركى كه طرفهاى مختلف آن را به رغم اختلاف در اهداف و منافع با يكديگر متحد كرده است ، چيست ؟ نقل است كه عايشه گفت : « خونخواه عثمان باشيد و اسلام را عزت بخشيد . » اولين كسى كه نداى او را اجابت كرد عبد اللّه بن عامر حضرمى بود . و اين اولين بار بود كه بنى اميه در حجاز سخن گفته و سربلند كردند ، و سعيد بن عاص و وليد بن عقبه و ديگر مردان بنى اميه با ايشان بپاخاستند و عبد اللّه بن عامر از بصره ( با مال فراوان ) و يعلى بن منيه از يمن و\r\n\r\n\r\n","description":"","footnote":"\r\n( 1 ) طبرى ، همان ، ص 452 .\r\n( 2 ) همان ، در نسب دادن به ابن سبأ كه گفته شده او مسلمانان را به انتخاب على ( ع ) و انقلاب عليه عثمان خواند .\r\nهمان گونه كه اشاره كرديم ، در پايان همين كتاب يك بررسى جداگانه در اين باره آورده‌ايم .\r\n( 3 ) سيف بن عمر ، همان : ص 113 ؛ ابن اثير ، الكامل : ج 3 ، ص 207 .\r\n","page_name":" 73 ","page_number":79},
  {"content":"\r\n\r\nطلحه و زبير از مكه به سوى آنان رفتند » . « 1 » در بررسى پيچيدگيهاى حركتى كه عايشه مردم را به آن تشويق كرد و دو صحابى بزرگ چهره‌هاى مشخص آن شدند ، و كار بسيج مردم و تأمين هزينه‌هاى مالى آن را بنى اميه و مسئولين دورهء پيشين عهده‌دار شدند ، مورخ با اين سؤال و پرسشهاى بسيار ديگر مواجه مىشود .\r\nمطلب شگفت‌انگيز اين است كه اصرار عايشه به خونخواهى عثمان در حالى است كه وى در هنگام محاصره و كشته شدن عثمان از مدينه به دور بود و از پيش با وى كاملا اختلاف داشت . همچنين طلحه و زبير - به جز موضع مخالفت در خلال محنتى كه بر خليفهء مقتول گذشت - هر دو روابط مشكوكى با گروههاى بصره و كوفه داشتند ، بلكه يكى از آنها يعنى طلحه به على ( ع ) گفت : تو را به خدا جلوى مردم را از - هجوم به - عثمان مگير . كه آن حضرت فرمود : نه به خدا - چنين كنم - تا بنى اميه خودشان تاوان كارشان را بدهند . حتى اين موضوع نيز طلحه را از پيوستن به حركتى كه رهبران اموى را در بر مىگرفت بازنداشت . كسانى كه چند ماه پيش ، اين صحابى در مقابلشان قيام كرده بود .\r\nبدين ترتيب خونخواهى عثمان به تنهايى هدف نبود ، بلكه انگيزه‌هايى چند آن را به حركت درآورد . اگر به تحريك عايشه به جنگ با على ( ع ) « 2 » توجه كنيم ، كه در سياق يك هجوم تبليغاتى با هدف شكستن هالهء مقدسى كه آن حضرت از نقش تاريخى خود در اسلام كسب كرده بود ، انجام گرفت ، و او را نمايندهء سبئيه خواند « 3 » ( طرفداران عبد اللّه بن سبا آن فرد يهودى كه در اواخر دوران حكومت عثمان اسلام آورد . ) متوجه اين معنا خواهيم شد . اين در حالى است كه تنها روايتى كه از ابن سبا و دعوتش سخن مىگويد همان روايتى است كه گفتهء پيشين را به عايشه نسبت مىدهد و هيچ گونه اشاره‌اى به اين موضوع نمىكند . چيزى كه اساسا با موضع على ( ع ) كه آخرين مدافع عثمان بود و حملهء تحريك‌آميز ادعايى عليه او از سوى آن فرد سبئى تعارض دارد .\r\n\r\n\r\n","description":"","footnote":"\r\n( 1 ) طبرى ، همان ، ص 405 .\r\n( 2 ) همان ، ص 454 .\r\n( 3 ) همان .\r\n","page_name":" 74 ","page_number":80},
  {"content":"\r\n\r\nشعارى كه حركت مخالف على ( ع ) برافراشته بود ، در پرتو اين داده‌ها ، نمىتوانست به موضوعى داغ تبديل شود . كه اغلب مسلمانان را به خود جلب كند ؛ بر خلاف آنكه اسامى بزرگى را زير چتر خود به كار گرفته بود ، به ويژه عايشه كه معتقد بود خروجش به سوى بصره به سنگين شدن كفهء مخالفين خليفه منجر خواهد شد . و شايد نتايج منفى اين اقدام بر جنبشى كه فاقد مضمون اصلاح طلبانهء متناسب با آن مرحله بود بيش از نتايج مثبت آن بوده باشد .\r\nبه ويژه كه علل شورشى كه به حيات عثمان پايان بخشيد و بارزترين آنها غالب شدن جنبهء قريشى به حكومت بود ، همچنان پابرجا و آن فضا هنوز آرام نگرفته بود .\r\nپس چگونه در اين زمان حركتى كه جلوهء آن صرفا قريشى است مىتواند كينه‌هاى موجود در وجود مردم را از بين ببرد ؛ در حالى كه هيچ خواسته‌اى جز خونخواهى عثمان را مطرح نمىكند . افزون بر آن رهبران اين حركت - طلحه و زبير - گرچه در دورهء سابق از داشتن سمتهاى بزرگ محروم بودند ليكن از محبوبيت در نزد سرور آن دوره - عثمان - محروم نگشتند و واو اموال فراوانى را به ايشان بخشيد . « 1 » طبرى در اين مورد مىگويد : « آخرين مبلغى كه طلحه براى كمك از عثمان دريافت داشت « پنجاه هزار » « 2 » - دينار - بود » . مسعودى نيز روايت كرده است كه : « درآمد طلحه از زمينهاى كشاورزى خود در عراق روزانه هزار دينار بود » . همچنين نقل مىكند كه زبير « خانه‌اى در بصره بنا كرد . . . و عمارتهايى در مصر ، كوفه و اسكندريه ساخت » و اضافه مىكند كه آنچه در اين باره ذكر كرده است « اعم از خانه‌ها و روستاهايش آشكار بوده و پنهان نيست » « 3 » .\r\nتنگنا و مشكل حقيقى حركت قريشى كه بصره را به عنوان صحنهء تحرك خود برگزيد ، مصر بود كه به همراه كوفه و فسطاط سه ايالتى را تشكيل مىدادند كه اهالى آنها عليه خلافت عثمان شوريدند . كسى كه اينك رهبران اين حركت قريشى پرچم خونخواهى آن را برافراشته‌اند . هر كه اسامى كشته‌شدگان در جنگ جمل را بررسى\r\n\r\n\r\n","description":"","footnote":"\r\n( 1 ) طبرى : همان ، ص 405 .\r\n( 2 ) مسعودى ، مروج الذهب ، ج 2 ، ص 333\r\n( 3 ) همان ، ص 332 .\r\n","page_name":" 75 ","page_number":81},
  {"content":"\r\n\r\nكند ، به روشنى جنبهء قريشى حاكم بر اين حركت را در مىيابد . بر اساس تقسيم‌بندى خليفة بن خياط اين افراد به خاندان بنى اميه ، بنى اسد ، بنى عبد الدار ، بنى زهره ، بنى مخزوم ، بنى تيم ، بنى جمح ، و بنى سهم تعلق دارند . در حالى كه فقط تعداد اندكى از ايشان به خاندان : بنى تميم ، بنى قيس بن عيلان ، بنى سليم ، بنى باهله و عشاير غير معروف يمن تعلق داشتند . « 1 » از اين نظر ، اين جنگ درگيرى را بنيان نهاد كه در جنگ ميان على ( ع ) و معاويه به اوج خود رسيد و عملا قريش به طرفدارى از معاويه برخاستند در حالى كه على ( ع ) از گردهمايى قريش عليه خود شديدا احساس درد مىكرد ؛ او در چندين خطبه و نامه اين احساس را بيان مىدارد « 2 » .\r\nشورشيان در برابر خليفه ، نتوانستند نيروى بزرگى را از حجاز بسيج كنند ، و افرادى كه از اين منطقه به آنها پيوستند به گفتهء طبرى « هفتصد نفر از اهالى مكه و مدينه بودند » « 3 » . در حالى كه مجموع افرادى كه به آنان ملحق شدند به سه هزار نفر بالغ مىشد « 4 » .\r\nالبته اين مورخ اشاره نمىكند كه ديگر افراد شركت‌كننده در اين جنگ از كجا بوده‌اند . اين بدان معناست كه رهبران آنان به تحكيم موقعيت خود در بصره مىانديشيدند كه در آن موقع به سه دسته تقسيم مىشد « 5 » . گروهى كه در رأس آنان قبيلهء عبد القيس قرار داشت ، جنگ در كنار حضرت على ( ع ) را برگزيدند « 6 » . دستهء دوم كسانى بودند كه بىطرفى پيشه كردند كه در احنف بن قيس ( قبيلهء تميم ) متجلى بود « 7 » . و سرانجام سومين گروه با متمردان همدلى پيشه نمودند و كفهء آنها پس از انضمام گروهى از طرفداران والى بصره ( عثمان بن حنيف ) تقويت شد . « 8 » وقتى موكب على ( ع ) در نزديكى بصره قرار گرفت ، عايشه كوشيد تا با استفاده از حضور خود و دو تن از صحابه در اين جنگ ، احساسات قبايل آن شهر را تحريك كند . عايشه در گفتهء خود به فرستادگان ابن حنيف كه براى كسب اطلاع از موضع وى آمده بودند اين مطلب را بيان داشت :\r\n\r\n\r\n","description":"","footnote":"\r\n( 1 ) خليفة بن خياط ، تاريخ ، ج 1 ، صص 212 - 208 .\r\n( 2 ) نهج البلاغه : ج 1 ، ص 112 ؛ ج 2 ، صص 228 - 227 ؛ ج 3 ص 68 .\r\n( 3 ) طبرى ، همان ، ص 452 .\r\n( 4 ) همان .\r\n( 5 ) سيف بن عمر ، همان ، ص 157 .\r\n( 6 ) ابن اثير ، همان ، ج 3 ، ص 236 .\r\n( 7 ) همان ، صص 239 - 238 .\r\n( 8 ) طبرى ، همان ، ص 464 .\r\n","page_name":" 76 ","page_number":82},
  {"content":"\r\n\r\n« هرج و مرج از سوى اهالى ايالتها و قبايل در حال منازعه است كه به حرم رسول خدا ( ص ) هجوم برده و در آن كردند آنچه كردند . و پديدآورندگان اين ماجرا در آن پناه گرفتند ، و در اين كار خود با رفتارى كه بدون هيچ عذر و بهانه‌اى با امام مسلمانان داشتند ، مستوجب لعن خدا و رسولش گرديدند . و خونى كه ريختنش حرام بود را حلال كردند و آن را بر زمين جارى ساختند و مال حرام را برگرفتند و حرمت شهر حرام و ماه حرام را نقض كرده و ناموس مردم را پراكنده ساختند . . . پس من در ميان مسلمانان به حركت در آمدم تا آنها را از كردهء اين گروه آگاه سازم و آنچه مردمى كه در پشت سر ما قرار دارند مىخواهند . . . اين است كه براى اصلاح چيزى كه خداى عز و جل و رسولش به آن فرمان داده‌اند همگى به پا خيزيم ، اعم از كوچك و بزرگ و زن و مرد ، كار ما اين است كه شما را به سوى معروف امر كنيم و به انجامش برانگيزيمتان و از منكر بازتان داريم و شما را به تغيير آن برانگيزيم . » « 1 »\r\nبه رغم آنكه اين گفتهء عايشه حاكى از دعوت به اصلاح است ولى شعار خونخواهى عثمان همچنان عنوان اساسى اين جنبش باقى ماند و بر گفتمان آن غلبه كرد . و در سايهء آن ، اين دعوت اصلاحى باور ناپذير گرديد . و در نتيجه به طور كلى موجب برخورد محتاطانهء مردم با آن شد . علاوه بر آنكه برخى از اهالى بصره وجود عايشه و دو تن از صحابه را كه با على بيعت شكستند ، در رأس اين حركت نپذيرفتند « 2 » . همچنين ، چنين دعوت اصلاح طلبانه‌اى كه با قضيهء عثمان مرتبط بود نمىتوانست به آسانى صحنه‌اى همچون بصره را درنوردد . جايى كه هنوز تصفيهء آن بر اين اساس ، و از جمله گروه طرفدار على ( ع ) انجام نگرفته است . قابل ذكر است كه علل قبيله‌اى در توزيع نيرو مؤثر بود ، آنها به طور كلى پيش از پيوستن به اين جريان و يا جريان مقابل ، منافع خاص خود را در نظر مىگرفتند .\r\nاز اين نظر تسلط بر بصره براى رهبران شورشيان كه به مربد « 3 » رسيده بودند ، كارى آسان و شدنى نبود . لذا گفتگوهاى فراوانى صورت پذيرفت كه طى آنها بايد طلحه و زبير حركت خود را توجيه مىكردند و عللى كه آنان را به عقب‌نشينى از بيعت با\r\n\r\n\r\n","description":"","footnote":"\r\n( 1 ) همان ، ص 462 .\r\n( 2 ) همان ، صص 465 - 462 .\r\n( 3 ) همان ، ص 463 .\r\n","page_name":" 77 ","page_number":83},
  {"content":"\r\n\r\nعلى ( ع ) كشاند ، بيان مىداشتند « 1 » . ولى عايشه كه نسبت به صحابه توانايى بيشترى از خود نشان داد ، توانست به اين بحث پايان دهد و در ايجاد شكاف در صفوف مجموعهء طرفداران ابن حنيف ، والى بصره ، توفيق حاصل كند . عثمان بن حنيف نيز در تلاش براى سيطره بر اوضاع از خود ضعف نشان داد كه مستحق ملامت شديد خليفه گرديد « 2 » . تحولات خيلى سريع بود و اوضاع از دست والى بصره خارج شد و طرفهايى كه در اين درگيرى موقعيتى نداشتند ( الزطّ و السيابجة ) وارد موضوع شدند و مسأله با دستگيرى و زندانى كردن عثمان بن حنيف و شكنجهء وى پايان پذيرفت « 3 » ، و شورشيان به بيت المال مسلط شده و بر بصره سيطره يافتند .\r\nدر اين ميان خليفه با موقعيتى بسيار دشوار مواجه بود و فقط به فتنه در بصره نمىانديشيد ، بلكه به جنبهء حجازى آن نيز توجه داشت . وى سرانجام تصميم گرفت كه مدينه را ترك گويد و پيش از انجام آن تماسهاى زياد و گسترده‌اى با قبايل كوفه برقرار كرد تا آن ديار مقر اقامت و استقرار وى باشد . زيرا باقى ماندن در حجازى كه فتوحات اسلامى آن را از ثقل بشرى و اقتصادى تهى كرده بود ، تقريبا ناممكن مىنمود . محورهاى اساسى درگيرى از حجاز دور بود و ايالتهاى تابعه نيروهاى مالى و انسانى را به خود جلب كرده بودند . اگر چه عمر بن خطاب در مقابله با اين آشفتگى موفقيتهايى كسب كرد ولى نقش محورى و مركزى حجاز در دوران عثمان رو به ويرانى نهاد . زيرا عثمان اجازه داد تا در ايالتهاى تابعه مراكز نفوذ به وجود آيد . كه سريعا بر زيان قدرت خليفه رشد كرد . وقتى حكومت در اختيار على ( ع ) قرار گرفت ثقل امور به طور كلى به ايالتها منتقل شده بود ؛ به ويژه شام كه معظم عناصر تشكيل دهندهء يك دولت در آن فراهم بود ، در حالى كه نفوذ عملى دولت خليفه از مدينه و پيرامون آن فراتر نمىرفت . در سايهء اين واقعيت على ( ع ) تصميم گرفت از پايتخت اول اسلام خارج شود ؛ انصار كه به باقى ماندن در شهر خود پايبند بودند نسبت به اين تصميم اشتياقى از خود نشان ندادند « 4 » . ولى گويى كه اين انتخاب در تلاش\r\n\r\n\r\n","description":"","footnote":"\r\n( 1 ) همان ، 464 .\r\n( 2 ) همان ، ص 468 .\r\n( 3 ) همان ، صص 469 - 468 .\r\n( 4 ) ابن عثم ، همان ، ج 2 ، ص 268 - 267 .\r\n","page_name":" 78 ","page_number":84},
  {"content":"\r\n\r\nآن حضرت براى بازگردانيدن وحدت « حكومت » كه در آن هنگام شبه تقسيم شده بود ، ضرورى مىنمود .\r\nشايد وقتى خليفه مدينه را به سوى عراق ترك مىكرد از تحولات جارى در بصره مطلع نبود . در مسير حركت به سوى عراق هنگامى كه در ربذه فرود آمد ، از تفاصيل وقايع بصره مطلع شد . و از اينكه شورشيان به سوى كوفه ، كه تصميم داشت به آنجا برود ، حركت نكرده‌اند ، آرامش يافت . زيرا وى مىخواست از قبيله‌هاى آن ديار كمك بگيرد « 1 » ، و اشتر نخعى كه بعدها يكى از بارزترين و پرشورترين ياران وى مىشود ، اوضاع را در كوفه براى وى مهيا كرده بود . على ( ع ) از اردوگاه خود در ربذه به وسيلهء دو تن از يارانش ( محمد بن ابو بكر ، و محمد بن جعفر ) نامه‌اى خطاب به رؤساى قبيله‌هاى كوفه روانه كرد . كه در آن آمده است :\r\n« من در ميان همهء ايالتها ، شما را برگزيدم و از آنچه اتفاق افتاد از شما يارى خواستم .\r\nپس يار و ياور دين خدا باشيد و ما را تأييد كنيد و به سوى ما برخيزيد . كه آنچه ما مىخواهيم اصلاح - امور - است ، تا - همهء - امت به اخوت با يكديگر بازگردند . و هر كس اين را برگزيند و آن را در پيش گيرد ، همانا حق را دوست داشته و آن را ترجيح داده است و هر كه با اين اقدام دشمنى ورزد با حق دشمنى نموده و آن را كوچك كرده است . » « 2 »\r\nاگر نامهء شورشيان به اهالى بصره را با نامهء خليفه به اهالى كوفه مقايسه كنيم ، مىيابيم كه نامهء نخست بر قضيهء عثمان تمركز مىكند ، در حالى كه دعوت به اصلاح به صورت مبهم در آن آمده و در حاشيهء قضيهء عثمان قرار مىگيرد . امّا نامهء دوم حاوى برنامهء خليفه است كه توجه‌اش ترميم زخم ناشى از قتل خليفه پيشين و تأكيد بر وحدتى است كه طوفان فتنه بر آن نواخته شده ، و به ارزشهاى عقيدتى تمسك دارد كه جلوهء آن در برابر قبايل مبهم گرديده و به گونه‌اى بازگشته كه شبيه دوران پيش از اسلام است . امير مؤمنان ( ع ) در خطبه‌اى كه در ربذه ايراد كرد ، اين موضوع را مورد تأكيد قرار داد ؛ و در آن آمده است :\r\n\r\n\r\n","description":"","footnote":"\r\n( 1 ) سيف بن عمر ، همان ، ص 135\r\n( 2 ) همان\r\n","page_name":" 79 ","page_number":85},
  {"content":"\r\n\r\nهمانا خداى عز و جل ما را با اسلام عزت بخشيد و سربلند كرد و به وسيله آن ما را با يكديگر برادر گرداند ، پس از آنكه خوار و ذليل و تعدادمان اندك و از يكديگر دور بوديم و نسبت به هم كينه مىورزيديم . » « 1 »\r\nدر سايهء اين روش مردم كوفه دعوت على ( ع ) را اجابت كردند . مالك اشتر قبايل آن را در مسجد گرد آورد و برنامهء خليفه را به آنها ابلاغ كرد و در همان حال نسبت به « فتنهء كر و كورى كه افسارگسيخته است » « 2 » ، هشدار داد . درست بر عكس بصره كه بر خلاف سيطرهء شورشيان بر آن همچنان تقسيم شده باقى ماند . هشام جعيط ، مورخ ، اين مسأله را تفسير كرده و مىگويد :\r\n« على ( ع ) از جنگ سخن نمىگفت بلكه در مورد اصلاح لب به سخن مىگشود . يعنى بازگردانيدن امور به وضعيت درست خود و بازسازى وحدت امت . » « 3 »\r\nيعنى سخن گفتن در مورد فتنه بر سخن همگان - از جمله اشعرى ( آخرين والى كوفه در زمان عثمان ) و معاويه ( والى شام ) - غلبه داشت كه در نتيجه دو حالت را به وجود آورد : يكى طرفداران وحدت كه على ( ع ) نماد آن بود ، ديگرى تفرقه‌افكنان كه به طور عمدى و يا غير عمدى همهء طرفهاى مخالف خليفه در آن قرار مىگرفتند .\r\nايستگاه بعدى على ( ع ) « ذى قار » بود . كه به گفتهء طبرى تعداد جنگجويان همراه او به بيش از هفت هزار نفر مىرسيد و سپس در مسير بصره با انضمام قبيلهء عبد القيس قريب به ده هزار گرديد « 4 » . همچنين گروههايى از كوفه در اين سپاه شركت جستند كه مالك اشتر نخعى ، مسيب بن نجبة ( فزارة ) ، حجر بن عدىّ ( كندة ) ، قعقاع بن عمرو ( تميم ) و ديگران نماد آن بودند « 5 » . و على ( ع ) به رغم اطمينان به وضعيت نظامى ، هيچ فرصتى را براى گفتگو با سران شورشيان از دست نداد و قعقاع را به بصره روانه نمود .\r\nاو با عايشه ، طلحه و زبير ديدار كرد ، ولى موضوع عثمان به گونه‌اى كه مطرح مىشد مانع صلح بود « 6 » . و در نتيجه انتخابى جز جنگ باقى نماند .\r\n\r\n\r\n","description":"","footnote":"\r\n( 1 ) همان ، ص 135 .\r\n( 2 ) طبرى ، همان ، ج 4 ، ص 486 .\r\n( 3 ) جعيط ، فتنه ، جدليات الدين و السياسة ، ص 167 .\r\n( 4 ) طبرى ، همان ، ص 487 .\r\n( 5 ) سيف بن عمر ، همان ، صص 145 - 144 .\r\n( 6 ) طبرى ، همان ، ص 488 .\r\n","page_name":" 80 ","page_number":86},
  {"content":"\r\n\r\nدر اينجا به صورتى غير منتظره با ظهور ابن سوداء ( عبد اللّه بن سباء ) مواجه مىشويم كه فقط سيف بن عمر كه گرايش اخبارى داشت ، به ذكر آن مىپردازد و او را « رأس فتنه » ترسيم مىكند « 1 » . به گفتهء سيف اوست كه گفتگو با رهبران شورش را بر هم مىريزد ، به ويژه گفتگو با طلحه و زبير كه در برابر مأموريت قعقاع از خود نرمش نشان دادند « 2 » . ما به اين موضوع به صورت ويژه در بخش دوم همين كتاب پرداخته‌ايم و گفته‌ايم كه لااقل اين روايت قانع‌كننده نيست ، زيرا فضاى جنگ در حال شعله‌ور شدن بود و نيازى نبود كه فردى ناخوانده در آن بدمد و همچنين روايت تاريخى مطلبى دربارهء اينكه او منبع قدرت غير منتظره‌اى است كه مىتواند شايستهء ايفاى نقش بزرگ در دامن زدن به فتنه و به شكست كشاندن تلاشهاى صلح باشد ، ارائه نمىكند .\r\nمطلبى كه اين نظر را باطل مىكند اين است كه رؤساى حركت مخالف على ( ع ) پس از اتخاذ تصميم براى ترك مكه ، در مسير جنگ قرار گرفتند . علاوه بر آنكه روش تسلط آنها بر بصره و رفتارشان با والى آن شهر كه همراه با شكنجه و توهين بود ، اوضاع را به سمتى پيش مىبرد كه هرگز به گفتگو نمىانجاميد .\r\nو اين چنين جنگى كه انتظارش مىرفت به وقوع پيوست و صحنهء آن يكى از حومه‌هاى بصره ( الخريبه ) بود « 3 » . ولى در روايتهاى تاريخى به جنگ جمل معروف شد ، زيرا عايشه در خلال آن بر پشت شتر ، جنگ را رهبرى مىكرد و مردم را به كشتار تشويق مىنمود . ياوران عايشه از قبيله‌هاى أزد و ضبّه گرداگردش قرار داشتند و تعداد زيادى از آنها به هنگام دفاع از شتر كشته شدند . « 4 » لذا يكى از مورخان اين جنگ را جنگ عايشه « كه خود از انظار مردم به دور بود . . . ولى براى او مىمردند » ناميده است « 5 » . اين توصيف دور از واقع نيست . زيرا حضور همسر پيامبر به عنوان شورشى در بصره عنصر اتحاد همپيمانانى همچون طلحه و زبير بود كه بر سر امام جماعت بودن با\r\n\r\n\r\n","description":"","footnote":"\r\n( 1 ) سيف بن عمر ، همان ، 148 - 147 .\r\n( 2 ) سيف نقل مىكند كه قعقاع از طلحه و زبير پرسيد : « شما چه مىگوييد ، آيا پيرو - خليفه - هستيد و يا مخالف اوييد ؟ آن دو گفتند : پيرو هستيم » . طبرى ، همان ، ص 488 .\r\n( 3 ) يعقوبى ، همان ، ج 2 ، ص 183 .\r\n( 4 ) همان ، ص 182 .\r\n( 5 ) جعيط ، همان ، ص 161 .\r\n","page_name":" 81 ","page_number":87},
  {"content":"\r\n\r\nيكديگر اختلاف پيدا كردند . ولى عايشه با انتخاب پسر زبير ( عبد اللّه ) براى اين كار به اختلاف آن دو پايان داد « 1 » . همچنين وقتى على ( ع ) در آخرين تلاش خود براى اجتناب از جنگ به ايجاد تفاهم با طلحه و زبير مبادرت ورزيد و به روايت سيف : « 2 » « با يكديگر روبه‌رو شدند و دربارهء اختلافات خود به گفتگو نشستند و كارى مناسبتر از صلح و رها كردن جنگ نيافتند ؟ » ؛ ولى پس از بازگشت دو صحابى به جايگاه خود ، اين تلاش بدون هيچ تفسيرى از جانب جناح طرفدار جنگ ، به رهبرى عايشه ، بىثمر ماند .\r\nجنگ بيش از حدود چهار ساعت طول نكشيد « 3 » . زيرا خليفه كه تعداد سپاهش نزديك به بيست هزار نفر بود و با كمك كوفيان و اهالى مردد بصره كه به وى ملحق شدند ، موفق شد به سرعت درگيرى را به نفع خود پايان بخشد . با اينكه على ( ع ) به عنوان خليفه اقدام مىكرد و نه به عنوان يك جناح و يا گروه ، ولى در هر حال اين موفقيت يك پيروزى سياسى نبود . پيروزى وى ، ضربه‌اى مهلك ، به جبههء قريش وارد ساخت و بسيارى از آنان در صحنهء جنگ كشته شدند « 4 » . و بعد از آن ديگر ترميم رابطه با اين جبهه كه در آن هنگام عنصر توازن سياسى بين اعراب مسلمان را تشكيل مىداد ، ميسر نبود . خليفه سريعا به از بين بردن آثار تفرقه و انقسام مبادرت كرد و با روحيه‌اى بسيار عالى و برخاسته از حس مسئوليت با دشمنانش رفتار كرد . على ( ع ) از كشته شدن طلحه و زبير به شدت اندوهگين شد و دستور داد تا عايشه را در نهايت احترام به مدينه بازگردانند « 5 » . جنگى كه براى نخستين بار ميان مسلمانان روى داد ، به تصميم حضرت رسول اكرم ( ص ) پس از فتح مكه شباهت داشت ؛ « تشريع » - مجاز شمردن - جنگ با مسلمانان از سوى على ( ع ) انجام گرديد « 6 » . البته على ( ع ) از جنگ بصره با معادله‌اى\r\n\r\n\r\n","description":"","footnote":"\r\n( 1 ) طبرى ، همان ، ص 474 .\r\n( 2 ) سيف بن عمر ، همان ، ص 155 .\r\n( 3 ) يعقوبى ، همان ، ج 2 ، ص 183 .\r\n( 4 ) خليفه بن خياط ، تاريخ ، ج 1 ، صص 209 - 208 .\r\n( 5 ) سيف بن عمر ، همان ، صص 180 - 179 .\r\n( 6 ) پس از پايان جنگ على ( ع ) ندا درداد : - « هيچ مجروحى نبايد كشته شود ، كسانى كه فرار مىكنند نبايد مورد تعقيب قرار گيرند و كسى حق ندارد به كسانى كه در حال فرارند از پشت حمله برد ، و هر كس سلاح خود را بر زمين بگذارد در امان است . » يعقوبى ، همان ، ج 2 ، ص 183 .\r\n","page_name":" 82 ","page_number":88},
  {"content":"\r\n\r\nخارج شد كه به صلح پيامبر با جامعيت و وسعتش شباهت نداشت . بلكه بر عكس وى خود را در رأس جبهه‌اى يافت كه مطلقا نماينده او نبود و به طور عملى افكارش را بر عهده نمىگرفت . البته به استثناى تعداد اندكى از نخبگان كه قادر نبودند تغييرات مطلوب را در بنيهء اساسى جامعه به وجود آورند ، جامعه‌اى كه به از هم‌گسيختگى رسيده و مجددا غريزه‌هاى قبيله‌اى و منافع فردى بر آن حاكم شده بود . اساسا مشكلات خليفه از اينجا ناشى شد كه خود را در معادله‌اى يافت كه او را ناگزير در رأس قبيله‌هايى قرار مىداد كه در برابر جبههء ديگر يعنى شام قرار داشتند ، كه آنها نيز داراى همين خصوصيات بودند . اين جبهه از اخلاق لازم براى تحقق خواسته‌هاى خود يعنى تغييراتى كه بدان چشم دوخته بودند ، برخوردار نبود . مىتوانيم عنصر ديگرى را نيز به اين مورد اضافه كنيم : جامعه قبيله‌اى شام ثبات بيشترى داشت . زيرا در بعد انديشه ، سنتها و آداب و رسوم به دوران پيش از اسلام ( غسانيان ) بازمىگشت . امّا جامعهء قبيله‌اى در عراق تازه تأسيس بود و به طور مشخص در كوفه هيچ گونه ميراث سياسى وجود نداشت .\r\nشايد خود اين مسأله نيازمند توجه ويژه باشد . زيرا حميت و تعصب قبيله‌اى كه رسول خدا ( ص ) توانست آن را رام كرده و تحت كنترل درآورد و در دورهء خلافت ابو بكر و عمر بسيار آرام باقى مانده بود ، مجددا در دورهء خلافت عثمان فعال شد .\r\nحميت عشيره‌اى كه سياست عثمان بر آن متمركز شد ، منجر به تحريك تعصبات قبيله‌اى در ايالتهاى تابعه گرديد كه با سياست او مقابله به مثل مىكرد . در ابتدا فقط اعتراض به اين سياست مطرح بود ، اما به تدريج تندروى آغاز شد و بدين ترتيب زمينهء قتل او مهيا گرديد . درست همان گونه كه در گذشته ميان اين قبايل معمول بود . على ( ع ) شايد پيش از جنگ بصره مىتوانست اين حميت و تعصب را بار ديگر به كنترل درآورد ، ولى پس از جنگ ديگر اين قدرت را نداشت . به ويژه كه دشمنانش از به كارگيرى آن به صورت يك برگ اساسى براى تحكيم موقعيت خود و جذب طرفدار درنگ نكردند .\r\nاساسا حركت آنان از يك دعوت قريشى محض شروع شد و انديشه تمرد و\r\n\r\n","description":"","footnote":"","page_name":" 83 ","page_number":89},
  {"content":"\r\n\r\nنافرمانى در شهر اين قبيله مشهور - مكه - متبلور گرديد و كسانى كه در ابتدا به كمك آن شتافتند همپيمانان قريش بودند . و در بصره نيز مخاطبان اين حركت قبايلى بودند كه به نوبهء خود وارد درگيرى شدند . نيروها از گردهمايى قبيله‌هايى كه در سايه منافع خود و واقعيت تحميل شده بر آنان وارد جنگ شدند و يا از ورود به آن پرهيز كردند ، تشكيل شد . اگر در جبهه على ( ع ) لااقل تعداد كمى حضور داشتند كه مشاركتشان از اين جهت‌گيرى قبيله‌اى ناشى نمىگرديد ، امّا جبهه دوم صرفا با گرايش قبيله‌اى شكل گرفت ، كه با مطرح كردن خونخواهى عثمان ، عرق قبيله‌اى و غريزهء آنان را تحريك مىكرد .\r\nروايتهاى تاريخى چندى وجود دارند كه به اين واقعيت اشاره مىكنند . به ويژه روايت سيف كه در آن از قول عايشه چنين آمده است : « همچنان در انتظار پيروزى بودم تا آنكه صداى بنى عدى خاموش شد » « 1 » . و يا مطلب ديگر شبيه به آن كه مىگويد :\r\n« عايشه در مسجد حدّان در ميان بنى أزد فرود آمد و جنگ در صحنهء آنان در گرفت .\r\nآن روز صبرة بن شيمان سر كردهء أزديان بود ، كعب بن سور به او گفت : اگر اين مردم ظاهر شوند - پايدارى - نتوانى ، زيرا دريايى مواج و خروشان است . پس ، از من پيروى كن و آنان را گواه مگير و با گروه خود - از درگيرى - كناره‌گير » « 2 » . وقتى در اسامى كشته‌شدگان جنگ جمل تأمل مىكنيم تصوير اين روند براى ما روشنتر مىشود .\r\nتعداد كشته‌شدگان در اين جنگ به حدود ده هزار نفر بالغ مىشود كه بر اساس گرايشهاى طايفه‌اى :\r\n« نيمى از آنان به سپاه على ( ع ) و نيم ديگر به سپاه عايشه تعلق دارند . تقسيم‌بندى كشته‌هاى طرفداران عايشه چنين است : بنى أزد دو هزار نفر ، ديگر قبيله‌هاى يمنى پانصد نفر ، از بنى مضر دو هزار نفر ، پانصد نفر از بنى قيس ، پانصد نفر از بنى تميم ، هزار نفر از بنى ضبّه و پانصد نفر از قبيلهء بكر بن وائل . . . در آن روز هفتاد نفر از كهنسالان كشته شدند كه همگى قارى قرآن بودند ، علاوه بر جوانان و كسانى كه قارى قرآن نبودند . » « 3 »\r\n\r\n\r\n","description":"","footnote":"\r\n( 1 ) طبرى ، همان ، ص 539 .\r\n( 2 ) سيف بن عمر ، همان ، ص 153 .\r\n( 3 ) طبرى : همان ، ص 539 .\r\n","page_name":" 84 ","page_number":90},
  {"content":"\r\n\r\nاين بارزترين نتايج جنگ بصره ( جمل ) بود . ولى خطرناك‌تر از آن پديدار شدن بازگشت به تعصبات قبيله‌اى در سطحى وسيع بود . و اين موجب شد كه اسلام سياسى صرفا به شكلى تبديل شود كه قبيله‌ها با آن هماهنگ شوند و آن را به سوى موقعيت و منافع خويش بكشاندند . خطرناك ترين چيزى كه جنگ جمل در پى داشت و عواقب آن پايان نمىپذيرد ، گمراهى افكار عمومى بود كه وقتى خود را در برابر دو گفتمان تا حدى شبيه يكديگر يافت ، شناخت مواضع اصولى و ريشه‌دار برايش مبهم گرديد .\r\nزيرا سخن هر دو به ظاهر از اصول ، پايه‌ها و ارزشهاى اسلام برمىخاست . شايد اين اشكال در دستاوردهاى كسانى كه به بررسى اين مرحله پرداخته‌اند جايى را به خود اختصاص نداده باشد . زيرا على ( ع ) در آن هنگام با تنگناى بسيار دشوارى مواجه بود كه عمدتا در برخورد اصولى او با واقعيتى كه به معامله‌گرى و سازشكارى گرايش داشت تجلى پيدا كرد . بىآنكه معادلهء حاصل از جنگ به دور از اين واقعيت باشد ؛ آن حضرت محكوم به پذيرفتن واقعيتى شد كه در برابرش احساس غربت مىكرد و تلاشهايش براى بازگردانيدن تركيب اوضاع به اصول و پايه‌هاى اسلام عقيم ماند .\r\n\r\n4 على ( ع ) و معاويه\r\nعلى ( ع ) پس از انتقال به كوفه بيشتر به دشوارى مأموريتى كه بر دوش گرفته بود يقين پيدا كرد . زيرا اكثر رهبران قبايل آمادگى پيوستن عملى به طرح اصلاحى او را نداشتند .\r\nو در نتيجه « زمان » دشمن اساسى در معركه‌اى بود كه پس از خروج از بصره به كوفه آغاز گرديد . و او بايد سريعا نيروى نظامى خود را براى رويارويى با معاويه در شام مهيا مىساخت ؛ زيرا درگيرى دشوارى در انتظارش بود . در اين زمينه آن حضرت به قبيله‌هاى كوفى اتكا كرد كه گروههاى آن به سازماندهى و انضباط نياز داشتند و همچنين خروج از شيوهء قبيله و منافع لحظه‌اى آن كه بر جهت‌گيريها و مواضع ايشان حاكم بود ، ضرورى مىنمود . شايد جبههء كوفه در آن هنگام سه جناح را در برمىگرفت :\r\n\r\n","description":"","footnote":"","page_name":" 85 ","page_number":91},
  {"content":"\r\n\r\n- اول : قبيله‌هاى همدان ، نخع و خزاعه يمنى كه كاملا پيرو برنامه‌اى بودند كه خليفه رهبرى مىكرد و بعدها طلايه‌داران حركت تشيع شدند ؛ - دوم : قبيلهء بزرگ كنده كه به نوبهء خود به دو جريان تقسيم مىشد : 1 . جريانى كه حجر بن عدى آن را رهبرى مىكرد و به طور مطلق تحت ولايت على ( ع ) بوده ؛ 2 .\r\nجريانى كه رهبرى آن با اشعث بن قيس ، يكى از سردمداران شورش اهل ردّه در حضرموت ، بود كه بنا به حكم امر واقع به خليفه پيوست ؛ - سوم : قبايل قيسيه به نوعى نمايانگر جناح سوم بودند كه يكى از قطبهاى آن تميم نامى بود كه بيشتر از حالت بدوى تأثير مىپذيرفت . چيزى كه موجب شد تا در اولين تحول با خليفه برخورد پيدا كند و در چارچوب جنبش خوارج به سوى انفصال سمت گيرد .\r\nدر واقع جريان اصلّى طرفدار حضرت على ( ع ) قبيله‌هاى يمنى بودند كه در جنگ با معاويه به آنان تكيه داشت . آنها از مدتها پيش در كوفه مقيم بوده و محله‌هاى مخصوص به خود ايجاد كرده بودند .\r\nيعقوبى در كتاب البلدان آورده است كه عمر بن خطاب براى هر يك از قبايل رزمنده جايگاه ويژه‌اى را در كوفه طراحى كرد . مثل قبيله بجيله كه قطعه زمين بسيار بزرگى به رئيس آن ، حرير بن عبد اللّه ، داده شد . و يا كندة كه از سوى منطقهء جهينه تا بنى أود اقامت گزيد . و همدان كه در چند منطقهء شهر كوفه پراكنده بود « 1 » . اين حالت موجب شد كه صبغهء شيعى بر جنبهء يمنى اضافه شود كه به خصوص جبههء على ( ع ) در جنگ صفين چنين نام گرفت « 2 » . از اين نظر خليفه كه برنامهء اصلاحى خود را با هدف تجديد ساختار جامعه در حكومت خويش به كوفه برده بود ، از ابتدا مىبايست اين قبايل را با همهء تناقضاتشان جذب كند ، بىآنكه عملا - به استثناى اندكى - از مفاهيم و باورهايشان تأثيرپذيرند . اين چيزى بود كه موجب شد جبههء او به صورت جناحهاى منفصل از يكديگر درآيد و نه جبهه‌اى يكپارچه كه يك موضوع مشترك آن را به هم پيوند مىدهد .\r\n\r\n\r\n","description":"","footnote":"\r\n( 1 ) البلدان : ص 311 - 300 .\r\n( 2 ) ابراهيم بيضون ، اتجاهات المعارضة فى الكوفة ، دراسة فى التكوين الاجتماعى و السياسى ، ص 105 .\r\n","page_name":" 86 ","page_number":92},
  {"content":"\r\n\r\nعلى ( ع ) پيش از ترك بصره ، عبد اللّه بن عباس را والى آن ديار كرد « 1 » . عبد اللّه پيش از آن والى يمن بود . اهميت اين تصميم در اين نكته نهفته بود كه بصره به صورت يكپارچه طرفدار خليفه نبود و به شخصيتى وزين نياز داشت كه همانند ابن عباس خبره و مورد اعتماد باشد . شايد اين تصميم به خاطر ايجاد موازنه در بنى هاشم اتخاذ شده باشد . به گونه‌اى كه در حكومت على ( ع ) به بنى عباس نيز نقش داده شود . تعيين قثم ، برادر عبد اللّه ، به عنوان والى مكه نيز مىتواند در اين چارچوب قرار گيرد « 2 » . به گفتهء دينورى : على ( ع ) روز دوشنبه دوازدهم رجب سال 36 ه وارد كوفه گرديد و از اقامت در قصر اجتناب كرد و در ميان دشت محل اقامتى براى او در نظر گرفته شد « 3 » ، و در مسجد خطبه‌اى ايراد كرد كه متضمن دعوت به تقوى و هشدار نسبت به قرار گرفتن در گمراهى و نفاق بود . همچنين آن حضرت در خطبهء خود به چالشهاى مرحله پرداخت و در اين ميان به نقش پيشتازى كه در اين روند دشوار در انتظار كوفيان بود اشاره كرد :\r\n« از عذاب خدا بترسيد كه او شما را بيهوده نيافريده و چيزى از كار شما را به حال خود رها نكرده است . » « 4 »\r\nپس از آن بازسازى تركيب مديريت پى گرفته شد كه با تعيين تعدادى از واليان در مناطق شرقى كه تابع عراق بودند ، تكميل گرديد « 5 » ، و همگى از شخصيتهاى گمنام بودند و خليفه ، اخلاص و شايستگى را در آنها مىيافت . بدين ترتيب جز شام ايالت ديگرى خارج از حاكميت على ( ع ) باقى نمانده بود . جايى كه فرستاده‌اش جرير بن عبد اللّه بجلى « 6 » در مأموريتش براى قانع كردن معاويه به پايان دادن تمردش و بيعت با خليفه ناكام ماند .\r\nدر واقع معاويه آمادهء گفتگو با على ( ع ) نبود ، زيرا اين كار مستوجب به رسميت‌شناسى خليفه بود كه اساسا آن را نمىپذيرفت . آنچه در مورد توصيهء مغيرة بن شعبه به خليفه گفته شده ، مبنى بر اين است كه والى شام را در سمت خود تثبيت كن ؛ كه\r\n\r\n\r\n","description":"","footnote":"\r\n( 1 ) دينورى ، اخبار الطول ، ص 152 .\r\n( 2 ) طبرى ، همان ، ج 5 ، ص 155 .\r\n( 3 ) دينورى ، همان .\r\n( 4 ) همان ، ص 153 .\r\n( 5 ) همان .\r\n( 6 ) يعقوبى ، همان ، ج 2 ، ص 184 .\r\n","page_name":" 87 ","page_number":93},
  {"content":"\r\n\r\nالبته جواب آن حضرت منفى بود : « هرگز معاويه را حتى براى دو روز به كار نمىگيرم » « 1 » ؛ حتى اگر اين توصيه پذيرفته مىشد چيزى را در موضع معاويه تغيير نمىداد . والى شام تصميم گرفته بود درگيرى را تا به آخر ادامه دهد . زيرا در شرايط آن روز فرصتى نادر براى محقق ساختن هدف خويش يافته بود . در هر حال او خود را در ولايت شام ، كه حكومتش در آن طولانى شده بود محصور نمىكرد ، بلكه به خلافت ( پادشاهى ) چشم دوخته و براى دستيابى به آن دشواريها را به جان مىخريد . هر كس كه در رفتار معاويه در خلال محنتى كه بر عثمان گذشت ، دقت كند اين موضوع برايش مبهم و غامض جلوه نمىكند . زيرا معاويه اوضاع را به سمت ابهام و پيچيدگى پيش راند و سپس در برابر خطرى كه خليفه خويشاوندش را تهديد مىكرد ، بىتوجه و آرام بر جاى خود نشست . و همچنين نمىتوان اين رفتار را از آنچه در بصره گذشت مجزا كرد و حركت عايشه و دو همپيمان صحابيش را در نظر نگرفت . معاويه اين حركت را وسيله‌اى بيش براى فرسايش قدرت على ( ع ) نمىديد . در واقع معاويه به اين حركت كمكى بيش از حمايت معنوى نكرد زيرا اگر اين حركت به نتيجه مىرسيد ، شعارى پيروز مىشد كه او برافراشته بود ، يعنى خونخواهى عثمان و در نتيجه او را وامىداشت تا با هر يك از طلحه و يا زبير - كه مردم در مورد آنها توافق مىكردند - بيعت كند .\r\nرفتار معاويه در ديدارش با فرستادهء على ( ع ) ( جرير بن عبد اللّه ) از اين چارچوب خارج نبود و زبردستى خود در مانور را براى شكست مأموريت اين فرستاده به كار گرفت . و از اين كار صرفا در پى كسب وقت بود و نه چيز ديگر . به گفتهء طبرى وقتى جرير نزد معاويه رفت او را در انتظار گذاشت « 2 » . زيرا كه درگيرى از سوى او آغاز شده و فرصت را براى ايستادگى در برابر خليفه مناسب مىديد و در پى بىآن بود كه در اين راه همهء ابزارها و نيروها را براى جنگى كه پس از پايان جنگ جمل عملا برپا شده بود ، بسيج كند . و اين درست در زمانى بود كه خليفه به گفتگو با والى شورشى روى آورده بود تا بحران را از راه مسالمت‌آميز به پايان برساند و اين اراده در انتخاب فرستادهء وى كه به قبيله‌اى شبه بىطرف ( بجيله ) تعلق داشت ، متجلى بود ؛ گرچه مالك\r\n\r\n\r\n","description":"","footnote":"\r\n( 1 ) طبرى ، همان ، ج 4 ، ص 441 .\r\n( 2 ) همان ، ص 561 .\r\n","page_name":" 88 ","page_number":94},
  {"content":"\r\n\r\nاشتر با اين انتخاب مخالفت مىكرد و نسبت به وى هشدار مىداد . آرى در اين زمان معاويه پيراهن آغشته به خون عثمان را بلند كرده و عمرو بن عاص را به مشاورت خود فراخوانده بود . به گفتهء طبرى عمرو عاص به وى پيشنهاد كرد : « به دنبال بزرگان شام بفرستد و مسئوليت خون عثمان را به على ( ع ) نسبت دهد و به وسيلهء آنان با وى به جنگ درآيد » . « 1 »\r\nيعقوبى نيز همين روايت را به صورت مفصلترى نقل مىكند و مىگويد :\r\n« بجيله بيشتر به والى شام گرايش داشت . در كتاب يعقوبى آمده است : جرير نامى والى همدان بود . على ( ع ) او را عزل كرد . جرير به خليفه گفت : مرا به سوى معاويه بفرست ، زيرا گروه بسيارى از قبيلهء من با او هستند . شايد بتوانم آنها را به اطاعت تو درآورم . اشتر گفت : اى امير مؤمنان ! او را براى اين كار نفرست زيرا تمايلات او نيز مانند ايشان است . حضرت فرمودند : بگذار برود ، اگر نصيحت كرد كه امانت خويش را ادا كرده است و اگر چاپلوسى پيشه ساخت بار كسى بر دوش او خواهد بود كه مورد اعتماد قرار گرفت ولى بر عكس آن عمل كرد . اى واى بر كسانى كه تغيير جهت مىدهند و مردم را نيز به آنان مىخوانند ؛ سوگند به خدا كه آنها را جز براى اقامهء حق برنخاسته‌ام و ديگرى ( معاويه ) آنان را جز براى باطل نمىخواهد » « 2 » .\r\nولى روايت طبرى مأموريت جرير را به طور مشخصترى تعيين مىكند . زيرا خليفه به وسيله او نامه‌اى براى معاويه فرستاد كه در آن : معاويه را از اتفاق نظر مهاجرين و انصار در بيعت با وى و پيمان‌شكنى طلحه و زبير مطلع مىسازد ، و يادآور مىشود كه در مقابل ، راهى جز جنگ با آن دو نداشته است . آنگاه معاويه را به وارد شدن در آنچه مهاجرين و انصار بدان درآمدند يعنى اطاعت از خود فرا مىخواند » « 3 » .\r\nو بدين ترتيب درگيرى به سمتى پيش مىرود كه با برنامهء معاويه همخوانى دارد .\r\nبرنامه‌اى كه اوضاع را به سوى انفجار پيش مىبرد و نه توافق با خليفه و قرار گرفتن در سايهء حكومت مشروعى كه تنها او خارج از چارچوب آن باقى مانده است . و ديگر ،\r\n\r\n\r\n","description":"","footnote":"\r\n( 1 ) طبرى ، همان ، ص 561 .\r\n( 2 ) يعقوبى ، تاريخ ، ج 2 ، ص 184 .\r\n( 3 ) طبرى ، همان ، ص 561 .\r\n","page_name":" 89 ","page_number":95},
  {"content":"\r\n\r\nمانند پيش از جنگ جمل ، فقط از على ( ع ) درخواست نمىشود كه قاتلان خليفهء سابق را محاكمه كند بلكه - به گونه‌اى كه در يك روايت تاريخى آمده است - على ( ع ) را متهم به قتل عثمان كرده ، مسئوليت خون وى را بر عهده‌اش مىنهند « 1 » . چيزى كه موجب شد تا والى شام و قبايل ياور وى جنگ را برگزينند . ( جز شمشير چيزى بين من و شما نيست ) « 2 » پس از تبليغات وسيع در مورد خونخواهى عثمان ، قبيله‌هاى طرفدار معاويه غريزه‌هاى بدوى خود در خونخواهى را اجابت كردند . ( گروهى از مردان شام عهد كردند تا با زنان نياميزند و آب براى غسل بدن آنان را - جز در مورد احتلام - لمس نكند و در بستر نيارامند تا آنكه قاتلان عثمان را بكشند . و هيچ چيز در اين راه مانع آنان نشود مگر آنكه در اين راه كشته شوند ) « 3 » . معاويه فقط به تحريك احساسات و غريزه‌ها اكتفا نمىكرد بلكه تعمد داشت تا در خطابه‌هاى خود كه در آن هنگام لحن اسلامى به خود گرفته بود به اين موضوع بپردازد . او به گونه‌اى ظاهر شد كه گويى مدافع مشروعيتى است كه در عثمان متجلى بود . ولى در خلافت على ( ع ) - به نظر او - اين مشروعيت ، پس از آنكه پوشش قريشى خود را از دست داد و دو تن از بزرگان مهاجرين از بيعت او خارج شدند ، وجود نداشت « 4 » .\r\nبه نظر آقاى هشام جعيط - مورخ - على ( ع ) گرچه به مذاكره با معاويه روى آورد ولى « از ابتدا مصمم بود تا به شام و شاميان حمله برد » « 5 » . اين مورخ براى تأييد نظر خود خود به اين گفته استناد مىكند : « بر مسلمانان واجب است كه با خليفهء قانونى بيعت كرده فرمانبرش باشند » . « 6 » ولى اين نظر به رغم نزديكى با واقعيت ، موجب الغاى يك امر مهم نمىگردد : گرچه خليفه جنگ را گزينه‌اى گريزناپذير به شمار مىآورد كه از نظر او بمثابه فتح جديد شام به شمار مىرفت ، ولى ترجيحا نمىخواست كه خيلى زود به آن بپردازد . به ويژه كه در آن هنگام به وقت بيشترى براى تنظيم سپاه خود نياز داشت . ولى بر عكس او ، معاويه كه از يك جبههء قبيله‌اى سرسخت و مستحكم به\r\n\r\n\r\n","description":"","footnote":"\r\n( 1 ) همان ، صص 562 - 561 .\r\n( 2 ) همان ، ص 574 .\r\n( 3 ) همان ، ص 562 .\r\n( 4 ) ابراهيم بيضون ، الحجاز و الدولة الإسلامية ، ص 196 .\r\n( 5 ) جعيط ، همان ، ص 197 .\r\n( 6 ) همان .\r\n","page_name":" 90 ","page_number":96},
  {"content":"\r\n\r\nحركت درآمده بود در پى تحريك خليفه و كشانيدن او به جنگ بود « 1 » و گذشت زمان به هيچ وجه به نفع والى شام نبود ؛ درست به همان ميزان كه اگر به طول مىانجاميد ياور خليفه بود . چرا كه در موقعيت برترى قرار داشت و قدرت قانونى در اختيارش بود ، بىآنكه معاويه بتواند در موضع خود در برابر آن حضرت مدت زمان طولانى مانور دهد . زيرا يك محاصرهء حقيقى در برابر دايرهء نفوذ وسيع او قرار داشت .\r\nپس از تعيين قيس بن سعد انصارى به عنوان والى مصر ، معاويه بيش از پيش نزديك شدن اين خطر را احساس كرد . قيس يكى از رهبران نخبه و برجسته در حكومت على ( ع ) و بلكه پرشورترين آنان نسبت به هدف آن حضرت و جان نثار آن در جنگ بود . همان گونه كه خليفه نيز به نوبهء خود او را بسيار گرامى مىداشت و اميد فراوانى به موفقيت او در مأموريت دشوارش بسته بود . معاويه نيز در مقابل ، ميزان مشكلاتى را كه چنين فردى مىتوانست براى او به وجود آورد ، درك مىكرد . قيس - علاوه بر صلابتش - جزء كسانى بود كه هيچ محبتى نسبت به خاندان اموى در دل نداشتند ، و بنا به روايت ابى مخنف :\r\n« وى به دليل نزديكى به شام سرسخت‌ترين و خطرناك‌ترين مخلوقات خداوند بر معاويه بود . زيرا معاويه مىترسيد كه على ( ع ) با اهالى عراق به سوى وى هجوم آورد و از سوى ديگر قيس بن سعد با اهالى مصر به سويش بشتابد و در ميان آن دو قرار گيرد . » « 2 »\r\nولى معاويه خيلى زود به روزنه‌اى دست يافت كه او را قادر مىساخت تا مأموريت اين والى انصارى را به شكست بكشاند ؛ در آن هنگام همهء مصر به ولايت على ( ع ) درآمده بودند بجز يك روستا به نام خربتا « 3 » كه طرفداران عثمان در آن گرد آمده و از بيعت با خليفهء جديد سربازمىزدند . « 4 » قيس بر آن شد تا گفتگو با اين افراد را آغاز كند ، بىآنكه موضوع منفى آنان را خطرى براى امنيت ولايت خود بيابد . ولى اين كار با\r\n\r\n\r\n","description":"","footnote":"\r\n( 1 ) طبرى ، همان ، ص 574 .\r\n( 2 ) همان ، ص 550 .\r\n( 3 ) ابن اثير نام اين روستا را خرنبا آورده است ، الكامل ، ج 3 ، ص 271 .\r\n( 4 ) طبرى ، همان ، ص 553 .\r\n","page_name":" 91 ","page_number":97},
  {"content":"\r\n\r\nمخالفت خليفه و اركان حكومتش مواجه شد ، آنها به فيصله دادن اين تمرد با به كارگيرى قدرت تمايل داشتند « 1 » . معاويه از خلال اين روزنه به ايجاد فساد در مأموريت قيس پرداخت و نامه‌هاى پىدرپى براى او فرستاد و كوشيد تا قيس را به صف خود ملحق سازد و براى اين كار همهء ابزارها و وسايل را به كار گرفت . از جمله اينكه « وعدهء اعطاى ولايت عراقين به خود او و گماردن خانواده‌اش به ولايت حجاز را عرضه داشت » « 2 » . همچنين يك نوشتهء جعلى را به قيس نسبت داد كه در آن ادعا شده بود او با معاويه بيعت كرده است و اين نوشته در ميان اهل شام توزيع شد . « 3 »\r\nولى قيس با استوارى و درايتى كه بدان معروف بود - بنا به روايت طبرى « 4 » - در برابر وعده‌هاى تحريك كنندهء معاويه سست نگرديد و در برابر تبليغات پرفشارى كه وى را هدف گرفته بود ، ثابت قدم باقى ماند . شايد اين حملات تبليغى بر اطرافيان خليفه كه در ميانشان كسانى بودند كه با والى مصر ميانه خوبى نداشتند ، مؤثر افتاد . بنا به روايت ابن مخنف در كتاب طبرى ، چه بسا كسى كه بيش از همه اوضاع را ضد قيس تحريك مىكرد عبد اللّه بن جعفر باشد كه سعى مىكرد در مجالس خليفه در مورد قيس ترديد و شبهه ايجاد كند : « مىترسم كه اين كار او - قيس - نشان نرمش در برابر آنها باشد - شورشيان - پس اى امير مؤمنان به او فرمان ده تا با آنان بجنگد . » « 5 » در جاى ديگرى از همين روايت آمده است : پس از آنكه شايعات معاويه در مورد بيعت قيس با او به على ( ع ) رسيد آن حضرت « فرزندان خود و عبد اللّه بن جعفر را فرا خواند و از موضوع با خبرشان ساخت و پرسيد نظرتان چيست ؟ عبد اللّه بن جعفر گفت : اى امير مؤمنان آنچه در آن ترديد دارى بگذار و چيزى را برگزين كه در آن شك ندارى .\r\nقيس را از ولايت مصر بر كنار كن . . . » « 6 » .\r\nبا اينكه على ( ع ) در مورد آنچه پيرامون قيس شايع شده بود ، ترديد داشت ( سوگند به خدا كه من اين مطالب را در مورد قيس باور نمىكنم ) « 7 » ، ولى نقشه معاويه به سوى موفقيت پيش مىرفت يا لااقل براى دور كردن دشمن نيرومندش از مصر با توفيق\r\n\r\n\r\n","description":"","footnote":"\r\n( 1 ) همان ، ص 554 .\r\n( 2 ) همان ، ص 550 .\r\n( 3 ) همان ، ص 553 .\r\n( 4 ) همان .\r\n( 5 ) همان ، ص 554 .\r\n( 6 ) همان .\r\n( 7 ) همان .\r\n","page_name":" 92 ","page_number":98},
  {"content":"\r\n\r\nهمراه مىشد . با توجه به روايت ابى مخنف چيزى كه جلب توجه مىكند ، وارد شدن حميت و تعصب از جنبهء ديگرش در انتخاب والى جديد است ، كه حتى موقعيت خود خليفه را درمىنوردد و در نهايت على ( ع ) به دليل احساس كوتاهى از قيس ، در انجام آنچه بدان فرمان داده بود ، و نه به خاطر پذيرش فشارهاى نزديكانش وى را عزل كرد « 1 » . عبد اللّه بن جعفر كه از سرسخت‌ترين مخالفان قيس بود ، اوضاع را به سوى انتخاب محمد بن ابو بكر پيش مىراند كه بنا به گفتهء تاريخ برادر مادرى او بود . « 2 » ولى خليفه ترديدى نداشت كه بايد والى جديد خود را از بين افراد مورد اعتمادش كه هيچ شكى در اخلاص آنان وجود نداشته باشد ، برگزيند . به ويژه كه مصر در درگيرى ميان او و معاويه نقطه توازن مهمى را تشكيل مىداد . البته اين مطلب به معناى هرگونه تغيير در ميزان اعتمادش نسبت به قيس نبود ، كه به هنگام وقوع جنگ صفين به خليفه پيوست و مأموريتهاى مهمى در فرماندهى جبههء على ( ع ) را بر عهده گرفت « 3 » . ولى عزل او به جاى از بين بردن روزنه‌اى كه مأموريتش به خاطر آن با مشكل روبه‌رو شده بود ، به گسترش آن انجاميد و زمينه را براى خروج مصر از حاكميت خليفه مهيا ساخت .\r\nعزل او خلئى به وجود آورد كه والى جديد توفيق پر كردنش را نيافت و خود را با مشكلى رويارو ديد كه بسى دشوارتر از ميزان مورد تصور او بود . و خيلى زود در پى مداخلهء مستقيم شام فدا شد « 4 » .\r\nجنگ گريزناپذيرى ميان على ( ع ) و معاويه در صفين درگرفت ( صفر سال 37 ه ) .\r\nبه رغم تمامى آنچه از تفوق سپاه عراق در اين جنگ گفته شده است ولى بعد روانى جنگ به تمام معنا بر آن غلبه يافت كه نتيجهء آن كمتر شدن امكان يكسره كردن جنگ و تقويت راه حلهاى سازشكارانه به حساب يكسره شدن آن بود . نمونهء بارز اين مسأله دعوت معاويه از عمرو ابن عاص است كه در يك روستا در فلسطين در عزلت به سر مىبرد . بنا به گفتهء دينورى ، معاويه تهديدات سه‌گانهء شام را شرح داد و او را برانگيخت تا نزد وى بيايد :\r\n\r\n\r\n","description":"","footnote":"\r\n( 1 ) همان .\r\n( 2 ) ابراهيم بيضون ، الأنصار و الرسول ، ص 107 .\r\n( 3 ) طبرى ، همان ، ج 5 ، ص 11 ؛ ابن اثير ، همان ، ج 3 ، ص 297 .\r\n( 4 ) طبرى ، همان ، ج 4 ، ص 557 .\r\n","page_name":" 93 ","page_number":99},
  {"content":"\r\n\r\n« محمد بن ابى حذيفه زندان را شكسته و به سوى مصر نزد طرفدارانى كه در آن دارد فرار كرده است . و او يكى از سرسخت‌ترين دشمنان ماست . . . قيصر روم نيز سربازان خود را گرد آورده تا به سوى ما حركت كند و در شام با ما بجنگد . . . جرير نامى به عنوان فرستادهء على ابن ابى طالب به اينجا آمده و ما را به بيعت با او دعوت مىكند و مىگويد كه در غير اين صورت بايد براى جنگ آماده شويم . » « 1 »\r\nشايد معاويه خطر روم را بر تهديد على ( ع ) مقدم داشت تا بر احساسات عمرو ابن عاص كه يكى از بزرگترين فرماندهانى بود كه در شام با آنان جنگيده بود تأثير بگذارد . زيرا در اين شرايط به فرماندهى همچون او كه جايگاهش از اواخر دوران حيات رسول خدا در حال استحكام بود و به ويژه در دوران ابو بكر و عمر تجلى يافت ، نياز مبرمى داشت . عمرو عاص پس از كشته شدن طلحه و زبير و كناره‌گيرى سعد ابن ابى وقاص - از تحركات اجتماعى و سياسى - يكى از بارزترين شخصيتهاى زندهء مهاجرين بود .\r\nاو از طريق حضورش مىتوانست جبههء شام را چنان سنگين كند كه هيچ كس ديگر از اطرافيان معاويه توان آن را نداشت . اطرافيان معاويه اساسا از رهبران قبايل برگزيده شده بودند كه رابطهء ريشه‌دارى با اسلام نداشتند .\r\nعمرو عاص با توجه به جايگاهش به آسانى قابل دسترس نبود . انضمام او به معاويه كه يكى از مخالفان سابق عثمان به شمار مىرفت ، با موانع و شروطى مواجه بود كه در پاسخ اساسى وى به والى شام خلاصه مىشود .\r\n« از خروج ابن ابى حذيفه از زندان و رفتنش نزد يارانش اندوهگين مباش . گروهى را به جستجوى وى اعزام كن اگر بر او توان يافتى كه يافتى و اگر از يافتن وى ناتوان گشتى ، او به تو آسيبى نمىرساند . امّا در مورد قيصر روم نامه‌اى برايش بنويس و آگاهش كن كه همهء اسراى رومى خود را به او بازمىگردانى و از وى درخواست مصالحه و ترك مخاصمه كن كه سريعا با راضى شدنش به عفو ، تو به آن دست خواهى يافت . امّا در مورد على ابن ابى طالب ، همانا مسلمانان تو و او را يكسان نمىدانند . » « 2 »\r\n\r\n\r\n","description":"","footnote":"\r\n( 1 ) دينورى ، همان ، ص 157 .\r\n( 2 ) همان ، ص 158 .\r\n","page_name":" 94 ","page_number":100},
  {"content":"\r\n\r\nپس اشاره معاويه به خطر خارجى چيزى نبود كه بتواند بر ابن عاص تأثير بگذارد . زيرا او از حقيقت مشكلاتى كه قيصر روم از آن رنج مىبرد و مانع از تهديد عملى شام مىگرديد مطلع بود . و همچنين درك مىكرد خطر عملى كه معاويه را تهديد مىكند از سوى عراق است ، گرچه آن را در آخر نگرانيها خود ذكر كرده است . و بهاى - كار - نيز به ميزان تفاوت ميان آن دو ( على ( ع ) و معاويه ) است كه نمىتواند چيزى جز مصر باشد كه خود آن را گشوده است و همچنين ارزش خطرپذيرى در اين انتخاب را دارد . و اين همان چيزى است كه والى شام به آن تن در داد و تعهدنامه‌اى مبنى بر آن برايش نوشت « 1 » .\r\nو اين چنين جبههء شام با انضمام يك قريشى مهاجر استحكام يافت ، در زمانى كه پيش از آن از وجود افراد منتسب به صفوف اوليهء اسلام تهى بود ؛ و صرفا به دو نفر از انصار خلاصه مىشد كه هيچ كدام از افراد با سابقه در اسلام نبودند : نعمان بن بشير و مسلمة بن مخلد « 2 » . ( كسانى كه قبلا از اطرافيان عثمان بودند ) . اما در جبهه عراق به گفتهء يعقوبى هفتصد تن از « بيعت كنندگان تحت الشجره » « 3 » و چهار صد نفر از ديگر مهاجرين و انصار حضور داشتند . ولى آنها عملا در تصميم‌گيرى تأثير نداشته و نقش عمده در دست رهبران قبايل بود . اين جنگ ميان مسلمانانى نبود كه معاويه و على ( ع ) را يكسان نمىپنداشتند - آن گونه كه دينورى به عمرو عاص در پاسخش به والى شام نسبت مىدهد « 4 » - ؛ بلكه جنگ قبايلى است كه همچنان به غريزه‌ها و آداب رسوم و سنتهاى خود پيش از اسلام دل بسته‌اند .\r\nدر پرتو اين واقعيت مىتوان سردى قبايل عراقى در رويارويشان با قبايل شام را تفسير كرد . كه برخى از آنها جزئى از يكديگر و يا در گذشته همپيمان بوده‌اند . اين احساس در ميان ياران على ( ع ) خيلى زود جلوه‌گر شد . آن حضرت از ايراد خطبه‌اى « 5 » كه در آنها مردم را به آمادگى براى جنگ فرا مىخواند فارغ نشده بود كه يكى از افراد قبيلهء فزاره در برابرش به پا خاست و بنا به روايت دينورى گفت : « آيا مىخواهى ما را به\r\n\r\n\r\n","description":"","footnote":"\r\n( 1 ) همان ، ص 159 .\r\n( 2 ) يعقوبى ، تاريخ ، ج 2 ، ص 188 .\r\n( 3 ) همان .\r\n( 4 ) دينورى ، همان ، ص 158 .\r\n( 5 ) « اى مردم به سوى دشمنان سنتها و قرآن حركت كنيد ، به سوى قاتلان مهاجران و انصار پيش رويد . . . به سوى مؤلفة قلوبهم روان شويد تا خطرشان از اسلام پايان يابد » . همان ، ص 164 .\r\n","page_name":" 95 ","page_number":101},
  {"content":"\r\n\r\nسوى برادرانمان از اهالى شام برگيرى تا با آنان بجنگيم ، همان گونه كه ما را به سوى برادرانمان از اهالى بصره بردى و با آنان جنگيديم هرگز . . . چنين نخواهيم كرد » « 1 » .\r\nگرچه مالك اشتر در فضايى كه احساس تمايل شديد به جنگ ، لا اقل از سوى افراد مخلص نسبت به على ( ع ) ، بر آن غالب بود سريعا آتش اين « تمرد » را خاموش گرداند ؛ ولى چنين حركتى بيانگر تركيب جبههء عراق و ضعف آن در پيروى از رهبر بود . ولى ناگزير مىبايست گزينهء جنگ در پايان غالب شود زيرا گزينهء ديگر ، يعنى پيروى معاويه از تصميم خليفه - مبنى بر عزلش - بود كه حتى به ذهن والى شام نيز خطور نمىكرد . او براى جنگ مهيا شده و هر چه در توان داشت براى آن فراهم كرده بود . با اين حال على ( ع ) به رغم موضع اصولى كه در اين باره داشت ، راهى جز اميد بستن به زمان و تغيير شرايط نداشت تا شايد به صلح بينجامد و از خونريزى جلوگيرى شود و اگر او غير از اين مىكرد ، يعنى اگر - بر فرض - نرمش و ملايمت در پيش مىگرفت ، بازهم دستيابى به اسقاط دولت معاويه برايش ميسر نبود ، زيرا ( معاويه ) گامهاى بلندى به پيش برداشته بود كه دولت پرمشكل على ( ع ) بدان نمىرسيد . و آنچه دينورى نقل مىكند از توجه خليفه به خروج از دايرهء جنگ به دور نيست . او مىگويد :\r\n« به على ( ع ) خبر رسيد كه حجر بن عدىّ و عمرو بن حمق خزاعى علنا معاويه و اهل شام را لعن مىكنند . برايشان پيغام فرستاد كه از آنچه به من رسيده است دست برداريد . پس نزد وى آمده و گفتند : اى امير مؤمنان آيا ما بر حق نيستيم و آنها بر باطل . . . فرمود : آرى . . . گفتند : پس چرا ما را از لعنشان بازمىداردى . . . فرمود : خوش ندارم كه شما انسانهاى دشنام ده و لعنت كن باشيد ، بلكه بگوييد : بار الها خون ما و آنها را حفظ كن و ميان ما و ايشان را به اصلاح درآور ، و آنان را از گمراهيشان هدايت فرما ، تا هر كس حق را گم كرده است ، آن را بشناسد و هر سركشى از لجاجت دست بردارد . »\r\nدر اين هنگام و پس از آنكه طليعهء سپاه به فرماندهى زياد بن نضر حارثى ، به نخيله رفته بود ، خليفه كوفه را به مقصد اردوگاه نخيله ترك كرد . و سپس در ادامهء مسير خود از\r\n\r\n\r\n","description":"","footnote":"\r\n( 1 ) همان .\r\n","page_name":" 96 ","page_number":102},
  {"content":"\r\n\r\nمدائن گذشت تا به رقّه رسيد و در آنجا از فرات عبور كرد و به مكانى كه به صفين معروف است رسيد . « 1 » در اينجا بود كه اولين درگيرى ميان مالك اشتر از سوى على ( ع ) و ابى اعور سلمى فرمانده طليعه سپاه شام روى داد . طولى نكشيد كه ابى اعور شكست خورد و به گفتهء دينورى : در دل شب پنهانى عقب نشست تا آنكه معاويه رسيد « 2 » . اين نشانهء آغاز جنگ طولانى و بىنظير در تاريخ اسلام بود كه از بارزترين ايستگاههاى آن ، جنگ بر سر آب بود « 3 » . آنگاه ترك مخاصمه شد و اهل شام از على ( ع ) خواستند كه قاتلان عثمان را تسليم كند تا باب اعتراف به مشروعيت خلافتش باشد « 4 » . در نتيجه مجددا در شبى كه به « ليلة الهرير » معروف گرديد ، آتش جنگ شعله‌ور شد . و در پى بىآن سپاه على ( ع ) پيروز شد و صفوف سپاه شام را در هم ريخت .\r\nاين پيروزى براى خليفه بسيار گران تمام شد به ويژه كه دو تن از فرماندهان شجاع خود يعنى عمار بن ياسر و هاشم بن عتبة بن ابى وقّاص را از دست داد ؛ ولى اين پيروزى قاطع نبود و طولى نكشيد كه دعوت به صلح از طريق « داورى » - حكميت - قرآن ، آن را ناكام گذاشت . اين اقدام بر اساس نيرنگى كه ساختهء عمرو بن عاص بود انجام گرفت . طبرى با استناد به ابى مخنف نقل مىكند :\r\n« او وقتى ديد . . . كه كار اهالى عراق بالا گرفته است ، از آن ترسيد كه به هلاكت رسد و به معاويه گفت : آيا كارى را به تو پيشنهاد كنم كه وحدت ما را بيشتر و تفرقه آنان را افزونتر سازد ؟ گفت : آرى . عمرو گفت : قرآنها را بلند كنيم و سپس بگوييم : هر چه در آن است ميان ما و شما حكم باشد . اگر برخى از آنان از پذيرش اين درخواست سرباز زنند ، تعداد ديگرى را در ميان ايشان خواهى يافت كه مىگويند : آرى ؛ بايد بپذيريم ، بدين ترتيب ميانشان تفرقه مىافتد . و اگر هم پذيرفتند كه ما نيز آن را مىپذيريم و خود را از هلاكت نجات مىدهيم و جنگ را به فرصتى ديگر موكول مىكنيم . » « 5 »\r\n\r\n\r\n","description":"","footnote":"\r\n( 1 ) طبرى ، ج 4 ، ص 565 .\r\n( 2 ) دينورى ، همان ، ص 167 .\r\n( 3 ) طبرى ، همان ، ص 569 به بعد .\r\n( 4 ) دينورى ، همان ، ص 170 ؛ طبرى ، همان ، ج 5 ، ص 5 .\r\n( 5 ) طبرى ، همان ، ج 5 ، ص 48 .\r\n","page_name":" 97 ","page_number":103},
  {"content":"\r\n\r\nشايد اين طرح كه زاييدهء ذهن فردى است كه در نيرنگ با معاويه رقابت مىكرد ، يعنى عمرو عاص ، مبتنى بر شناخت دقيق او از اوضاع جبههء عراق باشد كه دچار از هم گسيختگى و تفرقه شده بود .\r\nو اگر برخى از رهبران با اخلاص و از خود گذشته در راه اصول وجود نداشتند ، پيروزى براى اين جبهه ميسر نمىشد . اين پيروزى نتايج محدودى داشت زيرا به شكست عملى شام نينجاميد . و در نهايت همين لشكر بود كه تحت فشار رهبران جبههء ديگر ( شام ) على ( ع ) را مجبور به پذيرش « داورى » ساخت . شايد خليفه با همان احساس كه مجبور به ورود به دايرهء جنگ شد ، كه ناشى از اميد داشتن به عنصر زمان بود ، به اين تجربه نيز تن در داد ، و اين درست همان چيزى بود كه طراح اين درخواست ، يعنى ابن عاص در نظر داشت . هشام جعيط از اين فراتر رفته و مىگويد :\r\n« اشتباه بزرگى است كه اين كار را يك نيرنگ شيطانى براى گريز از شكست بپنداريم . . . معاويه مغلوب نشده بود و حتى در مسير شكست نيز قرار نداشت بلكه فقط زبانى را به كار مىبرد كه به عنوان زبان رمز قابل فهم باشد . درست به صورتى كه به تنها مرجع مشترك طرفين يعنى قرآن پناه برد . » « 1 »\r\nاين تصور با اهميتى كه دارد ، مبتنى بر داده‌هايى خارج از نص و متون تاريخى است .\r\nزيرا كه درخواست « داورى » در هر حالتى نمىتواند از سوى يك طرف پيروز و يا لا اقل شكست ناخورده در جنگ مطرح شود . بلكه اين يك راه نجات براى بن‌بستى بود كه معاويه خود را در آن مىيافت . معاويه كه نياز مبرمى به بهبود چهرهء اسلامى خود داشت ، از خلال حكم قرار دادن « مرجع مشترك مسلمانان » خود را به جايگاهى همسان با على ( ع ) ارتقاء مىداد . اما در سوى ديگر ، پس از مطرح شدن اين درخواست ، خليفه در تنگناى شديدى قرار گرفت . به ويژه پس از آنكه دريافت اين درخواست در ميان گروهى از سپاهيانش چه به صورت ضمنى و يا به صورت علنى پذيرفته شده است . و به رغم توصيف دقيق اين دعوت : « نيرنگ است و آنها پيرو قرآن نيستند » « 2 » - بنا به گفتهء يعقوبى - اگر چه شديدا از آن حذر داشت ، ولى به هيچ\r\n\r\n\r\n","description":"","footnote":"\r\n( 1 ) جعيط ، همان ، ص 202 .\r\n( 2 ) يعقوبى : تاريخ ، ج 2 ، ص 188 .\r\n","page_name":" 98 ","page_number":104},
  {"content":"\r\n\r\nوجه راهى جز پذيرش آن نيافت . اما مسأله در حد يك اصل و پايه باقى نماند ، بلكه معامله‌ها و سازشهايى را در پى داشت . و حالت تأسف‌بار سپاه معاويه به يك سرگرمى برنامه‌ريزى شده تبديل شد . « پهلوان » « 1 » - عمرو عاص - كهنسال كه نتوانست نقش خود در صحنهء جنگ را با زبردستى معمول خود به انجام برساند ، در ميدان سياست به عنوان نمايندهء معاويه در برابر طرف مذاكرهء خود يعنى نمايندهء على ( ع ) درخشيد .\r\nانتخاب ابو موسى اشعرى به عنوان نمايندهء على ( ع ) موضوع مفصّلى است كه بدان اشاره شد ؛ و اين انتخاب مطابق با منطق قبيله‌اى كه بر صحنهء آن روز حاكم بود انجام گرفت .\r\nحالت تفرقه و انقسامى كه بر سپاه عراق ( خليفه ) حاكم شده بود ، شديدترين عامل فشار بر على ( ع ) در پذيرش اصل تحكيم و داورى به شمار مىرفت . خواه منبع اين فشار به توصيف ابو مخنف - « قاريان قرآنى باشند كه بعدا به خوارج تبديل شدند » « 2 » ، يا رهبر كنده ، اشعث بن قيس باشد كه به گفته يعقوبى ، على ( ع ) را تهديد كرد كه به همراه قبايل يمنى از جبههء او منشعب خواهد شد » « 3 » .\r\nاين بدان معناست كه خليفه همچنان همان وضعيتى را داشت كه از ابتداى پذيرش بيعت با آن روبه‌رو بود . بىآنكه زهد و تقوا مانع از تلاش سخت و خطرپذيرى او براى بازگردانيدن وحدت از دست رفتهء دولت به آن باشد . داورى ، و يا پذيرش آن در اين سوى درگيرى ، حالتى گذرا نبود ، بلكه يك امر ثابت در روند درگيرى بود ، كه طرف مقابل حتى از به كارگيرى دين و ايجاد اصطلاح جديد در جهت منافع شخصى و نيرومند كردن خود در مقابل خليفه از آن پرهيز نمىكرد . اما در آن سو براى معاويه نتيجهء داورى از دعوتى كه در هنگام رويارويى با على ( ع ) مطرح كرد و به پيراهن عثمان معروف شد جدا نيست . اين شعار ، گروهى از مسلمانان طرفدار خليفهء سابق را به خود جلب كرد و همچنين قبايل شامى در اجابت غريزه‌هاى خود به آن تن در دادند و در سايه يك خواستهء اساسى يعنى خونخواهى عثمان با يكديگر متحد شدند . از اين نظر دعوت به داورى براى على ( ع ) چيز غير منتظره‌اى را به همراه نداشت و او به خوبى\r\n\r\n\r\n","description":"","footnote":"\r\n( 1 ) در ميان ما جز دو تن از قبيلهء مضر داورى نكنند . همان ، ص 189 .\r\n( 2 ) طبرى ، همان ج 5 ، ص 49 .\r\n( 3 ) يعقوبى ، تاريخ ، ج 2 ، ص 189 .\r\n","page_name":" 99 ","page_number":105},
  {"content":"\r\n\r\nامورى را كه در پس آن قرار داشتند و انگيزهء كسانى كه در سپاه شام آن را ترويج مىكردند درك مىكرد . لذا در ابتدا ، پيروانش را متوجه خطر اين مسأله نمود و آنان را به ادامهء جنگ تشويق كرد :\r\n« اى بندگان خدا در مسير حق و درست خودتان در جنگ با دشمنانتان پيش رويد .\r\nمعاويه و عمرو بن عاص و ابن ابى معيط و حبيب ابن مسلمه و ابن ابى سرح و ضحاك بن قيس پيروان دين و قرآن نيستند . من آنها را بيش از شما مىشناسم . در كودكى همراهشان بودم و در بزرگى نيز با آنان بوده‌ام . آنها بدترين كودكان و شرورترين مردان بودند . اى واى بر شما ، آنها قرآن را بلند نكرده‌اند و در آينده آن را بلند نخواهند كرد ؛ و به آنچه در آن است عمل نخواهند نمود . آنها قرآن را از روى نيرنگ و نفاق و توطئه برافراشته‌اند . » « 1 »\r\nولى على ( ع ) از تركيب متنافر سپاه خود آگاهى داشت و مىدانست كه افرادى در آن به صلح گرايش دارند و براى رسيدن به دستاوردهاى مادى شتاب دارند . اينان به سرعت به خليفه پاسخ داده و گفتند : « وقتى به كتاب خداى عزّ و جلّ خوانده مىشويم ، نمىتوانيم آن را نپذيريم . » « 2 »\r\nو توجيه آن حضرت در مورد پناه بردن به جنگ براى - دفاع از - خود اين اصل ، آنها را قانع نكرد . على ( ع ) در اين باره فرمود :\r\n« بدرستى وقتى با آنان جنگيدم براى آن بود كه به حكم اين كتاب گردن نهند . آنها در آنچه خداى عزّ و جلّ فرمانشان داده بود ، عصيان پيشه كردند و پيمانش را از ياد برده و كتابش را كنارى نهادند . » « 3 »\r\nپس از آنكه معاويه توانست در ميان اين افراد نفوذ كند ، آنها به نوك پيكان فساد در درون سپاه خليفه تبديل شدند . معاويه با دادن وعده‌هايى كه اين رهبران سپاه على ( ع ) را سست كرد ، آنها را به ايفاى اين نقش كشاند . در رأس اين افراد اشعث بن قيس قرار داشت كه خود را نه فقط يك فرمانده در سپاه خليفه بلكه يكى از پادشاهان قبيلهء كنده\r\n\r\n\r\n","description":"","footnote":"\r\n( 1 ) طبرى ، همان ، ص 49 - 48 .\r\n( 2 ) همان ، ص 49 .\r\n( 3 ) همان .\r\n","page_name":" 100 ","page_number":106},
  {"content":"\r\n\r\nمىديد كه پيش از اسلام شهرتى فراوان داشت . او همچنين به گونه‌اى رفتار مىكرد كه رهبر يمنيها است و مىكوشيد تا آنها را به موضع خويش بكشاند و معامله‌هاى پنهانى در مورد سهم دهى با آنان منعقد كند . اين مطلب از نظر على ( ع ) و نخبگانى كه پيرامونش قرار داشتند پنهان نبود . زيرا حتى پيش از به سر نيزه كردن قرآن از سوى جبههء معاويه ، او جناح مخالف جنگ را رهبرى مىكرد . و شايد هم از اين طرح فريبكارانه - عمرو عاص - مطلع بود . در صورت نبودن اشعث ، معاويه با درك مخالفت خليفه با اين طرح ، به اين آسانى نمىتوانست توطئهء خود را رواج دهد .\r\nشايد براى مورخ جستجوى ريشه‌هاى اين جناح كه از پيش به دست ابو موسى اشعرى در كوفه پىريزى شده بود ، دشوار نباشد . در آن هنگام بود كه در موضع اين شهر شكاف به وجود آمد . شهرى كه على ( ع ) پس از خروج از حجاز براى مقابله با شورشيان در بصره ، راهى جز رفتن به آن را نداشت . مسعودى روايت مىكند كه على ( ع ) « از ربذه به ابو موسى اشعرى نوشت تا مردم را بسيج كند . ولى ابو موسى آنها را از بسيج بازداشت و گفت : اين يك فتنه است . اين خبر به على ( ع ) رسيد و در نتيجه قرظة بن كعب انصارى را به عنوان والى كوفه برگزيد و به ابو موسى نوشت : كار ما را رها كن كه مذمت شده و شكست خورده‌اى ، و اين اولين روزى نيست كه از تو به ما آسيب مىرسد . » « 1 » زيرا ابو موسى اشعرى كه مىكوشيد تا كوفه را در انتظار روشن شدن وضعيت ، بىطرف كند ؛ بيرون از دايرهء درگيرى قرار نداشت . همچنين از فضاى والى شام و يا لا اقل از همدلى با قضيهء خليفهء پيشين كه در اواخر خلافت خود او را به ولايت كوفه گمارد دور نبود . اشعرى تنها فرد يمنى صاحب منصب در حكومت عثمان بود كه به دليل مقاومت اشتر نخعى ، در بىطرف كردن كوفه ناكام ماند . اشتر در جذب قبيله‌هاى يمنى كوفه شايستگى بيشترى از خود نشان داد . با اين حال اشعرى در درگيرى على ( ع ) و معاويه بىطرفى پيشه كرد « 2 » .\r\n\r\n\r\n","description":"","footnote":"\r\n( 1 ) مسعودى ، مروج الذهب : ج 2 ، ص 359 .\r\n( 2 ) ابو مخنف روايت مىكند : اشعث و گروهى كه خوارج شدند گفتند : ما با انتخاب ابو موسى اشعرى موافقيم .\r\nعلى ( ع ) فرمود شما در ابتداى كار فرمانم نبرديد ، پس اكنون عصيان نكنيد . من با گماردن ابو موسى موافق نيستم .\r\n","page_name":" 101 ","page_number":107},
  {"content":"\r\n\r\nو در زمانى كه نقش اين فرد منتسب به قبيلهء مذحج كاهش يافت ، اشعث كه رهبر كنده و يا اكثر آنها بود ، نقش فزاينده‌اى در جبههء خليفه مىيافت و جناح مخالف جنگ را تقويت مىكرد . اين كار وى نمىتواند معنايى جز همدلى ضمنى با معاويه داشته باشد . طولى نكشيد كه سير تحولات ، هماهنگى ميان آن دو را نمايان ساخت و روشن كرد كه اشعث از اشعرى و ستمگريهاى وى به دور نبوده است . و آنچه اشعرى پنهان مىساخت اشعث نمايان مىكرد . تصادفى نيست كه اشعث پس از ملاقات با والى شام ، پيشنهاد مىكند كه همپيمانش يعنى اشعرى به عنوان نمايندهء على ( ع ) در داورى تعيين شود « 1 » .\r\nروايت ابى مخنف و آنچه در مورد ترديد على ( ع ) نسبت به ابو موسى اشعرى در آن آمده است و اعتراض اشعث به تعيين ابن عباس و يا مالك اشتر ، به ويژه مالك كه او را تندر و طرفدار جنگ مىديدند « 2 » ؛ حقايق مهمى را روشن مىسازد كه به ويژه به هماهنگى موجود بين اشعرى و اشعث مرتبط است و نشان‌دهندهء ستمگرى اشعرى در جلوگيرى از پيوستن مردم به على ( ع ) است كه نسبت به « فتنه » پيش از وقوع آن هشدار مىداد . اعضاى اين جناح فقط به پراكنده كردن مردم بسنده نمىكردند ، بلكه در موضعگيرى خود آن را توجيه مىكردند بىآنكه گفتمانشان - به گونهء معاويه - از عبارتهاى قرآنى تهى باشد ، و آن را در خدمت هدف مشترك خويش به كار مىبستند .\r\nبىترديد اين كار آنها به تضعيف موقعيت على ( ع ) ، كه در ابتدا براى كسب وقت از سازش طفره مىرفت ، منجر شد . . . يعنى دعوت به داورى و خونخواهى عثمان ، مرجعيت خليفه را متزلزل كرد و بر تصميم‌گيرى او فائق آمد ، كه بالاجبار متأثر از اين فضا بود ، نه اينكه بر اساس باورهايش اتخاذ شده باشد .\r\nآيا اشعث بن قيس كسى است كه فضاى جبههء عراق را به فساد كشيد و باب\r\n\r\n\r\n","description":"","footnote":"\r\nاشعث ، زيد بن حصين طائى و مسعر بن فدكى گفتند : ما جز با او موافقت نمىكنيم . آنچه نسبت به آن هشدار مىداد واقع شد . على ( ع ) فرمود : به او اعتماد ندارم ، از من دورى گزيد و مردم را از من جدا كرد و سپس فرار پيشه نمود تا چند ماه بعد كه به وى امان دادم » . طبرى ، همان ، ص 54 .\r\n( 1 ) همان .\r\n( 2 ) همان .\r\n","page_name":" 102 ","page_number":108},
  {"content":"\r\n\r\nنفوذپذيرى آن را در دامنهء وسيعى گشود ، تا آنجا كه جناح طرفدار صلح بر جناح طرفدار جنگ برترى يافت ؟ در نظر گرفتن خطر اين مرد مبالغه نيست ؛ كسى كه هنوز چندى از اسلام او نگذشته بود كه ارتداد پيشه كرد « 1 » . و پس از بازگشت مجدد به آن هنوز به ميراث پادشاهى كنده پايبند بود ؛ و چيزى جز نفوذ و دستيابى قدرت را مستحق تلاش نمىديد . از آن هنگام هيچ‌گاه از دايرهء شك در مورد درستى ، صداقت و وفاداريش خارج نمىگرديد . اين مطلبى است كه سريعا خليفهء اول ( ابو بكر ) به آن رسيد و در اواخر عمرش به عبد الرحمن بن عوف بيان داشت :\r\n« اى كاش اشعث بن قيس را مىگذاشتم تا گردنش زده شود ؛ زيرا به نظر مىرسد كه هيچ چيز شرى را نمىبيند مگر آنكه به كمكش شتابد . » « 2 »\r\nاين حالت بود كه خيلى زود او را تحت تأثير افكار يك يمنى ديگر همچون خود به نام ابو موسى اشعرى قرار داد . و سپس نيز او را به سوى معاويه كشانيد ؛ راهى كه براى رسيدن به آرزوهايش كوتاهتر مىنمود . اين همان راهى است كه پس از وى فرزندانش در پيش‌گيرى آن درنگ نكردند . فرزندش ( محمد ) صاحب شرطه عبيد اللّه بن زياد است كه مسلّم بن عقيل را در تحركات پنهانيش در كوفه تعقيب كرد « 3 » . همچنين نوه‌اش ( عبد الرحمن ) مسئوليت كشف مكان اقامت او را عهده‌دار شد ، با اين تفاوت كه مسلّم در خانهء يك زن كندى « 4 » پنهان شده بود . قبيله خود او در آن هنگام به دو جريان تقسيم شده بود : يكى طرفدار حكومت اموى كه بنى اشعث نماد آن بودند و جريان ديگر بر اساس تشيع به معناى سياسى آن بنا شد و به طور كلى تحت رهبرى حجر بن عدى اولين شهيد اين جريان در آن دوره قرار گرفت .\r\nاگر به روايت نصر بن مزاحم بازگرديم ، در آن چيز مغاير آنچه در مورد نقش خطير اشعث در كمك به معاويه گفته شد ، نمىيابيم . معاويه نيز به نوبهء خود از طريق برادرش عتبة بن ابى سفيان باب گفتگوى زيركانه‌اى را با اشعث به عنوان « بزرگ اهل عراق و\r\n\r\n\r\n","description":"","footnote":"\r\n( 1 ) طبرى ، ج 3 ، صص 335 به بعد .\r\n( 2 ) يعقوبى ، تاريخ ، ج 2 ، ص 137 .\r\n( 3 ) ابن اثير ، همان ، ج 4 ، ص 27 .\r\n( 4 ) دينورى ، همان ، ص 240 ؛ ابراهيم بيضون ، اتجاهات المعارضه فى الكوفه : ص 48 - 42 .\r\n","page_name":" 103 ","page_number":109},
  {"content":"\r\n\r\nسرور اهالى يمن » « 1 » گشوده بود ؛ و او را از ديگر دوستانش از جمله ديگر يمنى بارز در سپاه على ( ع ) - يعنى اشتر كه معاويه به قتل عثمان متهمش مىكرد « 2 » . - متمايز مىشمرد .\r\nبدين ترتيب والى شام اشعث را از موضوعى كه مسئوليتش را بر دوش لشكر او مىگذاشت برى مىكرد و موقعيتش را مىستود و غريزه‌هاى قبيله‌اى او را مورد توجه قرار مىداد . علاوه بر در نظر گرفتن قدرت طلبى او به وى مىگفت : « تو بزرگوارانه از اهل عراق حمايت كردى و از روى حميت و تعصب با اهل شام جنگيدى ، سوگند به خدا كه از تو به ما آن رسيد و به آنچه از ما خواستى رسيدى . ما تو را نمىخوانيم كه على را بگذارى و به يارى معاويه بشتابى ، بلكه از تو مىخواهيم كه در جايى بمانى كه مصلحت تو و ما در آن نهفته است » « 3 » .\r\nدر توصيف موقعيت اشعث در سپاه على ( ع ) ، طبرى مضمونى متفاوت از آنچه نصر نقل كرده است ، ارائه نمىكند . نقش اشعث علاوه بر تلاش براى جا انداختن انديشهء داورى به گونه‌اى كه اشاره شد ، در اين تجلى مىكند كه توانست خليفه و اطرافيان تندرو او را مجبور كند كه از لقب امير المؤمنين « 4 » در گرد هم آيى مقدماتى مذاكرات دو حكم - داوران - استفاده نكنند . چيزى كه براى گروه معاويه به معناى فرود آمدن على ( ع ) از موقعيتش به عنوان خليفه بود . و اين چنين از خلال حلقه‌هايى كه به صورت به هم پيوسته و مكمل يكديگر به وقوع مىپيوست ، و از قبول داورى آغاز شد و به تحميل ابو موسى اشعرى به عنوان نماينده بر حضرت على ( ع ) انجاميد و تا صرفنظر كردن اشعرى از خلافت امير مؤمنان ادامه يافت ؛ على ( ع ) پىدرپى برگه‌هاى خود را از دست مىداد و در اين نبرد به پس مىرفت ، تا آنجا كه او و معاويه به عنوان يك شورشى در برابر خليفه مىجنگيد . او نه فقط در برابر حكومت قانونى قرار گرفته بود بلكه خارج از مجموعهء نخبگان صحابى قرار داشت كه در آن هنگام رقابت بر سر\r\n\r\n\r\n","description":"","footnote":"\r\n( 1 ) نصر بن مزاحم ، وقعة صفين ، ص 408 .\r\n( 2 ) همان .\r\n( 3 ) همان ، صص 409 - 408 .\r\n( 4 ) طبرى ، همان ، ج 5 ، ص 52 .\r\n","page_name":" 104 ","page_number":110},
  {"content":"\r\n\r\nاين منصب صرفا در ميان آنها جريان داشت . على ( ع ) به آسانى اين عقب‌نشينها را نمىپذيرفت ، بلكه او دريافته بود كه زمام امور از دستش خارج شده است و خواست اكثريت - سپاهيانش - با داورى همراه بود كه مىتوان آن را آغاز شكست او دانست .\r\nاو در حقيقت با ( چيزى ) مىجنگيد كه واقعيت آن را به او تحميل كرده بود و قبايل غير متحد و متفرق كوفه و كسانى را كه بر عثمان شوريده بودند ، در برمىگرفت . اين سپاه پس از اين مرحله ، راه خود به سوى منافع شخصى را در پيش گرفت و براى مدتى طولانى از پيوستن به مسائل عمومى و دفاع از آن اجتناب كرد . لذا برخى از فرماندهان دگرگون شدند و تمرد و نافرمانى پيشه كردند ، از جملهء اين متمردين كسانى هستند كه طبرى آنان را « قاريان قرآن » توصيف مىكند ؛ همان كسانى كه بر پذيرش داورى اصرار ورزيدند ولى سريعا عليه آن بپاخاسته و به يك حركت انشعابى به نام « خوارج » پيوستند .\r\nدر حالى كه يكى از نمادهاى جبههء شام - عمرو بن عاص - به عنوان « سفير » معاويه برگزيده شد ، نمايندهء جبههء عراق فردى با اخلاص نسبت به على ( ع ) نبود . پس از دعوت به داورى ، اين جبهه متزلزل شد و اشعث كه خود را - به گفتهء جعيط - « زبان حال و دل همهء سپاه عراق » « 1 » مىدانست به فردى تبديل شد كه بيشترين تأثير را در اين امر بر جاى گذاشت ؛ و او از همان ابتدا سعى مىكرد كه فرد « مناسب » را براى اين مأموريت انتخاب كند « 2 » . اشعث هيچ يك از افرادى را كه على ( ع ) پيشنهاد كرد نپذيرفت « 3 » . اين وضعيت موجب ايجاد يك نارسايى آشكار شد كه به نفع خليفه نبود .\r\nزيرا نمايندهء معاويه ( عمرو بن عاص ) عملا در تنظيم سياست جبههء شام مشاركت داشت ، در حالى كه فرد مقابل او ( اشعرى ) از جنگ كناره‌گيرى كرده « 4 » و از قضيه‌اى كه مىخواست در مورد آن مذاكره كند كاملا بىاطلاع بود ، حالتى كه عملا او را - بنا به روايتهاى تاريخى - در ميانه راه « 5 » به سوى معاويه قرار مىداد ؛ بىآنكه همتايش هيچ گامى به سوى على ( ع ) بردارد .\r\n\r\n\r\n","description":"","footnote":"\r\n( 1 ) جعيط ، همان ، ص 208 .\r\n( 2 ) ابراهيم بيصون ، الحجاز و الدولة و السياسة ، ص 208 .\r\n( 3 ) نصر بن مزاحم ، همان ، ص 333 ؛ طبرى ، همان ، ج 6 ؛ صص 29 - 28 ؛ ابن اعثم ، همان ، ج 4 ، ص 6 .\r\n( 4 ) طبرى ، همان ، ج 5 ، ص 52 .\r\n( 5 ) دينورى ، همان ، ص 192 .\r\n","page_name":" 105 ","page_number":111},
  {"content":"\r\n\r\nخيلى به بررسى مكان گردهمايى « حكمين » و كسانى كه به همراهشان گواه بر اين كنگره بودند نمىپردازيم . زيرا اين موضوع در روايتهاى تاريخى بسيار مبهم است . اين روايتها بيشتر بر « اذرح » و « دومة الجندل » تأكيد دارند . در تاريخ طبرى آمده است كه توافق شد تا گفتگو در مكانى كه فاصله‌اش از اهل كوفه و اهل شام برابر است برگزار شود « 1 » . بر اين اساس احتمال برگزارى آن در أذرح بيشتر مىشود . زيرا فاصله‌اش با طرفين تقريبا يكسان است . ياقوت حموى نيز بر اين باور بوده و براى تأييد آن دلايل مهمى بيان داشته است « 2 » . اين گفتگو براى قضيهء كشته شدن عثمان اهميت زيادى قائل گرديد ؛ به صورتى كه قبل از قضاياى ديگر مطرح شد . و بدين ترتيب گفتگو از هدف اصلّى خود منحرف گرديد . اشعرى بدون هيچ درنگى در اين روند قرار گرفت . زيرا خود نيز به طور ضمنى به مجموعهء خليفهء پيشين تعلق داشت . و در نتيجه او در موضع دشمنى با على ( ع ) قرار گرفت ، نه سخنگوى او . هدف از اين كار ايجاد ترديد در مشروعيت خليفه بود و بدين ترتيب معاويه فرصت يافت كه با استفاده از اين شكاف ايجاد شده به سطح رقابت عملى با على ( ع ) برسد . طراح اين نقشهء زيركانه ابن عاص بود . ابن عاص به برانگيختن قضيهء قتل عثمان و كشته شدن مظلومانهء او پرداخت ، بىآنكه نشانه‌اى در ابو موسى جلوه كند كه حاكى از غير منتظره بودن آن باشد . از جمله تلاش براى موجه جلوه دادن معاويه - همان گونه كه در روايتهاى تاريخى آمده است - با اين تعابير : « كسى كه سياستى نيكو دارد و داراى حسن تدبير است . . . و برادر ام حبيبه همسر پيامبر ( ص ) بوده . . . و يكى از صحابه اوست » « 3 » . و اگر معاويه - اين سخنان را عمرو عاص خطاب به اشعرى بر زبان جارى مىسازد - « داراى سابقه در اسلام نيست ولى تو در اين رابطه حجتى دارى ، بگو : او را ولى دم عثمان مظلوم و خونخواه او يافتم » « 4 » . روايت ابى مخنف در تاريخ طبرى .\r\nاگر چه اشعرى ، در برابر ابن عاص پذيرفت كه « معاويه و آل معاويه اولياى - دم - عثمان هستند » « 5 » ، ولى جارى ساختن اين امر بر قضيهء خلافت ، شايد اصلا به ذهنش نيز\r\n\r\n\r\n","description":"","footnote":"\r\n( 1 ) طبرى ، همان ، ج 5 ، ص 54 .\r\n( 2 ) معجم البلدان ، ج 1 ، ص 130 .\r\n( 3 ) طبرى ، همان ، ص 68 .\r\n( 4 ) همان .\r\n( 5 ) همان .\r\n","page_name":" 106 ","page_number":112},
  {"content":"\r\n\r\nخطور نكرده بود . زيرا ترجيح مىداد كه همچنان پايبند به شورا باقى بماند ، و انديشهء موروثى بودن خلافت را كه طرف مذاكره‌اش تلاش مىكرد آن را تحميل كند ، قبول نداشت . زيرا مخالفتش با على ( ع ) او را به آنجا نكشانده بود كه معاويه را بر آن حضرت ترجيح دهد ، و يا به جاى او به خلافت برگزيند : ( اما اين گفتهء تو كه معاويه ولى دم عثمان است ، اين را به او بده ولى من در حالتى نيستم كه آن را به معاويه بدهم و مهاجرين اوليه را رها كنم ) « 1 » . در سايهء اين موضع ، مىتوان دعوت اشعرى به احياى نام عمر بن خطاب را تفسير كرد ؛ وقتى كه اعلام آمادگى نمود تا در صورت واگذارى خلافت به « دامادش » ! عبد اللّه بن عمر از اين مأموريت خارج شود « 2 » . ولى عمرو عاص نيز آمادگى چنين كارى را داشت ولى نه براى عبد اللّه بن عمر ، بلكه براى عبد اللّه پسر خودش : « اگر به بيعت عبد اللّه بن عمر علاقه‌مندى پس چه چيزى تو را از بيعت با فرزندم بازمىدارد و تو از فضل و درستى او آگاهى » « 3 » .\r\nو اين چنين « حكمين » براى دومين بار از هدف اصلّى تشكيل جلسه منحرف شدند .\r\nهدف از اين « كنگره » اساسا پايان دادن به حالت جنگ و رسيدن به توافقى است كه به تفرقه و اختلاف مسلمانان پايان دهد . ولى اين انحراف در واقع عمدى صورت گرفت ؛ لا اقل از سوى عمرو بن عاص عمدى بود . او ثابت كرد كه در مذاكره زبردست‌تر است ؛ به گفتهء طبرى : به ويژه وقتى كه اشعرى را براى اعلام توافقشان بر خود مقدم داشت .\r\nتوافق آنها به گفتهء طبرى : « خلع على ( ع ) و معاويه از خلافت و واگذارى موضوع به شوراى مسلمانان بود تا مسلمانان هر كه را دوست دارند به خلافت برگزينند » « 4 » .\r\nاين مطلب در چارچوب بيانيه‌اى بود كه اشعرى آن را براى همه بيان داشت :\r\n« اى مردم ، ما امر - حكومت - مسلمانان را بررسى مىكرديم ، و براى اصلاح آن و پايان دادن به پراكندگيش من و عمرو توافق كرديم كه : على و معاويه را كنار بگذاريم و امت اين كار را بر دوش گيرد و هر كه را كه خواستند به خلافت خويش بردارند . » « 5 »\r\n\r\n\r\n","description":"","footnote":"\r\n( 1 ) همان .\r\n( 2 ) همان .\r\n( 3 ) همان .\r\n( 4 ) همان ، ص 70 .\r\n( 5 ) همان ، ص 71 .\r\n","page_name":" 107 ","page_number":113},
  {"content":"\r\n\r\nبه گفته اشعرى اين بيانيه بر اساس نظر مشترك وى و عمرو عاص صادر شد . و اين مسأله اتفاق نمىافتاد مگر آنكه از پيش در مورد چنين مسئلهء پيچيده‌اى هماهنگى و تفاهم لازم انجام گرفته باشد . گفتن اين سخن كه نمايندهء « زيرك » معاويه ، نمايندهء « ساده » على ( ع ) را فريب داد - كه او نيز به نوبهء خود سريعا ابن عاص را متهم كرد كه از تأكيد حرف حرف توافق خوددارى كرده است ( نيرنگ ساختى و فسق پيشه كردى ) « 1 » - تصوير واقعى روايت تاريخ را منعكس نمىكند . براى عمرو عاص هر چقدر هم كه در مانور دادن زبردست و زيرك و متبحر باشد ، آسان نبود كه بتواند به اين صورت مرد سالخورده‌اى همچون اشعرى را كه تجربه‌اى بس طولانى در سياست دارد ، فريب دهد .\r\nشايد مورخ از خلال قرائت دقيق و آرام روايت تاريخ در اين باره ملاحظه كند :\r\nاشعرى كه با تأييد اكثريت يمنيهاى سپاه على ( ع ) براى اين مأموريت برگزيده شد ؛ به طور ضمنى به وارد شدن در درگيرى دفاع از مشروعيت خليفه تمايل نداشت ، البته بدون آنكه در مقابل به شايستگى معاويه براى خلافت باور داشته باشد ، زيرا او يكى از بزرگان مسلمانان يمنى است . در اينجا بود كه با عمرو عاص دچار اختلاف شد و عمرو عاص در مورد نظريه شخصيت « سوم » در برابر همتاى خود نرمش نشان داد ولى نسبت به دوست خود - معاويه - مخلص باقى ماند و طولى نكشيد كه به وى پيوست تا به عنوان خليفه بر او سلام كند ؛ در حالى كه اشعرى از سوى على ( ع ) و بعضى از پيروانش محكوم شد و راه مكه را پيش گرفت « 2 » ، و از درگيرى كه در آن موقع تقريبا رو به پايان بود دورى گزيد .\r\nپس از شكست داورى ، طوفان جنگ آرامش يافت و على ( ع ) راهى جز بازگشت مجدد به جنگ نمىديد ، ولى دشواريها و موانع بسيارى بر سر راه او قرار داشت .\r\nتصميم صلح نتيجهء نفوذ معاويه در سپاه او و طرفدارى بخش اعظم آنان از داورى بود ؛ همانا خليفه اينك خود را در برابر يك انشعاب عملى مىديد كه در تمرد بخش بزرگ ديگرى از سپاهيانش تحت پوشش « الحكم للّه » متجلى شد « 3 » . و اين گروهى بود\r\n\r\n\r\n","description":"","footnote":"\r\n( 1 ) همان .\r\n( 2 ) همان .\r\n( 3 ) همان ، ص 74 .\r\n","page_name":" 108 ","page_number":114},
  {"content":"\r\n\r\nكه خود را « خوارج » ناميدند . روايت تاريخى اين رويداد را خلاصه كرده و مىگويد :\r\n« وقتى داورى واقع شد و على ( ع ) از صفين مراجعت كرد ؛ آنها نيز در اختلاف با او به كوفه بازگشتند . وقتى به نهر رسيدند در آنجا اقامت گزيدند . على ( ع ) به همراه مردم به كوفه وارد شد ولى آنها به حروراء رفتند . خليفه عبد اللّه بن عباس را به سوى آنان فرستاد ولى بىآنكه كارى از پيش برد بازگشت . آنگاه خود به سوى ايشان رفت و با آنان به گفتگو پرداخت ، تا آنكه ميانشان رضايت واقع شد . » « 1 »\r\nولى اين توافق با خوارج چيزى جز يك ترك مخاصمهء كوتاه نبود ؛ بعد از آن اين افراد به منظم كردن صفوفشان پرداختند و نيزه‌هاشان را به سپاهى سپردند كه زير پرچم آن به جنگ درآمدند .\r\nآيا اين يك « توطئه » جديد بود كه على ( ع ) با آن مواجه شد و نتيجهء آن خطرناك‌تر از خود تحكيم بود ؟ شايد در ارزيابى نتوان به اين نتيجه رسيد ، ولى شرايطى كه تمرد خوارج در آن روى داد و موقعيت زمانى كه براى شورش خود برگزيدند ، به يك توطئه مىماند كه براى خليفه غير منتظره بود . على ( ع ) در آن هنگام با جديت در تلاش بود تا نيروهاى خود را در « نخيله » بازسازى كند « 2 » ؛ و مجددا براى جنگ آماده شود .\r\nدرست است كه خوارج پس از داورى ، على ( ع ) و معاويه و همهء كسانى كه به همراهشان در موضوع تحكيم وارد شده بودند را محكوم كردند ، ولى حركت آنان در حقيقت ضد خليفه و عملا به نفع دشمن او بود كه كفه‌اش پس از اين تحولات سنگينتر شد و در وضعيتى قرار گرفت كه مىتوانست ضربات پىدرپى به جبههء عراق وارد سازد .\r\nسركردهء حركت خوارج ، عروة بن أدية بود كه به مقابله با اشعث كندى ، بارزترين چهرهء مبلغ « داورى » ، درآمد . و نزديك بود كه او را به قتل رساند « 3 » .\r\nپس از آنكه انديشهء « خروج » در ميان قبيلهء ابن أدية ( تميم ) رو به رشد نهاد و حروراء كه يكى از روستاهاى كوفه بود به محل تجمع اين قبيله و افراد تحت تأثير\r\n\r\n\r\n","description":"","footnote":"\r\n( 1 ) همان ، ص 73 .\r\n( 2 ) فلهوزن ، الدولة العربيه و سقوطها ، ص 71 .\r\n( 3 ) مسعودى ، مروح الذهب ، ج 2 ، ص 393 .\r\n","page_name":" 109 ","page_number":115},
  {"content":"\r\n\r\nآنها تبديل گرديد ؛ وضعيت به گونه‌اى درآمد كه بر موقعيت على ( ع ) در مذاكرهء داوران تأثير منفى داشت . به ويژه كه شعارهاى مطرح در آن زمان عبارت بودند از : كارها و خلافت بايد به شورا واگذار شود ، بيعت براى خداوند عزّ و جلّ است ، امر به معروف و نهى از منكر « 1 » . . . بنابراين ، خليفه در برابر حركتى قرار گرفت كه خطرناك‌تر از جبههء شام بود او در آن زمان زير چتر شعار خونخواهى عثمان قرار داشت ؛ و اين مسأله تا آنجا رسيد كه معاويه را به عنوان ولى دم عثمان تثبيت كرد . ولى خوارج شعارهايى را مطرح مىكردند كه متعرض خود خلافت و به طور ضمنى عدم پذيرش حاكميت قريش مىشد . حركت آنها در انتخاب عبد اللّه بن وهب راسبى - أزدى و يمنى - به عنوان خليفهء خود « 2 » ، به طور ضمنى نمايانگر عدم پذيرش سيطرهء قريش بر خلافت نيز بود .\r\nبدين ترتيب براى نخستين بار ، عرف متداول - سلطه قريش - در جامعهء اسلامى از آغاز سقيفه تا آن روز را مورد بىتوجهى قرار دادند . درست در همان زمان معاويه تلاش مىكرد دايرهء آن را وسيع كند تا شامل همهء قبيلهء حاكم - قريش - گردد و فقط در جناح مهاجرين محصور نماند .\r\nموضوع خوارج معمايى دشوار و پيچيده است . آنها اكثرا به قبيلهء « تميم » تعلق داشتند ، قبيله‌اى كه چندان از بدويت خود فاصله نگرفته بود ؛ اين حالت موجب مىشود كه موضع اعلام‌شدهء رهبرانش در مورد « داورى » قانع‌كننده نباشد . حتى طرح شعارهايى در مورد شورا ، عدالت و غيره با واقعيت بدوى قبيلهء آنان هماهنگى نداشت .\r\nشايد در اين مورد پيچيده‌ترين موضوع اين باشد كه روايت تاريخ ، طلايه‌داران خوارج را « قاريان قرآن » مىخواند . كسانى كه - به گفتهء طبرى - در ابتدا جناح حمايت از داورى را تشكيل دادند ، ولى پس از موافقت خليفه ، با آن مخالفت كردند . يكى از مستشرقين به نام فلهوزن كه در اين زمينه از جعيط تأثير پذيرفته است « 3 » اتهام بدوى بودن را نفى مىكند . كه در هر صورت راهى براى حل آن معما گشوده نمىشود . گرچه رفتارهاى آنان در مراحل بعدى از چنين جلوه‌اى برخوردار است ، ولى بر خلاف\r\n\r\n\r\n","description":"","footnote":"\r\n( 1 ) طبرى ، همان ، ص 63 .\r\n( 2 ) همان ، ص 75 .\r\n( 3 ) فلهوزن ، الخوارج و الشيعة ، صص 33 - 32 ؛ جعيط ، همان ، ص 266 .\r\n","page_name":" 110 ","page_number":116},
  {"content":"\r\n\r\nعقيدهء اين دو مورخ بازهم رفتار قبيلهء تميم به هيچ وجه با افكار مترقى كه از عقل « متمدنانه » برمىخيزد منطبق نيست . جعيط فورا به نفى اين اتهام پرداخته ، چنين مىگويد :\r\n« حركت خوارج تمايل داشت كه چارچوب قبيله‌اى و حتى عربى را در دورهء دوم بشكند تا خود را دعوتى به سوى فرد مطرح كند ، بمانند رهنمون فرد به يك حقيقت دينى كه روابط خونى - ارتباط خويشاوندى - را از بين مىبرد . » « 1 »\r\nشايد چنين تصورى در مورد مضمون حركت خوارج با نمايى از حقيقت همراه باشد ؛ ولى نه عقل رهبرانشان براى طرح چنين انديشه‌هايى مهيا بود ، و نه جامعه‌اى كه از آن برمىخاستند . اگر هم اين نكته درست باشد كه به صورت يك انديشهء سياسى پيشرفته - به ويژه در آن دوران اوليه - تبلور يافت ، ولى آيا مىتوان اين گروه را كه از قبايل كوفه و بصره « 2 » تشكيل شده بودند ، از رويدادهاى مهمّى كه از دههء سوم قرن اول هجرى آغاز شد و اين دو شهر بزرگ شاهد آن بودند ، جدا كرد ؟ يعنى از زمانى كه اين قبيله‌ها و يا بعضى از آنها تمرد بر خلافت را آغاز كرده و خواستار - و لو غير مستقيم - حقوقى شدند . كه احساس مىكردند از سوى واليان نقض شده است آيا حركت ابو ذر غفارى بر اين دو شهر كه در همان زمان شاهد دعوتهاى اصلاحى بودند ، تأثير نداشت . البته اين دو شهر از وجود افراد مخالف با خلافت عثمان تهى نبود ( حركت حكيم بن جبله در بصره و اشتر نخعى در كوفه در سال 33 هجرى ) « 3 » .\r\nشايد به ويژه در جنبش اشتر نخعى چيزى وجود داشت كه از بذر « انقلابى » حكايت مىكرد كه سيطرهء قريش را هدف گرفته بود . سيطره‌اى كه قبايل به تدريج از آن خسته شده بودند ؛ وقوع يك درگيرى كه طى آن والى شام در برابر هفت نفر از رؤساى قبايل كوفه از مشروعيت حكومت قريش دفاع كرد ، تصادفى نيست . به گفتهء او خداوند قريش را در جاهليت و اسلام گرامى داشت « 4 » .\r\nهمچنين تصادفى نيست كه دو فرد مورد اشاره از مخالفان عثمان - مالك اشتر و\r\n\r\n\r\n","description":"","footnote":"\r\n( 1 ) جعيط ، همان ، ص 227 .\r\n( 2 ) طبرى ، همان ، صص 76 - 75 .\r\n( 3 ) همان ، ج 4 ، صص 326 - 318 .\r\n( 4 ) همان ، ص 319 .\r\n","page_name":" 111 ","page_number":117},
  {"content":"\r\n\r\nحكيم بن جبله - دو سال بعد ، از جملهء رهبران انقلابى باشند كه در كوفه و بصره صورت گرفت .\r\nخوارج و يا حد اقل برخى از آنان در اين « انقلاب » شركت جستند . و گروهى از آنان در خلئى كه از زمان كشته شدن عثمان تا بيعت با على ( ع ) ايجاد شد و مدت پنج روز به طول انجاميد ، عملا مسئوليت ادارهء امور را در دست گرفتند . اين مطلب پيش از هر چيز نشان مىدهد « قدرت » كه بدان نزديك شده بودند از خواسته‌هاى آنان به دور نبود ، يا لا اقل به ايفاى نقش فعال در آن چشم دوخته بودند . اگر چه على ( ع ) پس از فتنه از طرفدارى قبايل انقلابى برخوردار بود ، ولى اين طرفدارى در همهء مناطق گستردهء قبيله‌اى يكسان نبود ، بلكه ، پس از انتقال خليفهء جديد به عراق ، اين واقعيت جغرافيايى بود كه ارتباط بخش بزرگى از اين قبيله‌ها را با او تعيين مىكرد و ارتباطى با قضيه‌اى كه برايش مىجنگيد نداشت .\r\nبىترديد جنگهايى كه اين قبايل بر اساس خواستگاه و انگيزه‌هاى خويش بدانها وارد شدند ، و آنها را تا شورش عليه خلافت قريش با خود كشانند ، خود مانع از تحقق آرزوهاى ايشان گرديد « 1 » .\r\nمىتوان موضع خوارج در مخالفت با داورى را از اين نگاه تفسير كرد ، كه در هر حال پس از ترديدى كه در آن نمايان شد ، يك موضع اصولى و پايه‌اى نبود .\r\nهمچنين مىتوان اسباب تمردشان را به عللى كه آنان را به انقلاب عليه عثمان برانگيخته بود ، مرتبط ساخت . آنها بار ديگر با در نظر گرفتن سستى و رخوت حاكم بر جبههء جنگ ، فرصت را براى اقدام خود مناسب مىديدند .\r\nاين علتها چه اقتصادى بوده باشد و به خواسته‌هاى ديرينهء اين جناح قبيله‌اى بسيار بزرگ در عراق مربوط شود ؛ و چه سياسى باشد زيرا نتوانستند نقش برجسته‌اى در جبههء على ( ع ) ايفا كنند و اعتبار سياسى به دست آورند - به ويژه پس از بروز دو جناح طرفدار داورى و مخالفين آن - در هر حال موجب شد تا اين گروه - خوارج - يك حركت سياسى متفاوت را به وجود آورند كه رهبرانشان با به كارگيرى تندروى دينى\r\n\r\n\r\n","description":"","footnote":"\r\n( 1 ) ابراهيم بيضون ، الحجاز و الدولة الإسلامية : ص 208 .\r\n","page_name":" 112 ","page_number":118},
  {"content":"\r\n\r\nدر پى ايجاد راهى بودند تا تعداد بيشترى از مردم را بر گرد خود جمع كنند . از اين روى روش جديدى در روابط سياسى بنيان نهادند كه بر اساس عدم پذيرش ديگران و حتى وارد آوردن اتهام كفر به كسانى كه با آنان اختلاف داشتند استوار بود . شايد روشنترين مثال براى اين موضوع روايت طبرى در مورد اعدام عبد اللّه بن خباب و همسرش ، پس از محاكمهء سريع اين صحابى پرهيزگار باشد ؛ كه چنين واقع شد :\r\n« در مورد ابو بكر و عمر چه مىگويى ؟ - عبد اللّه - از آن دو به نيكى ياد كرد . گفتند : در مورد عثمان و اوايل خلافتش و اواخر دوران او چه مىگويى ؟ گفت : او هم در اوايل كار خود و هم در پايان كارش بر حق بود . گفتند در مورد على ( ع ) پيش و پس از داورى چه مىگويى ؟ گفت : او خدا را بيشتر از شما مىشناسد و در پاسدارى از دينش از شما سخت‌كوش‌تر و بابصيرت‌تر است . پس گفتند : تو از هواى نفس خود پيروى كرده و از افراد به دليل نامشان طرفدارى مىكنى نه بر اساس كارشان ؛ سوگند به خدا كه تو را به گونه‌اى مىكشيم كه هرگز كسى را چنان نكشته‌ايم . » « 1 »\r\nروش زشت و كريه قتل اين صحابى و همسرش ، على ( ع ) را بر آن داشت تا در پايان دادن به اين حركت خطرناك درنگ روا ندارد . زيرا اين كردار ناشايست گواهى بر بىنتيجه بودن گفتگو و مذاكره با آنان بود . لذا بسيج براى جنگ صورت گرفت و پس از آن جنگ نهروان واقع شد « 2 » ؛ به گفتهء يعقوبى اين جنگ بيش از دو ساعت « 3 » طول نكشيد ، كه اين زمان براى چيره شدن بر آنها كافى بود . ولى تعداد بسيار كمى از خوارج كه زنده ماندند با بهره‌گيرى تحولات سريع آن مرحله اين جنبش را براى مدتى طولانى بر پاى نگاه داشتند .\r\nواقعيت اين است كه خليفه به رغم پيروزيش ، از خروج اين مجموعهء بزرگ از سپاهش به شدت ضربه خورد . جبران اين نقص بسيار مشكل مىنمود و در نتيجه بازسازى سپاه به گونه‌اى كه بتواند آن را براى جنگ مجدد و حمله به معاويه آماده سازد ، دشوار بود . تمرد خوارج در آن موقع بيش از هر چيز ديگر خليفه را كه به اين\r\n\r\n\r\n","description":"","footnote":"\r\n( 1 ) طبرى ، همان ، ص 82 - 81 .\r\n( 2 ) اواخر سال 37 يا 38 ه . به گونه‌اى كه طبرى در تاريخ ، ج 5 ، ص 92 ، روايت مىكند ؛ و سال 39 ه . بنا به روايت يعقوبى ، تاريخ ، ج 2 ، ص 93 .\r\n( 3 ) يعقوبى ، همان ، ج 2 ، ص 193 .\r\n","page_name":" 113 ","page_number":119},
  {"content":"\r\n\r\nموضوع مىانديشيد ، ناراحت كرد ؛ لذا تا آخرين لحظه با يادآورى اينكه در ابتدا طرفدار داورى بودند ، كوشيد آنان را به صفوف خويش بازگرداند :\r\n« آيا نمىدانيد كه من شما را از « داورى » بازداشتم و به شما گوشزد كردم كه درخواست آن از سوى اين مردم - سپاه معاويه - فريب و نيرنگ است ؟ » « 1 » آنگاه سپاهيان خويش را نصيحت كرده و مىفرمايد :\r\n« از وارد شدن به جنگ با آنان پرهيز كنيد تا وقتى كه آنها جنگ را آغاز كنند . » « 2 »\r\nو اين آخرين تلاش آن حضرت براى مصالحه و اجتناب از جنگ بود . اين رنج و اندوه پس از بازگشت امير مؤمنان به كوفه بر وى شدت گرفت ؛ و سخنانى غامض و پيچيده با نخبگانى كه پيرامونش بودند بيان داشت . كه گوشه‌هايى از آن نشانگر اين است كه وقت سفر - به آخرت - نزديك است :\r\n« امّا بعد ، اى مردم ، من فتنه را نشاندم و كسى جز من دليرى آن را نداشت . اگر در ميان شما نبودم ، نه با ناكثين و قاسطين و نه با مارقين نبرد نمىشد . . . - هر چه مىخواهيد - از من بپرسيد پيش از آنكه مرا نيابيد . » « 3 »\r\n\r\n5 پايان جنگ\r\nاگر پايه‌هاى جبههء عراق به فرماندهى خليفه پس از دعوت به « داورى » لرزان شد ، همانا پس از جنگ نهروان عملا فرو پاشيد . در حالى كه آن حضرت مىخواست اين جبهه را به كار گيرد تا مجددا روحيهء جنگاورى را در ميان مردم برانگيزد و آنان را براى جنگ بسيج كند . طبرى مىگويد :\r\n\r\n\r\n","description":"","footnote":"\r\n( 1 ) طبرى ، همان ، ص 84 .\r\n( 2 ) همان ، ص 86 .\r\n( 3 ) يعقوبى ، همان ، ص 193 .\r\n","page_name":" 114 ","page_number":120},
  {"content":"\r\n\r\n« وقتى على ( ع ) از اهل نهروان اندوهگين شد ، حمد و ثناى خداوند را بجاى آورد و گفت : به درستى كه خداوند به شما نيكى كرد و پيروزيتان را عزيز و گرامى گرداند .\r\nپس فورا به سوى دشمن خود حركت كنيد . » « 1 »\r\nولى در واقع معضل اساسى اين جبهه خوارج نبودند ، بلكه شكافهاى موجود در درون آن كه مانع از اتحاد مجدد آنان مىگرديد خطرناك بود . به خصوص جناح طرفدار داورى كه در درون سپاه خليفه حالت تمرد و نافرمانى را بنا نهاده ، و در اين هنگام اشعث از نو ظاهر شد ، و در برابر از سرگيرى جنگ ايستادگى كرد . او از جانب گروه خود ، سخنى را بر زبان جارى مىسازد كه بوى شكست و يا پذيرش آن را مىدهد :\r\n« اى امير مؤمنان ، تيرهامان پايان يافت و شمشيرهامان كند شد و نوك نيزه‌هامان شكست و بسيارى از آنها از كار افتاد . پس ما را به ديارمان بازگردان » « 2 » . ولى وقتى على ( ع ) به خاطر گرايش اكثريت سپاهش صلح را پذيرفت به سوى نخيله رفت و به روايت ابى مخنف « به مردم فرمان داد تا در اردوگاه خويش بمانند و خود را وقف جهاد سازند » « 3 » . امّا خروج پىدرپى سربازان از اردوگاه موجب شد تا در حالى كه شكسته شده بود ، به صبر و بازگشت به كوفه روى آورد « 4 » .\r\nبا اين حركت كه آخرين اقدام بود ، عملا جنگ در سطح نظامى بين عراق و شام پايان يافت . و خليفه كه تنها به مقابله با حملاتى كه از سوى نيروهاى شام انجام مىگرفت مىپرداخت به ايجاد نظام دفاعى در عراق همت گماشت « 5 » . نقشهء معاويه عزل خليفه در عراق بود . و عمرو بن عاص را به مصر فرستاد ؛ كه او نيز در سيطره بر آن توفيق يافت و در پى جنگى كوتاه والى مصر ، محمد بن ابو بكر ، به قتل رسيد . على ( ع ) براى بازپس بازپس‌گيرى مصر يك گروه نظامى به فرماندهى مالك اشتر نخعى را به آنجا اعزام كرد . ولى معاويه كه از تحول اكثريت يمنى موجود در مصر و گرويدن آنها به يك فرمانده يمنى - مالك اشتر - در هراس بود ، پيش از رسيدن مالك ، فردى را به آنجا فرستاد تا در عسل سم بريزد و او را به قتل برساند « 6 » .\r\n\r\n\r\n","description":"","footnote":"\r\n( 1 ) طبرى ، همان ، ص 89 .\r\n( 2 ) همان .\r\n( 3 ) همان .\r\n( 4 ) همان ، ص 90 .\r\n( 5 ) يعقوبى ، همان ، ج 2 ، ص 195 .\r\n( 6 ) همان ، ص 194 .\r\n","page_name":" 115 ","page_number":121},
  {"content":"\r\n\r\nپس از سقوط مصر ، معاويه طرح خود در مستحكم كردن محاصرهء خليفه را پى گرفت ، وى دو گروه نظامى « 1 » به حجاز گسيل داشت ، كه گروه دوم به فرماندهى بسر بن أبى أرطأة بر آن مسلط شد « 2 » . اين رويداد تأثير بسيار بدى بر وضعيت خليفه گذاشت .\r\nمكه و مدينه ، با جايگاهى كه در تحكيم موقعيت معنوى داشتند ، تحت سيطرهء معاويه درآمدند . لازم است بدانيم كه پس از تعطيلى مجمع « داورى » - حكميت - لقب خليفه به صورتى خجولانه براى معاويه به كار مىرفت ، ولى پس از تسلط بر مكه و مدينه معاويه ديگر مىتوانست بدون احراج خود را خليفه بخواند .\r\nو بدين ترتيب عملا خلافت - راشده - فرو پاشيد . خلافتى كه در سايه « امر واقع » بنا گرديد و در سالهاى نخستين خود با آزمايشى دشوار روبه‌رو شد و نزديك بود مسلمانان را در همان ابتداى كار با تفرقه و تقسيم مواجه كند . امّا وقوع چالش اهل ردّه افكار و مواضع آنان را يكپارچه و متحد كرد و وادارشان ساخت تا بحران حكومت و پيچيدگيهاى آن را به فرصتى ديگر موكول كنند . بىترديد حركت فتوحات كه خليفهء اول آغازگر آن بود و خليفهء دوم آن را پيش راند و پيروزيهاى بزرگى را محقق ساخت ، نقش عمده‌اى در تحكيم اين وحدت ايفا كرد . قبيله‌ها به اين حركت مىپيوستند و تحت لواى آن نقش مهمى ايفا مىنمودند . ولى ترور عمر بن خطاب به طور عملى حكومت يعنى مؤسسه‌اى را كه در طول دوران خود شكل گرفت ، هدف قرار داد . و بدين ترتيب قبايلى كه براى مسئلهء اسلام مىجنگيدند به حالتى درآمدند كه خارج از چارچوب حركت فتوح كه در زمان عثمان راكد شده بود ، به جنگ و به دفاع از موقعيت خويش كه در نتيجهء سياستهاى اين خليفه و طغيان واليانش بر ايالتهاى تابعه متزلزل شده بود ، پرداختند . انقلاب عليه عثمان فرارسيد تا واقعيت جديدى را تثبيت كند . در سايهء اين واقعيت ، قبايل آماده بودند تا براى دفاع از حقوق خود مداخله كنند .\r\nحتى اگر اقتضا مىكرد كه در برابر بالاترين قدرت ( خلافت ) بايستند .\r\nخليفه چهارم در سايهء اين واقعيت در برابر يك مسئلهء اساسى قرار داشت :\r\n\r\n\r\n","description":"","footnote":"\r\n( 1 ) گروه نخست به فرماندهى عبد اللّه بن سعد الفزارى بود كه مسيّب بن نجبه الفزاري او را شكست داد ، همان ، ص 197 .\r\n( 2 ) همان .\r\n","page_name":" 116 ","page_number":122},
  {"content":"\r\n\r\nبازگردانيدن وحدت به حكومت فرو پاشيدهء خلافت . على ( ع ) در كنترل اين قبيله‌ها كه غرايزشان مجددا آنها را به سوى جنگهاى داخلى سوق مىداد ، توفيق نيافت . اين منافع بود كه قبايل را به حركت وامىداشت ، نه انگيزه و هدف خليفه ؛ و در نتيجه او خود را به همراه گروه اندكى از نخبگان كه به برنامهء اصلاحى او دلبسته بودند ، در انزوا مىديد . برنامهء على ( ع ) صرفا تلاشى بود كه خود به خطرناك بودنش وقوف داشت .\r\nولى اگر اين تعبير درست باشد ، بايد گفت كه راهى جز واقع شدن در آن براى دفاع از ميراث تجربه‌اى كه عمر بن خطاب نيز جان خود را به عنوان بهاى آن پرداخته بود ، نداشت . وقتى آن حضرت از جنگ نهروان بازگشت ، مىدانست كه در برابر چنين واقعه‌اى - ترور - قرار دارد ؛ لذا به تعدادى از برگزيدگان سپاهش فرمود :\r\n« علم قرآن جز كسى كه طعم آن را نچشيده باشد نمىداند . . . و اهل علم كسانى هستند كه كردارشان شما را از دانششان با خبر مىسازد ، و نهان آنان از ظاهرشان پديدار است ، با حق ستيزند و نه در آن خلاف دارند و از سوى خدا درباره آنها حكم صادقى رفته است و در آن پندى براى اينكه ذكر گويند وجود دارد . . . همانا كه پس از من همگيتان خواريد و طعمهء شمشير برنده مردم ستمكارى خواهيد شد كه اين رفتار را سنت شمارند و شما را از ميان بردارند ذلتى همه جانبه و شمشيرى كشنده و . . . » « 1 »\r\nبه طور اختصار بايد گفت : عمر بن خطاب جهاد را راهى براى كنترل قبايل و قرار دادن توانمنديهايش در مسير اسلام يافت . لذا كوشيد تا اين گروهها را از سياست دور ساخته و فاتحان شهرها را از آنها دور نگاه دارد . او اردوگاههاى ويژه‌اى بنا كرد و ورود صحابه‌اى را كه با او دشمنى آغاز كردند ، به آنها ممنوع ساخت . امّا همهء قبايل از زمان عثمان به سياست روى آورده‌اند و روحيهء جنگجويى در آنها تضعيف شده بود ، بنابراين در جستجوى كوتاهترين راه براى رسيدن به اهداف و خواسته‌هاى خود برمىآمدند .\r\nعلى ( ع ) از زمانى كه با او به عنوان خليفه بيعت شد ، در راه دفاع از خلافت فرو\r\n\r\n\r\n","description":"","footnote":"\r\n( 1 ) يعقوبى ، تاريخ ، ج 2 ، ص 193 .\r\n","page_name":" 117 ","page_number":123},
  {"content":"\r\n\r\nپاشيده و تكه تكه شده ، چندين جنگ را پشت سر گذاشت ولى در بازسازى آن توفيقى نيافت . او كه پيش از اين نتوانست به خلافت برسد ، اين بار به « امر واقع » گردن نهاد ، و خلافت را به عهده گرفت . و در پرتو همين امر واقع بود كه رابطه‌اش با قبيله‌هاى عراق شكل گرفت و تحت تأثير آن با داورى موافقت كرد ؛ بىآنكه بتواند از اين واقعيت دشوار عبور كند و صرفا به تكرار تلاشهايى پرداخت كه در نهايت ناكام ماند .\r\nپس از جنگ با خوارج ، به پايتخت خود بازگشت . ولى براى باقى ماندن در موقعيتى كه دست تقدير ، « جنگ » در آن را برايش رقم زده بود ، از تلاش دست نشست . چه اين جنگ براى دفاع از حكومت قانونى و مشروعش باشد و يا براى حفاظت از نخبگان جناحى كه گوياى انديشه و عملكرد او بودند .\r\nبىترديد روشى كه دشمنان براى ضربه زدن به موقعيت على ( ع ) در پيش گرفتند ، براى آن حضرت غير منتظره بود . آنها از روشها و شعارهايى استفاده كردند كه هيچ يك بيانگر موقعيت و يا باورهايشان نبود ( بر سر نيزه كردن قرآن از سوى اهالى شام ، و يا دعوت به حكم خدا توسط خوارج ) . افق گفتگويى كه اساسا على ( ع ) آن را قبول نداشت و آن را نيرنگى از سوى معاويه مىدانست كاملا متلاشى شد . در اين شرايط تنها راه موجود آماده‌سازى مجدد ابزار نظامى بود ، كه ظاهرا گام بزرگى در اين زمينه برداشت ؛ اين مطلب از توجه به روايت زهرى برداشت مىشود كه مىگويد : « چهل هزار نفر تا پاى جان با على ( ع ) بيعت كردند » « 1 » .\r\nاجراى اين مأموريت به قيس بن سعد محول شد كه بيش از ديگران به گزينهء جنگ اعتقاد داشت ؛ به ويژه در شرايط غياب نمادهاى بزرگ جبههء عراق ، نظير : محمد بن ابو بكر ، عمار ياسر ، اشتر نخعى ، محمد ابن ابى حذيفه و هاشم بن عتبة بن ابى وقاص .\r\nقيس مىكوشيد تا در انجام مأموريت خود موفق شود او گروهى را كه در برنامهء صلح شام آلوده شدند و نتايج خطرناكى براى جبههء عراقى به وجود آوردند از نيروهاى خود مستثنى كرد .\r\nولى ترور على ( ع ) ضربه‌اى بزرگ به اين عمليات بود كه اساسا به خليفه مرتبط\r\n\r\n\r\n","description":"","footnote":"\r\n( 1 ) طبرى ، همان . ص 158 .\r\n","page_name":" 118 ","page_number":124},
  {"content":"\r\n\r\nمىشد و غياب او خلئى بر جاى گذاشت كه به سرعت قابل جبران نبود . بدين ترتيب ، معاويه از اين موقعيت جديد بىدرنگ استفاده كرد و فشار نيروهايش بر عراق را افزايش داد . اين فشار موجب آشفتگى اوضاع عراق گرديد . و در نتيجه حسن بن على ( ع ) با حالتى شبيه شرايط پس از « داورى » مواجه شد كه موجب از هم گسيختگى سپاهش گرديد . سپاهى كه در يك آن ، هشت هزار نفر از سربازانش با فرماندهى عبيد اللّه بن عباس به جبههء معاويه پيوستند « 1 » .\r\nگرچه فرمانده ديگر امام حسن ( ع ) يعنى قيس بن سعد كه در آن هنگام بر تنظيم سپاه اشراف داشت ، همچنان بر موضع خود مبنى بر تأييد جنگ و مخالفت شديد با صلح پايبند بود ، ولى تعداد سپاهيان باقيمانده براى از سرگيرى يك جنگ جدى با نيروهاى متحد و يكپارچهء شام كفايت نمىكرد .\r\nشايد قيس تنها كسى باشد كه حتى پس از موافقت امام حسن ( ع ) با صلح همچنان طرفدار سياست جنگ بود . احتمالا اين موضع برخاسته از يك انگيزهء شخصى نسبت به معاويه نبود ، بلكه براى كسب اعتباراتى بود كه در آن زمان برايش اهميت داشت و در شرايط صلحى كه بعدا بين او و معاويه منعقد شد ، مشخص مىگردد . او از مجازاتى كه به دليل اتهام گروه انصار به قتل عثمان و طرفدارى اكثريت آنان از على ( ع ) در انتظارشان بود ، نگرانى داشت . شايد اين مطلب او را به تندروى كشاند كه البته در نهايت معاويه را مجبور به پذيرش و امضاى صلح جداگانه‌اى با قيس ساخت و بنا به روايت تاريخى در آن تأمين جانى او و « شيعيان على ( ع ) » را پذيرفت « 2 » .\r\nبدين ترتيب نبرد براى خلافت پايان يافت . نبردى كه براى على ( ع ) مجسم كنندهء قضيهء اسلام بود ؛ و در دفاع از آن با كسانى جنگيد كه آنها را ناكثين و مارقين نام نهاد .\r\nبىآنكه به خلافت براى كسب قدرت علاقه‌مند باشد . او خلافت را با اكراه و ناخشنودى و پارسايى كسى كه به خطرهاى آن و چالشهاى بزرگش آگاهى داشت پذيرفت . امّا خلافت براى معاويه اساسا يك خواستهء قدرت طلبانه بود كه از فرهنگ و\r\n\r\n\r\n","description":"","footnote":"\r\n( 1 ) يعقوبى روايت مىكند كه معاويه به دنبال عبيد اللّه بن عباس فرستاد و يك ميليون درهم براى او پاداش تعيين كرد ؛ او نيز به همراه هشت هزار نفر از يارانش به سوى معاويه شتافت . يعقوبى ، تاريخ ، ج 2 ، ص 214 .\r\n( 2 ) ابن اثير ، الكامل ، ج 3 ، ص 408 .\r\n","page_name":" 119 ","page_number":125},
  {"content":"\r\n\r\nميراث خاندان اموى او برمىخاست ؛ خاندانى كه رهبرى - لا اقل تجارى - قريش را بر عهده داشت ، و مجددا اعتبار خود را از طريق دو نفر بازيافت : 1 . يزيد ابن ابى سفيان ، يكى از فرماندهان بزرگ حركت فتوحات اسلامى و بنيانگذار « پادشاهى » اموى در شام ؛ 2 . عثمان بن عفان كه در دستگيرى خلافت ، او را در بالاترين مركز قدرت تثبيت كرد ؛ و با استفاده از اين فرصت نفوذ خاندان خود و در رأس آنها معاويه را تثبيت نمود . معاويه در جامعهء اسلامى راه برادرش را پيش گرفت ، و به او نزديكتر بود تا پدرش كه به رغم « عفو » نتوانست جلوهء بت‌پرستى را كاملا از چهرهء خود بزدايد .\r\nمعاويه در دوران خلافت عمر موفق شد تا به موقعيتى برجسته در حكومت دست يابد .\r\nعمر به قدرت او در فرماندهى و همچنين به نياز مصر در آن هنگام به مديرى همانند مدير شام ، واقف بود .\r\nولى معاويه در تقسيم‌بندى نخبگان اسلام قرار نگرفت ؛ كسانى كه شرايط خاصى داشتند . زيرا خلفاى اوليه و همچنين واليان تا زمان خلافت عثمان همگى از ميان آنان بودند . از اين نظر با توانايى بسيار در انعطاف‌پذيرى و مهارت در مانور ، توانست ميراث قريشى خود را با موقعيت جديدش در اسلام هماهنگ سازد . و در اين مسير مكتبى را بنيان نهد كه بر اساس آن دين در خدمت سياست است و از طريق آن توجيهات لازم براى تحقيق اهداف سياست فراهم مىآيد ، بىآنكه اين اهداف همواره با دين منطبق باشد . بديهى است كه چنين معادله‌اى در ذهنيت قبايل جاى گيرد ، همانهايى كه تشكيل دهندهء بدنهء جنگ در جبهه‌هاى شام و عراق بودند و در پايان راه تمايل بيشترى به « نرمش » معاويه پيدا كردند تا « شدت و سختگيرى » على ( ع ) . اين مطلب پراكندگى آنان در جبههء خليفه و يكپارچگيشان در جبههء والى شام را تفسير مىكند .\r\n\r\n6 ابهام در كشته شدن على ( ع )\r\nبنابر آنچه عرضه شد ، دعوت به « داورى » بيانگر وضعيت جناح‌بندى بزرگ قبيله‌اى در\r\n\r\n","description":"","footnote":"","page_name":" 120 ","page_number":126},
  {"content":"\r\n\r\nدو سوى نبرد بود كه به ايجاد شكافى انجاميد كه درمانش در جبههء على ( ع ) بدون بازنگرى ريشه‌اى در تركيب آن به ويژه پس از غياب چند تن از فرماندهان بزرگ ، امكان نداشت .\r\nولى همانطور كه بيان گرديد ، على ( ع ) در حالتى كشته شد كه به تنظيم سپاه خويش پرداخته بود . و شهادتش حلقهء پايانى نقشهء معاويه براى رسيدن به خلافت را محقق ساخت . مورخ نمىتواند چنين حادثه‌اى را بدون بررسى شكوكى كه پيرامون آن وجود دارد رها كند . اين شكوك فقط ، به شرايط زمانى ترور على ( ع ) مربوط نمىشود بلكه به نحوهء دراماتيكى اجراى آن نيز ارتباط پيدا مىكند . در روايت آمده است :\r\n« ابن ملجم ، برك بن عبد اللّه و عمرو بن بكر تميمى گرد هم آمده و به بررسى وضعيت حاكم بر مردم پرداختند و واليان خود را سرزنش كردند . و سپس اهالى نهروان را ياد نموده و بر آنان ترحم و دلسوزى روا داشته و گفتند : پس از آنان باقى ماندن ما چه سودى دارد . اگر جان خود را بسپاريم و به سوى ائمه گمراهى برويم و آنان را بكشيم ، بلاد را از آنان آسوده ساخته و انتقام برادرانمان را از آنان مىگيريم ! ابن ملجم - كه از اهالى مصر بود - گفت : من شما را از على ابن ابى طالب ( ع ) آسوده مىكنم .\r\nبرك بن عبد اللّه گفت : من نيز شما را از وجود معاوية بن ابو سفيان راحت خواهم كرد .\r\nعمرو بن بكر گفت : من هم جان عمرو بن عاص را برايتان تمام مىكنم . پس با يكديگر پيمان بستند . . . و شمشيرهاى خود را بر گرفته به سمّ آغشته كردند ، و با يكديگر وعده كردند تا هفده شب پس از آغاز ماه رمضان به سوى مأموريت خويش بروند . و آنگاه هر يك به شهر محل استقرار اين سه تن رفتند ، كه قرار بود به قتلشان رسانند . » « 1 »\r\nبدين ترتيب اين سه تن كه لازم بود از خوارج باشند ، در يك زمان براى اجراى مأموريت خويش حركت كردند . ولى روايت تاريخ در مورد انتساب برك و عمرو به حركت خوارج اشاره نكرده است . ابن ملجم موفق شد تا در سحرگاه روز هفدهم ماه رمضان سال چهلم هجرى على ( ع ) را در حالى كه در كوفه به نماز ايستاده بود به قتل برساند . « 2 » اما برك به معاويه آسيب نرسانيد ؛ همچنين شانس با عمرو بن عاص همراه شد\r\n\r\n\r\n","description":"","footnote":"\r\n( 1 ) طبرى : همان ، صص 144 - 143 .\r\n( 2 ) همان ، ص 154 .\r\n","page_name":" 121 ","page_number":127},
  {"content":"\r\n\r\nو به دليل وقوع يك علت « غير منتظره » در نماز حاضر نشده و از مرگ نجات يافت « 1 » .\r\nدر واقع روايت تاريخ مكان گرد هم آيى اين سه نفر را براى ما روشن نمىسازد ، و همچنين شرايط مشتركى را كه موجب شد آنان دور هم جمع شوند و چنين تصميم جسورانه‌اى را بگيرند بيان نمىكند . و تنها گفته شده كه ابن ملجم اهل مصر است « 2 » ، ولى مكان آمدن دو نفر ديگر مجهول باقى مانده است . يك نفر كندى ( ابن ملجم ) است و يا لا اقل محسوب به قبيلهء كنده است . كه يكپارچه در كنار على ( ع ) جنگيدند و ذكر نشده كه گروهى از آن به خوارج ملحق شده باشند . و نسب فرد ديگر - برك - در روايت تاريخ مجهول باقى مىماند . در نتيجه نمىتوانيم به انگيزه‌هاى حقيقى مشاركتش در « توطئه » پى ببريم . امّا فرد سوم ( عمرو بن بكر ) در تاريخ تميمى خوانده شده است ، يعنى قبيله‌اى كه محور خوارج منشق شده از على ( ع ) را تشكيل مىداد . و شايد قاعدتا نسبت به رفيق خود - مرادى كندى - توجيه بيشترى براى قتل خليفه مىداشت . روايت در اين باره حاوى شبه‌ها و ابهاماتى است كه شايد به حد تناقض برسد . و در نتيجه موجب طرح سؤالهايى مىشود كه برخى از آنها عبارت‌اند از :\r\n1 . چرا ابن ملجم عهده‌دار كشتن على ( ع ) گرديد و با توجه به اينكه اهل مصر بود چرا مأموريت قتل والى آن - عمرو بن عاص - به وى واگذار نشد ؛ در حالى كه آشنايى او با موقعيت مكانى ، اجراى مأموريتش را تسهيل مىكرد ؟\r\n2 . آيا انگيزهء اين اقدام به گونه‌اى كه روايت تاريخ ترسيم مىكند از « اصولى بودن » برمىخاست ؟ زيرا كه خيلى زود انگيزهء ديگرى مطرح مىشود . كه شايد علت مستقيم عمليات ترور بوده باشد . يعنى علاقه‌اى كه ابن ملجم به « زنى بسيار زيبا » پيدا كرد و او نيز شرط موافقتش با ازدواج را كشتن على ( ع ) قرار داد « 3 » .\r\n3 . آيا در آن زمان و در اماكنى كه از يكديگر فاصله بسيار داشتند . امكان تعيين وقت به اين صورت دقيق شدنى بود ؟\r\n4 . آيا علل اعلام شده ، عوامل واقعى انگيزش اين سه توطئه‌گر بود ، يا آنكه داستان\r\n\r\n\r\n","description":"","footnote":"\r\n( 1 ) همان ، ص 149 .\r\n( 2 ) طبرى ، همان ، 144 .\r\n( 3 ) همان : ج 5 ، ص 144 .\r\n","page_name":" 122 ","page_number":128},
  {"content":"\r\n\r\nچنين تنظيم شده است تا با منحرف كردن اذهان ، طرفى كه مستقيما در اين توطئه دخالت داشت ، پوشيده و پنهان شود ؟\r\n5 . در نهايت آيا خوارج بودند كه عملا اين توطئه را طراحى كردند ، يا اينكه چون آنها يك گروه تندرو بودند و دست زدن به ترور از روش آنها به دور نبود اين اتهام بر آنان وارد شد ؟\r\nاين سؤالها با توجه به روايتى مطرح مىشوند كه مورخ راهى جز پذيرش آن ندارد ، هر چقدر كه در معرض شك قرار داشته و يا از واقعيت دور باشد . ولى مورخ كه اساس كار و مأموريتش دستيابى به حقيقت و يا چيزى نزديك به آن است ، در اين باره داده‌اى را نمىيابد كه او را راضى كند . علاوه بر آنكه در چنين داستان آكنده از توهمات نيز باورهايى وجود دارد . اگر چه روش ترور - همانطور كه قبلا اشاره شد - از جمله رفتارهايى است كه خوارج در پيش گرفته بودند ، ولى اين بدان معنا نيست كه آنها در پس توطئه‌اى قرار دارند كه به خوبى طراحى شده است و يا آنها كسانى هستند كه به طور اساسى از غياب خليفه سود مىبرند . در اين مرحله تعدادى از رهبران برجسته ترور شدند كه برخى از آنها حتى بيش از عمرو بن عاص دشمنى خوارج را به خود جلب مىكردند ولى خوارج در هيچ يك از آنها متهم نشدند . از سوى ديگر خود على ( ع ) نيز نسبت به اين مسأله ترديد ايجاد مىكند . به رغم وقوع جنگ ميان اين گروه و آن حضرت - كه برخى انگيزه‌ها اين جنگ را براى آنها توجيه مىكرد - ولى در هر حال به او نزديكتر از معاويه بودند . و بالاخره اگر در آخرين سخنان على ( ع ) دقت كنيم درمىيابيم كه در اين مورد نوعى ترديد در سخنانشان هست :\r\n« پس از من خوارج را مكشيد . زيرا آن كه به طلب حق در آيد و راه خطا پيمايد همانند آن نيست كه باطل را طلبد و بيابد و بدان دست گشايد . » « 1 »\r\nاگر به روايت تاريخ بازگرديم ، به استثناى ابن طباطبا - از مؤرخين متأخر - كه هر سه نفر را به خوارج نسبت مىدهد « 2 » ؛ ملاحظه مىكنيم كه نقش خوارج در ترور على ( ع )\r\n\r\n\r\n","description":"","footnote":"\r\n( 1 ) نهج البلاغه ، خطبهء 61 ، ص 48 .\r\n( 2 ) ابن طباطبا ، فخرى فى الا آداب السلطانيه ، ص 100 .\r\n","page_name":" 123 ","page_number":129},
  {"content":"\r\n\r\nبر اساس رابطهء قاتل با « قطام » بنا شده است . زنى كه در انتقام پدر و برادرش كه در نهروان كشته شدند ، ابن ملجم را به انجام اين كار تحريك مىكند « 1 » . بلكه حتى يعقوبى ما را به روايتى متفاوت مىكشاند و چه بسا طرفى غير از خوارج براى اين ترور برنامه‌ريزى كرده باشد . او مىگويد :\r\n« ابن ملجم در منزل اشعث بن قيس سكنى گزيد ، و يك ماه در آنجا اقامت كرد و طى آن شمشيرش را تيز مىكرد » « 2 » .\r\nچرا اشعث طرفى نباشد كه ترور را طراحى كرده است . او اندكى قبل ، از منصب خود عزل گرديد و متهم شد كه به عنوان والى آذربايجان « 3 » از سمت خود سوء استفاده كرده است . همانطور كه پيش از آن نيز متهم بود سپاه آن ديار را از هم گسيخته و عناصر آن را از جنگ دور ساخته است .\r\nدر نهايت اين ابن ملجم است كه به تنهايى « قهرمان » اين روايت مىماند ؛ زيرا گرچه اختلاف مورخان متقدم در مورد دو رفيق او روشن است ولى همگى در مورد او توافق دارند . يعقوبى كه نام ابن ملجم را به طور كامل بيان كرده است نام دو نفر ديگر را به صورت « صاحب معاويه » ( مسئول قتل معاويه ) و « صاحب عمرو بن عاص » ( مسئول قتل عمرو بن عاص ) ذكر كرده است « 4 » . اما دينورى نام آنها را بيان مىدارد ولى به گونه‌اى متفاوت از طبرى . او برك را به نزّال بن عامر تغيير داده و به جاى عمرو بن بكر از عبد اللّه بن مالك صيداوى ياد مىكند « 5 » . همانطور كه يكى از آنها در كتاب الإمامة و السياسة - كه به ابن قتيبه منتسب است - به صورتى متفاوت بيان شده و لقب آن برك مىگردد . در حالى كه اسم حقيقى او حجاج بن عبد اللّه الصريمى است « 6 » .\r\nآيا اين تصادفى است كه تنها فرد مورد توافق همهء مورخان قاتل على ( ع ) باشد ، درست همانطور كه فقط مأموريت او با موفقيت روبه‌رو شد ؟ سؤالى كه شايد مورخ جواب روشنى براى آن نيابد ، ولى از آنجا كه عقل راه دستيابىاش به حقيقت است ؛ از\r\n\r\n\r\n","description":"","footnote":"\r\n( 1 ) طبرى همان : ص 144 .\r\n( 2 ) يعقوبى ، همان ، ص 212 .\r\n( 3 ) همان ، ص 200 .\r\n( 4 ) همان ، ص 212 .\r\n( 5 ) دينورى ، اخبار الطول ، ص 213 .\r\n( 6 ) ( ؟ )\r\n","page_name":" 124 ","page_number":130},
  {"content":"\r\n\r\nعناصر اساسى چيزى نمىيابد كه باور او به تفاصيل اين روايتها را تقويت كند . روايتى كه در تركيب خود ، مورخ را به ياد چيزى مىاندازد كه در مورد ترور عمر بن خطاب گفته شد . در نهايت مورخ نمىتواند ديده را از يك مسئلهء مهم برگيرد : طبرى كه معمولا روايتهاى خود را مستند مىكند و در اين روند به اخبارىهاى معروفى مثل ابى مخنف و واقدى و عمر بن شيبه اتكا دارد ، - استثنائا - روايت ترور على ( ع ) را به نقل از يك اخبارى ديگر به نام موسى بن عثمان مىآورد كه لا اقل در ميان اين مجموعه قرار نگرفته است ؛ بىآنكه طبق عادت خود به منابع ديگرى كه اين روايت را تأييد مىكنند ، رجوع نمايد .\r\nاگر ترور عمر بن خطاب بدنه « حكومت » خلافت راشده را از هم گسيخت ؛ حكومتى كه براى تحكيم پايه‌هاى آن كوشيد ، تا چارچوب و مرجعيت مسلمانان باشد ؛ همانا ترور على ( ع ) ضربه‌اى برنده بر اين حكومت وارد ساخت . گرچه درگيريهاى كشندهء داخلى مانع از استحكام ريشه‌هاى اين حكومت بر روى زمين گرديد ، و مانع از تحقق آرزوهاى دو خليفهء قربانى آن شد ولى همچنان حكومتى مشروع و قانونى باقى مانده بود .\r\nو بدين ترتيب انديشهء دولت اسلامى به عنوان الگو و نمونه كه الهام گرفته از تجربهء پيشتاز رسول راهبر ( ص ) بود ، در هم پيچيد تا « حكومت قبايل » جايگزين آن شود .\r\nحكومتى كه بر اساس موازنه ميان نيروهاى امر واقع و تلفيق اسلام و نيازمنديهاى مرحله بنا شد ، يعنى حكومت اموى .\r\nبا اينكه بيشتر زمان خلافت على ( ع ) در جنگ گذشت و ديگر حوادث آن روز را تحت الشعاع خود قرار داد ، اما ايشان از جنبه‌هاى ديگر حكومت كه در فعاليتهاى سياسى ، اجتماعى و اقتصادى متجلى است ، غافل نشد . اگر چه جنگ و درگيرى با تفاوتهاى خود ، بيشترين چيزى است كه مورخان را به سوى خود مىكشاند و موجب مىشود كه از ديگر دستاوردها چشم بپوشند .\r\nهمانا ميراثى كه على ( ع ) در « نهج » - شيوه و خطمشى - خود جاى گذاشت فقط يك تئورىپردازى براى حكومت در ذهن و خيال نبود ؛ بلكه نتيجهء يك تجربهء\r\n\r\n","description":"","footnote":"","page_name":" 125 ","page_number":131},
  {"content":"\r\n\r\nبىهمتا در صحنهء واقعى و بر روى زمين است . اين « حكومت » بار ديگر مورد هدف واقع شد و براى مدتى طولانى جز در ذهن مخالفان - حكام وقت - ذكرى از آن نبود ، و همچنين زمانى طولانى بر آن گذشت در حالى كه بر پايهء خواسته‌ها و آرزوهاى دشوارش مورد تعدى و ستم قرار گرفت .\r\n\r\n","description":"","footnote":"","page_name":" 126 ","page_number":132},
  {"content":"\r\n\r\n« در كار خراج چنان بنگر كه صلاح خراج‌دهندگان در آن است ، . . . بايد نگريستنت به آبادانى زمين بيشتر از ستدن خراج بود . . . پس دربارهء كاتبان خود بنگر ، و بهترينشان را بر سر كار بياور . » ( نامهء شمارهء 53 )\r\n\r\nفصل سوم نماى حكومت و انديشهء سياسى\r\n\r\n","description":"","footnote":"","page_name":" 127 ","page_number":133},
  {"content":"\r\n . \r\n","description":"","footnote":"","page_name":" 128 ","page_number":134},
  {"content":"\r\n\r\n\r\n1 شيوهء او در سياست\r\nپنج روز از كشته شدن عثمان گذشت ، ولى اين مدت در زمانه‌اى كه در مسير خود درنگ كرده و نشانه‌هاى آن نيز تغيير كرده ، بس طولانى است ؛ و براى مردمى كه تاريخ و زمان خود را درنورديده بودند و يا در آستانهء دستيابى به آن بودند ، بسيار پيچيده و غامض است . امّا گمان غالب اين است كه افرادى كه از ولايتهاى خود آمده و در آن هنگام زمام امور را در دست گرفته بودند ، آلودهء كردار خود شدند و به طور غير ارادى حركتشان به اسقاط « شورا » انجاميد ، « فلته‌اى » كه مسلمانان از شرش در امان نماندند و دو خليفه « 1 » را قربانى گرفت ، و خليفه‌اى ديگر « 2 » براى سومين بار به همين سرنوشت دچار شد ؛ بىآنكه در كمين‌نشستگانش كسانى جز بهره‌گيران و ثمره‌چينان آن بوده باشند . تفاوت در اين است : كسانى كه در اين هنگام به دفاع از آن پرداختند همان كسانى بودند كه در ابتدا در خلال دفاعشان از اسلام از مخالفين آن بودند و بدين ترتيب مشخص شد كه در هنگام مخالفت ، طرحى براى برانداختن خلافت نداشته‌اند و در آستانهء اين محنت نيز در تهديد بودند .\r\nآيا اين بدان معناست كه « شورا » منبع نارسايى بود ، و يا خود آن نيز قربانى افرادى شد كه در سايه‌اش پنهان شدند تا در موقعيت مناسب به آن ضربه بزنند ؟ البته اين سؤال\r\n\r\n\r\n","description":"","footnote":"\r\n( 1 ) عمر و عثمان .\r\n( 2 ) على ( ع ) .\r\n","page_name":" 129 ","page_number":135},
  {"content":"\r\n\r\nبه بررسى شرايط انجام بيعت با على ( ع ) ارتباطى ندارد . حد اقل آن حضرت به بيعت در چارچوب اين شرايط اشتياقى نداشت ؛ بىآنكه قرابت با رسول خدا ( ص ) حجتش براى رسيدن به قدرت باشد . وى شرايط ايفاى اين نقش و پيگيرى روند آن را در خطى كه اعتقاد به درستى آن داشت ، مىيافت .\r\nو اين چنين خلافت در زمانى نامناسب ، پس از آنكه در موقع مناسب خود از وى دور گرديد ، به او روى مىكند . اين مطلب شايد تفسيرگر ترديد و حركت كند آن حضرت در پذيرش مأموريت دشوار در آن هنگام باشد : « نيازى به حكومت شما ندارم ، هر كه را برگزينيد مىپذيرم » « 1 » . ولى مردم بايد پيشوايى داشته باشند . لذا گروهى از بزرگان بر آن حضرت درآمده و چنين گفتند : « ما كسى را شايسته‌تر از تو براى آن نمىشناسيم » « 2 » ، و بدين وسيله سابقهء در اسلام را بر قرابت مقدم داشتند ، گرچه قرابت نيز عمق خود را در نقش ريشه‌دار و عظيم او ايفا كرد ، و گزينش او را بر ديگران مقدم نمود ؛ باشد كه كشتى شكسته و لرزان دچار طوفان را به ساحل نجات برساند .\r\nتصور آنچه در آن لحظه بر انديشهء على ( ع ) گذر مىكرد دشوار نيست . او با پارسايى از سوار شدن بر مركب خلافت كه ديگران با هيجان به سويش مىشتافتند ، اجتناب كرد . پارسايى او برخاسته از بعد مثبت آن و احساس مسئوليت است .\r\nهمان گونه كه در پند كسانى كه در طول اين پنج روز به نزد وى مىآمدند ، فرمود :\r\n« چنين نكنيد - بيعت با آن حضرت - اگر من وزير باشم بهتر از آن است كه امير شوم . » « 3 »\r\nو هنگام بيعت در مسجد كه طلحه و زبير از اولين كسانى بودند كه به آن مبادرت ورزيدند ، اصلا مشكل نمىديد كه - به روايت تاريخ ، - به آن دو بگويد :\r\n« اگر دوست داشتيد با من بيعت كنيد و اگر هم ميل داشتيد با شما بيعت مىكنم . » « 4 »\r\nاين زهد و پارسايى در به دست آوردن يك نقش نبود بلكه در انجام مأموريتى بود كه\r\n\r\n\r\n","description":"","footnote":"\r\n( 1 ) ابن اثير ، الكامل ، ج 3 ، ص 190 .\r\n( 2 ) همان .\r\n( 3 ) همان ، ص 191 .\r\n( 4 ) همان .\r\n","page_name":" 130 ","page_number":136},
  {"content":"\r\n\r\nخطرهاى بسيارى به همراه داشت و شكوك در مورد وحدت جامعهء اسلامى آن را احاطه كرده بود . شكاف جامعهء اسلامى را فرا گرفته بود به گونه‌اى كه حتى بيعت تو خالى طلحه و زبير آن را نمىپوشاند . اين افراد خيلى زود از بيعت خود بازگشتند ، بىآنكه از كمرشكن بودن اين اقدام و همچنين تأثيرش در تعميق شكاف جامعه ارزيابىاى داشته باشند .\r\nبازتاب زهدى را كه از نشانه‌هاى روش سياسى على ( ع ) است ، در عمرو بن عبد العزيز ( خليفه اموى ) كه در بسيارى از امور در مجموعهء خاندان خود بىهمتا بود ، مىيابيم و او خود نيز اعتراف داشت : « زاهدترين مردمان در دنيا على ابن ابى طالب ( ع ) بود » « 1 » .\r\nاين گونه رفتار سياسى ، در مقايسه با آنچه پيش از آن وجود داشت ، معمول نبود ؛ و اين همان چيزى است كه دليل نگرانى و هراس على ( ع ) از رسيدن به حكومت بود .\r\nموضوعى كه عمر بن خطاب آن را دريافته بود و در هنگامى كه شش نفر از صحابيانى را كه آمادهء خلافت بودند ، ارزيابى مىكرد ، على ( ع ) را مستثنى كرد و گفت : « او شما را به راهى مىبرد كه حق است » . خليفه در حالى اين سخن را گفت كه از وضعيت برخى از صحابه كاملا رنج مىبرد . كسانى كه قضيهء اسلام در وجودشان خمودى گرفته و مبهور غنايم شده بودند و به امتلاك روستاها و كشتزارها و خانه‌هاى مختلف اشتياق يافته بودند . او دشوارى مرحلهء بعدى را درمىيافت و به طور غير مستقيم نگرانى خود نسبت به آينده را كه در انتظار پايان دادن به كار خليفهء سختگير بود « 2 » ، ابراز مىكرد ؛ بىآنكه متهم فقط يك نفر باشد ، زيرا انگشت اتهام به طرفهاى چندى اشارت داشت كه - شايد به طور مستقيم و يا غير مستقيم در پرورش دخالت داشتند - از نبود خليفهء نيرومند سود مىبردند . . .\r\nاين « روش » - همانطور كه عمر توصيف كرد - در كشانيدن مردم به سوى حق ، حقيقتا بر رفتار خليفهء جديد على ( ع ) حاكم بود . او به گزينهء خود كه اصولى بودن مطلق باشد پايبند بود . در كلامى كه به وى منسوب است با بيان اين مطلب مىفرمايد :\r\n\r\n\r\n","description":"","footnote":"\r\n( 1 ) ابن عساكر ، ترجمهء الامام على ( تاريخ مدينة دمشق ) ، ج 2 ، ص 252 .\r\n( 2 ) ابن سعد ، طبقات الكبرى ، ج 3 ، ص 64 .\r\n","page_name":" 131 ","page_number":137},
  {"content":"\r\n\r\n« حزب ما حزب اللّه و گروه سركش حزب شيطان است . هر كس كه ما و دشمنان را يكسان شمرد از ما نيست . » « 1 »\r\nبديهى است كه اين گزينه فضايى براى سازش ميان دو خط : اسلام اصولى و ريشه‌اى متجلى در على ( ع ) ؛ و اسلام تلفيقى كه خاندان اموى مبلغ آن بود ، به دست معاوية ابن ابو سفيان موفقيت چشمگيرى را محقق ساخت ، باقى نمىگذاشت . شواهد بسيارى در اين زمينه وجود دارد ولى ما فقط دو حادثه را كه شايد به عنوان گواه براى تأكيد بر اين گزينه كفايت كنند ، بيان مىكنيم :\r\nنخست : در پى ترور عمر ، على ( ع ) خواستار محاكمه فرزندش عبيد اللّه كه چند نفر را به اتهام قتل پدرش كشته بود ، گرديد « 2 » . ولى عثمان اين توصيه را عملى نساخت و در نتيجه پرونده با همهء پيچيدگيها و ابهاماتش بسته شد . نزد على ( ع ) همهء گناهكاران يكسان بودند از جمله فرزند خليفهء سابق كه خودسرانه به خاطر كشته شدن پدرش به انتقام دست زد و اين اقدامى نابجا بود . زيرا در اين باره فقط « حكومت » حق تصميم‌گيرى و اقدام دارد .\r\nدوم : موضع او در مقابل معاويه و عزل بىدرنگش نشان‌دهندهء موضع اصولى اوست . و اين بر خلاف توصيهء يارانش بود كه مىگفتند اين كار را به وقتى ديگر وانهد تا اوضاع سر و سامان گيرد . شايد اين پند از نگاه يك سياست واقع‌بينانه سودمند باشد ، ولى در يك نگرش اصولى براى خليفه‌اى كه منطق سازشكارى و تفاوت قائل شدن ميان افراد را حتى اگر يكى از آنها ويژگى خاصى داشته باشد نمىپذيرد ؛ موضوع به گونه‌اى ديگر است . على ( ع ) در پاسخ به اين پيشنهاد با قاطعيت تمام فرمودند : « اگر مىخواستم كسى را براى زيان و يا سودش به كارى گمارم معاويه را در - سمت والى - شام به كار مىگرفتم » « 3 » .\r\nتساهل در راهى كه برگزيده بود ، به معناى نزديك شدن به راه ديگر است كه « حزب الشيطان » و يا « شرّ » بود . همان گونه كه در خطبهء بيعت به اين نكته اشاره مىفرمايند : « خير را برگزينيد و شرّ و پليدى را رها كنيد » « 4 » .\r\n\r\n\r\n","description":"","footnote":"\r\n( 1 ) ابن عساكر ، همان ، ج 3 ، ص 187 .\r\n( 2 ) طبرى ، تاريخ ، ج 4 ، صص 339 به بعد .\r\n( 3 ) الإمامة و السياسة ، ج 2 ، ص 59 .\r\n( 4 ) ابن اثير ، همان ، ج 3 ، ص 194 .\r\n","page_name":" 132 ","page_number":138},
  {"content":"\r\n\r\nتنها و بىهمتا بودن در اين « شيوه » فقط در سطح انديشه و فكر نيست ، بلكه در مرحلهء عمل نيز چنان شدتى داشت كه نمونهء همسان ديگرى براى آن در تاريخ اسلام نمىيابيم :\r\n« آگاه باشيد كه شيطان حزب خود را فراهم ساخته ، و سوار و پياده‌اش را فراخوانده و به سوى شما تاخته . حقيقت‌بينى من با من است ، نه حق را از خود پوشيده داشته‌ام ، و نه بر من پوشيده بوده است . به خدا سوگند براى آنان آبگيرى پر كنم كه چون بدان در آمدند ، برون شدن نتوانند و چون برون شدند خيال بازگشتن در سر نپرورانند . » « 1 »\r\nشايد اهميت اين انتخاب در دشوارى آن باشد ؛ و اينكه على ( ع ) از پيش ناهموارى مسير و سختيهاى اين مأموريت را درك مىكرد . با اين حال بدان پايبند مىماند و هر گونه دعوت به سازشكارى - حتى براى مدتى كوتاه و گذرا - را نمىپذيرد . شايد كسى بگويد كه اين گزينه صرفا يك تئورى است كه در مرحلهء اجرا شانس موفقيت ندارد زيرا هر كس آن را برگزيند ، به عزلت و انزوا و حركت در جهت مخالف جريان - جامعه - كشيده مىشود . ولى وقتى على ( ع ) مأموريت را بر دوش گرفت ، او يك فراخوان مذهبى نبود كه فقط به ارائه تئورى بپردازد بلكه به بناى جامعه‌اى دل بسته بود كه به انديشه‌اش پايبند باشد و در راه آن از يك مساحت كوچك به سوى فضايى گسترده‌تر در جامعه به حركت درآيد .\r\nهمان گونه كه اين نگرانيها را در جنگ صفين بيان داشت :\r\n« به خدا كه يك روز جنگ را واپس نيفكنده‌ام ، جز كه اميد داشتم گروهى به سوى من آيند ، و به راه حق گرايند . اين مرا خوشتر است تا شاميان را بكشم و گمراه باشند ، هر چند كه خود گردن گيرندهء گناه باشند . » « 2 »\r\nدر هر حال چه جنگ راه حل آن باشد و چه گفتگو ، اين كار يك خطرپذيرى است . و سختگيرى و شدت در اين گفتمان ، از گونهء آن برخورد شديدى نبود كه برخى به خاطر آن به على ( ع ) خرده گرفتند و كفايت سياسى او را زير سؤال بردند « 3 » . و وى را متهم به از\r\n\r\n\r\n","description":"","footnote":"\r\n( 1 ) نهج البلاغه : خطبهء 10 ، ص 14 .\r\n( 2 ) همان ، خطبهء 55 .\r\n( 3 ) به اين گفتهء آن حضرت توجه كنيد : « اگر پيمان‌شكنى ناخوشايند نمىنمود ، زيركتر از من كسى نبود » . همان ، خطبهء 200 ، ص 236 .\r\n","page_name":" 133 ","page_number":139},
  {"content":"\r\n\r\nدست دادن فرصتهايى كه به نظر اين افراد ، نيازمند نرمش در برخورد و به كارگيرى زيركى بيشتر براى رسيدن به هدف بود ، مىكردند .\r\nواقعيت اين است كه اگر كسى حوادث آن مرحله را با دقت مطالعه كند ، به خوبى درمىيابد كه براى خروج از آن محنت راهى جز پرداخت بهايى گزاف وجود نداشت .\r\nسادگى است كه تصور شود شايد با به كار بردن اندكى سياست ، روند حوادث به سود على ( ع ) تغيير مىكرد . زيرا وقتى در « مدينه » بيعت انجام گرفت ، عملا « حكومت » تقسيم شده بود . در حالى كه عناصر تشكيل دهندهء آن تقريبا به طور كامل در شام وجود داشت ؛ اعم از سپاه ، نظام ادارى ، خودكفايى اقتصادى و وجود قبيله‌ها و ديگر عوامل مؤثر كه معاويه از زمان خليفهء سابق و شايد اسبق به بهانهء دفاع از مرزهاى شام در برابر خطر بيزانس ، گامهاى بلندى در بناى آنها برداشته بود ؛ در همين زمان على ( ع ) زمام حكومتى از هم گسيخته را در دست گرفت ، كه از سپاه و اموال بهره‌اى نداشت . علاوه بر اينكه طرفدارى از او نيز در ابتدا فقط به گروه انصار در مدينه خلاصه مىشد . او مىبايد « كشور » تقسيم شده را از نو بسازد . مسأله‌اى كه مجبورش كرد تا از حجاز خارج شود ؛ نه براى مقابله با حركت بصره ، بلكه به دو دليل : نخست ، اجتناب از تثبيت تقسيم كشور كه با برپايى حكومت معاويه در شام عملا چنين شده بود ، و دوم : تأمين كانونى متناسب با جامعهء الگو ، كه از خلال آن بتواند با چالشهاى اين مرحله مقابله كند .\r\nبه رغم پيچيدگى و ابهامات شرايط ، تصور على ( ع ) در مورد اوضاع روشن بود و پيرو اصول بودن از اهميت گفتگو در شيوهء او نمىكاست . گرچه عملى كردن آن گاهى دشوار مىگرديد ، زيرا معمولا شرايط آن را تحميل مىكرد . همانطور كه در مذاكرهء پيش از جنگ جمل اتفاق افتاد . راهى كه او انتخاب كرد ، جنگى بود كه شديدا از آن اكراه داشت . او با مردمى روبه‌رو شد كه اين جنگ را با هدف هواى نفس خود به وجود آوردند ؛ و در نهايت مجبور شد براى مقابله با اين حالت حكمى را وضع كند كه به مجاز بودن جنگ با اهل قبله ( مسلمانان ) شناخته شد « 1 » . امّا گفتگوى پيش از\r\n\r\n\r\n","description":"","footnote":"\r\n( 1 ) يعقوبى ، تاريخ ، ج 2 ، ص 183 .\r\n","page_name":" 134 ","page_number":140},
  {"content":"\r\n\r\nجنگ با معاويه ، تلاش مأيوسانه با طرفى بود كه چنين مذاكره‌اى با آن سود نداشت .\r\nزيرا او از اسلام فاصلهء بسيار گرفته و در نهايت كار به جايى رسيده بود كه فقط خود حكومت ( مثل جريان بصره ) را تهديد نمىكرد ، بلكه اسلام در معرض تهديد قرار داشت . لذا منطق يكسره كردن غائله بر منطق گفتگو غلبه يافت و گفتگو صرفا يك پيام به جبههء شام بود ، نه راهى براى دستيابى به عقل معاويه كه با تمسك به دلايل و پوششهاى ساختگى در برابر حق ايستاده بود . از اين ديدگاه همراهى و توافق با او « كفر » بود ، در حالى كه جنگ براى از ميان برداشتن كفر و باطل به همراه هم بود :\r\n« همانا آماده شدن من براى نبرد با مردم شام ، حالى كه جرير نزد آنهاست ، بستن در آشتى با شام است و بازداشتن شاميان از خير اطاعت امام . اگر راه آن جويند و طريق آشتى پويند . من جرير را گفته‌ام كه تا چه مدت در شام بمان و اگر بيش از آن بماند فريب خورده است يا نافرمان ، و رأى من اين است كه بردبار باشيم نه شتابان . پس با نرمى و مدارا دست به كار شويد ، و ناخوش نمىدارم كه آمادهء پيكار شويد .\r\nمن اين كار را نيك سنجيدم ، و درون و برون آن را ژرف ديدم ، بايد جنگيد يا به كفر گراييد . مردم حاكمى داشتند ، كه بدعتها پديد آورد ، و زبان طعن آنان را دراز كرد ، به دو خرده گرفتند و كينه كشيدند . كار را دگرگون ساختند و پايان آن را ديدند . » « 1 »\r\nو بدين ترتيب تلاش به شكست انجاميد و در سايه عدم وجود يك مرجع مشترك بين دو جريان كه در اساس با هم در تناقض بودند ، گفتگو عقيم ماند . و كفهء جنگ سنگينى گرفت جنگى كه براى امام على ابن أبي طالب ( ع ) با جهاد مقارن بود « 2 » . و به نظر او موجب افراشته شدن كلمهء اسلام مىشد . « 3 » جنگ جمل اين گونه نبود ، آن جنگ به نظر على ( ع ) ضد سركشى و طغيان بود ، نه ضد كفر « 4 » ؛ در حالى كه اين جنگ ( صفين ) انتخابى است كه سازش نمىپذيرد . زيرا انتخاب ديگر به معناى وقوع « كفر » است « 5 » ، و سازش به فتنه مىانجامد « 6 » . اگر ما به سازش بزرگ پيشين بينديشيم متوجه خواهيم شد كه عثمان را به\r\n\r\n\r\n","description":"","footnote":"\r\n( 1 ) نهج البلاغه ، خطبهء 43 ، ص 40 .\r\n( 2 ) همان ، ص 210 .\r\n( 3 ) همان ، خطبهء 110 ، ص 107 .\r\n( 4 ) ابن عبد ربه ، العقد الفريد ، ج 5 ، ص 74 .\r\n( 5 ) ابن عساكر ، همان ، ج 1 ، ص 90 .\r\n( 6 ) همان ، ص 95 .\r\n","page_name":" 135 ","page_number":141},
  {"content":"\r\n\r\nهمراه خود آورد - و به حكومت رسانيد - و به فتنهء بزرگ منتهى شد و وحدت مسلمانان را از ميان برداشت و آتش جنگ را ميانشان شعله‌ور ساخت .\r\nشايد از زمان سقيفه « فتنه » چيزى بود كه ذهن على ( ع ) را به خود مشغول مىساخت و همواره او را به فداكارى و گذشت از آنچه حقش بود وامىداشت تا وحدت مسلمانان حفظ شود ، اين موضع تاريخى اوست . ولى استمرار در اين موضع كه بر مقابله با دشمن مشترك مبتنى بود ، پس از آنكه فتنه هدف خود را محقق ساخت و كشور و حكومت را به تفرقه و تقسيم كشاند ، ديگر امكانپذير نمىنمود .\r\nممكن است در اينجا در مورد تلفيق اصولى بودن و گفتگو در انديشهء امام على ( ع ) اين سؤال را مطرح شود كه شايد گفتگو - مذاكره - به اصولى بودن كمترى نياز دارد تا به حركت درآيد و نقش مورد انتظار از آن را ايفا نمايد . ولى اين موضوع شايد ما را به شرايط درگيرى ميان مكه و مدينه در دوران حضرت رسول ( ص ) بازگرداند . در آن هنگام در حالى كه جنگ ميان دو جبهه به شدت جريان داشت ، ولى اين امر مانع از گفتگو با قريش در صورت نياز نمىگرديد . بدون آنكه اين اقدام با صلابت و استوارى جبههء اسلامى و اصرارش بر نابودى پايگاه بت‌پرستى در تناقض باشد . غزوهء حديبيه بهترين مثال براى ماست . رسول گرانمايهء اسلام زمانى آن را عملى ساخت كه قريش پس از شكست در جنگ خندق از يك ضعف قابل ملاحظه در قدرت سياسى و نظامى رنج مىبرد . جنگ خندق يك نقطهء عطف در تاريخ نبرد مسلمانان و قريش بود . شرايط حاصله از ضعف نيروهاى قريش پس از اين جنگ موجب شد تا به هنگام مذاكرهء پيامبر با قريش در حديبيه ، ابتكار عمل در دست مسلمانان قرار گيرد و اين مذاكره از موضع قدرت انجام پذيرد ؛ و قريش به انزواى خويش تسليم شود ، در حالى كه مسلمانان پيروزى سياسى شگفت‌آورى را محقق ساختند كه راهگشاى دستاوردى بزرگ يعنى فتح مكه اندكى پس از آن تاريخ شد .\r\nما « حديبيه » را با برخورد نرم و مماشات با معاويه كه عبد اللّه ابن عباس بدان مىخواند ، مقايسه نمىكنيم . ولى حديبيه مىتواند با پذيرش « داورى » از سوى على ( ع ) مقايسه شود . زيرا هر دو ، شرايط مشابهى داشتند . با اين تفاوت كه جبههء رسول اكرم ( ص ) با صلابت و يكپارچه ، ولى جبههء على ( ع ) از هم گسيخته و ناهمگون بود . امّا\r\n\r\n","description":"","footnote":"","page_name":" 136 ","page_number":142},
  {"content":"\r\n\r\nمسائلى كه پيش از « داورى » بين على ( ع ) و معاويه جريان داشت ، گفتگو به معناى حقيقى كلمه به شمار نمىرود بلكه صرفا خليفه به والى شام ابلاغ كرد كه بايد به تصميم عزل خود تن در دهد . زيرا معاويه در موقعيت يك فرد شورشى در برابر حكومت قانونى و مشروع قرار داشت ، و در نتيجه مذاكره با او سزاوار نمىنمود زيرا اين كار به رسميت شناختن حركت وى بود . علاوه بر آنكه اين مذاكره ، سازش و كوتاه آمدن در برخى زمينه‌ها را تحميل مىكرد كه خليفه براى همراهى با آن به ويژه در اولين مرحله درگيرى آمادگى نداشت .\r\nشايد بحثى كه بين على ( ع ) و ابن عباس روى داد و ابن اثير آن را نقل كرده است ، شيوهء سياسى على ( ع ) در نپذيرفتن اصل مدارا با معاويه را مجسم سازد در حالى كه ابن عباس معتقد است :\r\n« والى شام و يارانش اهل دنيايند و هرگاه كه آنان را در موقعيت خويش تثبيت كنى ، بر ايشان مهم نيست كه چه كسى بر خلافت نشيند ، و هرگاه كه عزلشان نمايى مىگويند :\r\nخلافت از طريق غير شورا گرفته شده و او - على ( ع ) - صاحب ما - عثمان - را كشته است و بر عليه تو دسيسه مىكنند و شام و اهل عراق بر عليه تو قيام خواهند كرد . » « 1 »\r\nو با اين سخنان ، ابن عباس به آن حضرت اشاره مىكرد كه معاويه را تثبيت كند . ولى پاسخ على ( ع ) قاطعيت داشت :\r\n« هرگز معاويه را حتى براى دو روز به ولايت نمىگمارم . » « 2 »\r\n« و جز با شمشير با وى مواجه نخواهم شد . » « 3 »\r\nاين روش كه بر اساس اصول استوار بود ، بايد با دعوت به مدارا از سوى ابن عباس برخورد داشته باشد .\r\nدعوت ابن عباس يك نصيحت - و خير خواهى - بود ، در صورتى كه دعوت دوم از سوى مغيرة بن شعبه بين نصيحت و دام چينى مذبذب بود « 4 » . او اوضاع را با دقت زير نظر داشت تا در تحولات و تغييرات پيش رو جايگاهى داشته باشد . حال در اين طرف\r\n\r\n\r\n","description":"","footnote":"\r\n( 1 ) ابن اثير ، همان ، ص 197 .\r\n( 2 ) همان .\r\n( 3 ) همان .\r\n( 4 ) همان .\r\n","page_name":" 137 ","page_number":143},
  {"content":"\r\n\r\nدرگيرى و يا در آن سوى جبهه ! . در هر حال ، گفتگوى على ( ع ) با معاويه براى اجتناب از خونريزى بود . در حالى كه فداكارى از رفتار معمول او تفكيك‌ناپذير بود و عادت داشت كه مشكلات را با مايه گذاشتن از خود حل كند ، ولى اين گفتگو از اصولى بودن جدا نبود . زيرا گفتگو و اصولى بودن هر دو به طور كامل و نه جزئى با مسئلهء محورى يعنى اسلام ارتباط داشت . رفتار او هيچ‌گاه از خط مستقيم اسلام جدا نمىشود ، چه در جايگاه حاكم باشد و يا خارج از حاكميت ، در موقعيت مخالف آن قرار گيرد .\r\nاگر برخى چنين ديده‌اند كه پذيرش « داورى » يك موضع مذاكراتى بود كه اصولى بودن على ( ع ) را خدشه‌دار مىسازد ؛ و در اين زمينه به رفتار سازشكارانه در مذاكرات « داوران » استناد مىكنند ، بايد گفت كه اين عقيده نمىتواند بيانگر حقيقت و موضع اصولى در برابر داورى باشد . در گذشته نيز موضع مشابه آن را در حديبيه شاهد بوديم ؛ كه گويى على ( ع ) از آن الهام گرفته است ؛ به ويژه در متن « سند » . با اين تفاوت كه وضعيت آن زمان سخت‌تر از اوضاع در آستانهء حديبيه بود . اما اين گفته كه « داورى » نيرنگى بود كه على ( ع ) در شرك آن واقع شد ، يا فرصتى براى خروج از گردابى بود كه خود را در آن يافت ؛ با داده‌هاى تاريخى تناقض دارد . اين داده‌ها اجماع دارند كه جبههء عراق به رغم تناقضات و شكافهاى موجود در آن ، در وضعيت بدى قرار نداشت . ولى با تمرد كسانى كه « خوارج » نام گرفتند و عليه داورى شوريدند ، ضربه‌اى قوى بر آن وارد آمد . همچنين جبههء عراق با جدايى كسانى كه ارتباطهاى سرى با معاويه برقرار كرده بودند ، تهديد شد .\r\nدر سايهء اين واقعيت مىتوان پذيرش « داورى » از سوى على ( ع ) و ورود به گفتگويى را كه به آن باور نداشت تفسير و توجيه كرد و شايد اين اقدام تأثيرات مثبتى نيز بر جبههء عراق گذاشته باشد ، از جمله بهره بردن از عنصر زمان براى درمان مسئلهء خوارج و بازنگرى كلى در وضعيت جبهه .\r\nپذيرش داورى عدول از شيوهء سياسى خليفه و يا پشت پا زدن به اصولى بودن نيست و ما به روشنى آن را در بيان دلايل پذيرش داورى از سوى آن حضرت ملاحظه مىكنيم :\r\n\r\n","description":"","footnote":"","page_name":" 138 ","page_number":144},
  {"content":"\r\n\r\n« ما مردمان را به داورى نگمارديم بلكه قرآن را داور قرار داديم ، اين قرآن ، خطى نبشته است كه ميان دو جلد هشته است . زبان ندارد تا به سخن آيد ، ناچار آن را ترجمانى بايد ، و ترجمانش آن مردان‌اند كه معنى آن دانند . » « 1 »\r\nپس اگر شمشير از يكسره كردن جنگ جارى در صفين ناتوان گشت ، بايد مرجعيتى باشد كه اين كار را براى كسى كه حكومت مشروع و قانونى در دست اوست فيصله دهد و صاحب حق را حاكم گرداند ؛ همانطور كه در اين آيه شريفه ، كه على ( ع ) به آن استناد كرد آمده است :\r\n«  فَإِنْ تَنازَعْتُمْ فِي شَيْءٍ فَرُدُّوهُ إِلَى اللَّهِ وَ الرَّسُولِ  » « 2 » ( و چون در امرى اختلاف كرديد به خدا و پيامبر رجوع كنيد . )\r\nسپس فرمود :\r\n« همانا خداى سبحان گفته است : اگر در چيزى خصومت كرديد ، آن را به خدا و رسول بازگردانيد . راه بازگردان آن به خدا اين است كه كتاب او را به داورى بپذيريم ، و بازگرداندن به رسول اين است كه سنت او را بگيريم . پس اگر از روى راستى به كتاب خدا داورى كنند ، ما از ديگر مردمان بدان سزاوارتريم ، و اگر به سنت رسول ( ص ) گردن نهند ، ما بدان اولىتريم . » « 3 »\r\nاين مسأله ، سقيفه و بيعت آن را كه مورد اعتراض على ( ع ) قرار گرفت ، به ياد مىآورد ؛ آن حضرت از همين جايگاه با آن مخالفت ورزيد و چنين سرود :\r\n فإن كنت بالشورى ملكت امورهم * فكيف بهذا و المشيرون غيّب\r\nو إن كنت بالقربى حججت خصيمهم * فغيرك أولى بالنبى و أقرب « 4 » \r\n( اگر با شورا كار آنان را به دست گرفتى ، چه شورايى بود كه رأىدهندگان در آن نبودند . و اگر از راه خويشاوندى بر مدعيان حجت آوردى ، ديگران از تو به پيامبر نزديكتر و سزاوارتر بودند . )\r\n\r\n\r\n","description":"","footnote":"\r\n( 1 ) نهج البلاغه : خطبهء 125 ، ص 123 .\r\n( 2 ) سورهء نساء آيه 59 .\r\n( 3 ) نهج البلاغه : خطبهء 125 ، ص 123 .\r\n( 4 ) نهج البلاغه : كلمات قصار ، شمارهء 190 ، ص 393 .\r\n","page_name":" 139 ","page_number":145},
  {"content":"\r\n\r\nشيوهء آن حضرت در برخورد با داورى همان روشى است كه در برخورد با سقيفه پيش گرفت ؛ و يا بخش اعظم همان برخورد در اينجا متجلى است بىآنكه سازشكارى و يا عدول از اصول به انديشهء امام خطور كند . البته جز آنچه به نفع مصلحت مسلمانان و وحدت آنان بود ، درست همان گونه كه در اين گفتهء آن حضرت در مورد « داورى » روشن است :\r\n« من اين كار را كردم تا نادان خطاى خود را آشكارا بداند و دانا بر عقيدت خويش استوار ماند . و اينكه شايد در اين مدت كه آشتى برقرار است خدا كار اين امت را سازوارى دهد تا از سختى و فشار برهد ، و ناچار نشود با شتاب جستجوى حق را واگذارد و از آغاز به گمراهى گردن درآرد . » « 1 »\r\nولى نتايج داورى ، امام على ( ع ) و اصحابش را نااميد ساخت . در اينجا نمىخواهيم وارد اين بحث شويم كه آيا ايشان از پيش به نتايج داورى آگاه بودند يا اينكه اين واقعه بر اساس يك برنامهء طراحى شده كه طى آن نمايندهء آنها ابو موسى اشعرى ، فردى كه بار ديگر اثبات كرد با خليفه صادق نيست ، انجام گرفت .\r\nبىترديد حميت و تعصب قبيله‌اى بيشترين تأثير را در روند اين درگيرى داشت و پس از يك سلسله شكستها براى جبههء عراق ، ارزشها در برابر سازشكارى شكست خورد و اسلام اصولى در برابر اسلام قبيله‌اى تضعيف گشت و اسلام قبيله‌اى در تثبيت اوضاع خود گامى به پيش نهاد .\r\nامام على ( ع ) يك طرح و برنامهء اصولى را پيش گرفته بود كه با برنامهء اسلام تلفيقى كه پيروانش در خلافت ، تصوير « دار الندوه » را مىديدند برخورد مىكرد . اين وضعيت موجب شد كه مقابله با آنان يك درگيرى محورى در برنامهء على ( ع ) گردد ؛ بر خلاف ديگر حركتهاى تمرد كه خليفه با روش متفاوتى با آنها برخورد مىكرد . حركت بصره صرفا يك خيزش بود كه پس از كشته شدن دو فرمانده آن ( طلحه و زبير ) كه بر خلاف تمايل على ( ع ) انجام گرفت ، پايان يافت . در حالى كه آن حضرت براى حركت خوارج توجيهاتى را قائل بودند . اين مطلب را در آخرين وصيت آن حضرت به فرزندش امام حسن ( ع ) ملاحظه مىكنيم كه فرمود :\r\n\r\n\r\n","description":"","footnote":"\r\n( 1 ) نهج البلاغه : خطبهء 125 ، ص 123 .\r\n","page_name":" 140 ","page_number":146},
  {"content":"\r\n\r\n« پس از من خوارج را نكشيد . چه آن كه به طلب حق درآيد و راه خدا پيمايد همانند آن نيست كه باطل بطلبد بيابد و بدان دست گشايد . » « 1 »\r\nمعاويه با برنامهء متضاد خود عملا فرصت را از برنامهء اصلاحى على ( ع ) سلب كرد و مانع اجرا و به تحقق رسيدن اهداف آن شد . اين وضعيت ناشى از جنگى بود كه آن حضرت راهى جز ورود به آن نداشت و اين جنگ موجب فرسايش نيروى مسلمانان در مكانى نامناسب گرديد .\r\nشايد بارزترين جنبهء اين برنامه ، بازسازى فرد و جامعه باشد كه پس از آشفتگى حاصله در دورهء خليفهء پيشين ضرورى مىنمود . سياست گروه‌گرايانه و توزيع غير عادلانهء بيت المال و بذل و بخشش نابجا و برانگيختن تعصبات قبيله‌اى و مطلق العنان كردن گروهى اندك در حاكميت موجب شكاف عميق در جامعه و دگرديسى فرد شد . از اين روى اولين دستاورد على ( ع ) در اين زمينه ، بازنگرى در نحوهء توزيع بيت المال بود كه در زمان خليفهء پيشين بر اساس مساوات و ميزان خطرپذيرى در راه اسلام تقسيم نمىشد :\r\n« اى مردم ، انسان برده و يا كنيز به دنيا نيامده و همهء انسانها آزاد آفريده شده‌اند ولى خداوند برخى از شما را به بعضى ديگر سپرده است . هر كس مشكلى داشت ، در راه خير صبر پيشه كند . و براى آن به خداى منت نگزارد كه نعمت هر چه هست از سوى خداست و همهء ما از سياه تا سرخ در آن برابريم . » « 2 »\r\nبىترديد مشخص كردن نقش افراد اساسىترين پايهء بناى يك جامعهء نمونه است .\r\nعلى ( ع ) در اين راستا فقط به محدودهء ميراث خلفاى راشدين - كه آن هم در زمان عثمان از بين رفته بود - بسنده نكرد ، بلكه بر اساس تجربه‌اى نمونه و راهگشا در مدينه كه هر مسلمان در آن نقش كامل خود را در جامعه به دست آورده بود ، به حركت درآمد .\r\nدر پرتو اين اصل ، خليفه به بازسازى « الگو » بر پايهء ذوب شدن مطلق در جامعهء\r\n\r\n\r\n","description":"","footnote":"\r\n( 1 ) نهج البلاغه : خطبهء 61 . ص 48 .\r\n( 2 ) كلينى ، كافى ، ج 8 ، ص 69 .\r\n","page_name":" 141 ","page_number":147},
  {"content":"\r\n\r\nعقيدتى ، توجه داشت . جامعه‌اى كه همگان در سايه‌اش احساس امنيت كنند و در مورد سرنوشت و حقوق خود در اين جامعه دچار نگرانى نشوند . بازسازى مجدد بايد از خانهء خود خليفه آغاز مىشد . در اين بعد برخورد آن حضرت با برادرش عقيل « 1 » و موضعگيريش در برابر عبد اللّه ابن عباس « 2 » قابل توجه است . در بازسازى جامعه ، اين روش تربيتى در سياست ، بر روابط آن امام بزرگوار با نخبگان و يا پيشتازان صالح حاكم بود ؛ كه جلوهء آن در گفته‌اش به ابن عباس نمايان است :\r\n« گاه آدمى را شاد مىكند دست يافتن بر آنچه از دست او رفتنى نبود . و ناخشنودش مىسازد از دست شدن آنچه او را به دست آمدنى نبود . پس شاد باش بدانچه از آخرت به دست آورده‌اى و اندوهناك باش بر آنچه از دست داده‌اى . بدانچه از دنيا به دست آرى فراوان شادمان مباش و بدانچه از دست داده‌اى ناشكيبا و نالان . تو را در بند آن بايد كه پس از مرگ شايد . » « 3 »\r\nشايد تنهايى و بىهمتايى اين شيوه در اين نهفته باشد كه بر اساس علمى بنا شده بود كه به آن حضرت كمك كرد تا عقيده را بيشتر درك كند و مبارزه‌اش در راه آن رسالت دار باشد . و در پس آن غربالى ساخته شد كه در دست خلافت آن حضرت قرار گرفت و دو شيوه را از هم متمايز نمود : شيوه‌اى كه بر علم و معرفت مبتنى است و شيوه‌اى ديگر كه به گمراه و نادان كردن مردم اتكا دارد . در اين مورد به سخن آن امام بزرگوار توجه مىكنيم :\r\n« آن كه نادانسته كار مىكند ، مانند كسى است كه به بيراهه رود . هر چه در آن راه پيش راند ، از مقصود خود دور تر ماند ، و آن كه از روى دانش كنندهء كار است ، همچون رونده در راه آشكار است . پس نگرنده بايد بپايد ؛ كه پيش مىرود يا پس مىآيد . » « 4 »\r\nبنا به گفتهء شيخ محمد مهدى شمس الدين بزرگترين چيزى كه انديشه و توجه خليفه را به خود مشغول مىداشت : « آمادگى دائم براى آشنا كردن كامل مسلمانان با اسلام بود .\r\n\r\n\r\n","description":"","footnote":"\r\n( 1 ) مسعودى ، مروج الذهب : ج 3 ، ص 36 .\r\n( 2 ) بلاذرى ، انساب الأشراف ، تحقيق محمودى ، صص 171 - 165 .\r\n( 3 ) نهج البلاغه : نامهء 22 ، ص 284 .\r\n( 4 ) نهج البلاغه : نامهء 67 ، ص 352 .\r\n","page_name":" 142 ","page_number":148},
  {"content":"\r\n\r\nچون در حالتى كه مسلمان به طور كامل و پويا حقيقت اسلام و جوهرهء آن و روشها و اهدافش را دريابد و به روشنى در آيد ، از سرگردانى و گمراهى مصون خواهد بود ، و اسلام از خدشه‌پذيرى و تحريف نجات مىيابد . و مسلمان روشن‌انديش ديدبانى براى دينش خواهد بود كه معناى وجود و افتخار وجودى اوست » « 1 » .\r\nبايد كه خليفه اين روش تربيتى را بر همهء عاملان و دستيارانش جارى مىساخت ، زيرا كه آنها نيز در امور عقيدتى آگاهى كاملى داشتند و صلابتشان براى دفاع از آن كاستى نداشت و در جهت با فرهنگ كردن مردم و هدايت آنان به راه درست ، كاملا توانا بودند . اين موضوع در نامهء آن حضرت به قثم بن عباس ، عاملش در مكه ، نمايان است كه مىفرمايد :\r\n« مراسم حج را براى مردم برپا دار و ايام اللّه را به ياد آنان آر ، و بامداد و شامگاه براى آنان مجلس ساز . آن را كه فتوا خواهد فتوا ده و نادان را بياموز و با دانا به گفتگو پردازد . » « 2 »\r\nهمچنين در توصيه مشهورش به مالك اشتر نيز مىخوانيم :\r\n« با دانشمندان فراوان گفتگو كن و با حكميان فراوان سخن در ميان نه ، در آنچه كار شهرهايت را استوار دارد و نظمى را كه مردم پيش از تو بر آن بوده‌اند برقرار . » « 3 »\r\nزيرا وظيفهء والى - حاكم - صرفا در پرداختن به ادارهء امور ايالت خلاصه نمىشود ، بلكه اساسا اين جنبه از كار توجيهى كه جامعه پس از سرخوردگى در دوران قبلى ، به شدت به آن نياز داشت نيز به حاكم بازمىگردد . سرخوردگى حاصله از دوران قبل موجب شد تا مردم در پى تمايلات خويش به حركت درآيند و انگيزه‌هاى عقيدتى تا حد زيادى در آنان فروكش كند .\r\nاز اين نظر مىتوانيم روش سياسى خليفه را به رفتار فردى نزديك بدانيم كه داراى نقشى است كه آن را در كنار رسول خدا ايفا كرده ؛ و از دو خليفهء اول نيز دور نمانده\r\n\r\n\r\n","description":"","footnote":"\r\n( 1 ) شيخ محمد مهدى شمس الدين ، حركة التاريخ عند الامام على ( ع ) : ص 49 .\r\n( 2 ) نهج البلاغه : نامهء 67 ، ص 352 .\r\n( 3 ) نهج البلاغه ، نامهء 53 ، ص 329 .\r\n","page_name":" 143 ","page_number":149},
  {"content":"\r\n\r\nاست ، و به عنوان خليفه در سايهء اين مفهوم از سياست به حكومت پرداخته است ؟ يعنى خلافت و حكومت‌دارى او از عقيده جدا نبود ، و در آن تئورى با واقعيت تعارض نداشت . براى او جامعه از اين حالت جدايى نداشت و مجوز برنامه‌اش برپايى جامعه‌اى سياسى و يا انديشه‌گرا با خصوصيت اصولگرايى بود ، همان اصولگرايى كه كوشيد تا بر اساس آن افراد را تربيت كند . همان گونه كه در اين گفته آن را بيان مىفرمايد :\r\n« خدايا تو مىدانى آنچه از ما رفت ، نه به خاطر رغبت در قدرت بود ، و نه از دنياى ناچيز خواستن زيادت . بلكه مىخواستيم نشانه‌هاى اين را به جايى كه بود بنشانيم ، و اصلاح را در شهرهايت ظاهر گردانيم . تا بندگان ستمديده‌ات را ايمنى فراهم آيد و حدود ضايع مانده‌ات اجرا گردد . » « 1 »\r\nو او در چنين سخنى محدودهء جامعه‌اى را ترسيم مىكند كه به تأسيس آن چشم دوخته است . جامعه‌اى كه در برابر ظلم و انحراف و هر چه كه به پايه‌هاى متكامل اين جامعهء ترسيم شده آسيب رساند ، مصون باشد . جامعه‌اى كه هدف با وسيله تكميل گردد ، بىآنكه وسيله از اصول خارج شده باشد . حتى اگر به منظور تحقق هدف باشد .\r\nهمانطور كه در سخن آن حضرت خطاب به كسانى كه او را در برقرارى مساوات و برابرى در تقسيم بيت المال سرزنش كردند ، آمده است :\r\n« مرا فرمان مىدهيد تا پيروزى را بجويم به ستم كردن دربارهء آن كه والى اويم ؟ به خدا كه ، نپذيرم تا جهان سرآيد ، و ستاره‌اى در آسمان بىستاره‌اى برآيد . اگر مال از آن من بود ، همگان را برابر مىداشتم كه چنين تقسيم سزاست تا چه رسد كه مال مال خدا است . بدانيد كه بخشيدن مال به كسى كه مستحق آن نيست ، با تبذير و اسراف يكى است . قدر بخشنده را در دنيا بالا برد و در آخرت فرود آرد ، او را در ديدهء مردمان گرامى كند ، و نزد خدا خوار گرداند . » « 2 »\r\nولى چنين روشى با موفقيت همراه نبود ، و صرفا به گروه اندكى از نخبگان در كنار على ( ع ) خلاصه مىشد ، كه برخى از آنان در ميان مردم كارآيى نداشتند . در حالى كه\r\n\r\n\r\n","description":"","footnote":"\r\n( 1 ) همان ، خطبهء 131 ، ص 129 .\r\n( 2 ) همان ، خطبهء 126 ، ص 124 .\r\n","page_name":" 144 ","page_number":150},
  {"content":"\r\n\r\nاكثريت مردم در پى منافع خود بودند و چنين راه دشوارى را در پيش نمىگرفتند . و تعدادى از فرماندهان جبههء او آمادگى ورود به چنين تجربه‌اى را نداشته ، جزو كسانى بودند كه انديشه قبيله‌اى در وجودشان ريشه‌دار شده بود ، مثل اشعث بن قيس و اغلب قبيلهء كندى او ، حتى قبيلهء « تميم » - كه اكثر خوارج از آن بودند - را نيز نمىتوانيم از رسوبات اين انديشه معاف داريم ؛ گرچه برنامه‌اى كه مطرح مىكردند با برنامهء اشعث تفاوت داشت . اساس برنامهء اشعث برقرارى سازشكارى و توطئه‌اى ضمنى عليه روند اصلاحات على ( ع ) بود .\r\nاين بخشى از چيزهايى است كه على ( ع ) در جبهه‌اش از آن رنج برد ، جبهه‌اى كه بجز اندكى از آن تغيير و تحول را نپذيرفتند ؛ چه آن هنگام كه حضرت عازم جنگ شد و يا وقتى كه در پرداختن به آن درنگ پيشه ساخت . ولى بخشى از رنجهاى وى از قريش برمىخاست ، يعنى قبيله‌اى كه به آن تعلق داشت . قريش به دليل اينكه در آن هنگام بر سر برخى از نمادهاى قدرت درگير بود ، تأثير بيشترى در شكست برنامهء او داشت . على ( ع ) خشم خود از موضعگيرى يك صحابى ديگر از اهل « شورى » ، يعنى سعد ابن ابى وقاص و تعداد ديگرى از مهاجرين و فرزندانش را پنهان نمىدارد و آنها را چنين توصيف مىكند :\r\n« حق را خوار كردند و باطل را يار نشدند . » « 1 »\r\nاز زمانى كه بيعت سقيفه اين عرف را تثبيت كرد كه خلافت از آن قريش باشد ، تا آن زمان چنين بود و بيعت با على ( ع ) نيز گرچه در يك شرايط استثنايى انجام پذيرفت ولى از اين روال خارج نشد . با اين حال قريش از همان ابتدا دشمنى با او را پيشه كرد . و در جنگ صفين جز هاشم بن عتبة بن ابى وقاص كس ديگرى از قريش در كنار وى نبود ، در حالى كه اكثر انصار از وى حمايت مىكردند . اين وضعيت موجب شد تا درگيرى در سطح حجازى شدت بيشترى پيدا كند . كه آن را در موضع امويها نسبت به انصار و كينهء معروفشان از آنها ملاحظه مىكنيم . معاويه از اين نقطهء ضعف - در سپاه على ( ع ) - بهره برد ، زيرا پس از كناره‌گيرى مهاجرين و دورى گزيدن قريش غير مهاجر\r\n\r\n\r\n","description":"","footnote":"\r\n( 1 ) همان ، كلمات قصار ، شمارهء 18 ، ص 363 .\r\n","page_name":" 145 ","page_number":151},
  {"content":"\r\n\r\nاز جبههء خليفه كه اساسا با وى مخالف بودند ، معاويه در موقعيت قريشى خود از على ( ع ) نيرومندتر شد .\r\nبدين ترتيب بيعت با على ( ع ) بر پايهء عرف متداول آن روز با توجه به قريشى بودن وى انجام پذيرفت ، ولى قريش اولين كسانى بودند كه در برابرش قيام كرده و به شدت با او مقابله كردند . اين مسأله اندوه عميقى در وجودش بر جاى گذاشت كه در چندين مورد آن را بيان فرمود ؛ يكى از اين شكوه‌ها چنين است :\r\n« بار خدايا از تو بر قريش يارى مىخواهم كه پيوند خويشاونديم را بريدند ، و كار را بر من واژگون گردانيدند ، و براى ستيز با من فراهم گرديدند در حقى كه از آن من بود نه آنان و بدان سزاوارتر بودم از ديگران ، و گفتند حق را تو توانى به دست آورد ، و توانند تو را از آن منع كرد . پس كنون شكيبا باش افسرده يا بمير به حسرت مرده و نگريستم و ديدم نه مرا يارى است ، نه مدافعى و مددكارى جز كسانم . كه دريغ آمدم به كام مرگشان بدانم . پس خار در ديده خليده چشم پوشيدم و گلو از استخوان غصه تاسيده ، آب دهان را جرعه جرعه نوشيدم ، و شكيبايى ورزيدم در خوردن خشمى كه از حنظل تلختر بود و دل را از تيغ برنده دردآورتر . » « 1 »\r\nو در جاى ديگر با خشم و تلخكامى مىپرسد :\r\n« اما قريش چه گفت ؟ حجت آوردند كه آنان درخت رسول‌اند » . . . در پاسخ فرمود :\r\n« حجت آوردند كه درختند و خلافت را بردند و خاندان رسول را كه ميوه‌اند تباه كردند و تيمار آن را نخوردند . » « 2 »\r\nرنج و اندوه در جاى ديگرى به اوج خود مىرسد كه مىفرمايد :\r\n« قريش را بگذار تا در گمراهى بتازند ، و در جدايى خواهى اين سو و آن سو دوند و در سرگردانى با سركشى بسازند . كه آنان در جنگ با من فراهم گرديدند ، چنان كه پيش از من با رسول خدا ( ص ) جنگيدند . قريش كيفر اين كار زشت را از خدا ببينند كه رشتهء پيوند مرا پاره نمود و . . . » « 3 »\r\n\r\n\r\n","description":"","footnote":"\r\n( 1 ) نهج البلاغه : خطبهء 217 ، ص 251 .\r\n( 2 ) نهج البلاغه : خطبهء 67 ، ص 52 .\r\n( 3 ) نهج البلاغه : نامهء 36 ، ص 311 .\r\n","page_name":" 146 ","page_number":152},
  {"content":"\r\n\r\nقريش او را به خوارى كشاند زيرا در منش و شيوه با وى اختلاف داشت و روش ديگر را ترجيح مىداد كه ريشه‌هايش در زمان عثمان ترسيم شده بود و در آن زمان معاويه در جهت تثبيتش گام برداشت ، بىآنكه بعد مهاجر بودن قريش را در نظر بگيرد . بلكه او همهء قريش را در نظر مىگرفت كه خداوند در جاهليت به آن جايگاهى مانند آنچه در اسلام به آن داده بود مىداد . « 1 » ديدگاه معاويه كه هنوز والى شام است ( 33 ه . )\r\nچنين است .\r\nبدين ترتيب روش اصلاحگر با روش قبيله‌اى كه قريش خود را بر اين اساس بر ضد على راهبرى مىكرد ، رويارو شد . زيرا قريش درمىيافت كه روش اصلاحى برايش شديد و سخت خواهد بود و در اينجا منظور از شدت و سختى ، برابر دانستن آن با ديگر قبيله‌هايى است كه به ميزان قريش به عقيدهء اسلامى پايبند بودند . على ( ع ) اين مطلب را چنين بيان مىفرمايند :\r\n« در نزد خداى تعالى نسبت و خويشاوندى سودى نمىبخشد و دنيا خانهء پاداش نيست ، و هيچ تفاوتى ميان هاشمى ، عرب ، عجم ، حبشى ، و زنگى ( سياهپوست ) وجود ندارد . گرامى بودن و رستگارى از آن كسى است كه تقواى خدا پيشه كند . » « 2 »\r\nاز اين نظر چالش دشوارتر در برابر روش على ( ع ) از سوى قريش برمىخاست كه پس از جبهه‌گيرى عليه آن حضرت در دو جنگ جمل و صفين در تلاش براى ناكام گزاردن برنامهء او بود . اگر معاويه بر پايهء تعصب قريشى به حركت درنمىآمد ، نمىتوانست در برابر اين برنامهء اصلاحى ايستادگى كند . ولى او حركت خود را بر پايهء تعصب قريشى آغاز كرد كه تعصبات ديگر را نيز در پى داشت ، به گونه‌اى كه يادآور وضعيت پيشين آنها در مخالفت با اسلام بود . اين روش كه نه فقط ضد روش خليفه بود بلكه بر خلاف ميراث دوران پيامبر و حتى بخشى از دوران خلفاى راشدين - كه سياست قبيله‌اى در آن از توازن برخوردار بود - حركت مىكرد . پيامبر ( ص ) در دوران خود به هنگام خروج از مدينه براى شركت در غزوه ، اكثرا ترجيح مىداد\r\n\r\n\r\n","description":"","footnote":"\r\n( 1 ) همان ، ج 5 ، ص 86 .\r\n( 2 ) ثقفى ، الغارات ، ص 279 .\r\n","page_name":" 147 ","page_number":153},
  {"content":"\r\n\r\nفردى از انصار را به جاى خود بگمارد . حتى عمر با دور كردن نزديكان خود - قبيلهء عدىّ از حكومت و عدم حضور قريش در آن - به استثناى چند نفر ، از بروز سيطرهء قريشى بر دستگاه خلافت جلوگيرى نمود « 1 » .\r\nعلى ( ع ) نيز اغلب مديران خود را از انصار برگزيد و ما بقى را از ميان قبيله‌هاى مختلف انتخاب كرد . در حالى كه حضور قريش در حكومت صرفا در چند نفر خلاصه مىشد . زيرا ضابطهء شايسته بودن بر نحوهء گزينش دستيارانش حاكم بود و در ميان آنان شخصيتهاى گمنامى وجود داشتند كه از جايگاه قبيله‌اى برخوردار نبودند ، مانند : زياد بن أبيه ، خليد بن قرّة تميمى ، قدامة بن عجلان ، جارية بن قدامة و ديگران « 2 » .\r\nهمچنين در مورد سمتها ، هيچ توجهى به تعلق قبيله‌اى نداشت . و حتى صحت اين روايت از ابو بكر كه در آن آمده است : « همانا پيشوايان از قريش هستند » با شك و ترديد روبه‌روست ، زيرا مشكل مىتوان آن را به روال كلى حوادث در آن مرحله و انديشه‌هاى حاكم بر آن ربط داد . على ( ع ) حد اقل با روش شورايى در انتخاب خليفه مخالف بود و بارها تصريح كرد كه او برحق‌ترين افراد براى خلافت « 3 » است . ولى توجيه اين حق در درجهء اول بر يك مبناى روشمند استوار بود و از احساس مسئوليت براى ايفاى نقش برمىخاست و معتقد بود كه نه فقط به دليل نزديكى به رسول خدا ( ص ) و سابقه‌دارتر بودن در اسلام ، بلكه به دليل خصوصيات ويژه‌اش شايسته‌ترين فرد براى اين مأموريت است . مىتوان اين نكته را به مطلبى كه در نهج البلاغه در سياق اعتراض به بيعت سقيفه آمده است ، ربط داد كه در آن چنين اظهار تعجب مىكند :\r\n« شگفتا خلافت از راه همصحبتى به دست آيد . » « 4 »\r\nو در روايت ديگرى كه ابن عبد ربه در سياق گفتگو با معاويه آورده است :\r\n« - على ( ع ) - مىفرمايد : اينكه ميان اهل شام و بصره تفاوت مىنهى و خود را با طلحه و زبير متفاوت مىخوانى ، سوگند به جانم كه مطلب يكى است ؛ زيرا بيعت - با من - عمومى و همه جانبه بود . و بازنگرى در آن انجام نمىگردد و انتخاب از سر گرفته\r\n\r\n\r\n","description":"","footnote":"\r\n( 1 ) خليفه بن خياط ، تاريخ ، ج 1 ، صص 159 - 153 .\r\n( 2 ) همان ، صص 230 - 229 .\r\n( 3 ) نهج البلاغه : خطبهء 74 ، ص 76 .\r\n( 4 ) همان ، كلمات قصار ، شمارهء 190 ، ص 393 .\r\n","page_name":" 148 ","page_number":154},
  {"content":"\r\n\r\nنمىشود . امّا خويشاونديم با رسول خدا ( ص ) و قدمت من در اسلام را اگر مىتوانستم از بين مىبردم . » « 1 »\r\nو اين چنين على ( ع ) در راه برنامهء اصلاحى خود مبارزه مىكرد ؛ و در پى ايجاد جامعهء اسلامى الگو بود كه با روح تجربه‌اى كه پايه‌هايش را رسول خدا ( ص ) در مدينه بنا نهاد منطبق باشد . جامعهء بنا شده از سوى رسول خدا نياز به آن داشت تا باتجربه‌اى ديگر كه برنامهء اصولى آن را بر دوش مىكشد ، تكميل گردد و به موازنه‌اى اكتفا نكند كه آن را در معرض تهديد و موقعيتى غير مستحكم قرار مىدهد . شايد قرائت انديشهء سياسى على ( ع ) از خلال ميراث او در نهج البلاغه و منابع ادبى و تاريخى و همچنين تأمل در روش و رفتار آن حضرت هيچ مجالى براى ترديد در اصولى بودن برنامهء اصلاحى او و ناممكن بودند همزيستيش با برنامهء اسلام تلفيقى - چه جزئى و چه كلى - باقى نمىگذارد . بر اين اساس على ( ع ) در يك نبرد دائمى با شيوهء ديگر قرار داشت كه حتى در سخت‌ترين شرايط نيز از اين مبارزه غافل نمىشد ، و او عقل و دل را به عقيده‌اى « 2 » سپرده بود كه در اين رويارويى نقطهء اصلّى اختلاف بود و هيچ‌گاه چه در پيروزى و چه در شكست از موعظه در اين زمينه براى عاملان و فرماندهانش خستگى نمىيافت .\r\nشايد عهد نامهء آن حضرت به مالك اشتر نمايانگر مدرسه‌اى در اين « شيوه » سياسى و اصلاحى سازش‌ناپذير باشد براى تحقق جامعهء الگو از طريق اصلاح فرد و اصولى كردن رفتارش در جامعه بر اساس تصويرى كه خليفهء راهبر - على ( ع ) - ارائه كرده است ؛ و اين عهد براى همهء كسانى كه به رغم همهء دشواريها با او به اين تجربه وارد شدند ، تكرار مىشود .\r\nهمان گونه كه اين نامه به يكى ديگر از عاملانش آن را بيان مىكند :\r\n« اما بعد ، تو از آنانى كه در يارى دين پشتيبانىشان را خواهانم ، و ياد خودستايى گنهكار را به آنان مىخوابانم ، و رخنهء مرزى را كه بيمى از آن است بدانها بستن توانم . پس در آنچه تو را مهم مىنمايد از خدا يارى جوى ، و درشتى را به اندك نرمى بياميز ، و آنجا كه مهربانى بايد راه مهربانى پوى ، و جايى كه جز درشتى به كار\r\n\r\n\r\n","description":"","footnote":"\r\n( 1 ) ابن عبد ربه ، همان ، ج 5 ، ص 77 .\r\n( 2 ) نهج البلاغه ، خطبه‌هاى متعدد .\r\n","page_name":" 149 ","page_number":155},
  {"content":"\r\n\r\nنيايد درشتى پيش گير ، و برابر رعيت فروتن باش ، و آنان را با گشاده‌رويى و نرمخويى بپذير ، و با همگان يكسان رفتار كن ، گاهى كه گوشهء چشم به آنان افكنى يا خيره‌شان نگاه كنى ، يا يكى را به اشارت خوانى ، يا به يكى تحيتى رسانى ، تا بزرگان در تو طمع ستم بر ناتوان نبندند ، و ناتوانان از عدالتت مأيوس نگردند . » « 1 »\r\nجنگى كه عمدهء وقت خلافت على ( ع ) را به خود گرفت و ديگر رويدادها را تحت الشعاع خود قرار داد ، نتوانست مانع از جلوه‌گر شدن جنبهء ديگر حكومت وى شود كه شامل فعاليتهاى سياسى ، اجتماعى و اقتصادى بود .\r\nاگر چه جنگها و منازعات به گونه‌هاى متفاوت بيشترين جاذبه را براى مورخين دارند ، ميراثى كه امام على ابن ابى طالب ( ع ) در « نهج » - شيوهء - خود بر جاى گذاشت صرفا يك تئورىپردازى ذهنى براى حكومت نيست ؛ بلكه تجربه‌اى عظيم در مرحلهء اجراى واقعى يك برنامه است . اين « حكومت » بار ديگر و براى مدتى بس طولانى مورد هدف قرار گرفت و جز در اذهان گروههاى اپوزسيون در جاى ديگرى يافت نمىشود ، كه آن هم ديربازى است در درون آرزوهاى دشوارش در حال احتضار است .\r\n\r\n2 انديشهء كشوردارى « 2 » در نهج البلاغه\r\nدر مورد معناى « الدوله » - حكومت و يا كشور - در كتاب لسان العرب به نقل از جوهرى نقل شده است :\r\n\r\n\r\n","description":"","footnote":"\r\n( 1 ) نهج البلاغه ، نامهء 46 ، ص 320 .\r\n( 2 ) در متن كتاب از كلمه « الدوله » استفاده شده است كه در ادبيات امروزى جهان عرب هم حكومت معنا مىدهد و هم از آن به كشور تعبير مىگردد .\r\n","page_name":" 150 ","page_number":156},
  {"content":"\r\n\r\n« در جنگ چنين است كه يكى از دو طرف بر ديگرى « دولت » - چيره‌گى - يابد . » « 1 »\r\nو در دوران نخستين اسلام - صدر اسلام - نيز « الدوله » قرينهء غنايم گشت ، و گفته شد :\r\n« غنايم » « دولتى » ميان آنان شد كه ميان خود مىگردانند ، يك بار براى اين و بار ديگر براى آن . » « 2 »\r\nهمچنين در لسان العرب آمده است كه « الدولة » چه دال ضمه‌دار باشد و يا فتحه تلفظ شود ، به يك ميزان « جنگ و ثروت » معنى مىدهد . « 3 » كه در اينجا با - مفهوم - آنچه در سورهء آل عمران در مورد گردانيدن روزگار آمده و فقها آن را به مجازات ، به وسيله تنگدستى و يا ثروتمندى « 4 » تفسير مىكنند ، نزديك است .\r\n« دولت » به معناى مصطلح آن در دوره‌هاى متأخر اسلامى به كار رفته و در سياق قرآنى فقط يك بار ذكر شده است : ( سورهء حشر : آيهء 7 ) . يك بار ديگر نيز كلمه « نداولها » در همان سوره آمده است . دلالت هر دو كلمه از مضمون مصطلح كنونى « دولت » - حكومت و كشور - به دور نيست بر خلاف شورا كه به يك لفظ در سه آيهء سه سوره « 5 » ذكر شده ، ولى معناى آن پيچيده و غامض است و تئورى سياسى « حكومت بر اساس شورا » كه با بيعت سقيفه همراه بود ، دقيقا بيانگر آن چيزى نيست كه در قرآن آمده است ، گرچه كوشيدند تا آن را به سياق قرآنى شورا ربط دهند . در آيهء 7 سورهء حشر جلوه‌هاى « دولت » به معناى جامع آن كه بر اساس قاعدة تنظيم اقتصادى مبتنى است ، روشن و نمايان مىگردد :\r\n«  ما أَفاءَ اللَّهُ عَلى رَسُولِهِ مِنْ أَهْلِ الْقُرى ، فَلِلَّهِ وَ لِلرَّسُولِ وَ لِذِي الْقُرْبى وَ الْيَتامى وَ الْمَساكِينِ وَ ابْنِ السَّبِيلِ  » .\r\n( آن غنيمتى كه خدا از مردم قريه‌ها نصيب پيامبرش كرده است از آن خداست و پيامبر و خويشاوندان و يتيمان و مسكينان و مسافران در راه مانده . )\r\n\r\n\r\n","description":"","footnote":"\r\n( 1 ) ابن منظور ، لسان العرب ، ج 1 ، ص 552 .\r\n( 2 ) همان .\r\n( 3 ) همان .\r\n( 4 ) سيد قطب ، فى ظلال القرآن ؛ ج 8 ، ص 38 .\r\n( 5 ) سوره‌هاى : آل عمران : 159 ؛ شورا : 38 ؛ بقره : 233 .\r\n","page_name":" 151 ","page_number":157},
  {"content":"\r\n\r\nو در مورد قاعدهء تنظيم اجتماعى نيز :\r\n«  كَيْ لا يَكُونَ دُولَةً بَيْنَ الْأَغْنِياءِ مِنْكُمْ  » .\r\n( تا ميان توانگرانتان دست به دست نشود . )\r\nو در مورد قاعدهء تنظيم سياسى و تشريعى نيز :\r\n«  وَ ما آتاكُمُ الرَّسُولُ فَخُذُوهُ وَ ما نَهاكُمْ عَنْهُ فَانْتَهُوا وَ اتَّقُوا اللَّهَ إِنَّ اللَّهَ شَدِيدُ الْعِقابِ  » .\r\n( هر چه پيامبر به شما داد بستانيد ، و از هر چه شما را منع كرد اجتناب كنيد . و از خدا بترسيد كه خدا سخت عقوبت است . )\r\nبا استناد به قسمت پايانى آيهء شريفه ، اصل اطاعت و فرمانبرى در دل معناى « دولت » نهفته است و كليت آيه نيز خلاصهء نظريهء « دولت » بر اساس تصوير اسلامى آن است كه تجربهء رسول خدا ( ص ) در مدينه از آن سخن مىگويد .\r\nلذا فقهاى اسلامى معتقدند « دولت » به صورت مضمون در همان مرحلهء اوليه برپا شد كه در اين معنا در موازات هجرت پيامبر قرار داشت « 1 » ، و برخى از عناصر - تشكيل دهندهء - آن در مدينه نمايان و روشن بود . ابو الحسن تلمسانى ( 281 ه . ) با بيان انواع دستياران پيامبر به اين عناصر اشاره دارد : نواب ، وزرا ، قاضيان ، حاجبان ، نگهبانان ، سفرا ، تراجم ، كسانى كه قبايل را مىشناختند ، امراى حج و نواحى و غزوه‌ها و . . . كه در هنگام خروج از مدينه وى را يارى مىدادند « 2 » . اين در حالى است كه جامعه‌اى كه اسلام از آن برخاست ، « دولت » به شيوهء يمنى آن در جنوب شبه جزيرهء عرب - كه متلاشى گرديد - را به خود نديده بود . شافعى در رساله خود اين مطلب را چنين بيان مىدارد :\r\n« هر كه پيرامون مكه بود امارت - ولايت - را نمىشناخت ، و از اعطاى اختيارات « والى » به برخى از افراد سرباز مىزد . » « 3 »\r\n\r\n\r\n","description":"","footnote":"\r\n( 1 ) رضوان السيد ، « رؤية الخلافة و بنية الدولة فى الإسلام ، الاجتهاد ، سال چهارم ، 1991 ، ص 15 - 14 .\r\n( 2 ) إحسان عباس ، « ابزار الدلالات السمعية على ما كان فى عهد الرسول من الحرف و الصنائع و العمادات الشرعية » .\r\nدار المغرب الإسلامى بيروت : 1985 .\r\n( 3 ) احمد شاكر ، الرسالة للإمام ، مطبعة الحلبى در مصر ، صص 210 - 209 .\r\n","page_name":" 152 ","page_number":158},
  {"content":"\r\n\r\nحتى شهر مكه را نيز از اين قاعده مستثنى نمىكنيم . يكى از رهبران مكه به نام اسود بن عبد المطلب بن زمعة در جريان مقابله با تلاش عثمان بن حويرث أسدى براى مرتبط ساختن اين شهر با حاكميت بيزانس « 1 » مىگويد :\r\n« قريش تصميم جدى گرفته است كه سرزمين‌گشايى نكند و در اختيار ديگران نيز قرار نگيرد . » « 2 »\r\nيعنى استقلال خود را بدون تعرض به ديگران حفظ كند . كه اولين معناى آن چنين است : محتوا و مضمون « دولتى » كه در نخستين جامعهء اسلامى از خلال قرآن كريم و تشكيلات ادارى ، اقتصادى و سياسى برآمده از آن وجود داشت ؛ و الگويى متفاوت با نمونه‌هاى همپيمانى قبيله‌ها و يا ديگر روشهاى « دولت‌هاى » قديمى عرب را ارائه مىكند .\r\nولى اين « دولت » يا حكومت پس از رحلت رسول خدا ( ص ) على رغم دسترسى به ژرفاى ميراث محمدى ( ص ) و در آميختن باتجربه‌اى هدايتگر و راهبر - حكومت در مدينه - در اسارت نگرانى كه از بيعت سقيفه با آن همراه شد ، باقى ماند و اين نگرانى مانع از دستيابى آن به نظامى گرديد كه به تمام معنا با تجربهء رسول خدا ( ص ) در اين باره همسطح باشد ؛ به ويژه در زمينهء شيوهء حكومت‌دارى و فائق آمدن بر آشفتگيهايى كه در رويارويى با چالشهاى مرحله با آن مواجه شد . در تعبير از « دولت » - حكومت - خلافت مورد استفاده قرار گرفت ، كه برخاسته از اين تصور فقهى است :\r\nمسلمانان ، امت پيامبرى هستند كه پايان بخش پيامبران بود و از اين نظر رئيس آنان خليفه‌اى است كه رهبرى « جامعهء الهى » كه خداوند براى آن آماده‌شان ساخت ، به او منتقل مىشود « 3 » . اين چيزى بود كه ابو بكر را بر آن داشت تا خود را « خليفهء رسول خدا » بنامد ؛ به اين عنوان كه در تطبيق و اجراى برنامه‌هاى اين جامعه در دو بعد دينى و دنيايىاش نماينده و جانشين رسول خداست .\r\n\r\n\r\n","description":"","footnote":"\r\n( 1 ) ابو الطيب الفاسى المكى ، شفاء الغرام بأخبار البلد الحرام ، صص 109 - 108 .\r\n( 2 ) مصعب الزبيرى ، نسب قريش ، دار المعارف مصر ، صص 210 - 209 .\r\n( 3 ) رضوان السيد ، همان : ص 14 .\r\n","page_name":" 153 ","page_number":159},
  {"content":"\r\n\r\nبعد رسالتى حكومت - در مورد اجراى حكم شريعت اسلام - بر خلافت چيره بود ، بىآنكه جنبهء تشكيلاتى آن روشن باشد . اين چيزى بود كه بعدها موجب بروز بحث در مورد نحوهء حكومت اسلامى گرديد . بحث تشكيلاتى حكومت از زمان پيامبر قطعى به نظر مىرسيد و آكنده از دستاوردهاى سياسى ، اقتصادى و نظامى در كنار مسائل دينى بود . همچنين برخورد با اهل ردّه به دليل خوددارى قبايل از پرداخت زكات و تأثير آن بر روابط آنان با دين انجام نگرفت ، بلكه اين مقابله به دليل خروج آنها از وحدت امت و ارادهء حاكميت صورت پذيرفت . همچنان كه عمر خود را در چارچوب همين مفهوم امير المؤمنين خواند ، زيرا امارت ( اميرى ) در درجهء اول يك صفت سياسى است « 1 » . اين خليفه گام بلندى در جهت‌گيرى سياسى خود در بعد محتوايى برداشت و علاوه بر آن به يك سلسله اقدامات تشكيلاتى دست زد كه به معناى « دولت » - حكومت - نزديكتر بود .\r\nولى آنچه مبهم باقى ماند ، جنبهء سياسى حكومت نيست كه ضرورتا برقرار بود ، بلكه آشفتگى اساس شيوهء حكومت و ناكام ماندن آن در ترسيم پايه‌هاى ثابت آن براى جامعه است ؛ به گونه‌اى كه سياست و دين ، روش سياسى و روش دينى هر دو ، مكمل يكديگر باشند و مانع از شكسته شدن اين جامعه و رخنه به آن از فراى چارچوب حاكم بر آن گردند . به ديگر معنا على رغم تقدسى كه در اين جامعه بر خلفاى رسول خدا ( ص ) حاكم بود ، نظريهء « امر واقع » نتوانست در درازمدت براى آن مصونيت به وجود آورد . گوياترين دليل براى آن اختلاف نحوهء بيعت با هر يك از چهار خليفهء راشد است ؛ كه همگى به صورت عملى فاقد شورا بودند ؛ با اين تفاوت كه بيعت با على ( ع ) بيشتر نمايانگر شورا بود ، پس از آنكه به گفتهء شيخ مفيد :\r\n« با اجماع همهء ساكنان مدينه اعم از مهاجرين و انصار و اهل بيعت رضوان و ديگرانى كه از صحابه و تابعين از اهالى مصر و عراق كه در آن شرايط به آنان پيوستند ، خلافت براى او تثبيت شد » .\r\n« و كسى مدعى نشده است كه بيعت آن حضرت به وسيله يك فرد كه نامش برده شده\r\n\r\n\r\n","description":"","footnote":"\r\n( 1 ) همان : ص 16 .\r\n","page_name":" 154 ","page_number":160},
  {"content":"\r\n\r\nباشد و يا يك انسان مشهور انجام گرفت و يا تعداد مشخصى از مردم با وى بيعت كردند ، به گونه‌اى كه گفته شود بيعت با فلانى به وسيله فلانى و فلانى انجام گرفت ، آن گونه كه در مورد بيعت با ابو بكر ، عمر و عثمان مشهور است . » « 1 »\r\nدستاورد محقق شده در تجربهء خلفاى راشدين عملا از طريق نمايندهء امت بودن كه مقارن با قانونى بودن و حكومت مشروع است ، كسب گرديد . و اين ميراث از طريق جنبشهاى سياسى بعدى كه برنامهء خود را بر اين اساس تنظيم كردند ؛ استمرار يافت . ولى « دولت » با مضمونى كه خلافت از آن تعبير كرد ، اين مشروعيت را به دست نياورد ، و همين امر موجب شد تا با اولين حادثه‌اى كه قداست آن را خدشه‌دار ساخت ، در معرض فروپاشى قرار گيرد . خلافت تا زمان ترور عمر پويايى خود را از اين قداست برمىگرفت . در اينجا ، مخالفت على ( ع ) با اين روش در حكومت قابل درك است .\r\nروشى ، كه شايد به طور سهوى پايه‌گذار حاكميت قريش در اسلام شد . و ديگر اين دولت اسلامى مجسم كنندهء انتظارات و اميدهاى امت مسلمان از سطح و مرتبهء رسالت اسلام نبود ؛ تحقق رسالت اسلام همان چيزى است كه خلفاى راشدين در تحقيق آن ناكام ماندند . چه آنگاه كه ( ابو بكر و عمر ) خود محور قدرت بودند و چه وقتى كه خليفه ( عثمان ) و خانواده‌اش محور حكومت به شمار مىآمدند . اين عدم پذيرش و يا تحفظى كه از سوى على ( ع ) اعلام گرديد متوجه شخصيت ابو بكر كه يكى از نخبگان برجستهء اسلام به شمار مىرفت ، نبود . و آنچه روايتهاى تاريخى از « افضليت » نقل كرده‌اند ، بيانگر جنبه‌اى مهمتر در نظر على ( ع ) است كه با طرح دولت مرتبط است .\r\nمىتوانيم بگوييم آن حضرت اولين كسى است كه - و لو به صورت غير مستقيم - اين مطلب را بيان مىكند و در ميان پاسخ به خوارج در مورد تحكيم مىفرمايد :\r\n« آرى حكم جز از آن خدا نيست ، ليكن اينان گويند فرمانروايى را ، جز خدا روا نيست ، حالى كه مردم را حاكمى بايد نيكوكردار يا تبه‌كار ، تا در حكومت او مرد با ايمان كار خويش كند ، و كافر بهرهء خود برد ، تا آنگاه كه وعدهء حق سر رسد و مدت هر دو دررسد . در سايهء حكومت او مال ديوانى را فراهم آورند و با دشمنان پيكار\r\n\r\n\r\n","description":"","footnote":"\r\n( 1 ) شيخ مفيد ، النصرة فى حرب البصيرة ، ص 42 .\r\n","page_name":" 155 ","page_number":161},
  {"content":"\r\n\r\nكنند ، و راهها را ايمن سازند و به نيروى او حق ناتوان را از توانا بستانند ، تا نيكوكردار روز به آسودگى به شب رساند ، و از گزند تبه‌كار در امان ماند . » « 1 »\r\nعلى ( ع ) « دولت » - حكومت - را ضرورتى براى دين و اجراى احكام شريعت اسلام مىبيند كه حقوق مسلمانان را حفظ كند و زندگيشان را اداره نمايد و در اين باره ، مسئوليت « رئيس آن » يعنى امام را كه اساسا حافظ وحدت است ، تعيين مىكند : تمركز مديريت در كشور ( جمع الأمر ) ، توزيع غنايم ، تحقق عدالت ( ستاندن حق ضعيف از نيرومند ) و دفاع از حدود كشور اسلامى ( جهاد با دشمن ) .\r\nدر سايهء اين مفهوم بسيار مترقى از وظايف « دولت » همان گونه كه على ( ع ) در خطبهء ذكر شده بيان فرمودند ، انديشهء سياسى شيعه در اواخر قرن نخست هجرى شكل مىگيرد . و قاعدهء آن اين است :\r\n« امامت از مقتضيات دين و يا ضرورتهاى آن است . » « 2 »\r\nدر حالى كه آن دسته از فقهايى كه پس از فروپاشى خلافت « راشده » همچنان به يارى حكومت وقت ادامه دادند ، تشكيل حكومت را ضرورى مىدانستند ؛ ديدگاه شيعه در مورد امامت ( دولت ، حكومت ) بر اساس اين نظريه شكل گرفت كه - امامت - اساس و پايهء حيات سياسى و اجتماعى است « 3 » . و متضمن شرايط بسيار دشوارى بود كه مانع از واقع شدن در سازشكارى و يا تسليم در برابر راه‌حلهاى تلفيقى گرديده و در اين باب نگرشهاى متناقضى نسبت به شورا و اجماع در آن پديدار شد . وقتى كه امام بنابر نصّ « وصيت » عهده‌دار حكومت مىشود ، همانا از منطق ضرورت دينى بدان مبادرت مىورزد و نه به دليل صرف تمايلات شخصى كه از نظر سياسى حق همهء صحابه‌اى است كه در آن هنگام به قدرت چشم دوخته بودند . لذا بيعت با ابو بكر - به نظر على ( ع ) - نقض تصميم پيامبر است كه صحابيان بزرگ از آن مطلع بودند « 4 » ؛ خود را نه بر اساس قرابت : ( شگفتا خلافت از راه همصحبتى به دست آيد ؟ « 5 » ) بلكه از آن روى كه\r\n\r\n\r\n","description":"","footnote":"\r\n( 1 ) نهج البلاغه : خطبهء 40 ، ص 39 .\r\n( 2 ) رضوان السيد ، همان ، ص 16 .\r\n( 3 ) حسن جابر ، « الفكر السياسى عند الإمام على ( ع ) » ( رساله منتشر نشده ) ، ص 144 .\r\n( 4 ) همان : ص 49 .\r\n( 5 ) نهج البلاغه : كلمات قصار ، شمارهء 190 . ص 393 .\r\n","page_name":" 156 ","page_number":162},
  {"content":"\r\n\r\nاز نظر ايمان ، تقوى ، علم و جهاد شايسته آن است : ( از مردم ، سزاوار به خلافت كسى است بدان تواناتر باشد ، و در آن به فرمان خدا داناتر « 1 » . ) مستحق دستيابى به خلافت مىدانست و اين خصوصيات است كه او را شايسته آن « وصيت » نمود ؛ وصيتى كه در خلال پاسخش به اقدام انصار در سقيفه ، مستقيما به آن اشاره مىكند :\r\n« اگر امارت از آن آنان مىبود ، سفارش آنان را كردن - وصيت كردن به آنان - درست نمىنمود . » « 2 »\r\nمنظور آن حضرت از اين سخن آن است كه رسول خدا ( ص ) به هر كه پس از وى حكومت را در دست گيرد وصيت فرمودند تا با نيكوكارشان - انصار - به نيكويى رفتار كند و از گناهكارشان درگذرد . لذا وقتى به موضوع خلافت مىپردازند بر اساس همين افضليت در صفات و طبيعت جايگاه خود بدان وارد مىشوند . شيخ مفيد اين مطلب را بيان كرده و مىگويد :\r\n« از آيات و نشانه‌هاى خداوند در امير مؤمنان كمال عقل و وقار و معرفت و آگاهيش به خدا و رسول او ( ص ) است [ . . . 
  ] كمال عقلش در دستيابى به معرفت خدا و رسول او ( ص ) بود . نشانهء خداى تعالى در وى شگفت‌آور است به گونه‌اى كه روال معمول را شكسته بود . و با اين خصوصيت بر جايگاه و ويژگى خاص او نسبت به آن دلالت داشت . و همچنين گواه شايستگى و آمادگى او براى امامت مسلمانان و حجت بودن بر تمامى مخلوقات است . » « 3 »\r\nپس بدين ترتيب نظريهء سياسى در سايهء اين مفهوم جلوه‌گر مىشود ، و به همراه آن عظمت نقشى كه على ( ع ) براى ايفاى آن در جهت پيگيرى مسير اسلام آماده شده است ، روشن مىگردد .\r\n« رايت ايمان را ميان شما پابرجا كردم و مرزهاى حلال و حرام را برايتان جدا . از عدل خود لباس عافيت بر تنتان كردم . و با گفتار و كردار خويش معروف را ميان شما گستردم ، تا بدانيد دادگر كيست و نيكوكار چه كسى است و با خود ، شما را نشان دادم\r\n\r\n\r\n","description":"","footnote":"\r\n( 1 ) همان ، خطبهء 173 ، ص 179 .\r\n( 2 ) همان ، خطبهء 67 ، ص 52 .\r\n( 3 ) شيخ مفيد ، الارشاد ، ج 3 ، ص 141 .\r\n","page_name":" 157 ","page_number":163},
  {"content":"\r\n\r\nكه اخلاق گزيده چيست . پس راى خود را به كار مبنديد در آنچه ديده ژرفاى آن را نتواند ديد و انديشه به كنه آن نتواند رسيد . » « 1 »\r\nموانع و توطئه‌هايى كه براى دور كردن او از حكومت در برابرش قرار گرفتند ، در نهايت در برابر روند كارها مشكل ايجاد كردند و سپس موجب فروپاشى آن شدند .\r\nهمان گونه كه دولت اسلامى « برنامه‌اى » باقى ماند كه شكافهاى مختلف در آن ايجاد مىشد ، او نيز شانس ترجمهء افكارش به واقعيت ، به گونه‌اى كه بنيان جامعه عادل بر اساس پايه‌هاى ثابت را ترسيم كند ، نيافت . ولى از خلال تجربهء پيچيده‌اش در حكومت و مواضعى كه در اتخاذ آن پيشتاز بود ، مىتوان با تصوير جامعه‌اى كه بدان چشم دوخته بود ، آشنا شد . در سفر ارزشمند او ( نهج البلاغه ) ماده‌اى غنى يافت مىشود كه مىتوان به وسيلهء آن به طرح دولت اسلامى احاطه يافت . طرحى كه در خاطر آن حضرت قرار داشت ، ولى در كمين‌نشستگان ، عمدا و يا از روى گمراهى و يا به خاطر منافع شخصى خود جنگى به راه انداختند كه در برابر اين برنامه قرار گرفت و مانع از ظهور متكامل آن به طور واقعى بر روى زمين گرديد .\r\n\r\nالف ) انديشهء سياسى\r\nاز جمله چيزهايى كه على ( ع ) را از ديگران متمايز مىكند ، گستردگى علم است كه با مهارت ، آن را در مسير منافع نگرش سياسى درونگر و منسجم خود به كار مىگرفت .\r\nدرك عميقش از تاريخ او را در ميان امت بىهمتا كرد ، امتى كه رسوبات گذشته و تعصباتش را به همراه داشت .\r\n« به شبهتها كار مىكنند و به سوى شهوتها مىروند . معروف نزدشان چيزى است كه شناسند و بدان خرسندند و منكر آن است كه آن را نپسندند . . . گويى هر يك از آنان امام خويش است . » « 2 »\r\nو جز تعداد اندكى از افراد ، ديگران نتوانستند با انديشه‌اش همراهى كرده و با او حركت كنند ، و لذا خارج از چارچوب حركت او قرار گرفتند .\r\n\r\n\r\n","description":"","footnote":"\r\n( 1 ) نهج البلاغه ، خطبهء 87 ، ص 70 .\r\n( 2 ) نهج البلاغه ، خطبهء 88 ، ص 73 .\r\n","page_name":" 158 ","page_number":164},
  {"content":"\r\n\r\nلايه‌اى از اندوه در خطاب سياسى آن حضرت جلوه‌گر است . شايد سخنانش به هنگام اتمام بيعت با او در مدينه آغاز مناسبى براى ورود به اين نگرش گرانبها و بىهمتا باشد كه در سايهء آن ، شيوهء دشوار خود را ارائه مىكند و از تأكيد بر ثوابت در نمىگذرد :\r\n« آنچه را مىگويم در عهدهء خويش مىدانم ، و خود آن را پايبندانم . . . به خدا سوگند ، كلمه‌اى از حق را نپوشاندم ، و دروغى بر زبان نراندم كه از چنين حال و چنين روز ، آگاهم كرده‌اند ، هان اى مردم ، خطاكاريها چون اسبهاى بدرفتارند . و خطاكاران بر آن سوار ، عنان گشاده مىتازند تا سوار خود را به آتش دراندازند . هان اى مردم پرهيزكارى مركبهايى رام‌اند ، سواران بر آنها عنان به دست و آرام . مىرانند تا سواران خود را به بهشت در آرند . از ديرباز حق و باطل در پيكارند و هر يك را گروهى خريدار . اگر باطل پيروز شود شيوه ديرين اوست ، و اگر حق اندك است ، روزى قدرت قرين اوست ، اما كم افتد كه بينى ، آب رفته در جو است . » « 1 »\r\nمتنى كه پيش از اين آورديم و در اوج جنگ داخلى ( در پاسخ خوارج ) بيان شد و در آن پيدايش دولت امام اعلام شده است ؛ همانا نشان‌دهنده يك برنامهء كامل براى آن دولت است و اطلاع كاملى در مورد آنچه بايد اجرا شود و الگو قرار گيرد ، ارائه مىكند ؛ و همچنين بر اصولى بودن و ضرورت انتخاب بين يكى از دو خط حق يا باطل كه سومى ندارد ، تأكيد مىكند .\r\nدر اين گزينه و انتخاب ، يك باب هميشگى براى قرائت انديشهء سياسى و اجتماعى امام ( ع ) وجود دارد ، كه هيچ‌گاه از مسير متعالى آن خارج نشد و حتى در برابر شرايط پيچيده‌اى كه برخى از يارانش اعتقاد داشتند لازم است به طور مرحله‌اى با اندكى نرمش با آن برخورد شود ، همواره شيوهء خاص خود را به كار مىبرد ، همان شيوه‌اى كه عمر بن خطاب آن را « حق » « 2 » توصيف كرد . از تعابير اين حق بودن ، دعوت آن حضرت به محاكمهء عبيد اللّه ، فرزند عمر ، است كه به دليل كشتن متهمين به قتل عمر انجام گرفت و اين دعوت پيش از رسيدن على ( ع ) به خلافت بود .\r\n\r\n\r\n","description":"","footnote":"\r\n( 1 ) نهج البلاغه : خطبهء 16 ، ص 17 .\r\n( 2 ) ماوردى ، احكام السلطانيه : ص 13 .\r\n","page_name":" 159 ","page_number":165},
  {"content":"\r\n\r\nهمانطور كه اصول تجزيه‌پذير نيست ، پس به همان صورت در مجازات نيز بايد مساوات برقرار باشد . خواه اتهام به افرادى صاحب نام وارد شود و يا يكى از مردم عادى به انجام كارى خلاف متهم شود . در سايهء اين نگرش ، على ( ع ) يك روز پس از بيعت با وى به عنوان خليفه ، املاك عثمان را مصادره مىكند ؛ بر اين اساس كه هر چه از بيت المال گرفته شده است بايد به آن بازگردد :\r\n« به خدا اگر ببينم به مهر زنان يا بهاى كنيزكان رفته باشد ، آن را بازمىگردانم كه در عدالت گشايش است و آن كه عدالت را برنتابد ، ستم را سخت‌تر يابد . » « 1 »\r\nعدالت در ميان گزينهء دو بعدى قابل توجه كه انتخاب را مستحكم و ريشه‌دار مىكند ، به طور لا ينقطع و روان و شتابان در بخش وسيعى از نهج البلاغه گسترده است :\r\n- بهشت و جهنم : « هر نعمتى جز بهشت خوار است ، و هر بلايى جز آتش دوزخ - را - عاقبت به شمار . » « 2 »\r\n- خير و شر : « پس راه خير را بگيريد تا هدايت شويد ، و از راه شر برگرديد و به راه راست رويد . » « 3 »\r\n- دنيا و آخرت : « همانا دنيا پشت كرده و بدرودگويان است ، و آخرت روى آورده و از فراز جاى نگران است . » « 4 »\r\n- حق و باطل : « همانا فاضلترين مردم نزد خدا كسى است كه كار حق را از باطل دوست‌تر بدارد ، هر چند كار حق از قدر او بكاهد ، و او را بيازارد و باطل به دو سود رساند و رتبت او را بالاتر گرداند . سرگردان تا به كجا مىرويد . » « 5 »\r\n- حزب اللّه و حزب الشيطان : « حزب ما حزب اللّه است و گروه سركش حزب الشيطان . هر كس ما و دشمنى ما را برابر داند از ما نيست . » « 6 »\r\n- باطن و ظاهر : « بدان كه هر ظاهرى را باطنى است كه بر مثال آن است ، آنچه ظاهرش پاكيزه بود باطن آن نيز آن چنان است ، و آنچه ظاهرش پليد است ، باطن آن نيز پليد است . » « 7 »\r\n\r\n\r\n","description":"","footnote":"\r\n( 1 ) نهج البلاغه : خطبهء 15 ، ص 16 .\r\n( 2 ) همان ، كلمات قصار ، شمارهء 387 ، ص 431 .\r\n( 3 ) همان ، خطبهء 167 ، ص 174 .\r\n( 4 ) همان ، خطبهء 28 ، ص 29 .\r\n( 5 ) همان .\r\n( 6 ) همان .\r\n( 7 ) همان : خطبهء 154 ، ص 153 .\r\n","page_name":" 160 ","page_number":166},
  {"content":"\r\n\r\n- عدل و ظلم : « روز داد بر ستمگر سخت‌تر است از روز ستم بر ستم بر . » « 1 »\r\n- علم و جهل : « خدا بر عهدهء نادانان ننهاد كه دانش آموزند تا بر عهدهء دانايان نهاد كه بدانان بياموزند . » « 2 »\r\nشايد اين دو بعدى بودن انتخاب در يك محور اصلّى خلاصه شود كه همواره عنوان حكومت عملى اسلام بوده است ، و در يك عبارت معمول جلوه‌گر است : « امر به معروف و نهى از منكر » ، كه وظيفهء معروف محتسب از آن به وجود آمد . ولى بىهمتا و گرانبها بودن آن در نزد على ( ع ) در قاطعيت و دقت در اجراى احكام متجلى است كه با استناد به ايمان عميق و دانش گسترده ، راه را براى آن گشود تا به صورت مناسب به حكم تشريعى تبديل گردد . ( كه از مثالهاى نخستين در دوران حكومتش قتال اهل قبله در جنگ جمل بود ) « 3 » . اين نكته راهى به سوى توصيف امر به معروف و نهى از منكر است كه در سخن آن حضرت خطاب به اهل بصره بيان شده است :\r\n« راهى است كه گشاده و روشن است . چراغش نورانى و پرتوافكن است . ايمان را بر كرده‌هاى نيك دليل توان ساخت و از كردار نيك ايمان را توان شناخت . به ايمان علم آبادان است . . . و همانا امر به معروف و نهى از منكر از صفتهاى پروردگارند ، . . . و بر شما باد به كتاب خدا كه ريسمان استوار است ، و نور آشكار است ، و درمانى است سود دهنده ، و تشنگى را فرونشاننده . چنگ در زننده را نگهدارنده ، و در آويزنده را نجات بخشنده . نه كج شود ، تا راستش گردانند ، و نه به باطل گرايد تا آن را برگردانند . كهنه نگردد به روزگار ، نه از خواندن و نه از شنيدن بسيار . راست گفت آن كه سخن گفت از روى قرآن ، و آن كه بدان رفتار كرد پيش افتاد از ديگران . » « 4 »\r\nو اين چنين طريقت - راه - به سطح « منهاج » - شيوه و روش - تعالى مىيابد و ريسمان استوار ، آن را به سوى سرچشمه مىكشاند . و كتاب خدا نورى باقى مىماند كه در دل و عقل پرتو مىافكند ، و بازگشت به آن در دشوارترين شرايط انسان را بىپاسخ\r\n\r\n\r\n","description":"","footnote":"\r\n( 1 ) همان : كلمات قصار ، شماره 341 ، ص 421 .\r\n( 2 ) همان : كلمات قصار ، شمارهء 478 ، ص 445 .\r\n( 3 ) ابن خلدون آورده است كه محتسب به جستجوى منكر در مىآمد و به ميزان توانايى خود در از بين بردن آن مىكوشيد و مردم را به رعايت منافع عمومى در شهر وامىداشت ، مقدمه : ص 198 .\r\n( 4 ) نهج البلاغه ، خطبهء 156 ، صص 156 - 155 .\r\n","page_name":" 161 ","page_number":167},
  {"content":"\r\n\r\nنمىگذارد . و در غير اين مسير ، همانا راه تاريك است و روش بر اساس ضلالت و گمراهى بنا شده است و امام عادلى در خارج اين راه وجود ندارد :\r\n« راهها هويداست ، و نشانه‌هاى دين برپاست . بدان كه فاضلترين بندگان خدا نزد او امامى است دادگر ، هدايت شده و راهبر ، كه سنتى را كه شناخته است برپا دارد ، و بدعتى را كه ناشناخته است بميراند . » « 1 »\r\nو اين همان چيزى است كه على ( ع ) صراحتا به عثمان بيان داشت ؛ پس از آنكه در سياستش رفتارى ظاهر شد كه رابطهء او با آن ريسمان استوار را قطع كرد :\r\n« براى مروان همچون چاروايى به غارت گرفته مباش ، كه تو را به هر جا خواست براند ، آن هم پس از ساليانى كه بر تو رفته و عمرى كه از تو گذشته . » « 2 »\r\nدر واقع خواسته‌هايش در حجم قضيه‌اى بود كه از ديرباز آن را بر دوش مىكشيد ؛ يعنى اسلام . و در اين راه اساس موقعيت و همهء جزئيات آن را كوچك مىداشت ، او پس مىرفت تا دين به پيش افتد . از حركت به سوى منصب ، پارسايى مىكرد تا وحدت جامعهء اسلامى را حفظ كند . خليفه شدن برايش اهميتى نداشت مگر آنكه عدالت را بر پاى دارد و وحدت مسلمانان را پاس بدارد و رسالت را حفظ كند ، كه حفظ و نگهدارى آن مبارزه‌اى مستمر و متناسب با آن را ضرورى مىساخت . از براى آنكه شهروندى سالم و درست را در جامعه مستحكم سازد . همان گونه كه در گفتهء پيشين او آمده است :\r\n« فاضلترين بندگان خدا نزد او امامى است دادگر . » « 3 »\r\nدر پرتو آنچه گذشت ، مىتوان به جهان « دولت » - حكومت - وارد شد كه على ( ع ) كوشيد با الهام گرفتن از كتاب خدا و سنت پيامبرش ( ص ) و با سنگر گرفتن در پس عدالت و تقوا و ايستادگى در برابر انحراف و افتادن در دام غرايز و منافع شخصى ، آن را تأسيس كند .\r\n\r\n\r\n","description":"","footnote":"\r\n( 1 ) همان ، خطبهء 164 ، ص 168 .\r\n( 2 ) نهج البلاغه : خطبهء 164 ، ص 168 .\r\n( 3 ) « هيچ شرفى برتر از اسلام نيست ، و نه عزتى ارجمندتر از پرهيزكارى و نه پناهگاهى نكوتر از خويشتن‌دارى » .\r\nنهج البلاغه : كلمات قصار ، شمارهء 371 ، ص 427 .\r\n","page_name":" 162 ","page_number":168},
  {"content":"\r\n\r\nاين « دولت » - حكومت - بر پايهء ميراث غنى در انديشهء سياسى كه با پويايى در بعد تربيتى و ساختن انسان صالحى كه بدون آن دولت در معرض تهديد و در آستانهء خطر قرار مىگيرد ، به حركت در مىآيد . در حقيقت نهج البلاغه آكنده از نمونه‌هاى متعددى از اين افكار و ارزشهاست كه متوجه انسان مؤمن و پيشتاز است . به اين نمونه توجه كنيد :\r\n« اى مؤمنان ، از مردم كسى است كه كار زشت را ناپسند مىشمارد و به دست و زبان و دل خود آن را خوش نمىدارد ، چنين كس خصلتهاى نيك را به كمال رسانيده و از آنان كسى است كه به زبان و دل خود انكار كند و دست به كار نبرد ، چنين كس دو خصلت از خصلتهاى نيك را گرفته و خصلتى را تباه ساخته ، و از آنان كسى است كه منكر را به دل زشت مىدارد و به دست و زبان خود بر آن انكار نيارد ، چنين كس دو خصلت را كه شريفتر است ضايع ساخته و به يك خصلت پرداخته ، و از آنان كسى است كه منكر را بازندارد به دست و دل و زبان ، چنين كس مرده‌اى است ميان زندگان ، و همهء كارهاى نيك و جهاد در راه خدا برابر امر به معروف و نهى از منكر ، چون دميدنى است به درياى پرموج پهناور . و همانا امر به معروف و نهى از منكر نه اجلى را نزديك كنند و نه از مقدار روزى بكاهند و فاضلتر در همهء اينها ، سخن عدالت است كه پيش روى حاكمى ستمكار گويند . » « 1 »\r\nشايد آنچه اين مسأله سياسى را در صفحات نهج البلاغه بارز مىكند ، گفتگوى پرحرارت آن حضرت با جامعه باشد كه افراد آن را به اقدام دائمى در اين زمينه فرامىخواند تا به يك حكومت عادل دست يابند . اين آهنگ در طول فضاى خطاب سياسى در نهج البلاغه نه فرو مىافتد و نه دچار فتور مىشود . علاوه بر سخنان ياد شده اين متن از وصيت آن امام همام نيز در مورد امر به معروف و نهى از منكر بيان شده است :\r\n« به كار نيك امر كن و خود را در شمار نيكوكاران درآر . و به دست و زبان كار ناپسند را زشت شمار . و از آن كه كار ناپسند كند با كوشش خود را دور بدار . در راه خدا بكوش ، چنان كه شايد ، و از سرزنش ملامتگرانت بيمى نيابد . براى حق به هر دشوارى هر جا كه بود در شو . » « 2 »\r\n\r\n\r\n","description":"","footnote":"\r\n( 1 ) نهج البلاغه : كلمات قصار ، شمارهء 374 ، صص 429 - 428 .\r\n( 2 ) همان ، نامهء شمارهء 31 ، ص 296 .\r\n","page_name":" 163 ","page_number":169},
  {"content":"\r\n\r\nحتى در حالى كه به استقبال مرگ مىشتابد بازهم اين آهنگ از كلام او جدا نشده و آخرين وصيتش مىگردد تا اصول ثابت را آذين بخشد و « انتخاب » دشوارى كه در برابر سختيها و شكستها از پاى ننشست ، مستحكم گردد ، و خطاب به فرزندانش امام حسن ( ع ) و امام حسين ( ع ) مىفرمايد :\r\n« شما را سفارش مىكنم به ترسيدن از خدا ، و اينكه دنيا را مخواهيد هر چند دنيا پى شما آيد ، و دريغ مخوريد بر چيزى از آن كه به دستتان نيايد ، حق را بگوييد و براى پاداش آن جهان كار كنيد ، و با ستمكار در پيكار باشيد و ستمديده را باور . » « 1 »\r\nهمان گونه كه ديديم مسئلهء سياست جايگاه برجسته و بارزى را در نهج البلاغه اشغال كرده است ، كه پايه‌هاى ثابتش را از قرآن كريم برگرفته و الگوى خود را از تجربهء رسول اكرم ( ص ) در مدينه اخذ كرده و پويايىاش را از دانشى مىگيرد كه راه على ( ع ) به سوى آن ، شفافيت در قرائت مترقى سياسى براى آن مرحله و در دست گرفتن كنترل جزء جزء آن است . اين است آنچه بىهمتايى على ( ع ) زمينه را براى سير در « طريقتش » فراهم آورد ، و در طول خط رفيع و برجسته‌اى كه معروف را از منكر جدا مىسازد و دوگانگى متضادى را كه از معروف و منكر منشعب مىشود ، از هم متمايز مىنمايد ، كه قرآن كريم و ميراث صدر اسلام آكنده از اشاره و ذكر آنهاست .\r\n\r\nب ) آيين مديريت\r\nتئورى مديريت در برنامهء على ( ع ) همانند تئورى سياسى ، بر اين اساس برپا شد كه حكومت ، حكومت اسلام و حامل انديشه ، رسالت و تجربهء آن است . بىآنكه اين مطلب به معناى حكومت دينى - از نوع كليسايى آن - باشد . گرچه امامت يكى از اصول دين است ، و از همان ابتدا در اسلام بعد سياست از بعد دين جدا نبوده و نگرش اسلام ، در تكامل و اتحاد بين اين دو بعد است : « رسالت » كه رابطهء انسان با آفريدگار را تعيين مىكند ، و « نظام » كه قوانين و سيستمها از آن الهام مىگيرند تا جهت تأمين منافع\r\n\r\n\r\n","description":"","footnote":"\r\n( 1 ) نهج البلاغه ، نامهء شمارهء 47 ، ص 321 .\r\n","page_name":" 164 ","page_number":170},
  {"content":"\r\n\r\nبشر و فعال كردن نقش انسان در پرتو هدايتى كه برگرفته به حركت درآيند ، از اصول و ارزشهاى رسالت اسلام است . در سايهء اين حقيقت ، عقيده در همهء جزئيات برنامه‌اى كه على ( ع ) براى برقرارى دولت عدل در صدد اجراى آن بود ، حضور داشت . اين نكته به ويژه در توصيه‌هاى آن حضرت به عاملانش در ايالتها جلوه‌گر است ، ايشان شديدا به عملى كردن جنبه‌هاى نورانى اسلام توجه و اصرار دارد . در مقدمهء اين مطالب ، انجام واجبات دين قرار گرفته است تا - عاملان - در ايالتها الگو و اسوه ديگران باشند .\r\nآن حضرت خطاب به محمد بن ابو بكر عامل خود در مصر مىفرمايد :\r\n« پس تو بايد با نفس خويش به پيكار درآيى و دين خود را حمايت كنى ، هر چند كه در روزگار بيش از ساعتى نيابى ، و خدا را به خاطر خشنودى هيچ يك از آفريدگانش به خشم مياور ، كه خشنودى خدا جاينشين ديگر چيزهاست ، و چيزى نيست كه توان گفت ، جاينشين رضاى خداست .\r\nنماز را در وقت معين آن به جاى آر ، به خاطر آسوده بودن از كار پيش از رسيدن وقت آن را بر پاى مدار ، و آن را واپس مينداز به خاطر پرداختن به كار . » « 1 »\r\nو مالك اشتر را به سخنى مشابه توصيه مىكند ، و او را فرمان مىدهد :\r\n« به ترس از خدا و مقدم داشتن طاعت خدا بر ديگر كارها ، و پيروى آنچه در كتاب خود فرمود ، از واجب و سنتها كه كسى جز با پيروى آن راه نيكبختى را نپيمود . » « 2 »\r\nفلسفهء مديريت در نزد على ( ع ) بر اساس سعادتمند كردن مردم استوار است ، و نه سركوب آنان و سختگيرى بر ايشان ، كه اين مطلب با آنچه در آخرين توصيه‌اش به مالك اشتر آمده است تطابق دارد :\r\n« مهربانى بر رعيت را براى دل خود پوششى گردان و دوستى ورزيدن با آنان را و مهربانى كردن با همگان ، و مباش همچون جانورى شكارى كه خوردنشان را غنيمت شمارى چه رعيت دو دسته‌اند : دسته‌اى برادر دينى تو هستند ، و دستهء ديگر در آفرينش با تو همانند . » « 3 »\r\n\r\n\r\n","description":"","footnote":"\r\n( 1 ) نهج البلاغه : نامهء شمارهء 27 ، ص 290 .\r\n( 2 ) همان ، نامهء شمارهء 53 ، ص 325 .\r\n( 3 ) همان : ص 326 .\r\n","page_name":" 165 ","page_number":171},
  {"content":"\r\n\r\nهمچنين مديريت در ديدگاه او مبتنى بر اصل برقرارى مساوات و برابرى در توزيع ثروت ميان مردم است :\r\n« اگر مال از آن من بود همگان را برابر مىداشتم كه چنين تقسيم سزاست تا چه رسد كه مال ، مال خداست . بدانيد كه بخشيدن مال به كسى كه مستحق آن نيست ، با تبذير و اسراف يكى است . » « 1 »\r\nهمچنين يكى از پايه‌هاى مديريت على ( ع ) تشويق و تنبيه بوده و به ميزان پايبندى عاملان و كارگزاران به اين روش بستگى دارد . هر كس در كار خود موفق باشد شايستهء ستايش و شايد ارتقاء به مأموريتهاى دقيقتر و مهمتر است ؛ همان گونه كه براى والى بحرين اتفاق افتاد ( عمر بن ابى سلمة مخزومى ) كه اعتماد على ( ع ) را به دست آورد و وقتى امام تصميم گرفت به سوى شام حركت كند او را فراخواند تا به ركابش درآيد و برايش چنين نوشت :\r\n« حكومت را نيك انجام دادى و امانت را گزاردى . پس بيا كه نه گمان بدى بر توست و نه ملامتى به تو داريم . نه تهمتى به تو زده‌اند و نه گناهكارت مىشماريم . . . تو از كسانى هستى كه از آنان در جهاد با دشمن يارى خواهند و بديشان ستون دين را برپا دارند . » « 2 »\r\nمراقبت بر كارگزاران و مطلع شدن از احوال آنان و روابطشان با زيردستان به شدت انجام مىپذيرفت . لذا علاوه بر آنكه انتخاب آنان بر اساس معيارى انجام مىگرفت كه اساسش شايستگى ، تقوا و انجام وظايف بود ، امام ( ع ) به طور دقيق كار آنها را تحت نظر و مراقبت داشت .\r\nلذا به استثناى عبد اللّه بن عباس و برادرش قثم كه هر دو نيز بر اساس اين قاعده انتخاب شدند ، آن حضرت از به كارگيرى بنى هاشم و همچنين به طور كلى مهاجرين خوددارى فرمودند . و به طور مشخص از شخصيتهاى انصار استفاده مىكردند كه تا پايان كار در اين حكومت حضور داشتند و قابليت بالايى از خود نشان دادند : ابو قتادهء\r\n\r\n\r\n","description":"","footnote":"\r\n( 1 ) همان : خطبهء 126 ، ص 124 .\r\n( 2 ) همان ، نامهء شمارهء 42 ، ص 315 .\r\n","page_name":" 166 ","page_number":172},
  {"content":"\r\n\r\nانصارى ( مكه ) ، سهل بن حنيف و ابو ايوب انصارى ( مدينه ) ، قيس بن سعد ( مصر ) ، عثمان بن حنيف ( بصره ) ، قرظة بن كعب ( كوفه ) و نعمان بن عجلان ( بحرين ) « 1 » .\r\nاگر على ( ع ) والى خود بر بحرين را پاداش مىدهد و از پاكيزگى و سلامت او تقدير مىكند ، همانا ناراحتى و خشم خود را از آنچه قاضى كوفه ( شريح بن حارث ) انجام داد و خانه‌اى براى خود خريد ، بيان مىدارد و در مورد سوء استفاده از منصبش ابراز ترديد مىكند و او را فراخوانده و مىفرمايد :\r\n« پس شريح مباد كه اين خانه را جز از مال خود خريده باشى يا بهاى آن را جز از حلال به دست آورده . چه ، آنگاه خانهء دنيا را زيان كرده‌اى و خانهء آخرت را از دست داده . » « 2 »\r\nو به گونه‌اى ديگر اين موضعگيرى را در نامه‌اى كه به يكى از عاملانش فرستاده است اتخاذ مىكند و از وى مىخواهد تا صورت‌حساب دارايى خود را ارائه كند . چون به او اخبارى مبنى بر سوء تصرف در امانت و جمع‌آورى ثروتى گزاف با استفاده از موقعيتش رسيده بود :\r\n« به من خبر داده‌اند تو كشت زمين را برداشته ، و آنچه پايت بدان رسيده براى خود نگاه داشته‌اى ، و آنچه در دستت بوده خورده‌اى . حساب خود را به من بازپس بده و بدان كه حساب خدا بزرگتر از حساب مردمان است . » « 3 »\r\nبه نظر على ( ع ) بايد ميان والى و مردم فاصله‌اى هم وجود داشته باشد زيرا زياده‌روى در اختلاط با آنان موجب خدشه‌دار شدن هيبت حكومت گرديده و حاكم را اسير اين رابطه مىگرداند . لذا به والى خود ، عثمان بن حنيف خرده مىگيرد كه چرا در ميهمانى برپا شده از سوى يكى از شخصيتهاى بصره شركت كرده است « 4 » .\r\nدر هر حال والى يك انسان است ، و بايد در برابر فريفتگيها و هر چه كه رفتار الگو مانند او را مخدوش مىسازد ، كنترل و حمايت شود . توجه به منافقينى كه « با دستاويز\r\n\r\n\r\n","description":"","footnote":"\r\n( 1 ) خليفة بن خياط ، تاريخ ، ج 1 ، صص 230 ، 232 و 233 ؛ ابراهيم بيضون ، الحجاز و الدولة الاسلاميه ، ص 177 .\r\n( 2 ) نهج البلاغه : نامهء شمارهء 3 ، ص 273 .\r\n( 3 ) همان ، نامهء شمارهء 40 ، ص 313 .\r\n( 4 ) همان .\r\n","page_name":" 167 ","page_number":173},
  {"content":"\r\n\r\nقرار دادن حق در پى باطل‌اند » « 1 » . از آن روى بوده كه بايد دستيارانى نيكو برگزينند زيرا :\r\n« نيز والى را نزديكان است و خويشاوندان كه خوى برترى جستن دارند و گردن فرازى كردن و در معاملات انصاف را كمتر به كار بستن . » « 2 »\r\nهمچنين در نامه‌اش به مالك اشتر با هشدار دادن نسبت به اين افراد مىفرمايد :\r\n« ريشهء ستم اينان را با بريدن اسباب آن بر آر و به هيچ يك از اطرافيان و خويشاوندانت زمينى را به بخشش وامگذار ، و مبادا در تو طمع كنند با بستن پيمانى كه مجاور آنان را زيان رساند . در بهره كه از آب دارند ، يا كارى كه بايد با هم به انجام رسانند و رنج آن را بر عهدهء ديگران نهند ، پس بر آنان تنها گوارا افتد و عيب آن در دنيا و آخرت بر تو ماند . » « 3 »\r\nشايد اين انديشه براى زمان خود و همهء زمانها نمونه‌اى در مديريت و كشوردارى باشد كه راه سعادتمند كردن مردم و فراهم آوردن امنيت و رفاه براى آنها را نشان دهد ، و همچنين حاكم را موظف سازد تا حد امكان پيوستگيش با جامعه را بالا برد ، لذا على ( ع ) دائما در هشدار دادن نسبت به انحراف و خيانت و پيمان‌شكنى شدت به خرج مىداد ، شايد اين هشدار براى كسانى كه كفايت در آنها نمايان شده بود شديدتر باشد ، زيرا به همان ميزان از حمايت پارسايى بىبهره‌اند ، مثل زياد ابن أبيه كه والى او بر فارس بود و به او نوشت :\r\n« همانا من به خدا سوگند مىخورم ، سوگندى راست . اگر مرا خبر رسد كه تو در فيء مسلمانان اندك يا بسيار خيانت كرده‌اى ، چنان بر تو سخت گيرم كه اندك مال مانى و درمانده به هزينهء عيال ، و خوار و پريشانحال . » « 4 »\r\nدر بعد عملى ، كشوردارى در زمان امام على ( ع ) بر سه ركن استوار بود : امر به معروف و نهى از منكر ، اجراى حدود شرعى و عدالت ؛ كه همچنين در سياق شيوهء كلى\r\n\r\n\r\n","description":"","footnote":"\r\n( 1 ) همان .\r\n( 2 ) همان ، نامهء 53 ، ص 338 .\r\n( 3 ) همان .\r\n( 4 ) همان ، نامهء شمارهء 20 ، ص 283 .\r\n","page_name":" 168 ","page_number":174},
  {"content":"\r\n\r\nحكومت قرار مىگيرند . حكومتى كه راهبر آن ، جامعهء الگو را بنا نهاد . جامعه‌اى كه جز با ايجاد روابط بر اساس گفتگو با رعيت و زير دستان كه بر اعتماد و محبت و ارزشها مبتنى باشد و ايجاد هر آنچه در جهت ضربه‌ناپذير بودن حكومت ضرورى است اعم از انحراف ، حميت و تعصب ، سوء استفاده و سودجويى و انحصار ، عملى نخواهد شد .\r\n\r\nپ ) جنگ مدارى\r\nعلى ( ع ) در جنگهاى اسلام با مشركان و يهود به گونهء رزم‌آورى شجاع جلوه‌گر شد .\r\nبدين ترتيب در حالى به خلافت رسيد كه تجربه‌اى گرانبها از جنگ داشت . وقتى فتنه پديدار شد و تفرقه مسلمانان را فراگرفت ، او خود را در كوران جنگ يافت . و بدون تمايل و يا هر گونه شورى بدان در آمد تا فقط از فروپاشى خلافت پرهيز كند و در برابر سركشى و باطل بايستد . ولى جنگ او را به تندروى نكشاند ، در حالى كه معمولا جنگها تندروى را تحميل مىكنند ، به ويژه اگر جنگ براى عقيده و اصول باشد كه همراه با فاصله گرفتن مواضع افراد از يكديگر و يكسره شدن گزينه‌هاست ؛ بلكه نگرانى او از خونى بود كه نابجا و در راهى جز مسأله اساسى يعنى اسلام ريخته مىشد .\r\nلذا جنگ بصره از دشوارترين تصميمات آن امام بزرگوار بود . جنگى كه آتشش را كسانى برافروختند كه به « ناكثين » معروف‌اند . آنها فتنه را به سوى جبههء « مهاجرين » كشاندند كه معناى آن جنگ ميان پيشتازان اوليه در پذيرش اسلام و بر جاى گذاشتن شكافى عميق در جامعه‌اى بود كه از آن زمان يكپارچگى خود را از دست داد .\r\nكسى كه جنگ جمل كه در آستانهء خلافت على ( ع ) به وقوع پيوست را پى بگيرد بايد نشانه‌هاى يك « سبك » برايش نمايان شود كه در سايه آن ، مورخ تصوير درگيرى با منافقان در مدينه را بازمىيابد . بىآنكه اين به معناى مقايسهء انتزاعى بين منافقان و « ناكثين » باشد ، بلكه مقايسه ميان روش پيامبر اسلام ( ص ) و امام على ( ع ) در مقابله با فتنه و بازگذاشتن باب گفتگو تا آخرين لحظه براى يك هدف اساسى يعنى نجات وحدت امت است .\r\n\r\n","description":"","footnote":"","page_name":" 169 ","page_number":175},
  {"content":"\r\n\r\nبدين معنا جنگ جمل از خطرناك‌ترين بحرانهاى داخلى است كه بر مسلمانان واقع شد . و على ( ع ) با روحيه‌اى و الا و سرشار از مسئوليت و موضعى شجاعانه كه از اعتبارات شخصى و سياسى تأثير نمىپذيرفت با آن مواجه گرديد . همچنين وى با انديشه‌اى درخشان و راهگشا راه حلهاى مناسب را براى مسائل پيچيده دريافت . او به مقابله با فتنه شتافت و تصميمش « 1 » در برابر اين تجربهء بىسابقه ، شالوده‌اى است كه انديشهء جنگيش در آن مرحله بر آن بنا نهاده شد . اين انديشه با گذر از پيمان‌شكنى و خونريزى و پيروزى بر حقد و كينه به تعالى رسيد و در آن كشتن دشمنان موجب اندوه و تأسف مىگردد ، نه خوش‌حالى - به گونهء قانون جنگ - ، و حرمت خانه‌ها و زنان كه در جنگ جمل - جاى شكستنش بود - مراعات مىشود . صفية ، دختر حارث ، به امام على ( ع ) و يا جبههء او دشنام و ناسزا گفت ؛ در روايت طبرى آمده است كه يكى از ياران آن حضرت گفت : « بر آن شدم تا اين در را بگشايم و هر كه در آن است را بكشم » « 2 » . وى به خانه عبد اللّه بن خلف در بصره اشاره مىكرد كه همچنين عايشه نيز در آن بود . ولى على ( ع ) بر او فرياد آورد و فرمود :\r\n« هيچ سترى را هتك نكنيد ، و به هيچ خانه‌اى وارد نشويد و به هيچ زنى آسيب نرسانيد ، گرچه به ناموس شما ناسزا گويند و بزرگان و صالحان شما را نادان شمرند . . .\r\nما در حالى كه آنان - زنها - مشرك بودند از تعرض به ايشان منع مىشديم . . . نشنوم كه احدى به زنى تعرض كرده باشد . . . » « 3 »\r\nعلى ( ع ) با همين روح متعالى با معاويه جنگيد ، و جنگ در اين جبههء داخلى جز براى متوقف ساختن تجاوز و پرهيز از فتنه نبود . و با الهام‌گيرى از اين شيوه است كه وقتى يكى از فرماندهان خود ( معقل بن قيس ) را در طليعهء نيروهايش به سوى شام گسيل داشت وى را چنين توصيه فرمود :\r\n\r\n\r\n","description":"","footnote":"\r\n( 1 ) هر كس كه پشت به جبهه كند او را تعقيب نكنيد ، و هيچ اسيرى را نكشيد و هيچ مالى را به غارت نگيريد . هر كه سلاح بر زمين گذاشت در امان است . . . يكتاپرستان را ناسزا نتوان گفت و اموالشان را به غنيمت نتوان برد ، جز آنچه كه به وسيله آن و يا بر روى آن مىجنگند . دينورى ، همان : ص 155 ؛ يعقوبى همان ، ج 2 ، ص 183 ؛ طبرى ، همان ، ج 4 ، ص 541 .\r\n( 2 ) طبرى ، همان ، ص 538 .\r\n( 3 ) همان ، ص 540 .\r\n","page_name":" 170 ","page_number":176},
  {"content":"\r\n\r\n« از خدايى بترس كه از ديدار با او ناچارى ، و جز آستانش پايانى ندارى . جنگ مكن ، مگر با آن كه با تو بجنگد . » « 1 »\r\nاو فرماندهانش را بر اساس همان معيارى كه در انتخاب واليان و قضات ديديم برمىگزيد ، كه بر پايهء تقوا استوار است و شهامت و عمل توأم با انضباط نيز همراه آن است . در نامه‌اش خطاب به دو تن از فرماندهان كه آنان را از تعيين مالك به عنوان فرماندهء سپاه آگاه مىسازد ، آورده است :\r\n« من ، مالك اشتر پسر حارث را بر شما و سپاهى كه در فرمان شماست ، امير كردم ، گفتهء او را بشنويد و از وى فرمان بريد او را چون زره و سپر نگهبان خود كنيد كه مالك را نه سستى است و نه لغزش ، و نه كندى كند آنجا كه شتاب بايد ، و نه شتاب گيرد آنجا كه كندى شايد . » « 2 »\r\nپايهء اصلى انديشه جنگى على ( ع ) جهاد است . اين تعبير قرآنى كه دلالتش فقط به جنگ با مشركان و دشمنان اسلام خلاصه نمىشود ، و براى اولين بار در خارج از اين چارچوب در آستانهء انقلاب عليه عثمان به كار رفت ، - بنا به روايت طبرى - تعدادى از صحابه در مدينه گفتند : « اگر خواستار جهاديد ، جهاد نزد ماست » « 3 » . هر چند كه على ( ع ) از به كار بردن اين عبارت در جنگ با ناكثين در بصره خوددارى كرد . گرچه جنگ با گروهى سركش و ستم كار بود كه از اطاعت امام خارج شده و گمراه گرديده و فساد پيشه ساختند « 4 » و حميتها و تعصبات را برانگيختند . آرى شايسته است كه جنگ در برابر ظلم و انحراف از دين و جسارت بر سنت رسول خدا ( ص ) و ميراث اوليهء اسلام جهاد ناميده شود .\r\nجهاد از اين نظر ، مجسم‌كننده مرحله‌اى است كه انسان در آن ، به مرحلهء نخبگى مىرسد و آمادگى مىيابد تا با همهء وجود به قضيه‌اى كه برايش مىجنگد و با عقل و احساس خود به همراه آن به حركت در مىآيد ، بپيوندد . چه پيروزى در انتظارش باشد يا شهادت . لذا امام على ( ع ) جهاد را چنين گرامى داشته و ارج مىنهند :\r\n\r\n\r\n","description":"","footnote":"\r\n( 1 ) نهج البلاغه : نامهء شمارهء 12 ، ص 279 .\r\n( 2 ) نهج البلاغه : نامهء شمارهء 13 ، ص\r\n( 3 ) طبرى ، همان ، چاپ بيروت ، ج 5 ، ص 96 .\r\n( 4 ) همان .\r\n","page_name":" 171 ","page_number":177},
  {"content":"\r\n\r\n« جهاد درى است از درهاى بهشت كه خدا به روى گزيده دوستان خود گشوده است . » « 1 »\r\nوقتى يقين كرد كه اين نخبگان از ميان رفته‌اند و صرفا تعداد اندكى از آنان باقى مانده‌اند ، در تلاشى بىحاصل كوشيد تا يارانش را به جهاد برانگيزد ، به ويژه در خطبهء معروفى كه به همين نام بود « 2 » و در آن با شيوايى و به طور عميق به موضوع جهاد پرداخته است .\r\nولى در نهايت دريافت كه اين مردم - قاطبهء اهل كوفه - كه دست حوادث چنين رقم زده بود كه عمدهء پيروان - و رعيت - او باشند ، در راه قضيه‌اى مىجنگند كه - جز اندكى - عمق و دامنهء آن را درك نمىكنند ، گرچه شكل قبيله‌اى آنان نيز در اين زمينه بىتأثير نبوده است . آنها در مقايسه با قبايل شام از حميت و تعصب كمترى برخوردار بودند ، اين مسأله موجب شد تا همچنين انضباط خود در اين زمينه را نيز از دست بدهند و در نتيجه على ( ع ) را بر آن داشت تا خطبهء خود را با اين جمله آذين بخشد :\r\n« آن را كه فرمان نبرند سر رشتهء كار از دستش برون است . » « 3 »\r\nپس مفهوم جنگ در نهج البلاغه با انديشهء جهاد و مضمون جامع آن ، عليه باطل ، ظلم و ستم همراه است ؛ كه على ( ع ) به گونه‌اى كه در همان خطبهء مشهور خود مىگويد « 4 » :\r\nوقتى هنوز كمتر از بيست سال داشت بدان همت گمارد تا اكنون كه شصت سال از عمر خود را سپرى كرده است . او براى اين اصول ، آگاهانه و از روى اختيار و بنا به ضرورت به جنگ پرداخت و او كه بنا به طبيعتش اساسا به صورت يك رزم‌آور و فرمانده است ، انديشه‌اش در اين زمينه يك هدايت بىهمتا و ارزشمند مىباشد . به ويژه در آنچه مىتوانيم آن را « آداب جنگ » بناميم كه اصولى مانند : عدم آغاز جنگ ، آزار نرسانيدن به زنها ، نكشتن كسانى كه از جنگ مىگريزند ، اجازه دستيابى به آب براى\r\n\r\n\r\n","description":"","footnote":"\r\n( 1 ) نهج البلاغه ، خطبهء 27 ، ص 27 .\r\n( 2 ) همان .\r\n( 3 ) همان .\r\n( 4 ) همان .\r\n","page_name":" 172 ","page_number":178},
  {"content":"\r\n\r\nدشمن ، وفادارى به پيمان و . . . » را در برمىگيرد « 1 » . اگر درست باشد كه جنگ قانونمند است همانا اين قانون برگرفته از ميراث نظرى و عملى او است كه با روش جنگهايى كه ويرانگر ، خانمانسوز و همراه با كشتن ضعيفان براى سيطره و سودجويى است ، در تعارض قرار دارد .\r\nاز آنجا كه جنگ على ( ع ) ضد باطل و سركشى و ستم بود ، لذا با عقل و احساسات خود آن را اداره مىكرد و اصرار داشت تا فرماندهان و سربازانش نيز چنين باشند و مىكوشيد تا هدفى را كه برايش مىجنگند برجسته سازد و هدف خود را از هدف دشمن متمايز كند . علاوه بر آنكه دائما مردم را براى آن هدف به جنگ مىخواند .\r\nاگر بخواهيم وارد تفاصيل و جزئيات شويم ، مىيابيم كه مسئلهء جهاد حجم و جايگاه ويژه‌اى را در نهج البلاغه به خود اختصاص مىدهد ، و انگيزه‌هاى امام در حالى كه در آستانهء جنگ قرار دارد همراه با احساسات صادقانه و ايمان عميق به تحقق پيروزى در آن نمايان است :\r\n« چون خداوند ما را آزمود و صدق ما را مشاهدت فرمود ، دشمن ما را خوار ساخت ، و رايت پيروزى ما را برافروخت . چندان كه اسلام به هر شهر و ديار رسيد ، و حكومت آن در آفاق پايدار گرديد . » « 2 »\r\nولى در راه رسيدن به اين پيروزى و قبل از وصول به آن ، صبورى بر درد و رنج و جديت در جهاد با دشمن « 3 » قرار داشت ، لذا على ( ع ) وسايل جنگ از جمله بسيج جنگجويان را فراهم مىساخت تا با شايستگى و انضباط كامل و ايجاد سپاهى انبوه و پرهياهو بدان در آيد و دشمن را به هراس آورد . همچنين به آمادگى روحى و روانى سربازان توجه مىكرد . به گونه‌اى كه توان بيشترى در جنگ و پرداختن به آن بيابند :\r\n« اى گروه مسلمانان ، ترس از پروردگار را شعار داريد و برون را پوشيده به آرامش و وقار ، و در ميدان كارزار دندانها را سخت بر هم بفشاريد ، كه شمشيرها را بازمىدارد از رسيدن به كاسهء سر ، و ساز جنگ را آماده سازيد هر چه بهتر و نيكوتر . » « 4 »\r\n\r\n\r\n","description":"","footnote":"\r\n( 1 ) همان ، نامهء شمارهء 13 ، ص 279 ؛ رجوع كنيد به يعقوبى ، همان ، ج 2 ، ص 183 ؛ ياسين سديد ، الفن العسكرى اسلامى ، ص 111 .\r\n( 2 ) نهج البلاغه ، خطبهء 56 ، ص 46 .\r\n( 3 ) همان : خطبهء 66 ، ص 51 .\r\n( 4 ) همان .\r\n","page_name":" 173 ","page_number":179},
  {"content":"\r\n\r\nهمچنين سربازانش را به دليرى و شجاعت در رويارويى با دشمن ، و جنگ در يك جبههء متحد و دلهايى به هم پيوسته مىخواند « 1 » ؛ وى بر ضرورت اطاعت از ما فوق تأكيد مىكرد « 2 » ؛ و آنان را به تسليم نشدن در برابر يأس و نوميدى پس از شكست دعوت مىنمود « 3 » ؛ و معتقد بود در صورتى كه دشمن خواستار صلح شود ، سربازان نبايد از آن سرباز زنند كه « خشنودى خدا در آن است » « 4 » . زيرا شايد آنان به اين صلح نياز داشته باشند تا خود را بازسازى كنند و كيفيت كار خود را بالا برند . البته سربازان را شديدا به هشيارى و رفتار قاطع با دشمن « 5 » و توجه به طرحهايى كه در پس پيشنهاد صلح كتمان كرده است ، فرامىخواند . اما در مورد فرماندهى گرچه على ( ع ) به طور مستقيم و در پيشاپيش صفوف جنگجويان در جنگى كه به او تحميل شد ، حضور داشت ؛ ولى قاعدهء موجود در نهج البلاغه اين است كه « امام » و پيشوا نبايد فرمانده جنگ باشد زيرا در صورت پيشامدى براى او ، خطر مركزيت حكومت را تهديد مىكند . بر اين اساس به عمر بن خطاب پند داد تا شخصا به جنگ روميان نرود و فرمود :\r\n« هرگاه خود به سوى اين دشمن روى و با آنان روبه‌رو شوى و رنجى يا بى ، مسلمانان تا دورترين شهرهاى خود ، ديگر پناهى ندارند و پس از تو كسى نيست تا بدان رو آرند . مردى دلير را به سوى آنان روانه گردان . و جنگ آزمودگان و خيرخواهان مسلمان را با او برانگيزان . اگر خدا پيروزى داد ، چنان است كه تو دوست دارى و اگر كارى ديگر پيش آمد بارى تو جاى خويش مىدارى . پناه مردمان خواهى بود و مرجع مسلمانان . » « 6 »\r\nهمچنين بار ديگر وقتى عمر بن خطاب تصميم گرفت تا در رأس سپاه به جنگ امپراتورى فارس در آيد ، خليفه را از اين كار بازداشت و به او هشدار داد كه در صورت وقوع حادثه براى حاكم ، خلئى در حكومت پديد مىآيد كه در كمين‌نشستگان و توطئه‌گران ، ضد مسلمانان از آن بهره خواهند جست .\r\n\r\n\r\n","description":"","footnote":"\r\n( 1 ) همان ، خطبهء 126 .\r\n( 2 ) همان ، نامهء شمارهء 11 ، ص 278 .\r\n( 3 ) همان ؛ نامهء شمارهء 14 ، ص 280 .\r\n( 4 ) همان ، عهدنامهء مالك اشتر ، نامهء 53 ، ص 339 .\r\n( 5 ) همان .\r\n( 6 ) همان : خطبهء 134 ، ص 133 .\r\n","page_name":" 174 ","page_number":180},
  {"content":"\r\n\r\n« تو همانند قطب بر جاى بمان ، و عرب را چون آسيا سنگ گرد خود بگردان ، و به آنان آتش جنگ را برافروزان كه اگر تو از اين سرزمين برون شوى ، عرب از هر سو تو را رها كند ، و پيمان بسته را بشكند ، و چنان شود كه نگاهدارى مرزها كه پشت سر مىگذارى براى تو مهمتر باشد از آنچه پيش روى دارى . » « 1 »\r\nبدين ترتيب انديشهء جنگى در نهج البلاغه به همراه مسائل ديگر و همپاى بيان ارزشهاى اسلام و رسالت انسانى آن جلوه‌گر مىشود . بر اين اساس فرهنگ جنگ در ابعاد انديشه و عمل ، بيانگر مرحله‌اى خطرناكتر و مهمتر از ديگر مراحل است كه از زمان رسول خدا ( ص ) چنين بوده است . و انجام آن از اولويتهاى سياست امام على ( ع ) است كه در اين راه خطرپذيرى بسيار دشوار و نجات امت اسلام از گمراهى و سركشى را برگزيد . بدين معنا حكومت على ( ع ) استمرار حكومت رسول خدا ( ص ) است . زيرا هر دو دوره ، با حالت جنگ مداوم همراه بوده كه فارغ از بسيج و گردآورى جنگجويان و آمادگى براى دفع خطر و برافراشتن پرچم جهاد ، و پس از آن تثبيت اصل شهادت كه خود همچون پيروزى در پايان كار به يك خواسته تبديل مىشود ، نبوده است . على ( ع ) اين مطلب را در دو جاى نهج البلاغه بيان داشته و بر ارزش مرگ در صحنهء كارزار تأكيد مىكند :\r\n« همانا گرامىترين مرگها كشته شدن در راه خداست . بدان كس كه جان ابو طالب در دست اوست ، هزار مرتبه ضربت شمشير خوردن براى من آسانتر است ، تا در بستر مردن . » « 2 »\r\nو در متن ديگرى به سوى شهادت مىشتابد و مىگويد كه اگر توجيه كنندهء پذيرش حكومت - خلافت - شده است به خاطر شهادت است كه اگر در آن قرار نداشت آن را نمىخواست « 3 » .\r\n« سوگند به خدا اگر اميد شهادتم هنگام ديدار دشمن نبود و اى كاش برايم مقدور بود ، پاى در ركاب مىنهادم و از جمع شما بيرون مىفتادم و شما را نمىطلبيدم چندان كه باد جنوب و شمال آيد كه مرا از ديدن شما ملال آيد . » « 4 »\r\n\r\n\r\n","description":"","footnote":"\r\n( 1 ) همان ، خطبهء 146 ، ص 142 .\r\n( 2 ) همان ، خطبهء 123 ، ص 121 .\r\n( 3 ) همان ، خطبهء 200 ، ص 236 .\r\n( 4 ) همان ، خطبهء 119 ، ص 118 .\r\n","page_name":" 175 ","page_number":181},
  {"content":"\r\n\r\n\r\nت ) انديشهء اقتصادى\r\nجنگ عمدهء وقت على ( ع ) در زمان خلافت را پر كرده بود ، لذا طبيعى است كه بر متن نهج البلاغه تأثير گذاشته و در روال پرداختن آن حضرت به مسائل ادارى و سياسى ، جهاد سهم بيشترى به خود اختصاص دهد . و در نتيجه مطالب ديگرى كه به نحوهء نگرش آن حضرت به حكومت - و ابعاد مختلف يك نظام اجتماعى - مربوط مىشود در اين كتاب عظيم در حاشيه قرار مىگيرد ؛ به ويژه مسائل اقتصادى كه صرفا به امور تقسيم بيت المال ، مالكيت اراضى و خراج خلاصه مىشود . موارد مهمى در اين بعد با اهميت در حكومت على ( ع ) مسكوت باقى ماند . گرچه سرانجام در آن نگاهى به سياست مالى يافت مىشود كه در سايهء تجربه و ويژگيهاى آن مرحله منسجم گرديد .\r\nدر مراجعه به منابع تاريخ ملاحظه مىكنيم كه على ( ع ) قاعدهء عمر بن خطاب در مورد تقسيم اراضى و باقى گذاشتن مالكيت آن براى امت اسلامى را اجرا مىكرد « 1 » . و اين همان سياستى بود كه برخى از قريش و صحابهء قريشى را ضد عمر تحريك كرد ، و همچنين رهبران ايالتها را عليه او برانگيخت كه بعدها عثمان به آنان و نزديكانش زمينهاى زيادى را واگذار كرد كه ظاهرا خود اين اقدام نيز موجب قيام مردم در ايالتهاى تابعه عليه خلافت عثمان گرديد « 2 » . لذا بازپس گيرى اين اراضى « 3 » بخشى از اصلاحاتى بود كه على ( ع ) در زمينه‌هاى سياسى ، ادارى و اقتصادى نسبت به شيوهء خليفهء سابق در پيش گرفت .\r\nاصل تقسيم بيت المال در ميان مسلمانان بر اساس برابرى ، نشان‌دهنده يك شيوهء اقتصادى بىهمتاست . مسعودى آورده است كه امام على ( ع ) « هر چه در بيت المال بود را ميان مسلمانان تقسيم كرد بىآنكه كسى را بر ديگرى برترى بخشد » « 4 » . و بدين ترتيب نه فقط روش گروه‌گرايانهء خليفهء پيش از خود بلكه حتى روش عمر بن خطاب را نيز كه در اين مسأله اجتهاد خاصى داشت ، نقض كرد . على ( ع ) عدالت در تقسيم بيت المال را\r\n\r\n\r\n","description":"","footnote":"\r\n( 1 ) مسعودى ، مروج الذهب ، ج 2 ، ص 353 .\r\n( 2 ) كه شالودهء موضع اشتر نخعى و يارانش در برابر سعيد بن عاص را تشكيل مىداد . سعيد « سواد » را بستانى براى قريش به شمار مىآورد . مسعودى ، همان ، ص 337 .\r\n( 3 ) نهج البلاغه .\r\n( 4 ) مسعودى ، همان ، ص 353 .\r\n","page_name":" 176 ","page_number":182},
  {"content":"\r\n\r\nبا تنظيم آن بر اساس سابقه‌دار بودن و ميزان خطرهايى كه فرد در راه اسلام متحمل شده است ، به گونه‌اى اجرا كرد كه به تعبير خود مانند كسى نباشد كه از راه ظلم و ستم در پى پيروزى است و سپس مىافزايند :\r\n« بدانيدن كه بخشيدن مال به كسى كه مستحق آن نيست ، با تبذير و اسراف يكى است .\r\nقدر بخشنده را در دنيا بالا برد و در آخرت فرود آرد . او را در ديدهء مردمان گرامى كند ، و نزد خدا خوار گرداند . هيچ كس مال خود را در آنجا كه نبايد نداد ، و به نامستحق نبخشود ، جز آنكه خدا او را از سپاس آنان محروم فرمود ، و دوستيشان از آن ديگرى بود . . . » « 1 »\r\nنگرش آن حضرت به خراج كه ارتباط ارگانيك با تقسيم بيت المال دارد از همين قاعده ناشى مىشد ، به ويژه پس از آنكه به دليل ركود جبهه‌هاى فتح بلاد غير مسلمان ، سيل غنايم متوقف شده بود . و اين نگرشى است كه روابط مثبتى با مردم كشورهاى فتح شده ايجاد مىكند و در آنجا عمران و آبادانى به وجود مىآورد و در نتيجه طرفدارى مردمشان از حكومت اسلامى را تقويت مىكند . لذا او به ضرورت اصلاح امور خراج تا حدى كه از جبايه بگذرد و به همهء امور اقتصادى برسد ، عقيده داشت .\r\nزيرا در آن هنگام خراج منبع اصلّى اقتصاد بود و مىتوان اين نكته را در عهدنامهء مالك اشتر به روشنى ملاحظه كرد كه مىفرمايد :\r\n« در كار خراج چنان بنگر كه اصلاح خراج‌دهندگان در آن است ، چه صلاح خراج و خراج‌دهندگان به صلاح ديگران است ، و كار ديگران سامان نگيرد تا كار خراج‌دهندگان سامان نپذيرد ، كه مردمان همگان ، هزينه‌خوار خراج‌اند و خراج‌دهندگان ، و بايد نگريستنت به آبادانى زمين بيشتر از ستدن خراج بود ، كه ستدن خراج جز با آبادانى ميسر نشود ، و آن كه خراج خواهد به آبادانى بپردازد ، شهرها را ويران كند و بندگان را هلاك سازد ، و كارش جز اندكى راست نيايد . » « 2 »\r\nبا اين سخن ، امام على ابن ابى طالب ( ع ) سرنوشت آتى خراج را كه حاصل كوته‌نگرى دولت اموى - عثمان - و سوء استفاده‌اش از آن است ، روشن مىسازد . همان حالتى\r\n\r\n\r\n","description":"","footnote":"\r\n( 1 ) نهج البلاغه : خطبهء 126 ، ص 124 .\r\n( 2 ) نهج البلاغه ؛ عهدنامهء مالك اشتر ، به نامهء شمارهء 53 ، ص 333 .\r\n","page_name":" 177 ","page_number":183},
  {"content":"\r\n\r\nكه مردم ايالتهاى تابعه را بر آنان شوراند . همين وضعيت بود كه يكى از واليان دولت اموى بر عراق ( يزيد بن مهلب ) را بر آن داشت تا خراج را از مأموريت خويش جدا سازد ، كه به گفتهء تاريخ دليل آن را چنين برشمرد :\r\n« حجّاج عراق را ويران كرده است و من امروز حاكم اهل عراقم . و هرگاه كه به آن روم و از مردم خراج بگيرم و براى آن شكنجه‌شان كنم ، همانند حجاج خواهم شد . . .\r\nو اگر همانند آنچه حجاج براى سليمان - بن عبد الملك خليفهء اموى - آورد ، نياورم از من پذيرا نخواهد بود . » « 1 »\r\nبر خلاف آن ، على ( ع ) مصرانه به تثبيت مساوات و برابرى ميان اين ملتها اهتمام ورزيد و نسبت به بهره‌جويى از خراجگزاران هشدار داد و همچنين توصيه كرد كه خراج با نرمش و گفتگو و مودت دريافت شود . شايد نامهء او به عاملان خراج الگويى در اين زمينه باشد ؛ كه وظيفهء خراج و طبيعت آن و صفات عامل خراج و رسالتش را تعيين مىكند . در اين نامه آمده است :\r\n« پس داد مردم را از خود بدهيد و در برآوردن حاجتهاى آنان شكيبايى ورزيد ، كه شما رعيت را گنج دانيد و امت را وكيلان و امامان را سفيران . حاجت كسى را روا ناكرده مگذاريد ، و او را از آنچه مطلوب اوست بازمداريد و براى گرفتن خراج ، پوشش زمستانى و تابستانى رعيت را مفروشيد و چهارپايى را كه بدان كار كنند و بنده‌اى را كه در اختيار دارند . و براى درهمى كسى را تازيانه مزنيد و دست به مال كسى مبريد ، نمازگزار باشيد يا پيمان مسلمانان را عهده‌دار ، جز آنكه اسبى يا جنگ‌افزارى را ببينيد كه در جنگ با مسلمانان به كار مىرود . » « 2 »\r\nتوصيهء ديگرى نيز از آن حضرت وجود دارد كه با اين آهنگ تفاوت ندارد . و آن را براى عاملان خود در امور صدقات نگاشته است :\r\n« برو با ترس از خدا ، كه يگانه است و بىهمتا ، مسلمانى را مترسان و اگر او را خوش نيايد ، بر سر وى مران بيش از حق ، از مال او مستان . » « 3 »\r\n\r\n\r\n","description":"","footnote":"\r\n( 1 ) مسعودى ، همان ، ج 3 ، صص 91 - 90 .\r\n( 2 ) نهج البلاغه : نامهء شمارهء 51 ، ص 324 .\r\n( 3 ) همان ، نامهء شمارهء 25 ، ص 286 .\r\n","page_name":" 178 ","page_number":184},
  {"content":"\r\n\r\nنكته قابل توجه در اين مورد اين است كه على ( ع ) وظيفه خراج و همچنين بيت المال « 1 » را از حوزهء اختيارات والى جدا كرد تا امور مالى دولت به كنترل درآيد و قدرت به طور كامل در دست والى نباشد كه ممكن است از نفوذ گستردهء خود سوء استفاده كند .\r\nيعقوبى روايت مىكند كه على ( ع ) نامه‌اى به قرظة بن كعب انصارى نوشت و به وى فرمان داد تا نهرى را كه در سرزمين متعلق به اهل ذمه رو به ويرانى نهاده بود ، تعمير كند و نامهء خود را چنين پايان داد :\r\n« به جانم سوگند كه اگر به آبادانى بپردازند براى ما بهتر از آن است كه خراج بدهند . » « 2 »\r\nو اين چنين تشويق كشاورزى در خدمت ثبات - سياسى - قرار مىگيرد و خراج با آبادانى سرزمين و بازسازى آن برابر مىگردد ؛ درست همانطور كه در متن قبلى نقل شده از نهج البلاغه ديديم . گرچه برخى از افراد اين سياست را « شديد » و دشوار يافتند ، - به ويژه كسانى كه از مساوات متضرر شده بودند - و در برابر اسلام صف‌آرايى كرده و با همان سرعت در سرزمينهاى فتح شده شايع كردند كه على ( ع ) بمانند خلفاى پيش از خود توزيع اراضى ميان سپاهيان را نمىپذيرد ؛ اما توزيع اراضى كه به يك خواستهء حياتى براى رهبران ايالتها تبديل شده بود ، موجب نگرانى اين خليفهء بر حق مىگرديد :\r\n« اگر نبود - نگرانى از - برخورد شما با يكديگر ، اين سواد را ميان شما تقسيم مىكردم . »\r\nعلى ( ع ) به جاى تقسيم اراضى ، فقط به اجراى فىء در ميان قبايل اكتفا كرد « 3 » ؛ كه سيستم كشاورزى مبتنى بر آبيارى ، شرايط و روابط اجتماعى خاصى را ايجاب مىكرد كه در ميان اين قبايل وجود نداشت . گويا اين مسأله موجب نگرانى و اعتراض آنان به حكومت مركزى گرديد كه قاعدتا در مراحل بعدى ، يكى از دلايل شورش قبايل خوارج بوده است . آنها با توسل به اين برهان كه اين سرزمينها را با شمشيرهاى خود گشوده‌اند ، آن را مطالبه مىكردند « 4 » .\r\n\r\n\r\n","description":"","footnote":"\r\n( 1 ) طبرى ، همان ، ج 4 ، ص 543 .\r\n( 2 ) يعقوبى ، همان ، ج 2 ، ص 203 .\r\n( 3 ) ابن آدم القرشى ، الخراج ، ص 46 .\r\n( 4 ) طريف الخالدى ، دراسات فى تاريخ الفكر الاسلامى ، ص 25 .\r\n","page_name":" 179 ","page_number":185},
  {"content":"\r\n\r\nهمچنين على ( ع ) در نهج البلاغه به اهميت نقش صنعتگران و بازرگانان در حيات اقتصادى توجه كرده و در مورد آنان به نيكى توصيه مىكند « 1 » . ولى از رفتار آنان نيز غافل نمىشود كه بايد تحت مراقبت و كنترل عاملان باشد تا در آزمندى و طمع‌ورزى افراط نكنند . اين مطلب در يكى از نوشته‌هاى او به مالك اشتر وجود دارد :\r\n« - با اين همه - بدان كه ميان بازرگانان بسيار كسان‌اند كه معاملتى بد دارند ، بخيل‌اند و در پى احتكارند . سود خود را مىكوشند و كالا را به هر بها كه خواهند مىفروشند ، و اين سودجويى و گران‌فروشى زيانى است براى همگان و عيب است بر واليان . » « 2 »\r\nيكى از مسئوليتهاى والى اين است كه به وضعيت فقيران توجه كند ؛ و همچنين بايد مراقب كسانى باشد كه امام على ( ع ) آنان را « فروشنده و خريدار » « 3 » مىخواند ؛ و بايد آنان را در برابر سوء استفاده و انحصار اقتصادى حمايت كند و وظيفهء خود در مداخله جهت كنترل قيمتها و مراقبت از استاندارد دقيق عرضهء كالا ( وزن و . . . ) را به انجام رساند تا به هيچ يك از طرفين اجحاف نشود : ( فروشنده و خريدار ) « 4 » : علاوه بر به كارگيرى مجازات و سركوب در برابر بازرگانان متخلّف :\r\n« و آن كه پس از منع تو دست به احتكار زند او را كيفر ده و عبرت ديگران گردان ، و در كيفر او اسراف مكن . » « 5 »\r\nبا بررسى به عمل آمده در اين تحقيق ، نظريهء كشوردارى در نهج البلاغه روشن مىگردد . نهج البلاغه با در برداشتن خلاصه‌اى از تجربيات على ( ع ) و مشكلات او و همراهى دقيق با روح تحولات عميق و ريشه‌اى ، اثرى بىهمتا در بعد انديشه‌پردازى در اسلام و پيشتاز در طرح مسائل و مشكلاتى است كه حتى مضمون آن به عقل اعراب آن زمان نيز خطور نمىكرد . عرب مىبايد مدتهاى طولانى در انتظار مىنشست تا بتواند به جديت و ژرفنگرى به اين مطالب بپردازد ، ولى بازهم نه در آن سطح از تيزبينى و\r\n\r\n\r\n","description":"","footnote":"\r\n( 1 ) نهج البلاغه ، عهد نامهء مالك اشتر .\r\n( 2 ) نهج البلاغه : نامهء شمارهء 53 ، ص 335 .\r\n( 3 ) همان .\r\n( 4 ) همان .\r\n( 5 ) همان .\r\n","page_name":" 180 ","page_number":186},
  {"content":"\r\n\r\nآينده‌نگرى ، علاوه بر آنكه اصولى و ريشه‌اى بودن در قرنهاى بعدى بسيار كاهش يافت .\r\nشايد همين مطلب راز قرار گرفتن امام و انديشه‌اش در بحران باشد . زيرا هر دو در دوران خود غريب بودند ، دوره‌اى كه از پذيرش اين روش ريشه‌اى و اصولى سرباز زد ؛ بلكه حتى روش عمر را كه بسيار از آن كمتر و فروتر بود نيز نپذيرفت . شايد همين معنا موجب تأخير ظهور « دولت » - كشور - به معناى كاملش در اسلام باشد . و اگر به نمونه‌هاى آشفتهء اموى و عباسى نيز توجه كنيم ، ملاحظه خواهيم كرد كه اين تصوير مطلق از كشور ، حتى بعدها نيز جلوه‌گر نشد .\r\nشايد على ( ع ) كه خيلى زود و از همان آغاز به اسلام گرويد ، و باتقوا و دانش خود در آن فرو رفت ، و سپس خود را در جايگاه رهبرى در فضاى آن يافت ، معتقد بود كه على رغم چالشهاى پيش رو بايد اين مأموريت را براى پىريزى پايه‌هاى « دولتى » ( حكومتى ) كه نشانه‌هايش در دوران خلافت عمر جلوه‌گر شد ، پيگيرى كند . از اين نظر على ( ع ) از تجربهء اين خليفه به دور نبود كه روايتهاى تاريخى حكايت از مشورت دائمى عمر با على ( ع ) به ويژه در امور دشوار دارند و تا آنجا كه به هنگام حركت عمر به سوى شام ، على ( ع ) جانشينى خليفه در مدينه را پذيرفت « 1 » . على ( ع ) در نهج البلاغه با سخنانى در مورد عمر نحوهء نگرش خود را دربارهء او تعيين مىفرمايند » .\r\n« كجيها را راست كرد و بيماريها را به صلاح آورد ، فتنه را پشت سر انداخت و سنت را برپا ساخت ، با دامن پاك درگذشت و با اندكى از آك به خير آن رسيد و از شر آن رهيد ، فرمان خدا را گزارد ، و از او ترسيد چنان كه بايد ، رفت و است را واگذارد پراكنده كه فراهم نيايد و نه گمراه در آن راه برد و نه يابنده راه با يقين به راهى كه يافته بنگرد . » « 2 »\r\nبر خلاف عمر كه در شرايط اتحاد مسلمانان به قدرت رسيد ، دوران خلافت على ( ع ) شاهد جدايى بىسابقه ميان دو جناح از مسلمانان بود . يك جناح كه نمايندهء اسلام اصولى بود و جناح ديگرى كه مىكوشيد تا شعارهاى اسلام را با شعارهاى خود تلفيق كند .\r\n\r\n\r\n","description":"","footnote":"\r\n( 1 ) ابن اثير ، الكامل ، ج 2 ، ص 500 ، ابن عساكر ، تاريخ مدينة دمشق ، ص 196 .\r\n( 2 ) نهج البلاغه ، خطبهء 228 ، ص 262 .\r\n","page_name":" 181 ","page_number":187},
  {"content":"\r\n\r\nدر چنين شرايطى على ( ع ) از چالشهايى كه در برابر برنامهء برپايى دولت عدل قرار داشت آگاه بود . برنامه‌اى كه در درازمدت همبستگى و يكپارچگى جامعه و ريشه‌دار شدنش بر روى زمين را تضمين مىكرد . امام ( ع ) خود را در برابر اين بحران يافت ولى مىبايد يك نمونه ايجاد كند ، و لو اينكه كوچك باشد . به گونه‌اى كه در دلها ريشه‌دار شود و تجربه عمق يابد و حق از باطل روشن گردد . همانطور كه در اوج مشكلات در جنگ صفين فرمود :\r\n« به خدا كه يك روز جنگ را واپس نيفكنده‌ام ، جز كه اميد داشتم گروهى به سوى من آيند ، و به راه حق گرايند ، و به نور هدايت من راه پيمايند . و اين مرا خوشتر است تا شاميان را بكشم و گمراه باشند ، هر چند خود گردن گيرنده گناه باشند . » « 1 »\r\nو اين چنين حكومتى كه اجراى آن بر روى زمين ناكام ماند به آرامى و در همان موقع بر صفحات نهج البلاغه شكل مىگرفت . بدان اميد كه روزى به حقيقت نشيند ، خواه رسيدن به آن نزديك باشد و يا دستيابى به اين جامعه ، زمانى چند به طول انجامد .\r\nتوجه على ( ع ) در دل بستن به نخبگان ، اين بود كه اسلام - همانطور كه در متن قرآن كريم آمده است - حكومتى در سطح چهرهء خود داشته باشد ؛ و نه آنكه حكومت - اسلامى - از آن يك گروه ، طبقه و يا قبيله بوده ، بلكه بايد همهء مؤمنان در آن از حقوق و وظايف يكسانى برخوردار باشند .\r\nشايد در گفتهء ارزشمندش در مورد خوارج به طور خلاصه وظايف اين حكومت را در تمام زمينه‌هاى سياسى ، ادارى ، اجتماعى ، اقتصادى و جنگى بيان مىدارد .\r\nاگر چه اين متن متراكم عنوانهاى اساسى حكومت را در خود دارد ، مضمون و محتواى آن به گونه‌اى مفصلتر در روند سخنان گهربار آن حضرت در نهج البلاغه ، مسئلهء سياست و شاخه‌هاى آن را در ردهء مسائل دينى قرار مىدهد كه در اين تكامل خلاق و نوآور ويژگى خاصى داشت . و بازهم گرچه اين دولت در هنگام خود بر پاى نشد ، به ويژه كه اعلام آن با اوجگيرى جنگ داخلى همراه گرديد و جنگ موانعى را در برابر عملى كردن آن تحميل كرد ، ولى معنا و ابعاد آن در بعد نظرى به طور خلاق در نهج البلاغه تكميل شده است .\r\n\r\n\r\n","description":"","footnote":"\r\n( 1 ) نهج البلاغه ، خطبهء 56 ، ص 46 .\r\n","page_name":" 182 ","page_number":188},
  {"content":"\r\n\r\n\r\nفصل چهارم شخصيتها و ابهامات\r\n\r\n","description":"","footnote":"","page_name":" 183 ","page_number":189},
  {"content":"\r\n . \r\n","description":"","footnote":"","page_name":" 184 ","page_number":190},
  {"content":"\r\n\r\nبررسى دربارهء آن امام بزرگوار بدون آشنايى با دوران او كه عصر اسلام است ، تكميل نمىشود . آن حضرت در همهء مراحل دشوار اسلام حضور داشت تا آنكه اسلام پيروز و حكومت « جماعت » - اسلامى - محقق شد . حكومتى بىنظير و پويا كه در دوران خلافت عمر بن خطاب به اوج قدرت خود رسيد . همچنين او دوران خمودى حركت اسلام و آغاز تغيير مسير خلافت و حركت به سوى پادشاهى در زمان عثمان را نيز شاهد بود . در آن هنگام يعنى از زمانى كه « فتنه » به جان خليفهء سوّم پايان داد ، ديگر معادلهء بىنظير و خلافت به عنوان حكومتى كه نمايندهء جماعت - همهء امت در آن موقع - است وجود نداشت . در همين زمان حكومتى متكى به قبايل در شام به وجود آمد كه معادلهء جديدى را بنيان نهاد . اين حكومت خود را از دين جدا نمىساخت ولى آن را با خود همراه كرد ، يا دقيقتر بگوييم : آن را به گونه‌اى در مىآورد كه براى قبايل بيشتر قابل قبول باشد ، قبايلى كه به تعصبات ديرينهء خود بازگشته بودند و نفوذ اين تعصبات ، آنان را تا آستانهء فتنه پيش برد ؛ و به صورت واحدهايى جلوه‌گر شدند كه در جنگ و يا صلح به تصميم رؤساى خود پايبند بودند .\r\nوقتى على ( ع ) عهده‌دار خلافت شد ، اين حالت اوج گرفته بود ؛ و او نيز از آن آگاهى داشت . ولى راهى جز وارد شدن به اين تجربهء بسيار دشوار ، اگر نگوييم محال ، پيش رو نداشت . شايد رفتار تعدادى از نخبگان كه در اطرافش بودند او را به تلاش در\r\n\r\n","description":"","footnote":"","page_name":" 185 ","page_number":191},
  {"content":"\r\n\r\nاين راه تشويق كرد . افرادى كه نمىخواست آنان را به ذلت بكشاند ، بلكه به عنوان نيرويى براى آينده و نه وضع حاضر كه با برنامه‌هاى او فاصله داشت ، به آنها دل بسته بود . براى اين كار بر شيوه ( نهج ) تمركز كرد تا اصول تعميق گردد و ارزشها مستحكم شوند ، و پرداختن به چيزهاى ديگرى كه در كتابى جاودانه گرد آمده است ؛ كتابى كه نامش نيز « شيوه » ( « نهج » البلاغه ) را بر دوش مىكشد . و اين مجموعه حاوى برنامهء آن حضرت براى « حكومت » است كه « الگو » است . به عبارت ديگر خلافت او ، انقلابى در سياق اين برنامه و طرح بود و نه صرف حكومتى كه - اگر مىخواست - مىتوانست با اندكى نرمش و تنازل آن را مستحكم كند . امام ( ع ) در برابر اين چالش تنها نبود بلكه مجموعه‌اى از رهبران او را احاطه كرده بودند كه برخى از ايشان از شخصيتهاى تاريخى اسلام بودند و برخى ديگر همچنان به مبارزه ادامه دادند تا نشانه‌هاى « نهج » - شيوهء - حكومت اسلام در گفتار و كردار على ( ع ) آشكار شد و آنها نيز به نوبهء خود در اين مرحله تأثيرگذار شدند . برجسته‌ترين اين دو گروه از ياران على ( ع ) عبارت از : ابو ذر غفارى ، عمار بن ياسر ، اشتر نخعى ، قيس بن سعد بن عبادة ، هاشم بن عتبة بن ابى وقاص و . . .\r\nشايد هر يك از افراد اين دو گروه مستحق بررسى ويژه‌اى باشند ولى برخى از آنان مورد بىتوجهى قرار گرفته و يا فراموش شده‌اند . در اينجا براى نمونه به شخصيتى تاريخى بسنده مىكنم كه از اولين مراحل ظهور اسلام با رسول خدا ( ص ) و دعوتش همراهى نمود و پدر و مادرش در اين راه به شهادت رسيدند و همچنين خود او نيز در صفين به شهادت رسيد . منظورم صحابى بزرگوار عمار بن ياسر است . البته آن مرحله با تناقضاتى كه به همراه داشت ، راههاى متفاوتى براى اين گونه افراد گشوده بود ، برخى آنها از راه خود خارج شدند ، و يا گوشهء عزلت گزيدند و يا مماشات با اوضاع را پيشه كردند .\r\nيكى از افرادى كه نامش در اين مرحله بسيار ذكر مىشود و وجودش بيشتر به اسطوره شباهت دارد يا دستكم در مورد نقش او ابهامات فراوانى وجود دارد ، عبد اللّه بن سباست . آن يهودى يمنى الأصل ، كه روايت شده : در زمان خلافت عثمان اسلام آورد .\r\n\r\n","description":"","footnote":"","page_name":" 186 ","page_number":192},
  {"content":"\r\n\r\nو سپس حركتى عليه خليفه و به نفع على ( ع ) رهبرى كرد . اين نكته با استناد به روايتى بيان مىشود كه تنها سيف بن عمر تميمى اخبارى اهل كوفه آن را نقل كرده است .\r\nاحساس كردم كه شايد دو بررسى ؛ يكى در مورد عمار بن ياسر به عنوان يكى از قطبهاى نخبگان در صفوف على ( ع ) ، و ديگرى ، در مورد عبد اللّه بن سبا مبلغ مشكوك و چه بسا توهمى ، شعاعى از روشنايى را بر ابهامات اين بررسى بتاباند . پس ما در برابر دو شخصيت متناقض قرار داريم ولى اين دو در نقل قولها در يك فضا قرار مىگيرند . علاوه بر آنكه نام عمار در اين روايتهاى « واحد » به عنوان يكى از اركان سبئيه بيان شده است و بر اين اساس چنين ديدم كه فصل چهارم و پايانى اين كتاب را به اين دو شخصيت اختصاص دهم كه عنوانش « شخصيتها و پيچيدگيها » باشد .\r\n\r\n1 عمار ياسر ( شهيدى از اهل بيت شهادت )\r\nاز قريش نبود ولى همپيمان يكى از تيره‌هاى آن ( مخزوم ) بود ، بنابراين ، جزء آن قبيلهء بزرگ مسلط بر قبايل شبه جزيره قطبى نبود . تسلط قريش از دو عامل دين و تجارت ناشى مىشد . مكه كانون توجه بود و اين شهر بزرگ در زمينه‌هاى مختلف مىدرخشيد و هر كس در پى ايفاى نقش بود ، روى به سوى آن مىنهاد . و بازارش براى همه گشوده بود و مأموريت و حكومتش ( دار الندوة ) صرفا به ادارهء امور اين شهر متراكم خلاصه نمىشد بلكه در موسمهاى مختلف به منبرى تبديل مىگشت كه پيرامونش گرد مىآمدند و از ظلمى شكوه مىكردند يا صلحى منعقد مىساختند و يا براى يك شاعر كف مىزدند ؛ و تفاصيل ديگرى از اين قبيل به خاطر موقعيتى بود كه مكه با شايستگى ، در محيط پيرامونش و در حيات قبايل عربى كسب كرده بود .\r\nاز بابى كه به سوى ميراث اين شهر مشهور در دوران پيش از اسلام گشوده است ،\r\n\r\n","description":"","footnote":"","page_name":" 187 ","page_number":193},
  {"content":"\r\n\r\nدر آستانهء آشنايى با شخصيت « همپيمان » - حليف - و شرايط ارتباطش با قريش قرار مىگيريم . همان چيزى كه او را در قلب حركت اسلام قرار داد . خانوادهء او در مبارزات اوليهء خود بىنظير بودند ، همانطور كه او نيز با پايدارى در مدتى بيش از بيست سال در فضايى كه به نفع نيروهاى مخالف در حال تقويت بود ، به شخصيتى بىنظير تبديل شد .\r\n« صحابه » بسيار اندك هستند و اين لقب با هاله‌اى از تقدس همراه شد و گاهى اوقات برخى از آنان چنين خوانده شده‌اند : « حواريون » ، « مبشرين بالجنة » - ده نفرى كه از سوى رسول خدا ( ص ) به بهشت وعده داده شدند - « پيشقراولان برگزيده » ، « سابقه‌داران در اسلام » و . . . گفته مىشود كه دستكم برخى از اين صفات در دوره‌هاى متأخر اسلامى به كار گرفته شده است و به مرحلهء اوليهء اسلام مربوط نمىشود ، زيرا برخى از آنان با شكستن اين هالهء تقدس در جهت دستيابى به قدرت و ثروت با يكديگر به نبرد در آمدند و يا براى آن سازش در مواضع را پذيرا شدند و يا حتى گوشه‌نشينى را برگزيدند . صحابه « مصطلح » خود را از سابقه‌دار بودن و پيشى گرفتن در اسلام و تحمل و رنج و مشكلات در كنار رسول خدا ( ص ) به دست آورده‌اند ، ولى شايد اين اصطلاح آن قدر گسترده شد كه همهء معاصرين پيامبر را در برگرفت . ضرورتا « صحابه » كسانى نيستند كه فقط به دوران رسول خدا ( ص ) تعلق دارند ، بلكه مىتوانند به همهء زمانها تعلق داشته باشند ؛ از آن روى كه به ارزشها چنگ مىزنند و در مورد اصول سازش نمىپذيرند ، و يا پيمان نمىشكنند و يا در برابر سركشى سكوت پيشه نمىكنند .\r\nعمار ياسر يكى از صحابيان است كه به همهء زمانها تعلق دارد . وقتى گفته مىشود كه او با « صحبة » - همنشينى - با پيامبر مقارن مىشود ، نه به دليل همدوره و يا همراه بودن با آن حضرت است بلكه به سبب درستى در ايمان ، انديشه و وفادارى به اسلام است .\r\nحال بهاى اين پايبندى به هر ميزان گران بوده و چالشهاى انباشته از خطر پيش رويش فراوان باشند .\r\nعمار از قبيلهء عنس است كه ريشهء آن به مذحج « 1 » و يا مراد « 2 » مىرسد كه از اعراب\r\n\r\n\r\n","description":"","footnote":"\r\n( 1 ) ابن سعد ، طبقات الكبرى ، ج 3 ؛ بلاذرى ، انساب الأشراف ، ج 4 ، ص 549 .\r\n( 2 ) ابن اثير ، الكامل فى التاريخ : ج 2 ، ص 67 .\r\n","page_name":" 188 ","page_number":194},
  {"content":"\r\n\r\nيمن هستند . به همراه پدرش ياسر به دنبال دو برادرش به مكه آمدند . يكى از آن دو به يمن بازگشتند در حالى كه ، بنا به روايت ابن سعد ، ديگرى در آنجا اقامت گزيد « 3 » . ياسر براى آنكه موقعيت اجتماعى خود را مستحكم كند با ابى حذيفهء مخزومى همپيمان شد كه او نيز وى را در حمايت خويش گرفت و كنيزى به نام سميه را به عقدش درآورد . اين كنيز پسرى به دنيا آورد كه همان فرد مورد نظر ماست ، يعنى عمار بن ياسر . بنا به سنتهاى قبيله‌اى ظاهرا همپيمانى معمولا معناى وراء و يا پيوستن مىدهد كه نوعى بردگى محسوب مىشود . به اين دليل كه - بنا به متن روايت ، ابو حذيفه پس از مدتى ياسر را آزاد كرد ، ولى او تا پايان حياتش به همسر مخزومى وفادار باقى ماند « 4 » .\r\nاين حادثه در آستانهء ظهور اسلام ، كه تقريبا از سه سال قبل دعوت خود را به طور سرى آغاز كرده بود ، واقع شد ؛ در اين هنگام بود كه ياسر و خانواده‌اش ( سميه و دو فرزندش : عمار و عبد اللّه ) به دين جديد پيوستند « 5 » . ولى روايت تاريخ جزئياتى از نقش پدر ( ياسر ) در آن مرحلهء اوليه از اسلام را براى ما شرح نمىدهد ، شايد از آن روى كه وى اندكى پس از گرويدن به اسلام از دنيا رفت . به ويژه كه تاريخ در سياق خود به ازدواج ديگر سميه با يكى از موالى ثقيف در طائف اشاره مىكند « 6 » . در صورتى كه روايت ذكر شده در طبقات ابن سعد به طور مفصل از اسلام فرزند ( عمار ) ، سخن مىگويد كه در ميان سى و يا چهل تن از نخستين مسلمانان قرار دارد . يكى از تفاصيل چنين است :\r\n« رسول خدا ( ص ) در دار الأرقم با ياران خود نشسته بود كه عمار در ورودى آن با صهيب بن سنان برخورد كرد و با يكديگر نزد رسول خدا ( ص ) وارد شدند و پيامبر آن دو را قانع فرمود تا به اسلام بگروند . » « 7 »\r\nشايد اين حادثه صرفا يك تصادف نباشد ؛ زيرا عمار كه در محيطهاى مختلفى رشد كرده و با انتخابهاى متفاوتى روبه‌رو شده بود ، پيش از ظهور دين جديد با محمد ( ص )\r\n\r\n\r\n","description":"","footnote":"\r\n( 3 ) همان .\r\n( 4 ) همان .\r\n( 5 ) همان ؛ ابن اثير ، همان .\r\n( 6 ) ابن سعد ، همان .\r\n( 7 ) همان ، صص 248 - 247 .\r\n","page_name":" 189 ","page_number":195},
  {"content":"\r\n\r\nآشنا گرديده و يكى از ياران نزديك وى بود . در اين مورد يعقوبى گفته‌اى را از عمار نقل مىكند :\r\n« من دوست او محمد ( ص ) - بودم ، ميان صفا و مروه با هم راه مىرفتيم كه ناگاه خديجة بن خويلد و خواهرش هاله پيدا شدند . وقتى آنها رسول خدا ( ص ) را ديدند . هاله نزد من آمد و گفت : اى عمار آيا دوست تو - حضرت محمد ( ص ) - خديجه را نمىخواهد ؟\r\nگفتم : سوگند به خدا كه نمىدانم . آنگاه بازگشته اين مطلب را براى رسول خدا ( ص ) بيان داشتم . فرمود : بازگرد و با وى صحبت كن و وعده‌اى بگذار تا نزد ايشان برويم . . . سپس رسول خدا ( ص ) با تعدادى از عموهايش كه ابو طالب پيشاپيش آنان بود ، آمدند تا خديجه را از پدرش خويلد بن اسد بن عبد العزى خواستگارى كنند . » « 1 »\r\nپس عمار يكى از طلايه‌داران در پذيرش اسلام در دوران سرى آن بود ، با اين حال اين سابقه‌دار بودن در اسلام نيست كه به وى جايگاه ويژه‌اى در روند و جريان اسلام مىبخشد ، بلكه پايبندى عميق و يا انگيزه‌اش به اسلام است كه وى را در موقعيتى ويژه قرار مىدهد . او و همچنين مادرش به خوبى از ميزان فداكارى و ايثارى كه بايد در اين راه متحمل مىشدند ، آگاه بودند . به ويژه براى كسى كه از مصونيت - قبيله‌اى - برخوردار نبود و زير پرچم هيچ يك از تيره‌هاى آن قرار نداشت . از اين نظر عمار مىبايست بهايى پس گزاف بپردازد ؛ و رنج و دشوارى بسيارى از همتايان خود را نيز بر دوش كشد . در اين مورد ابن اثير روايت مىكند :\r\n« رسول خدا ( ص ) دعوتش را پنهان مىداشت و آن را جز براى كسى كه به او مطمئن بود ، آشكار نمىساخت . يارانش وقتى مىخواستند نماز بگزارند به دره‌ها مىرفتند و در آن مخفى مىشدند . در حالى كه سعد بن ابى وقاص و عمار بن ياسر و ابن مسعود و خبّاب و سعيد بن زيد در ميان دره نماز مىگزاردند ، تعدادى از مشركان از جمله ابو سفيان بين حرب و اخنس بن شريق و . . . آنها را مشاهده كرده و به دشنام و سرزنش ايشان پرداخته و سپس آنها را كتك زدند . سعد نيز يكى از مشركان را كتك زد و سرش را شكست كه اولين خونى بود كه در راه اسلام ريخته شد . » « 2 »\r\nاگر سعد - كه يكى از چهره‌هاى برجستهء قريش است - با استفاده از مصونيت قبيله‌اى\r\n\r\n\r\n","description":"","footnote":"\r\n( 1 ) يعقوبى ، تاريخ ، ج 2 ، صص 21 - 20 .\r\n( 2 ) ابن اثير ، همان ، ص 60 .\r\n","page_name":" 190 ","page_number":196},
  {"content":"\r\n\r\nخود توانست از مجازات بگريزد ، به ويژه كه روايت تاريخ عشيرهء فرد زخمى را بيان نمىدارد ؛ ولى عمار و ديگر دوستان « مستضعف » او با شكنجه ، زندان ، ضرب و شتم ، گرسنگى و تشنگى روبه‌رو شدند تا مجبور شوند كه از اسلام بازگردند . ابن سعد اين گروه مستضعف را چنين توصيف مىكند :\r\n« مردمى كه در مكه عشيره‌اى نداشتند و از ثروت و قدرت برخوردار نبودند . » « 1 »\r\nاين گروه ، طلايه‌داران دين اسلام و اولين كاروان آن در راه مبارزه‌اى سخت و دشوار بودند كه با چالشهايى مواجه شدند كه ديگر طليعه‌داران از قريش با آن رويارو نگرديدند . در پيشاپيش صفوف اين طليعه‌داران عمار ياسر قرار داشت و صهيب بن سنان ، بلال بن رياح حبشى ، خبّاب بن أرت تميمى ، عامر بن فهيرة ، افلح ابو فكيهه ( كه همپيمان بنى جمح بود ) و تعدادى ديگر « 2 » همراه او بودند . و چه بسا بسيارى همانند ايشان از تازيانه و شكنجه‌اى كه به اوج خود رسيده بود رنج بردند ؛ آنان را مجبور مىساختند كه مدت طولانى عريان در زير آفتاب سوزان - شهر مكه - بايستند . برخى از ايشان دچار « فتنه » - اصطلاح براى كسانى كه از اسلام بازگشتند - شدند و يا در راه خدا هجرت پيشه كردند « 3 » . و برخى ديگر در برابر آزمايش ايستادگى كردند و تا پاى جان مقاوم و پايدار ماندند .\r\nبسيارى از اين مبارزان اوليه از محنت شديد رنج بردند و با شجاعت همه جانبه با مجازات مشركان مقابله كردند . ولى عمار مبارزى متمايز بود ، او بيشتر از همه در برابر تبعات پايبندى به اين دين جديد كه هنوز دشواريهايش را پشت سر نگذاشته و به سلامت از آن خارج نشده بود ، بردبارى نشان داد ؛ چه بسا بدون پايدارى اين نخبگان و فداكارى و ايثار مطلق آنان گذر از آن مرحله شدنى نبود . عمار صرفا به مانند يكى از افراد مبارزى نبود كه تاريخ نامشان را ثبت كرده و يا احيانا آنها را فراموش كرده است ؛ بلكه مبارزهء عمار حالتى خاص داشت ؛ اسلام با صفاى كامل وارد خانوادهء او گشته و آنها از هيچ وسيله‌اى براى نصرت و ياورى دين خدا فروگذار نبودند . عمار\r\n\r\n\r\n","description":"","footnote":"\r\n( 1 ) ابن سعد ، همان ، ص 248 .\r\n( 2 ) همان ، ابن اثير ، همان ، ص 68 .\r\n( 3 ) «  فُتِنُوا ثُمَّ جاهَدُوا وَ صَبَرُوا إِنَّ رَبَّكَ مِنْ بَعْدِها لَغَفُورٌ رَحِيمٌ  » . ( نحل : 110 )\r\n","page_name":" 191 ","page_number":197},
  {"content":"\r\n\r\nبالاترين توان موجود در يك انسان را در راه اين دين مبذول داشت . و اين حالتى است كه در آن مرحله از تاريخ برايش نظيرى نمىيابيم ، زيرا پدر ، مادر و پسر با يك انگيزه مشترك در برابر نظام موضع شجاعانه گرفتند كه منافع حياتى همهء قبايل حجاز و شبه جزيرهء عرب با آن مرتبط بود .\r\nپيش از پرداختن به روايت تاريخ و بيان قسمتى از رنج و اندوهى كه اين خانواده متحمل شدند ، مناسب است به اين نكته اشاره كنيم : فردى كهنسال همچون « ياسر » كه در دل حركت اسلام قرار داشت ، در واقع يك عادت معمول كهنسالان را كه ناشى از محافظه‌كارى آنها مىشود و آنها را بر آن مىدارد تا دستكم در ترك جايگاه مستحكم خود با درنگ و ترديد عمل كنند و به منافع و التزامات اجتماعى خود توجه نمايند ، زير پا گذاشته بود . و اين در زمانى بود كه جز تعداد بسيار اندكى موقعيت خود را براى حركت به سوى اسلام ترك نكردند . همچنين دليل ديگر بىنظير بودن اين خانواده اين است كه مادر ( سميه ) نيز به عنوان يك زن به صحنهء رويارويى مستقيم پا مىگذارد در حالى كه مردان ( مسلمان ) يا اكثر آنان در برابر اين نظام بت‌پرستى با احتياط عمل مىكردند . سميه در اين جبهه ، به عنوان يكى از مسلمانان - بدون توجه به جنسيت - مبارزه كرد و وقتى در راه اصول جان باخت ، به عنوان يك زن نه ، بلكه به عنوان « اولين شهيد در اسلام » توصيف شد . گرچه در اينجا منظور اولين شهيد از ميان بانوان است ، با توجه به اينكه شوهرش در شتافتن به سوى مرگ تحت ضربات شكنجهء مشركان بر او سبقت گرفت كه در نقل روايت تاريخ به آن خواهيم پرداخت . ابن اثير در اين زمينه از بنى ياسر عنسى روايت مىكند « 1 » :\r\n« وقتى شنها - زير آتش آفتاب - گداخته مىشد ، عمار و پدر و مادرش را به شنزار مىبردند و با گرماى شنها شكنجه‌شان مىكردند . - يك بار - پيامبر اكرم ( ص ) بر آنان عبور كرد و فرمود اى آل ياسر صبورى كنيد كه وعدهء شما در بهشت است . ياسر در زير شكنجه جان باخت و همسرش سميه با ابو جهل به تندى سخن گفت و ابو جهل نيزه‌اى را كه در دست داشت به شكم اين شيرزن زد و او نيز در گذشت كه اولين شهيد\r\n\r\n\r\n","description":"","footnote":"\r\n( 1 ) اثير ، همان .\r\n","page_name":" 192 ","page_number":198},
  {"content":"\r\n\r\nدر اسلام است . مشركان شكنجه عمار را شدت بخشيدند ، گاه با گرما و گاهى ديگر با نهادن صخره‌اى سنگين بر روى سينه‌اش و يا با زير آب كردن او . و گفتند رهايت نمىكنيم تا محمد ( ص ) را ناسزا گويى و در مورد لات و عزى كلام نيكى بر زبان آرى . پس چنين كرد و رهايش ساختند . آنگاه گريان نزد رسول خدا ( ص ) آمد . پيامبر فرمود : تو چه همراه دارى ؟ ياسر گفت : اى رسول خدا شرّ . موضوع چنين بود و چنان شد . رسول خدا ( ص ) فرمودند : دلت را چگونه مىيابى ؟ گفت : آن را مطمئن و سرشار از ايمان مىيابم . فرمود اى عمار اگر آنها بازگشتند تو نيز بازگرد . كه خداى متعال در اين باره چنين نازل فرموده‌اند :\r\n«  إِلَّا مَنْ أُكْرِهَ وَ قَلْبُهُ مُطْمَئِنٌّ بِالْإِيمانِ  . » « 1 »\r\n( نه آنكه او را به زور واداشته‌اند تا اظهار كفر كند و حال آنكه دلش به ايمان خويش مطمئن است . )\r\nسميه شايستگى اين توصيف بىهمتا و و الا در روايت تاريخ را كه با شهيد خواندن ، او را بر همسرش برترى بخشيد نه به دليل سابقه‌دارتر بودن در اسلام به دست آورد بلكه شجاعتش در اعلام پايبندى به اسلام در شرايط دشوار وى را چنين برتر داشت . سميه با جرئتى بىنظير بنى مخزوم را به مصاف مىخواند ، در حالى كه خود و خانواده‌اش موالى او بودند ؛ پيش از آنكه اسلام وى را به طور كامل به آزادى در آورد . بنا به روايت تاريخى كه ذكر آن رفت ، گفتار شديد اين بانوى بزرگوار خطاب به ابو جهل موجب شد مخزومى به شدت عصبانى شود و ضربه‌اى كينه‌توزانه به او بزند .\r\nو اين چنين عمار همواره پيشتاز است و هنگامى كه صحبت از فداكارى مىشود پيشاپيش همه قرار دارد . او شاهد اولين خونى است كه ريخته شد و همراه اولين شهيد اسلام است و همچنين سنگينى انواع شكنجه به دست مشركين را متحمل شد ، اقرار به دست برداشتن از اسلام نه براى گريز از سرنوشت پدر و مادر ، بلكه از آن روى بود كه نهال نوپا و شكنندهء اسلام در آن هنگام به فردى همچون عمار كه ايمان سراسر دلش را فراگرفته بود و هيچ ترديدى باورهايشان را تهديد نمىكرد ، نياز مبرم داشت . عمار در رنج و دشوارى نماد انسانهاى بزرگ است و همواره در مسير شهادت قرار دارد\r\n\r\n\r\n","description":"","footnote":"\r\n( 1 ) نحل : 106 .\r\n","page_name":" 193 ","page_number":199},
  {"content":"\r\n\r\nگرچه او از كاروان پدر و مادر پيشتاز خود عقب افتاد . مورخ در اينجا بايد دو ملاحظه را ثبت كند :\r\nملاحظهء نخست : به اجابت دعوت اسلام از سوى فقرا تعلق دارد كه طبيعى است .\r\nاگر به خللى كه به معادله همبستگى اجتماعى در مكه وارد آمد و به توسعهء شكاف بين دو گروه در جامعه انجاميد توجه كنيم ؛ متوجه مىشويم كه يك گروه اندك ، بىنهايت ثروتمند بودند ، و اكثريتى كه اغلب از موالى قريش و يا تيره‌هاى كوچكى از قريش تشكيل مىشدند ، وضعيت اقتصادى و اجتماعى به شدت آشفته‌اى داشتند . اين مسأله موجب تشويق آنان به گرويدن به دين جديد - اسلام - گرديد زيرا به جز قناعت و باور دينى ، عدالت و مساوات را نيز برايشان تضمين مىكرد .\r\nملاحظهء دوم : به ميزان نقشى كه زنان در آن دوره از روند تاريخ به دست آوردند ، مربوط مىشود . اولين ايمان‌آورندهء به اسلام ( خديجه ) و اولين شهيد آن ( سميه ) از ميان زنان بوده‌اند . و زن در ميان پيشتازان اوليه ( فاطمة بنت الخطّاب ) حضور دارد و همچنين در مقدمهء صفوف مبارزان قرار دارد و همچون مجاهدين بزرگ مرد شكنجه مىشود و مورد پيگرد قرار مىگيرد . ابن اثير تعدادى از اين بانوان را ذكر مىكند ، كه در برابر اجبار به بازگشت از اسلام مقاومت كردند و در اين راه بينايى خود را از دست دادند « 1 » . اكثر اين خانمها كنيزكان بنى عبد الدّار ، عدى و زهره از تيره‌هاى مختلف قريش بودند « 2 » . يعنى از طبقه‌اى كه عمار بن ياسر و دوستانش به آن تعلق داشتند . و اينها پايگاهى براى اسلام به وجود آوردند و آگاهى زود هنگام خود از تاريخ ، مبنى بر حتمى بودن پيروزى توحيد بر شرك و فروپاشى انديشهء بت‌پرستى در برابر ارزشهاى دين جديد و برنامهء انسانى و كامل آن را بيان داشتند .\r\nعمار در پرتو اين واقعيت پرتنش رشد كرد و به سوى رسول خدا ( ص ) و جاهايى كه محرمانه با يارانش گرد مىآمد ، كشانده شد . گويى او در جستجوى همان چيزى است كه در اسلام وجود دارد ، و در اين راه بسيار پيش رفته و عميقا ريشه‌دار شد و در\r\n\r\n\r\n","description":"","footnote":"\r\n( 1 ) « زنيّره » كه جاريهء ( كنيز ) بنى عدى بود . ابن اثير ، ص 69 .\r\n( 2 ) همان ، صص 70 - 69 .\r\n","page_name":" 194 ","page_number":200},
  {"content":"\r\n\r\nنتيجه نزديكى زيادش با صاحب دعوت - رسول خدا ( ص ) - همواره در مسيرهاى مخاطره‌آميز اين دين و مصاف با نيروهاى شرك حضور داشت . اين مطلب در دو اشارهء مهم نمايان مىشود :\r\n1 . نزول آيهء قرآن كريم در مورد او كه بنا به روايت ابن سعد ، به نقل از وكيع بن جراح « 1 » وقتى فشار شكنجه بر وى شدت يافت نازل شد ؛ 2 . عمار ياسر اولين مسجد در اسلام را بنا كرد . روايتى كه از قبيصة بن عقبة نقل شده است نشان مىدهد كه عمار اين مسجد را در خانهء خود بنا نهاد و در آن به طور سرّى نماز مىگزارد « 2 » .\r\nو اين چنين ، عمار در حالى كه عمرى از او گذشته بود اسلام آورد و صفحهء گذشته زندگى خود را پايان داد و وجود خويش را از رسوبات بت‌پرستى پاكيزه ساخت تا در اسلام درآيد . به گونه‌اى كه گويى آن مسافت دور از آن را نپيموده است . از اين نظر وى نقش با اهميت پيشتاز ، فداكار و بردبار در برابر مشكلات و سختيها را پيدا مىكند .\r\nچيزى كه شبيه آن را جز در ميان تعداد بسيار اندكى كه نامشان با توصيفهاى شبه مقدس همراه شده است و يا با چنان هاله‌اى احاطه شده‌اند كه بيش از ميزان گذشت و زحمات آنها در راه اسلام است ، نمىيابيم . شايد روايت تاريخ كه اساسا طرفدارانه تنظيم شده ، به نفع اين نخبگانى دست به كار گرديده است كه به قريش تعلق دارند ؛ قبيله‌اى كه نزد علماى علم و أنساب امتياز ويژه‌اى داشته است . و در نتيجه ، حضور مبارزان بزرگى كه سر برخى از آنان به تاج شهادت آذين گشت ، كمرنگ مىگردد .\r\nآنها نه فقط از موقعيتهاى سياسى كنار زده شدند ، بلكه همچنين نگارش تاريخ نيز به سوى مراكز نفوذ كشيده شد و از بيان نقش آنان تهى گرديد . اگر مورخ به طور كلى وارد تفاصيل تاريخ شود ، دستاوردها او را شگفت زده و متحيّر مىكنند و صرفا صف اوليهء كسانى كه با پيروزى همراه بودند ، چشمانش را به خود خيره مىكند و ديگر فراتر از آن نمىرود . در حالى كه آفرينندگان حقيقى اين پيروزى كسانى هستند كه بنا به طبيعت و سرشت خود از ظاهر شدن در صحنه و سر و صدا دورى گزيدند و بدين ترتيب اساميشان از ليست خارج شد يا در حاشيهء برگها پنهان ماند .\r\n\r\n\r\n","description":"","footnote":"\r\n( 1 ) ابن سعد ، همان ، ص 250 .\r\n( 2 ) همان .\r\n","page_name":" 195 ","page_number":201},
  {"content":"\r\n\r\nعمار به چنين امورى توجه نمىكند ، و همچنين مىداند كه موقعيتش بمثابه همان پيمان عشيرهء درجهء دوم قريش به وى اجازهء ترقى و پيشرفت در اين مراحل را نمىدهد . و آنچه در آن هنگام بدان چشم دوخته ، يارى دينى است كه گمشدهء خود در جامعهء بت‌پرست مكه را در آن يافته بود . و در نتيجه با هر آنچه از اراده ، صبر و ايمان كه در اختيار داشت لحظه‌اى از نبرد فروگذار ، نكرد . او همواره در كنار رسول خدا ( ص ) بود و جز در هجرت دوم به حبشه هرگز از او جدا نشد « 1 » . و وقتى كه پس از توافق تاريخى پيامبر با اوس و خزرج - بيعت عقبهء دوم - اسلام توانست از محاصرهء قريش و عزلتش در مكه به در آيد ، عمار ياسر كه تجربه‌اش در مكه او را فرسوده ساخته و مشتاق خروج از پايتخت بت‌پرستى نموده بود ، از نخستين كسانى است كه به سوى يثرب « مدينه » هجرت كردند . عمار در خانهء فردى از انصار به نام مبشّر بن عبد المنذر سكنى گزيد « 2 » . و آنگاه زنجيرهء هجرت با پيوستن پيامبر به آنان تكميل شد كه ابو بكر را به همراه داشت ؛ پيش از آنكه على ابن أبي طالب ( ع ) كه مأموريت خطرناكى را بر دوش گرفته بود ، به آنان بپيوندد ؛ او وظيفه داشت تا در بستر رسول گرامى اسلام بياسايد تا قريش گمراه شوند و نقشهء آنان براى كشتن پيامبر ( ص ) به شكست بينجامد .\r\nو اين چنين اسلام با انتقال از سرزمين سركوب و پيگرد به پناهگاه خود هجرت كرد ، كه گام نخست در يكپارچه كردن جامعه در چارچوبى است كه « وحدت اسلامى » نام گرفت و مىتواند در مفهوم سياسى با « امت » مقارن بشود . اين مطلب در مطلع قرآن كريم كه به مثابهء دستور العمل زندگى - دستور - اين امت است ، آمده است و در آن مسلمانان « برادر » خوانده شده‌اند « 3 » .\r\nرسول اكرم در ابتداى ورود خود به مدينه به « قبا » وارد شد و در آنجا اولين مسجد در دار الهجره - مدينه - را بنا كرد ؛ سپس به منزل ابو ايوب انصارى در مدينه رفت و در كنار آن زمينى را خريدارى نمود و در آن مسجد و خانهء خود را احداث كرد « 4 » . ابن اسحاق نقل مىكند كه چگونه مسلمانان به كار ساختن مسجد پرداختند ، و به ويژه از\r\n\r\n\r\n","description":"","footnote":"\r\n( 1 ) همان .\r\n( 2 ) همان .\r\n( 3 ) ابن هشام ، ج 4 ، ص 106 .\r\n( 4 ) همان ، ص 101 .\r\n","page_name":" 196 ","page_number":202},
  {"content":"\r\n\r\nعمار نام مىبرد ، كه اولين اشاره به يكى از مهاجران در اقامتگاه جديدشان است . او همچنان در كمال آمادگى است تا در ميان امت مسلمان به كار درآيد و مسئوليت خويش را در همهء شرايط و در هر سطحى متحمل شود . ابن اسحاق مىگويد :\r\n« عمار ياسر در حالى وارد شد كه خشتى فراوان بر دوشش نهاده بودند . گفت : اى رسول خدا ، مرا كشتند ، چيزى را بر دوش من مىنهند كه خود آن را بر دوش نمىكشند . ام سلمه همسر پيامبر ( ص ) مىگويد : ديدم كه رسول خدا ( ص ) با دست خود از بار او كه موهاى مجعدى داشت مىكاست . . . و فرمود : اينان تو را نمىكشند بلكه گروهى « ياغى » ( سركش و ستمكار ) تو را خواهند كشت . » « 1 »\r\nاين است مناسبت بيان عبارت مشهورى كه رسول خدا ( ص ) خطاب به يار مبارزش ، آنكه در فداكارى و تلاش از خود گذشته بود ، به زبان مىآورد .\r\nمطالعهء دقيق آن مرحله موجب مىشود كه به گفتهء مشهور پيامبر در مورد صحابى خود نزديك شويم كه از شناخت كامل شخصيت او از جمله بىنظير بودن رفتار و درخشندگى نقش وى و افزون بر همه رابطهء مهمش با پيامبر ناشى مىشود ؛ در اين مورد - بر پايه روايت زهرى - رسول خدا ( ص ) زمينى را كه عمار در آن خانه ساخت به وى بخشيده بود « 2 » . و وقتى « اخوت » ميان مسلمانان را بر پايهء عقيده اعلام داشت ، برادر عمار در اين منظومه را يكى از برجستگان انصار ، يعنى صحابى مشهور ، حذيفة بن يمان معرفى كرد « 3 » .\r\nو اين چنين بردهء بنى مخزوم به يكى از رهبران جامعه در امت رو به پيش تبديل شد ؛ هم او كه در جامعهء مكى تحت پيگرد قرار داشت و مبارزى سخت‌كوش بود كه با انواع شكنجه رويارو گرديد و پدر و مادرش اولين شهداى اسلام بودند . همچنين افراد ديگرى از انصار و مهاجرين در جامعهء جديد رشد كردند و نقش خود را متناسب با صلاحيت و شايستگى و تلاش خويش به دست آوردند . به همان ميزانى كه اين واقعيت جايگاه مدينه را مستحكم مىكرد و جبههء آن را نيرومند مىساخت خشم\r\n\r\n\r\n","description":"","footnote":"\r\n( 1 ) همان ، ج 2 ، ص 102 .\r\n( 2 ) ابن سعد ، همان ، ج 3 ، ص 250 .\r\n( 3 ) همان .\r\n","page_name":" 197 ","page_number":203},
  {"content":"\r\n\r\nقريش را نيز برمىانگيخت زيرا نه فقط با عقيده بلكه اين تحول در سطح مفاهيم و مناسبات اجتماعى و اقتصادى نيز با آن مىجنگيد .\r\nقريش در گذشته رهبرى خود را بر اساس « عصبيت » كه با دين ( كعبه ) اتحاد داشت بر اعراب تحميل كرد .\r\nهمان معادله‌اى كه ابن خلدون چندين قرن بعد نظريهء مشهور خود در مورد « عصبيت » ، « ملك » و « جامعهء ايده‌آل دينى » را بر آن اساس بنا كرد « 1 » . ولى رهبران مكه كه در جهت به كارگيرى دين به نفع تجارت مىكوشيدند از ديدگاه ابن خلدون مىبايد به دليل حفظ طولانى مدت اين معادله ، با دشوارى نگهدارى از آن مواجه مىشدند . و عملا اسلام با پويايى خود در مقابله با نيروهايى كه آن را تهديد مىكردند به سرعت جايگاه خود در مدينه را به دست آورد و مكه به عنوان يك نظام ، سريعا موضع دفاعى گرفت و در نهايت نتوانست از محاصره‌اى كه « سريه‌هاى » اسلام از همان ابتدا بر آن تحميل كردند ، خارج شود .\r\nاگر در نوشته‌هاى تاريخى نام عمار بمانند بسيارى از نخبگان مهاجر مورد توجه قرار نگرفته ، اين به معناى عدم مشاركت او در فعاليتهاى مدينه ، به ويژه در نبرد با قريش نيست ، بلكه ناشى از روش اين آثار تاريخى است كه عموما به فرماندهان توجه مىكردند ؛ اعم از كسانى كه مسئوليت سريه‌هاى را بر عهده مىگرفتند و يا كسانى كه در غياب رسول خدا ( ص ) به هنگام خروج از مدينه براى شركت در غزوه‌ها مأمور انجام وظيفه مىگرديدند . ولى نظريهء ضرورت پايبندى به جهاد ؛ وقتى مسلمانان به آن خوانده مىشدند ، عمار در دل انجام اين واجب الهى قرار داشت و با تمام چالشهاى آن مرحله مقابله مىكرد . شايد واقدى كسى باشد كه بيش از اخبارىهاى ديگر به ميان تفاصيل و جزئيات وقايع در مورد عمار پرداخته است . به ويژه او در كتابش ( مغازى ) بخش گسترده‌اى را به اين زمينه اختصاص داده ، كه در ديگر كتابها جاى خود را نيافته است . روايتى را ابن سعد به نقل از واقدى در مورد عقد اخوت بين عمار و حذيفه آورده كه از آن استنتاج مىشود : عمار از جمله كسانى است كه غزوهء بدر را درك\r\n\r\n\r\n","description":"","footnote":"\r\n( 1 ) ابن خلدون ، مقدمه ، ج 1 ، ص 277 .\r\n","page_name":" 198 ","page_number":204},
  {"content":"\r\n\r\nكردند . اين نكته در هنگام بيان نفى حضور حذيفه در بدر على رغم سابقه‌دار بودن اسلامش ، بيان شده است « 1 » . واقدى در روايت ديگرى در مغازى اين خبر را تأييد كرده و تعدادى از اصحاب رسول خدا ( ص ) را كه در جنگ بدر حضور داشته‌اند نام مىبرد كه عمار يكى از آنان است « 2 » . همچنين تفاصيل ديگرى از شجاعت اين صحابى در كشتن سه تن از مشركين ( حارث بن حضرمى ، يزيد بن تميم و على بن امية بن خلف ) و به اسارت در آوردن يكى از بزرگانشان ( ابو العاص بن نوفل بن عبد شمس ) را بيان مىدارد « 3 » .\r\nهمچنين عمار در غزوهء احد مشاركت جست و در پى بىآن نامش با كشتن يكى از بزرگان قريش از بنى اميه به نام معاوية بن مغيرة بن ابى عاص پيوند خورد .\r\nعثمان از رسول خدا ( ص ) درخواست كرد تا معاويه را عفو كند و او طى سه روز به مكه بازگردد . امّا پس از آن اخبارى به رسول خدا ( ص ) رسيد كه حكايت از پنهان شدن معاويه در « عقيق » داشت . وقتى پيامبر براى شركت در غزوهء « حمراء الأسد » حركت كرد ، مسلمانان را به جستجوى وى فرستاد . زيد بن حارثه و عمار بن ياسر او را يافته به قتل رساندند « 4 » . عمار در غزوهء « ذات الرّقاع » همراه پيامبر بود « 5 » ؛ و بيرق مهاجرين را در آستانهء غزوهء مريسيع بر دوش مىكشيد « 6 » . اگر به روايت وهب بن جرير توجه كنيم ، تأكيد دارد كه عمار در همهء عمليات جنگى به ويژه در غزوه‌ها مشاركت داشته است . در روايتى از زبان وى آمده است : « به همراه رسول خدا ( ص ) با انسانها و جنيان جنگيدم » « 7 » . علاوه بر آن عمار در بين كسانى بود كه مسئول انتقال نامه‌هاى رسول خدا ( ص ) به خارج از شبه جزيرهء عرب و يا اطراف آن گرديدند . او دعوت شام به پذيرش اسلام را بر دوش كشيد ؛ و مسئول رسانيدن نامه به أيهم بن نعمان غسانى در شام بود « 8 » .\r\nدر واقع عمار با مصداقيت و انگيزه و تلاش و ايمان استوارش ، نمايانگر نمونهء يك صحابى حقيقى در زمان خود و همهء زمانهاست . او در رزم‌آورى از پيامبر جدا\r\n\r\n\r\n","description":"","footnote":"\r\n( 1 ) ابن سعد ، همان ، ص 250 .\r\n( 2 ) واقدى ، مغازى ، ج 1 ، ص 24 .\r\n( 3 ) همان ، صص 139 ، 147 ، 150 و 151 .\r\n( 4 ) همان ، ص 334 .\r\n( 5 ) همان ، ص 397 .\r\n( 6 ) همان ، ص 407 .\r\n( 7 ) ابن سعد ، همان ، ص 250 .\r\n( 8 ) يعقوبى همان ، ص 78 .\r\n","page_name":" 199 ","page_number":205},
  {"content":"\r\n\r\nنمىشود و در همهء جبهه‌ها حضور دارد . همانطور كه خود آن را بيان مىدارد و داستان حياتش جداى از سيرهء رسول اكرم ( ص ) نيست كه از نزديك اين نخبگان را راهبرى كرد و اهميت فداكارى و از خودگذشتگى آنان در راه اسلام را درك مىكرد .\r\nكتابهاى سيره منبع اخبار در مورد « ابى يقظان » - پيامبر ترجيح مىداد عمار را به اين نام صدا كند - است بىآنكه هيچ‌گاه اين ابهام پيش آيد كه حق در جايى قرار ندارد كه اين صحابى جليل القدر ايستاده است . شايد آخرين صحنه‌اى كه اين رابطه را در زمان حيات رسول خدا ( ص ) مجسم مىكند ، وقتى است كه ميان عمار و خالد ابن وليد اختلاف افتاد . دليل اختلاف ، حمله خالد به بنى جذيمه بود كه آنان را مجبور به انجام كارى كرد كه به گفتهء عمر بن خطاب از كارهاى دوران جاهليت بود « 1 » . وقتى عمار اين شكوه را نزد رسول خدا ( ص ) برد ، آن حضرت از خالد خشمگين شد و خطاب به وى - بنا به گفتهء واقدى - فرمود :\r\n« به ابى يقظان تندى مكن ، هر كه با او دشمنى كند ، خدا دشمنش دارد ، و هر كس او را خشمگين سازد ، خدا بر وى خشم گيرد . . . » « 2 »\r\nولى در روايتهاى تاريخى ، پس از رسول خدا ( ص ) سايه‌اى گسترده بر چهرهء عمار افتاده ، تا آنجا كه نزديك است در آن مرحلهء انتقالى آكنده از تحولات خطير ، صفحات تاريخ از اخبار وى تهى باشد . پرسش در مورد نقش او در سقيفه و يا موضعگيريش در برابر آن سودى نخواهد داشت زيرا روايتهاى تاريخى خبرى از نخبگانى همچون عمار را كه به طبقهء خودشان تعلق دارند ، نقل نمىكنند . خلافت به معناى « حكومت » ، از زمان شكل‌گيرى آن ، يك امر قريشى است و خطاب علنى ، آن را فقط در مهاجرين محصور مىگرداند كه داراى امتيازاتى هستند كه ديگران از جمله انصار از آن بىبهره‌اند . ولى بر اساس برخورد جناحها با يكديگر كه در آن زمان ، بر سر قدرت صورت مىگرفت ، به احتمال زياد موضع عمار بايد همانند كسانى باشد كه مرحلهء جديد آنان را به خوارى كشاند و جايگاه آنان بر اساس موقعيتشان در اسلام\r\n\r\n\r\n","description":"","footnote":"\r\n( 1 ) واقدى ، همان ، ج 3 ، ص 880 .\r\n( 2 ) همان ، ص 882 .\r\n","page_name":" 200 ","page_number":206},
  {"content":"\r\n\r\nتعيين نگرديد . در آن زمان در واقع موقعيت اجتماعى ، اگر نگوييم قبيله‌اى بود كه ميزان نفوذ را مشخص مىكرد .\r\nاز اين نظر ، تصادفى نيست كه انصار پس از شكست در تلاش براى دستيابى به موقعيتى در حكومت ، به على ( ع ) مىپيوندند . شايد چرخش سريع آنان از درخواست خلافت به تأييد حق على ( ع ) در اين باره « 1 » - كه به نظر يكى از مستشرقين محروميت مشترك ، طرفين را متحد ساخت « 2 » - ناشى از اين باور باشد كه شيوهء كانديداى آنها براى خلافت - على ( ع ) - در مقابله با برخورد از موضع بالاى مهاجرين برايشان مصونيت ايجاد كند . همچنين وضعيت عمار ياسر و دوستان مهاجرش با وضعيت انصار تفاوتى نداشت . زيرا آنان نيز به نوبهء خود حكومتى را ترجيح مىدادند كه فكر مىكردند براى پيگيرى مسير اسلام و حمايت از ميراث مبارزاتى آنان شايستگى بيشترى دارد . علاوه بر اينكه موقعيت آنها نيز پس از رحلت رسول اكرم ( ص ) به گونهء چشمگيرى سقوط كرد . در پرتو اين شرايط ، عمار از كسانى است كه از همان ابتدا به جناح طرفدار على ( ع ) پيوستند ، و بدين ترتيب به يكى از نزديكان او تبديل شد و در كنار سلمان و ابو ذر غفارى در تشييع جنازهء حضرت فاطمهء زهرا ( ع ) حضور داشت . بنا به روايت يعقوبى اين افراد به همراه تعدادى ديگر ، به دليل همين موضع از بيعت با ابو بكر خوددارى كردند « 3 » .\r\nالبته اين مسأله به رغم اينكه داده‌هاى تاريخى بسيارى مؤيد آن‌اند ، جاى بحث و مناقشه دارد ، به ويژه كه پس از كشته شدن عمر بن خطاب ، نيروهايى ظاهر شدند كه تحت پوشش اسلام در مىآمدند ولى به بازسازى موقعيت سياسى خود بر اساس تعصبات قبيله‌اى مشغول بودند . در آن هنگام جدايى ميان اين جناح با برخى از نخبگان ، به ويژه آنانى كه اساسا ريشهء اشرافى ( قبيله‌اى ) نداشتند ، آغاز شد . اين نخبگان به طور ثابت به طرفدارى از جناحى درآمدند كه على ( ع ) نماد آن بود ( در اينجا به عنوان نمونه مقداد ، عمار بن ياسر ، ابو ذر غفارى و عبد اللّه بن مسعود را ذكر مىكنيم ) .\r\n\r\n\r\n","description":"","footnote":"\r\n( 1 ) مراجعه كنيد به حوادث سقيفه در تاريخ طبرى .\r\n( 2 ) مقالهء مستشرق آلمانى ، به نام  yleseV . j  در مورد انصار ( 1973 ) .\r\n( 3 ) يعقوبى ، تاريخ ، ج 2 ، صص 115 و 124 .\r\n","page_name":" 201 ","page_number":207},
  {"content":"\r\n\r\nامّا نخبگان قريشى ، از خلال ميراث خود به سوى دايرهء درگيرى بر سر قدرت و يا توافق بر سر آن حركت كردند و يا در بهترين حالتها از آن كناره‌گيرى نمودند .\r\nولى عمار بن ياسر نمىتوانست از ايفاى نقش و اداى وظيفه خود دست بردارد ؛ چه حكومت به طور مطلق آن را تأييد كند و يا از آن فاصله گرفته باشد . در مقابل ، دستگاه خلافت نيز نمىتوانست شخصيتى همچون او را ناديده انگارد ؛ اگر چه در راه و روش با او اختلاف داشته باشد . در زمان ابو بكر جايگاهش چنين بود گرچه داده‌هاى كافى در مورد رابطهء اين دو با يكديگر در دست نداريم . به ويژه كه كوتاهى دوران اين خليفه به مورخ اين اجازه را نمىدهد كه اطلاع زيادى از او داشته باشد . و شايد نقش عمار در آن هنگام به آنچه واقدى در مورد تحريك مسلمانان در روز جنگ يمامه - يكى از شديدترين روزهاى جنگ با اهل ردّه - گفته است خلاصه شود : گرايشهاى سياسى در مدينه آنها را بر آن داشت كه درگيرى خود را كنارى نهند و پيرامون خليفه براى نجات اسلام از خطر متحد شوند . در روايت آمده است كه عمار بر روى صخره‌اى شد و « فرياد بر آورد : آيا از بهشت فرار مىكنيد ؟ من عمار بن ياسر هستم به سوى من آييد » .\r\nو در حالى كه « به شدت مىجنگيد » « 1 » .\r\nعمار جنگجو و مبارز ، آرام نمىگيرد و به ايفاى نقش خود در جهاد ادامه مىدهد و دامنهء آن به ويژه در زمان خلافت عمر گسترده مىشود . عمر بن خطاب كه جايگاه والايى براى اين صحابى بزرگ قائل بود ، جهادش را ارج مىنهاد . تصميم او در تعيين عمار به عنوان والى كوفه بيانگر اين مطلب است و در نامه‌اش چنين آمده :\r\n« عمار را به عنوان امير و ابن مسعود را در سمت آموزگار و وزير به سوى شما فرستادم . همچنين ابن مسعود را بر بيت المال شما گماردم . اين دو از نجيبترين اصحاب محمد ( ص ) و از كسانى هستند كه در جنگ بدر حاضر بوده‌اند . به سخنشان گوش فرادهيد و فرمانشان بريد و به آنان اقتدا كنيد . » « 2 »\r\nآنچه در اين روايت توجه ما را به خود جلب مىكند اين است : با شناختى كه از عمر بن\r\n\r\n\r\n","description":"","footnote":"\r\n( 1 ) ابن سعد ، همان ، ص 254 .\r\n( 2 ) در سال بيست و يكم هجرى . ابن سعد همان ، ج 3 ، ص 255 .\r\n","page_name":" 202 ","page_number":208},
  {"content":"\r\n\r\nخطاب در امر خلافت وجود دارد و همچنين سياست او در تقويت قدرت خليفه و پايان دادن به مراكز نفوذ كه در راستاى آن با سعد ابن وقاص و خالد بن وليد و . . .\r\nبرخورد كرد ، او اصرار داشت كسانى را به رهبرى ايالتهاى تابعه گسيل دارد كه ايشان را « اصحاب محمد ( ص ) » ناميد . با اين هدف كه اين ايالتها را در چارچوب مؤسسه و سازمان خلافت در آورد . بر اين اساس ، معرفى نخبگان اوليه به عنوان « اصحاب محمد ( ص ) » در زمان عمر متداول بوده است ، و نه پس از آن به گونه‌اى كه هشام جعيط مىگويد : « اصلاحى كه در زمان عمر براى تعيين صحابه به كار مىرفت بر دو كلمهء مهاجرين و انصار تأكيد داشت . در حالى كه در زمان عثمان اصطلاح اصحاب محمد ( ص ) رواج يافت » « 1 » . براى ما مهم است كه بر ارتباط اين صفت با دوران عمر تأكيد كنيم . زيرا خليفهء دوم ، به رغم اينكه بر اساس قاعدهء اولويت قريشى وارد درگيرى سياسى شد و قدرت را به گونه‌اى در دست گرفت كه تثبيت « پادشاهى » قبيله‌اى بود كه بدان تعلق داشت ، ولى سياستش پس از رسيدن به خلافت از اين دامنهء تنگ به چارچوبى گشاده درآمد ؛ كه به صورت اصوليترى طبيعت اسلام و جامعيت آن را بيان مىدارد .\r\nدر پرتو اين ، عمر به قاعدهء « سرورى قريشى » كه در زمان خليفهء پيش از او جلوه‌گر شد ( و به عنوان مثال فرماندهان سپاه اسلام براى فتح بلاد غير مسلمان همگى از قريش بودند ) پايبند نبود . و دستگاه حكومت او در بعد عشيره و قبيله متنوع بود « 2 » ، و به كفايت و پاكيزگى و انضباط اهميت مىداد . علاوه بر آنكه مراقب رفتار عاملان ، قضات و تمامى مأموران خود بود و آنها را مجبور مىكرد تا پس از پايان مأموريت صورت اموال و داراييهاى خود را ارائه كنند « 3 » . البته همهء اعضاى نظام حكومتى خليفه در اين سطح از رهبران نخبه نبودند . كسانى هم در آن حضور داشتند كه اين خصوصيتها هرگز در موردشان صدق نمىكند ؛ مثل معاوية ابو سفيان و مغيرة بن شعبه .\r\nاين مطلب ما را به سمت بررسى دلايل عزل عمار از ولايت كوفه و همچنين سرعت عزل او از اين منصب مىكشاند ؟\r\n\r\n\r\n","description":"","footnote":"\r\n( 1 ) جعيط ، الفتنه ، اشكاليات الدين و السياسة فى الإسلام الأول ، ص 70 .\r\n( 2 ) و اين فلوتن ، تسلط اعراب ، تشيع و حركات مهدويت در دوران خلافت بنى اميه ، ص 89 .\r\n( 3 ) خليفة بن خياط ، تاريخ ، صص 112 - 110 .\r\n","page_name":" 203 ","page_number":209},
  {"content":"\r\n\r\nاولا بايد خطير بودن مأموريت را دريابيم كه بخشى از آن براى گرامى داشت نقش پيشتاز اين صحابى بزرگ در اسلام بود كه موجب شد تا عمر بن خطاب دو دستيار در سطح خود عمار برايش تعيين كند : ابن مسعود ، مسئول بيت المال ، و عثمان بن حنيف ، مسئول امور خراج « 1 » ، و يا به روايت ابن خياط ، مشرف بر امور اراضى « 2 » . يعنى حكومت بين آن سه به اين صورت تقسيم شد : امارت - اميرى - از آن عمار ، بيت المال در دست ابن مسعود و خراج ( سواد ) براى ابن حنيف ، ولى عمار با توجه به خاستگاه فكرى اصولى و روش زندگى خود ، ادارهء ايالتى را كه آكنده از قبيله‌هاى ريشه‌دارى است كه همچنان ارتباطشان با آن قبيله مستحكمتر از ارتباطشان با اسلام است ، بر خود دشوار يافت .\r\nيكى از مورخان به نام محمد عبد الحى شعبان مىكوشد تا از نظر خود به اين مسأله بنگرد . او تعيين عمار به سمت امير كوفه را از آن روى مىداند كه عمر مىخواست گسترش قدرت خود و قدرت والى با هم انجام گيرد و مىگويد :\r\n« ولى اين تجربه شكست خورد ، زيرا ظاهرا عمار در فن حكومت‌دارى تازه كار بود و موجب شد تا عمر به سياستمداران كار كشته‌اى همچون مغيرة بن شعبه بازگردد ، گرچه شهرتش در عمل به - احكام - دين اسلام آلوده و مشوه بود . » « 3 »\r\nبه رغم مبهم بودن عبارت اخير در تحليل آقاى شعبان ، اين نظريه بىترديد شايستهء توجه و اهتمام است . ولى مسأله عزل همچنان نامشخص باقى مىماند . اگر اختلاف و برخورد روايتها را در نظر بگيريم : از قديمىترين آنها روايات ابن خياط است كه نوعى آشفتگى در مورد طبيعت مأموريت و زمانش در آن ديده مىشود . او بيان مىدارد كه خليفه ، عمار را براى امامت نماز برگزيد « 4 » . و در مكان ديگرى نامش را به عنوان قاضى كوفه ذكر مىكند « 5 » . ولى از سوى ديگر متن روايت حكايت از آن دارد كه عمار از سال بيستم هجرى والى كوفه بوده است : مثلا - در آستانهء واقعهء تستر وقتى كه « عمر به عمار\r\n\r\n\r\n","description":"","footnote":"\r\n( 1 ) ابن سعد ، همان ، ص 255 .\r\n( 2 ) خليفة بن خياط ، همان ، ص 106 .\r\n( 3 ) محمد عبد الحى شعبان ، صدر اسلام و دولت اموى ، ص 71 .\r\n( 4 ) خليفة بن خياط ، همان ، ص 106 .\r\n( 5 ) همان ، ص 108 .\r\n","page_name":" 204 ","page_number":210},
  {"content":"\r\n\r\nنوشت تا به وسيله سپاه ، ابو موسى را يارى رساند » . و در نامهء دوم به او نوشت كه شخصا در اين نبرد شركت جويد « 1 » . در جايى ديگر و در بيان كلى اوضاع در سال بيست و دوم هجرى : عمار در رأس يك سپاه كمكى از اهالى كوفه ، به سوى بصره كه از سوى يكى از فرماندهان فارس مورد تعرض و هجوم قرار گرفته بود ، حركت مىكند « 2 » .\r\nاما ابن سعد به زهد عمار و ساده‌زيستى او در هنگام اميرى بر كوفه « 3 » توجه نموده ولى به دلايل عزلش اشاره‌اى ندارد ، و به ذكر عبارتى منسوب به عمر بسنده مىكند كه گويى مىخواهد خاطرش را آرام سازد و يا از او عذرخواهى كند « 4 » . اما طبرى تفاصيلى را بيان مىدارد كه ما را به تفسير آقاى شعبان مورخ بازمىگرداند كه ذكر آن رفت ، و مسأله را در ناكام ماندن عمار در انجام مأموريت محوله خلاصه مىكند . اما در قرائت آرام و غير سريع در روايت طبرى كه از سيف نقل شده است ( و او يكى از كم‌دقت‌ترين اخبارىهايى است كه اين مورخ از آنان نقل روايت مىكند ) ، درمىيابيم كه يكى از مهمترين دلايل بركنارى عمار به ستوه آمدن برخى از رهبران كوفى از سياست سختگيرانهء او بوده كه مانع تحقق نفوذ مورد نظر آنها مىشده است . در روايت آمده است كه : « اهل كوفه عليه او برخاستند و شكايتش را نزد خليفه بردند . خليفه وى را احضار كرد تا به كارش رسيدگى شود . » « 5 »\r\nعمار بر پايهء دريافتش از اسلام حكومت مىكرد ، و از آنچه از اصول ، « همراهى » با رسول خدا ( ص ) و همزيستيش با تجربهء پيشتاز اسلام در مدينه آموخته بود و بارزترين عنوانهاى آن عدالت و مساوات بود ، دورى نمىجست . ولى قانع ساختن جامعه‌اى كه بر تعصبات همچنان گرم قبيله‌اى مبتنى بود ، به شخصيتى همچون عمار كه ميراث اصليش در اسلام نهفته است بس دشوار مىنمود . همين مسأله مانع از آن شد تا رهبران\r\n\r\n\r\n","description":"","footnote":"\r\n( 1 ) همان ، ص 102 .\r\n( 2 ) همان ، ص 107 .\r\n( 3 ) ابن سعد ، همان ، ص 256 .\r\n( 4 ) عمر گفت : آيا اقدام ما در بركناريت ، تو را ناخشنود ساخته است ؟ . عمار گفت : اينكه گفتى كار تو مرا ناراحت كرده ، همانا وقتى مرا به اين كار گماردى ناراحتم كرد و هنگامى كه بركنارم ساختى بازهم ناراحتم نمود . همان ، ج 3 ، ص 256 . اين مطلب با همين معنا ولى جمله‌بندى ديگرى توسط طبرى نقل شده است . طبرى ، همان ، ج 4 ، ص 163 .\r\n( 5 ) همان .\r\n","page_name":" 205 ","page_number":211},
  {"content":"\r\n\r\nقبايل با افكار آرمانى او همراه شوند و بر او شوريدند و در برابرش بپاخاستند . پس شكست حقيقى مأموريت عمار در اين نهفته است كه در نظر قبايل از اصل و نسب برجسته‌اى برخوردار نبود ، و در نتيجه او را نمىپذيرفتند . وى نيز با روش اصولى خود كه در تناقض با سنتها و مفاهيم قبايل بود ، نتوانست اين فضا را بشكند . شايد يكى از چيزهايى كه موجب ناكامى او شد ، شخصيتهايى باشند كه آنان را همراه خود مىپنداشت و بر نقش آنان در انتقال از جامعهء قبيله‌اى به جامعهء يكپارچهء اسلامى دل بسته بود ، ولى در واقع آنها در پيشاپيش كسانى بودند كه وى را به خوارى كشاندند و به سوى عزل و يا استعفا « 1 » پيش بردند . با استناد به روايتى كه طبرى نقل كرده است ، عمار هيئتى نزد خليفه فرستاد كه سعد بن مسعود ثقفى و جرير بن عبد اللّه بجلى در رأس آن قرار داشتند . آن دو از نزديكان عمار بوده و او گمان مىكرد كه از سياستش دفاع خواهند كرد . حال آنكه آنها بيش از ديگران به او حمله كردند ، بلكه حتى « در اين راه كوشيدند و اخبارى به خليفه گفتند كه او را خوش نمىآمد » و كار به آنجا رسيد كه در برابر خليفه اظهار داشتند : « عمار شايستگى نداشته و وجودش بىفايده است و از سياست آگاهى ندارد . » « 2 »\r\nبا چنين اتهاماتى و يا لا اقل شك و ترديد در شايستگيش ، عمار با ضربه‌اى بزرگ مواجه شد كه براى وى دشوارتر از تحمل رنج و پيگرد از سوى قريش در مكه بود . در آن هنگام نمايان شد كه هنوز درگيرى اسلام با قبايل پايان نيافته است و آنها فقط روش مقابله با اسلام را تغيير داده‌اند و از رويارويى ، به تلاش در جهت كنترل و تغيير مسير آن همت گمارده‌اند . موضعگيرى يك صحابى از قبيله‌اى ضعيف ( جرير بن عبد اللّه البجلى ) يكى از نشانه‌هاى اين مرحله است كه در آن تغيير معادله ارزشها آغاز شده بود و سريعا از تحولات و تطورات خطيرى پرده برداشت كه سال بعد با كشته شدن عمر آغاز شد و با كشته شدن عثمان و ايفاى نقشى از سوى جرير كه خيلى با آنچه از پيش بدان مبادرت كرده بود تفاوت نداشت ، پايان يافت .\r\nآن كسانى كه اسلام را مانعى در برابر بازگشتشان به مراكز نفوذ قديمى خود\r\n\r\n\r\n","description":"","footnote":"\r\n( 1 ) ابن اثير ، همان ، ج 3 ، ص 20 .\r\n( 2 ) همان .\r\n","page_name":" 206 ","page_number":212},
  {"content":"\r\n\r\nمىديدند به ساختن معادله‌اى پرداختند كه بر پايهء اتكا به قبيله‌هايى بنا مىشد كه حد اقل در دوران جديد آشفته و درهم بودند . اين قبايل به تحكيم موقعيت خود در داخل حاكميت و نه خارج از آن چشم دوخته بودند . اين چشم‌داشت وجه مشتركى ميان طرفهاى معادله‌اى كه پس از ترور عمر و دستيابى عثمان به خلافت شناخته شده بودند ، به وجود آورد . و كار به آنجا رسيد كه مغيرة بن شعبه پس از آنكه ثمرهء هجوم موفق براى عزل عمار را چيد ، جزو كسانى شد كه در آن هنگام به قدرت چشم دوخته بودند . او خطاب به خليفه مطلبى را بيان داشت كه نشانگر ظهور اين معادله و يا صيغهء جديد براى حكومت بود :\r\n« امّا مسلمان ضعيف ، اسلامش براى خود اوست و ضعفش بر شماست امّا نيرومند سخت كوش ، سخت‌كوشيش از آن خود اوست و نيرومنديش براى مسلمانان است . » « 1 »\r\nعمار به جايگاه طبيعى خود به عنوان يك مبارز بازگشت كه استفاده از نقش او در خارج از حكومت بهتر از درون آن است . ولى تلخى اين تجربه در وجودش باقى مانده و در گفتگو با خليفه در پى عزلش ، آن را پنهان نداشت « 2 » .\r\nدر آن هنگام در خانهء خود گوشهء عزلت برگزيد . » « و از فتنه به خدا پناه برد » .\r\nطبقات ابن سعد با بيان اين مطلب مىافزايد :\r\n« عمار بن ياسر ساكت‌ترين مردمان و كم‌سخن‌ترين آنان بود . » « 3 »\r\nوقتى عبد اللّه بن مسعود فوت كرد براى نخستين بار از عزلت خود خارج شد . عبد اللّه نيز به نوبه خود در پى اختلاف شديد با عثمان گوشه‌نشينى پيشه كرده بود ، و طبق روايتى كه در انساب بلاذرى آمده است ، وصيت كرده بود كه « عمار ياسر براى او نماز بگزارد » « 4 » .\r\nولى عمار در سكوت خود نيز حضور دارد ؛ و وقتى اوضاع نيازمند كلام صادقانه و\r\n\r\n\r\n","description":"","footnote":"\r\n( 1 ) همان ، ص 165 .\r\n( 2 ) ابن سعد ، همان ، ص 256 .\r\n( 3 ) همان .\r\n( 4 ) بلاذرى ، انساب الأشراف ، ج 4 ، ص 526 - 525 .\r\n","page_name":" 207 ","page_number":213},
  {"content":"\r\n\r\nجسورانه او باشد از شكستن سكوت بازنمىايستد . لا اقل براى اولين بار اين حالت در دورهء عثمان به وقوع پيوست كه نخبگانى همچون عمار در دورانش با شديدترين چالش روبه‌رو شدند ، و مورد پيگرد و تبعيد و حتى شكنجه جسمى قرار گرفتند . از ابن مسعود گرفته تا ابو ذر و عمار به همراه افرادى ديگر با كيفر و مجازات مواجه شدند زيرا از تسليم در برابر انحراف سرباز زدند . انحرافى كه ياران خليفه در پيش گرفته بودند و در نهايت ، خود او نيز تحت كنترل اين منحرفين درآمد و ديگر قادر نبود جداى از آنها تصميمى اتخاذ كند . بلاذرى در اين زمينه نقل مىكند : « مقداد ، عمار بن ياسر ، طلحه و زبير كه همگى از اصحاب رسول خدا ( ص ) بودند ، نامه‌اى نوشته و در آن اقدامات عثمان را برشمردند و او را از خدايش ترسانيدند . و به او آگاهى دادند كه اگر براى ريشه كن كردن آنها اقدام نكند ، آنها براى اين مهم قيام خواهند كرد » « 1 » .\r\nبر حسب همين روايت ، عمار از سوى دوستانش مأمور خواندن اين نامهء هشدار دهنده شد . هنوز خواندن نامه را آغاز نكرده بود كه به علت ضربات شديد كتك و مشت آن را بست . چرا كه او جسارت انتقاد از خليفه را يافته است ؛ به ويژه كه بيان كنندهء انتقادات ، كسى بود كه خارج از طبقه‌اى قرار داشت كه چنين نقدى و يا دستكم اين لحن برايش مجاز شمرده مىشد . بار ديگر نخبگان در اين دوران - كه بعضى از مفاهيم آن به حكومتى كه در مكه در برابر اسلام ايستاد ، مرتبط مىشود - با نگرش برترىجويانهء خود با ديگران مواجه شدند و حقوق سياسى آنان در حكومت و يا در موضع اپوزسيون را نمىپذيرفتند .\r\nاز آنجا كه عثمان داوطلبانه « طبقهء » خود را در شرايط دشوار رها كرد تا در همان اوايل به اسلام بگرود ، از صميم دل با روشى كه مجبور به حركت در آن شد ، موافق نبود . حد اقل اين چيزى است كه بعضى روايات به آن اشاره مىكنند . و دل‌مشغولى خليفه و تأسف وى از آنچه بر برخى از صحابهء رسول خدا ( ص ) رفت را توصيف مىكنند . اين موضوع را در تلاش عثمان براى عذرخواهى از عبد اللّه بن مسعود و كوشش براى جلب رضايت عمار و محول كردن يك مسئوليت سنگين به او\r\n\r\n\r\n","description":"","footnote":"\r\n( 1 ) همان ، ج 4 ، ص 538 .\r\n","page_name":" 208 ","page_number":214},
  {"content":"\r\n\r\nدر مىيابيم . خليفه به عمار مأموريت داد كه به مصر برود و بحرانى را كه محمد بن ابى حذيفه با رهبرى مخالفين در آن به وجود آورده بود پايان بخشد « 1 » . ابن ابى حذيفه خليفه را متهم كرد كه وقتى مبلغ گزافى براى او فرستاد تا بكوشد جلوى دشنام و انتقاد از او در اين ولايت را بگيرد ، مىخواست او را در دينش فريب دهد « 2 » .\r\nمورخ براى يافتن دلايل و اسبابى كه خليفه را واداشت تا از عمار براى چنين مأموريتى كمك بطلبد با دشوارى مواجه نمىشود . او به جناح مخالف در مصر نزديك است ، اگر در درون آن نباشد . در نتيجه از اين نظر امكان گفتگو با ابن ابى حذيفه و طرفدارانش را در اختيار دارد . ولى مسأله از سوى عمار متفاوت بود ، او نمىتوانست ميان شيوه‌اى كه افكار خودش را بيان مىداشت و روشى كه به فرماندهى والى سركوبگر مصر به نام عبد اللّه بن سعد بن أبى سرح ، انحراف پيشه كرده بود بىطرف باشد . گروهى اين مأموريت را با گسترش جناح « سبئيه » در ولايتهاى تابعه به ويژه مصر مرتبط دانسته و گفته‌اند كه اين مطلب خليفه را مجبور كرد تا براى درمان بحران از عمار استعانت جويد . همچنين از گروهى ديگر كه آنها نيز خارج نظام حاكميت بودند كمك طلبيد ، اين افراد عبارت بودند از : محمد بن مسلمه ( كوفه ) ، و اسامة بن زيد ( بصره ) و عبد اللّه بن عمر ( الشام ) « 3 » . اين روايت از سيف بن عمر - اخبارى - اقتباس شده است كه به تنهايى آن را نقل مىكند و ابهام فراوانى در موردش وجود دارد . مطلبى كه در مورد نقش عبد اللّه بن سبأ و آنچه در مورد پيوستن برخى از صحابه به حركتش گفته شده است ، بسيار مبهم و پيچيده است . گفته‌اند كه در ميان اين صحابه عمار ياسر و نيز تعدادى ديگر حضور داشتند كه بعدها به هنگام خلافت على ابن ابى طالب ( ع ) در شمار دستياران وى درآمدند . خود اين مسأله نيز در مورد حركت ابن سبا ايجاد ابهام مىكند كه در واقع شرايط رشد و پيدايش او چنان نبود ، كه اين نخبگان و رهبران را به خود جلب كند . شايد اتهام « سبئيه » به عمار به دليل تأخير بازگشت او از مصر ساخته شده باشد . زيرا بنا به روايت بلاذرى در مصر اقامت گزيد و :\r\n\r\n\r\n","description":"","footnote":"\r\n( 1 ) همان ، ص 541 .\r\n( 2 ) همان .\r\n( 3 ) طبرى همان ، ج 4 ، ص 341 .\r\n","page_name":" 209 ","page_number":215},
  {"content":"\r\n\r\n« مردم را ضد عثمان تحريك كرد و آنان را به خلع خليفه فراخواند و شوراند ، و با تقويت نظريات ابن ابى حذيفه و ابن ابى بكر آنان را براى حركت به سوى مدينه تشويق كرد . » « 1 »\r\nبعيد نيست كه والى مصر ( ابن سعد ) در پس اين اتهام قرار داشته باشد كه به روايت طبرى به رؤساى خود نامه نوشت و به آنان خبر داد :\r\n« گروهى در مصر عمار را به خود متمايل نموده و با وى خلوت كرده‌اند ، از جملهء آنهاست : عبد اللّه بن السوداء ( ابن سبا ) ، خالد بن ملجم ، سودان بن حمران و كنانة بن بشر . » « 2 »\r\nچيزى كه جلب توجه مىكند اين است كه اين افراد و يا برخى از آنان كه ابن سعد نامشان را ذكر كرده ، بعدها به قتل عثمان متهم مىشوند ؛ در حالى كه مورخ توجّهى به علت كشانيده شدن ابن سبا به حركت ضد خليفه در مصر كه ابن ابى حذيفه و محمد بن ابى بكر در پس آن قرار داشتند نمىكند . شبيه اين حركت پيش از آن تاريخ نيز روى داد ، آن هنگام كه شورش مردم كوفه به رهبرى اشتر نخعى و كميل بن زياد « 3 » و افراد ديگرى كه بعدا در حركت ايالتهاى تابعه عليه خليفه نقش داشتند ، به راه افتاد . اين سؤال براى ما باقى مىماند كه آيا اين سبا مىتوانسته است به اين سرعت در همهء ايالتها به تحرك در آيد ؟ اگر حقيقتا در مصر با عمار ديدار كرده باشد ، و البته در صورتى كه وجود چنين شخصيتى را بپذيريم كه تعدادى از محققان بزرگ از دههء 1930 در اين باره شك كرده و يا اساسا آن را رد كرده‌اند .\r\nبنا به اجماع همهء روايات تاريخى ، عثمان در سالهاى آخر خلافت خود موجب خشمگين شدن ايالتهاى مختلف شد و در اين ميان « فسطاط » خشمگين‌تر از همه و آمادهء شورش عليه شيوهء حكومتى خليفه بود . عمار كه خود گرايش انقلابى داشت ، شيفتهء اين حركت در مصر گرديد كه جوانانى آن را راهبرى مىكردند كه ارجگذار اين صحابى بزرگ بودند . در پرتو اين شرايط ، عمار به طور كامل براى انسجام با ايشان\r\n\r\n\r\n","description":"","footnote":"\r\n( 1 ) انساب ، ج 4 ، ص 54 .\r\n( 2 ) طبرى ، همان ، ص 341 .\r\n( 3 ) همان ، ص 318 .\r\n","page_name":" 210 ","page_number":216},
  {"content":"\r\n\r\nآمادگى داشت و بنا به گفته بلاذرى كه ذكر آن رفت ، به جاى گفتگو با آنان براى بازگشت به اطاعت از خليفه ، آنها را بر ضد او تحريك كرد . علاوه بر آن ، عمار مشاهده كرد كه يكى از دلايل شورش اين مردم ، سوء رفتار دستگاه خلافت با خود اوست . موضعگيرى مصريها در مدينه بيانگر همين معنا است . هيئت مصرى در پاسخ به سؤال عثمان در مورد علل شورششان گفتند : « دليل اول ، زدن عمار توسط توست » « 1 » .\r\nخليفه كوشيد با احالهء مسئوليت اين كار به دستيارانش خود را از آن برى سازد « 2 » .\r\nپس جز اين مورد ، عمار همانند ديگر بزرگان صحابه نقش ديگرى در دوران خلافت عثمان نداشت ، زيرا دستگاه خلافت را خويشاوندان و نزديكان خليفه قبضه كرده بودند . اين چيزى بود كه جنبهء قبيله‌اى به حكومت داد ، گرچه اين حالت مطلق نبود . ولى بىشك زمينه را براى طغيان و سركشى ، در زمانى نه چندان طولانى ، مهيا كرد . اگر چه خليفه در ابتداى كار كوشيد تا با تعداد اندكى از چهره‌هاى صحابه ، حاكميت خود را مصون سازد و از افرادى نظير ابن مسعود ( صاحب بيت المال در كوفه ) ، ابن ابى الأرقم ( صاحب بيت المال در مدينه ) كه شايد ناشى از روابط شخصى با آن بود ، بهره جويد امّا خيلى زود سياستهايش مورد مخالفت صحابيان قرار گرفت و موجب برخورد ميان آنها و خلافت شد . و از اين روى آنان با مجازاتى مواجه شدند كه كمترينش عزل بود « 3 » . اين نيز يكى از علل شورش عليه عثمان بود . بحران پيرامون خليفه گسترش مىيافت و انزوايش از عموم مسلمانان روز به روز بيشتر و شديدتر مىشد . علل و اسباب اعتراض ، نخبگان را با يكديگر متحد مىكرد . اعتراض آنها به شيوه‌اى بود كه موجب رويارويى منافع گروه حاكم با اهالى ايالتها مىگرديد . اهالى ايالتها بدنهء اصلّى سپاه فتوحات را اعم از فرماندهان و سربازان تشكيل مىدادند و در اين مرحلهء دقيق از تاريخ مسلمانان ، آنها نگران سرنوشت خود شده بودند .\r\nدر واقع غليان شديدى ايالتها را فراگرفته بود بىآنكه مدينه نيز از آنچه پيرامونش مىگذرد به دور باشد . به رغم اينكه اركان حكومت مىكوشيدند تا از جلوهء خطر\r\n\r\n\r\n","description":"","footnote":"\r\n( 1 ) بلاذرى ، همان ، ص 541 .\r\n( 2 ) همان .\r\n( 3 ) همان ، ج 5 ، صص 30 به بعد .\r\n","page_name":" 211 ","page_number":217},
  {"content":"\r\n\r\nبكاهند و در نتيجه از روشن شدن تصوير حقيقى واقعيت براى عثمان جلوگيرى مىكردند . امّا صحابه رسول خدا ( ص ) و به ويژه نخبگانشان ، از اين تحولات و پيامدهاى آن به شدت نگران بودند و با تمام ثقل معنوى خود كوشيدند تا جلوى طوفانى را كه به سوى پايتخت اسلام در حركت بود بگيرند . به هر حال بحران به مدينه رسيد و آنجا به صحنهء انقلاب حقيقى تبديل شد . در اين هنگام صحابه همبستگى خود را از دست دادند ، تعدادى گوشه‌نشينى برگزيدند و برخى ديگر درنگ پيشه كردند و بعضى از آنها نيز در برابر اين بحران وسوسه شدند و با طمع‌ورزى در رسيدن به موقعيت و مقام در ميان اين حوادث طوفانى غرق شدند « 1 » . امّا على ابن ابى طالب ( ع ) كه مهاجرين ( قريش ) به طور يكپارچه يا اكثرا در دور كردنش از خلافت متحد شدند ، در دل بحران به چيزى جز نجات خلافت و همچنين عثمان كه در آن هنگام سمبل خلافت بود نمىانديشيد . او مىخواست جلوى فتنه‌اى كه وحدت مسلمانان را تهديد مىكرد ، گرفته شود . او مىدانست كه ساقط كردن خليفه به هيچ وجه به نفع قيام كنندگان ايالتها نيست بلكه به در كمين‌نشستگان پيرامون عثمان خدمت مىكند .\r\nكسانى كه به هر صورتى در پى بحرانىتر كردن اوضاع و رسانيدن آن به نقطهء خطر هستند « 2 » .\r\nبه گفتهء تاريخ اين مطالب ، دلايل نگرانى على ( ع ) به هنگام مقابله با فتنه بود . او كوشيد تا به راه حلى برسد كه عملا خلافت را نجات دهد ، نه خليفه‌اى را كه با اشتباهات كسانى كه بر گردهء مسلمين مستولى كرده بود ، در گرداب افتاده است . آن حضرت در اين راه از تردد عثمان و تذبذب و ستم او تا عدم موافقت با مداخلهء او در اين موضوع رنج بسيار برد ، شايد اين رنجها كه در گذشته على ( ع ) و انصار را به يك جبهه كشاند ؛ او را با رهبران قيام ايالتهاى تابعه گرد آورد . و پيش از آن نيز موجب نزديكى آن حضرت با نخبگانى شد كه سكوت در برابر انحراف و سيطرهء يك اقليت و حاكم كردن خويشاوندان خليفه بر اموال و مناصب دولتى را نپذيرفته بودند ، نظير :\r\n\r\n\r\n","description":"","footnote":"\r\n( 1 ) ابراهيم بيضون ، الحجاز و الدولة الاسلامى ، صص 1883 به بعد .\r\n( 2 ) ابن اثير ، همان ، ج 3 ، ص 183 .\r\n","page_name":" 212 ","page_number":218},
  {"content":"\r\n\r\nابو ذر غفارى ، عبد اللّه بن مسعود ، مقداد . . . و عمار كه يكى از پايدارترين افراد در جبهه‌اى است كه متحمل رنج و دشوارى مىشد . در سايهء اين واقعيتها مىتوانيم طرفدارى مطلق عمار از على ( ع ) و پيوستنش به جناح او و سپس نائل آمدن به شهادت در هنگام پيكار در ركابش را تفسير كنيم .\r\nو بدين ترتيب مدافعان حقيقى عثمان ، به دليل موقعيت سياسى اصلاح طلب خود ، از مخالفين او بودند . در واقع كسانى مستقيم و يا غير مستقيم مردم را ضد او تحريك مىكردند كه از خير و نيكى خليفه در مال و منصب و زمين بهره‌مند شده بودند و كسانى كه در نهايت قتل وى را عملى كردند در جستجوى غنايم و بيت المال « 1 » بوده و يكى از مهمترين انگيزه‌هاى آنان در انجام اين امر كه نبايد ضرورتا طرح خود آنان باشد ، همين دستيابى به اموال بود . قاتلان عثمان كه نامشان در روايتهاى تاريخى ثبت شده ، معروف‌اند به : سودان بن حمران ، غافقى بن حرب ، كنانة ابن بشير تجيبى « 2 » .\r\nگروهى سعى كردند محمد ابن ابو بكر را نيز به شركت در اين كار متهم كنند . همانطور كه بعدها معاويه نيز آن را مطرح كرد . او با سوء استفاده از پيراهن خون‌آلود عثمان ، به ميراث او - خلافتش - چشم دوخته بود تا از آن عبايى برازندهء خويش بدوزد .\r\nاگر در مورد جايگاه عمار در اين حوادث خطير سؤال شود ، بىدرنگ پاسخ مىدهيم كه او از قيام كنندگان عليه عثمان و كسانى است كه روش حكومتى او را نمىپذيرفتند . ولى در مورد قتل عثمان او در معرض شبهه و اتهام قرار نمىگيرد ؛ چه بسا از صحنهء قتل نيز به دور بوده است . روايتهاى تاريخى اين مطلب را مورد تأكيد قرار مىدهند از جمله روايتى كه به واقدى منسوب است : كه عمار در بين گروهى از اهالى مصر بود كه عثمان از ايشان ناراحت شد و در مورد نگرانيش از آنان به على ( ع ) شكوه برد ، كه او نيز آنها را قانع ساخت تا به سرزمين خود بازگردند « 3 » . همچنين - عمار - از جمله صحابه‌اى است كه از تحريك به مرگ عثمان - به قتل او - ناراحت بودند و پس از مرگش اندوهگين شدند « 4 » . آنها اولين كسانى بودند كه با على ( ع ) بيعت كرده و سپس يا گوشه عزلت برگزيدند و يا به شمار « ناكثين » درآمدند .\r\n\r\n\r\n","description":"","footnote":"\r\n( 1 ) همان ، ص 179 .\r\n( 2 ) همان ، صص 179 - 178 .\r\n( 3 ) بلاذرى ، همان ، ص 551 .\r\n( 4 ) همان ، ص 560 .\r\n","page_name":" 213 ","page_number":219},
  {"content":"\r\n\r\nولى بنا به روايت مدائنى ، عمار نيز از اين اتهام مبرا نماند ، و اين اتهامى است كه به همهء ياران على ( ع ) و در پيشاپيش آنها محمد ابن ابو بكر وارد شد . در اين روايت آمده است :\r\n« نائلة بنت فرافصة همسر عثمان ، نامه‌اى به معاويه نوشت و سرنوشت عثمان و كشته شدنش را به اطلاع او رساند . و خبر داد كه اهالى مصر اختيار خويش را به دست على ابن ابى طالب ( ع ) ، ابن ابو بكر و عمار بن ياسر سپردند كه آنها نيز فرمان به قتل عثمان دادند . . . » « 1 »\r\nدر سياق مقايسه بين روايت واقدى و روايت مدائنى كه در آنها آمده است : وقتى نائله در مورد متهم كردن محمد ابن ابو بكر مورد سؤال قرار گرفت ، آشفته خاطر گرديد و از اين اتهام بازگشت « 2 » ، چنين برمىآيد كه مسئوليت قتل عثمان بر دوش اهالى مصر نهاده شد تا در نهايت نزديكان على ( ع ) را هدف گيرد . در هر صورت اين يك اتهام سياسى است . ولى نكته قابل توجه براى ما در روايت مدائنى اين است كه نام عمار در ميان مهمترين دستياران خليفهء جديد قرار دارد . على ( ع ) در ابتداى كار يك هيئت حاكمهء نخبه تشكيل داد كه اغلب افراد آن از ميان انصار و سابقه‌داران در اسلام بودند كه از همان ابتدا به طرفدارى از على ( ع ) درآمدند . روشن است كه قريش - به استثناى محمد ابن ابو بكر و تعداد بسيار كم ديگر - با وى به دشمنى برمىخيزند و با تمام امكانات خود براى ساقط كردنش مىجنگند .\r\nقريش كه سه بار براى جلوگيرى از وصول آن حضرت به خلافت با يكديگر متحد شده بود ، در اعلام جنگ با خليفه جديد درنگ نكرد . « جمل » اولين جنگ ميان مسلمانان است كه باب وسيعى به روى فتنه گشود ؛ و عمار در ميان كسانى است كه همراه على ( ع ) از مدينه خارج شدند . اين اقدام يك خطرپذيرى بود كه عمار راهى جز آن نمىديد ؛ در حالى كه تعداد اندكى از جنگاوران ، على ( ع ) را همراهى مىكردند . لذا آن حضرت به كوفه چشم دوخته و پيش از حركت يكى از رهبران كوفى طرفدار خود - مالك اشتر نخعى - را براى درخواست كمك به سوى آنجا روانه كرد . مالك\r\n\r\n\r\n","description":"","footnote":"\r\n( 1 ) همان ، ص 592 .\r\n( 2 ) همان ، ص 560 .\r\n","page_name":" 214 ","page_number":220},
  {"content":"\r\n\r\nفرمانده گروهى از كوفيان بود كه بر ضد خليفهء سابق قيام كرده بودند . على ( ع ) در انتظار نتيجهء مذاكرات با اهالى كوفه در ذى قار توقف كرد . زيرا آخرين والى عثمان در كوفه ( ابو موسى اشعرى ) مىكوشيد تا آن ديار را به سوى معاويه سوق دهد . امام حسن ( ع ) و عمار ياسر دو عضو هيئتى بودند كه به كوفه رفتند و توافق با رؤساى قبايل آن را كه قبلا زمينه‌اش از سوى اشتر نخعى آماده شده بود ، به انجام رساندند « 1 » .\r\nبدين ترتيب كفهء على ( ع ) در بصره سنگين شد و جنگ را با كمك قبيله‌هاى كوفى و شجاعت صحابه‌اى كه همراهش بودند و يا از ميان شورشيان به وى پيوستند ، بدون دشوارى پشت سر گذاشت . البته اطلاعات زيادى از حركت آنان در ميان درگيرى نداريم ، در حالى كه روايتهاى تاريخ ، برخى از تفاصيل حضور و نقش عمار ، اين جنگجوى شجاع را براى ما نقل مىكنند . او به سوى زبير ، يكى از قطبهاى فتنهء جديد ، شد و نزديك بود كه بر وى چيره شود كه او شتابان از پيش اين صحابى بزرگوار گريخت « 2 » . ابن خياط در اين باره از بكائى نقل مىكند :\r\n« من در ميان صفوف سپاهيان على ( ع ) بودم كه ناقهء ام المؤمنين را پى نمودند . و ديدم كه محمد بن ابو بكر و عمار بن ياسر در ميان كشاكش دو لشكر پيش مىروند تا كدام يك زودتر به آن برسند . پس آنگاه شتر را از حركت بازداشته و عايشه را در هودجش ( كجاوه‌اش ) نگاه داشتند . » « 3 »\r\nبر اساس آنچه گذشت ، بيشتر به شخصيت مبارز ، استوار و اصولى عمار پى مىبريم ، بىآنكه حماسه و شور او را از ارزشهايى كه در وجودش استوار گرديده و در رفتارش ريشه دوانده بود بازدارد . علاوه بر آن عمار فقط يك مبلغ نيست كه در هدايت مردم به سوى يك اصل ، كوشا و جدى بوده و يا طرفدار يك قضيه باشد ؛ بلكه جنگجويى قوى پنجه و فرمانده‌اى برجسته و شايسته در طليعه‌هاى پيشتاز سپاه است . اما خوف راه به سوى او نمىشناسد . نه آن است كه او از خانواده‌اى است كه اولين شهداى اسلام از آن‌اند و بيشترين فشار از سوى سركشان شرك را پذيرا گرديدند ، و خود مورد پيگرد\r\n\r\n\r\n","description":"","footnote":"\r\n( 1 ) ابن اثير ، همان ، صص 228 و 260 .\r\n( 2 ) همان ، ص 262 .\r\n( 3 ) خليفة بن خياط ، تاريخ ، ص 143 .\r\n","page_name":" 215 ","page_number":221},
  {"content":"\r\n\r\nو شكنجه قرار گرفت و به انسانيتش اهانت شد . ابن سعد به نقل از يكى از معاصران عمار دربارهء او نقل مىكند : « در جنگ صفين پيرمردى را ديدم كه زوبينى لرزان در دست داشت . به عمرو بن عاص نگريست كه بيرق در دستانش بود و گفت : سه بار به همراه رسول خدا ( ص ) با اين بيرق جنگيده‌ام - اشاره به جنگ با كفار قريش - و اين چهارمين بار است . سوگند به خدا اگر آن قدر ما را بزنند كه تا هجر ( منطقه‌اى دور دست در باستان ) عقب برانند ، همانا بر اين باورم كه جبههء ما بر حق است و آنان در گمراهى و ضلالت‌اند . » « 1 »\r\nاين روايت كه به شكلهاى گوناگون در منابع مختلف نقل شده است ، شخصيت عمار را چنين خلاصه مىكند : « مجاهدى سرسخت در راه حق ، رزم‌آورى كه از اين راه دست برنمىدارد چون پايانش را نيك مىداند ، درست همانند امام على ( ع ) و ديگر كسانى كه تحت پرچم نبوى گرد آمده‌اند تا جلوى انحراف را بگيرند و مانع از مصادرهء اسلام توسط كسانى شوند كه با آن جنگيده‌اند . آرى راهى كه آنها برگزيده‌اند ، دشوار و كشنده است ، زيرا خلافت فروپاشيده و وحدت مسلمانان پاره پاره شده ، البته به جز در كانونى كه با حميت و تعصب همراه است ، يعنى شام كه از دير هنگام براى جنگ آماده شده و براى ايجاد نيروى نظامى خود در پس پوشش مقابله با خطر خارجى ( بيزانس ) پنهان گرديده است . وضعيتى كه از آن يك حميت به هم پيوسته ساخت . ولى بر عكس ، ابهام و پيچيدگى ، كوفه ، پايتخت امام و صحنهء تحرك او را در برگرفته است ، كوفه كه آكنده از قبايلى غير متحد - اگر نگوييم درگير با يكديگر - است ، صرفا يك گردهمايى نيروهاى مشترك از اين قبيله‌ها بود كه در حد خود يك موفقيت به شمار مىآيد زيرا اين كار نيز در هر حال نيازمند تلاشهاى فوق العاده بود . »\r\nجنگى كه ميان على ( ع ) و معاويه حتمى مىنمود ، تابع موازنهء نيرو - كه اساسا وجود نداشت - نبود ، زيرا برترى عددى سپاه على ( ع ) - اگر درستى روايتهاى تاريخى در اين باره را بپذيريم - منبع قدرت براى او نبود ، زيرا ناهمگون بودن واحدهاى\r\n\r\n\r\n","description":"","footnote":"\r\n( 1 ) ابن سعد ، همان ، ج 3 ، صص 257 - 256 .\r\n","page_name":" 216 ","page_number":222},
  {"content":"\r\n\r\nجنگى - كه اكثرا در مورد محور جنگ اتفاق نظر نداشتند - و در نتيجه تشكيلات ضعيف آن موجب مىشد كه تعداد نفرات آنها نيز كاهش يابد . در پرتو اين واقعيت است كه مىتوان دليل دور كردن شخصيتهاى بزرگ قبيله‌اى از فرماندهى اصلّى ( نظير :\r\nاشعث بن قيس كندى ، شبث بن ربعى تميمى و . . . ) و ترجيح دادن شخصيتهايى كه اين پوشش قبيله‌اى گسترده را ندارند ولى از شايستگى و اعتماد برخوردارند ، تفسير كنيم .\r\nتشكيلات فرماندهى آن حضرت را چنين مىيابيم : اشتر نخعى ( سواركاران كوفه ) ، عمار بن ياسر ( پياده نظام كوفه ) « 1 » ، سهل بن حنيف انصارى ( سواركاران بصره ) ، قيس بن سعد انصارى و هاشم بن عتبة بن ابى وقاص ( پياده نظام بصره ) « 2 » . . . اينان اركان سپاه على ( ع ) در جنگ صفين هستند كه جز هاشم بن عتبه ( زهره ) ، قريشى ديگرى در ميانشان حضور ندارد . در حالى كه دو تن از انصار در آن حاضرند و مأموريت مهمى در اختيار دارند كه پس از رحلت رسول خدا ( ص ) مانندش به آنان واگذار نشده است .\r\nاما در مقابل تشكيلات معاويه از فرماندهان برجسته قبيله‌هاى شام ، از جمله عمرو بن عاص ، يكى از مشهورترين رهبران فتوحات اسلامى ، تشكيل شده است . عمرو همانى است كه پس از عزل از ولايت شام نسبت به عثمان دگرگون شد و مدينه را به سوى يكى از روستاهاى فلسطين ترك كرد و از هر جا كه گذشت و در هر مكانى كه رحل اقامت گزيد ، مردم را ضد عثمان برانگيخت « 3 » . اين پيش از آن است كه معاويه او را فراخواند و مجددا به صحنه بازگرداند . اگر روايت منقرى كه ذكر آن رفت درست بوده و عمار فرمانده سوار نظام در سپاه على ( ع ) باشد « 4 » ، بدان معناست كه او به جنگ درآمده و يا حد اقل در بخشى از جنگ حضور داشته است . و در برابر جنگجويى متبحر ( عمرو بن عاص ) كه به گفتهء تاريخ طبرى با استناد به ابى مخنف ، فرمانده همهء سپاه سواره نظام شام بود ، قرار گرفته است « 5 » . در اين روايت مطالبى آمده كه در روال پرداختن به يكى از صحنه‌هاى جنگ نكتهء قبلى را تأييد مىكند : « روز سوم\r\n\r\n\r\n","description":"","footnote":"\r\n( 1 ) منقرى اين مطالب را بر عكس نقل كرده است ؛ وقعة صفين ، ص 205 .\r\n( 2 ) ابراهيم بيضون ، الحجاز و الدولة الإسلامية ، صص 230 - 229 .\r\n( 3 ) ابن اثير ، همان ، ج 3 ، ص 163 .\r\n( 4 ) منقرى ، همان ، ص 205 .\r\n( 5 ) طبرى ، همان ، ج 5 ، ص 12 . ؛ هشام جعيط ، همان ، ص 199 .\r\n","page_name":" 217 ","page_number":223},
  {"content":"\r\n\r\nعمار بن ياسر حركت كرد ، و عمرو بن عاص به رويش در آمد ، آن دو به شدت با هم جنگيدند » « 1 » . اين صحنه شاهد خطبهء عمار بود كه مردم عراق را به جهاد عليه كسانى تشويق كرد كه : « نور خدا را خاموش مىكنند و دشمنان خداى عز و جل را يارى مىدهند » « 2 » .\r\nدر اين روايت با عمار سخنور آشنا مىشويم كه در فن سخنورى تبحّر دارد و عبارات را به گونه‌اى برمىگزيند كه دل مىبرد و روح معنويت مستحكم مىسازد ؛ علاوه بر آنكه به آگاه‌سازى جنگجويان مىپردازد . زيرا هنوز از حقيقت جنگ و علل اصولى آن ناآگاه بودند . در اين مورد خطبه‌اى به وى منسوب است كه نصر بن مزاحم ( منقرى ) آن را روايت كرده و عمار در آن معاويه و يارانش را به سوء استفاده از خون عثمان و گمراه كردن مردم متهم مىسازد :\r\n« سوگند به خدا ، گمان نمىكنم كه آنان خونخواه وى باشند . . . ولى اين مردم طعم دنيا را چشيده و آن را بر دل خوش داشته و گوارا يافته‌اند . و مىدانند كه اگر ( صاحب ) حق بر آنان چيره شود ، جلوى خور و خوراكشان را گرفته و از آنچه بدان شيفتگى يافتند بازشان مىدارد . اين گروه سابقه‌اى در اسلام نداشته‌اند تا به وسيلهء آن شايستگى فرمانبرى و ولايت يابند . پيروانشان را فريب دادند و گفتند كه امام ما مظلوم كشته شد تا از اين راه جبار و پادشاه گردند . اين نيرنگى است كه با آن به آنچه مىبينيد دست يافته‌اند . . . » « 3 »\r\nعمار آن پير مجاهد ، به خوبى راه را مىشناسد و در چنتهء خود غير از آن چيز ديگرى ندارد كه از ميان « بيت نبوت » و « خانهء شهادت » به ارث برده است .\r\nديگر وقت بسيارى نمانده ، پيرى كه با نود سال عمر خويش در جبههء شعله‌ور روان است ، آرام نمىگيرد و درنگ روا نمىدارد . و از موجبات نگرانى ، هراس نمىيابد .\r\nهمانا نيرنگ را حس كرد و پيش از آنكه گامهايش در مسير تحكيم پايه‌هاى حق به پايان رسد ، آن را بيان داشت . عمار در حالى به كاروان شهداى بزرگ اسلام پيوست كه رنج و اندوهش به اوج خود رسيده بود . او ويران شدن ساخته‌اى را مىديد كه خود در\r\n\r\n\r\n","description":"","footnote":"\r\n( 1 ) طبرى ، همان ، ص 12 .\r\n( 2 ) همان .\r\n( 3 ) منقرى ، همان ، ص 319 .\r\n","page_name":" 218 ","page_number":224},
  {"content":"\r\n\r\nبالا بردن ديوارهء عظيمش بر ويرانهء شرك و ظلم و استثمار نقش برجسته‌اى ايفا كرده بود . و در اندوخته‌اش چيزى جز آخرين گزينه وجود ندارد . و شايد آن لحظه را دريافت و - بنا به روايت ابو مخنف - در حالى كه غرق در مناجات خالقش بود به سوى آن قوم ظالم شد ؛ گويى كه از اين فتنه‌ها و شرارت خطرهايى كه اسلام را تهديد مىكند ، به او شكوه مىبرد :\r\n« بار خدايا تو مىدانى كه اگر بدانم خشنودى تو در اين است كه خود را در اين دريا - رودخانه - بيفكنم چنين كنم ؛ بار خدايا تو آگاهى كه اگر بدانم رضاى تو در آن است كه پيكان شمشيرم را در سينه‌ام گذاشته آنگاه بر روى آن خم شوم تا از پشتم بيرون شود ، چنان كنم ؛ به درستى كه امروز كارى كه براى تو خشنودكننده‌تر از جهاد با اين گروه فاسق باشد ، نمىشناسم و اگر كارى رضايت‌بخش‌تر از آن براى تو مىشناختم از عمل به آن فروگذار نبودم . » « 1 »\r\nسينهء عمار تنگى گرفت و بيش از آن انتظار نمىتوانست ؛ پس به سوى بيرق‌دار « 2 » سپاه رفت و تشويق كنان و شور آور گفت :\r\n« اى هاشم - بن عتبة بن ابى وقّاص - پيش بتاز كه فردوس زير سايهء شمشيرها و مرگ در كنار نيزه‌ها قرار دارد ، و همانا درهاى آسمان گشوده شد . . . » « 3 »\r\nاين روايت در ادامه مىگويد : آن دو به سوى دشمن برخاستند و ديگر بازنگشتند « 4 » .\r\nولى كشته شدن عمار طنينى داشت كه براى صاحبش نبود ، به ويژه كه همچنان حديثى از رسول خدا ( ص ) نقل مىشد كه عمار را گروهى ستمكار خواهند كشت « 5 » . چه اين سخن « حديث » صحيح بوده و يا از نقل قولهاى متواتر باشد ؛ همانا مرگ عمار ، با صدمه‌اى كه حتى در صفوف دشمنانش بر جاى گذاشت ، از اين مقوله جدا نبود « 6 » .\r\nبنا به روايت واقدى : « آفتاب در آستانهء غروب بود كه عمار رو به سوى كارزار\r\n\r\n\r\n","description":"","footnote":"\r\n( 1 ) طبرى همان ، ص 38 .\r\n( 2 ) منقرى ، همان ، ص 205 ؛ طبرى ، همان ، ص 38 .\r\n( 3 ) همان ، ج 7 ، ص 41 .\r\n( 4 ) همان .\r\n( 5 ) ابن سعد ، همان ، ج 3 ، ص 259 ؛ طبرى همان ، ج 5 ، ص 41 .\r\n( 6 ) همان .\r\n","page_name":" 219 ","page_number":225},
  {"content":"\r\n\r\nگذاشت و در حالى به آخرين پيكار خود پرداخت كه ارتعاش صداى لرزانش انبوه سپاه را مىشكست ، پيش از آنكه در خون خويش بغلتد و بر زمين افتد . - بنا به روايت تاريخ - مردى كه « ابو غاديه مزنى » نام داشت ، در كمينش نشسته و نيزه به سويش افكند . وقتى بر زمين افتاد ، فرد ديگرى در رسيد و سرش را از تن جدا ساخت » « 1 » . در يكى از روايتها آمده است كه عمرو بن عاص به كشته شدن عمار اعتراض كرد ، ولى معاويه در پاسخ ، آن را چنين توجيه نمود : « هر كه عمار را به جنگ آورد او را كشت » « 2 » . اين سخن با توجيهى كه پيش از آن در مورد كشته شدن عثمان ، گفته بود تفاوت نداشت . و همواره فرصت براى چنين اتهاماتى و جعل مطالب به اين صورت و جنگ با طرف مقابل به وسيلهء سلاح خود او وجود دارد . و در نتيجه كشته شدن عمار ، معاويه را با مشكل و تنگنا مواجه نساخت و چه بسا در همان حين براى كشتن هر صحابى ديگر و يا هر كسى كه در برابر او قرار گيرد و مانع از تحقق آرزويش شود برنامه‌ريزى مىكرد .\r\nولى كشته شدن عمار تأثير بسيار دردآورى بر امام على ابن ابى طالب ( ع ) داشت زيرا كه تصوير اين موقعيت بسيار دشوار برايش روشنتر گرديد . در آن هنگام اسلام صرفا به ابزارى براى حكومت تبديل شده بود ؛ پس از آنكه حكومت جزئى از حركت رسالت و وسيلهء بيان برنامهء ارزشى آن در مورد حق ، عدالت ، آزادى و گذشت بود . چند ماه بعد قطب بزرگ ديگر ياران على ( ع ) يعنى اشتر نخعى كشته شد كه باز معاويه در پس آن قرار داشت « 3 » . او از صحابه و پيشتازان نخستين اسلام نبود ولى عميقا در آن ذوب شده بود و خيلى زود به اتخاذ موضع مخالف با انحرافات ، در آغاز دههء سوم هجرى ، روى آورد . و پس از انقلاب عليه عثمان از انديشه‌هاى على ( ع ) تأثير پذيرفت ، و تا هنگام مرگش كه در راه عزيمت به انجام مأموريت در مصر صورت گرفت ، ملازم آن حضرت بود .\r\nمعاويه در انتظار خبر مرگ اشتر كه مهمترين و خطرناك‌ترين ياران على ( ع ) در آن زمان به شمار مىرفت ، نشسته بود و بلافاصله پس از دريافت آن ، در حالى كه غرور\r\n\r\n\r\n","description":"","footnote":"\r\n( 1 ) عمار در ماه صفر سال 37 هجرى كشته شد . ابن سعد ، همان ، ص 258 .\r\n( 2 ) طبرى ، همان ، ص 41 .\r\n( 3 ) ابن اثير ، همان ، ص 353 .\r\n","page_name":" 220 ","page_number":226},
  {"content":"\r\n\r\nپيروزى بر او غالب شده بود گفت : « على ( ع ) را دو دست بود . يكى در جنگ صفين قطع گرديد - عمار بن ياسر - و ديگرى امروز بريده شد - اشتر نخعى - » « 1 » .\r\nعمار به هنگام شهادت نود و يك و يا نود و چهار سال داشت « 2 » .\r\n\r\n2 عبد اللّه ابن سبا ( ابهامات و پيچيدگى روايت واحد )\r\nحركت عبد اللّه ابن سبا در چارچوبى قرار مىگيرد كه در تاريخ اسلام به « اسرائيليات » معروف است ، و در يثرب متجلى گرديد كه يهوديان ، اخبارى در مورد ظهور نزديك يك پيامبر مطرح كردند - يا چنين گفته شده است - و با طرح اين وعده ، مردم را از او مىترسانيدند . و به گفتهء طبرى اگر بين آنها و اوس و خزرج گفتگويى درمىگرفت ، به آنها مىگفتند : « هم اينك پيامبرى مبعوث شده است كه مردم زمانش او را گم كرده‌اند ، ما از او پيروى كرده به مانند قوم عاد و إرم شما را به قتل مىرسانيم » « 3 » .\r\nشايد سخن اسرائيليات يكى از موضوعات برجسته‌اى باشد كه اخباريون مسلمان در كنار توجه به سيرهء رسول خدا ( ص ) آن را نيز در رأس توجهات خود قرار مىدادند ؛ و از پيشتازان آنان ، كعب الأخبار بود . كعب يك روحانى بزرگ يهودى است كه معاصر ظهور اسلام بود ، ولى تا خلافت ابو بكر به آن ايمان نياورد « 4 » . ولى در آن هنگام منبع اخبار پيش از اسلام گرديد . برخى از اين اخباريها با جديت و علاقه دوران پيش از اسلام را پيگيرى مىكردند تا بتوانند حال را به گذشته پيوند دهند و با آشنايى با شرايط و عوامل مؤثر در عقيده ، آن را به ريشه‌هايش در دين حنيف - حضرت ابراهيم - ارتباط دهند « 5 » .\r\n\r\n\r\n","description":"","footnote":"\r\n( 1 ) طبرى همان ، ج 7 ، ص 96 .\r\n( 2 ) ابن سعد ، همان ، ج 3 ، ص 259 .\r\n( 3 ) طبرى ، همان ، ج 2 ، ص 354 .\r\n( 4 ) سهيل زكار ، التاريخ عند العرب ، ص 34 .\r\n( 5 ) همان .\r\n","page_name":" 221 ","page_number":227},
  {"content":"\r\n\r\nكعب الأخبار - كه اسلام آوردن وى نيز همچنان مبهم و مشكوك باقى ماند - اولين مروج اسرائيليات در دامنه‌اى گسترده است . چيزى كه موجب شد تا اين جايگاه را در روايتهاى تاريخ عربى به دست آورد . برخى معتقدند كه او صرفا يك فرد فرصت طلب بود كه بر موج جريان اسلام سوار شد و از به كارگيرى ذكاوت خود براى خدشه وارد كردن به برترى دين و ابراز آگاهى گستردهء يهود به امور غيبى خوددارى نكرد . اين حادثه و يا بخشى از آن در زمان عمر بن خطاب روى داد كه او نيز از آنچه اين يهودى سابقه‌دار و متبحّر در نهان داشت ، آگاه بود . طبرى روايت مىكند : خليفه پس از فتح بيت المقدس ، وقتى مىخواست مسجد را در آن بنا كند ، كعب را احضار كرد و پرسيد : « به نظر تو قبله را در كدام سو قرار دهيم ؟ كعب گفت : سوى صخره ، عمر گفت : آشكار شدى ، اى كعب ، سوگند به خدا تو يهودى هستى . . . ما قبلهء اين مسجد را بالاى آن قرار مىدهيم . . . ما فرمان نداريم كه به سوى صخره نماز گزاريم ، بلكه دستور داده شديم تا به سوى كعبه بايستيم » « 1 » .\r\nوقتى ابو لؤلؤ قصد خليفه - عمرو بن خطاب - را نمود ، كعب با نقش مشكوك خود در صحنه حاضر بود . و به اين حادثه رنگ توراتى بخشيد كه فضاى مدينه در آستانهء هجرت پيامبر ( ص ) را به ياد مىآورد . طبرى در اين باره روايت مىكند كه كعب نزد خليفه آمد و گفت : « اى امير مؤمنان به تو قول مىدهم كه ظرف سه روز خواهى مرد .\r\nعمر گفت از كجا مىدانى ؟ گفت : آن را در تورات كتاب خداى عز و جل مىيابم . عمر گفت : پناه بر خدا تو عمر بن خطاب را در تورات مىيابى ؟ گفت : سوگند به خدا كه نه ، ولى صفات و نشانه‌هايت و در رسيدن اجل تو را در آن مىبينم » « 2 » . به رغم اينكه هيچ كس سخنان كعب را باور نكرد ، ولى ظاهرا او از اتهام دست داشتن در ترور مبرا نبود . كه شايد به همين دليل مجبور به ترك حجاز و منزوى شدن در حمص گرديد « 3 » .\r\nولى همهء اين پرونده به دستور خليفهء جديد بسته شد . زيرا اگر باب تحقيق گشوده مىشد ، به گونه‌اى دامنگير شخصيتهايى مىگرديد كه منافع آنان در گرو ناپديد شدن\r\n\r\n\r\n","description":"","footnote":"\r\n( 1 ) طبرى ، تاريخ ، ج 3 ، ص 611 .\r\n( 2 ) همان ، ج 4 ، ص 191 .\r\n( 3 ) زكار ، معجم الادباء ، ص 34 .\r\n","page_name":" 222 ","page_number":228},
  {"content":"\r\n\r\nخليفه‌اى نيرومند بود . و اين همان چيزى است كه عبيد اللّه بن عمر پس از كشتن سه نفر - به نامهاى جفينه ، هرمزان و دختر ابو لؤلؤ - بدان اشاره كرد « 1 » و آنان را كسانى دانست كه مستقيما در قتل شركت داشتند « 2 » . على ( ع ) خواستار محاكمهء متهمان از جمله فرزند خليفهء سابق گرديد ، ولى برخى از مهاجران با آن مخالفت كردند و علاوه بر آنها ، خود عثمان به روش اموى مسأله را پايان داد و پرداخت ديه كشته‌شدگان را از اموال شخصى خود عهده‌دار شد « 3 » .\r\nكعب الأخبار در تبعيدگاه خود به دور از صحنه به سر مىبرد ، ولى مدرسهء او همچنان پابرجا بود و كسانى را كه شيفتهء ورود به جهان افسانه‌اى و جستجو در تاريخ ناشناختهء پيش از اسلام بودند به خود جذب مىكرد . اين گفته در زمينهء پيشگويى به وى منسوب است كه پيش از مرگ بيان داشت :\r\n« هيچ يك از اين امت بدانى دست نمىيابد كه معاويه به آن خواهد رسيد . » « 4 »\r\nاخباريون يمنى به طور ويژه به اين مسأله پرداخته‌اند ، آنها اسرائيليات را ماده‌اى حاصلخيز براى آشنايى با تاريخ قديمى كشورشان يافته‌اند . بارزترين اين افراد عبارت‌اند از وهب بن منبّه و عبيد بن شريه در قرن نخست هجرى . به اعتقاد الدورى با انگيزه تعصب نسبت به وطن خود اخبارى از تاريخ آن را گرد آورند كه آميخته‌اى از داستانهاى مردمى و اسرائيليات است . و بدين ترتيب كوشيدند تا اعراب يمن را بستايند ؛ كسانى كه به آنان مجد و عظمت در جنگ ، صنعت ، زبان ، ادبيات و حتى در دين نسبت داده شد تا نشان دهند كه در دستيابى به عظمت از اعراب شمال سابقه‌دارتر و پيشترند يا لا اقل از آنها كمتر نيستند » « 5 » .\r\nعبيد بن شريه در اين زمينه شهرتى ويژه يافت ، به ويژه كه عمرى طولانى داشت و با معاويه همدوره بود . معاويه براى شنيدن داستانهاى تاريخى اشتياق فراوان داشت و به روايت مسعودى : « يك سوم از شب را به شنيدن اخبار اعراب و دوران گذشتهء آنها و\r\n\r\n\r\n","description":"","footnote":"\r\n( 1 ) طبرى ، همان ، ص 239 .\r\n( 2 ) همان .\r\n( 3 ) همان .\r\n( 4 ) سيوطى ، تاريخ الخلفاء ، ص 195 .\r\n( 5 ) عبد العزيز الدورى ، بحث فى نشأة علم التاريخ عند العرب ، ص 15 .\r\n","page_name":" 223 ","page_number":229},
  {"content":"\r\n\r\nرابطهء آنها با عجم و پادشاهانشان و سياست مردم‌دارى آنان و سرگذشت پادشاهان ، ملتها و جنگها و نيرنگهاشان . . . و ديگر اخبار ملتهاى پيشين مىگذراند » « 1 » . اغلب اوقات ، معاويه عبيد را فرامىخواند تا چنين اخبارى را كه ظاهرا بسيار ساختگى بود و بيش از آنكه به واقعيت نزديك باشد به افسانه مىماند ، براى او نقل كند .\r\nو اين چنين انديشهء يهودى از طريق تاريخ به فرهنگ و ميراث اعراب وارد مىشود و يك مادهء اساسى تاريخ مراحل پيش از اسلام را تشكيل مىدهد . بيشترين كسى كه - از همان دوران اوليه‌اى كه شاهد شكل‌گيرى تاريخ بود - اين مطالب را رواج مىداد وهب بن منبّه بود كه از يك مادر عرب در يمن زاده شد . ولى نسب پدرى او در هاله‌اى از ابهام قرار دارد . يكى از مورخان - زكّار - چنين مىبيند كه او از ايرانيانى است كه دين يهودى برگزيد « 2 » . ولى وهب به اسلام درآمد و به آنجا رسيد كه « يكى از برگزيدگان تابعين باشد . . . و در استان صنعاء درگذشت » . همچنين ياقوت حموى از وى نام برده ، چنين توصيفش مىكند : « سرايندهء داستانها . . . و كسى است كه مطالب بسيارى از كتابهاى قديمى معروف به اسرائيليات را نقل مىكند » « 3 » . به رغم آنكه سيرهء رسول خدا ( ص ) در اخبار نقل شده از سوى وهب ، فضاى قابل توجهى را به خود اختصاص داده است ، ولى او اساسا به مانند عبيد بن شريه به تاريخ يمن اهتمام دارد و اسرائيليات بسيارى را با افسانه‌هاى عربى قديمى در هم آميخته است « 4 » .\r\nبىترديد ، تأثير اسرائيليات در كارهاى تاريخى اعراب مسلمان در مدتى نه چندان كوتاه روشن و هويداست . تا حدى كه گرچه قرن سوم هجرى دوران مورخان بزرگ به شمار مىآيد ، ولى در روش آنها معمول اين است كه در مقدمهء تاريخ خود بخش گسترده‌اى را به قصص انبياى پيشين اختصاص دهند كه خود در باب اسرائيليات وارد مىشود « 5 » . اين حالت به ويژه در تاريخ يعقوبى « 6 » و طبرى « 7 » جلوه‌گر است . مورخين در\r\n\r\n\r\n","description":"","footnote":"\r\n( 1 ) مسعودى ، مروج الذهب ، ج 3 ، ص 31 .\r\n( 2 ) زكار ، همان ، ج 19 ، صص 260 - 259 .\r\n( 3 ) همان ، ص 259 .\r\n( 4 ) شاكر مصطفى ، تاريخ العربى و المورخون ، ج 1 ، ص 138 .\r\n( 5 ) همان .\r\n( 6 ) يعقوبى ، تاريخ : ج 1 ، صص 44 به بعد .\r\n( 7 ) تاريخ الرسل و الملوك : ج 1 ، صص 272 و بعد از آن .\r\n","page_name":" 224 ","page_number":230},
  {"content":"\r\n\r\nقرنهاى بعدى نيز در همين جهت حركت كردند ، و مقدمهء تاريخشان آكنده از اخبار ملتهاى پيشين به ويژه اخبار بنى اسرائيل است .\r\nمورخان اوليه در پرداختن به تاريخ نگارى اسلام ، اعتقاد داشتند كه كارشان جز از طريق بازگشت به مراحل پيش از آن تكميل نخواهد شد . لذا جريان اسرائيليات - شايد به طور سهوى - در اخبار و روايات آنان مؤثر بوده است ؛ به ويژه آن بخش كه ابهام ساختگى بودن آن در مورد نيروهاى مخالف وجود دارد . بعيد نيست كه شخصيت عبد اللّه بن سبا از جملهء روايتهاى ساختگى تاريخى در سياق دفاع از حكومت مركزى - دستگاه خلافت - باشد . عموم مورخان در محور خلافت مىچرخند و آن را نماد وحدت مسلمانان مىدانند ؛ حال هر كه مىخواهد بر آن تكيه زده باشد . البته اين مسأله در نهايت از يك « سبك » در تاريخ نگارى تجاوز نمىكند ، زيرا مورخ محكوم به رجوع به متن روايتهاى تاريخى است و راهى جز پايبندى به آن ندارد . ولى مورخ با توجه به خبرگى خود و ميزان برخوردارى از فرهنگ تاريخ و همچنين نگرش انتقادى كه بدان دست مىيابد ، مىتواند بدون دشوارى روايتهاى تاريخى را از يكديگر جدا سازد . درست همانند كسانى كه در مورد احاديث رسول خدا ( ص ) تحقيق كردند و بسيارى از احاديث نقل‌شده‌اى را كه غير قابل قبول بود ، كنار گذاشتند . در اينجا « شك » از وظايف مورخ است - البته نه به اين معنا كه وسيله‌اى براى درك حقيقت تاريخ نباشند ، زيرا تسليم شدن به عين متن - « نص » تاريخ به معناى برخورد با « منطق » حادثهء تاريخى است كه از عوامل و اعتبارات متعددى تأثير پذيرفته است كه شايد بعد اصولى بودن آن را خدشه‌دار ساخته باشد .\r\nتنها فقط روايت عبد اللّه بن سبا نيست كه ترديد مورخان را به خود جلب مىكند .\r\nمورخ احيانا خود را در برابر حوادثى مىيابد كه از افراد ساختگى تهى نيستند ، و يا اينكه يك عنصر خارجى در ايجاد آن دخالت داشته است ؛ به گونه‌اى كه در فهم روند اوضاع ، در آن مرحله ، ايجاد نارسايى مىكند . در اينجا به طور مشخص به حادثه « فلورندا » « 1 » اشاره مىكنيم كه ظاهرا ساختهء دست مورخان اسپانيايى است و آن را يكى\r\n\r\n\r\n","description":"","footnote":"\r\n( 1 ) دختر خوليان حاكم « سبته » است كه پدرش او را براى احترام به دربار ملك رودريك ( اسپانيا ) فرستاد . ملك\r\n","page_name":" 225 ","page_number":231},
  {"content":"\r\n\r\nاز عوامل زمينه‌ساز سقوط كشور خود مىدانند ؛ بىآنكه هدف از آن چيزى جز آلوده كردن چهرهء موفقيت اعراب مسلمان در اسپانيا باشد .\r\nبدين ترتيب روايتهاى يهودى به انديشهء تاريخى عرب رخنه كرد و موجب به وجود آمدن افسانه‌ها و غيبگويىهاى فراوان گرديد ، كه فقط در دوره‌هاى پيش از اسلام خلاصه نگرديد بلكه خود را به گونه‌اى در حوادث پس از آن نيز نمايان ساخت ؛ كه اخبار آن نيز از حالت افسانه‌اى تهى نيست . حتى مهمترين مورخان معاصر نيز به اين مسأله توجه نكرده‌اند ، به ويژه كه اغلب آنان نقد متون تاريخى را كنار گذاشته‌اند ، و در نتيجه كارشان به نقل آثار مورخان پيشين در محتوا ، روش و حتى كيفيت انديشه خلاصه شده است . وقتى آقاى حسن ابراهيم حسن ، مورخ ، كتاب مستشرق هلندى به نام و إن ولوتن را ترجمه كرد ، مشخص شد كه اين مستشرق از فضاى حاكم بر قرن اول هجرى تأثير پذيرفته است .\r\n\r\nعبد اللّه بن سبا كيست\r\nپس از اين پيش درآمد در مورد شيوهء تحقيق ، مىپرسيم كه آيا شخصيت عبد اللّه بن سبا از ساخته‌ها و اولويتهاى « اسرائيلى » است كه خاطره و ياد اعراب پيش از دوران كتابت آنها را در خود انباشته است ؟ به ديگر معنا ، آيا صرفا يك افسانه در حاشيهء حوادث است يا حقيقتى است كه در بيان پردازش آن اغراق شده است . يعنى در پس آن تحولات بسيار مهم و خطرناك در تاريخ اسلام قرار داشته است ؟ اين داستان قرنهاى متمادى نهفته و آرام باقى ماند و جز در يك روايت واحد ( نقل شده توسط سيف بن عمر ) به آن پرداخته نشد . يعنى بر اين اساس با آن برخورد شد كه بخش جدايىناپذير روندى است كه به « فتنهء نخست » معروف بوده و به نظر برخى مورخين - بلكه حتى از علل انفجار آن به شمار مىآيد - تا هنگامى كه شيوهء بررسى تاريخى صرفا به نقل اخبار متكى بود ، بىآنكه به نقد ، تحليل و يا مقايسه حوادث پرداخته\r\n\r\n\r\n","description":"","footnote":"\r\nرودريك شيفته جمال فلورندا گرديد و به وى تجاوز كرد . اين حادثه موجب كينهء خوليان گرديد و با اعراب تماس گرفت و آنها را به اشغال اسپانيا فراخواند ، و به گفته روايت تاريخ كمك نظامى در اختيارشان قرار داد . ابن قوطيه ، تاريخ افتتاح الاندلس ، ص 34 .\r\n","page_name":" 226 ","page_number":232},
  {"content":"\r\n\r\nشود ، اين مسأله نيز پابرجا باقى ماند ، تا آنكه براى نخستين بار در اين قرن نويسندهء بزرگ - مصرى - آقاى طه حسين با اين مسأله برخورد كرد . گرچه او مورخ نيست ، ولى نقادى تيزبين و حساس بود ، اين حس توان پرداختن به طرح اشكالات مهم فضاى آن دوره را به ايشان مىبخشيد . تحقيقات طه حسين در مورد ابن سبا اساس وجود عبد اللّه ابن سبا را مورد ترديد قرار داد و باب بازنگرى در اين مورد و ديگر مسائل مهم تاريخ اسلام را گشود .\r\nولى اين ترديد براى يكى از محققين معاصر يعنى سيد مرتضى عسكرى به يقين تبديل شد كه تلاشهاى خود در اين باره را در كتابى تحت عنوان عبد اللّه ابن سبا و افسانه‌هاى ديگر در دههء شصت ميلادى منتشر كرد . عسكرى با اين ذهنيت به موضوع وارد شد كه اين روايت ، جعلى بوده و براى آسيب رساندن به حضرت على ( ع ) پرداخته شده است تا جناحى را كه آن حضرت نمادش است - شيعه - به يك عنصر خارجى مرتبط سازد . در حالى كه مورخ اساسا ناچار است به متن تاريخ رجوع كند و هر گونه استنتاج و يا برداشت از تاريخ صرفا بايد از دل اين متن باشد و نه دور از آن .\r\nمنظور ما اين نيست كه از ارزش كار اين محقق بكاهيم ، ولى تمايل و جهت‌دار بودن مشخص وى كه از مقدمهء كتاب ، خود را نشان مىدهد و بر اساس آن وجود چنين شخصيتى به طور مطلق رد مىشود ؛ از اين نويسندهء محترم يك « جنگجو » ساخته و نه يك مورخ آرام كه صرفا در پى كشف حقيقت است .\r\nشايد عبارتهاى « انفعالى » اى - اگر اين تعبير مجاز باشد - كه در اين كتاب آمده ، در واقع براى اثبات موضعى است كه آقاى عسكرى با عجله آن را اعلام داشته‌اند ؛ از جمله : « ادعاى آنان به اين خلاصه مىشود كه يك يهودى از صنعاى يمن در دوران عثمان اظهار داشت كه مسلمان شده است و در ميان مسلمانان نفوذ كرد . . . آنها قهرمان داستان خود را عبد اللّه بن سبا نام نهادند و او را ابن الأمة السوداء لقب دادند . . . و مدعى شدند كه پيروان سبئيه هر جا كه بودند مردم را بر واليان خود مىشوراندند . . . و ادعا كردند كه پس از بيعت مسلمانان با على ( ع ) و خروج طلحه و زبير براى جنگ جمل ، پيروان سبئيه ملاحظه كردند كه رؤساى دو سپاه در حال تفاهم با يكديگرند . . . و شبانه\r\n\r\n","description":"","footnote":"","page_name":" 227 ","page_number":233},
  {"content":"\r\n\r\nگردهم آمده و تصميم گرفتند تا در ميان دو سپاه رخنه كرده و آنان را براى جنگ با يكديگر تحريك كنند . . . و مدعى شدند كه جنگ بصره . . . بدين ترتيب روى داد ، بىآنكه رؤساى دو سپاه نظرشان چنين باشد و يا از آن مطلع باشند . . . در اينجا اين كژپردازى در نقل داستان سبئيه پايان مىيابد ، و پس از آن ديگر چيزى از سرنوشت آنان ذكر نمىشود . . . » « 1 » .\r\nشايد تكذيب شخصيت ابن سبا به صورتى كه اين نويسنده محترم انجام داده‌اند ، به نتيجه‌اى بر عكس خواستهء ايشان منجر شود ؛ زيرا موجب بزرگ شدن اين شخصيت و منتسب كردن كارهاى بزرگ او مىگردد . حتى اگر هم به آن روايت اشاره نمايند ، در اين حالت منطق رويداد مورد توجه مورخ قرار مىگيرد و نه خود رويداد . به ويژه اگر از سياق معمولى خود بريده شده و يا متضاد با آن باشد .\r\nاگر در جنگ جمل كه در روايت ياد شده به عنوان صحنهء پيروان سبئيه ، ذكر شده است تأمل كنيم ، با استناد به يك سلسله از روايتها به اين نتيجه مىرسيم كه طرح آن پس از گردهمايى رهبران مخالفان على ( ع ) در مكه پخته شد كه در آن طلحه ، زبير و عايشه با يكديگر اجتماع كردند و يعلى بن منيه ( والى عثمان بر صنعاء ) در حالى به ايشان پيوست كه خراج صنعا را همراه داشت . او و زبير و عبد اللّه بن عامر ( والى بصره در زمان عثمان ) تأمين هزينهء مالى حركت ضد خليفه را عهده‌دار شدند « 2 » . اين گروه ، پس از بررسى دقيق ، بصره را مركز قيام خود قرار دادند . زيرا بيش از هر جاى ديگر براى تشكيل كانون مخالفت مناسب مىنمود ، كانونى كه از خلال آن براى ساقط كردن على ( ع ) از خلافت به فعاليت بپردازند .\r\nجنگى كه واقع شد چيزى جز محصول حتمى حركت رهبران مخالفين در يك فضاى آكنده از دشمنى نسبت به خليفه نبود ؛ و اساسا به عامل ديگرى نياز نداشت تا به درگيرى مسلحانه بينجامد .\r\nبا توجه به اين فضا ، دعوت على ( ع ) به جلوگيرى از خونريزى بىفايده بود . زيرا\r\n\r\n\r\n","description":"","footnote":"\r\n( 1 ) مرتضى عسكرى ، عبد اللّه ابن سبا ، صص 31 - 29 .\r\n( 2 ) طبرى ، همان ، ج 4 ، ص 450 ؛ ابن اعثم ، فتوح ، ج 2 ، ص 79 .\r\n","page_name":" 228 ","page_number":234},
  {"content":"\r\n\r\n- همان گونه كه مسعودى مىگويد - جز جنگ چيز ديگرى را نمىپذيرفتند « 1 » . گرچه يعلى بن منيه ، كسى كه بيشترين نقش را در تأمين مالى اين حركت شورشى بر عهده داشت و دشوارى اوضاع در بصره را درك مىكرد ، به آنان هشدار داد ولى به آن توجه نكردند . يعلى بن منيه با اشاره به قدرت نيرومند معاويه ، شورشيان را به سوى شام « 2 » رهنمون ساخت و در اين باره با عبد اللّه بن عامر همنظر شد كه توصيهء او نيز فراموش نكردن معاويه بود :\r\n« اگر بر على ( ع ) پيروز شويد آنگاه شام پيش روى شماست ، و اگر على ( ع ) بر شما ظفر يابد ، معاويه سنگر و نگاهبان شما خواهد بود . » « 3 »\r\nولى همچنان اين سؤال باقى است . . . عبد اللّه ابن سبا كيست ؟ در ابتدا بايد بگوييم - اولين بار طه حسين متوجه اين موضوع شد و بعدها مرتضى عسكرى به طور وسيعترى به آن پرداخت - كه در ميان نسل مورخين بزرگ فقط طبرى روايت منسوب به سيف بن عمر تميمى - اخبارى - را در اين باره نقل مىكند . اين مورخ بر خلاف معاصرينش كه به نقل گزينشى روايتها توجه دارند ، به نقل تفصيلى امور و عدم اكتفا به يك نقل قول مشهور است . ولى در كتاب طولانى تاريخ خودگاهى در شرك روايت « واحد » واقع مىشود و به وسيله آن از روال كار از نظر مكانى و زمانى منحرف مىگردد ، و حتى از روشى كه در بخش گسترده‌اى از كتاب خود به آن پايبند است به دور مىافتد . از جملهء اين موارد ، روايت عجيب ديگرى است كه آن نيز از سيف نقل شده و از جنگى سخن مىگويد كه عثمان دستور مبادرت به آن در اندلس را صادر كرد « 4 » ؛ بىآنكه اعراب مسلمان هنوز به طور عملى بر همهء مغرب عربى ( افريقيه ) مسلط شده باشند . اگر در جزء چهارم تاريخ او توجه كنيم كه حوادث بسيار مهمى در تاريخ اسلامى را مورد توجه قرار مىدهد ، ( 36 - 16 ه ) ؛ درمىيابيم كه اغلب روايتها در اين دوره را سيف نقل كرده است . خود اين سيف نيز از اعتبار ديگر اخباريهايى كه طبرى به روايتهاى ايشان استناد مىكند ، برخوردار نيست . اين نكته موجب مىشود كه\r\n\r\n\r\n","description":"","footnote":"\r\n( 1 ) مسعودى ، مروج الذهب ، ج 2 ، ص 361 .\r\n( 2 ) الإمامة و السياسة : ج 1 ، ص 56 .\r\n( 3 ) همان .\r\n( 4 ) طبرى ، همان ، ج 4 ، ص 257 .\r\n","page_name":" 229 ","page_number":235},
  {"content":"\r\n\r\nهنگام مراجعه به روايتهاى اين مورخ ، دقيق و هشيار باشيم زيرا در يك جا انبوهى از روايتها انباشته شده و در جايى ديگر تا حدّ اكتفا به يك روايت تنزل يافته ، و گاهى حتى فقط يك روايت جعلى و انحرافى بيان شده است .\r\nدر مراجعه به روايت سيف دربارهء ابن سبا ، جز اطلاعات بسيار اندكى در مورد زندگى اين فرد و نحوهء پيدايش ، رفتار و ستمگريهاى او نمىيابيم ، ولى يكباره به نقشى كه به وى منتسب است در مىآيد و به طور غير عادى مرزهاى فكرى و سياسى مسلمانان در مدينه و ايالتها را درمىنوردد . روايت در توصيف او فقط به اين مختصر بسنده مىكند : از يهوديان اهل صنعا و مادرش سياهپوست بود . در زمان عثمان اسلام آورد ، و سپس در شهرهاى مسلمانان به گردش درآمد و كوشيد تا گمراهشان سازد . . .\r\nاو سفرش را از حجاز آغاز كرد ، آنگاه به بصره ، كوفه و شام رفت و در شام كسى را نيافت كه بدانچه مىخواهد درآورد ، سپس به سوى مصر شد و مدتى طولانى در آنجا اقامت گزيد و در ميان گفته‌هاى خود به آنان گفت : شگفت كار كسى است كه ادعا مىكند . عيسى ( ع ) رجعت خواهد كرد ولى رجعت حضرت محمد ( ص ) را تكذيب مىكند . در حالى كه خداى عزّ و جلّ مىفرمايد :\r\n«  إِنَّ الَّذِي فَرَضَ عَلَيْكَ الْقُرْآنَ لَرادُّكَ إِلى مَعادٍ . »  « 1 »\r\n( آن كس كه قرآن را بر تو فرض كرده است تو را به وعده‌گاهت بازمىگردند ) .\r\nپس محمد ( ص ) براى رجعت مستحقتر از عيسى ( ع ) است . . . آنگاه به ايشان گفت :\r\nهزار پيامبر بودند ، و هر نبى يك وصى داشت . و على ( ع ) وصى محمد ( ص ) بود . سپس افزود : محمد ( ص ) خاتم انبياء و على ( ع ) خاتم اوصياست . . . و افزود : چه كسى ظالم‌تر از آن است كه به وصيت رسول خدا ( ص ) عمل نكرد و بر على ( ع ) وصى رسول خدا ( ص ) - در امر خلافت - پيشى گرفت . و حكومت بر مردم را عهده‌دار شد ! ابن سبا سپس به آنان گفت : عثمان حكومت را به ناحق گرفت . و اين وصى رسول خدا ( ص ) است ؛ پس در پى اين كار برخيزيد و او را به حركت درآوريد ، و در برابر امراى خود\r\n\r\n\r\n","description":"","footnote":"\r\n( 1 ) سورهء قصص : 85 ( چون رسول خدا ( ص ) از مكه بيرون شد ، در جحفه كه مكانى است ميان مكه و مدينه آرزوى ديدار مكه در او پديد آمد و اين آيه در آنجا نازل شد . بنابراين « معاد » - وعده‌گاه - كنايه از مكه است .\r\n","page_name":" 230 ","page_number":236},
  {"content":"\r\n\r\nقيام كنيد و امر به معروف و نهى از منكر را ظاهر سازيد و مردم را دلجويى كرده و آنان را به اين كار فرا خوانيد » « 1 » .\r\nاين خلاصه‌اى از افكار ابن سبا در بخش اول روايت است كه بر چهار موضوع اساسى تمركز مىكند :\r\n1 . انديشه رجعت در مورد محمّد رسول خدا ( ص ) ؛ 2 . تأكيد بر حق على ( ع ) در خلافت به عنوان وصى پيامبر ( ص ) ؛ 3 . ترديد در مشروعيت حكومت عثمان كه خلافت را به ناحق عهده‌دار شده است ؛ 4 . تحريك مردم در جهت انقلاب .\r\nبنابراين روايت ، ابن سبا فقط به انتشار اين افكار بسنده نكرد ، بلكه به ترويج آن در ايالتها همت گمارد ؛ كه گويا در مصر با توفيق روبه‌رو شد ، زيرا كمتر از ايالتهاى ديگر از تعصبات قبيله‌اى تأثير پذيرفته بود و مردم آن خيزش را آغاز كردند كه مدت كوتاهى پس از آن در موضعگيرى شديد عليه عثمان نمايان شد . ولى فرد مورخ ، پيش از پاسخ به سؤالاتى كه بايد در اين باره مطرح شود ، اين روايت را رها نمىكند :\r\n1 . چگونه اين فرد كه تازه مسلمان بود ، توانست به اين سرعت به چنين جايگاهى دست يابد و دربارهء امورى سخن گويد كه متعرض عمق عقايد دينى مىشود . و در پى بىآن ، چگونه با همان سرعت به « رهبرى » جناح مخالف خليفه در تمام فضاى پهناور حكومت خلافت راشده دست مىيابد .\r\n2 . آيا ابن سبا با انگيزه‌هاى اصلاحگرايانه دست به چنين اقدامى مىزند ، يا با توجه به يهودى بودنش انگيزه او گمراه كردن مسلمان است ؟ آيا او از طريق باورهاى شخصى به حركت در مىآمد و يا آنكه نيروى پنهانى اوضاع را در پشت صحنه طراحى مىكرد و او را به صورت يك « نما » ظاهر مىكرد .\r\n3 . رابطه‌اش با على ( ع ) چگونه آغاز شد ؟ و چرا طرفدار او بود ؟ اين چيزى است كه روايت سيف بدان بىتوجه بوده و هيچ روايت ديگرى نيز به آن اشاره نكرده است .\r\nعلى ( ع ) ياران بسيارى داشت كه در مورد حقش در خلافت پرشور و حماس بودند .\r\n\r\n\r\n","description":"","footnote":"\r\n( 1 ) طبرى ، همان ، ج 4 ، صص 341 - 340 .\r\n","page_name":" 231 ","page_number":237},
  {"content":"\r\n\r\nپس چرا تمركز او بر شخصيتى خارج از دايرهء نخبگان است ، در حالى كه آن حضرت كوشيد تا اين نخبگان را گرد آورد و حضور معنوى ايشان از وجود آنها نيرو مىگرفت .\r\n4 . آيا حقيقتا ابن سبا هدايت‌كننده جريان اصلاح طلب مخالف عثمان بود « 1 » ؟ اگر اين را بپذيريم بدان معناست كه اقدامات مقدماتى پيش از حركت او را ملغى مىكنيم .\r\nروايتى كه از انتقالش به مصر سخن مىگويد ، در حوادث سال سى و پنجم هجرى قرار مىگيرد ، در حالى كه حركت ابو ذر غفارى در سال سىام هجرى ثبت شده است ، سه سال بعد ( سال سى و سه ) نيز مالك اشتر نخعى در كوفه عليه والى عثمان ، سعيد بن عاص ، و به طور خاص سياست اقتصادى او قيام كرد « 2 » .\r\n5 . آيا اين فرد - به گفتهء روايت - يك شخصيت خرافاتى است كه خيال‌بافى سيف آن را ساخته تا يك عنصر جديد به روايتش بيفزايد و او را از ديگر اخباريونى كه روايتشان از اشاره به اين امر تهى است متمايز گرداند ؟ يا اينكه او يك فرد فرصت طلبى بود كه مىخواسته براى رسيدن به اهدافى كه در زمان عثمان محقق نشده بود بر روى موج خشم ضد عثمان سوار شود ؟\r\nاين سؤالها علاوه بر آنكه موجب ايجاد ترديد در مورد شخصيت ابن سبا و قدرت فائقهء او براى ورود به بافت جامعهء اسلامى در آن زمان مىشوند ، يك نقطه ضعف نيز در روايت سيف به وجود مىآورند كه ناشى از بىتوجهى به يك نكتهء اساسى است :\r\nابن سبا كه هنوز چند سالى از گرويدنش به اسلام نمىگذرد ، چگونه فرصت يافته تا به مسائلى وارد شود كه پرداختن به آن از شئونات نخبگان جامعهء اسلامى و يا سابقه‌داران در اسلام است . مسأله در اينجا متوقف نمىشود ؛ اين فرد « خارق العاده » - طبق آنچه در قسمت دوم روايت آمده است - به يك نظام تشكيلاتى نيرومند و كار آمد دست مىيابد و مبلغانى دارد كه در ايالتهاى مختلف نامش را منتشر مىكنند .\r\nكه اين يادآور نظام تبليغاتى بنى عباس است كه ايجاد آن سالهاى متمادى به طول انجاميد .\r\n\r\n\r\n","description":"","footnote":"\r\n( 1 ) همان ، ص 318 .\r\n( 2 ) همان ، ص 341 .\r\n","page_name":" 232 ","page_number":238},
  {"content":"\r\n\r\nاين روايت در ادامه مىگويد :\r\n« ابن سبا داعيانش - مبلغينش - را منتشر ساخت و براى همهء كسانى كه در ايالتها به فساد آمده بودند نامه نوشت ، و آنها نيز با وى مكاتبه كردند و در خفا او را به چيزى كه بر آن بودند دعوت كردند . امر به معروف و نهى از منكر ظاهر كردند و به ايالتها نامه مىنوشتند و آنها را در جريان كاستيهاى واليانش قرار مىدادند و برادران آنها نيز چنين مكاتبه مىكردند . و اهالى هر يك از ايالتها كه از جملهء ايشان بودند به اهالى ايالت ديگر نامه مىنوشتند و اوضاع خود را توصيف مىكردند و آنها در ايالت خود آن را مىخواندند . تا آنكه به خود مدينه پرداختند و اين ندا را در همهء زمين گستردند . آنها در پى چيز ديگرى غير از آنچه اعلام مىداشتند بودند و چيزى را كه نمايان مىساختند با آنچه پنهان مىداشتند متفاوت بود . » « 1 »\r\nگويا اخبار اين دعوت سرى به عثمان رسيد . نزديكانش به او پيشنهاد كردند تا گروهى از افراد مورد اعتماد خود را به ايالات بفرستد و از اوضاع آنها كسب اطلاع كند . او براى اين كار محمد بن سلمه را به كوفه ، عبد اللّه بن عمر را به شام ، عمار ياسر را به مصر ، و اسامة بن زيد را به بصره فرستاد . آنها همگى به مدينه بازگشتند بىآنكه خبرى نگران‌كننده با خود داشته باشند بجز عمار كه اين گروه از او دلجويى كردند ، و « عبد اللّه بن سوداء » از آنان بود « 2 » .\r\nروايت در همين حد پايان مىيابد به فرمان عثمان در برابر اين حركتى كه ايالتها را عليه وى مىشوراند و آنان را به ساقط كردنش فرا مىخواند ، اشاره‌اى نمىكند . آنچه در اين سياق توجه ما را جلب مىكند ، سرى بودن حاكم بر اين حركت است ! در حالى كه صداى اعتراض به عثمان از هر سو بلند مىشد ، و رهبران ايالتها آمادهء عزيمت به مدينه مىشدند . و اين واقعيت از چشمان - تيزبين - مرد نيرومند خاندان اموى يعنى معاوية ابن ابى سفيان پنهان نماند كه سقوط خليفه را پيش‌بينى مىكرد :\r\n« سوگند به خدا ، اى امير مؤمنان يا مىكشند و يا اشغال مىكنند . » « 3 »\r\n\r\n\r\n","description":"","footnote":"\r\n( 1 ) همان .\r\n( 2 ) ابن سباء ، همان .\r\n( 3 ) روايت دوم سيف ، همان ، ص 345 .\r\n","page_name":" 233 ","page_number":239},
  {"content":"\r\n\r\nوالى شام كه نجات خليفه در سايهء اعتراض گسترده عليه وى را دشوار مىديد ، در هنگام گرد هم آيى واليان عثمان در مدينه ( 34 ه ) به خليفه پيشنهاد كرد تا به شام منتقل شود :\r\n« پيش از آنكه بر تو هجوم برند ، كسانى كه از تو فرمان نمىبرند ؛ همانا اهالى شام همچنان تحت فرمان‌اند . » « 1 »\r\nولى عثمان « تعويض اقامت در همجوارى با رسول خدا ( ص ) را با هر چيز ديگر رد كرد » « 2 » گرچه معاويه متعهد شد تا سربازانى براى حمايتش گسيل دارد ، ولى به اين وعدهء خود وفا نكرد و در نتيجه خليفه پس از آن تنها و بىكس با سرنوشت خويش مواجه گرديد ؛ بىآنكه حتى از سوى امويان كسى به طرفدارى از او وارد شود .\r\nو اين چنين در « فتنه » اى كه عثمان را بر كنار ساخت ، بيش از چندين طرف نقش داشتند : از رهبران كوفه كه از برخورد برترىجويانهء واليان و دور شدن از صحنه رنج مىبردند گرفته تا مصر كه محمد بن ابو بكر نقش برجسته‌اى در هجوم به خليفه ايفا كرد .\r\nعثمان ابتدا محمد را به ولايت مصر گماشت ولى سپس از تصميم خود بازگشت .\r\nمعاويه نيز از اين حلقه خارج نبود ، و اوضاع مدينه را به سوى بحرانىتر شدن و قرار گرفتن در بن بست هدايت مىكرد . او در كمين نشسته بود تا هرگاه فرصت برايش فراهم گردد به سوى طعمه خود برخيزد .\r\nقابل توجه است كه در خلال چهل روزى كه رهبران ايالتها به مدينه رسيدند و بر آن سيطره يافتند و خليفه را در محاصره گرفتند ، هيچ اثرى از عبد اللّه ابن سبا نمىيابيم و در روايتها - از جمله روايت منسوب به سيف - چيزى را مشاهده نمىكنيم كه نشان‌دهندهء هر گونه ارتباط فرماندهان شورشى با او باشد .\r\nشايد از آن روى چنين است كه ابن سبابه به خواستهء خود كه برپايى فتنهء ميان مسلمان باشد دست يافت ، و در سايهء اين شرايط ، پس از انجام مأموريت خود آن هم به بهترين وجه ، از صحنه دور شد . ولى آيا دعوت به خلافت على ( ع ) كه همه چشمها\r\n\r\n\r\n","description":"","footnote":"\r\n( 1 ) همان .\r\n( 2 ) همان .\r\n","page_name":" 234 ","page_number":240},
  {"content":"\r\n\r\nبه عنوان يك جايگزين اساسى پس از عثمان به وى خيره شده بود در همين سياق جاى مىگيرد ؟ در برابر پاسخ به اين پرسش پيچيدگيها و ابهامات فراوانى قرار دارد كه آن تحولات نتوانستند بخشى از آنها را از بين ببرند . شايد ابن سبا حركت خود را تحت پوشش اين دعوت آغاز كرده باشد ، تا حركت گمراه كردن مسلمانان را قابل توجيه كند و بدين ترتيب توانست ياران بسيارى را پيرامون خود گرد آورد .\r\nبار ديگر پاسخ اين است : اگر وجود چنين شخصى درست باشد ، هيچ ارتباطى با جريانى كه على ( ع ) در آن مرحله آن را رهبرى مىكرد نداشت . حركت على ( ع ) اساسا در مسير حفاظت از مركز خلافت و تلاش براى نجات آن از سقوط بود . چون على ( ع ) كه پس از فوت رسول خدا ( ص ) خود را براى عهده‌دار شدن اين جايگاه - خلافت - آماده كرده بود ، و به دلايل متعدد خود را شايستهء رهبرى امت مىدانست ، پس از وقوع آن « فتنه » و طوفانهاى ويرانگرى كه به همراه داشت و وحدت مسلمانان را تهديد مىكرد ، در برابر خلافت پارسايى پيشه كرده بود . ولى همين نگرانيها مجددا بازگشته و او را در دل امواج قرار دادند . به ويژه پس از آنكه ديگر صحابهء در قيد حيات ، از پذيرش اين نقش سرباز زدند و راهى جز پذيرش نقشى كه ايستادگى در برابر فتنه آن را اقتضا مىكرد ، پيش روى او نبود : و بنا به روايت طبرى : گفته شده است كه وى در برابر اصرار شديد رهبران ايالتها و در مقدمهء آنان مالك اشتر بيعت را پذيرفت « 1 » .\r\nاين بود حلقهء مركزى روايت عبد اللّه ابن سبا كه در حوادث سال سى و پنجم هجرى وقتى كه بحران در مدينه به اوج رسيده بود ، قرار مىگيرد .\r\n- به گونه‌اى كه اين روايت اشاره دارد - « داعيهء » تازه مسلمان فرصت را براى ترك و سوار شدن بر موجى كه رو به گسترش داشت بىنظير يافت ؛ در حالى كه خليفه در موقعيت خويش پس مىرفت و دايرهء پيرامونش تنگتر مىگرديد و او را در دل جنجال طوفان از بين مىبرد . گرچه پايان آن ، امور غير منتظره‌اى را همراه نداشت ولى مردنش به آن صورت ، يك سابقهء خطرناك در تاريخ اسلام بر جاى گذاشت و خلافت\r\n\r\n\r\n","description":"","footnote":"\r\n( 1 ) طبرى : ج 4 ، ص 429 .\r\n","page_name":" 235 ","page_number":241},
  {"content":"\r\n\r\nهيبت خود را از دست داد ، و از آن پس ماجراجويان از خيزش در برابر آن دريغ نداشته و هرگاه منافعشان با خليفه در تعارض مىشد اين روش را پيش مىگرفتند .\r\nولى آيا سبئىها در كشتن عثمان نقش داشتند ؟ اين را صرفا از باب شك مطرح مىكنيم ، به ويژه كه متهم كردن محمد ابن ابو بكر در اين باره ، گونه‌اى از ابهام را به اين مسأله افزود . در حقيقت اين اتهام در ميان بسيارى از مورخين رايج است . چون محمد ابن ابو بكر از جمله آخرين كسانى است كه پيش از مرگ عثمان نزد وى وارد شدند . ولى اگر كسى با دقت تفاصيل آن ديدار اخير را مطالعه كند ، داده‌هاى كافى - جز تحريك عليه عثمان - براى پذيرش اتهام نمىيابد ؛ زيرا آنچه ميان آن دو گذشت به يك سرزنش مىماند - گرچه خيلى تند بود - و در پى بىآن - بنا به روايت طبرى - محمد « سرخورده » از نزد عثمان خارج شد « 1 » . و در اين هنگام مصريها « 2 » محاصرهء خويش بر منزل خليفه را محكمتر كردند و يكى از ايشان - سودان بن حمران - از ديوار بالا رفت و - بنا به همين روايت - جان عثمان را گرفت « 3 » .\r\nاگر به آنچه سيف در مورد دعوت ابن سبا در مصر - كه شايد در آنجا بيش از ديگر ايالتها موفق بوده - نقل كرده است بازگرديم ، مىتوانيم بگوييم - البته بنا به فرض - كه سبئىها در موقع مناسب در ميان صفوف مصريان رخنه كردند . كه آنها نيز با قتل خليفه محاصره را پايان دادند . شايد روايت خليفة بن خياط اين جهت‌گيرى را تقويت كند ؛ زيرا در معرض پاسخ به يك سؤال ، گفته‌اى را به امام حسن ( ع ) منسوب مىكند :\r\n« آيا در ميان كسانى كه عثمان را كشتند از مهاجرين و انصار نيز كسى وجود داشت ؟\r\nخير ، آنها وحشيانى از ميان اهل مصر بودند . » « 4 »\r\nطريقهء اشغال خانهء عثمان ، و سرقت بيت المال در آن ، نشان‌دهندهء روش بدوى كسانى است كه دست به قتل خليفه زدند . اين روش كه قبايل دوران پيش از اسلام به آن خو گرفته بودند ، امكان تأثير خارجى در اين عمليات را ضعيف مىكند .\r\nاگر از اين حلقهء اساسى در روايت سيف خارج شويم تا حلقه‌هاى ديگرش را در آن\r\n\r\n\r\n","description":"","footnote":"\r\n( 1 ) طبرى ، همان ، ص 391 .\r\n( 2 ) همان ، ص 388 .\r\n( 3 ) همان ، ص 394 .\r\n( 4 ) خليفه بن خياط ، تاريخ ، ج 1 ، ص 192 .\r\n","page_name":" 236 ","page_number":242},
  {"content":"\r\n\r\nمرحله پى بگيريم ؛ بايد پنج سال به عقب بازگرديم . يعنى وقتى كه در سال سى هجرى براى اولين بار در چارچوب قيامى كه ابو ذر غفارى عليه عثمان رهبرى كرد ، به ابن سبا اشاره مىشود . قبل از هر چيز اين معنا در آن نهفته است كه جنبش مخالف از خود مدينه به دست يكى از نخبگان صدر اسلام به حركت درآمد ؛ و عبد اللّه ابن سبا در شام به مبلغ اين جنبش پيوست و در سايهء آن سوار بر موج شد و در سخن خود به ضلع اساسى قضيه پرداخته و - بنا به روايت - مىگويد : اى ابو ذر آيا از معاويه در شگفت نمىشوى ، كه مىگويد « مال مال خداست ! همانا همه چيز از آن خداست ، گويى كه مىخواهد همهء آن را تصاحب كند بىآنكه چيزى به مسلمانان داده شود » « 1 » . و با اين وسيله اصلىترين خواستهء ابو ذر غفارى را هدف مىگيرد كه در اين مسير شعارى را برافراشته بود ، و دست انداختن عثمان بر اموال را محكوم مىكرد . خليفه اين اموال را « اموال خدا » مىدانست و بر اساس مفهوم خاصى كه از حكومت داشت آن را نيز « حكومت خدا » به شمار مىآورد . معاويه گفت : « اى ابو ذر ، خداى تو را رحمت كند ، آيا ما بندگان خدا نيستيم ، و ثروت ، از آن اوست و مخلوقات ، آفريدهء اويند و فرمان ، فرمان اوست : ابو ذر گفت : چنين نگوى . معاويه گفت : باشد من نمىگويم كه از آن خداست ، بلكه مىگويم : مال مسلمانان است » « 2 » . شايد معاويه در پاسخ ملايم خود به ابو ذر ، ابعاد واقع‌بينى خود در سياست را نشان مىدهد كه پايه و اساس آن ، برنامهء متكى بر تلفيق ميان اسلام و روش قبيله‌اى به گونه‌اى متوازن و متناسب بود . و همين مطلب موجب شد تا از برخورد با صحابى بزرگ خوددارى كرده و پرداختن به موضوع را به خليفه واگذارد .\r\nو اين چنين ابو ذر غفارى كه حركت به درستى و راستى در آوردن مسير حكومت در اسلام را راهبرى مىكرد و خود يك صحابى قديمى است به اين تازه وارد شك نمود . درداء - كه با ابو ذر بود - نيز به او شك كرد و گفت : « تو كيستى ؟ سوگند به خدا كه گمان مىكنم يهودى باشى » « 3 » . پس از آن سيف روايت خود را پى مىگيرد و از\r\n\r\n\r\n","description":"","footnote":"\r\n( 1 ) همان ، ص 283 .\r\n( 2 ) همان .\r\n( 3 ) همان .\r\n","page_name":" 237 ","page_number":243},
  {"content":"\r\n\r\nابو ذر و محكوميت ثروتمندان توسط او سخن مىگويد تا آنجا كه فقرا را بر عليه آنان تحريك كرد « 1 » و آنها را شيفته دستيابى به حقشان نمود و دلهاشان رو به تمرد گذاشت ، به حدى كه معاويه به تنگ آمد و او را به مدينه بازگرداند . و خليفه نيز وى را از مدينه به ربذه تبعيد نمود كه در همانجا دار فانى را وداع گفت . اما اين روايت به طور كامل ابن سبا را فراموش مىكند بىآنكه در همان حال به موضع معاويه نسبت به او اشاره نمايد .\r\nبه ويژه كه كسى او را نزد معاويه آورد و به وى هشدار داد كه : « سوگند به خدا ، اين كسى است كه ابو ذر به سوى تو روانه كرده است » « 2 » .\r\nاين سبئى سه سال تمام از روايت سيف پنهان مىشود و سپس بار ديگر در چارچوب مجازاتى كه در سال 33 هجرى رهبران مخالفين در كوفه و بصره را هدف قرار داد ، به صحنه بازگشت .\r\nواليان عثمان از انجام اين مهم در مجازات مخالفان خليفه عاجز آمدند ؛ و در نتيجه خليفه بر آن شد تا اين مأموريت را به معاويه واگذارد كه او نيز در مقام خود به بهترين وجه آن را به پايان رساند . در روايت آمده است : فردى از عبد القيس كه حكيم بن جبله باشد : « در زمين فساد كرد . . . و مسلمانان و غير مسلمانان شكايتش را به عثمان بردند . خليفه به عبد اللّه بن عامر ( والى بصره ) نوشت كه او را به زندان درآر و هر كس مانند اوست از بصره خارج نشود تا مجازات شده و به عقل درآيد . عبد اللّه او را به حبس درآورد . و بيرون آمدن از آن نمىتوانست . وقتى ابن سوداء ( عبد اللّه بن سبا ) به آنجا آمد و در آن اقامت گزيد گروهى از مردم گرد وى جمع شدند و وى را پذيرفتند و بزرگش شمردند . ابن عامر كسى را نزد وى فرستاد و پرسيد : « تو كيستى ؟\r\nپاسخ داد كه فردى از اهل كتاب كه تمايل دارد اسلام بياورد و همجوار تو شود . پس گفت : خبر آن به من نرسيده است . پس زود از نزد ما بيرون شو . آنگاه از بصره به درآمد و به كوفه رفت . از آن نيز بيرون شد و در مصر اقامت گزيد . و به مكاتبه با آنان پرداخت و آنها نيز براى او نامه مىنوشتند . و در ميان خود دچار اختلاف شدند » « 3 » .\r\n\r\n\r\n","description":"","footnote":"\r\n( 1 ) همان .\r\n( 2 ) همان .\r\n( 3 ) همان ، صص 327 - 326 .\r\n","page_name":" 238 ","page_number":244},
  {"content":"\r\n\r\nمطلب شگفت‌آور اين است كه ابن سبا با آن آزادى به حركت در مىآيد و بدون هيچ مانعى ايالتها را يكى پس از ديگر مىپيمايد و افكار ضد حكومتى خود را مىگستراند ، در حالى كه برخورد اين حكومت با مخالفان خود به شدت سركوبگرانه بود . همان گونه كه از اين روايت در مورد زندانى كردن حكيم به جبله درمىيابيم ، كه ترجيحا با اتهام سياسى انجام گرفت . و در پى بىآن افراد ديگر نيز به شام تبعيد گرديدند « 1 » .\r\nاين حكومت كه از اعتراض ابو ذر به تنگ آمد در حالى كه از سابقه‌داران در اسلام بوده و موقعيت معنوى برجسته‌اى در آن داشت ، پس چگونه با نوعى نرمش و ملايمت با ابن سبا برخورد مىكند كه هنوز غير مسلمان است و يا آن گونه كه خود را در اين روايت معرفى مىكند ، تازه به اسلام تمايل يافته است . و آنگاه عكس العمل در برابر او صرفا به تبعيد از بصره خلاصه مىشود ، همان گونه كه بعدا معاويه نيز او را از شام تبعيد كرد « 2 » . يعنى آيا انگيزهء حكومت در اتخاذ اين موضع به يكى از دو احتمال زير بازمىگردد ؟\r\n1 . با استناد به گفتهء عبد اللّه ابن عامر در روايت كه مىگويد : « خبر آن به من نرسيده است » . اركان حكومت از تفاصيل حركت سرى تحت فرماندهى ابن سبا بىخبر بوده است .\r\n2 . هيئت حاكمه ، وى را به ميزان ابو ذر غفارى خطرناك نمىدانست . زيرا ابو ذر از موضع اسلام با آنان سخن مىگفت و اين كار ، خليفه و حكومت الهى او را در تنگنا قرار مىداد .\r\nپس بنابر همين روايت واحد كه در مورد ابن سبا نقل شده است ، او نتوانست آنچه را مىخواست در مركز خلافت ( مدينه ) و يا يكى از سه ايالت بصره ، كوفه و شام محقق سازد . ولى ظاهرا در مصر كه مجبور شد به آن پناه برد ، به چيزى دست مىيابد .\r\nو فعاليت خود را به طور كاملا سرى و دور از كنترل مستقيم حاكميت به انجام مىرساند . اگر گفته شود كه حاصل كار او اين بود كه هيئت مصرى حاضر در مدينه در مخالفت با خليفه - عثمان - شديدتر از ديگران عمل مىكرد ؛ بايد گفت : تحولات\r\n\r\n\r\n","description":"","footnote":"\r\n( 1 ) همان ، ص 327 .\r\n( 2 ) همان .\r\n","page_name":" 239 ","page_number":245},
  {"content":"\r\n\r\nخطرناك و مهمى در مدينه به وقوع پيوست و به ميزانى كه از فضاى داخل آن شهر تأثير پذيرفت ، هرگز تحت تأثير طراحيهاى قبلى نبود . زيرا رهبران ايالتها طرح از پيش تهيه‌شده‌اى براى كشتن خليفه نداشتند . بلكه عوامل جديدى در صحنه ظاهر شد كه شايد برخى از آنها به اين نتيجه رسيدند كه كشتن خليفه راهى براى خروج از بحران پيچيده و سردرگم باشد . البته در اين چارچوب بايد به يك چيز ديگر نيز توجه كرد ، يعنى رابطهء سبئىها با تندروى مصريها در برخورد با خليفه . اگر به روايت بازگرديم ، مىيابيم كه ابن سبا كه پس از خروج از كوفه به شام پناهنده شده بود ، در سال سى و پنج هجرى به مصر تبعيد گشت ؛ يعنى همان سالى كه اهالى ايالتها به مدينه رفتند . آيا او مىتوانسته است - به گونه‌اى كه در روايت آمده « 1 » - با اين سرعت دعوتش را در اين ديار بگستراند و تعداد پيروانش را زياد كند ؟\r\nنكتهء قابل توجه اين است - بر اساس روايت - بايد سبئى پيشاپيش حركتى بوده باشد كه گسترش يافت و به قتل خليفه - عثمان - انجاميد ؛ ولى ما اثرى از او نمىيابيم .\r\nشايد در آن هنگام حضورش را كاملا سرى نگاه مىداشت ، تا آنكه به جنگ بصره مىرسيم كه او جايگاهى براى كمك به على ( ع ) - به گفتهء سيف - برگزيد و به عنوان محرك اصلّى فتنه و طرفدار جنگ در رأس گروهى از مصريها ظاهر شد و اوضاع را به اين سمت سوق داد « 2 » . و اين آخرين بارى است كه نام سبئى در آن ذكر مىشود و روايت از او با عنوان ابن سوداء يا عبد اللّه بن سوداء نام مىبرد « 3 » .\r\nولى سبئيه پس از جنگ بصره نيز يك جناح مؤثر باقى ماند و جريانى مستقل از خليفه - على ( ع ) - تشكيل داد . در روايت آمده است : « سبئيه پيش از على ( ع ) آنجا را ترك كردند و بدون اجازهء او به حركت درآمدند . پس در پى آنان درآمد تا اگر بخواهند كارى بكنند جلوى آنها را بگيرد » « 4 » . اين نقش مبهم و غامض باقى ماند و هيچ تحركى در خلال مدتى كه على ( ع ) در كوفه به سر برد از آنان سر نزد . آيا اين بدان معناست كه نقش سبئيه پس از آنكه آتش فتنه را شعله‌ور ساخته و وحدت مسلمانان را\r\n\r\n\r\n","description":"","footnote":"\r\n( 1 ) همان ، ص 341 .\r\n( 2 ) همان ، ص 341 .\r\n( 3 ) سيف بن عمر ، فتنه ، ص 147 .\r\n( 4 ) همان : ص 148 .\r\n","page_name":" 240 ","page_number":246},
  {"content":"\r\n\r\nاز هم گسستند در همين جا به پايان رسيد ؟ ولى آيا تعجب‌آور نيست كه منابع تاريخى به طور كامل از توجه به شخصى كه چنين نقشى را ايفا كرده است بازمانند ؟\r\nدر واقع روايت سيف بن عمر در مورد عبد اللّه ابن سبا نقاط ضعف بسيارى دارد كه از نظر علمى و از ديدگاه منطق تاريخ در معرض ترديد قرار مىگيرد و از آنجا كه اين روايت « واحد » است ، شك و ترديد دربارهء آن قوت مىگيرد . شكى كه بر پايهء مقايسه ، نقد و تحليل بنا شده است ، و نه بر اساس عدم پذيرش او به طور كلى كه از پيش برخى از مورخين با دلايل خاص خود آن را بيان كرده‌اند . همچنين خود روايت نيز آشفته است و داده‌هاى كافى براى روشن كردن ابهامات نقشى كه اين يهودى تازه مسلمان ايفا كرد ، ارائه نمىكند ، خواه اين شخصيت حقيقتا وجود داشته و يا وجود او جعلى بوده و يك نقل قول اخبارى پيچيده و مبهم آن را ساخته باشد ؛ در هر حال نقش منتسب به او ، از نظر يك مورخ علمى داراى چنان اهميتى نيست كه برايش در نظر گرفته شده است . لذا بسيار مشكل مىتوان در مورد شخصيت - ابن سبا - با اين اطلاعات اندك ، موضع روشنى اتخاذ كرد . در نتيجه ، اگر حقيقتا ابن سبا وجود خارجى نيز داشته باشد ، نقش او به طور كلى براى مخالفين و يا رابطه‌اش با على ( ع ) و تشيع به طور خاص حد اكثر از حاشيهء روند تاريخ فراتر نمىرود .\r\n\r\n","description":"","footnote":"","page_name":" 241 ","page_number":247},
  {"content":"\r\n . \r\n","description":"","footnote":"","page_name":" 242 ","page_number":248},
  {"content":"\r\n\r\n\r\nپايان بخش\r\n« فرستادهء تو ميزان خرد تو را رساند و نامه‌ات رساتر چيزى است كه از سوى تو سخن راند . »\r\nاين كتاب سيره و يا تاريخ زندگى امام على ( ع ) نبود ؛ و بيشتر بررسى ابهامات در تاريخ آن حضرت است كه از آغاز دوران « رسالت » پيامبر ( ص ) و تا دورهء « فتنه » كه پايه‌هاى تجربهء پيشتاز اسلام در مدينه را لرزاند همواره با مراحل دشوارى مواجه بود . از زمان شكل‌گيرى زلال شخصيتش در خانهء رسول اكرم ( ص ) و پيوستن به حركت ريشه‌اى اسلام و جنگ جسورانه زير پرچم حضرتش در دل اين جنبش و حركت عظيم قرار داشت ، يا آنكه اين حركت در دل او جاى مىگرفت . و از نزديك آن را همراهى مىكرد يا غرق در جزئياتش بود . . . اما دانش نيز از خصوصيات اوست كه آن را در راه اسلام و به درستى در آوردنش به كار گرفته بود ؛ و ويژگيهاى بسيار ديگرش كه وى را براى ايفاى چنين نقشى ، و همچنين اتخاذ جايگاه طبيعيش در سطح مرجعيت كاملا آماده و مهيا ساخته بود . و همواره در سايهء حركت متكى بر عقل و درايت به چيزى جز وحدت جامعه و به فعليت درآوردن توانمنديهايش و تحكيم ارزشهاى آزادى و عدالت در آن توجه نداشت .\r\nبىهمتايى آن امام بزرگ در اين مسير در نوشته‌هاى مورخين قديمى و تحقيقات پژوهشگران عرب و مستشرق كاملا نمايان است . صفت « امامت » نيز به نوبهء خود اين\r\n\r\n","description":"","footnote":"","page_name":" 243 ","page_number":249},
  {"content":"\r\n\r\nبىهمتايى و عظمت و يا تفاوت با ديگران را تثبيت مىكند ؛ بىآنكه جنبهء قبيله‌اى داشته باشد . بلكه دايرهء آن گسترده شد تا چنان فراگير شود كه با نقش و تعبيرات آن در طول اين مرحله و پس از آن هماهنگى داشته باشد . و از اين نظر لقب « امام » با على ( ع ) همراه گرديد كه تقريبا براى وى منحصر به فرد است . همان گونه كه ابو بكر با لقب خليفهء رسول اللّه ( ص ) مقارن گشت و عمر بن خطاب امير المؤمنين لقب يافت . با اين تفاوت كه « امام » بيش از تعابير ديگر ، انديشهء امت را مجسم كرده و خلاصه مىكند و با مفردات رياست منطبق است . در لسان العرب آمده است :\r\n« فلانى « امام » قوم است ؛ يعنى اينكه جلوتر از آنان است . همچنين امام به عنوان رئيس نيز به كار مىرود مثل اينكه بگويى : امام مسلمانان . » « 1 »\r\nآيات قرآنى بسيارى با اين معنا در مورد امام و امامت نازل شده است كه از جمله آنها عبارت‌اند از :\r\n « يَوْمَ نَدْعُوا كُلَّ أُناسٍ بِإِمامِهِمْ ، فَمَنْ أُوتِيَ كِتابَهُ بِيَمِينِهِ فَأُولئِكَ يَقْرَؤُنَ كِتابَهُمْ وَ لا يُظْلَمُونَ فَتِيلًا .  » « 2 »\r\n( روزى كه هر گروه از مردم را به پيشوايانشان بخوانيم . نامهء هر كه به دست راستش داده شود ، چون بخواند بيند كه به اندازهء رشتهء باريكى كه درون هستهء خرماست ، به او ستم نشده است . )\r\n«  وَ جَعَلْناهُمْ أَئِمَّةً يَهْدُونَ بِأَمْرِنا وَ أَوْحَيْنا إِلَيْهِمْ فِعْلَ الْخَيْراتِ وَ إِقامَ الصَّلاةِ وَ إِيتاءَ الزَّكاةِ وَ كانُوا لَنا عابِدِينَ .  » « 3 »\r\n( و همه را پيشوايانى ساختيم كه به امر ما هدايت مىكردند . و انجام دادن كارهاى نيك و بر پاى داشتن نماز و دادن زكات را به آنها وحى كرديم و همه پرستندهء ما بودند . )\r\n«  وَ إِذِ ابْتَلى إِبْراهِيمَ رَبُّهُ بِكَلِماتٍ فَأَتَمَّهُنَّ . قالَ إِنِّي جاعِلُكَ لِلنَّاسِ إِماماً ؛ قالَ : وَ مِنْ ذُرِّيَّتِي ؟ قالَ : لا يَنالُ عَهْدِي الظَّالِمِينَ  . » « 4 »\r\n\r\n\r\n","description":"","footnote":"\r\n( 1 ) ابن منظور ، لسان العرب : ج 12 ، ص 26 .\r\n( 2 ) اسراء : 71 .\r\n( 3 ) انبياء : 73 .\r\n( 4 ) بقره : 124 .\r\n","page_name":" 244 ","page_number":250},
  {"content":"\r\n\r\n( و پروردگار ابراهيم او را به كارى چند بيازمود و ابراهيم آن كارها را به تمامى به انجام رسانيد . خدا گفت : من تو را پيشواى مردم گردانيدم . گفت : فرزندانم را هم ؟\r\nگفت : پيمان من ستمكاران را در بر نگيرد . )\r\nدر اينجا به مسأله‌اى توجه مىكنيم كه بيشتر به سبك نگرش در تاريخ مىپردازد تا مادهء تاريخ كه از خلال آن على ابن ابى طالب ( ع ) در چهرهء افتخار آفرين و سرآمد خود ظاهر مىشود ؛ به عنوان : مبارزى سختكوش در زير پرچم اسلام ، « مشاور » نزديك عمر بن خطاب ، مدافع كوشا و خستگىناپذير خلافت كه در زمان عثمان بن عفان با طوفانهاى سهمگين و مرگبار مواجه بود . و سرانجام خليفه‌اى كه بر خلاف جريان اوضاع حركت مىكند و تنها مشغوليتش بازسازى تشكيل « دولت » - كشور و حكومت - است و همواره در « روش و شيوهء » خود در كشانيدن مردم به سوى حق قرار دارد . تاريخ نيست كه ظلم مىكند ، بلكه كسانى ستم روا مىدارند كه آن را نمىخوانند يا به روايتهاى بيهوده‌اى اتكا مىكنند كه براى هدف خاصى و يا منفعت يك جناح فكرى و يا . . . ساخته شده‌اند و در چارچوب تلاش براى آلوده ساختن چهرهء تاريخ به كار مىروند .\r\nعلى ( ع ) همواره در موقعيتى بود كه بايد در آن باشد . اين چيزى است كه روايتهاى تاريخى درباره‌اش اتفاق نظر دارند . و مهمتر اينكه اسلام - كه در دوران نخستين حياتش آن را دريافت - زلالى ويژه‌اى در او به وجود آورد و عميقا در جاى جاى وجودش نفوذ كرد ، بىآنكه رسوبات عقايد گذشته - كه هنوز به آن نگرويده بود - مانعى در برابرش باشد . و اينك اوست كه بيرون از عصبيتها و حميتها قرار دارد ، و گرايش و تعلق حقيقيش فقط به اسلام است كه « حزب » او شده و در ميان روشنايى عقلش قرار دارد و در نتيجهء همين ، يك عضو مؤثر در نظام اسلامى گرديده است .\r\nوقتى پس از رسول اكرم ( ص ) به جانشينى او چشم دوخت خود را در شرايطى مىديد كه او را براى تصدى اين منصب شايسته مىنمود و براى رهبرى اين امت و پاسدارى از دستاوردهايش در آن مرحلهء دشوار توانا مىساخت ؛ و « خويشاوندى » با رسول خدا ( ص ) بارى بر دوش او شد و رقبايش هر بار براى دور كردن آن حضرت از خلافت در پناه آن در آمدند - تا شايستگيهايش را انكار كنند . -\r\n\r\n","description":"","footnote":"","page_name":" 245 ","page_number":251},
  {"content":"\r\n\r\nاما اين اقدامات عصبيت وى را برنينگيخت و براى گستردن دايرهء همپيمان و طرفدارانش بدان تكيه نزد ، بلكه سريعا به روند جديد پيوست و به حمايت از موقعيتى كه خليفه بر دوش داشت پرداخت . اين حالت هر بار كه او را از خلافت دور كردند اتفاق افتاد ؛ چه آنگاه كه ابو بكر قدرت را در دست گرفت و يا هنگامى كه عمر بن خطاب بدان تكيه زد ، به رغم دورى آن حضرت با وى در ابتداى كار ، و يا در دوران خلافت عثمان كه در نهايت به تنگ آمد و تحركى را آغاز كرد كه به طور اساسى هدف از آن حفاظت از خلافت و جلوگيرى از ساقط شدن آن به دست گروههاى قيام‌كننده بود .\r\nدر نهايت ، عثمان به گونه‌اى كه گذشت به قتل رسيد و ديگر مجالى براى ادارهء امور و پشت سر گذاشتن اوضاع به گونه‌اى كه در قتل عمر روى داد ، وجود نداشت . همچنين على ( ع ) ديگر اشتياقى براى رسيدن به خلافت در خود نمىديد كه در شرايط مناسب از آن دور شده بود ، و اينك در اوج فتنه و تزلزل دولت خلفاى راشدين به سمت وى مىآمد . ولى همانطور كه گفته شده است بايد مردم را پيشوايى باشد ؛ و پس از آنكه بزرگان صحابه از طريق كناره‌گيرى ، يا اجبار به كنار رفتن و يا آمادگى براى رويدادى بزرگ از صحنه محو شدند ، تنها على ( ع ) پيش رو قرار داشت ، شرايط با خطرهاى نهفته در آن و ابهامات و پيچيدگيهايش و همچنين اهميت ويژهء آن ، نيازمند يك تلاش بود ، و اين چيزى است كه على ( ع ) به آن توجه داشت . زيرا خوددارى از تلاش ، شانه خالى كردن از انجام وظيفه ( 1 ) و تسليم شدن در برابر كسانى كه عملا با حركت همراهى ننموده ، بلكه تا فتح مكه با آن مقابله كرده بودند . و پس از اعلام عفو عمومى از سوى رسول اكرم در شهرى كه وى را مورد پيگرد قرار داد و مجبورش ساخت تا به يثرب هجرت كند ، اين گروه وارد اسلام شدند تا به نوعى معامله با آن درآيند .\r\nو بدين ترتيب ، على ( ع ) خليفه گرديد و گفته شده است كه يكى از رهبران قيام كنندگان عليه عثمان ، در مدينه تهديد كرد كه نبايد كسى جز او بر سر كار بيايد . از آن پس وى به طور همزمان با دو حركت جدايى طلب مواجه بود : يكى در بصره و\r\n\r\n","description":"","footnote":"","page_name":" 246 ","page_number":252},
  {"content":"\r\n\r\nديگرى در شام . گرچه سريعا بر حركت شورشى در بصره چيره شد ؛ ولى نتايج جنگ جمل كه براى اولين بار در دو سوى آن مسلمانان ايستاده بودند ، نمىتوانست به سرعت از بين برود . مسأله‌اى كه تمرد كنندگان شعارش را در بصره بر دوش مىكشيدند ، در دامنه‌اى گسترده‌تر در شام طراحى مىشد و زمينه برايش آماده مىگرديد ؛ در حالى كه خليفه هر گونه سازش در اصول را نمىپذيرفت و حاضر نمىشد كه آن را تجزيه كرده و معاويه را از دايرهء بركنارى ديگر واليان كه انقلاب عليه عثمان حكم به محكوميتشان داده بود ، استثنا كند . اين وضعيت تنگناى دشوارى بود كه او خود را در آن يافت و سرانجام مجبور شد بار ديگر به جنگ درآيد . حتى اگر كارى جز آن نيز مىكرد بازهم نتيجه تفاوت نداشت ، زيرا ، على ( ع ) مىدانست كه معاويه قبيله‌هاى شام را به اطاعت خود درآورده و يك شبه كشور - دولت - در ايالت خويش به وجود آورده است . كه بارزترين نشانه‌هاى آن نيروى نظامى بود كه از ديرباز آن را براى مقابله با تهديد بيزانس عليه شام - و يا تحت اين پوشش - شكل داده بود .\r\nپس اين ، جنگ قبيله‌هاست كه آتش آن در جبههء صفين شعله‌ور شد . با اين تفاوت كه خليفه گرچه نيروى بيشترى بسيج كرده و در آغاز جنگ پيروزيهايى به دست آورد و ليكن نيروى مقابل از همبستگى و قدرت تحمل و پايدارى بيشترى برخوردار بود : اين واقعيت خيلى زود پس از دعوت به « داورى » جلوه‌گر شد و موجب از هم گسستگى سپاه على ( ع ) و تقسيم آن به سه جريان گرديد :\r\n1 . سرگردانان ؛ كه ظاهرا معاويه توانست در آنها نفوذ كند . اين گروه به پايان جنگ تمايل داشت و پذيرش « داورى » را راهى به سوى آن يافتند .\r\n2 . سركشان ؛ كه در برابر پذيرش « داورى » ادعا مىكردند هيچ حكمى جز حكم خداى بىهمتا وجود ندارد . اين جريان به قيام در برابر على ( ع ) پرداخت و جنبش مخالف را تأسيس كرد كه خوارج نام گرفت .\r\n3 . فرمانبران ؛ كه به شدت طرفدار على ( ع ) بودند و هر گونه سازش خارج از چارچوبى را كه على ( ع ) بر اساس آن به جنگ درآمده بود ، رد مىكردند .\r\n\r\n","description":"","footnote":"","page_name":" 247 ","page_number":253},
  {"content":"\r\n\r\nبا توجه ، به اين واقعيت بازنگرى همه‌جانبهء اوضاع در جبههء عراق ضرورى مىنمود . علاوه بر خطر معاويه ، اينك خطر ديگرى نيز آن را تهديد مىكرد . خوارج پس از رويداد « داورى » نيرومندتر وارد صحنه شده بودند . در آن هنگام فقط اوضاع نظامى ذهن خليفه را بر خود مشغول نمىساخت بلكه او مىبايست به بازسازى جامعه و گدازش و تعميق تعلقش به مسأله‌اى كه برايش مىجنگيد ، نيز توجه كند . و شايد اين صفحه در تاريخ - خلافت - امام على ( ع ) تقريبا بسته باقى ماند زيرا زمان بسيارى را در جنگ گذراند . شرايط ، فرصت كافى براى تحقق برنامهء اصلاحيش را به او نداد ؛ و صرفا توانست اندكى از انديشه‌هايش را در عراق اجرا كند . و بسيارى ديگر در مرحلهء پردازش باقى ماند كه آنها را به ويژه در نهج البلاغه و همچنين برخى خطبه‌ها و موضعگيريهاى آن حضرت در روايتهاى تاريخى مشاهده مىكنيم .\r\nاين جنبه نيازمند آن بود كه تأملى بايسته در آن انجام گيرد ، زيرا برنامهء ايجاد « دولت » ( حكومت - كشور ) در انديشه و رفتار على ( ع ) كه الهام گرفته از قرآن كريم و تجربهء رسول گرامى اسلام در مدينه است ، در حال تپش مىباشد . پيش از آن كسانى پيدا شدند كه عمدا و يا سهوا ضد اين ميراث توطئه‌چينى كردند ، چه در دوران عثمان و يا حتى قبل از او ؛ لذا جز ميزان بسيار اندكى از آن باقى نمانده بود . شايد على ( ع ) مىخواست تا در كوفه نمونه و الگو را از نو بسازد ، و پس از آنكه وحدت خود را بازيافت و همهء قبيله‌ها در چارچوب مسأله مشترك يعنى اسلام گرد آمدند ، آن را به جاى جاى كشور - « دولت » - اسلام گسترش دهد . ولى ظاهرا كسانى در كمين طرح تشكيل كشور ، آن هم به اين صورت نشسته بودند كه نمىخواستند به اين ميزان ريشه‌دار و عميق گردد .\r\nهمانا بر ترور على ( ع ) كه بسيار ماهرانه و با برنامه‌ريزى انجام شد ، سايهء روشنى از خيال نمايان است ، ما از طريق نقد روايت تاريخ ، ابهامات آن را بر شمرديم و به ويژه با بيان دشوارى اجراى اين عمليات « سه جانبه » در شرايط انجامش ، به اين موضوع پرداختيم . ولى بايد اشاره كنيم : ضرورتا نبايد طرفى كه در مورد قتل على ( ع ) متهم شد ، يعنى خوارج ، اين برنامهء ماهرانه را طراحى كرده باشد ، به ويژه كه روايت تاريخ در اين باره مبهم است و به نوبهء خود اين مسأله را قطعى نمىكند . و چه بسا به كسان ديگرى\r\n\r\n","description":"","footnote":"","page_name":" 248 ","page_number":254},
  {"content":"\r\n\r\nنيز اشاره دارد كه در طراحى اين ترور آلوده بوده‌اند . ولى خوارج به عنوان يك گروه تندرو در آن هنگام ، از نظر افكار عمومى براى پذيرش چنين اتهام مجرمانه‌اى آمادگى داشتند . به گونه‌اى كه پس از آن هر كه در برابر نظام سركشى مىكرد ، متهم مىشد كه از خوارج است . درست همان گونه كه در مراحلى از دوران خلافت عباسى اتهام « زندقه » و يا ديگر اتهامات براى پوشانيدن تصفيهء عناصر خطرناك عليه حكومت به كار مىرفت .\r\nشايد در پايان اين كتاب ، كسى بر آن خرده گيرد كه غرق در تحليل اوضاع شده و شايد در صدد توجيه تاريخ درآمده تا در پاسخ به اين مقوله كه : على ( ع ) با حق است و حق با على ( ع ) همراه است » ؛ على ( ع ) را در جايگاهى نشان دهد كه برايش مىخواهند .\r\nدر واقع قصد ما اين نبوده است كه از اين زاويه به موضوع بپردازيم . و همان گونه كه در مقدمهء كتاب اشاره شد ، هدفى جز پرداختن اصولى به او نداشته‌ايم ؛ او به عنوان مبارزى كه در اسلام رويش يافت و دست راست رسول اكرم ( ص ) در جنگ احد و بيرق‌دارش در غزوهء بدر « 1 » بود ؛ و پيش از آن وقتى پيامبر مصمم شد تا مكه را ترك گويد و رهسپار مدينه شود ، در بسترش جاى گرفت و خود را در معرض جان سپارى قرار داد ؛ و پس از آن نيز در جنگ خندق ؛ با كشتن پهلوان نام‌آور كفار يعنى ابن ودّ عامرى ، صلابت آنان را در هم شكست ؛ و آنگاه سخت‌ترين غزوه‌ها يعنى خيبر فرا رسيد تا على ( ع ) به سوى صاحب قلعه پيش رود و او را از ميان بردارد و درش را از جاى درآورد و آن گونه گفته مىشود سپر خويش گيرد « 2 » ؛ و فراتر از اين همه مخزن علم در اسلام بود كه عميقا و به گستردگى از آن سيراب مىشد و هيچ چيز مبهمى برايش وجود نداشت « 3 » .\r\nاين بود اندكى از آنچه روايتها در مورد « امام » نقل كرده‌اند . و هرگز هدف ما اين نبود كه تاريخ جامعى در مورد آن حضرت بنگاريم ؛ به ميزانى كه مطالعهء مسائل مهم در اين چارچوب را در نظر داشته‌ايم بىآنكه از خطرپذيرى در پرداختن به اين مهم تهى باشد .\r\n\r\n\r\n","description":"","footnote":"\r\n( 1 ) ابن عساكر ، ترجمهء امام على ابن ابى طالب ( ع ) ، ج 1 ، ص 163 .\r\n( 2 ) طبرى ، همان ، ج 3 ، ص 113 .\r\n( 3 ) « از من بپرسيد ، پيش از آنكه مرا نيابيد » ؛ نهج البلاغه : خطبهء 93 ، ص 85 .\r\n","page_name":" 249 ","page_number":255},
  {"content":"\r\n . \r\n\r\n","description":"","footnote":"","page_name":" 250 ","page_number":256}
  ]