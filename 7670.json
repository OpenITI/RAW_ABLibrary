[
  {"content":"\r\n\r\nكامل\r\nتاريخ بزرگ اسلام وايران\r\nتأليف\r\nعلامهء شهير\r\nعز الدين علي بن الأثير\r\nترجمهء : ابو القاسم حالت\r\nجلد هيجدهم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n.\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nپيشگفتار احوالات برادران ابن اثير و سخنى چند دربارهء ترجمهء « الكامل فى التاريخ »\r\nبه نام خدا كتاب الكامل فى التاريخ يا كامل التواريخ شامل وقايع از آغاز خلقت تا سال 628 هجرى قمرى است كه ابو الحسن عز الدين ابن اثير مورخ بزرگ اسلامى نوشته است .\r\n« ابن اثير » شهرت سه برادر از مردم جزيرهء ابن عمر است كه همه از ادبا و نويسندگان و مورخان شمرده مىشوند و پسران اثير الدين ابو الكرم محمد موصلى خزرى بودند . اين سه برادر عبارتند از : ضياء الدين ابو الفتح ، نصر الله ابن اثير كه مردى نحوى و لغوى و عالم علم بيان است و از كودكى به حفظ قرآن و دواوين شاعران عرب پرداخت و در موصل در فنون شعر و ادب استاد شد .\r\nآنگاه به خدمت صلاح الدين ايوبى پيوست و ملك افضل نور الدين\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nپسر صلاح الدين او را از پدر بخواست و وزارت خويش داد . و وقتى دمشق از ملك افضل منتزع گشت پس از تحمل رنج‌هاى بسيار به خدمت ملك القاهر ناصر الدين محمود بن مسعود رسيد و سمت دبيرى او را عهده‌دار گرديد .\r\nاز آثار مهم او المثل السائر فى الادب الكاتب و الشاعر و المعانى المخترعه فى صناعتة الانشاء ، و كتاب الوشى المرقوم است .\r\nضياء الدين ابن اثير بسال 558 تولد و به سال 637 وفات يافته است .\r\nديگر مجد الدين ، ابو السعادت مبارك ، كه او هم در نحو و اصول تبحر دارد و برادر بزرگتر عز الدين شمرده مىشود .\r\nمجد الدين بسال 544 هجرى قمرى در جزيرهء ابن عمر به دنيا آمده و بسال 606 در موصل دار فانى را وداع گفته است .\r\nاو چندى دبير امير مجاهد الدين قايماز بن عبد الله خادم زينى بود . بعد از آن به خدمت عز الدين مسعود بن مودود فرمانرواى موصل درآمد . چندى نيز به نور الدين ارسلانشاه خدمت كرد . سپس بر اثر بيمارى دست و پاى او از حركت بازماند و خانه‌نشين شد و به تاليف و تصنيف پرداخت . دانشمندان و بزرگان پيوسته به ديدار او ميرفتند .\r\nاو رباطى در يكى از قراء موصل بساخت و املاك خويش بر آن وقف كرد .\r\nبعض كتاب‌هائى كه او نوشته عبارتند از : كتاب جامع الاصول ، كتاب النهاية فى غريب الحديث ، كتاب الانصاف ، كتاب المصطفى و المختار ، كتاب فى صنعة الكتابة ، كتاب البديع در نحو .\r\nسومين برادر ، كه نويسندهء كتاب تاريخ مورد استفادهء ماست ، عز الدين\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nابو الحسن على ابن ابو الكرم محمد بن محمد بن عبد الكريم بن عبد الواحد شيبانى جزرى است كه در سال 555 هجرى قمرى تولد و در سال 637 وفات يافته است .\r\nعز الدين در موصل و شام و بغداد به تحصيل دانش پرداخت .\r\n« جزرى » از آن جهة به اين سه برادر مىگويند كه منسوب به زادگاه خود جزيرهء ابن عمر هستند .\r\nعز الدين در موصل و شام و بغداد به تحصيل دانش پرداخت . و سفرى نيز به شام كرد و سرانجام در موصل اقامت گزيد و به تاليف كتب خويش پرداخت . او مردى وارسته بود . به مال دنيا اعتنائى نمىكرد و جز به فرا گرفتن علم و نوشتن كتاب به مسائل ديگر توجه نداشت .\r\nاثر مهم ابن اثير ، چنان كه گفتيم ، تاريخ بزرگ او به نام « الكامل فى التاريخ » است كه به كامل ابن اثير معروف است .\r\nاين مورخ بزرگ ، چون همزمان با استيلاى مغول بوده ، مىتوان گفت از لحاظ زمانى نخستين مورخى است كه وقايع عصر مغول را نسبتا به تفصيل آورده ، مخصوصا وقايع زمان قراختائيان و خوارزمشاهيان تا اواخر ايام سلطنت جلال الدين منكبرنى را ضبط كرده . و در گرد - آورى مواد كتاب نيز نهايت دقت را به كار برده است به همين جهة كتاب او يكى از منابع مهم تاريخ مغول شمرده مىشود .\r\nعز الدين ابن اثير كتاب‌هاى ديگرى هم نوشته است . منجمله كتاب اللباب كه تلخيصى از كتاب الانساب سمعانى است و سيوطى تلخيصى بنام لب اللباب از آن فراهم ساخته است و نيز كتاب اسد الغابه فى معرفة\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nاحوال الصحابه كه در ترجمه احوال صحابه است . اين كتاب مشتمل بر هفت هزار و پانصد زندگينامه يا شرح حال است . عز الدين محتويات كتاب‌هاى ابن منده و ابو نعيم و ابن عبد البر را در آن جمع كرده و اشتباهات آنان را استدراك نموده و خود مطالبى بر مطالب آنها افزوده است . اين كتاب بسال‌هاى 1280 تا 1286 در پنج مجلد در مصر به چاپ رسيده ، در تهران هم از روى آن چاپ افست شده است .\r\nتاريخ الكامل ، چنان كه گفتيم ، شامل وقايعى است از آغاز خلقت ، طبق عقائد مورخان قديم اسلامى ، يعنى از آفرينش حضرت آدم و داستان ابليس و آدم و رانده شدن آدم و حوا از بهشت و احوالات فرزندان آدم و همه پيامبران و ظهور زرتشت و تولد حضرت مسيح تا بعثت حضرت رسول اكرم صلّى اللّه عليه و آله و سلّم .\r\nاز تاريخ قديم ايران نيز پادشاهان كيانى و اشكانى و ساسانى را تا انقراض سلسله ساسانيان و ظهور اسلام شرح داده ، از آن پس وقايع تاريخ بعد از اسلام را سال بسال نقل كرده است .\r\nمتن عربى تاريخ الكامل ، كه در بيروت چاپ شده ، دوازده جلد است و جا داشت كه از جلد اول آن ترجمه شود ولى شادروان عباس خليلى شايد جلد اول را كه شامل احوالات پيامبران و پادشاهان ايرانى قبل از اسلام است ضرورى نديده و از ترجمهء آنها صرف نظر كرده است كه چنانچه توفيق رفيق گردد و فرصتى دست دهد امكان دارد كه جلد اول نيز ترجمه شود و بدين ترتيب ترجمهء فارسى « الكامل » نيز كامل گردد .\r\nمرحوم خليلى از تولد پيغمبر اسلام و زندگانى آن حضرت تا\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nوقايع سال 358 هجرى قمرى را ترجمه كرد كه متاسفانه عمرش كفاف نداد و در بيست و يكم بهمن ماه سال 1350 زندگى را بدرود گفت .\r\nپس از آن براى اينكه ترجمهء كامل ، ناقص نماند به نويسندهء نامى و دانشمند گرامى هاشمى حائرى پيشنهاد شد تا با تسلطى كه در زبان عربى و همچنين در نويسندگى دارند كارى را كه عباس خليلى اقدام كرده دنبال كنند و ترجمهء اين تاريخ معتبر را بپايان برسانند .\r\nايشان نيز از وقايع سال 359 تا رويدادهاى سال 499 را ترجمه فرمودند . بعد به علت بيمارى چشم و ضعف قوه باصره از ترجمهء بقيهء كتاب معذرت خواستند .\r\nبنده هرگز جرئت آن را ندارم كه ادعا كنم در زبان عربى به اندازهء دانشمند فقيد عباس خليلى يا به قدر فاضل ارجمند على هاشمى حائرى تسلط و تبحر دارم . ترجمه اين كتاب را نيز به چند علت بر عهده گرفتم :\r\nاول علاقه‌اى كه شخصا به كتب تاريخى و ادبى دارم .\r\nدوم تشويق بعضى از دوستان كه سخنان دلگرم كنندهء آنان اين كار را كه در نظرم مشكل مينمود ، آسان جلوه داد .\r\nسوم روانى و سلامت عبارات تاريخ « الكامل » كه با لغات و انشائى بسيار ساده نوشته شده ، بطوريكه خواننده - البته خواننده‌اى كه به اندازه حقير با زبان عربى آشنائى داشته باشد - در حين خواندن آن كمتر به لغات مشكل و متروك يا عبارات معقد و پيچيده برخورد مىكند .\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nضمن ترجمهء اين كتاب شهرهايى را كه فكر مىكردم در نظر خواننده معمولى ناشناخته است و شناختن آنها ضرورى است ، در ذيل صفحات توضيح دادم .\r\nبعضى ازين توضيحات قدرى مفصل است ولى چون فكر ميكردم كه اين تفصيل نيز ممكن است براى برخى از خوانندگان قابل استفاده باشد دريغم آمد كه بعضى از قسمت‌ها را حذف و سخن را كوتاه كنم .\r\nمعذلك اگر واقعا درين قسمت‌ها راه اطناب پيموده شده پوزش مىخواهم .\r\nدر ترجمهء كتاب ، تا آنجا كه امكان داشته ، نهايت دقت را به كار برده‌ام . با اين وصف هرگز ادعا نمىكنم كه اين ترجمه خالى از لغزش است و اميدوارم سروران گرامى چنانچه لغزش‌هائى مىيابند تذكر دهند تا در ترجمه باقى كتاب ، همچنين در چاپ مجدد اين جلد منظور گردد . در شرح احوال برادران ابن اثير از كتاب‌هاى لغتنامهء دهخدا و دائرة المعارف فارسى استفاده شده است .\r\nابو القاسم حالت 28 / 11 / 52\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\n( 500 ) ( وقايع سال پانصدم هجرى )\r\n\r\nبيان درگذشت يوسف بن تاشفين و سلطنت فرزندش على\r\nدرين سال امير المسلمين ، يوسف بن تاشفين ، فرمانرواى غرب [ ( 1 ) 
  ] و اندلس درگذشت . او مردى نيك نهاد و نيكوكار و دادگر بود . به دينداران و دانشمندان متمايل بود و آنان را گرامى ميداشت و پندشان را به كار مىبست .\r\nو چون فرمانرواى اندلس - همچنانكه بيش از اين ياد كرديم - فقيهان را گرد آورد و آنان را مورد احسان خويش قرار داد به او گفتند : « فرمانروائى تو بايد از طرف خليفه مسجل شود تا اطاعت فرمان تو بر عموم مردم فرض گردد . بنابر اين مأمورى را با هداياى بسيار به درگاه خليفه المستظهر بالله ، امير المؤمنين ، روانه كن .\r\nنامه‌اى نيز به خدمت او بنويس حاكى از پيروزيهاى درخشان لشكريان اسلام كه خداوند در شهرهاى فرنگ نصيب او ساخته است . و حكم فرمانروائى شهرها را ازو بخواه . »\r\nچنين كرد . و در نتيجه ، همانطور كه مىخواست فرمانى از ديوان\r\n\r\n\r\n\r\n\r\n","description":"","footnote":"\r\n[ ( 1 ) 
  ] - غرب در زمان قديم به قسمت جنوب غربى اسپانيا بويژه پرتقال جنوبى اطلاق مىشد . ( اعلام المنجد )\r\n","page_name":" 9 ","page_number":9},
  {"content":"\r\n\r\nخلافت براى او صادر گرديد و به لقب « امير المسلمين » ملقب شد .\r\nخلعت‌هائى نيز براى وى از درگاه خليفه رسيد و موجب شادمانى بسيار وى گرديد . او كسى است كه شهر مراكش را براى مرابطان [ 1 
  ] ساخت و تا سال 500 هجرى بر او رنگ فرمانروائى پايدار ماند . درين سال درگذشت . و پس از وى فرزندش على بن يوسف - كه او هم لقب « امير المسلمين » يافت - بجاى وى نشست .\r\nعلى بن يوسف بيش از پيش به بزرگداشت و خدمت دانشمندان و پيروى از نصايح آنان پرداخت و هر گاه يكى از آنان او را موعظه ميكرد ، هنگام استماع سخنان وى ، سربزير مىافكند و رقت قلبى به او دست مىداد كه آثار آن در چهره‌اش نمايان مىگرديد .\r\nپدرش - يوسف بن تاشفين - مردى بردبار ، بخشنده ، ديندار و نيكوكار بود . اهل دين و دانش را دوست ميداشت و به آنان در شهرهاى خود حكومت ميداد . به عفو و چشم‌پوشى از گناهان بزرگان علاقمند بود .\r\nروزى سه نفر به درگاه او روى آوردند . يكى از آنان هزار دينار مىخواست تا با آن به تجارت پردازد . دومى منصبى تمنا داشت تا در دستگاه او به خدمتگزارى مشغول شود سومى يكى از زنان او را آرزو مىكرد كه اهل نفزاوه [ ( 1 ) 
  ] بود . از زيباترين همسران وى شمرده مىشد و حكمش در سراسر شهرها جارى بود .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - مرابطان : سلسله‌اى از ملوك عرب كه در قبائل منهاجه ( قومى در ديار مغرب از اولاد صنهاجهء حميرى ) در صحرا تمركز داشتند . در قرن يازدهم ميلادى كشور مغرب را فتح كردند و از آنجا به آندلس حمله بردند و آنجا را به تصرف در آوردند . مؤسس اين سلسله يحيى بن ابراهيم جدلى ، و از مشاهير اين سلسله يوسف ابن تاشفين بنيادگذار مراكش است ( اعلام المنجد )\r\n[ ( 1 ) 
  ] - نفزاوه ( به كسر نون و فتح واو ) در الجزيره نام محلى است حاوى مجموعه‌اى از واحه‌ها كه در آن چاه‌هاى ارتزين زده شده و قريب پانصد هزار درخت خرما دارد . ( اعلام المنجد )\r\n","page_name":" 10 ","page_number":10},
  {"content":"\r\n\r\nوقتى كه اين خبر به يوسف بن تاشفين رسيد ، به احضار آنان فرمان داد . اولى را كه خواستار مال بود هزار دينار بخشيد ، دومى را كه كار ميخواست به كار گماشت و به سومى كه آرزومند وصال همسر وى بود ، گفت : « اى نادان ، چه چيز ترا بر آن داشت تا آرزوئى را در سر بپرورانى كه بدان نميرسى ؟ » و او را پيش همسر خود فرستاد .\r\nآن زن او را سه روز در خيمه‌اى رها كرد و دستور داد در تمام اين مدت فقط يك نوع غذا به او بدهند . پس از سه روز احضارش كرد و پرسيد :\r\n« درين مدت چه خوردى ؟ » جواب داد : « غذاى من در تمام اين سه روز يك جور بود . » گفت : « پس بدان كه همه زن‌ها هم يك جور هستند و يك مزه ميدهند . » آنگاه امر كرد كه پول و مال و پوشاك كافى در اختيارش بگذارند و روانه‌اش كنند .\r\n\r\nشرح كشته شدن فخر الملك فرزند نظام الملك\r\nدرين سال فخر الملك ، ابو المظفر ، على پسر نظام الملك ، روز عاشورا كشته شد . او بزرگ‌ترين پسر وى بود . و ما پيش ازين وزارت او را در دربار سلطان بركيارق بسال 488 بيان كرديم .\r\nاو پس از كناره‌گيرى از وزارت عازم نيشابور شد و به دربار سلطان سنجر فرزند ملكشاه ، رسيد و عهده‌دار وزارت وى گرديد .\r\nروز عاشوراء روزه گرفت و به ياران خود گفت : « ديشب حسين بن على عليه السلام را در خواب ديدم كه به من ميفرمود : پيش ما بيا و افطار را هم نزد ما بكن . اين خواب فكر مرا مشغول داشته است و از قضا و قدر و مشيت خداوند پرهيز نمىتوان كرد . »\r\nبه او گفتند : « خداوند ترا حفظ كند . بهتر است كه امروز و\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nامشب از خانه خارج نشوى . »\r\nآن روز را به نماز و تلاوت قرآن گذراند و مالى بسيار صدقه داد .\r\nهمين كه عصر فرا رسيد ، از خانه‌اى كه حرمسراى وى شمرده مىشد خارج گرديد . ناگهان فرياد ستم رسيده‌اى را شنيد كه سوز و التهاب زياد داشت . ميگفت : « مسلمانان از ميان رفته‌اند . مسلمانى نمانده و ديگر كسى نيست كه در محو ظلم و دستگيرى بيچارگان بكوشد . »\r\nفخر الملك ، رحمة إله عليه ، او را نزد خود فراخواند و پرسيد :\r\n« براى تو چه اتفاقى افتاده است ؟ » او نامه‌اى به دستش داد . هنگامى كه مشغول مطالعهء آن بود با كارد به وى ضربت سختى زد كه كارش ساخته شد و درگذشت .\r\nاين مرد را كه يكى از باطنيان بود به نزد سلطان سنجر بردند .\r\nاو را به اقرار واداشت . او به دروغ بر ضد گروهى از ياران سلطان اقرار كرد و گفت : اينها مرا به كشتن وزير تحريك كردند .\r\nسلطان كه مىخواست او را با دست خود بكشد ، اول فرمان قتل كسانى را كه او به دروغ متهم كرده بود ، داد . آنگاه مرد باطنى را كشت .\r\nعمر فخر الملك شصت و شش سال بود .\r\n\r\nبيان فرمانروائى صدقة بن مزيد در تكريت\r\nدر ماه صفر همين سال - يعنى سال 500 هجرى - امير سيف الدوله صدقة بن منصور مزيد قلعهء تكريت را تسليم كرد . اين قلعه ، همچنانكه پيش ازين ياد كرديم ، در اختيار فرزندان مقن العقيليين بود . و تا آخر\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nسال 427 فرمانروائى آن را رافع بن حسين بن مقن در دست داشت .\r\nپس از درگذشت او ، برادرزادهء وى ، ابو منعهء خميس فرزند تغلب بن حماد به حكومت آنجا رسيد و ازين راه ، سواى جواهر آلات ، پانصد هزار دينار بدست آورد . او در سال 435 از جهان رفت و پسرش ، ابو غشام ، جانشين وى گرديد .\r\nدر سال 444 عيسى به او حمله برد و او را گرفته و به زندان انداخت و قلعه و اموال قلعه را متصرف شد . تا سال 448 كه مورد حملهء طغرل‌بيك قرار گرفت ولى توانست در برابر مقدارى مال با او مصالحه كند و او را روانه سازد .\r\nپس از درگذشت عيسى ، همسر وى ، كه اميرهء قلعه بود ، از ترس اينكه مبادا ابو غشام برگردد و بار ديگر بر قلعه تسلط يابد ، او را كشت ابو غشام چهار سال بود كه در زندان بسر ميبرد .\r\nاين زن ، بعد از كشتن ابو غشام ، اميرى بنام ابو الغنائم بن محلبان را به نيابت در آن قلعه گماشت و قلعه را تسليم ياران سلطان طغرل‌بيك كرد و رهسپار موصل شد . چيزى نگذشت كه فرزند ابو غشام او را كشت و انتقام خون پدر خود را از او گرفت . و شرف الدوله مسلم بن قريش نيز اموال او را تصاحب كرد .\r\nطغرل‌بيك فرمانروائى قلعه را به شخصى معروف به ابو العباس - رازى سپرد . اين شخص پس از شش ماه وفات يافت و ابو جعفر محمد بن احمد بن خشام معروف به مهرباط ، اهل ثغر ، [ ( 1 ) 
  ] زمام امور قلعه را بدست گرفت و در آنجا بيست و يك سال اقامت كرد . پس از مرگ وى ،\r\n\r\n\r\n\r\n\r\n","description":"","footnote":"\r\n[ ( 1 ) 
  ] - ثغر ، شهرى است نزديك كرمان بر ساحل درياى هند ( لغتنامه دهخدا )\r\n","page_name":" 13 ","page_number":13},
  {"content":"\r\n\r\nدو سال پسرش در آنجا فرمان راند تا تركان خاتون قلعه را گرفت و گوهر آئين را از طرف خود به حكومت آنجا گماشت .\r\nبعد از درگذشت ملكشاه ، قسيم الدوله آقسنقر فرمانرواى حلب به حكومت قلعه رسيد . و پس از كشته شدن او اين قلعه در اختيار امير كمشتكين جاندار قرار گرفت . او مردى را در آنجا گماشت كه ابو المصارع ناميده ميشد . بعد ، مجد الملك بلاسانى قلعه را تصرف كرد و كيقباد بن هزارسب ديلمى را به حكمرانى آنجا مأمور ساخت .\r\nكيقباد دوازده سال درين قلعه بسر برد و با اهالى قلعه بيداد و بد رفتارى كرد . و در سال 496 كه سقمان بن ارتق بر او حمله‌ور شد . و به غارت قلعه پرداخت ، آنجا را روز سقمان و شب كيقباد غارت مىكردند .\r\nوقتى كه سلطان محمد ، پس از درگذشت برادر خود بركيارق ، به سلطنت رسيد ، قلعه را به امير آقسنقر برسقى ، شحنهء بغداد ، واگذاشت .\r\nاو به سوى قلعه رفت و مدتى بيش از هفت ماه قلعه را محاصره كرد تا كار بر كيقباد تنگ شد . آنگاه صدقة بن مزيد را فرستاد تا قلعه را تصاحب كند . او در ماه صفر اين سال روانهء قلعه شد و آنجا را از كيقباد بازگرفت . برسقى خود نيز از قلعه فرود آمد و آنجا را تصرف نكرد .\r\nكيقباد هشت روز پس از ترك قلعه ، در سن شصت سالگى بدرود حيات گفت .\r\nصدقه ، از طرف خود ، ورام بن ابو فراس بن ورام را نايب الحكومهء قلعه ساخت .\r\nكيقباد را به فرقهء باطنيه نسبت ميدادند و درگذشت او از خوشبختى\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nصدقه بود . زيرا چنانچه در نزد وى ميماند ، اعتقاد و مذهب خود او نيز مورد سوء ظن مردم واقع مىشد .\r\n\r\nجنگ بين قبيله‌هاى عباده و خفاجه\r\nدر ماه ربيع الاول اين سال جنگ بين عباده و خفاجه درگرفت .\r\nعباده پيروزى يافت و انتقام خون كسان خود را از خفاجه گرفت .\r\nاين جنگ بدان علت رخ داد كه سيف الدوله صدقه فرزند خود بدران را با سپاهى به سوى بطيحه فرستاد تا آن ناحيه را سرپرستى كند و از گزند قبيلهء خفاجه محفوظ دارد . زيرا خفاجه به مردم بطيحه آزار مىرساند .\r\nوقتى كه قبيلهء خفاجه به او نزديك شدند و كسان او را تهديد كردند نامه‌اى به پدر خود نوشت و از دست آنان شكايت كرد و صورت احوال آنان را به وى باز نمود . پدرش قبيلهء عباده را احضار كرد .\r\nاين قبيلهء در سال گذشته ، همچنانكه شرح داديم ، از قبيله خفاجه صدمهء بسيار ديده بود .\r\nسيف الدوله صدقه ، وقتى افراد قبيلهء عباده حاضر شدند به آنان گفت همراه قشون وى آمادهء جنگ شوند تا انتقام خون عزيزان خود را از قبيلهء خفاجه بگيرند .\r\nمردان عباده نيز پيشاپيش سپاهيان وى به راه افتادند و شبانه به محله‌اى از خفاجه رسيدند كه در آن بنى كليب اقامت داشتند . اهالى كه غافلگير شده بودند آنان را نمىشناختند . لذا پرسيدند :\r\n« شما كه هستيد ؟ » مردم عباده گفتند : « ما بدهكاران شما هستيم . »\r\nازين پاسخ دريافتند كه با قبيلهء عباده روبرو شده‌اند . چيزى نگذشت\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nكه آتش جنگ ميان آنان شعله‌ور شد . در تمام مدتى كه سرگرم زد و خورد بودند مردان خفاجه پايدارى كردند اما همين كه صداى طبل سپاهيان شنيده شد فرار برقرار ترجيح دادند . عباده گروهى از آنان را كشت كه در ميانشان ده تن از بزرگان بودند . افراد خفاجه هنگام فرار زنان و فرزندان خود را برجاى نهادند . صدقه دستور داد كه آنان را سرپرستى و نگهدارى كنند . و به قشون خود امر كرد تا از اموال خفاجه آنچه به غنيمت گرفته‌اند عباده را نيز بهره‌مند سازند در برابر آنچه سال گذشته خفاجه از آنان گرفته بودند .\r\nقبيلهء خفاجه به خاطر سرزمين‌هايش كه از دست رفته ، اموالش كه غارت شده ، و مردانش كه به خاك هلاك افتاده بودند گرفتار مصيبتى عظيم شد و در نواحى مختلف بصره پراكنده گرديد . و قبيلهء عباده در سرزمين‌هاى خفاجه اقامت نمود .\r\nپس از آنكه خفاجه شكست خورد و پراكنده شد و اموالش به غارت رفت روزى يكى از زنان اين قبيله پيش امير صدقه آمد و گفت .\r\n« تو ما را اسير كردى ، نيروى ما را از ما گرفتى ، ما را از سرزمين‌هاى خود دور ساختى و آبروى ما را ريختى . خدا با تو همان كند كه با ما كردى ، و خاندان ترا به روز ما بنشاند . »\r\nامير صدقه خشم خود را فرو خورد و آن سخنان را تحمل كرد و چهل شتر به او بخشيد .\r\nچيزى نگذشت كه خداوند با صدقه و فرزندانش نيز همان كرد كه او با خفاجه كرده بود . آرى ، دعاى دردمندان نزد خداوند بىاثر نمىماند\r\n.\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\nحركت جاولى سقاوو بسوى موصل و اسارت جكرمش حاكم موصل\r\nدر ماه محرم اين سال سلطان محمد ، موصل و توابع آن را كه در دست جكرمش بود به جاولى سقاوو واگذاشت . جاولى قبل از آن ، به شهرهايى كه ميان خوزستان و فارس بود تسلط داشت . چند سال در آن نواحى بود . قلعه‌ها و حصن‌هاى آن نواحى را تعمير كرد . با اهالى بناى بد رفتارى گذاشت . دستهاى آنان را قطع كرد ، بينىهاى آنان را بريد و چشم‌هاى آنان را كور كرد .\r\nچون اركان سلطنت سلطان محمد مستحكم گرديد ، جاولى از سخط او هراسناك شد .\r\nسلطان محمد ، به سوى او امير مودود بن التونتكين را گسيل داشت .\r\nجاولى از دست او متحصن شد . مودود مدت هشت ماه او را محاصره كرد .\r\nجاولى نامه‌اى به سلطان محمد نگاشت كه : « من در برابر مودود سر فرود نمىآورم و تسليم نمىشوم . اگر كسى غير از او را بفرستيد ، از قلعه فرود خواهم آمد و تسليم خواهم شد . »\r\nسلطان محمد ، امير آخر را با انگشترى خود به سوى او فرستاد جاولى تسليم شد و به اصفهان رفت و براى خدمت در دربار سلطان محمد حضور يافت و از سلطان تقرب و نوازشى را كه توقع داشت ، ديد .\r\nسلطان محمد به او فرمان داد كه به سوى فرنگستان حركت كند و شهرهاى آن نواحى را متصرف شود . ضمنا سراسر موصل و دياربكر\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nو جريره را به او واگذاشت .\r\nجكرمش ، همچنانكه گفتيم ، هنگامى كه از پيش سلطان به محل فرمانروائى خود بازمىگشت ، وعده داد كه به سلطان خدمت كند و براى او باج و خراج بفرستد ولى وقتى در شهرهاى خود مستقر گرديد به آنچه وعده داده بود وفا نكرد و در انجام خدمات و ارسال وجوهات گرانجانى و سرسختى بخرج داد .\r\nسلطان محمد نيز شهرهاى او را به جاولى واگذارد .\r\nجاولى به بغداد رفت و تا آغاز ربيع الاول در آن شهر اقامت كرد .\r\nآنگاه رهسپار موصل شد . و راه خود را از طرف شهر بوازيج [ ( 1 ) 
  ] انداخت . آنجا را تصرف كرد و پس از آنكه اهالى شهر را امان داد و سوگند ياد كرد كه از آنان حمايت خواهد نمود مدت چهار روز در آنجا به غارت پرداخت و بعد از تسلط بر شهرى به سوى اربل روانه شد .\r\nاما جكرمش وقتى خبردار شد كه جاولى عازم تصرف شهرهاى اوست ، دربارهء گردآورى قشون نامه‌هائى نوشت .\r\nدرين هنگام نامه‌اى از ابو الهيجاء بن موسك كردى هذبانى ، مالك اربل ، به دو رسيد كه تسلط جاولى را بر شهر بوازيج شرح داده و نوشته بود : بايد به سرعت خود را به اين جا برسانى تا در برابر او با يك ديگر متحد شويم و از پيشرفت او جلوگيرى كنيم . و گر نه من ناچار خواهم شد كه به او روى موافقت نشان دهم و با او كنار بيايم .\r\nجكرمش به خواندن اين نامه حركت كرد و به ساحل شرقى دجله رفت و پيش از گرد آمدن تمام سپاهيانى كه خواسته بود ، خود را به\r\n\r\n\r\n\r\n\r\n","description":"","footnote":"\r\n[ ( 1 ) 
  ] - بوازيج به فتح ب ، شهرى قديمى است بر دجله ، بالاى بغداد . ( لغتنامه دهخدا )\r\n","page_name":" 18 ","page_number":18},
  {"content":"\r\n\r\nقشون موصل رساند .\r\nابو الهيجاء لشكريانى را كه قرار بود براى او بفرستد ، همراه فرزندان خود ، فرستاد . اين سپاهيان در قريهء « باكلبا » از توابع اربل گرد آمدند .\r\nجاولى با هزار سوار به مقابله با قشون جكرمش پرداخت . جكرمش دو هزار سوار در اختيار داشت و شكى نبود در اينكه او جاولى را دستگير خواهد كرد .\r\nاما چون براى جنگ صف آرائى كردند جاولى دليرانه از قلب سپاه خود به قلب لشكريان جكرمش حمله برد به نحوى كه همه بر جان خود بيمناك شدند و فرار را برقرار ترجيح دادند . در نتيجه ، جكرمش تنها ماند و چون مفلوج بود نمىتوانست بگريزد . قدرت سواركارى نداشت و او را در تخت روان حمل مىكردند . و هنگامى كه كسان او از ميدان گريختند ، ركابدار سياه پوست وى دليرانه با دشمنان وى به جنگ پرداخت و از جان او دفاع كرد . يكى از فرزندان ملك قاورت بن داود نيز كه احمد نام داشت شانه بشانهء او مىجنگيد تا اينكه نيزه‌اى خورد و مجروح شد و گريخت و در موصل درگذشت .\r\nكسان جاولى نتوانستند بر جكرمش دست يابند مگر هنگامى كه ركابدار سياه پوست او كشته شد . آنگاه جكرمش را گرفتند و اسير كردند و به حضور جاولى بردند .\r\nاما سپاهيانى كه جكرمش خواسته بود دو روز پس از حركت او به موصل رسيدند و هنگامى براى جنگ آماده شدند كه جكرمش و قشونش شكست خورده بودند . مشيت الهى چنين بود و هميشه كار به نحوى انجام مىشود كه خداوند خواسته است\r\n.\r\n\r\n","description":"","footnote":"","page_name":" 19 ","page_number":19},
  {"content":"\r\n\r\n\r\nمحاصرهء موصل بوسيلهء جاولى سقاوو و درگذشت جكرمش\r\nچون سپاهيان جكرمش شكست خوردند و گريختند و خود جكرمش نيز اسير شد ، اين خبر به موصل رسيد . بزرگان موصل دربارهء جانشينى زنگى فرزند جكرمش كه پسر يازده ساله‌اى بود به مشورت نشستند به نام او خطبه خواندند . از اعيان شهر نيز دعوت كردند و در خصوص پشتيبانى زنگى از آنان يارى خواستند . آنان نيز اين درخواست را پذيرفتند .\r\nنگهبان قلعهء موصل يكى از بردگان جكرمش بود كه غزغلى نام داشت . او در مقام خود قيام نمود و اموال و اسبان و تجهيزاتى را كه جكرمش گرد آورده بود در ميان سپاهيان پخش كرد و به سيف الدوله صدقه و قلج ارسلان و برسقى ، شحنهء بغداد ، نامه‌هائى نوشت و استدعا كرد كه با لشكريان خود به يارى مردم موصل بشتابند و پيشروى جاولى را متوقف سازند . و نگذارند كه بر موصل دست يابد .\r\nآنان همه پاسخ‌هاى مساعد فرستادند و وعده دادند كه بار ديگر شهر موصل را به جكرمش واگذارند .\r\nدر اين ميان سيف الدوله صدقه ، اطاعت امر سلطان محمد را در نظر گرفت و به نامهء غزغلى جواب مساعد نداد .\r\nاما احوال برسقى و قلج ارسلان را ذكر خواهيم كرد .\r\nجاولى ، كه كرماوى بن خراسان تركمانى و امراى ديگرى همراهش بودند و افرادش مرتب افزايش مىيافتند ، وقتى كه موصل را محاصره كرد فرمان داد هر روز جكرمش را بر روى قاطرى نشانده بگردانند\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nو جار بزنند و به ياران او در موصل بگويند كه شهر را تسليم كنند و بدين وسيله ولىنعمت خود را از بلائى كه گرفتار شده برهانند . حتى خود جكرمش نيز به آنان فرمان داد كه چنين كنند . ولى گوش ندادند .\r\nجكرمش را در چاه عميقى زندانى مىكردند و شخصى را نيز به - نگهبانى او گماشته بودند تا وى را ندزدند .\r\nدر يكى از روزها وقتى او را از چاه بيرون آوردند ديدند جان به جان آفرين تسليم كرده است .\r\nجكرمش كه مدتى قريب شصت سال عمر كرد مقامى بلند و منزلتى و الا داشت . حصار موصل را استوار ساخت و ديواره‌اى نيز بنا نمود ، خندق آن را حفر كرد ، نيروى دفاعى آن را افزود و تا حد امكان وسائل استحفاظى شهر را تكميل نمود و در استحكام آن كوشيد .\r\nبا جكرمش مردى از اعيان موصل بود كه او را ابو طالب بن كسيرات مىخواندند . فرزندان كسيرات تا اين روزگار [ ( 1 ) 
  ] در موصل هستند و از اعيان آن شهر شمرده مىشوند .\r\nابو طالب نزد جكرمش تقرب و مقام و منزلتى داشت . به كارهاى او وارد و مسلط بود و با او در جنگ‌ها شركت مىكرد .\r\nوقتى جكرمش اسير شد ، ابو طالب ترسيد و به سوى اربل گريخت .\r\nدر آن زمان پسر ابو الهيجا ، صاحب اربل ، همراه جكرمش با جاولى جنگيده و اسير شده بود .\r\nجاولى نامه‌اى به ابو الهيجاء نوشت و ابو طالب بن كسيرات را از او خواست . او هم ابو طالب را رها ساخت و براى وى فرستاد . در مقابل ، جاولى نيز فرزند ابو الهيجا را آزاد كرد و او را به نزد پدر برگرداند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - يعنى تا زمان حيات مؤلف كتاب ، نيمه اول قرن هفتم هجرى\r\n","page_name":" 21 ","page_number":21},
  {"content":"\r\n\r\nابو طالب بن كسيرات چون به حضور جاولى رسيد ، فتح موصل و ساير شهرهاى جكرمش ، و همچنين تحصيل اموالى را تضمين كرد .\r\nولى جاولى او را همچنان در بند نگاه داشت .\r\nقاضى موصل ، ابو القاسم بن ودعان ، با ابو طالب دشمنى داشت . بدين جهت نامه‌اى به جاولى نوشت كه : اگر ابو طالب را بكشى من موصل را تسليم تو خواهم كرد .\r\nجاولى هم ابو طالب را كشت و سرش را براى او فرستاد .\r\nقاضى موصل از كشته شدن دشمن خود شادمانى نمود و مقدار بسيارى از مال و مكنت او را ضبط كرد .\r\nاين طرز رفتار او باعث شد كه ترك‌ها بخاطر تنهائى و بىكسى ابو طالب و از دست رفتن اموالش برآشفتند و به قاضى خشم گرفتند و او را كشتند .\r\nفاصلهء ميان كشته شدن ابو طالب و كشته شدن قاضى يك ماه بود .\r\nمكرر اتفاق افتاده كه يكى ديگرى را از ميان برده و خود نيز به - مكافات عمل ، اندكى بعد از ميان رفته است . ازين وقايع آنقدر ديده و شنيده‌ايم كه به شمارش در نمىآيد\r\n.\r\n\r\n","description":"","footnote":"","page_name":" 22 ","page_number":22},
  {"content":"\r\n\r\n\r\nجنگ ميان پادشاه قسطنطنيه و فرنگيان\r\nدرين سال بين بيمند [ ( 1 ) 
  ] فرنگى و فرمانرواى روم [ ( 2 ) 
  ] ، حاكم قسطنطنيه ، نقار و كدورت شديدى وجود داشت .\r\nبيمند به قلمرو سلطان روم حمله برد و آنجا را غارت كرد و مىخواست او را از ميان بردارد . ولى سلطان روم به قزل‌ارسلان بن - سليمان ، فرمانرواى قونيه و اقصرا و امثال اين قبيل شهرها ، نامه‌اى نوشت و از او كمك خواست . او نيز تمامى قشون خود را به مدد وى\r\n\r\n\r\n\r\n\r\n","description":"","footnote":"\r\n[ ( 1 ) 
  ] - بوهموند (  Bohemond  ) نام عده‌اى از امراء صليبى كه در انطاكيه و طرابلس حكومت ميكردند .\r\n[ ( 2 ) 
  ] - در اصطلاح مسلمين و مورخان اسلامى مراد از روم آسياى صغير و توابع آن است . بدين توضيح كه دولت‌هاى جمهورى و امپراطورى روم چون وسعت پيدا كرده و تا حدود آسياى صغير مسخر آنان شد . از قرن پنجم ميلادى به اين طرف منقسم به غربى و شرقى شد . غربى همان ايتاليا بود به پايتختى شهر رم و شرقى آسياى صغير به پايتختى استانبول ( قسطنطنيه ) . بدين مناسبت آن قسمت‌هاى آسياى صغير و استانبول را حتى بعد از ورود سلجوقيان و تركان هم روم و روميه مىگفتند چنان كه مولانا جلال الدين بلخى را بمناسبت اقامت در لارمده و قونيه آسياى صغير رومى نام نهادند ( لغتنامهء دهخدا )\r\n","page_name":" 23 ","page_number":23},
  {"content":"\r\n\r\nفرستاد . در نتيجه ، بنيهء جنگى او قوت گرفت و براى پيكار با بيمند آماده شد .\r\nنيروهاى دو طرف با يك ديگر ملاقات كردند و مصاف دادند و گروهى از دو لشكر كشته شدند . فرنگيان به علت شجاعت ، و روميان بجهة كثرت نفرات خود مدتى پايدارى كردند و جنگ ادامه يافت .\r\nتا بالاخره فرنگيان آسيب ديدند و شكست خوردند و اكثر آنان بقتل رسيدند و عده بسيارى نيز اسير شدند و عده‌اى كه جان سالم بدر برده بودند به شهرهاى خود در شام بازگشتند . لشگريان قلج ارسلان نيز عازم حركت به سوى ولىنعمت خود در جزيره بودند . اما چون خبر كشته شدن وى كه انشاء إله از آن صحبت خواهيم كرد - به آنان رسيد ، از حركت منصرف شدند و به شهرهاى خود بازگشتند .\r\n\r\nبيان تسلط قلج ارسلان بر موصل\r\nگفتيم كه ياران جكرمش نامه‌هائى به امير صدقه و قسيم الدوله برسقى ، و ملك قلج ارسلان بن سليمان قتلمش سلجوقى ، فرمانرواى شهرهاى روم ، نوشتند و از آنان استدعا كردند كه به يارى اهالى موصل بشتابند و شهر را تسليم جكرمش كنند . اما صدقه اطاعت امر سلطان محمد را رعايت كرد و از فرستادن پاسخ مساعد امتناع نمود .\r\nولى قلج ارسلان با قشون خود حركت كرد و چون جاولى سقاوو خبر رسيدن او را به نصيبين شنيد ، از موصل رخت بربست .\r\nبرسقى كه شحنهء بغداد بود از بغداد به سوى موصل روانه شد و پس\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nاز رفتن جاولى از موصل ، بدان شهر رسيده و در جانب شرقى شهر فرود آمد .\r\nو چون هيچكس به او التفاتى نكرد و هيچ سلام و پيامى برايش نفرستاد ، طى بقيهء مدت روز به جايگاه خود بازگشت .\r\nقلج ارسلان وقتى به نصيبين رسيد در آنجا ماند تا تعداد افرادش زياد شد و چون جاولى خبر نزديك شدن او را شنيد از موصل به سنجار رفت و در آنجا رحل اقامت افكند . امير ايلغازى بن ارتق و گروهى از قشون جكرمش نيز به دو پيوستند چنان كه چهار هزار سوار به اختيار وى درآمدند .\r\nدرين وقت نامهء ملك رضوان به وى رسيد كه او را به شام فراخوانده و نوشته بود كه اهالى شام ياراى مقابله با فرنگيان را ندارند .\r\nلذا جاولى به سوى رحبه [ ( 1 ) 
  ] حركت كرد .\r\nاهالى موصل و قشون جكرمش به قلج ارسلان كه در نصيبين بود نامه نوشتند و به او گرائيدند و او را سوگند دادند كه به يارى آنان بكوشد .\r\nاو نيز سوگند خورد . آنگاه اهالى موصل را به نوبهء خود سوگند داد كه از نيكخواهى و فرمانبردارى وى كوتاهى نكنند . سپس همراه آنان به سوى موصل رفت و روز بيست و پنجم رجب در معرقه فرود آمد و زمام امور شهر را بدست گرفت .\r\nپسر جكرمش و يارانش به استقبال او رفتند . او هم خلعت‌هائى به آنان داد و بر تخت نشست و در خطبه نام سلطان محمد را انداخت و پس از خليفه بنام خود خطبه خواند .\r\nسپاهيان را مورد نوازش قرار داد . قلعه را از غزغلى ، غلام\r\n\r\n\r\n\r\n\r\n","description":"","footnote":"\r\n[ ( 1 ) 
  ] - رحبه ناحيه‌اى است در شام ( لغتنامه دهخدا )\r\n","page_name":" 25 ","page_number":25},
  {"content":"\r\n\r\nجكرمش گرفت و براى او در آن قلعه دژدار گماشت . رسوم بيدادگرى را برانداخت و با مردم به عدل و داد رفتار كرد . آنان را به مهربانى با يك ديگر پند داد و گفت : « هر كس در نزد من از ديگرى سخن‌چينى كند او را خواهم كشت . » بدين جهة هيچكس در حق ديگرى سعايت نمىكرد .\r\nاو قاضى ابو محمد عبد الله بن قاسم بن شهرزورى را در موصل بر مسند قضاوت مستقر ساخت . و ابو البركات محمد بن محمد بن خميس - پدر شيخنا ابو الربيع سليمان - را رياست بخشيد .\r\nدر ميان كسان قلج ارسلان ، امير ابراهيم بن ينال تركمانى فرمانرواى آمد [ ( 1 ) 
  ] و محمد بن جبق تركمانى رئيس قلعه « زياد » بود . اين همان كسى است كه « خرتبرت » خوانده مىشود .\r\nاما سبب فرمانروائى ابراهيم بن ينال در شهر « آمد » اين بود كه تاج الدوله تتش هنگامى كه سلطنت دياربكر را داشت آن شهر را به وى تسليم كرد و همچنان در دست او باقى ماند .\r\nمحمد بن جبق نيز از آن جهت رياست قلعه « زياد » را داشت كه اين قلعه قبلا در دست فلادروس رومى ، نماينده پادشاه روم بود و « رها » [ ( 2 ) 
  ] و انطاكيه هم از توابع او بشمار مىرفتند .\r\nو چون سليمان بن قتلمش - پدر همين قلج ارسلان - بر انطاكيه تسلط يافت ، و فخر الدولة بن جهير دياربكر را بدست آورد ، فلادروس\r\n\r\n\r\n\r\n\r\n","description":"","footnote":"\r\n[ ( 1 ) 
  ] - آمد ، به كسر ميم ، نام شهرى قديم و مستحكم در شمال بين النهرين و آن با سنگ‌هاى سياه بنا شده و شط دجله آن را چون هلالى احاطه كرده است و در غرب آن چشمه‌هائى است كه شهر را آب دهد و امروز به دياربكر معروف است و به ضم و فتح ميم نيز آمده است ( لغتنامه دهخدا ) .\r\n[ ( 2 ) 
  ] - رها ، به ضم ر ، شهر قديم و پر ثروتى بود در بين النهرين شمالى و يونانيان آن را ادس (  EDesse  ) مىناميدند و امروزه به « اورفا » معروف است . ( فرهنگ فارسى دكتر معين )\r\n","page_name":" 26 ","page_number":26},
  {"content":"\r\n\r\nضعيف شد و از تامين حوائج اهالى قلعه « زياد » ، از قبيل خوراك و مسكن ، بازماند ، لذا جبق امور قلعه را به دست گرفت .\r\nفلادروس به دست سلطان ملكشاه اسلام آورد و ملكشاه نيز امارت « رها » را به او بخشيد و او همچنان زمام امور آن شهر را در دست داشت تا جهان را بدرود گفت . پس از درگذشت او ، امير بزان جانشين وى گرديد .\r\nنزديك قلعه « زياد » قلعه ديگرى بود در دست مردى رومى كه او را « فرنگى » ميخواندند . اين مرد راهزنى ميكرد و خون مسلمانان را مىريخت .\r\nجبق با وى از در دوستى درآمد . براى او هديه فرستاد و اظهار صميميت نمود و به او پيشنهاد كرد كه هر يك به ديگرى كمك كند .\r\nفرنگى اين پيشنهاد را پذيرفت . از آن ببعد جبق فرنگى را در راهزنى و كارهاى ديگر مساعدت مينمود و همينطور فرنگى به جبق مدد مىرساند .\r\nبدين ترتيب ، وقتى هر دو خوب مورد اعتماد يك ديگر واقع شدند ، جبق براى فرنگى پيام فرستاد كه : « من قصد حمله به بعضى از اماكن دارم و از تو ميخواهم كه ياران خود را به كمك من بفرستى . »\r\nاو هم كسان خود را فرستاد . و همين كه با او روانه شدند ، جبق ناگهان همه را غافلگير كرد و دستور داد دستهايشان را از پشت ببندند پس از آنكه همه را گرفتار ساخت ، به قلعه فرنگى برد و به اهالى قلعه گفت : « به خدا سوگند اگر فرنگى را تسليم من نكنيد ، گردن اينها را خواهم زد و قلعه را به زور قهر تصرف خواهم كرد و در يك آن همهء شما را هم خواهم كشت . »\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nاهالى ، ناچار قلعه را گشودند و فرنگى را تسليم او كردند .\r\nجبق پوست او را كند و اموال و اسلحهء او را هم - كه مقدار بسيار زيادى بود - گرفت .\r\nپس از درگذشت جبق ، فرزند او محمد جانشين وى گرديد .\r\n\r\nشرح كشته شدن قلج ارسلان و دست يافتن جاولى بر موصل\r\nپيش از اين گفتيم كه وقتى قلج ارسلان ، به نصيبين رسيد ، جاولى از موصل به سنجار و سپس به رحبه رفت . او در ماه رجب بدانجا رسيد و در بيست و چهارم رمضان شهر را محاصره كرد . حاكم شهر در آن زمان مردى بود بنام محمد بن سباق ، از بنى شيبان ، كه ملك دقاق ، پس از تصرف رحبه ، او را به حكومت شهر گماشته و پسرش را گروگان گرفته و با خود به دمشق برده بود .\r\nوقتى ملك دقاق درگذشت ، محمد بن سباق ، گروهى را فرستاد كه فرزندش را از دمشق دزديدند و به پيش او آوردند . همين كه پسر خود را نزد خود يافت ، از اطاعت سلطان دمشق سرپيچى كرد . و بعضى از اوقات به نام قلج ارسلان خطبه مىخواند .\r\nجاولى ، پس از محاصرهء اين شهر نامه‌اى به ملك رضوان نوشت كه بايد قشونى بفرستد و او را در محاربه‌اى كه در پيش دارد يارى كند .\r\nو شرط كرد كه اگر از مساعدت او بهره‌مند شود ، پس از تصرف اين شهر ، با او همراهى خواهد كرد و با فرنگيانى كه قلمرو او را مورد حمله قرار داده‌اند خواهد جنگيد و دستشان را از آن نواحى كوتاه خواهد ساخت .\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nروى اين قرار كه با هم گذاشته بودند ، ملك رضوان با قشون خود به جاولى پيوست و محاصرهء شهر را شديدتر ساخت به نحوى كه عرصه بر اهالى شهر تنگ گرديد .\r\nجماعتى كه در يكى از برج‌هاى قلعه بودند با هم متفق شدند و كسى را پيش جاولى فرستادند و پس از اينكه از او به قيد سوگند قول گرفتند كه آنان را حفظ و حمايت كند به دو گفتند كه نيمه شب با كسان خود به برجى كه آنها هستند بيايد .\r\nجاولى نيز چنين كرد . و افرادى كه در برج بودند سربازان جاولى را با طناب بالا كشيدند .\r\nكسان جاولى همين كه به برج رسيدند ، بوق‌ها و طبل‌هاى خود را به صدا درآوردند به نحوى كه مردم شهر سراسيمه شدند و ترسيدند و دست از دفاع برداشتند .\r\nبدين ترتيب ، در بيست و چهارم رمضان ، جاولى و قشونش داخل شهر شدند و تا ظهر شهر را غارت كردند . بعد جاولى فرمان داد كه از غارت دست بردارند .\r\nمحمد شيبانى ، حاكم شهر ، به خدمت جاولى رسيد و از در اطاعت درآمد و در رديف فرمانبرداران او قرار گرفت .\r\nاز طرف ديگر ، قلج ارسلان ، وقتى از كار موصل فراغت يافت ، فرزند خود ملكشاه را كه پسر يازده ساله‌اى بود به نيابت از طرف خود در دار الاماره گذارد و اميرى را نيز موظف ساخت تا در تدبير و پيشبرد كارها او را يارى دهد . همچنين گروهى از قشون خود را نيز در اختيار فرزند خود گذارد . آنگاه براى جنگ با جاولى سقاو و حركت كرد . او چهار هزار سوار با تجهيزات كامل و اسبان نيرومند در اختيار\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nداشت .\r\nاما وقتى افراد قشون او از نيروى جاولى خبردار شدند ، ميانشان اختلاف افتاد .\r\nنخستين كسى كه مخالفت كرد ، ابراهيم بن ينال ، حاكم « آمد » بود كه خيمه‌ها و بارو بنهء خود را برداشت و از « خابور » [ ( 1 ) 
  ] به سوى شهر خود بازگشت . همينطور ديگران .\r\nقلج ارسلان كه چنين ديد مدتى را به دفع الوقت گذراند تا از حقيقت نيروى جاولى و تعداد سپاهيان او خبرى به وى برسد .\r\nضمنا پيام فرستاد و آن عده از قشون خود را كه - همچنانكه گفتيم - نزد سلطان روم براى كمك به او در جنگ با فرنگيان رفته بودند ، فراخواند تا چون به خابور رسند عدهء افرادش به پنجهزار نفر بالغ گردد .\r\nجاولى چهار هزار نفر در اختيار داشت كه قشون ملك رضوان نيز از آن جمله بودند . فقط در سپاه او دليران بيشترى وجود داشتند .\r\nجاولى قلت افراد سپاه قلج ارسلان را غنيمت شمرد و پيش از اينكه ساير افراد قشونش به وى ملحق شوند با وى به جنگ برخاست .\r\nدو لشكر در بيستم ذى القعده با هم روبرو شدند . قلج ارسلان يكتنه به سپاه دشمن حمله‌ور شد و با آنان در آميخت و دست علمدار را انداخت و خود را به جاولى رساند و او را با شمشير زد . ولى شمشير او حتى كژ آغند ، يعنى جامهء زير زره ، را هم بريد ولى به بدن او صدمه‌اى وارد نياورد .\r\nدرين وقت ياران جاولى به كسان قلج ارسلان حمله بردند و آنان\r\n\r\n\r\n\r\n\r\n","description":"","footnote":"\r\n[ ( 1 ) 
  ] - خابور : نام نهر بزرگى است بين راس العين و فرات و آب اين رود از چشمه‌هاى راس - العين فراهم آيد و بسيارى از شهرها كه اين رود از آنجا گذرد بدان نام موسوم شده است - از معجم البلدان ( لغتنامه دهخدا ) .\r\n","page_name":" 30 ","page_number":30},
  {"content":"\r\n\r\nرا شكست دادند و فرارى ساختند و بار و بنه و اموالشان را به غنيمت گرفتند .\r\nوقتى قلج ارسلان شكست قشون خود را ديد ، دانست كه اگر اسير شود رفتارى كه با او خواهد شد ، رفتار كسى خواهد بود كه هيچ جائى براى صلح باقى نگذاشته است ، مخصوصا وقتى سلطان در سرزمين خود و بنام سلطنت بجنگد . لذا خود را در نهر خابور انداخت و با تيراندازى به جانب ياران جاولى ، به حفظ جان خود پرداخت . اما اسبش او را در آب عميق فرو برد بطوريكه از آن آب نتوانست نجات پيدا كند و غرق شد . پس از چند روز نعش او بر روى آب ظاهر گرديد كه آن را در شمسانيه ، از قراء اطراف خابور ، دفن كردند .\r\nجاولى ، پس از اين جنگ ، به سوى موصل روانه شد و وقتى بدانجا رسيد اهالى شهر دروازه‌ها را به روى او گشودند چون از ياران قلج ارسلان هيچكس نتوانست از ورود آنان جلوگيرى كند .\r\nجاولى در شهر فرود آمد و تمام كسان جكرمش را كه در ركاب قلج ارسلان جنگيده بودند دستگير كرد . وقتى به شهر موصل تسلط يافت خطبه خواندن بنام سلطان محمد را تجديد نمود و اموال گروهى از ياران جكرمش را گرفت . آنگاه به سوى جزيرهء ابن عمر روانه شد كه در آنجا حبشى بن جكرمش حكومت ميكرد و اميرى از بردگان پدرش ، بنام غزغلى ، با او بود .\r\nجاولى آن جا را مدتى در حلقهء محاصره نگاه داشت تا اينكه اهالى با او صلح كردند و شش هزار دينار با اغنام و احشام و جامه‌هاى گرانبها تقديم نمودند . و او ، پس از دريافت آنها ، به موصل بازگشت\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nو ملكشاه فرزند قلج ارسلان را به نزد سلطان محمد فرستاد .\r\n\r\nبيان احوال فرقهء باطنيه در اصفهان و كشته شدن فرزند عطاش\r\nدرين سال سلطان محمد قلعهء موسوم به « شاه دز » را كه نزديك اصفهان واقع شده بود و فرقهء باطنيه آن را در اختيار داشتند به تصرف درآورد و فرمانرواى قلعه ، احمد بن عبد الملك بن عطاش و پسرش را كشت .\r\nاين قلعه را ملكشاه بنا كرده ، و پس از او ، احمد بن عبد الملك بن عطاش بر آن مستولى شده بود .\r\nاحمد از آن جهة به آسانى توانست بر اين قلعه دست يابد كه ابتدا به قلعه بانى كه در آنجا بود پيوست و با او دوست شد و پس از مرگش قلعه را تصاحب كرد .\r\nباطنيان اصفهان بر سر او تاج گذاردند و اموالى برايش گرد آوردند و اين كار را از آن جهت كردند كه پدرش عبد الملك در مذهب آنان بدعت گذارده بود .\r\nعبد الملك مردى اديب و سخنورى بليغ بود . خوش خط بود .\r\nحاضر جواب بود . عفيف بود . فقط به دوستى اين مذهب گرفتار شده بود .\r\nاما اين احمد ، پسر او ، نادان بود و هيچ چيزى نميدانست به - پسر صباح ، صاحب قلعهء الموت ، گفتند : چرا از اين پسر با همهء جهلى كه دارد ، تجليل مىكنى ؟ گفت : « به خاطر پدرش . چون او استاد من بود . »\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nگروه بسيارى به احمد بن عبد الملك عطاش گرويدند . نفوذ و نيروى او زياد شد و كار فرمانروائى او در قلعه بالا گرفت .\r\nاو ياران خود را مامور مىساخت كه راهزنى كنند و اموال مردم را بگيرند و هر كس را كه در صدد قتل وى برآمده بكشند .\r\nباطنيان گروه بسيارى را كشتند كه شمارش آنها ممكن نيست و به دهات سلطان و املاك مردم باج و خراج‌هائى بستند كه از آنان ميگرفتند تا در مقابل ، به آنان امان دهند و آزارى به آنان نرسانند ، و در اين اخاذى نيز بهانه‌شان اين بود كه سلطان از دهات خود و همچنين مردم از املاك خود بهره مىبرند بدين جهت بايد به آنها نيز بهره‌اى برسانند .\r\nعلت پيشرفت كار باطنيان بيشتر اختلاف بين سلطان بركيارق و سلطان محمد بود .\r\nوقتى تكليف سلطنت سلطان محمد روشن شد و براى او منازعى باقى نماند ديگر هيچ كارى در نظرش مهم‌تر از رسيدگى به كار باطنيان و از بين بردن آنان و رهانيدن مسلمانان از جور و بيداد آنان نبود .\r\nتصميم گرفت قبل از همهء قلعهء اصفهان را تسخير كند كه در دست آنها بود و اكثرا ازين قلعه به مردم آسيب ميرساندند . اين قلعه بر سرير سلطنت او تسلط داشت . بدين جهت روز ششم شعبان شخصا به محاصرهء قلعه اقدام نمود .\r\nنخست قصد داشت كه در اول ماه رجب به آنها حمله كند . ولى عده‌اى از افراد قشون وى كه به باطنيان عقيده‌مند بودند ازين اقدام خوششان نيامد و براى اينكه آن را به تعويق اندازند به دروغ شايع كردند كه قلج ارسلان بن سليمان وارد بغداد شده و آنجا را به -\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nتصرف درآورده ، و درين باب مكاتباتى كردند . بعد ، شايع ساختند كه فتنه و آشوب در خراسان تجديد شده است .\r\nسلطان محمد نيز براى تحقيق دربارهء صحت و سقم شايعات مذكور جنگ با باطنيان را متوقف ساخت و وقتى كه بىاساس بودن شايعات بر او روشن شد ، تصميمى را كه گرفته بود به مرحله اجرا درآورد .\r\nاو براى جنگ با باطنيان از كوهى كه از قسمت غرب با قلعه روبرو ميشد بالا رفت .\r\nتخت او را در قلهء كوه قرار دادند و جماعات كثيرى از اهالى اصفهان و توابع آن براى سركوبى باطنيان بر او گرد آمدند و اطراف كوهى را كه قلعه بر فراز آن بنا شده بود و دور آن چهار فرسخ طول داشت محاصره كردند .\r\nسلطان محمد امرائى را براى جنگ با باطنيان ترتيب داد و هر روز يك امير با آنان مىجنگيد .\r\nبدين ترتيب حلقهء محاصره روز بروز شديدتر و عرصه بر آنان تنگ‌تر مىشد تا اينكه دچار كمبود خواربار شدند و ازين حيث به - زحمت افتادند .\r\nوقتى كه كار بر آنان سخت شد ، نامه‌اى نگاشتند حاوى فتواى بزرگان فقها و پيشوايان دين دربارهء كسانى كه به خداوند و كتب او و پيغمبران او و روز رستخيز ايمان دارند و آنچه را كه محمد صلّى اللّه عليه و سلّم آورده ، راست و بر حق ميدانند . حال اگر اين قوم دربارهء امام اختلافى داشته باشند آيا سلطان مجاز نيست كه با آنان به صلح و دوستى رفتار نمايد و فرمانبردارى آنان را بپذيرد و از هر گزندى حفظشان كند ؟\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nاكثر فقها جواب دادند مجاز است ، عده‌اى نيز درين خصوص مكث كردند . لذا مجلسى براى مباحثه ترتيب داده شد .\r\nدر ميان علما مردى بود از شيوخ شافعيه ، بنام ابو الحسن على بن عبد الرحمن سمنجانى كه در حضور مردم گفت : كشتن آنان واجب است و واگذاردن آنان به حال خود مجاز نيست . تلفظ شهادتين نيز براى آنان سودى ندارد چون وقتى از آنان بپرسيم : « ما را از احوال امام خود با خبر كنيد . اگر او آنچه را كه شرع ممنوع ساخته بر شما مباح سازد يا آنچه را كه شرع مباح فرموده براى شما ممنوع كند ، آيا فرمان او را مىپذيريد ؟ » جواب خواهند داد : « بله » درين صورت خون آنها مباح خواهد شد .\r\nمناظره درين باب به درازا كشيد و به نتيجه‌اى نرسيد . لذا باطنيان از سلطان درخواست كردند كسانى را براى مباحثه نزد آنان بفرستد . از ميان علما افرادى تعيين شدند منجمله قاضى ابو العلاء صاعد بن يحيى ، شيخ حنفيه در اصفهان و قاضى شهر ، و غيره ، كه به - قلعه رفتند و با باطنيان بحث كردند و همچنان بدون اخذ نتيجه بازگشتند .\r\nدر حقيقت قصد باطنيان تعلل و وقت گذرانى بود بدين جهت سلطان محمد در محاصرهء قلعه پافشارى بيشترى بخرج داد و چون آنها هلاك و تباهى خود را نزديك ديدند ، گفتند : « جان و مال ما از گزند مردم ايمن نيست و ما به محلى احتياج داريم كه در آنجا خود را از دست مردم حفظ كنيم . اگر در عوض اين قلعه ، دژ خالنجان كه در هفت فرسخى اصفهان است به ما داده شود ، ما اين قلعه را تسليم خواهيم كرد . »\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nبه سلطان اشاره شد كه پيشنهادشان را بپذيرد .\r\nضمنا باطنيان درخواست نمودند كه كوچ كردن به قلعهء خالنجان و تسليم اين قلعه به نوروز موكول گردد . همچنين شرط كردند كه به حرف كسانى كه تظاهر به خيرخواهى ميكنند ترتيب اثر داده نشود و اگر كسى از باطنيان هم به خبرچينى پرداخت ، او را در اختيار ايشان بگذارند .\r\nاين درخواست هم پذيرفته شد .\r\nبعد خواهش كردند كه از ما يحتاج زندگى آنچه لازم دارند هر روز براى آنها فرستاده شود .\r\nهمه اين پيشنهادها مورد قبول واقع گرديد . ولى - همچنانكه گفتيم - قصدشان وقت گذرانى بود به اميد اينكه شايد دستى از غيب برون آيد و كارى بكند .\r\nسعد الملك وزير سلطان محمد ترتيبى داد كه هر روز طعام و ميوه و ساير ما يحتاج آنها به قلعه حمل شود . آنها هم كسانى را ميفرستادند كه خواربار و مواد غذائى بخرند تا در قلعهء خود جمع كنند و بتوانند مدتى بيشتر در قلعه پايدارى نمايند .\r\nاندكى بعد ، باطنيان افرادى را مامور كردند تا اميرى را كه در مبارزه با آنان پافشارى زياد مينمود به قتل برسانند .\r\nآنها نيز بر او حمله‌ور شدند و به او جراحتى وارد آوردند ولى او ازين مهلكه جان سالم بدر برد .\r\nبر اثر اين واقعه ، سلطان فرمان داد كه قلعهء خالنجان را ويران كنند و محاصرهء قلعهء اصفهان را تجديد نمايند .\r\nاين بار باطنيان درخواست كردند كه اجازه داده شود تا گروهى\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nاز آنان از قلعه فرود آيند . و مامورين سلطان از آنان حمايت كنند تا به قلعهء « ناظر » در ارجان - كه متعلق به خودشان بود - برسند . عده‌اى ديگر نيز از قلعه فرود آيند و تحت حمايت مامورين به طبس بروند ، عده‌اى نيز در عمارتى از عمارات قلعه باقى بمانند تا كسانى كه همراه دو دستهء اول رفته‌اند برگردند و خبر دهند كه آن دو دسته به سلامت رسيده‌اند . بعد ، اين عده هم از قلعه فرود آيند و در تحت حمايت ماموران سلطان ، خود را به پسر صباح در قلعه الموت برسانند .\r\nاين درخواست پذيرفته شد . لذا گروهى از باطنيان به قلعهء « ناظر » و گروهى نيز به طبس رفتند و اقامتگاه‌هاى خود را تسليم كردند و سلطان نيز به تخريب آنها فرمان داد .\r\nاما وقتى كه احمد بن عطاش خبردار شد كه آن دو دسته به سلامت رسيده‌اند به وعدهء خود وفا نكرد و از تسليم آن قسمت از قلعه كه در دستش بود خوددارى نمود . سلطان كه اين خلف وعده را ازو ديد دستور داد كه نهانى ، روى چهار دست و پا ، از كوه بالا بروند و خود را به قلعه برسانند و آنجا را تصرف كنند .\r\nهمهء مردم فرمان شاه را گردن نهادند و روز دوم پيشروى خود را به سوى قلعه آغاز كردند .\r\nدرين هنگام در قلعه تعداد مردان جنگى كه بتوانند از پيشروى مهاجمان جلوگيرى كنند اندك بود . مع الوصف پايدارى شديد و شجاعت زياد نشان دادند . تا اينكه يكى از بزرگان قلعه از سلطان امان قلعه وجود دارد راهنمائى خواهم كرد . » و آنان را به قسمتى از آن عمارت برد كه قبلا بدان توجهى نداشتند . و به آنان گفت : « ازين جا خواست و به لشكريان سلطان گفت : « من شما را به شكافى كه درين\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nبالا برويد . »\r\nدرين وقت شايع شد كه آن مكان را باطنيان مخصوصا نگهداشته و كمينگاه مردان جنگى ساخته‌اند . ولى راهنما به ايشان گفت : آنچه در آنجا مىبينيد فقط مقدارى اسلحه و كژاغند است كه به صورت مردان در آورده‌اند زيرا مردان جنگى خيلى كم دارند .\r\nرويهمرفته فقط هشتاد مرد در آن قلعه باقى مانده بودند .\r\nمهاجمان روى چهار دست و پا بالا رفتند و خود را به آن مكان رساندند . ضمن زد و خوردى كه درگرفت عده‌اى از باطنيان كشته شدند .\r\nعده‌اى هم با كسانى كه داخل مىشدند درآميختند و از ازدحام استفاده مىكردند و بيرون ميرفتند .\r\nاحمد بن عبد الملك عطاش را اسير كردند . يك هفته او را به حال خود گذاشتند . بعد دستور مجازاتش داده شد كه در سراسر شهر پيچيد سپس پوستش را كندند تا مرد . و پوستش را از كاه پر كردند . پسرش را هم كشتند . و سر هر دو را به بغداد فرستادند .\r\nهمسر او نيز خود را از بالاى قلعه به زير افكند و خودكشى كرد .\r\nبا او جواهرات گرانبهائى بود كه نظيرش يافت نمىشد . آنها را نيز از بين برد .\r\nمدت بلوائى كه از جهت ابن عطاش رخ داد ، دوازده سال بود .\r\n\r\nشرح اختلاف ميان سيف الدوله صدقه و مهذب الدوله حاكم بطيحه\r\nدرين سال ميان سيف الدوله صدقة بن مزيد و مهذب الدوله سعيد بن ابو الجبر ، حاكم بطيحه ، اختلاف افتاد . و حماد بن ابو الجبر نيز به\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nسيف الدوله صدقه روى آورد و دشمنى خود را با پسر عم خود ، مهذب الدوله ، ظاهر ساخت . لذا صدقه و حماد با يك ديگر بر ضد دشمن مشترك خود متفق شدند .\r\nعلت اين امر آن بود كه وقتى سلطان محمد شهر « واسط » را به سيف الدوله صدقه واگذاشت ، مهذب الدوله از طرف صدقه انجام امور شهر را عهده‌دار شد و فرزندان و ياران خود را به كارها گماشت .\r\nآنان نيز به سوى بيت المال دست دراز كردند و راه افراط و اسراف در پيش گرفتند و آنچه بود همه را بر باد دادند .\r\nهمين كه سال بپايان رسيد ، سيف الدوله صدقه ، از مهذب الدوله مطالبات خود را خواست . و چون از عهدهء آنچه ميبايست بپردازد برنيامد او را به زندان انداخت .\r\nبدران پسر صدقه كه داماد مهذب الدوله بود در استخلاص او كوشيد و او را از زندان بيرون آورد و به شهرش كه بطيحه بود بازگرداند .\r\nپس از او ، حماد بن ابو الجبر عهده‌دار امور « واسط » شد . و بسيارى از روش‌هاى مهذب الدوله را دگرگون كرد . لذا پس از اتفاقى كه اين دو پسر عم با يك ديگر داشتند كارشان به اختلاف كشيد .\r\nاسماعيل مصطنع ، جد حماد ، و محمد مختص ، پدر مهذب الدوله با هم برادر ، و هر دو ، پسران ابو الجبر بودند و هر يك از آن دو رياست قوم خود را داشت .\r\nپس از درگذشت مصطنع ، پسرش ابو السيد مظفر ، پدر حماد ، بجايش نشست . و بعد از وفات محمد مختص نيز فرزندش مهذب الدوله جانشينش گرديد\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nاين دو نفر با ابن هيثم ، حاكم بطيحه ، درافتادند و با او جنگيدند تا اينكه مهذب الدوله او را دستگير كرد . و چون در ايام فرمانروائى گوهر آئين بود ، او را تسليم گوهر آئين نمود و به اصفهان فرستاد ولى او در راه اصفهان بدرود حيات گفت .\r\nكار مهذب الدوله بسبب خدمتى كه كرده بود بالا گرفت و گوهر آئين به او حكومت بطيحه را بخشيد . از آن پس پسر عم او و جماعتى ديگر در تحت فرمان وى درآمدند .\r\nحماد در آن زمان جوان بود . مهذب الدوله او را گرامى داشت و دختر خود را به عقد وى درآورد . سرزمين‌هائى را كه در قلمرو حماد بودند وسعت داد و به ثروت وى افزود .\r\nاما حماد به مهذب الدوله حسد مىبرد و كينه‌اى را كه نسبت به او داشت پنهان ميكرد ، گاهى نيز آشكار مينمود . مهذب الدوله با او به علت سعى و كوششى كه در كارها داشت ، مدارا مىكرد .\r\nپس از درگذشت گوهر آئين ، حماد از مهذب الدوله كناره گرفت و آنچه را كه در باطن داشت ظاهر ساخت . مهذب الدوله كوشيد تا او را به حال اول بازگرداند ولى او رام شدنى نبود . لذا ازو دست شست .\r\nنفيس ، پسر مهذب الدوله ، به قصد جنگ با حماد گروهى را جمع كرد . و حماد ترسيد و از پيش او گريخت و به حله رفت و به سيف الدوله پناهنده شد . سيف الدوله صدقه او را با گروهى از سپاهيان بازگرداند .\r\nمهذب الدوله وقتى خبر بازگشت او را شنيد ، سپاهى براى مقابله با وى گرد آورد . حماد نامه‌اى به سيف الدوله نوشت و آن وضع را برايش شرح داد . سيف الدوله نيز لشكر انبوهى به كمك وى فرستاد .\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nمهذب الدوله كه چنين ديد ، براى جنگ با او عزم خود را جزم كرد تا كسى او را عاجز و ناتوان نپندارد . كسان او به وى اشاره كردند كه از موضع مستحكم جنگى خود خارج نشود ولى او گوش نداد و افراد و كشتىهاى خود را در رودخانه‌ها روان ساخت . حماد و برادرش عده‌اى را پنهانى در كمين آنان نشاندند . و ظاهرا از پيش روى آنان گريختند . كسان مهذب الدوله به گمان اينكه دشمن شكست خورده ، آنها را دنبال كردند . ولى مردانى كه در كمين آنان بودند ناگهان بر آنان حمله‌ور شدند . در نتيجه ، افراد مهذب الدوله جان سالم بدر نبردند مگر كسانى كه هنوز اجلشان نرسيده بود . از آنان گروهى كشته و گروهى اسير شدند .\r\nبر اثر اين پيروزى طمع حماد زياد شد و بار ديگر به سيف الدوله صدقه پيام فرستاد و ازو درخواست كمك‌هاى نظامى نمود . سيف الدوله نيز سردار سپاه خود ، سعيد بن حميد عمرى و چند تن ديگر از سران قشون را به كمك وى فرستاد . آنها براى جنگ با مهذب الدوله كشتىهائى فراهم آوردند . ولى كار را سخت ديدند و نتوانستند بر او پيروزى يابند .\r\nحماد مردى بخيل و تنگ نظر ، ولى مهذب الدوله آدمى سخاوتمند و بخشنده بود . بدين جهت براى سعد بن حميد مال و منال و هداياى بسيار فرستاد و ازو دلجوئى كرد و او را نسبت به خود مهربان ساخت .\r\nلذا سعيد طرف مهذب الدوله را گرفت و بالاخره قرار بر اين شد كه مهذب الدوله پسر خود ، نفيس ، را نزد سيف الدولهء صدقه بفرستد .\r\nچنين كرد و سيف الدوله ازو راضى شد و او را با حماد پسر عمش آشتى داد . دوباره با هم متفق شدند و روابط حسنه در ميانشان تجديد\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nگرديد . صلح آنان در ماه ذى الحجهء سال 500 هجرى بود .\r\n\r\nشرح كشته شدن وزير سلطان محمد و وزارت احمد بن نظام الملك\r\nدر ماه شوال اين سال - يعنى سال 500 هجرى - سلطان محمد فرمان دستگيرى وزير خود سعد الملك ابو المحاسن را صادر كرد و اموالش را گرفت . و او را با چهار تن از خبرچينان و ياران نزديكش بر دروازهء اصفهان به دار آويخت .\r\nبه اين وزير خيانت به سلطان و به آن چهار نفر اعتقاد به باطنيان را نسبت ميدادند .\r\nمدت وزارت سعد الملك دو سال و نه ماه بود . او در آغاز كار ، مصاحبت تاج الملك ابو الغنائم را داشت . پس از او مدتى بىكار ماند .\r\nسپس مؤيد الملك بن نظام الملك ، او را در راس ديوان استيفاء گماشت .\r\nاو هنگامى كه سلطان محمد در اصفهان بوسيله برادرش سلطان بركيارق محاصره شده و به زحمت افتاده بود ، به سلطان محمد خدمات شايانى كرد . لذا وقتى سلطان محمد كار برادر را فيصله داد ، سعد الملك مقامى و الا يافت . سلطان محمد وزارت خود را به او داد و املاكى را كه در اختيار او بود توسعه بخشيد . پايهء او را بالا برد و ناگهان او را بر زمين زد . چنين است سرانجام خدمت ملوك . و چه خوب گفت عبد الملك مروان : « زندگانى كسى از همه خوش‌تر ميگذرد كه از مال دنيا به قدر كفاف بهره‌مند است ، زنى دارد كه او را راضى مىكند و درهاى دولتسراى كثيف ما را نمىشناسد كه از آنها زحمت و آزار ببيند . . . »\r\nسلطان محمد پس از عزل و اعدام سعد الملك دربارهء شايستگى\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nديگران براى وزارت به مشورت پرداخت . عده‌اى را نام بردند . سلطان گفت : « اجداد من از قبل نظام الملك خير و بركت يافتند . و فرزندان او خورش‌هاى خوان نعمت ما هستند . از آنها نبايد گذشت . » لذا وزارت خود را به ابو نصر احمد بخشيد . و او را به القابى كه پدرش داشت :\r\nقوام الدين ، نظام الملك ، صدر الاسلام ، ملقب ساخت .\r\nعلت رسيدن او به دربار سلطان اين بود كه او وقتى انقراض خاندان خود را ديد به خانه‌اى كه در همدان داشت رفت و گوشه‌گيرى اختيار كرد . تصادفا حاكم همدان ، شريف ابو هاشم ، به او آزار رساند .\r\nو او براى شكايت و دادخواهى از دست وى روانهء دربار سلطان محمد شد .\r\nهنگامى كه سلطان محمد وزير خود سعد الملك را مورد غضب قرار داد ، احمد بن نظام الملك در راه بود و وقتى به اصفهان رسيد و به دربار سلطان محمد راه يافت ، سلطان او را خلعت وزارت بخشيد و تحكم و تمكن داد . و كارش بالا گرفت . چنين است گشايشى كه پس از سختى روى ميدهد . او به دادخواهى آمده بود و به فرمانروائى رسيد .\r\n\r\nبيان پاره‌اى از حوادث\r\nدر ماه صفر سال 500 هجرى ابو القاسم على بن جهير ، وزير خليفه ، از مقام وزارت معزول شد و در بغداد به خانهء سيف الدوله صدقه كه پناهگاه بىپناهان شمرده ميشد ، پناهنده گرديد . و صدقه كسى را نزد او فرستاد تا او را پيش وى به حله بياورد .\r\nمدت وزارت او سه سال و پنج ماه و چند روز بود . خليفه پس از غزل او دستور داد تا خانه‌اش را كه در باب العامه بود خراب كنند . در\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nاين واقعه درس عبرتى است . چون پدرش ابو نصر بن جهير براى بناى اين خانه ، املاك مردم را ويران كرد و آنچه درين املاك بود گرفت .\r\nو چيزى نگذشت كه آنچه خود نيز بنا كرده بود با خاك يكسان گرديد .\r\nپس از غزل وى ، قاضى القضاة ابو الحسن دامغانى برجايش نشست . سپس در ماه محرم سال 501 وزارت به ابو المعالى هبة اللّه بن محمد مطلب رسيد و خلعت يافت .\r\nدر ماه شوال سال 500 امير ابو الفوارس سرخاب بن بدر بن مهلهل معروف به ابن ابى الشوك كردى وفات يافت . او اموال بسيار و اسبان بىشمار داشت . پس از او ، ابو منصور بن بدر جايش را گرفت و حكمرانى در خاندان او يكصد و سى سال باقى ماند - از اخبار او همينقدر كه درباره‌اش گفته شد كافى است .\r\nدرين سال ابو الفتح احمد بن محمد بن احمد بن سعيد حداد اصفهانى ، خواهرزادهء عبد الرحمن بن ابو عبد الله بن منده از دنيا رفت .\r\nتولد او بسال 408 بود . در روايت حديث شهرت داشت و احاديث بسيار نقل مىكرد .\r\nدر همين سال ابو محمد جعفر بن حسين سراج بغدادى ، در ماه صفر جهان را بدرود گفت . از بزرگان عصر خويش است . احاديث بسيار روايت كرده ، كتاب‌هاى نيكوئى نگاشته و اشعار لطيفى دارد .\r\nهمچنين عبد الوهاب بن محمد بن عبد الوهاب ابو محمد شيرازى درين سال درگذشت كه از فقهاء بود و از سال 483 در نظاميهء بغداد به تدريس پرداخت . او نيز حديث روايت مىكرد .\r\nهمينطور ، ابو الحسين مبارك بن عبد الجبار بن احمد صيرفى ، معروف به ابن طيورى بغداد ، درين سال وفات يافت . او بسال 411\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nبه دنيا آمده بود . احاديث بسيار روايت ميكرد و مردى موفق و قابل اعتماد و نيكوكار و پرهيزكار بود .\r\nهمچنين ابو الكرم مبارك بن فاخر بن محمد ابن يعقوب نحوى درين سال فوت كرد كه در حديث شاگرد ابو طيب طبرى و جوهرى و غيره بود و در نحو و لغت سرآمد معاصران خود شمرده ميشد\r\n.\r\n\r\n","description":"","footnote":"","page_name":" 45 ","page_number":45},
  {"content":"\r\n\r\n\r\n( 501 ) ( وقايع سال پانصد و يكم هجرى )\r\n\r\nشرح كشته شدن صدقة بن مزيد\r\nدر ماه رجب سال 501 هجرى ، امير عرب ، امير سيف الدولة بن صدقة بن منصور بن دبيس بن مزيد الاسدى كشته شد . او كسى بود كه شهر حله سيفيه را در عراق ساخت . مردى بزرگوار و و الا مقام بود .\r\nمردم از بزرگ و كوچك به او پناهنده ميشدند و او همه را پناه ميداد .\r\nسيف الدوله به كارهاى سلطان محمد توجه بسيار داشت . او را تقويت ميكرد و بخاطر او با برادرش بركيارق سخت ميگرفت تا جائى كه بركيارق دشمن سلطان محمد شد و از جنگ با او نيز پروا نكرد .\r\nسلطان محمد در برابر خدماتى كه سيف الدوله به وى كرد ، سرزمين‌هائى را كه قلمرو سيف الدوله بود افزايش داد منجمله ، شهر واسط را به او واگذاشت و او را اجازه داد كه بصره را نيز تصرف كند .\r\nولى عميد ابو جعفر محمد بن حسين بلخى شروع به فتنه‌انگيزى در ميانهء آنها كرد و دربارهء سيف الدوله به شاه گفت : « مقام او بالا رفته ، وضع او عالى شده و گستاخى او بقدرى زياد شده كه هر كس از نزد سلطان فرار مىكند به او پناهنده مىشود و او وى را تحت حمايت خود\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nقرار ميدهد . اين كارها را پادشاهان حتى از فرزندان خود نيز تحمل نمىكنند . بهتر است گروهى از كسان خود را بفرستى كه شهرها و اموال او را تصرف كنند . »\r\nاين بدگوئىها را ادامه داد و از حد گذراند تا جائى كه حتى دربارهء اعتقادات سيف الدوله زبان طعنه دراز كرد و او و اهل شهر او را به مذهب باطنيه منسوب ساخت در صورتى كه دروغ مىگفت و سيف الدوله شيعى مذهب بود .\r\nوقتى كه ارغون سعدى با ابو جعفر عميد همدست شد ، اين خبر به گوش صدقه رسيد . و چون همسر ارغون و خويشاوندان او در حله ميزيستند ، ارغون آنچه را هم كه از بقاياى خراج شهر به او تعلق ميگرفت وصول نمىكرد . سيف الدوله براى رضاى خاطر او دستور داد همه را وصول كنند و به همسرش بپردازند .\r\nاما سبب كشته شدن صدقة اين بود كه همچنانكه گفتيم او هر كس را كه از غضب خليفه و سلطان محمد و ديگران انديشناك ميشد ، پناه ميداد و از وى جانبدارى مىكرد . هنگامى كه ابو دلف سرخاب كيخسرو حاكم ساوه و آبه [ ( 1 ) 
  ] مورد غضب سلطان محمد واقع شد و از نزد او گريخت و پيش سيف الدوله رفت ، سيف الدوله صدقه او را پناه داد .\r\nسلطان محمد كسانى نزد صدقه فرستاد از او خواست كه ابو دلف را به نمايندگان وى تسليم كند . ولى سيف الدوله اين كار را نكرد و جواب داد : من ازو بهره‌اى نمىبرم و تقويت نمىيابم بلكه ازو حمايت مىكنم . منهم درين باره همان را مىگويم كه ابو طالب به مردم قريش گفت هنگامى كه رسول خدا ، صلّى اللّه عليه و سلّم را از او مطالبه\r\n\r\n\r\n\r\n\r\n","description":"","footnote":"\r\n[ ( 1 ) 
  ] - آبه ، نام قريه‌اى است نزديك ساوه ( لغتنامه دهخدا )\r\n","page_name":" 47 ","page_number":47},
  {"content":"\r\n\r\nكردند :\r\n و نسلمه ، حتى نصرع حوله * و نذهل عن ابنائنا و الحلائل \r\n( يعنى ما او را هنگامى تسليم مىكنيم كه در اطراف او بجنگيم ، و زنان و فرزندان خود را فراموش كنيم . بعبارت ديگر : تا وقتى ما زنده هستيم نمىتوانيد او را از ما بگيريد . )\r\nو كارهاى ديگرى ازو سرزد كه سلطان محمد از آن خوشش نيامد لذا روانهء عراق شد تا اين وضع را تلافى كند .\r\nهمين كه سيف الدوله صدقه از حركت سلطان محمد به سوى عراق خبردار شد با ياران خود به مشورت پرداخت كه درين خصوص چه بايد بكند .\r\nدبيس ، پسر او عقيده داشت كه بهتر است پدرش او را با اموال و هدايا و گروهى از سپاهيان به پيش سلطان محمد بفرستد تا سلطان نسبت به او سر مهر آيد و رنجش و كدورت از دلش بيرون رود .\r\nاما سعيد بن حميد ، فرماندهء سپاه سيف الدوله صدقه ، معتقد بود كه سيف الدوله بايد قشونى جمع كند و مال و منالى بين آنان تقسيم نمايد و بدين وسيله آنان را دلگرم سازد و با سلطان محمد جنگ كند .\r\nاو در عقيدهء خود پافشارى كرد و درين خصوص بقدرى حرف زد كه سيف الدوله به حرفش گوش داد و نظرش را پذيرفت و به گرد آورى سپاه پرداخت تا قشونى مركب از بيست هزار سوار و سى هزار پياده گرد آورد .\r\nخليفهء عباسى ، المستظهر بالله ، او را از سرانجام اين كار بر حذر داشت و از سرپيچى از اطاعت سلطان محمد منع كرد و پيشنهاد نمود كه ميانجى شود و آن دو را آشتى دهد .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nصدقه جواب داد : من هنوز هم فرمانبردار سلطان محمد هستم ولى از او بر جان خود ايمن نيستم و ميترسم كه اگر به او بپيوندم جان خود را بر باد داده باشم .\r\nفرستادهء خليفه كه پيام وى را به سيف الدوله صدقه رساند ، نقيب النقباء على بن طراد زينبى بود .\r\nپس از آن ، سلطان محمد اقضى القضاة ابو سعيد هروى را نزد سيف الدوله صدقه فرستاد كه ازو دلجوئى كند و ترس او را از ميان ببرد و به او بگويد كه حسن رابطهء ديرين را همچنان حفظ كند و درين هنگام كه سلطان قصد جنگ با فرنگيان را دارد قشون خود را مجهز سازد و در ركاب سلطان شمشير بزند .\r\nسيف الدولهء صدقه جواب داد : « اطرافيان سلطان ، او را با من دلچركين كرده ، و روشى را كه نسبت به من داشت تغيير داده و آن مهر و ملاطفتى كه در حق من مبذول ميفرمود از بين برده‌اند . »\r\nاو ضمنا سوابق خدمات و خيرخواهىهاى خود را بيان كرد .\r\nسعيد بن حميد فرماندهء سپاه او گفت : « براى ما ديگر صلح با سلطان فايده‌اى ندارد . و به زودى سپاه ما را در حلوان خواهيد ديد . »\r\nبهر صورت ، صدقه از پيوستن به سلطان محمد خوددارى كرد .\r\nسلطان محمد در بيستم ربيع الاخر به بغداد رسيد و وزيرش نظام الملك احمد بن نظام الملك ، نيز با او بود . او برسقى شحنهء بغداد را هم با عده‌اى از امراء به صرصر [ ( 1 ) 
  ] فراخواند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - صرصر نام دو جايگاه است در نواحى بغداد ، صرصر عليا از قراء نهر الملك در طرف جنوبى « سيب » واقع است و صرصر سفلى شهركى است كه در طرف شمالى آن و در طريق الحاج واقع شده ، و در پهلوى آن پلى از كشتىها ترتيب داده بودند براى رفتن به « سيب » ولى عبور و مرور از آنجا موجب اشكال بود . لهذا اين محاسن رحمه الله پلى از آجر در آن موضع بنا كرد كه پنج چشمه بزرگ و كوچك داشت و خرج زيادى شد . اين مكان بنام صرصر الدير معروف است چونكه ديرى هم درين جا وجود داشته كه اثرش تاكنون پايدار است . جماعتى از اكابر تجار ازين محل ظهور كرده‌اند - مراصد الاطلاع .\r\n( لغتنامه دهخدا )\r\n","page_name":" 49 ","page_number":49},
  {"content":"\r\n\r\nسلطان محمد هنگامى كه به بغداد وارد شد تعداد قشونش به دو هزار سوار نمىرسيد و وقتى از سرپيچى سيف الدوله خبردار گرديد براى امراء پيام فرستاد و دستور داد كه با سرعت هر چه تمامتر خود را به او برسانند . چيزى نگذشت كه از همه سو به دو پيوستند .\r\nدر ماه جمادى الاولى نامهء سيف الدوله صدقه به خليفه رسيد كه وضع خود را با سلطان محمد بيان كرده و نوشته بود كه : « من به هر ترتيبى كه داده شود حاضرم و به هر چه امر كنى فرمانبردارم . »\r\nخليفه اين نامه را براى سلطان محمد فرستاد . سلطان محمد جواب داد : « من نيز به هر چه خليفه حكم كند رفتار خواهم نمود و مخالفتى نخواهم كرد . »\r\nلذا خليفه به صدقه نامه‌اى نوشت حاكى از اينكه سلطان محمد با آنچه ازو خواسته شده موافقت مىكند . و به صدقه دستور داد كه گروگان خود را نزد سلطان محمد بفرستد تا اطمينان وى را جلب كند و سلطان نيز در وفادارى به آنچه مورد اتفاق واقع گردد سوگند ياد نمايد .\r\nاما صدقه زير بار اين پيشنهاد نرفت و گفت : هر وقت سلطان از بغداد حركت كند و برود ، من پول و مال و مردان جنگى و هر چيز ديگر كه در جنگ مورد نياز وى واقع مىشود در اختيارش خواهم گذارد و كمكش خواهم كرد . اما الان كه او در بغداد اقامت دارد و قشون او نيز در ساحل نهر الملك است ، از پول و مال و غيره چيزى با من نيست . ضمنا جاولى سقاوو ، و ايلغازى بن ارتق به من نامه نوشته و فرمانبردارى خود را نسبت به من اعلام كرده و قول داده‌اند كه در جنگ با سلطان مرا يارى و همكارى كنند ، و هر وقت من آنها را .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nبخواهم با قشون خود به من بپيوندند .\r\nدر همان اوقات قرواش بن شرف الدوله ، كرماوى بن خراسان تركمانى ، و ابو عمران فضل بن ربيعة بن حازم بن جراح طائى به خدمت سلطان محمد رسيدند .\r\nنياكان فضل بن ربيعه از بزرگان بلقاء و بيت المقدس بودند . و حسان بن مفرج - كه تهامى وى را مدح گفته - از آن جمله است .\r\nفضل بن ربيعه گاهى با فرنگيان و گاهى با مصريان همدستى مىكرد . و اتابك طغتكين وقتى اين دو روئى را ازو ديد ، او را از شام تبعيد كرد . او نيز به سيف الدوله صدقه پناهنده شد و با او پيمان بست . صدقه او را گرامى داشت و هداياى بسيار به وى داد كه از آن جمله هفت هزار دينار طلا بود .\r\nوقتى كه رابطهء بين صدقه و سلطان محمد بر هم خورد فضل بن ربيعه با طلايه‌هاى لشكر صدقه پيش رفت و در فرصت مناسب با كسان خود نزد سلطان محمد گريخت و به دو پيوست . سلطان به او و ياران او خلعت داد . و او را در خانه‌اى كه صدقه در بغداد داشت ، فرود آورد .\r\nهنگامى كه سلطان محمد عازم جنگ با صدقه شد ، فضل از سلطان اجازه خواست كه با گروهى به مقابله با صدقه بشتابد و اگر خواست فرار كند ، از فرار وى جلوگيرى نمايد .\r\nسلطان به او اجازه داد و او از نهر « انبار » [ ( 1 ) 
  ] گذشت و اين\r\n\r\n\r\n\r\n\r\n","description":"","footnote":"\r\n[ ( 1 ) 
  ] - انبار : از شهرهاى آباد دوره ساسانى بود كه اكنون خرابه‌هاى آن در 62 كيلومترى بغداد ديده مىشود . ايرانيان آن را فيروز شاپور و يونانيان آن را پريسابر مىناميدند زيرا از بناهاى شاپور اول است . در زمان حكومت اعراب اسم فيروز شاپور بر ولايتى كه در اطراف آن بود اطلاق ميشد .\r\nگويند بدين جهة آن را انبار گفتند كه پادشاهان قديم ايران گندم و جو و كاه براى لشكريان در آن شهر انبار و ذخيره ميكردند . سفاح نخستين خليفه عباسى اين شهر را چندى مقر خويش قرار داد و در قصرى كه در آنجا ساخت مرد . برادرش منصور نيز مدتى در آن شهر زندگى كرد و از آنجا به بغداد كه ساختمان پايتخت جديد عباسيان در آنجا شروع شده بود منتقل شد . . .\r\nاهميت انبار ازين جهت است كه در سر اولين نهر بزرگى كه قابل كشتيرانى بود و از فرات جدا ميشد و در محل فرضه جنوب شهر مدور به دجله ميريخت واقع بود .\r\n( خلاصه از لغتنامه دهخدا )\r\n","page_name":" 51 ","page_number":51},
  {"content":"\r\n\r\nديگر پايان زندگى وى بود .\r\nسلطان محمد در ماه جمادى الاولى امير محمد بن بوقاى تركمانى را به شهر واسط فرستاد . او نايب صدقه را ازين شهر بيرون كرد و جز به ياران صدقه كه همه متوارى شدند ، به ساير اهالى شهر امان داد و اموال هيچكس را غارت نكرد . اما قشون خود را به شهر قوسان كه آن هم در تحت حكومت صدقه بود ، فرستاد . قشون او شهر را گرفت و طى چند روزى كه در آنجا اقامت داشت ، شهر را به بدترين وجهى غارت كرد .\r\nسيف الدوله پسر عم خود ثابت بن سلطان را با قشونى براى مقابله با امير محمد بن بوقا به واسط فرستاد . اينها وقتى كه به واسط رسيدند تركان از واسط خارج شدند و ثابت و قشونش در شهر اقامت كردند در حالى كه رود دجله بين آنها و سپاه دشمن قرار داشت .\r\nامير محمد بوقا ، گروهى از سپاهيان شجاع خود را از دجله عبور داد . آنان در جاى بلندى بر ساحل نهر سالم كه قريب پنجاه ذراع [ ( 1 ) 
  ] ارتفاع داشت موضع گرفتند .\r\nثابت و قشونش چون در معرض تيرباران تركان قرار داشتند هر چه خواستند به آنان نزديك شوند نتوانستند به تركان از جانب ابن بوقا نيز مرتبا كمك ميرسيد . لذا چهرهء ثابت سخت زخمى شد . گروه بسيارى از كسان وى نيز زخم برداشتند . در نتيجه ، ثابت و تمام افراد وى شكست خوردند و گريختند تركان آنها را دنبال كردند و عده‌اى را كشتند و عده‌اى را اسير گرفتند . گروهى از تركان نيز به غارت شهر واسط پرداختند و افراد پياده نظام لشكر ثابت نيز فرصت را مغتنم\r\n\r\n\r\n\r\n\r\n","description":"","footnote":"\r\n[ ( 1 ) 
  ] - ذراع مقياس طول مساوى با 115 سانتيمتر\r\n","page_name":" 52 ","page_number":52},
  {"content":"\r\n\r\nشمردند با تركان درآميختند و دست به غارت زدند .\r\nقسمتى از شهر به غارت رفته بود كه خبر آن به گوش ابن بوقا رسيد . او سواره به سوى شهر تاخت و آنان را از غارت بازداشت و به مردم شهر امان داد .\r\nسلطان محمد در اواخر شهر جمادى الاولى ، شهر واسط را به قسيم الدوله برسقى واگذاشت . و به ابن بوقا فرمان داد كه به شهر صدقه برود و آنجا را غارت كند . او و لشكريانش شهر را بيحد و حساب غارت كردند .\r\nسلطان محمد در دوم جمادى الاخر از بغداد روانه زعفرانيه شد . خليفه ، وزير خود مجد الدين بن مطلب را نزد او فرستاد و ازو خواست كه بماند و در رفتن عجله نكند زيرا بيم آن ميرود كه مردم دست به قتل و غارت بگذارند .\r\nقاضى اصفهان نيز عقيده داشت كه سلطان از رفتن صرف نظر كند و فرمان خليفه را اطاعت نمايد . سلطان محمد نيز پذيرفت .\r\nآنگاه خليفه ، نقيب النقباء على بن طراد ، و جمال الدوله مختص خادم را نزد سيف الدوله صدقه فرستاد . اين دو نفر پيام خليفه را به صدقه ابلاغ كردند و او را به اطاعت از سلطان محمد پند دادند و از مخالفت با او منع كردند .\r\nصدقه عذر خواهى كرد و گفت : « من از فرمانبردارى سلطان سرنپيچيده و خطبه خواندن بنام او را در شهر خود قطع نكرده‌ام . » و پسر خود دبيس را آماده ساخت كه همراه آن و دو نفر بنزد سلطان محمد برود .\r\nدر حينى كه صدقه با فرستادگان خليفه سرگرم گفتگو بود خبر\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nرسيد كه گروهى از سپاهيان سلطان محمد از مطيرآباد گذشته‌اند و اكنون جنگ ميان قشون او و قشون سلطان محمد بالا گرفته است .\r\nسيف الدوله بخاطر فرستادگان خليفه به روى خود نياورد . و چيزى نگفت ولى عجله داشت كه هر چه زودتر خود را به سپاهيان خود برساند چون بر عاقبت كار آنان انديشناك بود .\r\nاما فرستادگان خليفه وقتى خبر جنگ را شنيدند آن را انكار كردند زيرا وقتى كه آنها از لشكرگاه ميگذشتند قرار گذارده بودند كه هيچيك از آنان مبادرت به جنگ نكند تا اينها از پيش صدقه باز گردند . چون به نظر آنان صلح قريب الوقوع بود .\r\nسيف الدوله صدقه به فرستادگان خليفه گفت : با وجود اتفاقى كه مىبينيد افتاده من ديگر به چه اعتمادى فرزند خود را بعنوان گروگان نزد سلطان محمد بفرستم ؟ چگونه مطمئن باشم كه جان او در امان خواهد بود ؟ اگر شما ضمانت مىكنيد كه او را همچنانكه سالم از نزد من ميبريد سالم نيز برگردانيد من او را همراه شما ميفرستم .\r\nآنان جرئت نكردند كه ضمانت كنند . لذا سيف الدوله صدقه ، كاغذى به خليفه نوشت و جريان را شرح داد و از فرستادن فرزند خود عذر خواست .\r\nسبب اين واقعه آن بود كه قشون سلطان محمد چون ديدند فرستادگان خليفه به وقوع صلح عقيده دارند ، گفتند : « پس بهتر است قبل از برقرارى صلح دست به غارت بزنيم و چيزى به چنگ آوريم . »\r\nعده‌اى اين پيشنهاد را پذيرفتند و عده‌اى مخالفت كردند .\r\nگروهى كه پيشنهاد را پذيرفته بودند از نهر عبور كردند .\r\nگروهى هم كه مخالف غارت بودند با خود انديشيدند كه اگر با دستهء\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nاول همراهى نكنند جبون و بزدل خوانده خواهند شد . ضمنا اگر دسته اول تنها بماند و سست شود ، ممكن است كه شكست بخورد و ننگ و عارى كه ببار مىآيد به گردن اينها بيفتد كه از همراهى مضايقه كرده‌اند .\r\nروى اين اصل تصميم گرفتند كه از دستهء اول عقب نمانند .\r\nلذا بعد از آنها از نهر عبور كردند . اما كسان صدقه با آنان روبرو شدند و به جنگ پرداختند . تركان شكست خوردند . گروهى از آنان كشته شدند ، گروهى اسير شدند . گروهى هم در آب غرق گرديدند .\r\nمنجمله امير محمد بن باغيسيان ، كه پدرش حاكم انطاكيه بود . او بيست و خرده‌اى سال داشت . دوستدار اهل علم و اهل دين بود و در املاك خود در آذربايجان مدرسه‌هائى ساخته بود .\r\nتركان - از آنجا كه بدون اجازه سلطان محمد دست به آن حمله زده بودند - جرئت نكردند به سلطان خبر دهند كه در آن حمله چه مقدار اموال و اسبان از دستشان رفته است .\r\nاعراب از شكست تركان دچار كبر و غرور و آز و طمع شدند و آشكارا ندا در دادند كه هر اسيرى را به يك دينار ميفروشند . سه تن از آنان اسيرى را به پنج قيراط فروختند و با آن نان و هليم خريدند و خوردند . و بعد فرياد ميزدند : « چه كسى مىخواهد با فروش يك اسير ناهار و با فروش اسير ديگر شام بخورد ؟ » اين حركات خشم و سرآسيمگى تركان را آشكار ساخت .\r\nخليفه بار ديگر نامه‌اى به صدقه نوشت و صلح و آشتى را به وى توصيه كرد . صدقه نيز جواب داد كه با آنچه خليفه بگويد مخالفتى نخواهد كرد .\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nصدقه ضمنا نامه‌اى به سلطان محمد نگاشت و آنچه از او نقل كرده بودند ، همچنين از جنگى كه ميان كسان او و سپاه سلطان رخ داده بود عذر خواست و نوشت كه قشون سلطان از رودخانه عبور كرده و به كسان وى حمله‌ور شده‌اند . آنان هم بدون اطلاع وى به - دفاع از خويش پرداخته‌اند . او شخصا در جنگ حضور نداشته و از فرمانبردارى سلطان دست نشسته و در شهر خود از خطبه خواندن بنام او نيز خوددارى نكرده است .\r\nصدقه پيش ازين نامه ، نامهء ديگرى به سلطان ننوشته بود ، لذا خليفه نقيب النقباء ، و ابو سعد مروى را به سوى صدقه فرستاد . اين دو تن نخست پيش سلطان محمد رفته ازو در مورد هر يك از خويشاوندان صدقه كه به خدمتش خواهد رسيد ، امان گرفتند . آنگاه پيش صدقة رفتند و از طرف خليفه به او گفتند : « بدست آوردن دل سلطان و از بين بردن رنجش او موقوف به رها كردن اسيران و پس دادن تمام اموالى است كه از قشون شكست‌خوردهء او گرفته شده است . »\r\nسيف الدولهء صدقه ضمن جوابى كه داد اولا فروتنى و فرمانبردارى خود را آشكار ساخت . ثانيا گفت : اگر من ميتوانستم خود را از دسترس سلطان دور كنم ، حتما اين كار را مىكردم . ولى در عقب من سيصد زن هستند كه از پشت من و پشت پدر و جد من هستند و آنان را نمىتوان از جائى به جائى ديگر برد . و اگر ميدانستم كه چنانچه به خدمت سلطان بروم و تسليم شوم مرا خواهد پذيرفت و به خدمت خواهد گماشت اين كار را مىكردم اما مىترسم كه از گناه من نگذرد و از لغزش من چشم پوشى نكند .\r\nاما دربارهء آنچه كه غارت شده است بايد بگويم درين جا مردم\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nبسيارى هستند و كسانى در نزد منند كه آنها را نمىشناسم . اينها دست به غارت گذاشته و پس از چپاول نيز سر به بيابان نهاده‌اند بطوريكه اكنون دستگير كردن و مجازات آنها براى من مقدور نيست . اما اگر سلطان نسبت به آنچه در اختيار دارم متعرض من نشود و دربارهء كسى كه پناهش داده‌ام گذشت نشان دهد و سرخاب بن كيخسرو را كما كان در قلمرو خود ، ساوه ، مستقر فرمايد ، و به ابن بوقا نيز فرمان دهد كه آنچه از شهرهاى من غارت كرده به من برگرداند ، و وزير خليفه نيز سلطان را وادار كند كه در حفظ آنچه من اطمينان كرده‌ام و بين من و اوست سوگند ياد كند ، آن وقت من با تقديم مال به خدمت‌گزارى خواهم پرداخت و ازين پس در بساط او قدم خواهم گذارد . »\r\nدو فرستادهء خليفه با اين پيام به نزد خليفه برگشتند در حالى كه ابو منصور بن معروف ، فرستادهء سيف الدوله صدقه نيز با آنان بود .\r\nخليفه آنان را خدمت سلطان محمد برگرداند . سلطان محمد آنان را با قاضى اصفهان ، ابو اسماعيل ، پيش صدقه فرستاد . ولى ابو اسماعيل در نيمهء راه برگشت و به صدقه نرسيد .\r\nسيف الدوله صدقه روى همان حرفى كه اول زده بود اصرار ورزيد .\r\nسلطان محمد در دوم رجب از زعفرانيه حركت كرد و صدقه هم با سپاه خود به قرية مطر رفت و به افراد خود دستور داد كه مسلح شوند .\r\nدرين وقت ثابت بن سلطان بن دبليس بن على بن مزيد ، پسر عم صدقه ، چون به جاه و مقام صدقه حسد مىبرد ، ازو گسست و پيش سلطان محمد رفت و از وى امان خواست . اين همان كسى است كه ذكر او گذشت .\r\nاو در شهر واسط بود .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nسلطان محمد او را گرامى داشت و احسان كرد و وعده داد كه سرزمين‌هائى را به او واگذار كند .\r\nدرين هنگام سرداران سلطان محمد با سپاهيانى كه داشتند به دو پيوستند . منجمله : پسران برسق ، و علاء الدوله ابو كاليجار ، گرشاسب بن على بن فرامرز ، ابو جعفر بن كاكويه كه اجدادش همه حكام اصفهان بودند و فرامرز كسى است كه اصفهان را تسليم طغرل‌بيك كرد و پدرش با تتش كشته شد .\r\nقشون سلطان محمد از دجله عبور كرد ولى خود سلطان عبور نكرد . اين قشون در نوزدهم ماه رجب با سپاهيان صدقه در زمينى روبرو شدند كه نهرى ميان آنان بود . باد اول به صورت كسان سلطان محمد مىخورد ولى وقتى پيكار شروع شد باد به پشت آنان و به صورت سپاهيان صدقه افتاد . تركان آنها را زير تيرباران گرفتند . بطوريكه در هر بار تيراندازى ده هزار تير به سوى آنان پرتاب مىشد و هر تيرى درست يا به اسب مىخورد يا به اسب سوار . و هر دفعه كه سپاهيان صدقه مىخواستند حمله كنند ، نهر آب مانع رسيدن آنان به تركان و تيراندازان مىشد . و از آنان هر كس هم كه از آب مىگذشت ديگر برنمىگشت .\r\nدرين وقت افراد قبايل عباده و خفاجه هم دست از جنگ كشيدند .\r\nصدقه دستور داد ندا در دهند و از آل خزيمه و آل ناشزه و آل عوف كمك بخواهند . به اكراد نيز بهترين وعده‌ها را داد تا شجاعت خود را ظاهر كنند .\r\nسيف الدوله صدقه سوار بر اسب مو تراشيده‌اى بود . و در دلاورى نظير نداشت . بر اسب او سه زخم وارد آمد . اين اسب را امير احمد يل -\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nپس از كشته شدن صدقه - برداشت و در كشتى به بغداد برد . ولى حيوان در راه مرد .\r\nصدقه اسب ديگرى داشت كه حاجب وى ابو نصر بن تفاحه آن را سوار بود . او وقتى ديد كه كسان صدقه نسبت به وى بيوفائى و خيانت كردند و او را تنها گذاردند ، او نيز گريخت . صدقه او را صدا زد ولى جوابى نداد .\r\nبا اين وصف صدقه به تركان دليرانه حمله كرد و غلامى از تركان چنان با شمشير به صورتش زد كه صورتش را از شكل انداخت . پس از آن بناى رجزخوانى را گذارد كه : « منم پادشاه عرب ، منم صدقه ! » ولى صدقه او را از پشت هدف تير قرار داد .\r\nدرين حين غلامى كه اسمش بزغش بود به اسب او آويزان شد .\r\nصدقه اول او را نشناخت ولى وقتى غلام او را كشيد و هر دو از اسب بر زمين افتادند ، او را شناخت و گفت : « بزغش ، به من لطف كن ! » ولى او با شمشير زد و صدقه را كشت و سرش را از تن جدا كرد و پيش برسقى برد . برسقى نيز او را با سر به حضور سلطان محمد برد .\r\nسلطان محمد وقتى سر را ديد برسقى را در آغوش گرفت و بوسيد و امر كرد به بزغش پاداش دهند .\r\nجسد صدقى تا هنگام حركت سلطان محمد ، همچنان بر زمين افتاده بود . پس از رفتن سلطان ، يكى از اهالى مدائن آن را دفن كرد .\r\nعمر سيف الدوله صدقه پنجاه و نه سال و مدت امارت او بيست و يك سال بود . سر او به بغداد حمل شد . از سپاهيان او بيش از سه هزار سوار كشته شدند كه در آن ميان گروهى نيز از خانواده خود او بودند . دبيس ، پسر صدقه ، هم اسير شد . سرخاب بن كيخسرو\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nديلمى نيز كه اين جنگ بخاطر او بر پا شده بود اسير گرديد . وقتى او را به حضور سلطان محمد بردند از سلطان امان خواست . سلطان گفت : « من با خداى خود عهد كرده‌ام كه هرگز اسيرى را نكشم .\r\nاما اگر ثابت شود كه باطنى هستى ، ترا خواهم كشت . »\r\nسعيد بن حميد عمرى فرمانده سپاه صدقه هم اسير شد .\r\nبدران ، پسر صدقه ، به حله گريخت و تا آنجا كه ممكن بود از مال و غيره برداشت و مادر و زنان خود را به بطيحه نزد مهذب الدوله ابو العباس احمد بن ابو الجبر برد . بدران داماد مهذب الدوله بود .\r\nدرين جنگ اموال بيحد و حساب به غارت رفت .\r\nسيف الدوله صدقه هزارها جلد كتاب خوشخط داشت . خيلى خوب مطالعه ميكرد ولى چيزى نمىنوشت . مردى بخشنده ، بردبار ، راستگو و صميمى و نيكوكار بود . از پناه دادن به هيچ ستم رسيده و پناهنده‌اى دريغ نمىورزيد . كسانى را كه پيشش ميرفتند با گشاده‌روئى مىپذيرفت و مورد احسان و اكرام قرار ميداد .\r\nاميرى دادگر بود و رعاياى وى در امن و آرام و آسايش بسر ميبردند . پرهيزگار بود و روى زن خود زن ديگرى نبرد ، معشوقه‌اى نيز اختيار نكرد . آيا دربارهء چنان جوانمردى جز اين گمان ميبرى ؟\r\nاو هيچيك از نايبان و نمايندگان خود را بخاطر خطاهاى گذشته‌شان مؤاخذه نكرد و اموالشان را مصادره ننمود . كسان او اموال خود را در خزانهء او به وديعت مينهادند و به دو اعتماد مىكردند همچنانكه پسر به پدر خود اعتماد مىكند . هيچ رعيتى شنيده نشد كه امير خود را ، همچنانكه رعيت او وى را دوست ميداشت ، دوست بدارد .\r\nاو فروتن و بردبار بود ، اشعار بسيار از حفظ داشت . سخنان\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nشيرين و لطائف دلنشين مىگفت . خدا بيامرزدش . از نيكان جهان بود .\r\nسلطان محمد به حله نرفت و به بغداد برگشت . آنگاه به بطيحه پيام فرستاد و همسر صدقه را امان داد و امر كرد كه به بغداد برود .\r\nاو نيز به سوى بغداد روان شد .\r\nسلطان محمد پسر او ، دبيس ، را آزاد كرد و چند تن از اميران را دستور داد كه همراهش بروند و از مادرش استقبال كنند .\r\nوقتى پسر بديدار مادر خود نائل شد هر دو سخت به گريه افتادند .\r\nهنگامى كه مادرش به بغداد رسيد ، سلطان او را به حضور خود خواند و از كشته شدن شوهرش پوزش خواست و گفت : دلم مىخواست او را پيش من بياورند تا با او بقدرى نيكى و احسان كنم كه مردم متعجب شوند . اما قضا و قدر در اين امر پيشى گرفت و به من غلبه كرد .\r\nسلطان محمد ، آنگاه پسر او دبيس را به قيد قسم متعهد ساخت كه در صدد سركشى و فساد بر نيايد .\r\n\r\nبيان درگذشت تميم ابن المعز فرمانرواى افريقيه و حكمرانى پسرش يحيى\r\nدرين سال - يعنى سال 501 هجرى - در ماه رجب ، تميم بن معز بن باديس ، فرمانرواى افريقيه [ ( 1 ) 
  ] درگذشت .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - افريقيه : حمد إله مستوفى آرد : از اقليم دويم و سيم است . مملكتى طويل و عريض است و بلاد مشهورش طرابلس و مهديه و تونس و تاهرت و سجلماسه و دار الملكش قرطاجنه بوده است . و از غايت خوشى شهرش به بهشت نسبت داشته و بارويش از سنگ مرمر بوده است .\r\n( نزهة القلوب ) افريقيه : حدود و وسعت افريقيه در نزد جغرافيدانان عرب محل اختلاف است برخى از آنان فقط منحصر به خطه تونس و جهة غربى طرابلس غرب و جهة شرقى جزائر نموده مركزش را قيروان ميدانستند و در نهايت از سوى شرق تا طرابلس غرب و از جانب مغرب تا شهر قسطنطنيه تمديد كردند و برخى از آنها از برقه يعنى از حدود غربى مصر تا شهر طنجه يعنى تا اقيانوس اطلس توسعه دادند . افكار دسته اول به حقيقت نزديك‌تر مينمايد - قاموس الاعلام تركى ( از لغتنامه دهخدا )\r\n","page_name":" 61 ","page_number":61},
  {"content":"\r\n\r\nاو مردى دلير و با شهامت و هوشيار و دانشمند و بردبار و بخشاينده بود . گذشت داشت و بارها گناهان بزرگ را بخشيده بود . شعر نيكو مىگفت . ازو نقل شده است كه يك بار بين دو طائفه عرب : عدى و رياح جنگ درگرفت . مردى از طائفهء رياح درين جنگ كشته شد .\r\nآنگاه با هم آشتى كردند و خون آن بيچاره را به هدر دادند .\r\nصلح آنان مسأله‌اى بود كه به او و شهرهاى او زيان مىرساند .\r\nلذا اشعارى گفت كه كسان مقتول را به خونخواهى او تهييج مىكرد .\r\nاين است آن اشعار :\r\n متى كانت دماؤكم تطل * اما فيكم بثار مستقل\r\nأ غانم ثم سالم ان فشلتم * فما كانت اوائلكم تذل\r\nو نمتم عن طلاب الثار ، حتى * كان العز فيكم مضمحل\r\nو ما كسرتم فيه العوالى * و لا بيض تفل و لا تسل \r\n( يعنى : هر وقت خون‌هاى شما ريخته مىشود آيا كسى نيست كه توانائى خونخواهى و انتقام داشته باشد ؟ آيا اگر در جنگ سست مىشديد كامياب و تندرست ميمانديد در صورتى كه پيشينيان شما اهل ذلت و خوارى نبودند ؟ از خونخواهى غفلت كرديد تا جائى كه گوئى عز و شرف از ميان شما رخت بربسته است . شما درين جنگ نه نيزه‌هائى شكستيد و نه شمشيرهائى كشيديد و خرد كرديد . )\r\nدر نتيجه ، برادران مقتول حمله بردند و اميرى از طائفهء عدى را كشتند . لذا جنگ و كشتار بين دو طائفه شدت يافت و گروه بسيارى كشته شدند تا اينكه طائفهء بنى عدى را از افريقيه بيرون كردند .\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nگويند تميم بن معز كنيزى را به قيمتى گزاف خريدارى كرد .\r\nبعد خبردار شد كه صاحب قبلى كنيز - يعنى كسى كه كنيز را به وى فروخته بود - تاب دورى كنيز را ندارد و از غم فراق او نزديك است عقل خود را از دست بدهد .\r\nبه شنيدن اين خبر ، او را نزد خود خواند . از سوى ديگر بدون آگاهى وى كنيز را با اشياء بسيارى از قبيل جامه‌هاى فاخر و ظروف نقره و عطريات و غيره به خانهء وى فرستاد . بعد او را از حضور خود مرخص كرد .\r\nاو كه از جريان امر هيچ اطلاع نداشت وقتى به خانه رسيد و معشوقهء خود را در آن حال ديد از شدت شادى و سرور از هوش رفت و مدتى بعد به هوش آمد .\r\nروز بعد پولى را كه بابت قيمت كنيز دريافت كرده بود ، با آنچه كنيز همراه خود آورده بود ، همه را برداشت و به خانهء تميم برد .\r\nتميم او را نكوهش كرد و فرمان داد همه را به خانهء خود بازگرداند .\r\nتميم در شهرهايى كه در قلمرو خود داشت كسانى را گماشته و با مقررى خوب موظف كرده بود كه مرتبا احوال حكام دست نشانده وى را به وى اطلاع دهند تا مبادا كه به مردم ظلم كنند و او بىخبر بماند .\r\nدر قيروان تاجرى بود كه ثروت بسيار داشت . در يكى از روزها عده‌اى از بازرگانان به ذكر خير تميم پرداختند و در حق او دعاى خير كردند ، دربارهء پدر او معز ، هم خدا بيامرزى فرستادند . تاجر مذكور نيز در اين جمع حاضر بود ولى بجاى ذكر خير تميم ازو بدگوئى كرد .\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nوقتى ماموران تميم اين خبر را به گوش او رساندند ، تاجر را به قصر خود احضار كرد و پرسيد : « آيا من به تو ظلمى كرده‌ام ؟ » جواب داد : « نه » پرسيد : « آيا بعضى از كسان من به تو ظلم كرده‌اند ؟ » گفت : « نه » پرسيد : « پس چرا ديروز زبان به بدگوئى من گشاده بودى ؟ » بازرگان خاموش ماند . تميم گفت : « اگر بخاطر اين نبود كه مردم بگويند من در مال تو طمع دوخته‌ام يقينا ترا مىكشتم . »\r\nآنگاه دستور داد كه او را گوشمالى دهند . لذا در حضور وى به او چند سيلى زدند و بعد آزادش كردند .\r\nوقتى كه از قصر بيرون رفت ، يارانش كه انتظارش را مىكشيدند ، ازو پرسيدند : « تميم ترا چه كار داشت ؟ » جواب داد : « اسرار پادشاهان را نبايد فاش كرد . » و اين در افريقيه ضرب المثل شد .\r\nتميم ، هنگامى كه از دنيا رفت هفتاد و نه سال داشت و چهل و شش سال و ده ماه و بيست روز فرمانروائى كرده بود . بيش از صد پسر و شصت دختر داشت . پس از وفات او پسرش يحيى بن تميم بجايش نشست .\r\nيحيى چهار صد و پنجاه و هفت هجرى ، چهار روز از ذى الحجه باقى مانده ، در مهديه به دنيا آمده بود . و هنگامى كه بجاى پدر نشست و زمام امور را به دست گرفت چهل و سه سال و شش ماه و بيست روز از عمرش مىگذشت . او همين كه فرمانروائى را آغاز كرده پول و مال بسيار ميان مردم پخش نمود و با آنان به خوشرفتارى پرداخت .\r\n\r\nبيان تسخير قلعهء قليبيه بوسيلهء يحيى\r\nيحيى ، وقتى پس از پدر خود به فرمانروائى نشست ، لشكر انبوهى\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nبه سوى قلعهء قليبيه ، كه استوارترين قلعهء افريقيه بود ، گسيل داشت و بر آن قلعه فرود آمد و آنجا را سخت محاصره كرد و دست بر نداشت تا بالاخره قلعه را گشود و به تصرف درآورد و آن را مستحكم ساخت .\r\nپدر او تميم نيز بفكر تسخير اين قلعه افتاد ولى نتوانست .\r\nمعذلك او هميشه پيروزمند بود و قشونش هرگز شكست نخورد .\r\n\r\nورود ابن عمار بحالى وحشت زده در بغداد\r\nدر ماه رمضان اين سال قاضى فخر الملك ابو على بن عمار حاكم طرابلس شام وارد بغداد شد . او از دست فرنگيان به ستوه آمده و رميده بود و عزم درگاه سلطان محمد را داشت و درخواست او اين بود كه قشونى براى از بين بردن فرنگيان در اختيار وى بگذارند .\r\nآنچه او را بدين سفر واداشته بود اين بود كه چون فرنگيان طرابلس را - چنان كه قبلا گفتيم - محاصره كردند و اين محاصره مدتى طول كشيد عرصه بر اهل شهر تنگ شد و خواربار و ساير ما يحتاج آنان رو به نقصان گذاشت و رفته رفته ناياب شد و كار بر او و ساير اهالى سخت گرديد ولى در سال 500 هجرى خداوند در حق آنان احسان كرد و خواربار با كشتى از جزيره قبرس و انطاكيه و جزائر بنادقه از راه دريا به آنان رسيد و در همان هنگام كه تصميم به تسليم شهر گرفته بودند دلگرم شدند و بار ديگر نيروى خود را براى نگهدارى شهر به كار انداختند .\r\nوقتى فخر الملك خبر يافت كه زمام انتظام امور بدست سلطان محمد است و همهء مخالفان او از ميان رفته‌اند صلاح خود و ساير مسلمين را در آن ديد كه نزد وى برود و براى پيروزى خود از وى\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nكمك بخواهد . لذا ذو المناقب پسر عم خود را نايب خود ساخت و نيروهاى زمينى و دريائى براى وى ترتيب داد و مستمرى شش ماه آنان را نيز قبلا پرداخت . در هر موضع نيز كسى را براى حفظ آن گماشت بطوريكه پسر عمش نيازمند به انجام اين گونه كارها نباشد .\r\nآنگاه به پسر عم خود فرمان داد كه بر جاى وى به مسند فرمانروائى بنشيند و خود از دمشق حركت كرد .\r\nولى پس از رفتن او ، پسر عمش از فرمان او سرپيچيد و گردنكشى خود را آشكار ساخت و به همصدائى و هواخواهى با مصريان پرداخت .\r\nوقتى فخر الملك به اين موضوع پىبرد نامه‌اى به ياران خود نوشت و دستور داد كه او را بگيرند و به قلعهء « خوابى » برده زندانى كنند . آنان نيز به دستور وى رفتار كردند .\r\nابن عمار ، فخر الملك ، از برگزيده‌ترين اشياء شگفت‌انگيز و گرانبها و اسبان خوش اندام و باد پاى ، هدايائى با خود برده بود كه نظيرش در نزد سلطان محمد يافت نمىشد .\r\nوقتى به دمشق رسيد ، لشكريان دمشق و طغتكين ازو استقبال كردند . او در حوالى شهر خيمه زد . طغتكين ازو دعوت كرد كه به داخل شهر درآيد . او يك روز براى صرف غذا به داخل شهر رفت . طغتكين او را به حمام برد .\r\nهنگامى كه از آن شهر حركت كرد پسر طغتكين او را مشايعت نمود .\r\nوقتى به بغداد رسيد سلطان محمد به تمام امراء خود فرمان داد كه ازو استقبال كنند و مقدمش را گرامى دارند و تخت روان خود را نيز برايش فرستاد كه در آن صندلى مخصوص خود او بود و هر وقت سوار در تخت روان مىشد بر رويش مىنشست .\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nوقتى فخر الملك وارد تخت روان شد نزديك صندلى ويژهء سلطان نشست ولى يكى از خاصان سلطان گفت : به ما دستور داده‌اند كه جلوس شما در روى صندلى خود سلطان باشد .\r\nهنگامى كه به سلطان محمد وارد شد ، سلطان او را پهلوى خود نشاند و اكرام و نوازش كرد و به حرفهاى او توجه كافى مبذول داشت .\r\nخليفه نيز گروهى از خاصان و صاحبمنصبان خود را به ديدار وى فرستاد . خود نيز ازو پذيرائى كرد و برايش مستمرى زياد ترتيب داد .\r\nسلطان محمد نيز همين كار را كرد . او نيز به سلطان محمد خدمتى كرد كه هيچكس از امثال او تا آن تاريخ در حق ملوك نكرده بود . تمام اينها نتيجهء جهاد در دنياست و يقينا در آخرت اجر آن بيش‌تر است .\r\nفخر الملك ، وقتى به سلطان پيوست هداياى خود را تقديم كرد .\r\nسلطان از حال او و سختىهائى كه در جنگ با كفار ديده و رنج‌هائى كه در زد و خورد با آنان كشيده بود پرسيد . او حال خود و قدرت و توانائى دشمن خود و طول مدتى كه شهرش در حلقهء محاصره دشمن بود ، همه را شرح داد و از سلطان براى پيكار با دشمن ، قشون و تجهيزات خواست و ضمانت كرد كه چنانچه قشونى همراه وى بروند و با دشمن جنگ كنند كليه مايحتاجشان را فراهم سازد و در اختيارشان بگذارد . سلطان نيز وعده داد كه او را مساعدت كند .\r\nبعد فخر الملك به دار الخلافه رفت و آنچه را كه براى سلطان محمد شرح داده بود براى خليفه نيز بيان كرد و هداياى گرانبهائى نيز پيشكش نمود و تا ماه شوال كه سلطان محمد از بغداد حركت كرد ، او در آنجا اقامت داشت .\r\nسلطان محمد او را در نهروان احضار كرد و به امير حسين بن اتابك\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nقتلغ تكين دستور داد تا قشونى را كه همراه امير مودود براى شركت در جنگ جاولى سقاوو گسيل داشته بود ، در اختيار فخر الملك بگذارد تا با او به شام بروند .\r\nآنگاه به او خلعت‌هاى گرانبها و تحفه‌هاى بسيار ديگر عطا فرمود و با او وداع كرد .\r\nفخر الملك با امير حسين روانه شد . ولى اين كار برايش نفعى نداشت . بعد انشاء الله درباره‌اش صحبت خواهيم كرد .\r\nفخر الملك به عمار در نيمهء ماه محرم سال 502 هجرى به دمشق برگشت . چند روزى در آنجا اقامت كرد . بعد از آنجا با قشونى از دمشق جبله رفت و آنجا را گرفت و اهالى به اطاعت وى درآمدند .\r\nاما اهل طرابلس ، امير افضل سردار سپاه را به مصر فرستادند و از فرمانرواى مصر درخواست كردند تا كسى را براى حكمرانى در طرابلس برگزيند و با او خواربار كافى نيز از طريق دريا بفرستد . او نيز شرف - الدولة بن ابو طيب را به حكمرانى طرابلس منصوب ساخت و غله و ساير چيزهائى را كه شهرهاى محاصره شده بدان احتياج دارند همراه او فرستاد .\r\nشرف الدوله در طرابلس گروهى از خويشاوندان فخر الملك بن عمار و ياران او را گرفت و از ثروت و اموال خود او نيز هر چه يافت ضبط كرد و همه را از طريق دريا به مصر برد .\r\n\r\nبيان پاره‌اى از رويدادها\r\nدر ماه شعبان اين سال سلطان محمد جزيه و باج بر معاملات و عوارض راه‌ها و ساير چيزهائى را كه شايسته ميدانست به اهالى عراق بخشيد .\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nدرين باره نيز لوحه‌هائى نوشته و در بازارها آويخته شد .\r\nدر ماه رمضان اين سال قاضى ابو العباس بن رطبى حسبه حكمران بغداد گرديد .\r\nدر همين ماه خليفه ، طبق نامه‌اى كه از سلطان محمد برايش رسيده بود وزير خود مجد الدين بن مطلب را از وزارت معزول ساخت و بار ديگر با اجازه سلطان محمد او را به وزارت برگرداند ولى تحت شرائطى ، از جمله اينكه عدل و داد و نيكرفتارى پيشه كند و هيچيك از اشخاصى را كه سوابق سوء دارند و خطائى كرده‌اند به كار نگمارد .\r\nدرين سال اسپهبد صباوه از دمشق بازگشت ، او هنگام كشته شدن اياز گريخته بود . همين كه به خدمت سلطان محمد رسيد ، سلطان او را احترام و اكرام كرد و املاك مالك بن طوق را به او واگذاشت .\r\nدر هفتم شوال همين سال ، سلطان محمد از بغداد بيرون رفت و عازم اصفهان گرديد ، اقامت او در بغداد ، اين بار پنج ماه و هفده روز بود .\r\nدر ماه ذى الحجهء اين سال ، محلهء ابن جرده آتش گرفت . گروه بسيارى از مردم درين آتش‌سوزى جان خود را از دست دادند و اما از اموال و اجناس و اثاث خانه ، بيحد و حساب از بين رفت . عده‌اى بوسيلهء سوراخى كه در ديوار محله به طرف گورستان باب ابرز حفر كردند خود را نجات دادند .\r\nدرين آتش‌سوزى جان خود را از دست دادند و اما از اموال و اجناس و اثاث خانه ، بيحد و حساب از بين رفت . عده‌اى بوسيلهء سوراخى كه در ديوار محله به طرف گورستان باب ابرز حفر كردند خود را نجات دادند .\r\nدر محلهء ابن جرده گروهى يهودى نيز سكونت داشتند كه چون روز شنبه يا سبت آنان بود هيچ چيزى با خود حمل نكردند . گروهى از آنان نيز بنا به عادت خود در روز شنبه‌اى كه بعد از عيد واقع مىشود به - جانب غربى دجله رفتند تا گشايشى در كارشان حاصل شود . پس از باز\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nگشت ديدند خانه‌هاشان خراب ، اهل خانه سوخته و هلاك شده و اموالشان نيز از ميان رفته است .\r\nدامنهء آتش‌سوزى از آن محله به اماكن ديگرى نيز كشيده شد كه درب القيار و قراح [ ( 1 ) 
  ] ابن رزين از آن جمله بود ، اهالى اين محله‌ها سخت وحشت زده شدند و زندگى آنها از هم پاشيد و شب و روز از در خانه‌ها يا بالاى بام‌ها نگران خانه‌هاى خود بودند و آب به اندازه كافى در اختيارشان گذارده شده كه آتش را خاموش كنند .\r\nبعد معلوم شد سبب اين آتش‌سوزى آن بوده كه كنيزى با مردى عشق ميورزيده و او را راضى كرده بوده كه شبى را پنهانى در خانهء اربابش بگذراند . و اشيائى را در اختيارش گذارده بوده تا وقتى كه ميخواهد از خانه بيرون برود آن اشياء را نيز بدزد و آنها را با خود كنيز از خانه ببرد .\r\nبدين ترتيب دو نفرى هنگامى كه ميخواسته‌اند بروند خانه را آتش زده و بيرون رفته‌اند تا آنچه از خانه به سرقت رفته ، معلوم نشود . ولى خداوند رازشان را فاش كرد و مشتشان باز شد و هر دو دستگير گرديدند و به زندان افتادند .\r\nدرين سال بغدوين ( بودوون ) [ ( 2 ) 
  ] پادشاه فرنگيان قشون خود\r\n\r\n\r\n\r\n\r\n","description":"","footnote":"\r\n[ ( 1 ) 
  ] - قراح : در بغداد چهار محله معمور و پر جمعيت است كه به اين نام معروف است و هر يك بنام مردى منسوب ميگردد كه آن محل بنام وى شناخته شده . اين محله‌ها قبلا بستان‌هائى بوده‌اند و سپس ساخته شده و به شهر بغداد پيوسته‌اند . يكى از آنها قراح ابن رزين است و ديگرى قراح ظفر و ديگرى قراح القاضى و چهارمى ابى الحشم و هر يك از آنها مانند شهر است و در آنها بازارها و مسجدها و كوچه‌هاى چندى است - معجم البلدان ( از فرهنگ دهخدا )\r\n[ ( 2 ) 
  ] -  Baudouin \r\n","page_name":" 70 ","page_number":70},
  {"content":"\r\n\r\nرا گرد آورد و عازم شهر صور [ ( 1 ) 
  ] و محاصرهء آن گرديد و دستور داد كه نزديك اين شهر ، روى تپهء معشوقه ، قلعه‌اى بنا كنند .\r\nاو يك ماه در آنجا اقامت كرد و درين مدت شهر را در محاصره نگاه داشت تا اينكه با وى از در صلح و سازش درآمدند و هفت هزار دينار پيشكش كردند . اين پول را گرفت و از آن شهر رفت . و آهنگ شهر صيدا [ ( 2 ) 
  ] كرد . و آنجا را ، هم از جانب خشكى و هم از طرف دريا محاصره نمود . و در مقابل آن برجى از چوب برپا كرد ولى ناوگان جنگى مصر براى دفاع از شهر و حمايت از اهالى شهر بدانجا رسيد . كشتىهاى جنگى فرنگيان با آنها مشغول پيكار شدند ولى مسلمانان پيروزى يافتند .\r\nضمنا قشون دمشق نيز براى كمك به مردم صيدا وارد عرصهء كارزار گرديد و با فرنگيان دست و پنجه نرم كرد . در نتيجه ، بدون اينكه از - كوشش‌هاى خود سودى برده باشند ، دست از محاصره برداشتند و شهر را ترك\r\n\r\n\r\n\r\n\r\n","description":"","footnote":"\r\n[ ( 1 ) 
  ] - صور شهرى است بر ساحل بحر متوسط داراى هفت هزار تن سكنه و از پايتخت‌هاى فينيقيان است . اين شهر دو قسمت است : يكى جزيره و ديگرى صورى كه بر ساحل است . تاريخ بنياد آن تا به سه هزار سال قبل از ميلاد ميرسد . بين صور و فراعنهء مصر روابط بازرگانى برقرار بوده است . صور در حدود سه هزار سال پيش از ميلاد مسيح رونقى يافت . اين شهر از طرف آشوريان و بابليان محاصره شد و بسال 539 پيش از ميلاد ايرانيان آن را تصرف كردند . سپس اسكندر بسال 333 هفت سال آن را به محاصره گرفت . بسال 1124 ميلادى صليبيان بر آن دست يافتند و مسلمانان به سال 1291 ميلادى ( 690 هجرى ) آن را از ايشان بازستدند . ( المنجد فى الادب و العلوم ) صور اكنون جزء متصرفات دولت لبنان است . ( لغتنامهء دهخدا )\r\n[ ( 2 ) 
  ] - صيداء شهرى است در لبنان بر كنار دريا در 45 هزار گزى بيروت و نوزده هزار تن سكنه دارد . يكى از مراكز زراعت و تجارت انواع ليموهاست . اين شهر را فينيقيها بنا كردند . در قرنهاى 15 تا 13 قبل از ميلاد يكى از مراكز مهم بحريه بود . آشوريان اين شهر را به سال 840 قبل از ميلاد فتح كردند و بسال 677 قبل از ميلاد ويران ساختند . بسال 333 قبل از ميلاد اسكندر آن را تصرف كرد .\r\nسپس سلوكىها و رومىها و بيزانس‌ها بر آن شهر حكمفرمائى كردند . بسال 667 ميلادى يزيد آن را فتح كرد و بسال 1111 ميلادى صليبىها بر آن دست يافتند . سپس مسلمانان به سال 1291 ميلادى آن را بگرفتند و استحكامات آن را ويران كردند . سپس امير فخر الدين بناى آن را تجديد كرد . بسال 1837 ميلادى زلزله آن را خراب ساخت و سليمان پاشا بناى آن را تجديد كرد . اخيرا بخاطر تاسيس پالايشگاه در ناحيه جنوبى آن اهميتى يافته است - المنجد فى الادب و العلم . ( از لغتنامهء دهخدا )\r\n","page_name":" 71 ","page_number":71},
  {"content":"\r\n\r\nدر اين سال ستارهء بزرگى بر آسمان ظاهر گرديد كه دنباله‌هائى داشت و چند شب بر آسمان بود . بعد از نظر پنهان شد .\r\nدر ماه شعبان اين سال ابراهيم بن مياس بن مهدى ابو اسحاق قشيرى دمشقى وفات يافت . او در حديث شاگرد خطيب بغدادى و غيره بود .\r\nدر ماه ذى القعده نيز اسماعيل عمرو بن محمد نيشابورى وفات يافت كه از محدثين بود و حديث براى غربا ميخواند و بيست مرتبه صحيح مسلم را در نزد عبد الغافر فارسى خوانده بود\r\n.\r\n\r\n","description":"","footnote":"","page_name":" 72 ","page_number":72},
  {"content":"\r\n\r\n\r\n( 502 ) ( وقايع سال پانصد و دوم هجرى قمرى )\r\n\r\nبيان تسلط مودود و قشون سلطان محمد بر موصل و فرمانروائى مودود\r\nدر ماه صفر اين سال - يعنى سال 502 هجرى - مودود و قشونى كه سلطان محمد همراهش فرستاده بود بر شهر موصل تسلط يافتند و آن را از دست ياران جاولى سقاوو گرفتند . ما پيش از اين جريان تسلط جاولى بر موصل و آنچه را كه ميان او و جكرمش و قلج - ارسلان گذشته بود ، همچنين كشته شدن اين دو تن را بدست او ، ضمن وقايع سال 500 هجرى ذكر كرديم .\r\nبعد از اين فتح ، سپاهى انبوه با تجهيزات تام و اموال بسيار در اختيار جاولى سقاوو درآمد . و هر شهرى كه تصرف ميكرد ، فرمانروائى آن شهر را نيز سلطان محمد به دو مىسپرد . بدين ترتيب او بر شهرها و اموال بسيار استيلا يافت .\r\nاما علت اينكه سلطان محمد آن شهرها را ازو باز پس گرفت آن بود كه جاولى پس از تسلط بر شهرها و تصاحب اموال كثيرى كه ازين شهرها بدست آورد ، از آنچه نصيبش شده بود دينارى براى سلطان محمد نفرستاد . سلطان محمد وقتى كه به قصد تصرف شهرهاى\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nسيف الدوله صدقه به بغداد رفت براى جاولى پيام فرستاد و ازو خواست كه براى وى نيروى كمكى بفرستد .\r\nولى جاولى پاسخ مساعدى نداد و براى رفتن به خدمت سلطان محمد نيز حاضر نشد . سلطان محمد مكرر براى او پيك و پيام فرستاد .\r\nاما او هر دفعه طفره ميرفت و فريبكارى به خرج ميداد و اينطور وانمود ميكرد كه از پيوستن به سلطان بيم دارد . حتى به اين هم قانع نشد و به سيف الدوله صدقه نامه نوشت و تصريح نمود كه با او همدستى خواهد كرد و او را در جنگ با سلطان محمد يارى خواهد داد . بدين ترتيب سيف الدوله را نيز به سركشى و مخالفت با سلطان محمد تشويق كرد .\r\nسلطان محمد همين كه از كار سيف الدوله صدقه فراغت يافت و همچنانكه قبلا ذكر كرديم ، وسيله كشته شدن او را فراهم آورد ، به - گروهى از سرداران خود مانند پسران برسق ، سلمان قطبى ، مودود بن التونتكين ، آقسنقر برسقى ، نصر بن مهلهل بن ابو الشوك كردى ، و ابو الهيجاء فرمانرواى اربل [ ( 1 ) 
  ] دستور داد كه روانهء موصل شوند و\r\n\r\n\r\n\r\n\r\n","description":"","footnote":"\r\n[ ( 1 ) 
  ] - اربل : شهرى است نزديك موصل ( منتهى الارب ) قلعهء حصين و شهرى است بزرگ در فضائى وسيع و داراى خندقى عميق است . و سورى ( ديوارى ) دارد . و آن بر تلى بلند از خاك واقع است و در آن بازارها و منازل رعايا و مسجد جامع است و شبيه به قلعهء حلب است و بين زابين واقع و از اعمال موصل محسوب مىشود . و بين آن دو ، مسافت دو روزه راه است و ياقوت گويد در ربض اين قلعه در عصر ما شهرى بزرگ و عريض و طويل است كه امير مظفر الدين كوكبرى ابن زين الدين كوچك على به عمارت آن و بناء سور و ساختن بازارها و قيساريه‌ها اقدام كرده است و او بدانجا مقيم شد . و با ملوك مقاومت ورزيد و شأنى حاصل كرد . و غربا نزد او شدند و بسيارى بدانجا مقيم شدند و بدين وجه شهر بزرگ گرديد و گروهى از اهل علم و حديث بدان منسوبند از جمله ابو احمد القاسم بن المظفر شهرزورى الشيبانى الاربلى - معجم البلدان ( از فرهنگ دهخدا )\r\n","page_name":" 74 ","page_number":74},
  {"content":"\r\n\r\nشهرهاى جاولى را از تحت تصرف او بيرون آورند .\r\nاين عده با سپاهيان خود عازم موصل شدند و هنگامى بدانجا رسيدند كه جاولى علم طغيان برافراشته بود . او پيش از رسيدن قشون سلطان محمد ديوارهاى موصل و آنچه جكرمش در آنجا بنا كرده بود مستحكم ساخت و زاد و توشه و تجهيزات كامل فراهم آورد و بزرگان موصل را مغلوب نمود و به زندان انداخت و بيش از بيست هزار تن از جوانان آن ديار را اخراج كرد و دستور داد در همه جا جار زدند كه هر گاه دو تن از مردم با يك ديگر درين باره گفتگو كنند آنها را خواهم كشت .\r\nجاولى ، بعد ، از شهر خارج شد و به غارت حوالى شهر پرداخت .\r\nآنگاه همسر خود ، دختر برسق ، را در قلعهء شهر جاى داد . و قشونى هم براى او معين كرد عبارت از هزار و پانصد سوار و عده‌اى نيز افراد پياده و غيره كه در ماه رمضان سال 501 هجرى در اختيار وى قرار گرفتند .\r\nهمسر او اموال كسانى را كه در شهر بودند مصادره كرد و زنان كسانى را كه خارج از شهر بودند مورد اذيت قرار داد . اين سختگيريها ادامه يافت به حدى كه مردم را به وحشت انداخت و وادارشان كرد كه ازو روى برتابند و بر ضد او طغيان كنند . در نتيجه ، جنگى ميان اهالى درگرفت و شهر عرصهء كارزار گرديد . اين شهر تا آخر ماه محرم از خارج مورد محاصرهء قشون سلطان محمد واقع شده بود . و از داخل در تحت ظلم و بيداد قرار داشت . قشونى هم كه در داخل شهر بود مردم را از نزديك شدن به ديوارهاى شهر ممانعت ميكرد .\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nوقتى كه اين وضع مدتى دوام يافت چند نفر از گچكاران ، به - رهبرى گچكارى معروف به سعدى با يك ديگر همدست شدند و سوگند خوردند كه در تسليم شهر به هم كمك كنند .\r\nاين عده هنگام نماز كه مردم در مسجد جامع بودند بر فراز يكى از برج‌ها رفتند و درهاى آن را قفل كردند و از افراد قشون هر كرا كه در آنجا يافتند به آسانى به قتل رساندند زيرا همه در خواب بودند و هيچ چيز نمىفهميدند تا كشته شدند .\r\nآنگاه سلاح‌هاى آنان را برداشتند و به زمين انداختند و برج ديگر را تصرف كردند .\r\nدرين وقت فريادى برخاست و سپاهيان را متوجه آنان ساخت .\r\nدويست تن از سپاهيان به سوى آنان تيراندازى كردند . آنان نيز آمادهء پيكار شدند و از قشون اعزامى سلطان محمد كمك خواستند .\r\nافراد قشون سلطان محمد از آن برج كه در تصرف گچكاران بود بالا رفتند و آنجا را تصرف كردند . بعد امير مودود داخل شهر گرديد . ندا داده شد كه مردم به خانه‌ها و املاك خود برگردند و امن و آرامش را حفظ كنند .\r\nهمسر جاولى هشت روز در قلعه ماند و براى امير مودود نامه‌اى نوشت و درخواست كرد كه در كار وى تسهيلاتى فراهم آورد و سوگند ياد كند كه جان و مال وى را حفظ خواهد كرد . امير مودود بقيد سوگند او را مطمئن ساخت .\r\nاين زن پس از حصول اطمينان ، با اموال خود و آنچه در اختيار داشت از شهر خارج شد و به سوى برادر خود ، برسق بن برسق ، روان گرديد . و امير مودود فرمانروائى موصل و توابع آن را بر عهده\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nگرفت\r\n. \r\nبيان احوال جاولى در مدت محاصره\r\nهنگامى كه قشون سلطان محمد به موصل رسيد و آن را محاصره كرد ، جاولى از آنجا رفت و قمص فرمانرواى « رها » را نيز با خود برد . اين مرد را سقمان اسير كرده و جكرمش ، همچنان كه قبلا گفتيم ، او را از وى گرفته بود .\r\nجاولى به سوى نصيبين روانه شد . نصيبين در اين وقت تحت فرمان ايلغازى بن ارتق بود . جاولى به او نامه نوشت و خواهش كرد كه به وى بپيوندد و مساعدت كند و با يك ديگر همدست شوند . به او هشدار داد كه ترس از سلطان محمد ايجاب مىكند كه هر دو براى حفظ خود و در امان بودن از سخط او بهم دست اتفاق بدهند .\r\nايلغازى به نامهء او جواب مساعد نداد و از نصيبين رفت و آنجا را به پسر خود واگذارد و سفارش كرد كه آن را از دستبرد جاولى حفظ كند و اگر جاولى قصد تصرف آن را كرد با وى پيكار نمايد .\r\nايلغازى آنگاه به سوى ماردين [ ( 1 ) 
  ] حركت كرد .\r\nجاولى وقتى اين را شنيد از نصيبين برگشت و عازم « دارا » [ ( 2 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - ماردين : شهرى در تركيه كه داراى بيست و دو هزار نفر جمعيت است . ايستگاه راه آهن آن تا شهر حلب 411 كيلومتر فاصله دارد . در طى سالهاى 1895 و 1917 اكثر مسيحيان اين شهر جلاء وطن كردند و آنجا را ترك گفتند و به دير زعفران رفتند كه نزديك ماردين است و مخصوص مسيحيان سريانى است . ( اعلام المنجد )\r\n[ ( 2 ) 
  ] - دارا : شهر كوچكى بوده است در بين النهرين ( عراق ) . صاحب حدود - العالم در بخش « سخن اندر ناحيت جزيره ( بين النهرين ) و شهرهاى وى » گويد :\r\n« دارا شهركى است بر دامن كوه و اندر وى آب روان بسيار . » - حدود العالم چاپ سيد جلال الدين تهرانى ( از لغتنامهء دهخدا )\r\n","page_name":" 77 ","page_number":77},
  {"content":"\r\n\r\nشد و مجددا رسولى نزد ايلغازى فرستاد و درخواست پيشين خود را تكرار كرد . خود نيز بدنبال فرستادهء خود روانه شد . و همانوقت كه فرستادهء او در ماردين پيش ايلغازى بود بر او وارد گرديد . بطوريكه ايلغازى ناگهان خود را با او در قلعه تنها يافت . جاولى شروع به - استمالت و دلجوئى از ايلغازى كرد . ايلغازى هم وقتى چنين ديد به - خدمتش كمربست و از او تجليل نمود .\r\nجاولى كه اين حسن رفتار را ازو مشاهده كرد بدون اينكه از باطنش خبر داشته باشد فريب ظاهرش را خورد و در حسن ظن او شكى نكرد و دليلى براى از ميان برداشتن او نديد . اين بود كه مهمان وى شد و بعد با هم به حوالى نصيبين قشون كشيدند و از آنجا به سنجار [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سنجار : قلعه‌اى است در نواحى موصل و دياربكر . گويند تولد سلطان سنجر در آنجا واقع شد . ( برهان ) سنجار از ديار ربيعه است و از اقليم چهارم .\r\nدور بارويش سه هزار و دويست گام از سنگ و گچ كرده‌اند . و بر روى كوهى نهاده است بر جانب قبله . و چنان افتاده است كه بام‌هاى هر رسته از خانه‌ها ، زمين كوى يك رستهء ديگر است . باغستان فراوان دارد و سماق و زيتون و انجير و ميوه‌هاى فراوان دارد . و حقوق ديوانىاش صد و چهل و هفت هزار و پانصد دينار است . ( نزهة القلوب ) سنجار شهرى است داراى دوازده هزار و هفتصد نفر جمعيت كه مركز ولايت سنجار در ايالت موصل ، واقع در عراق ، است حدود صد كيلومترى غرب موصل است . كرسى قديم ديار ربيعه است . اين شهر كه آن را با شهر باستانى سنگارا مطابق شمرده‌اند ، در جنوب رشته كوه معروف به جبل سنجار واقع است . جغرافيا نويسان اسلامى قديم از آبادى فراوان آن سخن گفته‌اند .\r\nبر طبق روايات اسلامى كشتى نوح پيش از آنكه بر كوه جودى قرار گيرد ، مدتى بر جبل سنجار توقف كرد . بقول ياقوت جهات ديگر شهرت سنجار اين بوده است كه سلطان سنجر در آنجا متولد شد . ساكنان ناحيه جبل سنجار از قرون وسطى از فرقه يزيديه بوده‌اند و اكنون نيز در جبل و شهر سنجار كردهاى يزيدى زندگى مىكنند ( دائرة المعارف فارسى )\r\n","page_name":" 78 ","page_number":78},
  {"content":"\r\n\r\nرفتند و اين شهر را مدتى محاصره كردند ولى فرمانرواى شهر پافشارى نمود و دست صلح بسويشان دراز نكرد . لذا بدون اخذ نتيجه آنجا را ترك گفتند و عازم رحبه [ ( 1 ) 
  ] شدند .\r\nايلغازى ظاهرا خود را با جاولى موافق و مساعد نشان ميداد ولى باطنا مخالف او بود و دنبال فرصتى مىگشت كه از او برگردد .\r\nلذا هنگامى كه به عرابان از خابور رسيدند ايلغازى شبانه گريخت و عازم نصيبين گرديد .\r\n\r\nبيان آزاد ساختن جاولى ، قمص فرنگى را\r\nوقتى كه ايلغازى از جاولى كناره گرفت و گريخت ، جاولى به سوى رحبه روانه شد و چون به ماكسين [ ( 2 ) 
  ] رسيد ، قمص فرنگى را آزاد ساخت .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - رحبه يار رحبهء مالك بن طوق ، يا رحبة الشام : شهر سابق شام ، بر ساحل راست فرات ، مطابق ميادين كنونى ( جنوب شرقى دير الزور ) ظاهرا در زمان خلافت مامون بوسيلهء مالك بن طوق بنا شد . بين سالهاى 447 و 450 هجرى بساسيرى به اينجا پناهيد . بعدها اين محل متروك گرديد و در نيمه دوم قرن ششم هجرى قمرى بفاصله پنج كيلومترى از فرات رحبة الجديدة بنا شد .\r\n( دائرة المعارف فارسى )\r\n[ ( 2 ) 
  ] - ماكسين : از شهرهاى ديار ربيعه است . توضيح آنكه اعراب بلاد بين النهرين عليا را جزيره مىناميدند زيرا آبهاى دجله و فرات عليا جلگه‌هاى آنجا را در برميگرفت . اين سرزمين به سه قسمت تقسيم مىگرديد و هر قسمت را « ديار » مىگفتند و عبارت بوده از دياربكر ، ديار ربيعه و ديار مضر .\r\n( از لغتنامه دهخدا ، تحت عنوان جزيره )\r\n","page_name":" 79 ","page_number":79},
  {"content":"\r\n\r\nقمص كه بر دويل نام داشت و فرمانرواى سروج [ ( 1 ) 
  ] و رها و غيره شمرده ميشد ، در موصل مدتى اسير بود و جاولى او را با خود آورده بود . تا اين زمان او در بند اسارت جاولى گرفتار بود و حاضر بود كه براى آزادى خود اموال بسيارى بدهد ولى پذيرفته نمىشد و آزاد نميگرديد . او مدتى قريب به پنج سال در زندان گذرانده بود .\r\nدرين وقت جاولى او را آزاد كرد و قرار شد كه جان خود را با مال بخرد و مسلمانانى را كه اسير گرفته و در زندان نگاه داشته آزاد كند و هر وقت كه جاولى از او كمك خواست ، خودش و قشونش و اموالش براى يارى او آماده باشند .\r\nجاولى پس از توافق در اين امر قمص را به قلعهء « جعبر » [ ( 2 ) 
  ] فرستاد\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سروج : شهرى در جنوب تركيه آسيائى ، نزديك مرز سوريه ، در ناحيه ديار مضر . در ناحيه حاصلخيزى قرار دارد . در سال 18 هجرى قمرى عياض بن غنم در ضمن فتح الجزيره سروج را نيز فتح كرد . شهرت ادبى آن بجهة اين است كه ابو زيد سروجى ، قهرمان « مقامات حريرى » اهل آنجا بوده است ( در همين كتاب اطلاعاتى در باب شهر آمده است ) ( دائرة المعارف فارسى )\r\n[ ( 2 ) 
  ] - جعبر ( بفتح ب ) : نام قلعه‌اى كه حاكم رقه در زمان القادر بالله خليفه عباسى ساخت در رساله ملكشاهى آمده كه بعهد قادر خليفه جعبر نامى كه حاكم آن ديار ( رقه ) بوده بر لب فرات محاذى شهر رقه قلعه‌اى از سنگ خارا ساخته است ( نزهة القلوب ) قلعه‌اى است كه در كنار فرات بين بالس ورقه ، نزديك صفين ، در قديم موسوم به دو سر بود . مردى كور از بنى قشير بنام جعبر آنجا را مالك شد . پس بنام او معروف به قلعه جعبر شد - مراصد الاطلاع ( از لغتنامه دهخدا ) قلعه جعبر ، قلعه‌اى است ويران بر ساحل چپ فرات وسطى ، تقريبا مقابل صفين ، به اسم كنونى آن از نام جعبر كه در دوره سلاجقه آن را گرفت ، و سپس ناچار به ملكشاه سلجوقى تسليم كرد ، گرفته شده است .\r\n( دائرة المعارف فارسى )\r\n","page_name":" 80 ","page_number":80},
  {"content":"\r\n\r\nو او را تسليم سالم بن مالك ، فرمانرواى قلعه كرد ، تا وقتى كه جوسلين پسر خاله قمص بر او وارد شد . او از شهسواران و شجاعان فرنگ بود و تل باشر [ ( 1 ) 
  ] و غيره را در اختيار داشت . او و قمص هر دو با هم اسير شده بودند . جوسلين با پرداخت بيست هزار دينار جان خود را خريده بود .\r\nوقتى جوسلين به قلعهء جعبر رسيد ، در آنجا عوض قمص بعنوان گروگان ماند و قمص آزاد گرديد و به انطاكيه رفت .\r\nجاولى ، جوسلين را از قلعهء جعبر بيرون آورد و در عوض برادر زن او و برادر زن قمص را گرفت و جوسلين را پيش قمص فرستاد كه وى را تقويت كند و به آزاد ساختن اسيران و فرستادن مال و ساير چيزهائى كه ضمانت كرده بود ، وادار سازد .\r\nوقتى جوسلين به منبج [ ( 2 ) 
  ] رسيد ، آنجا را غارت كرد . گروهى از ياران جاولى كه با وى بودند ازين كار خوششان نيامد و به او نسبت غدر و خيانت دادند ولى او گفت : « اين شهر مال شما نيست . »\r\n\r\nشرح آنچه بين اين قمص و فرمانرواى انطاكيه گذشت .\r\nهمين كه قمص آزاد شد و به انطاكيه رفت ، طنكرى ، فرمانرواى انطاكيه سىهزار دينار با اسب و سلاح و جامه و غيره به دو پرداخت .\r\nطنكرى ، هنگامى كه قمص در اسارت بسر ميبرد ، شهر رها را\r\n\r\n\r\n\r\n\r\n","description":"","footnote":"\r\n[ ( 1 ) 
  ] - باشر : دژى است نزديك حلب و آن را تل باشر نيز گويند ( لغتنامه دهخدا )\r\n[ ( 2 ) 
  ] - منبج : شهر قديمى در سوريه ، واقع در شمال شرقى حلب كه دو هزار نفر جمعيت دارد . ابو فراس حمدانى در سال 947 ميلادى ( 335 هجرى قمرى ) در آنجا حكومت كرد . قشون روم او را اسير گرفت و به قسطنطنيه برد كه در آنجا اشعار خود را ساخت ( اعلام المنجد ) -\r\n","page_name":" 81 ","page_number":81},
  {"content":"\r\n\r\nاز ياران قمص گرفته و تصرف كرده بود . قمص ازو خواست كه شهر را مجددا در اختيار وى بازگذارد ولى او زير بار نرفت . لذا قمص از نزد وى به تل باشر عزيمت كرد . و وقتى جوسلين ، كه جاولى آزادش كرده بود ، به وى ملحق گرديد ، از آزادى وى بسيار خوشحال و مسرور شد .\r\nطنكرى ، فرمانرواى انطاكيه ، كه از همدستى قمص و جوسلين انديشناك بود ، در صدد برآمد تا پيش از آنكه نيرومند شوند و قشونى گرد آورند و جاولى نيز به آن دو پيوندد و دست مساعدت به آنها بدهد ، با آن دو جنگ كند و آنان را از ميان بردارد . لذا مدتى با هم جنگيدند و پس از فراغت از جنگ بار ديگر با هم اتفاق كردند و يك ديگر همسفره و همكلام شدند .\r\nقمص از مسلمانانى كه به اسارت گرفته بود ، يكصد و شصت تن را كه همه از اهالى اطراف شهر حلب بودند آزاد كرد و لباس پوشاند و روانه ساخت .\r\nطنكرى به سوى انطاكيه روانه شد بدون اينكه نظر خود را دربارهء رها تغيير داده باشد .\r\nاما قمص و جوسلين به سوى حصارهاى طنكرى رفتند و به غارت و چپاول آنها پرداختند . بعد به قلمرو كواسيل پناه بردند كه مردى ارمنى بود و گروه بسيارى از كافران و غيره را در اختيار داشت و به رعبان و كيسوم و قلاع ديگرى در شمال حلب حكومت مىكرد .\r\nاو از كافران هزار سوار و دو هزار پياده در اختيار قمص قرار داد كه قصد پيكار با طنكرى را داشت . آنها با طنكرى درباره شهر رها به جنگ پرداختند تا « بطرك » بين آنان ميانجيگرى كرد . اين مرد\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nاز خودشان بود و بين آنان حكم امام را داشت در نزد مسلمين . و كسى با امر او مخالفت نمىكرد . او نزد گروهى از اسقف‌ها و كشيشان گواهى داد كه : بيموند دائى طنكرى ، هنگامى كه عازم سفر دريائى و بازگشت به ديار خود بود ، به طنكرى توصيه كرد كه وقتى قمص از اسارت آزاد شد ، شهر « رها » را به او بازگرداند .\r\nبر اثر گواهى بطرك ، در نهم ماه صفر طنكرى شهر رها را به قمص واگذاشت . آنگاه قمص از فرات عبور كرد تا اموال و اسيرانى را كه به جاولى وعده داده بود تسليم ياران وى كند . او در راه گروهى از اسيرانى را كه اهل حران [ ( 1 ) 
  ] و غيره بودند آزاد كرد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - حران : شهر بسيار قديمى در بين النهرين ، بين اورفه و راس عين ، كه حالى كه به فاصله سى و پنج كيلومترى جنوب جنوب شرقى اورفه در قسمت جنوب شرقى تركيه آسيائى واقع است . حران منزل ابراهيم پيغمبر بود ( پيدايش 11 - 31 ) و مخصوصا بعنوان مركز عمده صابئين و دين آنها شهرت دارد . تاريخ آن را مىتوان به پنج دوره عهد عتيق ، يونانى ، رومى ، مسيحى و اسلامى تقسيم كرد . نام آن در كتيبه‌هاى مسيحى به صورت حرانو ( بمعنى راه ) آمده است كه حاكى از موقعيت مهم آن بعنوان يك مركز تجارتى است ولى حران عمدتا بعنوان مركز پرستش سين ( خداى ماه ) معروف بود كه پادشاهان آشور در آراستن معبد او مىكوشيدند . در دوره اسكندر كه جمع زيادى از مقدونيها در بين النهرين شمالى سكنى گزيدند اسامى خدايانى كه در حران مورد پرستش بودند به اسامى يونانى تبديل شد . روميان دو بار در اين جا از ايرانيها شكست خوردند : يكى شكست مهلك كراسوس از اشكانيان و كشته شدن وى در سال 53 قبل از ميلاد و ديگرى شكست گالريوس در سال 296 بعد از ميلاد .\r\nدر فتوحات اسلامى ، حران در سال 639 بعد از ميلاد تسليم عياض بن غنم شد . و درين زمان شهر عمده ديار مضر بود . مقر محبوب مروان ( آخرين خليفه اموى ) بود .\r\n","page_name":" 83 ","page_number":83},
  {"content":"\r\n\r\nدر سروج سيصد نفر مسلمان بودند كه در تنگدستى و ناتوانى بسر ميبردند . ياران جاولى مساجد آنان را تعمير كردند . حاكم سروج مسلمانى بود كه مرتد شده بود . ياران جاولى شنيدند كه او درباره اسلام حرف زشتى زده است ، لذا او را مورد ضرب و شتم قرار دادند .\r\nاين مسئله باعث شد كه ميان آنان و فرنگيان نزاعى درگرفت . وقتى اين خبر را به گوش قمص رساندند گفت : « اين گونه اختلافات نه بصلاح ماست و نه بصلاح مسلمانان » و دستور داد كه حاكم مذكور را به قتل برسانند .\r\n\r\n\r\n\r\n\r\n","description":"","footnote":"\r\n[ ( ) 
  ] ابراهيم امام در آنجا محبوس شد و به قتل رسيد . شهرت جاودانى حران بسبب فلاسفه و دانشمندانى است كه در دوره اسلامى از آن برخاستند و از معروفترين آنها ثابت ابن قره و فرزندان و نوادگان او و بتانى است . ( دائرة المعارف فارسى ) ابو عون در زيج خود آورده كه طول حران هفتاد و هفت درجه و عرض آن سى و هفت درجه است . و آن شهرى عظيم است از جزيره اقور . و آن قصبه ديار مضر است و ميان آن و « رها » يك روز ، و تا « رقه » دو روز راه است و گفته‌اند نام او مأخوذ از هاران ، اسم برادر ابراهيم است چه اول كسى كه اين شهر بنياد كرده ، او بود . سپس نام او را تعريب كرده حران گفته‌اند . و بعضى گفته‌اند حران نخستين شهرى است كه پس از طوفان پىافكندند و آن شهر جاى صابئه بود و صابئه همان حرانيان باشند كه اصحاب كتب ملل و نحل ذكر آنان را در كتب خود آرند .\r\nياقوت گويد : روايت كرد مرا ابو الحسن على بن محمد بن احمد السرخى - النحوى از ابن النبيه شاعر مصرى كه گفت وقتى در ركاب ملك الاشراف ابن العادل ابن ايوب به روزى سخت گرم از پشت حران از گورستانى ميگذشتيم . و درين قبرستان سنگ‌هائى افراشته بود كه گفتى كسانى را بپاى داشته‌اند . اشرف گفت : اين مكان به چه چيز ماننده است ؟ من ارتجالا گفتم :\r\n","page_name":" 84 ","page_number":84},
  {"content":"\r\n\r\n\r\nبيان احوال جاولى پس از آزاد كردن قمص\r\nجاولى پس از آزاد كردن قمص به سوى رحبه روانه شد .\r\nابو النجم بدران و ابو كامل منصور ، پسران سيف الدوله صدقه ، كه پس از كشته شدن پدر خود در قلعهء جعبر نزد سالم بن مالك بسر ميبردند ، به خدمت جاولى رسيدند و عهد كردند كه با وى همدستى و يارى كنند .\r\n\r\n\r\n\r\n\r\n","description":"","footnote":"\r\n[ ( ) 
  ]\r\n هواء حرانكم غليظ * مكدر مفرط الحراره\r\nكان اجداثها جحيم * وقودها الناس و الحجاره \r\nو اين شهر را مسلمانان بدست عياض ابن غنم در خلافت عمر مفتوح داشتند .\r\nو عياض پيش از رها بدانجا شده بود . مقدمان شهر بيرون شدند و گفتند ما را از شما امتناعى نباشد لكن آن خواهيم كه شما نخست به رها رويد و هر قرار كه با اهل رها نهاديد ما نيز آن را پذيرفتار باشيم . و مسلمانان چنان كردند و به رها شدند و با آنان بدانسان كه در شهر رها گفتيم صلح كردند . و مردم حران نيز همان صلح را قبول كردند . ( معجم البلدان ) سامى آرد : حران هجرتگاه اولى حضرت ابراهيم از ارض بابل بوده و ازين جا به زمين كنعان درآمده است . در دورهء روميان نيز شهر از بلاد معموره بوده . مورخان رومى اين مكان را بنام « كارائه » ذكر مىكنند . و مركز صائبيان بوده است . بتخانه‌ها و عبادتگاه‌هاى بزرگ ايشان درين مكان ديده مىشد . و در اوائل دورهء اسلام معمور و آباد بود و جمعى از مشاهير دانشمندان ازين شهر برخاسته و برخى حكما و اطباء آن صابئى بوده‌اند . اكثر مترجمان كتب حكمى و طبى عرب از اهالى حران بشمار ميروند .\r\nمستوفى گويد : به روايتى سر حسين بن على عليه السلام در حران دفن شده است .\r\nشهر حران ، بعد از تسلط اسكندر يكى از مراكز مهم فرهنگ يونانى و ادبيات آرامى بوده است . و پس از انتشار دين مسيح اكثر مردم اين شهر به آئين بت‌پرستى قديم وفادار ماندند . و حتى پس از انتشار اسلام نيز كيش ستاره‌پرستى را نگاه داشتند . حرانيان از قديم به رياضيات و نجوم و فلسفه توجه داشته‌اند . ( لغتنامه دهخدا )\r\n","page_name":" 85 ","page_number":85},
  {"content":"\r\n\r\nجاولى نيز وعده داد كه همراهشان به حله برود .\r\nاينان تصميم گرفتند كه بكتاش بن تكش بن الب ارسلان را در اجراى نقشه‌هاى خود پيش قدم سازند . بكتاش نيز به آنان پيوست .\r\nاسپهبد صباوه هم به انجام اين مهم همت گماشت . او چنان كه گفتيم به خدمت سلطان محمد رسيده و سلطان نيز رحبه را به وى واگذار كرده بود .\r\nاسپهبد صباوه همين كه به جاولى پيوست به او پيشنهاد كرد كه به سوى شام برود چون شهرهاى آن حدود خالى از سپاهيان است و فرنگيان بر بسيارى از آن شهرها تسلط يافته‌اند . به او حالى كرد كه اگر به عراق برود چون سلطان محمد در آن جاست يا نزديك به آن كشور است ، از شر وى در امان نخواهد بود .\r\nجاولى نيز سخنان او را پذيرفت و از رحبه بازگشت .\r\nدرين وقت فرستادگان سالم بن مالك حاكم قلعهء جعبر ، پيش جاولى آمدند و پيام سالم را به او رساندند كه ازو كمك ميخواست تا شر بنى نمير را از سر او كوتاه سازد . چون رقهء [ ( 1 ) 
  ] در دست پسرش على بن سالم بود و جوشن نميرى با گروهى از طائفهء بنى نمير به او حمله برده ، و پس از كشتن او ، رقه را تصاحب كرده بود .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - رقه ( به فتح را وقاف مشدد ) : شهر قديم بين النهرين بر ساحل چپ فرات ، در ناحيه‌ى ديار مضر . در ايام باستانى كالينيكوس نام داشت . و گويند سلوكوس كالينيكوس ( سلوكوس دوم ) آن را در 244 يا 242 قبل از ميلاد بنا كرده بود . خسرو اول ساسانى بسال 542 بعد از ميلاد در سومين لشكركشى خود به سوريه ، آن را گرفت . در سال 18 يا 19 هجرى قمرى بدست مسلمانان افتاد .\r\nدر جنگ صفين على عليه السلام از آنجا ، از فرات گذشت ، ويرانه‌هاى ناحيهء رقه از لحاظ بقاياى قديمى اهميت دارد . ( دائرة المعارف فارسى ) .\r\n","page_name":" 86 ","page_number":86},
  {"content":"\r\n\r\nوقتى اين خبر به ملك رضوان رسيد از حلب به صفين روانه شد .\r\nدر راه به نود تن از فرنگيان رسيد كه مال فديهء قمص ، حاكم رها ، را براى جاولى مىبردند او اين مال را از آنان گرفت و عده‌اى از آنان را اسير كرد . آنگاه به رقه رفت ولى بنى نمير اموالى پيشكش كردند و با وى مصالحه نمودند . لذا او دست از سرشان برداشت و به حلب بازگشت .\r\nسالم بن مالك باز از جاولى كمك خواست و تمنا كرد كه به رقه برود و آنجا را تصرف كند . و وعده داد كه اگر چنين كند آنچه لازم داشته باشد در اختيارش قرار خواهد داد .\r\nجاولى عازم رقه شد و هفتاد روز آنجا را محاصره كرد . بنى نمير اموال و اسبانى در اختيارش گذارند .\r\nاو پس از دريافت اين هدايا ، به سالم بن مالك پيام فرستاد كه :\r\n« من كارى مهم‌تر ازين در پيش دارم . در برابر دشمنى قرار گرفته‌ام كه بايد به او بپردازم نه به كسى غير ازو . و اكنون عازم عراق هستم .\r\nچنانچه كارم در آنجا فيصله يافت ، رقه و غيره از آن تو خواهد شد . ولى اكنون نمىتوانم بخاطر محاصرهء پنج نفر از بنى نمير ، از كار خود منصرف شوم . »\r\nمقارن اين احوال امير حسين بن اتابك قتلغ تكين به جاولى رسيد . پدر امير حسين از امراء سلطان بود . و سلطان او را كشت .\r\nاو اين پسر را به خدمت سلطان گماشته بود .\r\nسلطان محمد امير حسين را با فخر الملك بن عمار براى اصلاح وضع جاولى فرستاده ، همچنين قشونى را همراه ابن عمار براى جهاد با كفار گسيل داشته بود .\r\nامير حسين وقتى به حضور جاولى رسيد به او گفت كه شهرهاى\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nخود را تسليم سلطان محمد كند و دل خود را با سلطان صاف گرداند .\r\nو ضمانت كرد كه در صورت تسليم شهرهاى خود و اظهار اطاعت و فرمانبردارى نسبت به سلطان ، در حق وى به نيكى رفتار خواهد شد .\r\nجاولى پاسخ داد : « من بندهء سلطان و در زير فرمان او هستم . »\r\nآنگاه اموال و جامه‌هاى گرانبها به او داد كه براى سلطان ببرد . و به او گفت : « به موصل برو و سپاهيانى را كه به آنجا گسيل داشته‌اند برگردان من نيز همراه تو كسى را ميفرستم كه پسرم را به - عنوان گروگان در اختيار تو بگذارد . ضمنا سلطان هم ميتواند كسى را به موصل اعزام دارد كه زمام امور آنجا را در دست بگيرد و اموال و عوائد آنجا را جمع‌آورى كند . »\r\nامير حسين نيز چنين كرد . او با گماشتهء جاولى به سوى موصل روانه شد . اين دو تن در موصل به قشونى رسيدند كه شهر را محاصره كرده بود ولى نمىتوانست آن را فتح كند .\r\nامير حسين به آنان دستور داد كه بازگردند . همهء سران سپاه اطاعت كردند جز امير مودود كه گفت : « من باز نمىگردم جز به فرمان سلطان » و گماشتهء جاولى را توقيف كرد و در موصل ماند تا وقتى كه ، همچنان كه گفتيم ، به فتح آن نائل آمد .\r\nامير حسين بن قتلغ تكين به نزد سلطان محمد بازگشت و به نيابت از طرف جاولى ، حسن نيت و فرمانبردارى او را به عرض سلطان رساند .\r\nجاولى به طرف شهر بالس [ ( 1 ) 
  ] حركت كرد و در سيزدهم سفر\r\n\r\n\r\n\r\n\r\n","description":"","footnote":"\r\n[ ( 1 ) 
  ] - بالس ( به كسر لام ) شهرى است در شام بين حلب و رقه و بفاصلهء كمى از طرف مغرب در سواحل فرات است و در پائين صفين واقع شده است ( از\r\n","page_name":" 88 ","page_number":88},
  {"content":"\r\n\r\nبه آنجا رسيد . اهل شهر و از ياران ملك رضوان ، فرمانرواى حلب ، هر كه در آنجا بود گريخت .\r\nجاولى پنج روز شهر را محاصره نمود تا آنكه يكى از برج‌هاى شهر را سوراخ كرد و داخل شهر گرديد و گروهى را كشت و شهر را به تصرف درآورد .\r\nاو در همان نزديك نقب عده‌اى از بزرگان شهر را به دار آويخت .\r\nو قاضى محمد بن عبد العزيز بن الياس را كه فقيهى نيكوكار بود احضار كرد و به قتل رساند . آنگاه به غارت و چپاول شهر پرداخت و اموال بسيار بدست آورد .\r\n\r\n\r\n\r\n\r\n","description":"","footnote":"\r\n[ ( ) 
  ] مراصد الاطلاع ) فرات كم‌كم ازين شهر انحراف حاصل كرده و دور شده است تا امروز در حدود چهار ميل تا شهر فاصله دارد . ( از آثار البلاد قزوينى ص 306 ) قلعه‌اى نيز موسوم به قلعه بالس درين شهر هست ( از قاموس الاعلام تركى ) اين شهر گويا به بالس بن الروم بن اليقن بن سام بن نوح منسوب است . . . بلاذرى گويد كه ابو عبيده به بالس لشكر كشيد و آن وقت بالس در دست دو برادر از اشراف روم بود . مردم آن با قبول جزيه صلح كردند . ابو عبيده از آنجا به فلسطين بازگشت . بعدها كه مسلمة بن عبد الملك به روم لشكر كشيد در بالس اردو زد .\r\nمردم دهات اطراف به اردو روى آورده ، ازو خواستند كه براى آبادانى آن حدود نهرى از فرات جدا كند . و او نهر معروف به مسلمه را جدا كرد . بعد از مرگ مسلمه بالس به ورثه او داده شد و تا زمان عباسيان چنين بود . و چون عبد الله بن على اموال بنى اميه را گرفت ، سفاح آنجا را به صورت اقطاع به على بن عبد الله بن عباس داد - معجم البلدان ( از لغتنامهء دهخدا )\r\n","page_name":" 89 ","page_number":89},
  {"content":"\r\n\r\n\r\nبيان پيكار ميان جاولى و فرنگيان [ ( 1 ) 
  ]\r\nدر ماه صفر اين سال ميان جاولى سقاوو و طنكرى فرنگى فرمانرواى انطاكيه جنگى درگرفت .\r\nعلت اين جنگ آن بود كه ملك رضوان به طنكرى زمامدار انطاكيه نامه‌اى نوشت و خيانت و حيله‌گرى و فريبكارى جاولى را شرح داد .\r\nو او را از خدعه‌هاى وى بر حذر داشت و به او گفت كه جاولى عازم حلب است و اگر حلب را تصرف كند ديگر براى وى در شام نزد فرنگيان قدر و منزلتى باقى نخواهد ماند .\r\nپس از ذكر اين مطالب از طنكرى خواست كه به وى دست اتفاق دهد و او را براى جلوگيرى از تجاوزات جاولى يارى كند .\r\nطنكرى به نامهء او جواب مساعد داد و براى روبرو شدن با جاولى\r\n\r\n\r\n\r\n\r\n","description":"","footnote":"\r\n[ ( 1 ) 
  ] - فرنگ : معروف است و به عربى نصارى گويند ( برهان قاطع ) نصارى به مسيحيان اطلاق شود و فرنگ به قوم فرانك - و توسعا اروپائيان - خواه مسيحى و خواه غير مسيحى باشند و چون غالب اروپائيان مسيحىاند ، من باب اطلاق كل به جزء ، به نصارى نيز اطلاق شده و نيز فرنگ را بجاى فرنگى به كار برده و به فرنگيان جمع بسته‌اند .\r\n بدين صفت كه توئى در شجاعت و مردى * اگر پدر بفرستند ترا به جنگ فرنگ\r\nصليب بشكنى و دارها زنى چو صليب * تن فرنگان از دارها كنى آونگ \r\nمعزى نيشابورى فرنگى - بفتح اول و دوم ، از فرنگ ، بمعنى اروپائى ، مسيحى : « هم در اين سال ( 549 ) اسد الدين شيركوه را كه مقدم سپاهش نور الدين محمود زنگى بود با جنود نامعدود به صوب مصر فرستاد تا شر فرنگيان را كه قصد مصر داشتند كفايت نمايد . » - حبيب السير . ( ذيل برهان قاطع به تصحيح دكتر معين ) .\r\n","page_name":" 90 ","page_number":90},
  {"content":"\r\n\r\nاز انطاكيه خارج گرديد . ملك رضوان نيز ششصد سوار براى او فرستاد .\r\nجاولى ، وقتى اين خبر را شنيد ، كسى را نزد قمص ، حاكم رها فرستاد و از او درخواست مساعدت كرد . در ضمن باقيمانده فديه‌اى كه از او طلبكار بود همه را به او بخشيد . او نيز به نزد جاولى رفت و به - او پيوست .\r\nجاولى در آن هنگام در منبج بود كه خبر رسيد قشون سلطان محمد موصل ، را فتح كرده و به شهر مسلط شده و خزائن و اموال او را تصرف كرده است .\r\nاين واقعه براى جاولى بسيار گران تمام شد . گروه بسيارى از ياران وى منجمله اتابك زنگى بن آقسنقر ، و بكتاش نهاوندى ، با سپاهيان خود از او كناره گرفتند و براى او فقط هزار سوار ماند بانضمام گروهى از سربازان داوطلب كه با آنان به تل باشر فرود آمد .\r\nطنكرى با هزار و پانصد سوار از فرنگيان و ششصد تن از سواران ملك رضوان به استثناى گروهى پياده ، به قشون جاولى نزديك شد .\r\nجاولى جناح راست قشون خود را به امير اقسيان ، و امير التونتاش ابرى و غيرهما ، و جناح چپ را به امير بدران بن صدقه و اسپهبد صباوه و سنقر دراز سپرد . در قلب سپاه خود نيز بالدوين و جوسلين فرنگى را گماشت .\r\nجنگ آغاز شد . كسان طنكرى به قمص ، حاكم رها ، حمله بردند .\r\nزد و خورد شدت يافت . طنكرى قلب سپاه جاولى را از موضع خود به - عقب راند .\r\nجناح چپ جاولى نيز به پيادگان طنكرى فرمانرواى انطاكيه\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nحمله‌ور شدند و گروه بسيارى از آنان را كشتند و چيزى نمانده بود كه فرمانرواى انطاكيه شكست بخورد .\r\nدر حالى كه افراد جاولى ، جوانب قمص و جوسلين و ساير فرنگيان را گرفته بودند و ميخواستند آنان را يارى دهند ، آنها ناگهان پا به ركاب زدند و سر به فرار گذاردند . جاولى در پس آنان تاخت و كوشيد كه آنان را بازگرداند ولى برنگشتند علتش هم آن بود كه وقتى فهميدند موصل از دست جاولى رفته ديگر به فرمانبردارى وى گردن نمىنهادند .\r\nجاولى وقتى ديد آنان ديگر برنمىگردند روحيه‌اش متزلزل شد . از وضع خود انديشناك گرديد و گريخت . باقى سپاهيان وى نيز گريزان شدند .\r\nاما اسپهبد صباوه به طرف شام حركت كرد . بدران بن صدقه به - سوى قلعهء جعبر روانه شد . پسر جكرمش نيز عازم جزيرهء ابن عمر گرديد . جاولى هم به رحبه رفت .\r\nدر اين جنگ گروه كثيرى از مسلمانان كشته شدند . فرمانرواى انطاكيه ثروت و اموال آنان را غارت كرد . و رويهمرفته بلاى بزرگى از سوى فرنگيان گريبانگير مسلمانان گرديد .\r\nقمص و جوسلين به تل باشر گريختند . عده زيادى از مسلمانان به اين دو تن پناهنده شدند . آنها نيز با اين مسلمانان به نيكى رفتار كردند و زخميان آنان را بهبود بخشيدند و برهنگانشان را لباس پوشاندند و به شهرهاى خود فرستادند\r\n.\r\n\r\n","description":"","footnote":"","page_name":" 92 ","page_number":92},
  {"content":"\r\n\r\n\r\nبيان بازگشت جاولى به خدمت سلطان محمد\r\nجاولى وقتى كه شكست خورد و هزيمت اختيار كرد ، عازم رحبه شد . در نزديكى رحبه شب را ميان عده‌اى از سواران به روز رسانيد .\r\nاتفاقا گروهى از سپاهيان امير مودود كه موصل را از جاولى گرفته بودند ، از غارت يكى از اقوام عرب كه در مجاورت رحبه بسر مىبردند ، باز مىگشتند . اين گروه به جاولى نزديك شدند ولى نمى - دانستند كه او كيست . اگر او را مىشناختند يقينا دستگيرش مىكردند .\r\nجاولى وقتى احوال را چنين ديد دانست كه نه در جزيره [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - جزيرهء ابن عمر يا به اختصار جزيره : شهرى است داراى متجاوز از پنجهزار نفر جمعيت در جنوب شرقى ولايت ماردين ، جنوب شرقى تركيهء آسيائى بر ساحل غربى دجله ، كنار مرز سوريه . بقول نويسندگان عرب بوسيلهء شخصى بنام حسن بن عمر بن خطاب . كه در حدود 250 هجرى قمرى فوت كرده ، تاسيس شد . اين شهر در قرن چهارم هجرى قمرى رونق تمام داشت . در زمان ابن بطوطه قسمت اعظم آن ويران بود . امير تيمور آن را ويران‌تر كرد . اوزن حسن كه از 857 تا 882 سلطنت كرد آن را از دست سلسلهء امراء كرد كه سابقا بر آن فرمانروائى داشتند خارج ساخت ولى اين سلسله دگربار بازگشت . و در زمان سلطان سليم تسليم دولت عثمانى شد تا از تعرض صفويه مصون بماند . خاندان معروف ابن اثير از مردم جزيرهء ابن عمر بوده‌اند . ( دائرة المعارف فارسى ) جزيره ناحيتى است كه از چهار سوى آن آبست از دورود : يكى دجله ، و ديگر فرات ، و از بهر آن ، اين ناحيت را جزيره خوانند . و اين ناحيتى است آبادان و با نعمت و مردم بسيار و هواى درست و آبهاى روان و اندر آن كوه است و شهرهاى بسيار و سوادهاى خرم و باغ و بوستانهاى معروف بخرمى ، و اندر آن مردمان بسيارند از قبيلهء ربيعه و اندر آن مردمان خوارج بسيار ، و از شهرهاى آن است : موصل ، بلد ، برقعيد ، ادرمه ، رقه ، رايقه ، قرقيسا ، رحبه ، و البه ، عانه هيت . انبار ، تالس ، جسر منبج ، سميساط ، حران ، سروج ،\r\n","page_name":" 93 ","page_number":93},
  {"content":"\r\n\r\nمىتواند بماند نه در شام و قادر به هيچ كارى نيست كه جان خود را حفظ و درد خود را درمان كند جز اينكه به ميل خود به خدمت سلطان\r\n\r\n\r\n\r\n\r\n","description":"","footnote":"\r\n[ ( ) 
  ] رها ، جزيرهء ابن عمر ، حديثه ، سن . ( از حدود العالم )\r\n زمين جزيره كه او موصل است * خوش آرامگاه است و خوش منزل است \r\nنظامى جزيره : كه آن را جزيره اقور و جزيره قوز و اقليم اقور نيز گويند عرب به بين النهرين عليا اطلاق ميكردند . مولف بلدان الخلافت الشرقيه آرد : اعراب بلاد بين النهرين عليا را جزيره ميناميدند زيرا آب‌هاى دجله و فرات عليا جلگه‌هاى آنجا را در برمىگرفت اين سرزمين به سه قسمت تقسيم مىگرديد و هر قسمت را ديار مىگفتند و عبارت بوده از دياربكر و ديار ربيعه و ديار مضر ، بنام سه قبيله ربيعه و مضر و بكر ، كه در زمان‌هاى قبل از اسلام به فرمان سلاطين ساسانى به آنجا كوچ نموده و مسكن هر قبيله بنام آن قبيله موسوم شده بود .\r\nموصل در ساحل دجله عليا بزرگترين شهر دياربكر . و دياربكر شمالىترين اين سه ديار بود . مقدسى جزيره را « اقليم قور » كه اصل آن معلوم نيست ، ناميده . ولى تصور مىشود اقور مدت زمانى نام دشت پهناور شمال بين النهرين بوده است . همه نهرهائى كه در بين النهرين عليا به دجله ملحق مىشوند ، از سمت چپ آنها مىآيند . اين نهرها از سمت شمال شرقى يا شمال رودخانه‌هاى مزبور فرود مىآمدند و فقط رودخانه هرماس ، شعبه خابور بزرگ ، كه از نصيبين برميخاست ، در قرون وسطى از اين قاعده خارج بوده ، زيرا در بالاى نقطه الحاق آن به خابور آبهاى هرماس در پشت سد موسوم به « سكير العباس » انباشته مىگرديد و در حالى كه جزئى از آب‌هاى آن به خابور مىپيوست و به فرات مىريخت ، شاخه اصلى هرماس پس از عبور از وادى موسوم به « ثرثار » در تكريت از سمت راست دجله به آن رودخانه ميريخت . بنابر اين ، حدود اين ديار را فاصله‌ها و مرزهاى آبى تعيين ميكرد . ديار بكر ، سرزمينى كه از آب دجله مشروب مىشد ، از سرچشمهء آن رود تا پيچ بزرگ جنوبى آن واقع در نزديكى تل فافان است تمام اراضى شمالى آن ، از نهرهاى بىشمارى كه\r\n","page_name":" 94 ","page_number":94},
  {"content":"\r\n\r\nمحمد باز گردد .\r\nاو چون به امير حسين بن قتلغتكين اعتماد داشت با دلى ترسان و\r\n\r\n\r\n\r\n\r\n","description":"","footnote":"\r\n[ ( ) 
  ] در مغرب تل فافان به كنارهء چپ دجله ميريخت آب ميگرفت ، در سمت جنوب باخترى ، ديار مضر شامل تمام زمين‌هائى بوده كه از سميساط ، كه در آنجا فرات از مسيل‌هاى تنگ كوهستانى خارج ميشد تا عانه در كنار اين رودخانه قرار داشت . بعلاوه ، جلگه‌هائى كه بوسيلهء نهر بليخ شعبهء فرات كه از حران مىآمد ، مشروب ميگرديد . ديار ربيعه در سمت خاور ديار مضر واقع بوده يعنى تشكيل مىشده از اراضى واقع در شرق خابور بزرگ كه از راس العين سرچشمه ميگيرد . و نيز از زمين‌هاى واقع در مشرق رودخانهء هرماس كه به درهء ثرثار افتاده و به سمت خاور جارى مىشود و به دجله ميريزد . همين ديار ربيعه شامل زمين‌هائى بود كه از تل فافان تا تكريت در طرفين دجله قرار داشت ، يعنى اراضى غربى دجله تا نصيبين و جلگه‌هاى واقع در مغرب دجله كه بوسيلهء نهرهاى زاب بالا و زاب پائين و خابور كوچك مشروب مىشد . موصل ، كرسى ديار ربيعه ، در ساحل باخترى دجله ، جائى كه شاخه‌هاى اين رود بهم پيوسته ، رود بزرگى تشكيل مىدهند واقع است و ميگويند به همين مناسبت است كه آن را موصل ، يعنى محل اتصال ناميده‌اند . شهرى را كه در زمان ساسانيان در محل موصل كنونى واقع بوده ، « بو ذر اردشير » ميناميدند . در زمان امويان بر اهميت موصل افزوده شد و در آن جسرى تعبيه شده از زورق‌ها ، بر روى دجله بستند كه شهر را كه در ساحل باخترى بوده ، بر خرابه‌هاى نينوا كه در جانب خاورى آن قرار داشت متصل ميكرد .\r\nموصل در زمان مروان دوم ، آخرين خليفهء اموى ، كرسى ايالت جزيره گرديد . و به امر اين خليفه در آن شهر مسجدى ساختند كه بعدها به جامع كهنه معروف شد و ابن حوقل و مقدسى وضع اين شهر را در عصر خود به تفصيل بيان كرده‌اند . خرابه‌هاى نينوا در نزديك موصل قرار دارد . و همچنين در چند ميلى خاور موصل دو شهرك است به نام « برطلا » و « كرمليس » كه ياقوت و حمد الله مستوفى هر دو را نام برده‌اند . و اندكى در شمال آنها شهر باعشيقاست . ولايات و آباديها و نواحى مهم و معروف جزيره ، علاوه بر آنچه ذكر شد ، عبارت بودند از تكريت و حديثه . اين شهر در زمان ساسانيان به « نوكرد » موسوم بوده و حديثه\r\n","page_name":" 95 ","page_number":95},
  {"content":"\r\n\r\nوضعى ناشناس به سوى لشكرگاه سلطان محمد كه در نزديكى اصفهان بود روانه شد و به خاطر سرعتى كه در حركت به خرج داد توانست هفده روزه راه را طى كند و به مقصد برسد .\r\n\r\n\r\n\r\n\r\n","description":"","footnote":"\r\n[ ( ) 
  ] معرب آن است . و قبل از اعتبار يافتن موصل كرسى ولايت بود . و سودقانيه و جبلتا كه به ظاهر در سال 304 دار الضرب بوده و بساحل خاورى دجله اندكى در شمال تكريت قرار داشته است . شهر ديگرى بنام دقوقاء يا دقوق نيز در جزيره بوده كه على يزدى آن را به صورت طارق و طاوق ضبط كرده و نيز جغرافى نويسان متأخر مكرر از آن نام برده‌اند . ديگر شهر اربل كه در قديم اربلاى مىگفتند و در سرزمينى پهناور ميان زاب بزرگ و نزديك زاب كوچك واقع بوده است . ديگر شهر عماديه در شمال موصل در نزديكى سرچشمه زاب بالا قرار داشته است . و بانى آن بقولى عماد الدوله ديلمى و بروايت اكثر عماد الدين زنگى است . ديگر شهر مهم فيسابور كه در شمال جزيره قرار داشت و آن را جزيرهء ابن عمر نيز ميگفتند .\r\nديگر نصيبين كه همان نسيبيس رومىهاست و گلهاى سفيد و چهل هزار باغ آن مشهور بوده و در قسمت علياى رود هرماس قرار داشته است . رأس العين ، كه همان « رسااينا » ى رومىهاست و در ساحل رودخانهء خابوراس قرار داشت .\r\nو ديگر شهر دنيسر ، و دژ جنگى ماردين است . و ديگر قرقيسا كه بزرگترين شهرهاى مضر بوده و شهرهاى عربان يا عرابان و ماكسين كه از توابع ديار ربيعه بشمار بودند . و ديگر شهر سنجار كه در حول و حوش آن در قرن چهارم آبادى بسيار بود و ديگر شهر الحضر كه همان « حترا » ى رومىهاست . ديگر شهر بلد كه امروز آن را موصل كهنه گويند و در چهار فرسنگى موصل قرار داشته است .\r\nو بعد از آن ، شهرهاى باعيناثا واقع بوده و اين غير از باعيناثائى است كه در شمال جزيرهء ابن عمر قرار داشته است . و بعد از باعيناثا شهر برقعيد قرار داشت .\r\nديگر شهر اذرمه كه بين برقعيد و نصيبين قرار داشت و جزء ولايتى بود كه بين - النهرين ناميده مىشد و آبادىهاى ديگر كه به تفصيل در كتب جغرافى قديم آمده است - از كتاب سرزمين‌هاى خلافت شرقى . ( لغتنامه دهخدا )\r\n","page_name":" 96 ","page_number":96},
  {"content":"\r\n\r\nوقتى وارد لشكرگاه شد و خود را به امير حسين رساند ، امير حسين او را به حضور سلطان محمد برد . سلطان محمد به او كه در حال تسليم محض آمده بود و كفن خويش را نيز در دست داشت ، امان داد و امراء را فرمود كه به او تهنيت بگويند .\r\nسلطان محمد ، ملك بكتاش بن تكش را از جاولى خواست و او بكتاش را تسليم سلطان كرد . سلطان نيز دستور داد او را در اصفهان زندانى كنند .\r\n\r\nبيان جنگ ميان طغتكين و فرنگيان و آرامش بعد از آن\r\nدرين سال جنگ سختى ميان اتابك طغتكين و فرنگيان درگرفت .\r\nعلت بروز اين جنگ آن بود كه طغتكين به سوى طبريه [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - طبريه : قصبه‌اى است در اردن . طبرانى منسوب به آن منتهى الارب نام شهرى بر ساحل غربى درياچهء طبريه . محلى است از اردن از مضافات شام ( رسالهء مسكوكات مقريزى ) بشام قصه ناحيت اردن است . شهرى است خرم و آبادان و با نعمت و آبهاى روان . ( حدود العالم ) قصبهء اردن . و شهرى است مستطيل و بر كنار درياچهء طبريه واقع است . ( نخبة الدهر دمشقى ) شهرى است در جانب مغرب . گويند عقرب در آن شهر بسيار است ( برهان ) ياقوت گويد : طبريه در اقليم سوم است و طول آن از جهة مغرب 57 درجه و 45 دقيقه ، و عرض آن 32 درجه است . اين شهر در سال 13 هجرى بطريق صلح بر دست شرحبيل بن - حسته فتح گرديد . مشروط بر آنكه نيمى از منازل و كنايس خود را تسليم مسلمانان كنند و بعضى گفته‌اند كه شرحبيل چندين روز طبريه را در محاصره نگاه داشت و اهالى ناگزير شدند به نفوس و اموال و كنايس خويش صلح كنند ، مگر جاىهائى را كه از سكنه تهى كرده باشند . شرحبيل براى مسجد مسلمانان موضعى را مستثنى كرد . در خلافت عمر اهالى طبريه پيمان شكستند . و گروهى از روميان\r\n","page_name":" 97 ","page_number":97},
  {"content":"\r\n\r\nحركت كرد و خواهر زاده بغدوين فرنگى ، پادشاه قدس هم به آن ناحيه رسيد و با يك ديگر به زد و خورد و كشتار پرداختند .\r\nطغتكين دو هزار سوار و گروه كثيرى سرباز پياده در اختيار\r\n\r\n\r\n\r\n\r\n","description":"","footnote":"\r\n[ ( ) 
  ] غير بومى نيز با آنان همدست شدند . ابو عبيده عمرو بن العاص را با چهار هزار تن به طبريه گسيل داشت و عمرو آنجا را فتح كرد و اهالى صلحى را كه با شرحبيل كرده بودند با همان شروط تجديد كردند . و عمرو هم بدون پيكار و زد و خورد تمام بلاد اردن را فتح كرد . طبريه بر درياچهء معروف به بحيرهء طبريه كه بر طرف كوه واقع است مشرف مىباشد . و كوه طور نيز بر درياچه مشرف است . اين شهر از توابع اردن و بر طرف غور واقع است و از آنجا تا دمشق سه روز راه باشد و تا بيت المقدس هم مسافت سه روز راه است ولى بين طبريه و عكا دو روز راه مسافت بيش نيست . طبريه شكلا مستطيل و بر درياچهء طبريه مشرف است .\r\nعرض آن كم است و به كوهى خرد كه پايان آبادى است منتهى ميگردد . على بن ابو بكر هروى گويد : اما حمام‌هاى طبريه ، گويند از عجايب دنياست ولى بايد دانست منظور حمام‌هائى نيست كه بر دروازهء طبريه و به جانب بحيره طبريه واقعند ، چه مانند آن حمام‌ها درين جهان بسيار است و ما خود ديده‌ايم اينكه گفته است از عجائب دنياست مقصود موضعى است از اعمال طبريه در مشرق ديه معروف به حسينيه واقع در صحرا و آن عبارت است از عمارتى قديم كه در افواه معروف است از بناهاى حضرت سليمان عليه السلام است و آن مجسمه‌اى بوده است كه آب از سينهء آن بيرون مىآمده ، و از آب آن دوازده چشمه تشكيل مىشده و آب هر چشمه ويژهء شفاى بيمارى مخصوصى بوده كه مريض پس از شست و شوى بدن در آن چشمه ، از آن بيمارى بهبود مىيافته است . آبش نيك گرم است و صاف و گوارا و خوشبوى ، بيماران به قصد شفا آهنگ آن آب ميكردند . و مردم در - چشمه‌هائى كه در جايگاه بسيار گرم مىريخته ، شنا مىكرده‌اند . و سود آب تنى در اين گونه چشمه‌ها آشكار است . ابو القاسم گويد : نخستين كسى كه طبريه را بنا كرد ، يكى از پادشاهان روم موسوم به « طبارا » بود . و آنجا را بنام خود ناميد . و در طبريه چشمه‌هائى است كه آبش شور و گرم است و حمام‌هائى براى آن آب ساخته‌اند كه نيازى به گرم شدن ندارند و شب و روز آب گرم از آن حمام‌ها جارى\r\n","page_name":" 98 ","page_number":98},
  {"content":"\r\n\r\nداشت . در صورتى كه خواهرزادهء پادشاه فرنگ داراى چهار صد سوار و دو هزار پياده بود .\r\nوقتى كه كارزار شدت يافت مسلمانان بناى فرار گذاردند . ولى\r\n\r\n\r\n\r\n\r\n","description":"","footnote":"\r\n[ ( ) 
  ] است . و نزديك آن حمام‌ها چشمه آب گرمى است كه مبتلايان به جرب و گر در آن غسل مىكنند و به طبريه از جانب غور ، بين طبريه و بيسان ، چشمه آب گرم حضرت سليمان عليه السلام است كه به زعم مردم آب آن هر دردى را شفاست .\r\nابو عبد إله البناء گويد : طبريه مركز و قصبهء اردن است ( شهر وادى كنعان ) و بين كوه و درياچه واقع شده است . ازين رو شهرى است غم‌انگيز و در تابستان هوايش ناسازگار و وبائى است . طول اين شهر فرسنگى است . عرض آن در برابر طول وى قابل ذكر نيست . بازارش از دروازه‌اى تا دروازه‌اى ديگر امتداد دارد .\r\nمقابر آن بر كوه است . در آنجا هشت گرمابه است كه آب بدون هيمه مصرف كردن هميشه گرم باشد . مسجد جامع بزرگى دارد كه در بازار واقع شده است . زمين مسجد را از سنگ‌هاى ريزه پوشانيده‌اند . و داراى ستون‌هاى سنگى پيوسته بهم مىباشد . معروف است كه اهالى طبريه دوازده ماه از سال را بدين طريق بسر مىبرند : دو ماه از كثرت كيك در تكاپو هستند و دو ماه با پشه هماغوشند چه در آن ناحيه پشه فراوان است . و دو ماه با زنبورها نبرد مىكنند و آنها را از طعام و مواد شيرينى ميرانند و دو ماه از كثرت گرما برهنه بسر مىبرند و دو ماه نيشكر ميمكند و دو ماه از بسيارى گل در لجنزارها فرو ميروند . در پايان اين شهر پلى است بزرگ كه از آن به جاده دمشق مىگذرند . آب آشاميدنى اهالى از درياچهء طبريه است . در اطراف درياچه همه جا ديه‌هاى پيوسته به يك ديگر و نخلستان‌ها مشاهده مىشود . كشتىهاى بزرگ درين درياچه حركت مىكنند و داراى ماهىهاى بسيارى است كه خوراك آنگونه ماهىها براى مردم غير بومى ناگوار است . كوه بر اين شهر مشرف مىباشد . آب درياچهء مزبور گواراست ولى شيرين نيست . كسى را كه بدين شهر منسوب كنند طبرانى گويند بر غير قياس چون منسوبان به طبرستان را طبرى مىگويند و بسيار مورد استعمال دارد . ازين رو در نسبت بين اين دو موضع فرقى گذاشته و منسوب به طبريه را طبرانى گفتند . ابن بطوطه در سفرنامهء خود آورده است : درين شهر مسجدى است كه به مسجد پيمبران معروف است . و\r\n","page_name":" 99 ","page_number":99},
  {"content":"\r\n\r\nطغتكين از اسب خود پياده شد و آنان را مخاطب قرار داد و به جنگ تشجيع كرد . لذا همه برگشتند و دليرانه نبرد كردند و فرنگيان را شكست دادند و خواهر زاده پادشاه فرنگ را اسير كرده نزد طغتكين بردند .\r\nطغتكين به او اسلام عرضه كرد ولى او از اسلام آوردن امتناع ورزيد و حاضر شد كه با پرداخت سى هزار دينار و آزاد كردن پانصد اسير جان خود را بخرد .\r\nاما طغتكين اين پيشنهاد را نپذيرفت و به هيچ چيز جز اسلام آوردن او قانع نگرديد . و چون او به اين امر تن در نداد با دست خود گردنش را زد . و اسيرانى را كه از فرنگيان گرفته بود براى خليفه و سلطان محمد فرستاد .\r\nپس از اين واقعه ميان طغتكين و بغدوين ( بودوون ) پادشاه فرنگ صلح برقرار شد و مدت چهار سال متاركهء جنگ بود . اين عمل از لطف خداوند در حق مسلمانان بود و اگر اين آرامش به ميان نمىآمد فرنگيان بر مسلمانان ، پس از شكستى كه شرحش بعد خواهد آمد ، تسلط بسيار مىيافتند .\r\n\r\n\r\n\r\n\r\n","description":"","footnote":"\r\n[ ( ) 
  ] مزار شعيب و دختر وى كه زوجهء حضرت موسى بوده و سليمان و يهودا و روبيل عليهم السلام در آن مسجد مىباشد . آهنگ زيارت چاهى كه حضرت يوسف عليه السلام را در آن افكندند كرديم . اين چاه در صحن مسجد كوچكى بر گوشه‌اى واقع است .\r\nچاه خود بزرگ و عميق است . از آب آن كه از آب باران گرد آيد ، آشاميديم . متولى آنجا مىگفت . ازين چاه خود نيز آب برآيد و در قاموس كتاب مقدس آمده است :\r\nشهرى است از جليل بر ساحل غربى درياى جليل كه آن را درياى طبريه گويند ( يوحنا باب 6 آيه 1 ) و ( باب 31 آيه 1 ) و يوحناى حوارى كه انجيل خود را بعد از تمام اناجيل نوشت درياى جليل را كه در آيهء اول واقع است درياى طبريه\r\n","page_name":" 100 ","page_number":100},
  {"content":"\r\n\r\n\r\nبيان شكست طغتكين از فرنگيان\r\nدر ماه شعبان اين سال طغتكين از فرنگيان شكست خورد .\r\nعلت آن اين بود كه قلعهء عرقه ، از توابع طرابلس ، در دست يكى از غلامان قاضى فخر الملك ابو على بن عمار ، حاكم طرابلس ، بود . و قلعهء مستحكمى بشمار ميرفت .\r\n\r\n\r\n\r\n\r\n","description":"","footnote":"\r\n[ ( ) 
  ] تفسير نموده است .\r\nاما طبريه جز يك دفعه در انجيل مذكور نيست ( يوحنا باب 6 آيهء 32 ) و با وجودى كه طبريه در ايام مسيح معروف بود ، حضرتش در آنجا نرفت . در آن زمان طبريه از جملهء شهرهاى جديد بود زيرا هيروديس آن را در سال 16 تا 22 بعد از مسيح مجددا بنا كرده ، محض احترام نام طباريوس امپراطور ، آن را طبريه ناميد . يوسيفوس گويد كه هيروديس طبريه را بر موضعى كه قبور قديمه بسيار و بقاياى شهر قديم اولاد منسه بود بنا كرد ، بدان لحاظ در انظار يهود ناپاك و مردود بود . و هيروديس غلامان و اجنبيان و غربا را در آن جا مسكن داده ، ميدان و حمام‌ها و هياكل و بناهاى عظيمه ديگر بنا كرد و قناتى در آن حفر كرد كه طولش نه ميل بود . و در مدت جنگ يهود با رومانيان ، يوسيفوس در آنجا متحصن بود .\r\nو بعد از انهدام اورشليم ، مجمع سهندريسم در آنجا استقرار يافته ، مركز مشهور و معروف تعاليم يهود گشت . منشأ كه شريعت تقليد به يهود باشد ، و ما سوره كه كتاب اعراب كلمات توراة و شرح و معناى آن باشد در آنجا تصنيف گشت .\r\nاما حالت حاليه طبريه آنكه بر ساحل جنوب غربى درياى طبريه واقع است و قدرى از شهر قديم را كه خرابه‌هاى آن مسافت يك ميل و نيم به طرف جنوب امتداد مىيابد ، پوشانيده است و بسيارى از سنگ‌هاى قديم به ساختمان‌هاى شهر جديد نقل و انتقال يافته ، ولى فعلا باز در بعضى از خرابه‌هاى شهر قديم سنگ‌هاى مرمر صيقلى و غيره يافت شود و شهر حاليه را از جانب دشت حصار مخروبه‌اى است و اغلب كويهاى شهر در زلزله‌اى كه در روز اول سال 1837 ميلادى واقع شده ، خراب گشته و ششصد تن از اهالى مقتول گرديدند . و در\r\n","page_name":" 101 ","page_number":101},
  {"content":"\r\n\r\nاين لام نسبت به ارباب خود سركشى كرد و عصيان ورزيد .\r\nبدين جهت در طول مدت اقامت فرنگيان در اطراف اين قلعه ، زاد و توشه و ساير محتاج زندگى به قلعه نرسيد و عرصه بر او تنگ شد . لذا به اتابك طغتكين ، فرمانرواى دمشق ، پيام فرستاد كه : « كسى را بفرست تا اين قلعه را از من بگيرد زيرا من از نگهدارى آن عاجزم و اگر مسلمانان آن را بگيرند براى دنيا و آخرت من بهتر است تا اينكه فرنگيان آن را تصرف كنند . »\r\nطغتكين يكى از ياران خود ، موسوم به اسرائيل ، را مامور اين كار كرد و با سيصد سرباز بدانجا فرستاد كه قلعه را تسخير كردند .\r\nهنگامى كه غلام ابن عمار از قلعه فرود آمد ، اسرائيل ، ظاهرا اشتباهى ، تيرى به سوى او انداخت و او را كشت .\r\nاسرائيل درين كار تعمد داشت و قصدش اين بود كه اتابك طغتكين از مقدار اموالى كه غلام در قلعه بر جاى نهاده ، با خبر نشود .\r\n\r\n\r\n\r\n\r\n","description":"","footnote":"\r\n[ ( ) 
  ] مكانى كه گويند خانهء پطرس در آنجا بوده فعلا كنيسه‌اى است . و هر چند منظر شهر از دور بس خوش و نيكو و با صفا به نظر ميرسد با وجود آن از كثيف‌ترين شهرهاى مشرق مىباشد و گاهى از اوقات درجهء حرارت در آنجا ترقى مينمايد كه به يكصد درجه فارنهايت بالاتر ميرسد و شهر طبريه فعلا يكى از چهار شهر مقدس يهود محسوب مىشود . و نصف سكنه آن يهودند كه زيست ايشان معلق و منوط بر صدقاتى است كه از برادران دينى ايشان كه در اطراف و اكناف دنيا هستند فرستاده مىشود . و مسلم و نصارى نيز در آن ميباشند . و عدد نفوسش از سه الى چهار هزار مىشود . در حوالى شهر حمام‌هاى طبيعى است كه آب آنها 131 درجه و 141 درجه فارنهايت گرم است مقبره‌اى كه بعضى از مشاهير علماء يهود در آنجا مدفونند بر تلى واقع است كه تخمينا يك ميل به طرف غربى شهر مرقوم مسافت دارد . ( لغتنامه دهخدا )\r\n","page_name":" 102 ","page_number":102},
  {"content":"\r\n\r\nپس از تصرف قلعه ، طغتكين تصميم گرفت اين قلعه را بازديد كند و از وضع آن اطلاع يابد و آنجا را با قشون و زاد و توشه و تجهيزات جنگى تقويت نمايد . ولى مدت دو ماه شب و روز برف و باران باريد و او را از رفتن بازداشت .\r\nپس از اينكه برف و باران بند آمد با چهار هزار سوار بدان سو رهسپار گرديد . و چند قلعه را كه از آن فرنگيان بود گشود . يكى از آنها قلعهء اكمه بود .\r\nوقتى سردانى فرنگى كه در حصار طرابلس بود از آمدن طغتكين خبردار شد ، با سيصد سوار براى پيكار با او روانه گرديد .\r\nهمين كه پيشروان سپاه وى با قشون طغتكين روبرو شدند ، لشكريان طغتكين پا به فرار نهادند و از اموال و اثاث و چارپايان آنچه داشتند براى فرنگيان بر جاى گذاردند .\r\nفرنگيان با غنائمى كه بدست آوردند تقويت يافتند و تجملات خود را افزايش دادند .\r\nمسلمانانى كه گريخته بودند به حمص [ ( 1 ) 
  ] رسيدند در حالى كه\r\n\r\n\r\n\r\n\r\n","description":"","footnote":"\r\n[ ( 1 ) 
  ] - حمص : شهرى است به شام ، بزرگ و خرم و آبادان و همه راه‌هاى ايشان به سنگ گسترده است و مردمان اين شهر پاك جامه و با مروت و نيكورويند و اندر وى مار و كژدم است بسيار ( حدود العالم ) اين شهر را مسلمانان در سال 15 هجرى برابر با 636 ميلادى تسخير كردند . و در بيرون اين شهر قبر خالد بن وليد است ( ابن بطوطه ) شهر مشهور بزرگى است كه ميان دمشق و حلب واقع شده و در سمت قبله آن قلعه محكمى است بر فراز تپه‌اى بلند .\r\nاين شهر را شخصى بنام حمص بن مهر بن جان - و گويند : حمص بن مكنف - بنياد\r\n","page_name":" 103 ","page_number":103},
  {"content":"\r\n\r\nاز غايت بينوائى و پريشانى بدترين وضع را داشتند . اما هيچيك از آنان كشته نشده بودند زيرا جرئتى بخرج نداده و جنگى نكرده بودند .\r\n\r\n\r\n\r\n\r\n","description":"","footnote":"\r\n[ ( ) 
  ] كرده است . در حمص مشاهد و مزاراتى است از جمله مشهد على بن ابى طالب است . گروهى از محدثان بدين شهر منسوب و به حمصى معروفند . ( معجم البلدان ) يكى از مشهورترين شهرهاى سوريه است در 150 كيلومترى از شمال دمشق و در 90 كيلومترى از شمال شرقى اسكله‌اش طرابلس شام در ساحل راست يعنى مشرق نهر عاصى ، در « 20 ، 43 ، 34 عرض شمالى » و « 13 ، 22 ، 34 طول شرقى » واقع گشته و 494 متر از سطح دريا بلندتر است و در ميان دشت بسيار وسيع و حاصلخيزى واقع شده است كه در جهة شرقى از محل اتصال جبل لبنان با جبل نصيريه امتداد پيدا كرده ، و هواى بسيار لطيف و آب فراوانى دارد . جمعيت آن در حدود 25000 تن است . جوامع و مساجد زياد دارد . مشاهد و زيارتگاه‌هايش فراوان است . چار سوق و بازار بسيار گرمى دارد در طرف جنوب شهر بالاى تلى يك دژ تابستانى و در اطراف و حوالىاش باغها و باغچه‌هاى زياد است . و آثار عتيقه فراوان درين مكان مشاهده مىشود . خانه‌هايش از سنگ سياه بنا شده و از اين رو منظره جالبى ندارد . اين شهر يكى از قديم‌ترين بلاد است . عمالقه آن را بنا نهاده و بعد از اسكندر در زمان حكام مقدونى ، اين شهر معموريت فراوان كسب كرده و به ترقيات درخشان نائل آمده و در كتاب‌ها به تحرف نام آن را امسه ناميده‌اند .\r\nدر جزو فتوحات سوريه ابو عبيدة ابن الجراح و خالد بن وليد اين شهر را تسخير نمودند . مردم اين شهر در اختلاف بين معاويه و حضرت على عليه السلام بغض و كينه شديدى نسبت به آن حضرت اظهار كردند و در محاربه صفين با كمال حرارت به كار زار پرداخته بعدا تشيع را برگزيدند . در اوائل دوره اسلامى حمص خيلى معمور بوده و جمع كثيرى از مشاهير علما و ادبا ازين سرزمين برخاسته‌اند .\r\nدر زمان جنگ‌هاى صليبى اين شهر نيز صدمه بسيار ديد و به ويرانه‌اى مبدل شد و مدتى در تصرف دشمنان بود . عياض بن غنم ، فاتح جزيره ، و جمعى از صحابه در حمص به خاك سپرده شده‌اند . يك مرقد مشهور و معروف به مرقد\r\n","page_name":" 104 ","page_number":104},
  {"content":"\r\n\r\nسردانى ، پس از فتحى كه نصيبش شد عازم عرقه گرديد . و چون\r\n\r\n\r\n\r\n\r\n","description":"","footnote":"\r\n[ ( ) 
  ] خالد بن وليد هم درين شهر يافته مىشود ولى مرگ خالد بن وليد در مدينه محقق است . بعضى از محققين چنين پنداشته‌اند كه اين مرقد متعلق به خالد بن يزيد بن معاويه است ( لغتنامه دهخدا ) حمص (  Hems  ) كه يونانىها و رومىها آن را امسا (  Emesa  ) مىگويند شهرى است داراى 132637 نفر جمعيت ، در غرب سوريه ، به فاصله يك كيلومتر و نيمى رود اورونتس ( نهر العاصى ) در جنوب حماة . در دشت حاصلخيزى بر ملتقاى جاده‌هاى مهم و خطوط آهن واقع است . شغل عمده اهالى بافتن منسوجات ابريشمى ، و بار آوردن ميوه‌ها و سبزيها و گندم است . حمص مركز داد و ستد نواحى اطراف مىباشد .\r\nامسا از ايام باستانى اهميت داشته ، و ميدان نبرد دولت‌هاى مجاور بوده است كه بر سر دشت حاصلخيز سوريه مركزى مىجنگيدند . از آن جمله است جنگى كه در حدود 1296 ( يا حدود 1288 ) قبل از ميلاد ، نزديك آنجا بين رامسس دوم و حتى هاروى داد . آورليانوس در اين جا زباء ، ملكه تدمر ، را مغلوب كرد . يكى از معابد بزرگ بعل در امسا بود . و در قرن سوم بعد از ميلاد كه كاهن اين معبد به عنوان هليوكابالوس به امپراطورى رسيد ، شهر رونق فوق العاده يافت . با نشر مسيحيت امسا مقر اسقفى گرديد .\r\nاعراب در آخر سال چهاردهم هجرى قمرى آن را گرفتند ، در تقسيم شام به مناطق نظامى ، مركز يكى از جندها گرديد . در زمان مروان بن محمد مردم آن شورش كردند ، ولى شهر تسخير و مردمش سخت تنبيه شدند . در سلطنت سيف الدوله حمدانى حمص تحت استيلاى حلب درآمد . ملكشاه سلجوقى آن را به تتش داد و پسرش رضوان بن تتش آن را به ارث برد .\r\nدر 570 هجرى قمرى صلاح الدين ايوبى آن را گرفت و تا سال 661 هجرى قمرى كه شهر تسليم هلاكوخان شد ، تقريبا همواره تحت حكومت ايوبيان بود .\r\nدر سال 1516 بعد از ميلاد با استيلاى تركان عثمانى بر شام ، حمص مانند بقيه آن سرزمين رو به انحطاط گذاشت : اين شهر جز در سال‌هاى 1831 تا 1840 كه مصر بر شام استيلا داشت تا تاسيس مملكت سوريه ، تحت حكومت تركان عثمانى بود .\r\nاز ابنيه عمده آن ، مسجد شهر است كه اصلا كليسا بود و پس از فتح شهر به دست مسلمانان تبديل به مسجد گرديد . در سال 1908 مقبره‌اى به سبك تركى به ياد بود خالد بن وليد ، فاتح شام كه درين شهر بسال 21 هجرى قمرى درگذشت ، بر پا گرديد ، ( دائرة المعارف فارسى )\r\n","page_name":" 105 ","page_number":105},
  {"content":"\r\n\r\nبدان قلعه رسيد كسانى كه در قلعه بودند ازو امان خواستند . او نيز آنان را به جان امان داد و قلعه را تصرف كرد .\r\nوقتى اهالى قلعه از قلعه بيرون آمدند ، اسرائيل را دستگير كرد و گفت : « من تو را آزاد نمىكنم مگر هنگامى كه فلان شخص آزاد شود . » اين شخص هم يك فرنگى بود كه مدت هفت سال در دمشق بقيد اسارت به سر مىبرد .\r\nاين شرط پذيرفته شد و دو اسير در برابر آزادى يك ديگر ، از اسارت رهائى يافتند .\r\nطغتكين ، پس از آن شكست ، به دمشق رفت و ميترسيد از اينكه مبادا پادشاه قدس [ ( 1 ) 
  ] ، بعد از شكستى كه به وى داده به دمشق لشكر\r\n\r\n\r\n\r\n\r\n","description":"","footnote":"\r\n[ ( 1 ) 
  ] قدس : شهرى است از شهرهاى اردن و پايتخت قسمت غربى كشور اردن بشمار ميرود و در نظر يهود و مسيحيان و مسلمانان مقدس و مورد احترام است . اين شهر در طرف جنوب شرقى يافا و در فاصله پنجاه ميلى آن بر فراز تپه‌هاى خرم وسط منطقه كوهستانى دل‌انگيز و خوش آب و هوا و سالم قرار دارد .\r\nهيكل سليمان درين شهر بوده و كنيسه قبر مقدس ( القيامة ) كه مسيحيان معتقدند مسيح در آنجا به دار آويخته شده و دفن گرديده است درين شهر است .\r\nعلاوه ، قدس مركز امكنه مقدسه مسيحى ديگرى است كه از جمله آنها مىتوان كنيسه جسمانيه و كنيسه مريم را نام برد . مسجد اقصى نيز در اين شهر واقع است كه مسلمانان معتقدند پيغمبر در معراج خود در آن سير داده شد . اين مسجد در نظر مسلمانان نخستين قبله و دومين حرم است . اين شهر مركز مؤتمر اسلامى و مبلغان مسيحى است و در آن موزه و چندين كتابخانه و مؤسسات و سازمان‌هاى متعددى است كه بسيارى از جهانگردان و حاجيان را به سوى خود ميكشد . اسرائيل محله‌هاى تازه‌ساز آن را به سال 1948 به تصرف خود درآورد . از زمانى كه اين\r\n","page_name":" 106 ","page_number":106},
  {"content":"\r\n\r\nبكشد و آنچه كه ميخواهد از آنجا بدست آورد . ولى پادشاه قدس رسولى نزد وى فرستاد و پيام داد : « گمان مبر كه من قرار صلح را بخاطر شكستى كه خورده‌اى نقض مىكنم . پادشاهان گاهى بيش از\r\n\r\n\r\n\r\n\r\n","description":"","footnote":"\r\n[ ( ) 
  ] شهر رايبوسيان كه ملتى كنعانى بودند به وجود آوردند و آن را اورشليم خواندند ، همواره مركز عبادت و پرستش و مورد تجليل و احترام بوده است .\r\nاين شهر حوالى سال 1400 قبل از ميلاد تحت حكومت فراعنه مصر درآمد .\r\nداود آن را به تصرف درآورد و يهود آن را پايتخت كشور خود و پرستشگاه ساختند و سليمان در آن هيكل را بنا كرد نبوكد نصر بسال 586 قبل از ميلاد بر اين شهر استيلا يافت و يهوديان آن را اسير كرد ولى كورش شاه ايران آنان را آزاد و به شهر خود بازگرداند . در سال 445 قبل از ميلاد باروهاى آن را بار ديگر ساختند . اسكندر مقدونى بر شهر دست يافت و جانشينان وى ، سلوكيان و بطالسه درين شهر با هم به نزاع برخاستند و بسال 63 قبل از ميلاد رومانيان آن را به دست آوردند . انجيل گويد : مسيح درين شهر به حكم والى رومانى بيلاطوس به دار آويخته شد . يهوديان در آن انقلابى به وجود آوردند و تيتوس به سال 70 ميلادى آن را در هم شكست . جنبش ديگرى به سال 134 درين شهر به وقوع پيوست و به دنبال آن رومان‌ها آن را ويران ساختند و بجاى آن شهر جديدى بنام ايليا كابيتولينا ( همان شهرى كه عرب در موقع فتح آن را بنام ايليا شناخته است ) بنا كردند كه به بيزنطيان رسيد . خسرو دوم ، شاه ايران ، بسال 614 ميلادى به اين شهر حمله كرد و غنائمى بدست آورد كه در ضمن آنها چوبه دار حضرت عيسى بود .\r\nهرقل امپراطور بيزانطى با شاه ايران جنگيد و چوبه دار را به جاى خود برگرداند . اعراب به سال 637 ميلادى بدون جنگ آن را به تصرف خود گرفتند و اين شهر تسليم خليفه دوم عمر بن خطاب گرديد . و در تسليم شرط شد كه به يهود اجازه داده نشود كه درين شهر سكونت كند . امويان مسجد صخره و حرم\r\n","page_name":" 107 ","page_number":107},
  {"content":"\r\n\r\nآنچه براى تو پيش آمده ، بر ايشان پيش مىآيد . ولى بعد بار ديگر كارشان به انتظام و استقامت باز ميگردد . »\r\n\r\nبيان آشتى و صلح شيعه و سنى در بغداد\r\nدر ماه شعبان اين سال سنيان و شيعيان بغداد صلح كردند . فتنه و آشوب ميان آنان زمانى دراز ادامه داشت . و براى اين غائله مدتها خلفاء و پادشاهان و شحنه‌هاى بغداد كوشش كردند و ميانجى شدند ولى كوشش آنان سودى نداشت . تا اينكه به اذن خداوند بزرگ ، خودشان\r\n\r\n\r\n\r\n\r\n","description":"","footnote":"\r\n[ ( ) 
  ] را در آن ساختند و مدارس اسلامى در آن رواج و رونق گرفت و فاطميان آن را به تصرف درآوردند .\r\nقدس هدف جنگ‌هاى صليبى بود و صليبيان بسال 1099 ميلادى آن را فتح كردند و صلاح الدين ايوبى به سال 1187 ميلادى آن را مسترد داشت و سلطان سليمان باروى آن را ساخت و تركها بسال 1517 ميلادى آن را تصرف كردند و در اصلاحات اخير خود آن را به صورت استان ممتازى كه مستقيما تابع استانبول بود درآوردند ، در قرن نوزدهم و اوائل قرن بيستم درين شهر كنسولگرىهاى كشورهاى خارجى و مدارس مسيحى گوناگون به وجود آمد و مبلغان مسيحى در آن رفت و آمد خود را شروع كردند و مهاجران آلمانى و سوئدى و امريكائى و يونانى در آن استقرار يافتند . اين شهر ، همچنين هدف جنگ يهوديان بود و رفته رفته آبادى به بيرون از حدود سور و باروى شهر كشيده شد . انگلستان به سال 1917 بر آن دست يافت و آن را پايتخت فلسطين گردانيد و دولت امريكا بسال 1947 مقرر كرد كه پايتخت از آن شهر منتقل گردد ولى اين قرار عملى نشد . در اثناء جنگ فلسطين اين شهر مركز برخورد سهمگين نيروهاى اردن و يهود شد و يهوديان بر قسمت‌هاى تازه و نوساز آن دست يافتند و پايتخت را بر خلاف قرار دولت امريكا بدان شهر منتقل ساختند - الموسوعة - العربية . ( از لغتنامه دهخدا )\r\n","page_name":" 108 ","page_number":108},
  {"content":"\r\n\r\nبدون ميانجيگرى كسى صلح كردند .\r\nسبب اين آشتى هم آن بود كه سلطان محمد وقتى ملك العرب ، سيف الدولهء صدقه ، را همچنانكه شرح داديم ، كشت . شيعيان بغداد ، اهل كرخ و غيره ، بر جان خود بيمناك شدند زيرا سيف الدوله صدقه و خاندانش شيعى مذهب بودند .\r\nسنيان مرتب شيعيان را سرزنش و تهديد مىكردند كه چون سيف الدوله كشته شده و قريبا بلا بر جان آنان نيز نائل خواهد گرديد .\r\nشيعيان ميترسيدند ولى ظاهرا اين حرفها را ناشنيده مىانگاشتند در صورتى كه ترسشان همچنان بر جاى بود تا اينكه ماه شعبان فرا رسيد .\r\nدر ماه شعبان سنيان براى زيارت قبر مصعب بن زبير آماده شدند .\r\nسالها مىگذشت كه زيارت قبر مصعب را ترك كرده بودند و بخاطر فتنه‌هائى كه ازين كار بر پا ميشد ، از اقدام به آن خوددارى مىكردند .\r\nهنگامى كه براى رفتن به زيارت آمادگى يافتند متفقا تصميم گرفتند كه راه خود را از محلهء كرخ بيندازند و اين تصميم خود را نيز آشكار كردند .\r\nاهل محلهء كرخ نيز متفقا تصميم گرفتند كه با آنان مجادله نكنند و از حركت آنان ممانعت ننمايند .\r\nسنيان اهل هر محله‌اى را جداگانه به راه انداختند و هر دسته‌اى از زيب و زيور و سلاح اشياء زيادى با خود داشت . اهل محله باب - المراتب فيلى از چوب ساخته بودند و مردان مسلحى رويش نشسته بودند .\r\nعموم آنها قصد داشتند كه از محله كرخ عبور كنند . اهالى كرخ با بخور و عطريات و آب سرد و اسلحه بسيار به پيشباز آنان رفتند\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nو از ديدن آنان اظهار شادمانى و سرور كردند . و همچنين آنان را بدرقه نمودند تا از محله بيرون رفتند .\r\nدر شب نيمهء شعبان نيز شيعيان عازم زيارت آرامگاه موسى بن - جعفر و غيره شدند و هيچيك از سنيان متعرض آنان نگرديدند بطورى كه اين موضوع همهء مردم را به شگفتى انداخت .\r\nاتفاقا فيلى كه اهل محلهء باب المراتب ساخته بودند نزديك پل « باب حرب » شكست . و اين واقعه باعث شد كه عده‌اى براى آنان مىخواندند :   « أَ لَمْ تَرَ كَيْفَ فَعَلَ رَبُّكَ بِأَصْحابِ الْفِيلِ »   [ ( 1 ) 
  ] تا آخر سوره\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سورهء 105 از قرآن كريم كه به سوره فيل موسوم است .\r\nسوره فيل كه مشتمل بر پنج آيه است واقعه اصحاب الفيل را بطور خلاصه حكايت مىكند :\r\n( مگر نديدى كه پروردگارت با اصحاب الفيل چه كرد ؟ مگر كيد و حيله آنان را بىاثر نساخت ؟ بر ايشان طير ابابيل فرستاد كه سنگ‌هائى از جنس سجيل بر ايشان ببارند و آنان را مانند كاه نشخوار شده يا مانند برگ‌هاى انجيرى كه حيوانات چريده باشند گردانيد ) .\r\nراويان عرب راجع به قصه اصحاب فيل :\r\nراويان عرب واقعه فيل را چنين روايت كرده‌اند : ابو مكسوم ، ابرهه ، ملقب به اشرم از طرف نجاشى پادشاه حبشه بنام اسهمه با سردار حبشى ديگر بنام ارياط براى فتح يمن مامور گرديد . ( ابرهه لهجه حبشى ابراهيم است ) حاكم يمن درين زمان اشمقانى نام داشته و در نقوش سد مآرب نام وى شميفع منقوش است و شاهزاده حميرى كه به يارى انوشيروان و نيروى سپاه و هرز ( سال 570 يا 576 ميلادى ) به حكومت يمن بازگرديد ، سيف يزن يا سيف ذى يزن نام داشت .\r\nبعد از فتح يمن ميان اين دو سردار اختلاف ظاهر شد و اين اختلاف به قتل ( ارياط ) خاتمه يافت و حبشيان گرد ابرهه جمع شدند و ميگويند چون بينى ابرهه درين جنگ شكافته شد به اشرم ملقب گرديد ) .\r\nنجاشى از اين پيشامد خشمگين شد و قسم ياد كرد كه موى پيشانى ابرهه را\r\n","page_name":" 110 ","page_number":110},
  {"content":"\r\n\r\n\r\nبيان پاره‌اى از رويدادها\r\nدرين سال منصور بن صدقة بن مزيد به درگاه سلطان محمد باز\r\n\r\n\r\n\r\n\r\n","description":"","footnote":"\r\n[ ( ) 
  ] خواهد كند و خاك ملك او را به حبشه خواهد برد . ابرهه كه مردى بردبار و زيرك بود موى سر خود را تراشيد و با انبانى خاك پيش نجاشى فرستاد تا سوگند وى تحقق يابد . بدين ترتيب دل پادشاه حبشه را با خود مهربان ساخت و از طرف او بر يمن حكومت يافت . وى در صنعاء كنيسه‌اى بسيار زيبا از مرمر بنا كرد و مردم را واداشت كه در آن حج بجا آوردند . اكثريت مردم دعوت او را پذيرفتند لكن مردى از بنى مالك بن كنانه ، شبانه آن كنيسه را ملوث ساخت و ابرهه ازين واقعه خشمگين شد و مصمم گرديد كه كعبه را ويران كند تا عربها خانه مقدسى نداشته باشند و همه به كنيسه او روى آورند .\r\nازين روى از حبشه ساز و برگ و فيل خواست و به طرف مكه روان گرديد .\r\nدر ميان راه با يكى دو تن از حكام محلى يمن روبرو شد و بر آنان غلبه يافت و مردم طائف هم تسليم او شدند .\r\nابرهه شخصى به عنوان پيش قراول با عده‌اى به مكه فرستاد و اينان مال زيادى به غارت آوردند كه دويست شتر از شتران عبد المطلب جزء آن بود .\r\nعبد المطلب پيش ابرهه آمد و با شفاعت يكى از سرداران او بنام انيس ، اشتران خود را خواست . ابرهه گفت : « هنگام ورود ، ترا عظيم مينگريستم و اينك مىبينم بجاى آنكه درباره خانه مقدس كعبه سخن گوئى ، در باب اشتران خويش سخن ميگوئى . ازين رو در نظر من حقير و ناچيز مينمائى . عبد المطلب گفت :\r\n« من صاحب اين اشتران هستم و اين خانه هم خود صاحبى دارد و آن را حفظ خواهد كرد . » عبد المطلب شتران خود را مسترد داشت و به مكه بازگشت و اهل مكه را واداشت كه در مغاره‌هاى كوه پنهان شوند . ابرهه كه بزعم خود تنها خود بر فيل نجاشى سوار بود ، با فيلان متعدد كه عده آنها را بعضى دوازده و بعضى بيشتر نوشته‌اند وارد مكه شد لكن « محمود » فيل عظيم الجثه نجاشى به زمين خوابيد و بجانب مكه پيش نرفت . ناگهان پرندگانى عجيب كه در نجد و تهامه بىسابقه\r\n","page_name":" 111 ","page_number":111},
  {"content":"\r\n\r\nگشت . سلطان او را پذيرفت و گرامى داشت . او از هنگامى كه پدرش كشته شد تا اين زمان متوارى بود .\r\nبرادر او ، بدران بن صدقه ، نيز به امير مودود كه سلطان محمد موصل را به وى واگذارده بود ، پيوست و به مصاحبت او نائل گرديد و مورد نوازش وى قرار گرفت .\r\nدرين سال ، در نيسان ، آب رودخانهء دجله به مقدار زياد بالا آمد و طغيان كرد و راه‌ها را بند آورد و غلات زمستانى و تابستانى را در زير آب فرو برد . بالنتيجه قحطى بزرگى در عراق پديد آمد بطوريكه بهاى يك بار آرد سبوس‌دار به ده دينار امامى رسيد و نان يكسره ناياب شد .\r\nمردم خرما و باقلاء سبز مىخوردند . اما اهل حومهء شهر در\r\n\r\n\r\n\r\n\r\n","description":"","footnote":"\r\n[ ( ) 
  ] بودند از طرف دريا ظاهر شدند و هر كدام دو سنگ در كف و يك سنگ در منقار داشتند . بعضى هم نوشته‌اند كه هر كدام فقط يك سنگ در منقار خود ميبردند .\r\nعده‌اى حجم سنگ‌ها را به اندازه عدس و نخود تعيين كرده‌اند . مرغان سنگها را فرو ريختند و همه آن قوم را هلاك كردند . برخى نوشته‌اند كه بر هر سنگ نام شخصى كه بايستى بوسيله آن كشته شود نوشته شده بود و قوه سقوط سنگ به حدى بود كه چون بيك پهلوى مضروب فرود مىآمد از پهلوى ديگر بيرون مىجست و در زمين فرو ميرفت و ناپديد مىشد . عده‌اى بدين ترتيب هلاك شدند .\r\nبعضى نوشته‌اند كه فقط ابرهه با سنگ هلاك نشد و تنها به يمن فرار كرد و در اثناى راه اندام‌هاى او يكايك فرو ريخت و با اين وضع عجيب هلاك گرديد .\r\nبعضى هم گفته‌اند كه وى گريزان به حبشه رفت و سنگى بالاى سر او در حركت بود تا در حضور نجاشى بر سر او فرود آمد و او را هلاك ساخت .\r\nگفته‌اند كه پس از هلاكت اين قوم عبد المطلب و دوست او مسعود از كشتگان به اندازه‌اى مال بدست آوردند كه توانگر شدند و اهميت عبد المطلب از آن زمان شروع شد ( از اعلام قرآن تاليف دكتر محمد خزائلى )\r\n","page_name":" 112 ","page_number":112},
  {"content":"\r\n\r\nسراسر ماه رمضان و نيمى از ماه شوال غير از علف هرزه و توت خوراك ديگرى نداشتند .\r\nدرين سال ، در ماه رجب ، ابو المعالى هبة الله بن مطلب وزير خليفه ، از مقام وزارت معزول گرديد و ابو القاسم على بن ابو نصر بن - جهير بجاى او به وزارت منصوب شد .\r\nدرين سال ، در ماه شعبان ، المستظهر بالله ، خليفه عباسى با دختر سلطان ملكشاه سلجوقى زناشوئى كرد . اين دختر ، خواهر سلطان محمد بود . خطبه عقد را قاضى ابو العلاء صاعد بن محمد نيشابورى حنفى اجرا كرد . و نظام الملك ، احمد بن نظام الملك ، وزير سلطان محمد ، به وكالت از طرف خليفه مامور قبول عقد بود . مهريهء عروس يكصد هزار دينار بود و جواهراتى نيز به او هديه داده شد . و مراسم عقد هم در اصفهان انجام گرفت .\r\nدرين سال مجاهد الدين بهروز عهده‌دار شحنگى بغداد گرديد .\r\nعلت انتصاب او به اين شغل آن بود كه سلطان محمد ، ابو القاسم حسين بن عبد الواحد ، خزانه‌دار ، و ابو الفرج بن رئيس الرؤسا را دستگير كرده و به زندان انداخته بود .\r\nدرين هنگام آن دو را آزاد كرد و قرار گذارد كه مبلغ معينى براى وى بفرستند . مجاهد الدين بهروز مامور شد كه برود و اين مبلغ را از آنان وصول كند . در ضمن به آبادانى دار الخلافهء بغداد بپردازد .\r\nاو ماموريت خود را به خوبى انجام داد . شهر را آباد كرد و با مردم به نيكى رفتار نمود . لذا وقتى كه سلطان محمد به بغداد رفت ، شحنگى\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nسراسر عراق را به او سپرد . [ ( 1 ) 
  ]\r\nسلطان محمد ، همچنين ، سعيد بن حميد عمرى ، سپهسالار صدقه را خلعت بخشيد و فرمان حكومت حلهء سيفيه را به او داد . او مردى كاربر ، دورانديش ، زيرك و زرنگ بود .\r\nدرين سال ، در ماه شوال ، امير سكمان قطبى ، حاكم خلاط ، بر شهر ميافارقين در امان تسلط يافت و آن را تصرف كرد .\r\nاو چند ماه اين شهر را محاصره كرد و به اهالى سخت گرفت تا اينكه خواربار در شهر ناياب شد و از شدت گرسنگى به تنگ آمدند و ناچار شهر را تسليم كردند .\r\nدرين سال ، در ماه صفر ، قاضى اصفهان ، عبيد الله بن على خطيبى ، در همدان كشته شد . او با باطنيان به شدت مبارزه مىكرد و از بيم گزند آنان زره مىپوشيد و احتياط و احتراز مىكرد . روز جمعه يك نفر از ايرانيان قصد جان او را كرد و ميان او و يارانش قرار گرفت و او را بقتل رساند .\r\nصاعد بن محمد بن عبد الرحمن ابو العلاء قاضى نيشابور را هم در روز عيد فطر يك نفر باطنى به قتل رساند . او در سال 448 هجرى تولد يافته بود . اهل حديث بود و مذهب حنفى داشت .\r\nقاتل او نيز كشته شد .\r\nدرين سال قافلهء بزرگى از دمشق به سوى مصر روانه گرديد .\r\nوقتى خبر آن به پادشاه فرنگ رسيد به طرف قافله حركت كرد و در بيابان\r\n\r\n\r\n\r\n\r\n","description":"","footnote":"\r\n[ ( 1 ) 
  ] - اول ميگويد كه عهده‌دار شحنگى بغداد گرديد .\r\n","page_name":" 114 ","page_number":114},
  {"content":"\r\n\r\nبا آن روبرو گرديد . آنچه در قافله بود به غارت برد . از كسانى كه در قافله بودند عدهء كمى سالم ماندند كه اعراب آنان را به اسارت گرفتند .\r\nدرين سال ، در عيد فصح مسيحيان ، گروهى از باطنيان در حصار شيزر [ ( 1 ) 
  ] ، غفلت اهل حصار را غنيمت شمرده ، دست به شورش زدند و از مردان حصار كه به صد تن ميرسيدند انتقام گرفتند . اين عده پس از تصرف حصار ، مردانى را كه در آن بودند بيرون كردند و دروازهء آن را بستند و از قلعهء حصار بالا رفتند و آن را تسخير كردند . خداوندان قلعه ، بنى منقذ بودند كه در آن هنگام از قلعه فرود آمده و براى تماشاى جشن مسيحيان رفته بودند . اينان دربارهء باطنيان - كه چنان آشوبى به راه انداختند - همه گونه نيكى كرده بودند .\r\nاما زنانى كه در حصار بودند با طناب‌هائى كه از چادرهاى خود بهم بستند ، اهالى را بالا كشيدند . مردان بنى منقذ يعنى مالكان قلعه نيز فرصت را غنيمت شمردند و به آنان پيوستند و بدين وسيله خود را به داخل قلعه رساندند و تكبير گويان با باطنيان پيكار سختى كردند .\r\nباطنيان كه از همه سو با دم شمشير روبرو مىشدند ، شكست خوردند و هيچيك از آنان جان سالم بدر نبرد .\r\nحتى در شهر نيز هر كس كه عقائد باطنيان را داشت ، كشته شد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - شيزر : شهرى است نزديك حماة ( منتهى الارب ) نام محلى به حلب .\r\nقلعه‌اى است در شام و مشتمل بر يك ناحيه مىباشد در نزديكى معره . و از آنجا تا حماة يك روز راه است . نهر اربد از وسطش مىگذرد . روى آن پلى است در وسط شهر . اولش از جبل لبنان آغاز مىشود و به كوره حمص عبور مىنمايد و اين قلعه از آثار قديمه است - از انساب سمعانى ( لغتنامه دهخدا )\r\n","page_name":" 115 ","page_number":115},
  {"content":"\r\n\r\nدرين سال سه نفر بيگانه وارد شهر مهديه [ ( 1 ) 
  ] شدند . و به فرمانرواى شهر ، يحيى بن تميم نامه‌اى نوشتند كه از علم كيميا آگاهى دارند و كيمياگرى مىكنند .\r\nامير آنان را به حضور خود پذيرفت و فرمود تا صنعت خود را عملا به او نشان دهند . گفتند : « ما نقره مىسازيم » امير فرمود براى اين كار از آلات و ساير چيزهائى كه لازم دارند به جهة آنها آماده كنند .\r\nآنگاه خودش و شريف ابو الحسن ، و سپهسالار او ابراهيم ، كه از خاصان وى بودند براى تماشاى عمليات كيمياگرى نشستند .\r\nكسانى كه ادعاى كيمياگرى داشتند همين كه مجلس را نسبتا خلوت يافتند ، به آنان حمله‌ور شدند . يكى از آنها با كارد ضربتى به سر يحيى بن تميم وارد آورد كه كارد به عمامهء وى رسيد و صدمه‌اى به - او نرساند . يحيى با لگد او را به پشت انداخت و درى را باز كرده بيرون جست و در را بست .\r\nبيگانهء دومى ، ضربتى به شريف ابو الحسن زد و او را كشت .\r\nاما ابراهيم سپهسالار شمشير كشيد و با آنان به جنگ پرداخت .\r\nبر اثر بلند شدن سر و صدا كسان امير يحيى به داخل ريختند و آن سه نفر را كشتند .\r\nلباس اين سه نفر همانند لباس مردم اندلس بود و بر اثر اين پيشامد گروهى از مردم شهر كه لباسى شبيه لباس آنان داشتند به قتل\r\n\r\n\r\n\r\n\r\n","description":"","footnote":"\r\n[ ( 1 ) 
  ] - مهديه : شهرى در قيروان ، داراى هشت هزار نفر جمعيت ، كه آن را مهدى عبيد الله به سال 921 ميلادى ( 308 هجرى قمرى ) ساخته است . ( اعلام المنجد )\r\n","page_name":" 116 ","page_number":116},
  {"content":"\r\n\r\nرسيدند .\r\nبه امير يحيى گفتند كه بعضى از مردم اين سه نفر را نزد مقدم بن خليفه ديده‌اند . اتفاقا امير ابو الفتوح بن تميم ، برادر يحيى بن تميم ، هم در آن ساعت با كسان خود ، سراپا مسلح ، به قصر آمده و خواسته بودند وارد قصر شوند ولى از دخول آنان ممانعت كرده بودند . لذا به امير يحيى ثابت شد كه اين پيشامد زير سر دو نفر مذكور است . بنابر اين ، مقدم بن خليفه را احضار كرد . و چون مقدم برادر خود را كشته بود .\r\nاو را در اختيار برادرزادگانش قرار داد و امر كرد كه قصاص خون پدر خود را از او بگيرند .\r\nامير يحيى ، سپس ، امير ابو الفتوح و همسرش بلاره ، دختر قاسم بن تميم ، را كه دختر عمويش بود ، از مهديه تبعيد كرد و آن دو را به - كاخ « زياد » كه بين مهديه و سفاقس [ ( 1 ) 
  ] واقع شده بود فرستاد .\r\nاين دو نفر در آن جا بودند تا سال 509 هجرى كه امير يحيى از دنيا رفت و پسرش امير على به فرمانروائى نشست . و ابو الفتوح و زنش بلاره را از راه دريا به مصر فرستاد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سفاقس يا سفاكس ( به كسر قاف يا كاف ) شهر و دريا بندرى داراى شصت و پنجهزار نفر جمعيت در شرق تونس - شمال افريقا - بر ساحل شمالى خليج قابس . شهرى مستحكم است و اطرافش را ويلاها و باغها فرا گرفته . سه - بخش اروپائى ، عرب و فرانسوى دارد . صادراتش زيتون ، فسفات و اسفنج است . درختان زيتونش مشهورند . بقايائى از دوره روميان دارد . مسجد جامع آن از سال 275 هجرى قمرى است . در قرن دوازدهم ميلادى در تصرف سيسيليها و در قرن شانزدهم ميلادى مدت كوتاهى در دست اسپانيائيها بود . از وقايع اصلى فتوحات فرانسه در تونس بمباران سال 1881 ميلادى اين شهر بود . ( دائرة المعارف فارسى )\r\n","page_name":" 117 ","page_number":117},
  {"content":"\r\n\r\nاين دو نفر به اسكندريه رسيدند به نحوى كه انشاء الله بعدا شرحش را خواهيم داد .\r\nدر ماه محرم اين سال ، عبد الواحد بن اسماعيل بن احمد بن محمد ابو المحاسن رويانى طبرى ، فقيه شافعى ، كشته شد . او به سال 415 تولد يافته بود و از حافظان مذهب شافعى شمرده ميشد چنان كه مىگفت : اگر تمام كتب شافعى بسوزد ، من آنها را از حافظهء خود املاء خواهم كرد .\r\nدرين سال ، در ماه جمادى الاخر ، ابو زكريا يحيى بن على تبريزى شيبانى درگذشت . او واعظ بود ، در علم لغت تبحر داشت . تصانيف مشهورى ازو بر جاى مانده است . شعر او دلپسند نيست .\r\nدرين سال ، در ماه رجب ، سيد ابو هاشم زيد حسنى علوى حاكم همدان درگذشت . مردى مقتدر شمرده ميشد كه حكمش نافذ و فرمانش جارى بود . مدت چهل و هفت سال حكومت كرد . جد مادرى او ابو القاسم صاحب بن عباد بود .\r\nابو هاشم ثروتى بيكران داشت چنان كه فقط در يك بار سلطان محمد ازو پانصد هزار دينار خواست . و او اين مبلغ را پرداخت بى - اينكه براى تهيهء آن قطعه‌اى از املاك خود را بفروشد يا دينارى از كسى قرض كند .\r\nبعد از اين واقعه مهم تا چند ماه هر چه سلطان محمد از وى خواست ، تقديم مىكرد . ولى خيلى كم خير او به اشخاص ميرسيد .\r\nدرين سال ، در ذى الحجه ، ابو الفوارس حسن بن على خازن ، درگذشت . او كاتبى بود كه در خوشنويسى شهرت داشت . شعر نيز مىسرود . و اين قطعه ازوست :\r\n\r\n","description":"","footnote":"","page_name":" 118 ","page_number":118},
  {"content":"\r\n\r\n عنت الدنيا لطالبها * و استراح الزاهد الفطن\r\nعرف الدنيا فلم يرها * حظه مما حوى كفن\r\nكل ملك نال زخرفها * حظه مما حوى كفن\r\nيقتنى مالا و يتركه * فى كلا الحالين مفتتن\r\nاملى كونى على ثقة * من لقاء الله مرتهن\r\nاكره الدنيا و كيف بها * و الذى تسخو به وسن\r\nلم تدم قبلى على احد * فلماذا الهم و الحزن \r\n( يعنى : دنيا براى كسى كه خواهان اوست رنج آورد . و زيركى كه ازو كناره‌گيرى مىكند آسوده خاطر است . او دنيا را شناخت لذا آن را نديد و نخواست . اما هر كس كه جز اين رفتار كرد ، از دنيا فتنه‌ها ديد . هر سلطانى هم كه به مال و منال رسيد بالاخره از تمام آنها جز يك كفن با خود نبرد . كسى كه مال بدست مىآورد ، با كسى كه از گردآورى مال چشم مىپوشد يكسان است زيرا در هر دو حال دچار آشفتگى خواهند بود . آرزوى من و هستى من مرهون اعتماد به ديدار خداوند است . از دنيا و چگونگى آن و هر كس كه به خواب غفلت رفته و مدهوش آن شده ، بيزارم . دنيا پيش از من براى هيچ كس پايدار نبوده پس چرا من براى آن تشويش و اندوه داشته باشم ؟ ) دربارهء تاريخ وفات ابو الفوارس حسن بن على روايت مختلف است برخى گفته‌اند كه بسال 499 هجرى از جهان رفت . بدين جهة ضمن وقايع 499 نيز اين مطلب ذكر شد\r\n.\r\n\r\n","description":"","footnote":"","page_name":" 119 ","page_number":119},
  {"content":"\r\n\r\n\r\n( 503 ) وقايع سال پانصد و سوم هجرى\r\n\r\nبيان تسلط فرنگيان بر طرابلس و بيروت ، از شهرهاى شام\r\nدر اين سال ، در يازدهم ذى الحجه ، فرنگيان طرابلس را تصرف كردند .\r\nجريان واقعه از اين قرار است كه طرابلس در اختيار فرمانرواى مصر و نايب او در آمده بود و همچنانكه ضمن وقايع سال پانصد و يك ذكر كرديم ، از طرف فرمانرواى مصر به طرابلس كمك ميرسيد .\r\nدرين سال ، اول ماه شعبان ، ناوگان جنگى نيرومندى ، پر از مردان نبرد و اسلحه و خواربار به رهبرى قمص [ ( 1 ) 
  ] بزرگ ، ريموند\r\n\r\n\r\n\r\n\r\n","description":"","footnote":"\r\n[ ( 1 ) 
  ] - قمص ( بضم قاف و ميم مشدد ) : بمعنى كشيش بزرگ ، يكى از درجات روحانى در مذهب مسيح است ، ضمنا لقبى بوده است در رديف « شيخ » مخصوص رجالى كه رياست سياسى و مذهبى ، هر دو ، را داشته‌اند .\r\n","page_name":" 120 ","page_number":120},
  {"content":"\r\n\r\nبن صنجيل ، از ديار فرنگ در دريا روانه شد و عازم طرابلس گرديد .\r\nپيش از ريموند نيز سردانى خواهرزادهء صنجيل در آنجا فرود آمده بود ، كه خواهرزادهء اين ريموند نيست ، و اين قمص ديگرى است كه وقتى با كشتىهاى خود به طرابلس رسيد با قمص قبلى به زد و خورد پرداخت . در نتيجه ، طنكرى حاكم انطاكيه براى كمك به - سردانى عازم طرابلس شد . پس از آن ملك بغدوين فرمانرواى قدس با قشون خود بدانجا رسيد و ميان آنان را آشتى داد . آنگاه همهء فرنگيان به طرابلس حمله بردند و از اول شعبان جنگ را آغاز كردند و - برج‌هاى خود را به ديوار شهر وصل نمودند و عرصه را بر اهل شهر تنگ كردند .\r\nوقتى قشون طرابلس و اهل شهر ديدند كه استحكامات آنان در دست دشمن افتاده ، خود را باختند و رفته رفته ناتوانى آنان زيادتر گرديد زيرا كشتىهاى مصرى كه قرار بود خواربار و نيروى كمكى به طرابلس برساند تاخير كرده بود .\r\nسبب تأخير كشتىها آن بود كه در امر بارگيرى و راه انداختن آنها اختلافاتى پيش آمد و اين اختلافات بيش از يك سال طول كشيد .\r\nو كشتىها هنگامى بسوى طرابلس روانه شدند كه باد مخالف وزيد و از رسيدن آنها به طرابلس جلوگيرى كرد . براى اينكه هر چه خداوند خواسته به انجام رسد .\r\nفرنگيان از بالاى برج‌ها ، همچنين بوسيله پيشروى روى چهار دست و پا به پيكار ادامه دادند و به شهر طرابلس هجوم بردند و در نتيجه يازده شب از ذى الحجه گذشته ، روز دوشنبه به زور و جبر شهر را\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nتصرف كردند ، مردان را به اسارت درآوردند ، و از زنان و كودكان هتك شرف نمودند . اموال را به غارت بردند و از مال و متاع و كتب موقوفهء دار العلم‌ها بيحد و حساب به غنيمت گرفتند زيرا مردم طرابلس بيش از ساير اهالى شهرها تجارت مىكردند و ثروتمند بودند .\r\nفقط حاكم شهر و گروهى از سپاهيان كه پيش از گشوده شدن شهر امان خواسته بودند ، سالم ماندند و به دمشق رفتند .\r\nفرنگيان اهالى طرابلس را به انواع شكنجه‌ها عقوبت كردند تا تمام ذخائر آنان را كه در نهانگاه‌ها مخفى كرده بودند به چنگ آوردند .\r\n\r\nبيان تسخير شهرهاى جبيل [ ( 1 ) 
  ] و بانياس بدست فرنگيان\r\nطنكرى ، حاكم انطاكيه ، پس از فراغت از كار طرابلس ، به -\r\n\r\n\r\n\r\n\r\n","description":"","footnote":"\r\n[ ( 1 ) 
  ] - جبيل ( به ضم جيم و فتح ب ) شهرى است از سواحل دمشق ( منتهى الارب ) اين شهر در اقليم چهارم به طول شصت درجه و عرض سى درجه قرار دارد . و شهرى است مشهور كه به فاصله هشت فرسخى بيروت واقع شده ، از فتوحات يزيد بن ابو سفيان است و تا سال 596 هجرى بدست مسلمين بود . و در آن تاريخ مورد حملهء غربىها قرار نگرفت و به تصرف آنان در آمد و پيوسته در تصرف آنان بود تا سال 583 هجرى كه صلاح الدين يوسف بن ايوب آنجا را فتح كرد و طايفه‌اى از كردها را در آن محل سكونت داد تا آن را حفاظت كنند . و تا سال 593 به همين وضع باقى بود . و در آن تاريخ كردها آنجا را فروختند و از آنجا كوچ كردند و هم اكنون ( عصر ياقوت حموى ) در تصرف غربيها است ( از معجم البلدان ) اين قصبه و اسكله در ساحل سوريه و ميان بيروت و طرابلس قرار دارد و بسيار قديمى است و در تصرف فنيقيها بود و آن را بنام افايا ميناميدند و عبرانىها جيبال و يونانيها بيبلوس مىگفتند . و فنيقيها در آن جامعا بدى داشتند كه در اساطير قديم شهرتى داشته‌اند و در عصر خلافت عمر بدست يزيد بن ابو سفيان فتح شد . و در جنگ‌هاى صليبى به تصرف فرنگىها درآمد و بعدها صلاح الدين\r\n","page_name":" 122 ","page_number":122},
  {"content":"\r\n\r\nسوى شهر بانياس [ ( 1 ) 
  ] روانه شد و آنجا را محاصره كرد و گشود و مردم شهر را امان داد .\r\nآنگاه به شهر جبيل فرود آمد . درين شهر فخر الملك بن عمار بود . كه قبلا حكومت طرابلس را داشت . خواربار در شهر كم بود و طنكرى با اهالى به پيكار پرداخت تا اينكه در بيست و دوم ذى الحجه شهر را ، با امان دادن به مردم ، تسخير كرد .\r\nفخر الملك بن عمار نيز سالم از شهر بيرون رفت .\r\nبعد ، كشتىهاى مصرى پر از افراد و خواربار و غله و ساير ما يحتاج\r\n\r\n\r\n\r\n\r\n","description":"","footnote":"\r\n[ ( ) 
  ] آنجا را از دست آنها درآورد . و بسال 689 بتوسط ملك اشرف صلاح الدين خليل بن قارون حاكم مصر از تصرف صليبىها خارج گرديد و سپس به تصرف عثمانيها درآمد . اين ناحيه سرزمين آباد و پيشرفته‌اى بود و علماء مشهورى از آنجا برخاسته بودند . ولى در زمان صليبىها رو به انحطاط رفت ( لغتنامه دهخدا ) بوبلوس يا بيبلوس ، عربى جبيل دهكده ساحلى ، جمهورى لبنان ، واقع در 32 كيلومترى شمال بيروت ، از شهرهاى بسيار قديمى فينيقيه و از مراكز پرستش آدونيس بود ، كتيبه باستانى فنيقى در آنجا كشف ، و در ضمن حفريات ، بقاياى معبد ، قلعه ، مقابر و غيره پيدا شد . در ايام باستانى پاپيروس به مصر صادر مىكرد . و به همين جهة لفظ يونانى بيبلوس معنى كاغذ يافت ، و اين لغت ريشه عده‌اى از لغات اروپائى گرديد مانند الفاظ فرانسوى بيبل و بايبل ( به معنى كتاب مقدس ، - بيبلوگرافى ( بمعنى فهرست كتب ) و غيره ( دائرة المعارف فارسى ) .\r\n[ ( 1 ) 
  ] - بانياس : شهرى در سوريه . ( ناظم الاطباء ) نام بلده‌اى است كوچك مشتمل بر درخت‌ها و انهار و ثمرهاى خوش و نهرها و آن يك و نيم منزل است از دمشق به طرف مغرب . و در آن جا قلعه‌اى است نامش حبيبه . و حاجب عزيزى ميگويد كه مدينه بانياس زير كوهى است كه برف در آنجا هميشه خواه هنگام سرما و خواه هنگام گرما وجود دارد . نام قديم آن قيصريه فيليپس است - قاموس الاعلام تركى ( لغتنامه دهخدا )\r\n","page_name":" 123 ","page_number":123},
  {"content":"\r\n\r\nبه اندازهء مصرف يك سال ، به طرابلس رسيد اين كشتى ، بعد به شهر صور رفت و هشت روز پس از مسخر شدن صور به علت پيش آمدى كه براى اهالى آن رخ داد ، بدان شهر رسيد و خواربار و ذخائرى كه داشت در گذرگاه‌هائى كه به شهرهاى صور ، صيدا و بيروت منتهى مىشد خالى كرد .\r\nاما فخر الملك بن عمار به شهر شيراز رفت و حاكم شهر امير سلطان بن على بن منقذ كنانى او را گرامى داشت و احترام كرد و ازو خواست كه در نزد وى بماند ولى او دعوت وى را نپذيرفت و به دمشق رفت .\r\nفرمانرواى دمشق ، طغتكين ، ازو پذيرائى كرد و اموال و هدايائى به او بخشيد و سرزمين زبدانى را كه يكى از توابع بزرگ دمشق بود به او واگذاشت .\r\nاين واقعه در محرم سال 502 هجرى اتفاق افتاد .\r\n\r\nبيان جنگ ميان محمد خان و ساغر بيك\r\nدرين سال ساغر بيك بازگشت و سپاهى انبوه از اتراك و ساير افراد گرد آورد و عازم تصرف سرزمين‌هاى محمدخان در سمرقند و غيره گرديد .\r\nمحمد خان رسولى را نزد سلطان سنجر فرستاد و ازو كمك خواست .\r\nسنجر نيز قشونى براى او فرستاد ، سپاهيان كثير ديگرى نيز بر او گرد آمدند . آنگاه عازم جنگ با ساغر بيك گرديد .\r\nدو لشگر در نواحى خشب با هم روبرو شدند و به جنگ پرداختند ساغر بيك و سپاهيانش شكست خوردند و به دم شمشير از پا درآمدند افراد بسيارى از آنان اسير شدند و اموال بسيارى از آنان نيز به غارت\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nرفت .\r\nنيروى كمكى سلطان سنجر ، پس از فراغت از جنگ و آسوده شدن محمد خان از شر ساغر بيك به خراسان بازگشتند و از نهر گذشتند و روانه بلخ شدند .\r\n\r\nبيان پاره‌اى از رويدادها\r\nدرين سال ، در ماه محرم ، سلطان محمد وزير خود ، نظام الملك احمد بن نظام الملك را به قلعهء الموت فرستاد تا با حسن بن صباح و اسماعيليانى كه با او بودند ، جنگ كند .\r\nاو به سوى قلعه روانه شد و آنجا را محاصره كرد ولى زمستان فرا رسيد و سرما به سپاهيان وى هجوم‌آور شد . لذا بىآنكه ازين لشكر كشى نتيجه‌اى گرفته شده باشد ، بازگشتند .\r\nدرين سال ، در ماه شعبان ، نظام الملك احمد بن نظام الملك وزير سلطان محمد ، هنگامى كه عازم مسجد بود مورد حملهء باطنيان واقع گرديد . چند ضربه كارد به او وارد آوردند . گردن او زخمى بر - داشت و مدتى بيمار بود . بعد شفا يافت .\r\nمرد باطنى كه آن زخم را زده بود دستگير گرديد . به او شراب نوشاندند تا مست شد . آنگاه ازو بازجوئى كردند و اسامى همدستان وى را خواستند . او نيز اقرار كرد و جماعتى را كه در مسجد مامونيه بودند و از همدستان وى شمرده مىشدند نام برد . همه را گرفتند و كشتند .\r\nدرين سال وزير خليفه ابو المعالى بن مطلب از مقام خود معزول گرديد و پس از او زعيم ابو القاسم بن جهير به وزارت رسيد .\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nابن المطلب كه معزول شده بود نهانى با فرزندان خود از دار الخلافهء بغداد بيرون رفت و به درگاه سلطان محمد پناهنده شد .\r\nدرين سال ، يحيى بن تميم ، فرمانرواى افريقيه ، پانزده كشتى مجهز ساخت و به سوى بلاد روم روانه شد . كشتىهاى جنگى روم كه ناوگان بزرگى بود . يا آنها روبرو شد و به پيكار پرداخت . و شش كشتى از كشتىهاى مسلمانان را گرفت . اما بعد ازين واقعه هيچگاه قشون يحيى در دريا و خشكى شكست نخورد .\r\nامير يحيى فرزند خود ابو الفتوح را به شهر سفاقس فرستاد و او را به حكومت آن شهر منصوب كرد .\r\nولى اهالى شهر بر ضد او شورش كردند و كاخ او را غارت نمودند و مىخواستند او را بكشند .\r\nمعذلك يحيى تدبيرى دربارهء آنان به كار برد كه ميانشان تفرقه انداخت و يگانگى آنان را از ميان برد . آنگاه مجرمان را دستگير كرد و به زندان انداخت . سپس گناهانشان را بخشيد و از مجازاتشان درگذشت .\r\nدر اين سال ، امير ابراهيم ينال ، حاكم شهر « آمد » وفات يافت .\r\nاو مردى زشت نهاد ، و در بيدادگرى بلند آوازه بود چنان كه بسيارى از اهالى « درآمد » [ ( 1 ) 
  ] از دست جور و بيداد او جلاء وطن كردند و آن\r\n\r\n\r\n\r\n\r\n","description":"","footnote":"\r\n[ ( 1 ) 
  ] - آمد : ( به كسر ميم ) نام شهرى قديم و مستحكم در شمال بين النهرين كه با سنگ‌هاى سياه بنا شده و شط دجله آن را چون هلالى احاطه كرده است و در قرب آن چشمه‌هائى است كه شهر را آب دهد . و امروز به دياربكر معروف\r\n","page_name":" 126 ","page_number":126},
  {"content":"\r\n\r\nشهر را ترك گفتند .\r\nپس از او پسرش برجايش نشست كه رفتارش بهتر از او بود .\r\nدر اين سال ، در هشتم ذى القعده ، از جانب خاور ستاره‌اى در آسمان ظاهر شد با دنباله‌هائى كه به سوى قبله امتداد داشت . اين ستاره تا پايان ذى الحجه طالع مىشد . پس از آن ناپديد گرديد .\r\n\r\n\r\n\r\n\r\n","description":"","footnote":"\r\n[ ( - ) 
  ] است . به ضم و فتح ميم نيز آمده است ( لغتنامه دهخدا ) دياربكر : ناحيه‌اى در قسمت شمالى الجزيره ، مشتمل بر سرزمين‌هاى طرفين رود دجله از سرچشمهء آن تا منطقه‌اى كه جهة جريانش از امتداد شمال غربى به امتداد جنوب شرقى منحرف مىشود . نامش بمناسبت قبيلهء بكر بن وائل است كه در قرن اول هجرى قمرى به اين ناحيه مهاجرت كردند . شهرهاى عمده‌اش « آمد » دياربكر ، ميافارقين ، حصن‌كيفا ، و ارزن بود . تاريخ عمومى آن همان تاريخ الجزيره است . در زمان ملكشاه سلجوقى جزء امپراطورى سلاجقه گرديد . پس مرگ وى ( 485 هجرى قمرى ) تجزيه شد . و سلسله‌هاى مستقلى از تركمانان بر نواحى مختلف آن فرمانروائى كردند كه مهم‌ترين آنان سلسلهء ارتقيه بود مدتى تحت اشغال سپاهيان شاه اسماعيل صفوى بود . در 922 هجرى قمرى عثمانيها آن را گرفتند . دياربكر ولايتى از امپراطورى عثمانى گرديد كه مخصوصا به جهت همسايگى با ايران اهميت داشت . شهر دياربكر يا آمد كرسى ولايت دياربكر بر ساحل دجله است و از مراكز تجارتى و صنعتى است . از 230 بعد از ميلاد از مهاجرنشين‌هاى رومى بود . شاپور دوم ساسانى آن را گرفت . در زمان خلافت عمر به تصرف مسلمانان درآمد ( سال 19 هجرى قمرى ) در حدود سال 368 هجرى قمرى به دست آل بويه افتاد . آمد از هدف‌هاى حملات دولت روم شرقى بود . پس از استيلاى عثمانيها بر ناحيه دياربكر نام آمد به دياربكر مبدل گرديد . هنوز باروهاى عالى آن كه از بازالت سياه و عمده در قرن چهارم ميلادى بوسيلهء قسطنطنين اول ساخته شده است باقى است . ( دائرة المعارف فارسى )\r\n","page_name":" 127 ","page_number":127},
  {"content":"\r\n\r\n\r\n( 504 ) وقايع سال پانصد و چهارم هجرى قمرى\r\n\r\nبيان تسلط فرنگيان بر شهر صيدا\r\nدرين سال ، در ماه ربيع الاخر ، فرنگيان شهر صيدا را در ساحل شام تصرف كردند .\r\nعلت اين امر آن بود كه شصت فروند از كشتىهاى متعلق به - فرنگيان پر از نفرات و ذخائر و بعضى از ملوك ايشان براى زيارت بيت المقدس و همچنين - بعقيدهء خودشان - جهاد با مسلمانان ، به ساحل شام رسيدند .\r\nدرين هنگام بغدوين ، پادشاه قدس ، هم به آنها پيوست . و قرار بر اين شد كه به شهرهاى اسلام حمله كنند . لذا از سرزمين قدس حركت كردند و در سوم ربيع الاخر اين سال به شهر صيدا فرود آمدند . و از جانب دريا و خشكى كار را بر اهالى صيدا سخت گرفتند .\r\nدرين هنگام ناوگان مصرى در سواحل شهر صور اقامت داشت و به صيدا نمىتوانست كمك كند .\r\nفرنگيان برجى از چوب ساختند و آن را محكم كردند و ترتيبى\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nدادند كه نه آتش و نه سنگ ، هيچكدام نمىتوانستند آسيبى به آن برسانند .\r\nمردم صيدا كه چنين ديدند روحيه‌شان ضعيف گرديد و ترسيدند از اينكه مبادا به آنان هم همان بلا رسد كه به اهالى بيروت رسيد .\r\nلذا قاضى شهر را با جماعتى از شيوخ نزد فرنگيان فرستادند و از پادشاه آنان امان خواستند او نيز آنان را به جان و مال و سپاهيانى كه داشتند ، امان داد .\r\nفرنگيان ، همچنين ، بقيد سوگند به هر كس كه مىخواست در شهر نزدشان بماند امان دادند و هر كس را كه ميخواست از نزدشان برود مانع نشدند .\r\nبدين ترتيب در بيستم جمادى الاولى ، بردگان و گروه كثيرى از بزرگان صيدا ، شهر را ترك گفتند و به سوى دمشق رهسپار شدند .\r\nمردم بسيارى نيز در سايهء امانى كه يافته بودند ، در شهر ماندند .\r\nمدت محاصرهء شهر صيدا چهل و هفت روز بود .\r\nبغدوين از صيدا به شهر قدس رفت و پس از مدتى دوباره به صيدا بازگشت و از مسلمانانى كه در آنجا اقامت داشتند بيست هزار دينار خواست كه با پرداخت اين مبلغ سنگين به تهيدستى افتادند و اموالشان از دستشان رفت\r\n.\r\n\r\n","description":"","footnote":"","page_name":" 129 ","page_number":129},
  {"content":"\r\n\r\n\r\nبيان تسلط مصريان بر شهر عسقلان [ ( 1 ) 
  ]\r\nعسقلان شهرى بود كه به علويان مصر تعلق داشت و چون خليفهء مصر الآمر به احكام الله شخصى معروف به « شمس الخلافه » را چون در آنجا به كار گماشت ، او براى بغدوين ، پادشاه فرنگيان در شام پيام فرستاد و هدايا و پيشكشىهائى تقديم كرد و با او صلح نمود . و در برابر فرمان‌هاى او از اجراى احكام مصريان خوددارى ميكرد جز آنچه را كه خودش ميخواست آن هم به صورت غير علنى و پنهانى .\r\nوقتى خليفهء مصر ، الآمر به احكام الله ، و افضل ، وزير و سپهسالار او ، از كارهاى شمس الخلافه خبردار شدند . به خاطرشان گران آمد و قشونى آماده ساخته همراه يكى از سرداران به سوى عسقلان گسيل\r\n\r\n\r\n\r\n\r\n","description":"","footnote":"\r\n[ ( 1 ) 
  ] - عسقلان : شهرى است از شام بر كران درياى روم و اندر وى مسلمانانند شهرى است با نعمت بسيار و كشت و برز بسيار و خواسته‌هاى بسيار . ( حدود - العالم ) شهرى است بزرگ بر كنار دجله شام و روم ، و سورى استوار دارد از سنگ ، بازارچه‌ها به رخام گسترده . و در شهر چشمه‌اى است كه ابراهيم بيرون آورده ( نفائس الفنون ) شهرى است به ساحل شام ، و آن را عروس الشام هم گويند . و ترسايان حج آن كردندى و آمد و شد داشتندى در آن ( منتهى الارب ) شهرى است در شام از اعمال فلسطين بر ساحل دريا بين غزه و بيت جبرين . و آن را عروس شام لقب داده‌اند ( عروس شام لقب دمشق نيز باشد ) در بيست و هفتم جمادى الاخره سال 548 هجرى قمرى فرنگيان بر آن دست يافتند و مدت سى و پنج سال اين شهر در اشغال آنان بود تا اينكه بسال 583 هجرى قمرى صلاح الدين ايوبى آن را بازستاند . سپس فرنگيان شهر عكار را فتح كردند و خيال تصرف عسقلان داشتند كه صلاح الدين از بيم آنان ، بسال 587 هجرى قمرى اين شهر را ويران ساخت . اين شهر را در عهد اسلام اول بار معاوية ابن ابى سفيان در عهد خلافت خليفهء دوم فتح كرد . و در فضائل آن احاديث بسيارى از پيغمبر ( ص ) نقل شده است - معجم البلدان ( از لغتنامه دهخدا )\r\n","page_name":" 130 ","page_number":130},
  {"content":"\r\n\r\nداشتند و ظاهرا اينطور وانمود كردند كه آنها قصد جنگ با كافران را دارند . اما پنهانى براى آن سردار پيام فرستادند كه وقتى شمس - الخلافه به حضورش رسيد او را دستگير كند و خودش بجاى او فرمانروائى عسقلان را عهده‌دار شود .\r\nاين قشون روانه شد و به عسقلان رسيد . ولى شمس الخلافه از نقشه‌اى كه برايش كشيده بودند ، آگاه گرديد و از حضور در نزد سپاهيان مصرى خوددارى كرد . ازين گذشته ، سركشى و عصيان خود را نيز آشكار ساخت . و از ترس مصريان ، هر چه در سپاه خود مصرى داشت بيرون كرد .\r\nوقتى افضل ، وزير خليفهء مصر ، ازين واقعه آگاه شد ترسيد از اينكه مبادا شمس الخلافه عسقلان را تسليم فرنگيان كند ، لذا برايش پيام ملاطفت آميز فرستاد و دلش را خوش و خرسند ساخت و آرامش كرد و او را همچنان به كار خود مستقر داشت . ضمنا املاكى را كه در مصر داشت به او بازگرداند .\r\nشمس الخلافه ، پس از جريان‌هائى كه روى داد ، ديگر به مردم عسقلان نمىتوانست اعتماد كند و از آنان بيم داشت . لذا گروهى ارمنى را به خدمت قشون درآورد و سپاهى از آنان ترتيب داد . و تا آخر سال 504 هجرى قمرى وضع به همين منوال باقى بود .\r\nاما اهالى شهر چنين وضعى را نتوانستند تحمل كنند . و هنگامى كه شمس الخلافه سوار بر اسب بود ، عده‌اى از بزرگان به او حمله بردند و مجروحش كردند . شمس الخلافه از دست آنان به سوى خانهء خود گريزان شد . ولى او را دنبال كردند و گرفتند و به قتل رساندند و خانه و آنچه داشت غارت كردند .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nبه خاطر او خانه‌هاى ثروتمندان ديگر هم كه در اطراف اقامتگاه وى سكونت داشتند به يغما رفت .\r\nپس ازين واقعه ، جريان امر را به مصر براى خليفه الآمر به احكام الله ، و وزيرش الافضل ، گزارش دادند . آن دو تن ازين مژده بسيار شادمان شدند و كسانى را كه چنين خبرى آورده بودند مورد نوازش قرار دادند .\r\nسپس والى ديگرى براى عسقلان برگزيدند و بدان شهر فرستادند تا در آنجا فرمانروائى كند و با مردم شهر به احسان و خوشرفتارى پردازد .\r\nقضيهء عسقلان بدين ترتيب خاتمه يافت و آنچه مردم از آن وحشت داشتند بر طرف گرديد .\r\n\r\nبيان تسلط فرنگيان بر حصن اثارب [ ( 1 ) 
  ] و غيره\r\nدرين سال ، فرمانرواى انطاكيه سپاهى از فرنگيان ، سواره و پياده ، تشكيل داد و با اين سپاه به سوى قلعهء اثارب ، واقع در سه فرسخى حلب ، روانه شد .\r\nاين قلعه را محاصره كرد و از رسيدن خواربار به اهالى قلعه جلوگيرى نمود تا كار بر مسلمانانى كه در قلعه بودند تنگ شد لذا براى رهائى ازين تنگنا تدبيرى انديشيدند و از داخل قلعه شروع به - كندن نقب كردند و قصد داشتند بوسيلهء اين نقب از خيمه فرمانرواى\r\n\r\n\r\n\r\n\r\n","description":"","footnote":"\r\n[ ( 1 ) 
  ] - اثارب : دژ استوارى است بين حلب و انطاكيه كه فرنگيان وقتى بر آن مستولى بودند و مسلمانان آن را باز گرفتند - سمعانى ذيل كلمهء اثاربى .\r\n( لغتنامهء دهخدا )\r\n","page_name":" 132 ","page_number":132},
  {"content":"\r\n\r\nانطاكيه سر درآوردند و او را بكشند .\r\nاما پس از انجام اين كار ، وقتى نزديك خيمهء او رسيدند ، پسرى ارمنى نزد او رفت و ازو امان خواست و او را از توطئه‌اى كه بر ضد وى شده بود آگاه كرد .\r\nفرمانرواى انطاكيه نيز به مجرد اطلاع از خطرى كه در راه وى بود طريق احتياط پيش گرفت و از مهلكه جان بدر برد . و در جنگ با اهالى قلعه كوشش بيشترى به كار برد تا اينكه با قهر و غضب قلعه را تصرف كرد و دو هزار تن از مردان قلعه را كشت و باقى را اسير و گرفتار كرد .\r\nپس از آن به سوى قلعهء زردنا روانه شد و آنجا را محاصره كرد و گشود و با مردم اين قلعه نيز همان رفتارى را كرد كه با مردم قلعهء اثارب كرده بود .\r\nمردم شهر منبج نيز همين كه اين خبر را شنيدند از ترس فرنگيان شهر خود را ترك گفتند . مردم شهر بالس هم همين كار را كردند .\r\nلذا وقتى فرنگيان به اين دو شهر رسيدند و آنها را بازديد كردند چون هيچكس را درين دو شهر نيافتند ، از آنها صرف نظر كردند و بازگشتند .\r\nقشونى از فرنگيان نيز به سوى شهر صيدا عزيمت كرد . مردم شهر از آنان امان خواستند . به آنان امان دادند . و آنان نيز شهر را تسليم كردند .\r\nبر اثر پيشرفت فرنگيان ترس و وحشت مسلمانان رو به فزونى گذارد و قلب‌ها در سينه‌ها به طپش درآمد .\r\nمسلمانان يقين كردند كه فرنگيان به ساير شهرهاى شام هم دست خواهند يافت زيرا كسى نيست كه از آنان جلوگيرى كند يا از شام\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nو اهالى شام حمايت نمايد .\r\nدر نتيجه ، حكام شهرهاى اسلامى شام با فرنگيان از در سازش درآمدند و دست صلح به سويشان دراز كردند . اما فرنگيان درخواست آنها را نپذيرفتند جز به اين شرط كه هر يك از آنها پرداخت مبلغى مقطوع را در مدتى معين تعهد كند .\r\nلذا ملك رضوان حاكم حلب سى و دو هزار دينار پول بانضمام مقدارى اسب و لباس و غيره ، حاكم صور پنج هزار دينار ، ابن منقذ حاكم شيرز چهار هزار دينار ، و على كردى حاكم حماة دو هزار دينار تعهد كردند كه بپردازند و مدت صلح و متاركه جنگ نيز تا مدت به ثمر رسيدن غله و درو كردن آن باشد .\r\nپس از آن ، هنگامى كه كشتىهاى مصرى ، حامل بازرگانان و مقدار زيادى كالاهاى بازرگانى ، از مصر حركت كرد ، مصادف با كشتىهاى فرنگيان گرديد كه سر راه بر آنها گرفتند و كشتىها را به تصرف درآوردند و آنچه بازرگانان داشتند به غنيمت بردند و خود بازرگانان را نيز اسير كردند .\r\nبروز اين وقايع باعث شد كه عده‌اى درصدد چاره‌جوئى برآمدند .\r\nجمعى از مردم حلب براى ابراز تنفر نسبت به كارهاى فرنگيان عازم بغداد شدند .\r\nهمين كه وارد بغداد گرديدند ، گروه بسيارى از فقها و ساير طبقات نيز به آنان پيوستند . و بالاتفاق به مسجد سلطان محمد رفتند و پناه جستند و از اداى نماز ممانعت كردند و منبر را شكستند .\r\nدر نتيجه ، سلطان محمد وعده داد كه براى جهاد با كافران قشونى آماده كند و اعزام دارد . ضمنا منبرى نيز از دار الخلافه براى\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nمسجد سلطان فرستاده شد .\r\nروز جمعهء بعد همان عده به اتفاق مردم بغداد ، به مسجد قصر واقع در دار الخلافه هجوم بردند . دربانان از ورودشان ممانعت كردند .\r\nولى آنها به دربانان غلبه يافتند و وارد مسجد شدند و پنجره‌هاى شبستان را شكستند و به سوى منبر هجوم بردند و آن را خرد كردند .\r\nاين بار نيز نماز جمعه باطل گرديد .\r\nخليفه ، ناچار درين خصوص پيامى براى سلطان محمد فرستاد و ازو خواست كه به اين مسئله رسيدگى و آن را حل كند .\r\nسلطان محمد ، نيز به اميرانى كه در آن هنگام به حضورش بودند دستور داد تا به شهرهاى مسلمانان بروند و براى جهاد با كافران آماده شوند .\r\nضمنا پسر خود ، سلطان مسعود را نيز همراه امير مودود فرمانرواى موصل ، فرستاد . اين دو تن به موصل رفتند تا در آنجا ساير سرداران نيز به آنان بپيوندند و به جنگ فرنگيان بروند .\r\nتا هنگام آمادگى و حركت آنان سال 504 به پايان رسيد . لذا اين عده در سال 505 عازم پيكار شدند كه ما انشاء الله تعالى به موقع خود جريان آن را ذكر خواهيم كرد .\r\n\r\nبيان پاره‌اى از رويدادها\r\nدرين سال نظام الملك احمد از وزارت سلطان محمد معزول شد و پس از او خطير محمد بن حسين ميبدى به وزارت منصوب گرديد .\r\nدرين سال فرستادهء سلطان روم به خدمت سلطان محمد رسيد و از دست فرنگيان شكايت كرد و ابراز تنفر نمود و سلطان را به پيكار\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nبا آنان و كوتاه كردن دستشان از شهرهاى مسلمانان ، برانگيخت .\r\nفرستادهء سلطان روم پيش از رسيدن مردم حلب به خدمت سلطان محمد وارد شده بود . لذا مردم حلب به سلطان مىگفتند : « آيا از خداوند بزرگ نمىترسى كه پادشاه روم بيش از تو نسبت به اسلام غيرت داشته باشد تا جائى كه براى جهاد با دشمنان اسلام قاصد نزد تو بفرستد ؟ » درين سال ، در ماه رمضان ، جشن عروسى دختر سلطان ملكشاه با خليفه صورت گرفت . در بغداد مغازه‌ها را تعطيل كردند و به آذين بندى شهر پرداختند . درين جشن ، شادى و سرورى رخ داد كه مردم نظيرش را نديده بودند .\r\nدرين سال در مصر باد سياهى وزيد كه دنيا را تيره و تار كرد و جان خلايق را گرفت . هيچكس نمىتوانست چشمان خود را باز كند و اگر باز مىكرد حتى دست خود را نيز نمىتوانست ببيند . در نتيجه اين باد ، باران ريگ بر سر مردم فرو باريد و مردم از زندگى نااميد شدند و تن به هلاكت در دادند .\r\nپس از مدتى هوا اندكى باز شد و به صافى و روشنى برگشت . اين واقعه از آغاز عصر تا بعد از مغرب بود .\r\nدرين سال ، در ماه محرم ، كياهراس طبرى ، موسوم به ابو الحسن على بن محمد بن على ، وفات يافت . او از بزرگان فقهاى شافعى شمرده ميشد . فقه را از امام الحرمين جوينى آموخته ، و پس از او ، در مدرسه نظاميهء بغداد به تدريس پرداخته بود .\r\nاو در همان بغداد درگذشت و نزديك آرامگاه شيخ ابو اسحق\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nمدفون گرديد .\r\nپس از او نيز امام ابو بكر شاشى ( چاچى ) عهده‌دار تدريس شد .\r\nدرين سال ادريس بن حمزة بن على رملى ، فقيه شافعى ، كه اهل رملهء فلسطين [ ( 1 ) 
  ] بود ، از دنيا رفت .\r\nاو در نزد ابو الفتح نصر بن ابراهيم مقدسى و شيخ ابو اسحق شيرازى فقه آموخت و به خراسان رفت و در سمرقند به تدريس پرداخت و در همان شهر نيز درگذشت .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - رمله ( بفتح را و لام ) شهر عظيمى است در فلسطين و قصبهء آن اكنون خراب است در اقليم سوم واقع است به طول 55 درجه و يك سوم درجه . ميان بيت المقدس و رمله به قدر هيجده روز راه است روزگارى دار الملك سليمان و داود بود و آنگاه كه سليمان بن عبد الملك به فلسطين لشكر كشيد ، در رمله فرود آمد و آنجا را آبادان ساخت و قصور و مسجد بنا كرد . صلاح الدين يوسف بن ايوب بسال 583 هجرى قمرى آن را از دست فرنگيان بيرون آورد . و از خوف استيلاء مجدد صليبيون آنجا را ويران كرد و تاكنون آثار خرابى برجاست . و ابو الحسن على ابن محمد التهامى شاعر در رثاء اين شهر گويد :\r\n ارى الرملة البيضاء بعدك اظلمت * فدهرى ليل ليس يفضى الى فجر \r\n( از معجم البلدان ) شهرى است در فلسطين . اين شهر را بسال 716 ميلادى سليمان عبد الملك بنا كرد . جنگجويان صليبى بسال 1099 ميلادى آنجا را فتح كردند و در سال 1298 ميلادى كنيسهء آنجا بر پا بود و در روزگار ما تبديل به مسجد جامع شده است و جمعى از علما و صلحا بدان منسوبند - از انساب سمعانى و اعلام المنجد .\r\n( لغتنامهء دهخدا )\r\n","page_name":" 137 ","page_number":137},
  {"content":"\r\n\r\n\r\n( 505 ) وقايع سال پانصد و پنجم هجرى قمرى\r\n\r\nبيان پيكار سپاهيان اسلام با فرنگيان\r\nدرين سال قشون‌هائى كه سلطان محمد مامور پيكار با فرنگيان كرده بود ، گرد هم آمدند .\r\nسرداران سپاه عبارت بودند از امير مودود ، فرمانرواى موصل ، امير سكمان قطبى حاكم تبريز و قسمتى از دياربكر ، امير ايلبكى و امير زنگى پسران برسق كه بر همدان و اطراف آن حكومت ميكردند .\r\nو امير احمد يل كه مراغه را داشت .\r\nهمچنين به ابو الهيجاء ، فرمانرواى اربل ، و امير ايلغازى ، حاكم ماردين ، و امراء بكيجه ، نوشته شد كه به سلطان مسعود و امير مودود بپيوندند .\r\nاينها نيز همه به آنان ملحق شدند ، به استثناى امير ايلغازى كه پسر خود ، اياز را فرستاد و خود در شهر ماند .\r\nپس از آنكه همه جمع شدند ، به سوى شهر سنجار روانه گرديدند و چند باب از قلعه‌هاى فرنگيان را بگشادند و كسانى را كه در آن قلعه‌ها\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nاقامت داشتند به قتل رساندند .\r\nمدتى نيز شهر « رها » را محاصره كردند ولى بدون اينكه بر آن دست يابند ، آنجا را ترك گفتند .\r\nعلت صرف نظر كردن آنها از تصرف رها اين بود كه فرنگيان نيروى خود را ، اعم از سواره و پياده ، جمع كرده عازم فرات شدند كه از آن بگذرند و دست مسلمانان را از رها كوتاه سازند .\r\nهمين كه به فرات رسيدند ، از كثرت سپاهيان اسلام آگاهى يافتند .\r\nلذا پيشرفت خود را متوقف ساختند و بر ساحل فرات اقامت كردند .\r\nمسلمانان كه چنين ديدند از رها به حران رفتند تا فرنگيان به طمع بيفتند و از فرات بگذرند و به سوى آنان بيايند و بدين ترتيب فرصتى براى جنگ با فرنگيان و از بين بردن آنها بدست آيد .\r\nوقتى رها را ترك گفتند ، فرنگيان با خواربار و ذخائر كافى بدان شهر آمدند . و در آن شهر كه آذوقه‌اش رو به كاهش گذارده و چيزى به سقوطش باقى نمانده بود ، آنچه را كه مردم بدان نياز داشتند فراهم ساختند . عاجزان و ناتوانان و تنگدستان هم به نوائى رسيدند و از خوان نعمتى كه فرنگيان گستردند استفاده كردند .\r\nفرنگيان از رها مجددا به فرات بازگشتند و از آن گذشتند و به جانب شام رفتند و بر توابع حلب دست يافتند و در آن نواحى هر چه به چنگ آوردند تباه ساختند و غارت كردند و دست به كشتار زدند و مردم بسيارى را از دم تيغ گذراندند يا به بند اسارت درآوردند .\r\nعلت اين واقعه آن بود كه فرنگيان ، وقتى از فرات گذشتند .\r\nملك رضوان ، فرمانرواى حلب ، خروج كرد تا آنچه را كه فرنگيان از سرزمين‌هاى تابع حلب گرفته بودند بازستاند . قسمتى از آنها را\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nنيز گرفت و در آنها به قتل و غارت پرداخت .\r\nفرنگيان هم وقتى برگشتند و از فرات گذشتند با توابع حلب همان رفتار را كردند كه شرح داديم .\r\nاما سپاهيانى كه از طرف سلطان محمد مجهز شده بودند ، وقتى شنيدند كه فرنگيان برگشته و از فرات گذشته‌اند ، بار ديگر به رها رفتند و آنجا را محاصره كردند . ولى ديدند كه شهر نيروى تازه‌اى يافته و مستحكم شده است . چون خواربار و ذخائرى كه فرنگيان در آنجا گذارده بودند ، همچنين كثرت مردان مبارزى كه مىتوانستند از شهر دفاع كنند ، باعث تقويت روحيه اهالى شده بود .\r\nبدين جهت سپاهيان سلطان محمد وقتى ديدند محاصره شهر فايده‌اى ندارد و از اين كار نتيجه‌اى نمىگيرند ، شهر را ترك گفتند و به سوى قلعهء تل باشر رفتند .\r\nاين قلعه را نيز مدت چهل و پنج روز در محاصره گرفتند و آخر بدون اخذ هيچگونه نتيجه‌اى از آن دست برداشتند .\r\nآنگاه به حلب رفتند . ملك رضوان ، فرمانرواى حلب ، دروازه‌هاى شهر را به روى آنان بست و دست اتفاق به آنان نداد .\r\nدر آنجا امير سكمان قطبى مريض شد و به حال بيمارى از آنجا بازگشت و در شهر بالس درگذشت .\r\nسپاهيانش جسد وى را در تابوت گذاشتند و به سوى شهر خود برگشتند . در راه ايلغازى به آنان حمله كرد تا دستگيرشان كند و آنچه دارند به غنيمت ببرد . ولى آنان تابوت را در قلب سپاه گرفتند و در اطراف آن با سرسختى بسيار جنگيدند . در نتيجه ، ايلغازى شكست خورد و گريخت و سپاهيان امير سكمان آنچه را كه او داشت به غنيمت\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nبردند و به شهر خود رفتند .\r\nنيروهاى سلطان محمد وقتى ديدند ملك رضوان دروازه‌هاى حلب را به روى آنان بسته و از همكارى با آنان خوددارى مىكند ، به معرة النعمان [ ( 1 ) 
  ] رفتند . طغتكين فرمانرواى دمشق نيز به آنان پيوست و نزد امير مودود فرود آمد . اما دريافت كه نيات بدى در حقش دارند و از ترس اينكه مبادا دمشق از دستش گرفته شود ، پنهانى شروع به صلح و سازش با فرنگيانى كرد كه از پيكار با مسلمانان خوددارى ميكردند و دست به اين كار نزدند تا نيروى اسلام متفرق شدند .\r\nعلت تفرقهء نيروهاى سلطان محمد نيز آن بود كه امير برسق بن برسق ، كه سالمندترين اميران بود ، نقرس داشت و او را در تخت روان حمل مىكردند . سكمان قطبى نيز ، چنان كه گفتيم ، وفات يافت . امير احمد يل ، حاكم مراغه هم ، تصميم گرفت برگردد و از سلطان محمد درخواست كند تا شهرهايى را كه به سكمان واگذارده ، به او واگذار نمايد .\r\nاتابك طغتكين از جانب امراء بر جان خويش بيمناك بود و نمىتوانست بر آنان اعتماد كند . فقط در ميان او و امير مودود فرمانرواى موصل دوستى و صميميتى بوجود آمده بود . لذا پس از پراكندگى و تفرقه‌اى كه پيش آمد ، امير مودود و اتابك طغتكين در معرة النعمان باقى ماندند . بعد هم از آنجا رفتند و به ساحل نهر العاصى فرود آمدند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - معرة النعمان ، زادگاه ابو العلاء معرى شاعر و مبتكر عرب ، شهرى كشاورزى است كه در آن آثار باستانى نيز ديده مىشد . ( اعلام المنجد )\r\n","page_name":" 141 ","page_number":141},
  {"content":"\r\n\r\nفرنگيان ، همين كه خبر پراكنده شدن نيروهاى اسلام ، بگوششان رسيد ، اختلافاتى كه با هم داشتند رفع كردند و همه با هم گرد آمدند و به سوى شهر افاميه [ ( 1 ) 
  ] روانه شدند .\r\nسلطان بن منقذ ، فرمانرواى شيرز ، همين كه از حركت آنان اطلاع يافت ، نزد امير مودود و اتابك طغتكين رفت و در نظر اين دو نفر ، جنگ با فرنگيان و از ميان بردن آنان را كارى آسان جلوه داد .\r\nو به جهاد با فرنگيان تحريكشان كرد . آنها نيز با سپاهيان خود به شيرز رفتند و در آنجا فرود آمدند .\r\nفرنگيان نيز در نزديك آنان مستقر شدند ولى لشكريان اسلام عرصه را بر آنان از لحاظ خواربار و غيره ، تنگ كردند و آنان را مجبور به جنگ نمودند .\r\nاما فرنگيان جان خود را حفظ كردند و به جنگ تن در ندادند .\r\nو وقتى توانائى مسلمانان را ديدند به افاميه بازگشتند . مسلمانان آنها را دنبال كردند و هر كسى را كه از آنان عقب افتاده بود دستگير كردند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - افاميه ( به فتح الف ) : شهرى است مستحكم از سواحل شام و آن كوره‌اى باشد از حمص . و برخى آن را « افاميه » ( به حذف همزه ) نام برده‌اند ( معجم البلدان ) مولف قاموس الاعلام آرد : نام شهرى بود از قضاى جسر شغور از سنجاق و ولايت حلب كه در سمت شرقى نهر عاصى قرار داشت و امروز ويرانه است و خرابه‌هاى قلعهء معروف مضيق در آنجاست . آن را سلوكوس بنا كرد و بنام مادر خود آپاميا ناميد كه در تعريب به شكل فوق درآمد . در درون شهر ميدان بزرگى براى تعليم سوارى به سربازان ساخته بودند كه در كنارش پرورشگاهى براى چارپايان لشكريان بنا شده بود و تعداد بسيارى فيل و اسب و گاوميش در آن نگاهدارى مىشد . تا ظهور اسلام شهر مزبور در كمال اهميت بود و بعدها رو بويرانى نهاد - از قاموس الاعلام تركى . ( لغتنامهء دهخدا )\r\n","page_name":" 142 ","page_number":142},
  {"content":"\r\n\r\nو نگاه داشتند و با خود در ماه ربيع الاول به شيرز بازگرداندند .\r\n\r\nبيان محاصرهء شهر صور بوسيلهء فرنگيان\r\nپس از تفرقهء نيروهاى اسلام ، فرنگيان به قصد محاصرهء شهر صور و تسخير آن گرد هم آمدند و با ملك بغدوين ( بودوون ) فرمانرواى قدس ، به سوى صور روانه شدند .\r\nآنها در تاريخ بيست و پنجم جمادى الاولى نيروهاى خود را متمركز ساختند و نزديك صور فرود آمدند و آن شهر را محاصره كردند .\r\nآنگاه در پشت ديوار شهر سه برج چوبين ساختند كه بلندى هر يك هفتاد ذراع [ ( 1 ) 
  ] بود . در هر برج نيز هزار مرد جنگى جاى داشتند . منجنيق‌هائى هم به هر برج نصب كردند . آنگاه يكى از برج‌ها را به ديوار شهر وصل نمودند و بدين وسيله مردانى را كه در آن جاى داشتند به داخل شهر سرازير كردند .\r\nدر اين زمان شهر صور تحت تصرف الآمر به احكام الله علوى ، خليفهء مصر ، بود و عز الملك الاعز به نيابت از طرف وى در آنجا حكومت ميكرد .\r\nاو وقتى كار را چنين ديد ، اهالى شهر را احضار كرد و با آنان به شور پرداخت تا ببيند چگونه مىتوانند شهر را از گزند آن برج‌ها محفوظ نگاه دارند .\r\nبزرگى از اهالى طرابلس قيام كرد و بجان عهده‌دار آتش زدن\r\n\r\n\r\n\r\n\r\n","description":"","footnote":"\r\n[ ( 1 ) 
  ] - ذراع : مقياس طول به اندازهء 115 سانتيمتر .\r\n","page_name":" 143 ","page_number":143},
  {"content":"\r\n\r\nبرج‌ها گرديد . او با خود هزار مرد مسلح و مجهز را به راه انداخت .\r\nبا هر مرد هم يك پشته هيزم بود . اين عده با فرنگيان جنگيدند و پيش رفتند تا به برجى رسيدند كه چسبيده به ديوار شهر بود . آنگاه از قسمت‌هاى مختلف آن هيزمها را فرود افكندند و آتش زدند .\r\nبعد از ترس اينكه مبادا فرنگيانى كه در برج بودند به فرو - نشاندن آتش اقدام كنند و از سوختن رهائى يابند ، كيسه‌هاى پر از مدفوع انسانى را كه قبلا آماده كرده بودند ، بر روى آنها ريختند .\r\nبوهاى زننده و آلودگىهاى نجاساتى كه به روى فرنگيان ريخته شد ، آنان را مشغول كرد و از خاموش ساختن آتش بازداشت . لذا آتش در برج شعله‌ور شد و جز عده‌اى معدود كه جان سالم بدر بردند اكثر كسانى كه در برج بودند طعمهء حريق شدند .\r\nمسلمانان از آن برج بوسيلهء چنگك‌هاى مخصوصى تا آنجا كه ميتوانستند غنائمى بدست آوردند . بعد سبدهاى انگورى بزرگى را از هيزمهائى كه آغشته به نفت و قير و دوده و كبريت بود پر كردند . و با پرتاب هفتاد سبد از اين گونه هيزمها دو برج ديگر را نيز آتش زدند .\r\nپس ازين پيروزى ، مردم صور سرداب‌هائى در زير زمين حفر كردند كه فرنگيان اگر از ديوار بالا رفتند و داخل شهر شدند در آنها بيفتند . همچنين اگر مجددا برجى ساختند و آن را پاى ديوار شهر گذاشتند ، برج در آن سردابها فرو برود .\r\nولى يكى از مسلمانان پيش فرنگيان رفت و از آنان امان خواست و از نقشه‌اى كه مسلمين ريخته بودند آگاهشان كرد . فرنگيان نيز طريق احتياط پيش گرفتند و در دام نيفتادند .\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nضمنا اهالى شهر صور رسولى را نزد اتابك طغتكين ، فرمانرواى دمشق ، فرستادند و ازو براى جنگ با فرنگيان كمك خواستند و به او پيشنهاد كردند كه شهر را تسليم وى كنند .\r\nطغتكين نيز با سپاهيان خود به نواحى بانياس رفت و از آنجا نيروئى مركب از دويست سوار براى شهر صور فرستاد . اين عده خواستند وارد شهر شوند ولى كسانى كه در داخل شهر بودند از همكارى با آنان خوددارى كردند .\r\nفرنگيان نيز از ترس اينكه نيروهاى كمكى بيشترى به اهالى شهر برسد ، بر شدت پيكار افزودند . جنگ سختى درگرفت تا جائى كه تيرهاى تركان تمام شد و با هيزم جنگيدند و نفت نيز تمام شد . ولى به يك راهرو زير زمينى دست يافتند كه در آنجا نفت وجود داشت و معلوم نبود چه كسى نفت را در آنجا ذخيره كرده بود .\r\nسپس ، عز الملك ، حاكم صور ، اموالى به خدمت طغتكين فرستاد براى اينكه مردان جنگى بيشترى بجهة كمك با وى اعزام دارد و آنان را به تصرف شهر دلالت كند .\r\nطغتكين نيز كبوتر قاصدى را با نامه‌اى پيش وى فرستاد كه او را از وصول اموال آگاه مىساخت . ضمنا به او دستور ميداد كه يك كشتى به مكانى كه ذكر كرده بود بفرستد تا مردانى را كه در آنجا هستند حمل كند .\r\nاين كبوتر در كشتى فرنگيان افتاد و دو نفر ، يك مسلمان و يك فرنگى آن را گرفتند . فرنگى گفت : اين پرنده را آزاد مىكنيم شايد با آزادى او گشايشى براى فرنگيان دست دهد . ولى مسلمان حرف او را نشنيد و كبوتر نامه‌بر را پيش ملك بغدوين برد .\r\nملك بغدوين نيز همين كه نامه را خواند و از جريان امر آگاه\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nشد ، يك كشتى به همان محلى كه طغتكين ذكر كرده بود فرستاد .\r\nدرين كشتى گروهى از مسلمانان جاى داشتند كه اهل صور بودند و از ملك بغدوين امان خواسته و تحت فرمان وى درآمده بودند .\r\nوقتى لشكريان طغتكين به اين كشتى رسيدند و با كسانى كه در داخل كشتى بودند به عربى حرف زدند ، آنان را نشناختند و به گمان اينكه از شهر صور آمده‌اند داخل كشتى شدند .\r\nآنان هم همه را اسير كردند و پيش فرنگيان بردند . فرنگيان نيز همه را كشتند و باز به خيال تصرف صور افتادند .\r\nطغتكين از كارهاى فرنگيان از هر جهة خشمگين بود . لذا عازم قلعهء حبيس شد كه در سواد ، از توابع دمشق ، قرار داشت و متعلق به فرنگيان بود .\r\nاين قلعه را محاصره كرد و به ضرب شمشير گرفت و تمام كسانى را كه در آن بودند كشت . آنگاه به سوى فرنگيانى كه در صور بودند برگشت و با آنان به جنگ پرداخت .\r\nولى همين كه آذوقه را از طريق خشكى بر آنان مىبست از راه دريا خواربار بدست مىآوردند . ضمنا با حفر خندق ، مانع ايجاد مىكردند و نميگذاشتند كه سپاهيان طغتكين بر آنان دست يابند .\r\nطغتكين ناچار از جنگ با آنان صرف نظر كرد و به شهر صيدا رفت و حول و حوش شهر را غارت كرد و جماعتى از نيروى دريائى را كشت و قريب بيست كشتى را در ساحل آتش زد .\r\nمعذلك ارتباط خود را از اهالى صور قطع نكرده بود و با نامه‌هائى كه ميفرستاد ، آنان را به شكيبائى و پايدارى تشويق مينمود .\r\nفرنگيان ، همچنان سرگرم جنگ با مردم صور بودند . و اهالى\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nصور نيز با دليرى و مردانگى كسى كه دست از جان شسته ، پيكار مىكردند . اين جنگ تا هنگام به ثمر رسيدن غلات ادامه يافت . فرنگيان از ترس اينكه مبادا طغتكين به غلات شهرهاى آنان دست يابد ، در تاريخ دهم شوال صور را ترك گفتند و به عكه [ ( 1 ) 
  ] رفتند .\r\nقشون طغتكين به نزد وى بازگشت . مردم صور به سپاهيان او مقدارى اموال و غيره هديه دادند . بعد به اصلاح ديوار و خندق شهر كه فرنگيان خراب كرده بودند پرداختند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - عكه ( بفتح عين و كاف مشدد ) : نام شهرى است و در حديث آمده است : « طوبى من راى عكه » ( خوشا به حال كسى كه عكه را ديده است . ) ( منتهى الارب ) شهرى است از شام بر كران درياى روم و اندر وى مسلمانانند . شهرى است با نعمت بسيار و كشت و برز بسيار و خواسته‌هاى بسيار ( حدود العالم ) عكه از اقليم سيم و توابع شام است . شاپور ذو الأكتاف ساخت و در ملك عكه به ولايت شام چشمه‌اى است كه آن را « عين البقر » خوانند . ( نزهة القلوب ) عكه شهرى است بر ساحل بحر شام از عمل اردن . و آن در روزگار ما از آبادترين و نيكوترين شهرهاى ساحل است . طول آن 66 درجه و عرضش 31 درجه است و در اقليم چهارم قرار دارد . اين شهر به سال پانزدهم هجرى بوسيلهء مسلمانان و بدست عمرو بن العاص و معاوية ابن ابى سفيان فتح شد و هشام ابن عبد الملك آن را تجديد بنا كرد . بسال 497 هجرى قمرى بدست فرنگيان افتاد و بسال 583 هجرى قمرى صلاح الدين ايوبى آن را از فرنگىها بازستاند و ديگر بار در سال 587 قمرى فرنگىها آن را فتح كردند و تاكنون در دست آنان است ( از معجم البلدان ) .\r\n نبيذ پيش من آمد به شاطى بر كه * بخنده گفتم طوبى لمن يرى عكه \r\n( منوچهرى ) و چون ما از شهر صور هفت فرسنگ برفتيم ، به شهرستان عكه رسيديم و آن را مدينهء عكا نويسند . شهر بر بلندى نهاده است . زمين كج و باقى هموار . و در همهء ساحل كه بلندى نباشد شهر نسازند از بيم غلبهء آب دريا و خوف امواج كه بر كرانه مىزند - سفرنامه ناصر خسرو ( از لغتنامهء دهخدا )\r\n","page_name":" 147 ","page_number":147},
  {"content":"\r\n\r\n\r\nبيان شكست خوردن فرنگيان در اندلس\r\nدرين سال اذفونش ( آلفونس ) فرنگى ، حاكم طليطله [ ( 1 ) 
  ] در اندلس\r\n\r\n\r\n\r\n\r\n","description":"","footnote":"\r\n[ ( 1 ) 
  ] - طليطله ( بضم طين اول و طين دوم و فتح لام اول و لام دوم ) : شهرى است در اندلس بر بركوه ، و تا رود تاجه از گرد وى برآيد . ( حدود العالم ) و از آن تا قرطبه هفت روز راه بوده است . اين شهر را مسلمانان به سال 91 هجرى قمرى ، مطابق 719 ميلادى متصرف شدند . ( لين پول ) . اين شهر داراى بيست و شش هزار تن سكنه است . حمد الله مستوفى گويد : طليطله خوش شهرى است بر سر كوهى بلند و اكثر عماراتش از سنگ كرده‌اند به نزديك نهر تاجه است و آن رود در بزرگى به دجله نزديك بود . از اقليم پنجم است و در بعضى كتب آن را از بلاد اندلس نهاده‌اند و در چندين مملكت على حده گفته‌اند . مواقع و نواحى فراوان از توابع اوست و در صور الاقاليم گويد در آن ملك سمور بسيار است .\r\n( نزهة القلوب ) صاحب مجمل التواريخ گويد : چنين روايت است كه به « مدينه الملوك » ( اين شهر را مورخان طليطله دانند ) دو خانه بيافتند : يكى بر بالا و يكى به زير . در خانهء بالائين در ، بيست و چهار تاج نهاده بود كه قيمت آن خداى دانست و نام خداوندش بر هر يكى نبشته . و در ديگر خانه مايدت سليمان بن داود عليهما السلام نهاده و خانه زيرين را بيست و چهار جايگاه قفل بر نهاده بود . و بودريق درين وقت پادشاه بود . بفرمود تا بازگشايند . بسيارى اسقفان و راهبان بيامدند و چيزها پذيرفتند و شفاعت كردند و گفتند : هيچ پادشاهى اين را قصد گشادن نكرد . قبول ننمود و باز فرمود گشادن . هيچ چيزى نيافتند . مگر صورتهائى با عمامه‌ها و نيزه بر اسبان نگاشته و هيئت ايشان مانند عرب بود و همان سال عرب به قدرت خداى تعالى بدان زمين درآمدند و مسلمانى ظاهر گشت .\r\nياقوت در معجم البلدان آرد : . . . شهر بزرگى است و داراى خصايص پسنديده‌اى كه در اندلس يافت مىشود . حدود آن پيوسته به نواحى وادى الحجاره است ولى طليطله در جانب غربى مرز روم و ميان شمال و خاور قرطبه است . اين شهر پايتخت ملوك قرطبه بود .\r\nطليطله بر ساحل نهر تاجه واقع است . و بر ساحل اين نهر پلى بنيان نهاده شده است كه به وصف درنيايد . گروهى گفته‌اند طليطله شهر دقيانوس پادشاه معاصر اهل كهف بوده است و متذكر شده‌اند كه نزديك آن موضعى است بنام « جنان الورد » كه اجساد اصحاب كهف بىآنكه بپوسد همچنان تا امروز در آن باقى\r\n","page_name":" 148 ","page_number":148},
  {"content":"\r\n\r\nخروج كرد و سپاه كثيرى فراهم آورد و بطمع تصرف شهرهاى اسلامى اندلس و تسلط بر آنها افتاد . علت اقدام او به اين كار نيز درگذشت امير المسلمين ، يوسف ابن تاشفين بود . اما وقتى امير المسلمين على بن يوسف بن تاشفين اين خبر را شنيد با سپاهيان خود به جنگ با او شتافت .\r\n\r\n\r\n\r\n\r\n","description":"","footnote":"\r\n[ ( ) 
  ] است . و خدا داناتر است . و برخى سخنانى جز اين دربارهء آن گفته‌اند چنان كه در بارهء رقيم ياد كرده‌اند . و اين شهر را از لحاظ قدر و منزلت از مهم‌ترين بلدان آورده‌اند و گويند يكى از مهم‌ترين خصوصيات آن اين است كه مواد خواربار و حبوب در انبارهاى آن هفتاد سال باقى ميماند بىآنكه تغيير پذيرد . و زعفران آن در نهايت خوبى است .\r\nو ميان طليطله و قرطبه هفت روز راه است كه سواره آن را بپيمايند . اين شهر از آغاز فتح اندلس بدست عرب در تصرف مسلمانان بود تا آنكه در سال 477 هجرى قمرى فرنگان آن را متصرف شدند . پادشاهى كه اين شهر را تسليم كرد يحيى بن يحيى بن ذى النون ملقب به القادر بالله بود . و شهر مزبور هم اكنون نيز در تصرف فرنگان است .\r\nطليطله را مدينهء شاهان مىناميدند و چنان كه گفته‌اند 72 زبان در آن رايج بود . و سليمان ابن داود و عيسى ابن مريم و ذو القرنين و خضر بر حسب گمان مردم آن ، به طليطله درآمده‌اند و خدا داناتر است ( از معجم البلدان ) و صاحب حلل السندسيه آرد : شهر طليطله چه در گذشته و چه در دوران جديد از بزرگترين شهرهاى اسپانيا به شمار ميرفته و اين شهر در وسط اسپانيا واقع شده است هر چند به جنوب آن كشور نزديك‌تر است و اصل بناى آن بسيار كهن است چنان كه گويند اين شهر پايتخت كارپتنيان (  Carpetau  ) بوده است . و نام آن در كتاب مورخ رومى « تيتلف » آمده . و وى آن را « طليطم » (  Toleteum  ) خوانده و متذكر شده است كه طليطم شهر كوچكى است ليكن داراى موقع طبيعى بسيار مناسبى است . روميان بسال 193 قبل از ميلاد بر آن استيلا يافتند و در روزگار گت‌ها (  Visigoths  ) آتانجلد پادشاه آن طايفه در سال 567 ميلادى شهر مزبور را پايتخت خويش قرار داد . و از آن پس تا دوران تسلط عرب طليطله\r\n","page_name":" 149 ","page_number":149},
  {"content":"\r\n\r\nپس از پيكارى سخت ، مسلمين پيروزى يافتند و فرنگيان شكست خوردند . بسيارى از آنان كشته شدند و بسيارى نيز اسير و گرفتار گرديدند . اموال بىشمارى از آنان نيز بعنوان غنيمت به چنگ مسلمانان افتاد .\r\n\r\n\r\n\r\n\r\n","description":"","footnote":"\r\n[ ( ) 
  ] پايتخت اسپانيا بود .\r\nو هنگامى كه در دين مسيح اختلاف روى داد و ميان گروهى از كاتوليك‌ها كه قائل به الوهيت عيسى بودند ، و دسته‌اى از اريوسيان كه با اين عقيده مخالفت داشتند . كشمكش و جدال رخ داد در طليطله نيز اين اختلافات به منتهاى شدت رسيد و مجامع و انجمن‌هاى گوناگون براى رفع اختلاف در آن شهر برپا شد و هر دو گروه از لحاظ نيرو و قدرت با هم برابر بودند . ليكن چون پادشاه گت موسوم به ريكاريد در سال 557 ميلادى مذهب اريوسى را انكار كرد ، از آن سبب كاتوليك‌هاى مزبور در اسپانيا قدرت كامل يافتند و عقيدهء خود را در سراسر آن كشور رواج دادند .\r\nديرى نگذشت كه اعراب اسپانيا را فتح كردند و بر طليطله پايتخت آن استيلا يافتند و غنائم بسيارى بدست آوردند . ليكن تازيان بر خلاف گت‌ها طليطله را پايتخت خويش قرار ندادند . و هر چند آن شهر را نسبت به ديگر بلاد اسپانيا در مركز آن كشور يافتند ليكن شهر مزبور نسبت به مقر فرمانروائى اعراب مركزيت نداشت . و آنها نمىتوانستند از افريقيه مسافت‌هاى بسيارى دور شوند . از اين رو مركز امارت را نخست اشبيليه و آنگاه قرطبه قرار دادند و شهر اخير چندين قرن پايتخت اندلس بود . اما با همهء اينها طليطله در روزگار فرمانروائى اعراب داراى اهميت فراوانى بود و يكى از دژهاى بزرگ اسپانيا بشمار ميرفت و آن را « ثغر ادنى » مىناميدند . و يكى از امرا از جانب خليفه به سوى آن گسيل مىشد .\r\nو چه بسا كه مدتها طليطله از فرمانبرى قرطبه سرپيچى مىكرد . و بنى اميه روزگار درازى لشكريان انبوهى بدان شهر ميفرستادند و با همهء اينها قادر به تصرف آن نمىشدند . و غالبا خلفا با حيله و نيرنگ بر آن استيلا مىيافتند .\r\nدر اواخر فرمانروائى عرب كه قرطبه دستخوش انقلاب و طغيان گرديد و سر رشتهء خلافت از هم گسيخت ، امراء بنى ذى النون بر طليطله استيلا يافتند و\r\n","page_name":" 150 ","page_number":150},
  {"content":"\r\n\r\nپس از اين واقعه ، فرنگيان ديگر از على بن يوسف ميترسيدند و از دست اندازى به شهرهاى او خوددارى مىكردند .\r\nاذفونش نيز ازين پيشامد سرافكنده شد و دانست كه آن شهرها\r\n\r\n\r\n\r\n\r\n","description":"","footnote":"\r\n[ ( ) 
  ] در سال 1035 ميلادى در آن شهر دولت مستقلى تشكيل دادند .\r\nبارى ، شهر طليطله در همهء ادوار مركز دانش و هنر بوده است و در آن بهترين كارخانه‌هاى اسلحه سازى و كارگاه‌هاى حرير بافى و پشمبافى وجود داشته است . همچنين صنعت استخراج معادن در آن شهر رواج يافته بود ، كه هم اكنون نيز باقى است و اشياء نفيسى كه از راه اين صنعت ساخته مىشود در سراسر اروپا به فروش ميرسد و اكنون در آن شهر نه كارخانه براى تهيهء صنايع مزبور دائر است و مردم توانگر با دلبستگى فراوان مصنوعات يدى مزبور را : از قبيل ساعت و كيف و عصا و جام و قلم و كارد و جز اينها ميخرند و همهء اين صنايع از دوران فرمانروائى عرب براى مردم طليطله بيادگار مانده است .\r\nطليطله از سال 712 تا سال 1085 ميلادى يعنى قريب چهار قرن در تصرف عرب بوده است و شهر مزبور در تمام مدت فرمانروائى آنان همچون مشعل فروزانى انوار دانش و هنر را به جهان ميپراكنده است .\r\nبا اينكه تمدن عربى و بر طليطله استيلا يافته بود ، گروهى از مسيحيان آن شهر همچنان آئين خويش را حفظ مىكردند . ليكن زبان عرب و فرهنگ آن قوم را نيز فرا مىگرفتند . و نماز خود را كه در اصطلاح آنان موسوم به « طقوس كنيسيه » است به هر دو زبان عربى و زبان گت‌ها ادا مىكردند و مردم اسپانيا اين گروه را « موذاراب » (  Mozarabes  ) مىناميدند كه محرف از « نصف عرب » است و شگفت اين است كه مردم طليطله پس از خارج شدن آن شهر از تسلط عرب ، باز هم به زبان و تمدن عرب شيفتگى نشان ميدادند . و اسناد معاملات و كليه قباله‌ها و مدارك خود را تا سال 1580 ميلادى به زبان عربى مينوشتند بعبارت ديگر آثار تمدن عرب تا سيصد سال پيش در آن شهر وجود داشته است . و از بين رفتن آن هم در نتيجهء فرمان‌هاى مكررى بوده است كه از طرف حكومت صادر مىشده و كسانى را كه به عربى سخن ميگفته يا كتابت مىكرده‌اند مورد بازخواست قرار ميداده‌اند . و اگر اين سختگيرىها نمىبود ، چه بسا كه زبان عرب تا امروز هم در آن شهر همچنان پايدار بود .\r\n","page_name":" 151 ","page_number":151},
  {"content":"\r\n\r\nحامى و مدافعى دارد .\r\nدرين سال ، در ماه جمادى الاخر ، امام ابو حامد محمد بن محمد بن محمد الغزالى ، امام مشهور از دنيا رفت .\r\n\r\n\r\n\r\n\r\n","description":"","footnote":"\r\n[ ( ) 
  ] « انجيل گونزالز پالانسيه » (  Angl Gonzalez Palancia  ) يكى از استادان ادبيات مادريد تحت عنوان « نصف عرب يا موزاراب طليطله در قرن دوازدهم و سيزدهم » مقدار بسيارى اسناد و چكها گردآورى كرده كه تا آن روزگار در طليطله نوشته ميشده است . اسناد عربى مزبور با جملهء اسپانيولى آن بالغ بر سه مجلد و قريب هزار صفحه به قطع بزرگ است .\r\nمسيو ژوسه (  Jausset  ) صاحب جغرافياى مصور اسپانيا و پرتقال مىنويسد : رسوبات تمدن بشرى كه در طليطله پايدار مانده است ، اين شهر را به منزلهء يك موزهء حقيقى قرار داده است و به هيچ رو با موزه‌هاى عادى كه صاحبان آنها آثار نادر را گرد مىآورند تا مردم آنها را تماشا كنند قابل مقايسه نيست .\r\nبلكه اين موزهء حقيقى عصرهاى تاريخى بشر را كه بالغ بر بيست قرن است نمودار مىكند . و مردم هر عصرى آثارى از خود در آن به يادگار گذاشته‌اند ازين رو كسى كه به اسپانيا برود ، و طليطله را نبيند ، مانند آنست كه اسپانيا را نشناخته است چه طليطله شهرى اصيل و پايدار و بارز است و در آن از اشياء معمولى كه مايهء افسردگى انسان مىشود نمونه‌هائى نيست بلكه همهء آثار آن از نمونه‌هاى اصيل و عالى است كه نظر باستانشناس و اهل فن را به خود جلب مىكند . اين شهر به تنهائى شايستگى آن را دارد كه جهانگردان بخاطر آن به اسپانيا سفر كنند . در مدخل شهر پلى بر نهر ، تاجه است كه داراى يك دهانه مىباشد و بر روى آن پل برجى است كه بر آن نوشته شده است : رود طغيان كرد و در نتيجه پل منهدم شد ازين رو الفونس ملقب به حكيم در سال 1252 آن را مرمت كرد . آنگاه بريماط اسپانيائى مطران تينوريو (  Tenorio  ) در سال 1380 ميلادى مجددا به تكميل آن پرداخت .\r\nاين پل از روزگار فرمانروائى عرب ، و بلكه پيش از تسلط آنان نيز وجود داشته است . سالازار دومندوزه (  Salazarde Mendoza  ) نوشته عربى را كه بر سنگى بر اين پل منقور بود ، بدين سال نقل كرده است : « الله اكبر و الصلاة و السلام على جميع من آمن بالله و رسوله محمد . » و كنت دو موره\r\n","page_name":" 152 ","page_number":152},
  {"content":"\r\n\r\n\r\n( 506 ) وقايع سال پانصد و ششم هجرى قمرى\r\nدرين سال ، در ماه محرم ، امير مودود ، فرمانرواى موصل ، به رها رفت و در آنجا فرود آمد و سپاهيان او كشتزارهاى اهالى را مورد استفاده قرار دادند و چراگاه اسبان خود ساختند .\r\nاز آنجا به سروج رفتند . در سروج نيز همين كار را كردند . و فرنگيان را ناديده انگاشتند و از آنها احتراز ننمودند . و هيچ متوجه اين موضوع نبودند تا وقتى كه جلوسين ، حاكم تل باشر ، به آنان حمله‌ور شد ، آن هم هنگامى كه چارپايان قشون در كشتزارها پراكنده بودند .\r\n\r\n\r\n\r\n\r\n","description":"","footnote":"\r\n[ ( ) 
  ] نوشتهء ديگرى را كه در دوران پل مدفون بوده ، چنين نقل كرده است : « بنى هذا الجسر بامر ملك طليطله العظيم محمد سويد المجاشعى بطليطله حرسها الله و انتهى سنه 204 للهجرة » بر اصل اين نوشته دست نيافتيم . بعقيده ما چنين نوشته‌اى بدين صورت ممكن نيست ولى ما آن را از جغرافياى اسپانيا و پرتقال تاليف ژوسه نقل كرديم ( حاشيهء حلل السندسيه ) جمعيت طليطله بيست و شش هزار تن است .\r\nاين شهر در نزديك مادريد است و طارق بن زياد بسال 714 ميلادى آن را فتح كرد . و آنگاه آلفونس پادشاه قشتاله شهر مزبور را در سال 1085 ميلادى از عرب بازگرفت .\r\n( لغتنامه دهخدا )\r\n","page_name":" 153 ","page_number":153},
  {"content":"\r\n\r\nفرنگيان بسيارى از چارپايان را گرفتند . گروه كثيرى از افراد سپاه اسلام را نيز كشتند . و هنگامى كه مسلمانان آماده نبرد با آنان شدند ، ميدان را خالى كردند و به سروج بازگشتند .\r\nدرين سال ، سلطان محمد ، از بغداد رفت .\r\nاين بار اقامت او در بغداد پنج ماه طول كشيده بود .\r\nاو وقتى كه به اصفهان رسيد ، زين الملك ابو سعد قمى را دستگير ساخت و تسليم امير كاميار كرد كه با وى از دير باز دشمنى داشت .\r\nوقتى ابو سعد به رى وارد شد ، امير كاميار ، او را بر روى چارپائى سوار كرد كه به ارابه‌اى زرين بسته شده بود . و چنين وانمود كرد كه سلطان محمد او را در برابر مالى كه قرار بود بپردازد و نپرداخته ، از كار بر كنار كرده است .\r\nبدين بهانه او از خويشاوندان ابو سعد قمى مبلغ كلانى گرفت .\r\nبعد هم ابو سعد را به دار آويخت .\r\nعلت غضب سلطان محمد نسبت به ابو سعد و دستگيرى او اين بود كه او زياد از خليفهء بغداد و سلطان محمد بدگوئى ميكرد .\r\nدرين سال ، مردى مغربى ( مراكشى ) در بغداد پيدا شد و ادعاى كيمياگرى كرد . اين مرد را كه نامش ابو على بود به دار الخلافهء بغداد بردند تا در حضور خليفه ادعاى خود را به ثبوت برساند .\r\nاو بدانجا رفت و ديگر بازنگشت ! درين سال يوسف بن ايوب همدانى كه واعظى معروف بود ، به بغداد وارد شد .\r\nاو زاهدى پرهيزكار بشمار ميرفت و در بغداد به موعظه و ارشاد مردم پرداخت .\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nروزى هنگام وعظ مردى كه خود را فقيه مىشمرد و او را ابن السقا ميخواندند برخاست و دربارهء مسأله‌اى يوسف بن ايوب را اذيت كرد .\r\nاو هم برگشت و به وى گفت : « بنشين ، كه از سخن تو بوى كفر مىشنوم و بسا ممكن است كه تو بدينى غير از دين اسلام از جهان به روى » اتفاقا بعد از مدتى ابن سقا به سرزمين روم رفت و به مذهب مسيح درآمد .\r\nدرين سال ، در ماه ذى القعده ، در بغداد بانگ بلند و هول انگيزى شنيده شد . در آسمان هم ابرى نبود كه آن را صداى رعد گمان كنند .\r\nبالاخره هيچكس نفهميد كه آن صدا چه بود .\r\nدرين سال ، بسيل ارمنى ، حاكم دروب ، در شهرهاى ابن لاون ، از دنيا رفت و در اول جمادى الآخر ، طنكرى ، فرمانرواى انطاكيه عازم سرزمين او گرديد تا آن را تصرف كند . ولى در ميان راه بيمار شد و به انطاكيه بازگشت و در هشتم جمادى الاخر درگذشت .\r\nپس از او ، خواهر زاده وى ، سرخاله ، آنجا را تصرف كرد . و به علت غلبهء او بر آن ناحيه ، ميان فرنگيان اختلافاتى افتاد كه كشيشان و رهبانان ميانجيگرى كردند و اختلافات را مرتفع ساختند .\r\nسرخاله سپس بر اوضاع مسلط شد و كارها را تمشيت داد .\r\nدرين سال قراجه ، حاكم حمص ، دار فانى را بدرود گفت . او مردى بيدادگر بود . پس از او ، پسرش قرجان ، بجايش نشست كه در بد نهادى و زشت رفتارى همانند پدر بود .\r\nدرين سال معمر بن على ابو سعد بن ابو عمامه واعظ بغدادى ، درگذشت .\r\nاو بسال 429 هجرى قمرى به دنيا آمده بود . در قوت حافظه و\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nحدت ذهن و بذله گوئى و ظرافت ، اشتهار داشت . و اكثرا در موعظه‌هاى خود از اخبار صالحين روايت مىكرد .\r\nدرين سال احمد بن فرج بن عمر دينورى پدر شهده [ ( 1 ) 
  ] درگذشت .\r\nاو از ابن يعلى بن فراء ، و ابن مامون ، و ابن مهتدى ، و ابن نقور و ديگران حديث روايت مىكرد . و مردى نيك نهاد و پرهيزگار بود .\r\nدرين سال ابو العلماء صاعد بن منصور بن اسماعيل بن صاعد ، خطيب نيشابورى ، جهان را بدرود گفت . او از بزرگان فقها بود . در خوارزم قضاوت مىكرد و حديث روايت مىنمود .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - شهدة الكاتبه ( به فتح شين و دال و ضم تاء ) دختر ابو نصر احمد بن الفرج بن عمر الابرى است . اصل او از دينور است . در 482 هجرى قمرى در بغداد متولد گرديده و در 574 هجرى قمرى در همان شهر درگذشته است . بانوئى دانشمند و فقيه و راوى حديث بود . و عده بسيارى از او روايت كرده‌اند . ثقة الدوله ابن الانبارى كه از نزديكان المقتفى خليفه عباسى بود با او ازدواج كرد و در 549 هجرى قمرى درگذشت . او ( شهدة ) چون در نوشتن خط مهارتى داشت به الكاتبة مشهور گرديد .\r\n( لغتنامه دهخدا )\r\n","page_name":" 156 ","page_number":156},
  {"content":"\r\n\r\n\r\n( 507 ) وقايع سال پانصد و هفتم هجرى قمرى\r\n\r\nبيان جنگ فرنگيان و شكست خوردن آنان و كشته شدن امير مودود\r\nدرين سال ، در ماه محرم ، مسلمانان گرد هم آمدند . در ميان آنان امير مودود بن التونتكين ، فرمانرواى موصل ، و تميرك ، حاكم سنجار ، و امير اياز بن ايلغازى ، و طغتكين ، فرمانرواى دمشق ، بودند .\r\nعلت اجتماع مسلمانان اين بود كه بغدوين ، پادشاه فرنگيان غارتگرىهاى خود را در دمشق دنبال كرد و در آن سرزمين به چپاول و ويرانگرى پرداخت .\r\nاين سانحه كه در اواخر سال 506 هجرى قمرى اتفاق افتاد موجب شد كه ارسال مواد لازم به دمشق قطع گرديد ، خواربار رو به نقصان گذارد و قيمت‌ها بالا رفت . لذا طغتكين ، فرمانرواى دمشق ، رسولى نزد امير مودود فرمانرواى موصل فرستاد و جريان ما وقع را شرح داد\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nو ازو كمك خواست . و او را برانگيخت كه در همدستى و معاضدت با وى شتاب ورزد .\r\nامير مودود نيز قشونى گرد آورد و حركت كرد و در آخر ذى القعده سال 506 هجرى قمرى از فرات گذشت . فرنگيان ازو به وحشت افتادند .\r\nطغتكين همين كه خبر حركت او را شنيد به سوى او روانه شد و در سلميه [ ( 1 ) 
  ] با او روبرو گرديد و متفقا رايشان بر اين قرار گرفت كه به بغدوين ، پادشاه قدس حمله‌ور شوند و كارش را بسازند .\r\nاين عده به جانب اردن رهسپار شدند . مسلمانان ديگر نيز در اقحوانه فرود آمدند .\r\nفرنگيان نيز با پادشاه خود ، بغدوين و سپهسالار خود ، جوسلين ، و ساير سرداران و شهسواران معروف آماده كارزار گرديدند .\r\nهمين كه مسلمانان همراه امير مودود به شهرهاى فرنگيان دست‌اندازى كردند ، فرنگيان به مقابله با آنان شتافتند .\r\nدو سپاه در سيزدهم ماه محرم با يك ديگر روبرو شدند . جنگ سختى ميان آنان درگرفت . هر دو طرف مدتى پايدارى كردند .\r\nسرانجام فرنگيان شكست خوردند و گروهى كثير از ايشان كشته شد .\r\nعدهء بسيارى نيز اسير گرديد .\r\nبغدوين ، پادشاه فرنگيان نيز به اسارت درآمد ولى او را نشناختند . لذا سلاحش را گرفتند و آزادش كردند . بدين ترتيب از مهلكه نجات يافت .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سلميه : شهرى است نزديك حمص و نسبت بدان سلمانى است ( فرهنگ فارسى معين )\r\n","page_name":" 158 ","page_number":158},
  {"content":"\r\n\r\nگروه انبوهى از فرنگيان در درياچهء طبريه و نهر اردن غرق شدند و مسلمانان اموال و اسلحهء آنان را به غنيمت گرفتند .\r\nفرنگيانى كه جان سالم بدر برده بودند ، خود را به « مضيق » ، پائين طبريه ، رساندند . در آنجا سپاهيان طرابلس و انطاكيه نيز به آنان پيوستند .\r\nازين پيوستگى نيروى تازه‌اى يافتند و برگشتند تا جنگ با مسلمانان را از سر گيرند .\r\nمسلمانان آنان را از همه سو احاطه كردند . بطوريكه آنان ناچار از كوهى كه در مغرب طبريه بود بالا رفتند و شانزده روز در آنجا اقامت كردند .\r\nدرين مدت مسلمانان مرتبا آنها را هدف تير قرار مىدادند ، و هر كس را كه نزديك بود ، به ضرب تير از پاى درمىآوردند .\r\nمسلمانان راه خواربار را نيز بر فرنگيان بستند تا شايد عرصه بر آنان تنگ گردد و از فراز كوه فرود آيند . ولى هيچكس از موضع خود خارج نشد . لذا مسلمانان از آنان دست برداشتند و به بيسان [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - بيسان ( به فتح ب و سكون ى ) كه مختصر « بيت‌شان » است ، شهرى است در فلسطين قديم بر ملتقاى دره‌هاى اردن و يزرعيل . اين شهر در اوائل عصر مفرغ مسكون بود . ( حدود 3000 - 2000 قبل از ميلاد ) و بقاياى فراوان از دوره‌هاى پيش از بنى اسرائيل دارد . در زمان حتىها و اوائل تاريخ مصر اهميت فراوان داشت . مدتها بين كنعانيان و يهوديان متنازع فيه بود تا اينكه سرانجام داود آن را تحت فرمان آورد و در سال 65 قبل از ميلاد پومپيوس آن را گرفت و بنام سكوتوپوليس از شهرهاى عمدهء دكاپوليس گرديد . شهر كنونى بيسان در حدود 5540 تن جمعيت دارد و در اسرائيل واقع است . ( از دائرة المعارف فارسى )\r\n","page_name":" 159 ","page_number":159},
  {"content":"\r\n\r\nرفتند و شهرهاى فرنگيان را كه ميان عكا و قدس قرار داشتند غارت كردند ويران ساختند و از مسيحيان به هر كس كه دست يافتند او را كشتند . ولى چون به علت دورى از شهرهاى خود به آذوقه دسترسى نداشتند ، از پيشروى صرف نظر كردند و بازگشتند و در مرغزار « صفر » [ ( 1 ) 
  ] فرود آمدند .\r\nامير مودود به سپاهيان خود اجازه داد كه به منازل خود بازگردند و استراحت كنند و در بهار آينده مراجعت نمايند كه جنگ از سر گرفته شود .\r\nو خود ، پس از مرخص كردن سپاه ، در ميان خاصان خود باقى ماند .\r\nاو در بيست و يكم ربيع الاول به دمشق رفت كه تا فرا رسيدن موسم بهار پيش طغتكين بماند .\r\nدرين شهر روز جمعه‌اى از ماه ربيع الاول همراه طغتكين به مسجد جامع رفت و نماز گزارد . پس از فراغت از نماز در حالى كه دست در دست طغتكين داشت و از شبستان خارج شد و وارد صحن مسجد گرديد ، ناگهان مورد حملهء يكى از باطنيان قرار گرفت .\r\nمرد باطنى با كاردى كه در دست داشت چهار زخم كارى بر او وارد آورد .\r\nضارب را در همان جا كشتند و سرش را از بدن جدا كردند و جسدش را سوزاندند . هيچكس هم نتوانست او را بشناسد .\r\nامير مودود را ، كه روزه‌دار بود ، به اقامتگاه طغتكين بردند و\r\n\r\n\r\n\r\n\r\n","description":"","footnote":"\r\n[ ( 1 ) 
  ] - صفر ( به ضم صاد و فتح ف مشدد ) : موضعى است بين دمشق و جولان ، و آن صحرائى است كه به روزگار بنى مروان بدانجا وقعهء مشهور بوده است و آن را در اخبار و اشعار خود آورده‌اند . ( معجم البلدان )\r\n","page_name":" 160 ","page_number":160},
  {"content":"\r\n\r\nبه او گفتند كه افطار كند ولى او نپذيرفت و گفت : « من با پروردگار خود روبرو نخواهم شد مگر اينكه روزه باشم . »\r\nاو در همان روز درگذشت . خدا رحمتش كند .\r\nپس از كشته شدن او شايعاتى رواج يافت . برخى مىگفتند باطنيان شام چون از او ميترسيدند ، او را بقتل رساندند . عده‌اى نيز مىگفتند طغتكين ازو بيمناك بود . لذا كسى را بر آن داشت كه خونش را بريزد .\r\nامير مودود مردى خير خواه و دادگستر بود و كارهاى نيك بسيار ميكرد . پدرم تعريف كرد و گفت : پس از كشته شدن مودود ، پادشاه فرنگيان به طغتكين نامه‌اى نوشت كه قسمتى از آن چنين است :\r\n« وقتى كه امتى پيشواى خود را در روز عيد ، در خانهء خداى خود بكشد ، نزد خداوند مسلم است كه چنين ملتى را منقرض خواهد كرد . »\r\nاسلحه و خزائن امير مودود تسليم تميرك حاكم سنجار ، شد و او نيز همه را نزد سلطان محمد برد و تقديم كرد .\r\nجنازهء مودود نيز در دمشق - در آرامگاه دقاق [ ( 1 ) 
  ] ، فرمانرواى پيشين دمشق به خاك سپرده شد . بعد ، آن را به بغداد بردند و در جوار آرامگاه ابو حنيفه مدفون ساختند . سپس آن را به اصفهان حمل كردند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - دقاق ( بضم دال ) : دقاق ابن تتش بن الب ارسلان سلجوقى است . مكنى به ابو نصر و ملقب به شمس الملوك از سلاجقه شام است . او بسال 488 هجرى قمرى پس از وفات پدرش در دمشق به سلطنت نشست و در هيجدهم رمضان سال 492 هجرى قمرى درگذشت . و گويند مادرش او را با انگور زهر آلود هلاك نمود ( از دائرة المعارف فارسى و طبقات سلاطين اسلام لين پول ) و رجوع به تاريخ ابن خلكان شود . ( لغتنامه دهخدا )\r\n","page_name":" 161 ","page_number":161},
  {"content":"\r\n\r\n\r\nبيان اختلاف ميان سلطان سنجر و محمد خان و صلح و سازش ميان آنان\r\nدرين سال مكرر به سلطان سنجر مىگفتند كه : « محمد خان بن داود به اموال رعايا دست‌درازى كرده و بيداد بسيار بر آنان روا داشته ، بطوريكه در اثر ستمگرى و تباهكارى او شهرها رو به ويرانى نهاده است . او ديگر در مورد اجراء اوامر سلطان سنجر سهل انگارى مىكند و فرمان او را به چيزى نمىشمارد . »\r\nسلطان سنجر نيز نيروئى گرد آورد و آماده ساخت و به قصد سركوبى او عازم ما وراء النهر گرديد .\r\nمحمد خان نيز به وحشت افتاد و كسى را نزد امير قماج كه مسن‌ترين اميران سلطان سنجر بود فرستاد و خواهش كرد كه سلطان سنجر را با او بر سر مهر آورد و آشتى دهد . رسولى را نيز نزد خوارزمشاه فرستاد و به خطاى خود اعتراف كرد و درخواست نمود كه رضايت سلطان را فراهم سازد .\r\nسلطان سنجر به آشتى با او راضى شد مشروط بر اينكه به حضور سلطان برسد و عرض بندگى كند .\r\nمحمد خان پيام داد بخاطر خطائى كه كرده ، ازين كار بيم دارد و ليكن براى خدمت به سلطان حاضر است و چنانچه نهر جيحون فيما بين واقع شود شرايط بندگى بجاى خواهد آورد و پس از اين عرض بندگى بجاى خود بازخواهد گشت .\r\nاين پيشنهاد مورد پسند درباريان قرار گرفت و به سلطان عرض كردند كه آن را بپذيرد و غائله را پايان دهد و به كار ديگر بپردازد .\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nسلطان سنجر ابتدا خوددارى كرد ولى بعد آن را پذيرفت .\r\nسنجر در ساحل غربى جيحون قرار داشت . محمد خان هم به ساحل شرقى جيحون آمد . سنجر در ساحل غربى سوار بر اسب بود .\r\nمحمد خان در طرف ديگر رودخانه از اسب فرود آمد و از دور ، در برابر سلطان سنجر ، زمين ببوسيد . بدين ترتيب ، هر يك به خيمه‌هاى خود برگشتند و به شهرهاى خود مراجعت كردند و آتش فتنه‌اى كه ميان آنان شعله‌ور شده بود ، خاموش گرديد .\r\n\r\nبيان پاره‌اى از رويدادها\r\nدرين سال ، يعنى سال 507 هجرى قمرى ، كاروان بزرگى از دمشق به سوى مصر روانه شد . وقتى خبر حركت اين قافله به بغدوين ، پادشاه فرنگيان ، رسيد به مقابله با كاروانيان شتافت و در بيابان سر راه گرفت و همه را اسير كرد ، هيچكس نجات نيافت مگر عدهء قليلى كه آنها را نيز اعراب بيابانى دستگير كردند .\r\nدرين سال ، ابو القاسم على بن محمد بن جهير ، وزير المستظهر بالله خليفه عباسى ، دار فانى را بدرود گفت و پس از او ، ربيب ابو - منصور ابن وزير ابو شجاع محمد بن حسين ، وزير سلطان محمد ، به وزارت خليفه منصوب گرديد .\r\nدرين سال ملك رضوان بن تاج الدوله تتش بن الب ارسلان فرمانرواى حلب ، از دنيا رفت . و بعد از او پسرش ، الب ارسلان اخرس ، بجايش نشست . درين هنگام شانزده سال از عمرش مىگذشت .\r\nملك رضوان كارهاى ناپسنديده‌اى مىكرد : دو برادر خود ،\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nابو طالب و بهرام را كشت . و چون دين و ايمان درستى نداشت در بسيارى از امور خود از باطنيان كمك ميگرفت .\r\nوقتى الب ارسلان اخرس به فرمانروائى رسيد ، لولو خادم را بر كارها مسلط ساخت و كار به جائى رسيد كه الب ارسلان فقط اسما پادشاهى مىكرد و رسما و معنا لؤلؤ خادم همه كاره بود .\r\nالب ارسلان در حقيقت اخرس ، يعنى گنگ و بىزبان نبود . و بدين علت او را اخرس ميخواندند كه زبان او لكنت داشت و هنگام حرف زدن من من ميكرد .\r\nمادر او دختر باغيسيان بود كه حكومت انطاكيه را داشت .\r\nالب ارسلان اخرس نيز دو برادر خود را كشت . يكى ملكشاه كه برادر تنى او محسوب مىشد و ديگر مباركشاه كه برادر ناتنى بشمار ميرفت و با او فقط از پدر يكى بود . پدرى كه عين همين عمل را كرد يعنى دو برادر خود را كشت . لذا پس از درگذشت وى دو پسرش كشته شدند و اين مكافات عملى بود كه او با دو برادر خود كرد .\r\nدر زمان ملك رضوان تعداد باطنيان در حلب رو بفزونى گذارده بود تا جائى كه ابن بديع فرماندار شهر و ساير بزرگان از نيروى آنان انديشه ميكردند .\r\nپس از درگذشت ملك رضوان ، ابن بديع ، به الب ارسلان پيشنهاد كرد كه باطنيان را از ميان بردارد و به مجازات رساند .\r\nالب ارسلان نيز به او فرمان داد كه بدين كار اقدام كند .\r\nابن بديع ، ابو طاهر زرگر رئيس باطنيان و كليه ياران او را دستگير كرد . و ابو طاهر و گروهى از بزرگان باطنى را شكست و اموال بقيه را گرفت و آزادشان كرد . عده‌اى از آنان به فرنگيان پيوستند و\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nدر شهرها پراكنده شدند .\r\nدرين سال ابو بكر احمد بن على بن بدران حلوانى زاهد در نيمهء ماه جمادى الاولى در بغداد درگذشت .\r\nاو از قاضى ابو طيب طبرى و ابو محمد جوهرى و ابو طالب عشارى و ديگران حديث روايت مىكرد و گروه كثيرى نيز از او حديث روايت كرده‌اند كه از متأخرين آنان ابو الفضل عبد الله بن - طوسى ، خطيب موصل ، است .\r\nدرين سال ، همچنين ، اسماعيل ابن احمد بن حسين بن على بن - ابو بكر بيهقى ، امام بن الامام ، در شهر بيهق درگذشت . او بسال 428 هجرى قمرى ولادت يافته بود . از پدرش نيز تصانيف كثير و مشهورى بر جاى مانده است .\r\nدرين سال ، همچنين ، شجاع ابن ابو شجاع ابن فارس ابن الحسين بن فارس ابو غالب ذهلى حافظ درگذشت .\r\nاو بسال 430 هجرى قمرى تولد يافته بود . از پدر خود ، و ابو القاسم ، و ابن المهتدى ، و جوهرى و ديگران حديث روايت ميكرد .\r\nهمچنين درين سال اديب ابو المظفر محمد بن احمد بن محمد ابيوردى ، شاعر مشهور ، از جهان رفت . از اشعار او ديوان خوبى بر جاى مانده است .\r\nاين اشعار ازوست :\r\n تنكر لى دهرى و لم يدر اننى * اعز و احداث الزمان تهون\r\nو ظل يرينى الخطب كيف اعتداؤه * و بت اريه الصبر كيف يكون \r\n( يعنى : دنيا به من روى خوش نشان نداد و ترشروئى كرد . و ندانست كه من از اينها بالاترم و حوادث زمانه در نظرم به چيزى\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nشمرده نمىشود . دنيا هميشه به من دشمنى و مصيبت نشان ميدهد آن هم چه دشمنى و مصيبتى ! منهم شكيبائى نشانش مىدهم ، آن هم چه شكيبائى و صبرى ! ) اين دو بيت نيز از اوست :\r\n ركبت طرفى و اذرى دمعه اسفا * عند انصرافى منهم مضمر الياس\r\nو قال : حتام تؤذيني ، فان سنحت * حوائج لك فاركبنى الى الناس \r\n( يعنى : وقتى كه سوار شدم و بادرونى پر از نااميدى ميخواستم از آنان رو بگردانم و بروم ، اشكم از فرط غم و اندوه جارى گرديد .\r\nولى او گفت : « تا كى مرا آزار ميدهى ؟ اگر از رفتن چشم بپوشى به تو نيازمنديم . » و با اين سخن ، مرا به سوى مردم بازگرداند . )\r\nابو المظفر در اصفهان وفات يافت و او از نسل پسر عنبسة ابن ابو سفيان بن حرب اموى بود .\r\nدرين سال ، در ماه شوال ، ابو بكر محمد بن احمد بن حسين چاچى ، فقيه شافعى ، درگذشت . او از ابو بكر خطيب و ابو يعلى ابن فراء و ديگران حديث شنيده و در نزد ابو عبد الله محمد بن كازرونى در ديار بكر و ابو اسحق شيرازى در بغداد ، و ابو نصر بن صباغ فقه خوانده بود .\r\nاو در سال 427 هجرى قمرى به دنيا آمده بود .\r\nدرين سال ، همچنين ، ابو نصر مؤتمن ابن احمد بن حسن ساجى ، حافظ مقدسى ، جهان را بدرود گفت . او بسال 445 هجرى قمرى تولد يافته بود . احاديث بسيار ميدانست و در روايت حديث مردى موفق بشمار ميرفت . در نزد ابو اسحق نيز فقه آموخته بود\r\n.\r\n\r\n","description":"","footnote":"","page_name":" 166 ","page_number":166},
  {"content":"\r\n\r\n\r\n( 508 ) وقايع سال پانصد و هشتم هجرى قمرى\r\n\r\nبيان رفتن آقسنقر برسقى به شام براى جنگ با فرنگيان\r\nدرين سال ، سلطان محمد ، پس از شنيدن خبر كشته شدن امير مودود ، امير آقسنقر برسقى را به سمت والى موصل و توابع آن تعيين كرد و او را به محل ماموريت خود گسيل داشت .\r\nهمراه او ، پسر خود ، ملك مسعود را نيز با سپاهى انبوه براى پيكار با فرنگيان فرستاد و به ساير اميران نوشت كه ازو اطاعت كنند .\r\nوقتى كه آقسنقر به موصل رسيد ، سپاهيان و جميع سركردگان سپاه به دو پيوستند . منجمله عماد الدين زنگى پسر آقسنقر كه شجاعت بسيار داشت و از آن تاريخ ببعد ، او و فرزندش در موصل فرمانروائى كردند .\r\nتميرك ، حاكم سنجار ، و ديگران نيز به او ملحق شدند . برسقى به جزيرهء ابن عمر رفت و كسى كه در آنجا به نيابت از طرف امير مودود\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nحكومت مىكرد فرمان او را گردن نهاد و شهر را تسليمش كرد و خود نيز همراهش به ماردين رفت . برسقى در ماردين فرود آمد و در تصرف آنجا اصرار ورزيد تا ايلغازى حاكم ماردين به اطاعت وى درآمد و پسر خود اياز را با قشونى همراه او فرستاد .\r\nبرسقى با پانزده هزار سوار از آنجا به رها رفت و در ماه ذى - الحجه در نزديك آن شهر فرود آمد و به پيكار پرداخت .\r\nفرنگيان پايدارى بسيار نشان دادند و بعضى از مسلمانان را غافلگير كردند و نه تن از مردان آنان را گرفتند و بر ديوار شهر به دار آويختند .\r\nاين امر غيرت مسلمانان را به جوش آورد چنان كه مردانه جنگيدند و پنجاه تن از بزرگان فرنگى را كشتند و دو ماه و چند روز نيز براى دست يافتن بر آن شهر معطل شدند .\r\nو چون درين مدت آذوقه مسلمانان به پايان رسيد و از اين حيث در مضيقه افتادند رها را ترك گفتند و به سوى سميساط [ ( 1 ) 
  ] روانه شدند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سميساط ( به ضم سين و فتح ميم ) : شهر قديم طارم است كه به يونانى آن را سامسوساتى مىگويند . شهر قديم سوريه بر ساحل راست فرات ، حدود 48 كيلومترى شمال شمال غربى اوسا ( اورفه‌ى حاليه ) . آبادى كردنشين كنونى سميساط در جنوب شرقى تركيه آسيائى ، در محل آن قرار دارد .\r\nاين شهر در دورهء سلوكيان ( يعنى قرن سوم قبل از ميلاد ) پايتخت مملكت كوماگنه بود و در سال 72 بعد از ميلاد كرسى يكى از ايالات رومى شد .\r\nمسلمانان در سال 18 هجرى قمرى آن را فتح كردند . بمناسبت موقعيت آن در مرز عربستان و قلمرو دولت بيزانس ، اغلب مورد تهاجم و تاراج هر دو طرف واقع ميشد . بيزانسىها در 245 هجرى قمرى و 259 هجرى قمرى آن را غارت كردند . و همين امر به انحطاط آن كومك كرد . بار ديگر ميدان جنگ‌هاى صليبى شد و در 584 هجرى قمرى بدست صلاح الدين ايوبى افتاد .\r\n( دائرة المعارف فارسى )\r\n","page_name":" 168 ","page_number":168},
  {"content":"\r\n\r\nسپاهيان آقسنقر شهر رها و همچنين شهرهاى سروج و سميساط در خراب كردند حاكم شهر مرعش [ ( 1 ) 
  ] نيز به نحوى كه ذكر خواهيم كرد به اطاعت آقسنقر درآمد .\r\nآقسنقر ، سپس به شحنان برگشت و چون ايلغازى به خدمت او حاضر نشد ، اياز پسر ايلغازى را دستگير كرد . و در حول و حوش ماردين نيز به غارت پرداخت .\r\n\r\nبيان فرمانرواى حاكم مرعش و ساير شهرها از آقسنقر برسقى\r\nدرين سال يكى از كافران فرنگى ، معروف به « كواسيل » كه حاكم مرعش و كيسوم و رعبان [ ( 2 ) 
  ] و غيره بود درگذشت و همسرش زمام فرمانروائى را بدست گرفت و بر كارها تسلط يافت . و با لشكريان به نيكى و مهربانى رفتار كرد .\r\nاين زن از فرنگيان برگشت و به مسلمانان پناه برد و به آقسنقر برسقى كه آن زمان در رها بود نامه نوشت و خواهش كرد كه يكى از ياران خود را پيش وى بفرستد تا به اطاعت او درآيد .\r\nامير سنقر دزدار ، حاكم خابور ، را نزد او فرستاد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - مرعش ، شهرى است در تركيه ، حدود سوريهء شمالى ، كه بيست و شش هزار نفر جمعيت دارد . ابو عبيده در سال 637 ميلادى ( 15 هجرى قمرى ) آنجا را بدون جنگ و خونريزى فتح كرد . در سالهاى 1895 و 1917 هزارها تن از ارمنيان درين شهر قتل عام شدند ( اعلام المنجد )\r\n[ ( 2 ) 
  ] - رعبان ( به فتح ر ) : شهرى است در مرزهاى واقع ميان حلب و سميساط در نزديكى فرات و آن قلعه‌اى است زير كوهى كه زلزله آن را خراب كرد و سيف الدوله دوباره آن را ساخت . ( لغتنامهء دهخدا )\r\n","page_name":" 169 ","page_number":169},
  {"content":"\r\n\r\nاو دزدار را اكرام و احترام كرد و مال فراوان به او هديه داد .\r\nدر حين اقامت دزدار در آنجا گروهى از فرنگيان آمدند و با ياران دزدار كه قريب صد سوار بودند ، درافتادند . جنگ شديدى در گرفت كه در نتيجه ، مسلمانان به فرنگيان پيروزى يافتند و اكثر آنان را كشتند .\r\nهنگامى كه دزدار پيش سنقر بازمىگشت زنى كه حاكم مرعش بود بوسيلهء او هدايائى براى ملك مسعود و امير سنقر برسقى فرستاد و فرمانبردارى خود را اعلان و اعتراف كرد .\r\nوقتى اين موضوع فاش شد گروه كثيرى از فرنگيان كه نزد او بودند به انطاكيه رفتند .\r\n\r\nشرح جنگ ميان امير آقسنقر برسقى و ايلغازى و اسير شدن ايلغازى\r\nآقسنقر برسقى ، همين كه اياز پسر ايلغازى را دستگير كرد به - سوى قلعهء كيفا روانه شد . فرمانرواى قلعه ، امير ركن الدوله داود بود كه از برادرزادهء خود سقمان استمداد كرد . سقمان با قشون خود همراه او روان شد و گروه كثيرى از تركمانان را نيز احضار نمود .\r\nركن الدوله و سقمان با سپاهيان خود براى مقابله با برسقى حركت كردند و در اواخر سال با او روبرو شدند . و در جنگ سختى كه درگرفت پايدارى نشان دادند بطوريكه برسقى و سپاهيانش شكست خوردند و گريختند و اياز پسر ايلغازى از اسارت نجات يافت . سلطان محمد رسولى نزد ايلغازى فرستاد و تهديدش كرد . و او از سخط سلطان ترسيد و به شام رفت و در پناه طغتكين فرمانرواى دمشق قرار گرفت و روزى چند در نزد او ماند .\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nطغتكين نيز از سلطان محمد وحشت داشت زيرا كشتن امير مودود را به او نسبت ميدادند . لذا با ايلغازى قرار گذاشت كه متفقا از اطاعت سلطان محمد سرباز زنند و به فرنگيان پناه برند و از آنان يارى بخواهند .\r\nبدين منظور نامه‌اى به حاكم انطاكيه نوشتند و نسبت به او سوگند وفادارى ياد كردند . او هم در ساحل درياچهء قدس ، نزديك حمص ، از آنان ديدار كرد . در آنجا رشته‌هاى پيمان را استوار ساخت .\r\nسپس فرمانرواى انطاكيه ، به مقر حكومت خود مراجعت كرد .\r\nطغتكين نيز به دمشق برگشت .\r\nايلغازى ميخواست به دياربكر برود و سپاهى از تركان گرد آورد و برگردد . لذا به سوى رستن [ ( 1 ) 
  ] روانه گرديد و در رستن به قصد استراحت فرود آمد .\r\nامير قرجان بن قراجه ، حاكم حمص در صدد حمله به ايلغازى برآمد . و ياران ايلغازى وقتى اين خبر را شنيدند ، او را ترك گفتند و پراكنده شدند .\r\nدر نتيجه ، قرجان به او غلبه يافت او و گروهى از خاصان او را اسير كرد . و رسولى به خدمت سلطان محمد فرستاده اين موضوع را به\r\n\r\n\r\n\r\n\r\n","description":"","footnote":"\r\n[ ( 1 ) 
  ] - رستن : ( به فتح ر و سكون سين و فتح ت ) شهرى است ميان حماة و حمص . از آن شهر است عيسى بن سليم رستنى ( منتهى الارب ) شهركى قديمى است در بين حماة و حمص . اين شهر در ساحل نهر ميماس يعنى نهر عاصى واقع شده بود و فعلا ويرانه است . از آثار باقيماندهء آن چنان برمىآيد كه وقتى شهرى محتشم بود و بالاى جايگاهى بلند واقع شده و مشرف بر عاصى است - از معجم البلدان . ( لغتنامه دهخدا )\r\n","page_name":" 171 ","page_number":171},
  {"content":"\r\n\r\nاو خبر داد و خواهش كرد هر چه زودتر قشونى برايش بفرستند كه طغتكين ، نتواند براى تلافى شكست ايلغازى بر او بتازد و پيروزى يابد .\r\nوقتى خبر دستگيرى ايلغازى به طغتكين رسيد ، به حمص برگشت و براى قرجان پيام فرستاد كه ايلغازى را آزاد كند . ولى قرجان از قبول درخواست او امتناع كرد و سوگند خورد كه : « اگر طغتكين برنگردد ، ما ايلغازى را خواهيم گشت . »\r\nايلغازى هم به طغتكين پيغام داد كه : « اين خيره‌سران مرا آزار مىكنند و خونم را مىريزند . لذا مصلحت در اين است كه به دمشق باز گردى . »\r\nاو نيز به دمشق برگشت .\r\nقرجان منتظر رسيدن سپاهيان سلطان محمد شد و چون آنها تاخير كردند ترسيد مبادا يارانش نيرنگى به كار برند و خيانت ورزند و حمص را تسليم طغتكين كنند . لذا با ايلغازى صلح كرد بدين قرار كه او را آزاد كند و پسرش اياز را گروگان بگيرد و دختر خود را به او دهد . و ايلغازى نيز از پيوستن به طغتكين خوددارى كند .\r\nايلغازى پيشنهادهاى وى را پذيرفت . لذا آزادش كرد . دو نفرى سوگند وفادارى خوردند . آنگاه ايلغازى فرزند خود اياز را تسليم وى كرد و از حمص به حلب رفت و سپاهى از تركان گرد آورد و به حمص بازگشت و فرزند خود را خواست . و قرجان را در حلقهء محاصره گرفت تا وقتى كه قشون سلطان محمد بدانجا رسيد . و ايلغازى ، به - شرحى كه بعد خواهيم داد ، از آن جا بازگشت\r\n.\r\n\r\n","description":"","footnote":"","page_name":" 172 ","page_number":172},
  {"content":"\r\n\r\n\r\nبيان درگذشت علاء الدوله سبكتكين و فرمانروائى پسرش و آنچه ميان او و سلطان سنجر گذشت .\r\nدرين سال ، در ماه شوال ، علاء الدوله ، ابو سعد ، مسعود بن ابو المظفر ، ابراهيم بن ابو سعد ، مسعود بن محمود بن سبكتكين ، فرمانرواى غزنه ، در همان شهر غزنه دار فانى را وداع گفت و پس از او پسرش ارسلانشاه بر مسند فرمانروائى نشست . مادرش هم كه يك زن سلجوقى دختر الب ارسلان ابن داود بود ، نفوذ داشت و بر كارها مسلط بود .\r\nارسلانشاه برادران خود را گرفت و به زندان انداخت .\r\nيكى از برادرانش ، بنام بهرام ، گريخت و به خراسان نزد سلطان سنجر بن ملكشاه رفت .\r\nسنجر رسولى را در خصوص كار بهرام به نزد ارسلانشاه فرستاد ولى ارسلانشاه به او و حرف‌هاى او گوش نداد . لذا سنجر قشونى آماده كرد كه به غزنه گسيل دارد تا ارسلانشاه را از مسند بردارند و بهرام را بجايش بنشانند .\r\nارسلان شاه وقتى اين خبر را شنيد كسى را نزد سلطان محمد فرستاد و از دست برادرش سنجر شكايت كرد .\r\nسلطان محمد رسولى را به خدمت سنجر اعزام كرد و به دو گفت :\r\n« اگر ديدى كه برادرم قصد محاربه با سپاهيان ارسلانشاه را دارد و به سوى آنان روانه شده يا نزديك است كه روانه شود ، ازو جلوگيرى نكن و پيام مرا به او نرسان چون از راه خود برنميگردد ولى دستش\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nدر كار سست مىشود و من اين را نمىخواهم . زيرا اگر او دنيا را بگيرد براى من بهتر است . »\r\nفرستاده سلطان محمد هنگامى به خدمت سنجر رسيد كه او سپاهى براى اعزام به غزنه آماده كرده و امير انر را هم به سردارى سپاه گماشته بود .\r\nاين سپاه كه ملك بهرامشاه همراهش بود روانه شد تا به بست [ ( 1 ) 
  ] رسيد در آنجا ابو الفضل نصر بن خلف حاكم سيستان نيز به آنان پيوست .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - بست ( به ضم ب ) : از شهرهاى سيستان و در دويست و بيست هزار زرعى قندهار و در نقطه غربى جنوبى واقع شده و رود هيرمند از حوالى آن مىگذرد و مسافت آن تا غزنين سيصد مايل است . مدتى آن را بست مىناميده‌اند و در اوائل دولت امير سبكتكين مقارن سيصد و شصت و هفت هجرى طغان نامى حصار بست را مسخر داشت و در آن زمان « باىتوز » نامى قصد طغان نموده او را از بست بيرون كرد . و طغان ملتجى به امير سبكتكين شد . و وى باىتوز را منهزم و طغان را به اميرى بست منصوب كرد . اما طغان پس از چندى خراج نگزارد و ميان وى و سبكتكين جنگ درگرفت و طغان به هزيمت شد و قلعه بست امير سبكتكين را شد و بطورى كه از تواريخ مستفاد مىشود در زمان شاه عباس ثانى هنگامى كه متوجه فتح قندهار بود يكى از سركردگان وى محراب خان قلعه بست را بسال هزار و پنجاه و هشت تنگوزئيل بگشود ( مرات البلدان ) بست ، شهرى است ويران در جنوب افغانستان حاليه نزديك ملتقاى رود هيرمند با ارغنداب از دوره اشكانيان سابقه داشته . احتمالا در 29 هجرى قمرى در خلافت عثمان ، يا در 42 هجرى قمرى در آغاز دولت اموى به تصرف سپاهيان اسلام درآمد . در سال 366 هجرى قمرى سبكتكين بست را گرفت . و اين شهر در دوره غزنويان تا مدت يك قرن رونق بسيار يافت . علاء الدين غورى ، پس از تاراج غزنه در سال 544 هجرى قمرى ، بست را فتح و تاراج كرد و كاخ‌هاى سلطنتى آن را سوخت در هجوم مغول و سپاهيان امير تيمور شهر به كلى ويران شد . قلعه آن را نادر شاه ويران نمود . از بقاياى جالب آن قلعه بست و لشكرى بازار است ( دائرة المعارف فارسى )\r\n","page_name":" 174 ","page_number":174},
  {"content":"\r\n\r\nوقتى ارسلانشاه اين خبر را شنيد سپاه انبوهى براى مقابله با او فرستاد . ولى او اين سپاه را شكست داد و غارت كرد .\r\nآن عده از سپاهيان ارسلانشاه كه جان سالم بدر برده بودند به - بدترين وضعى به غزنه بازگشتند . ارسلانشاه كه چنين ديد از در فروتنى درآمد و رسولى را نزد امير انر فرستاد و اهداء اموال كثيرى را تضمين كرد تا دست ازو بردارد و بازگردد . و اين بازگشت را نيز پيش سلطان سنجر به نحو پسنديده‌اى توجيه كند .\r\nولى امير انر پيشنهاد او را نپذيرفت و به انجام چنين كارى تن در نداد .\r\nاز طرف ديگر ، سلطان سنجر ، پس از رفتن انر قشونى فراهم آورد كه شخصا به جنگ ارسلانشاه برود .\r\nارسلان شاه زن عموى خود را براى آشتى با سلطان سنجر واسطه كرد . اين زن خواهر سلطان سنجر از سلطان بركيارق شمرده مىشد .\r\nعلاء الدوله ابو سعد پدر اين زن را كشته و او را از خروج از غزنه منع كرده و به عقد ازدواج خود درآورده بود .\r\nدرين وقت ارسلانشاه او را به وساطت نزد سلطان سنجر فرستاد .\r\nاين زن وقتى به خدمت برادر خود رسيد ، هداياى ارسلانشاه را كه با خود داشت و عبارت بود از دويست هزار دينار وجه نقد و تحفه‌هاى تقديم كرد و از سنجر درخواست نمود كه بهرام را به برادرش ارسلانشاه تسليم كند .\r\nاين زن سينه پر كينه و دشمنى ديرينه با ارسلانشاه داشت ، لذا از بين بردن او را در نظر سلطان سنجر كارى آسان جلوه داد و سنجر را براى تسخير شهرهايى كه در قلمرو ارسلانشاه بود تطميع\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nكرد و تصرف آنها را كارى سهل شمرد . ضمنا رفتارى را كه ارسلان شاه با برادران خود كرده بود براى سلطان سنجر شرح داد . و گفت او بعضى از برادران خود را كشته و بعضى ديگر را كور كرده كه نتوانند از ربقه فرمان وى خارج شوند .\r\nسلطان سنجر به عزم جنگ با ارسلانشاه حركت كرد و چون به بست رسيد يكى از خاصان خود را به رسالت پيش ارسلانشاه فرستاد .\r\nولى ارسلانشاه او را گرفت و در قلعه‌اى زندانى كرد .\r\nسنجر حركت خود را سريع‌تر ساخت و ارسلانشاه وقتى خبر نزديك شدن او را شنيد فرستاده او را آزاد كرد .\r\nسنجر با قشون خود به غزنه نزديك شد . و در يك فرسخى شهر ، در صحراى شهر آباد ، جنگ ميان دو لشگر درگرفت .\r\nارسلانشاه سى هزار سوار و گروه كثيرى پياده و يكصد و بيست فيل به ميدان جنگ آورده بود . روى هر فيل چهار سپاهى نشسته بودند .\r\nفيلان به قلب سپاه سلطان سنجر حمله بردند كه خود سنجر نيز در ميان آنان بود . سربازان سنجر از فيل‌ها مىگريختند . سنجر به غلامان ترك خود فرمان داد كه فيل‌ها را هدف تير قرار دهند . لذا سه هزار غلام ترك پيش رفتند و همه در آن واحد فيل‌ها را تيرباران كردند و عده‌اى از آنها را كشتند .\r\nفيل‌ها از قلب سپاه سنجر برگشتند و به جناح چپ سپاه حمله‌ور شدند . ابو الفضل حاكم سيستان هم در آن جناح بود . وقتى روحيه سربازان از ديدن فيل‌ها ضعيف شد ، ابو الفضل آنان را تشجيع كرد و از گريختن ، به علت دورى از زادگاه خود ، ترساند . خود نيز از اسب پياده شده و به فيل بزرگى كه پيشاپيش فيل‌ها حركت مىكرد حمله\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nبرد و زير شكم او رفت و شكمش را پاره كرد و دو فيل ديگر را نيز كشت .\r\nوقتى امير انر كه در جناح راست سپاه سلطان سنجر بود ، وضع جنگ را در جناح چپ مشاهده كرد ، از ترس اينكه مبادا بر آن جناح شكست وارد آيد ، از پشت لشكر غزنه حمله كرد و خود را به جناح چپ سپاه سلطان سنجر رساند و با كمكى كه به موقع كرد ، موجب شكست غزنويان گرديد .\r\nسربازانى كه سوار بر فيل‌ها بودند چون خود را با زنجير فيلها بسته بودند ، وقتى به ضرب شمشير از پا درمىآمدند ، سرنگون مىشدند و به فيل‌ها آويزان مىماندند .\r\nسلطان سنجر در بيستم شوال سال 510 هجرى قمرى ، در حالى كه بهرامشاه نيز همراهش بود ، وارد غزنه گرديد .\r\nاما قلعه بزرگى كه حاوى اموالى بود تا شهر نه فرسخ فاصله داشت . قلعه بزرگى بود كه نه راهى براى دسترسى بدان يافت مىشد و نه چيز قابل توجهى داشت .\r\nارسلان شاه در آنجا طاهر خازن برادر خود را كه دوست بهرامشاه شمرده ميشد ، همچنين همسر بهرامشاه را زندانى كرده بود .\r\nوقتى ارسلان شاه شكست خورد ، طاهر به دلجوئى و نوازش مستحفظ قلعه پرداخت و به او و قشونش بخشش فراوان كرد و وادارشان ساخت كه قلعه را تسليم سلطان سنجر كنند .\r\nدر قلعه شهر نيز ارسلان شاه فرستادهء سلطان سنجر را زندانى كرده بود . پس از آزاد كردن وى ، غلامان ارسلان شاه در آنجا بودند .\r\nآنان نيز قلعه را بدون جنگ و خونريزى به سلطان سنجر تسليم نمودند .\r\nميان سلطان سنجر و بهرامشاه قرار چنين شده بود كه بهرام\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nبر تخت جد خود محمود بن سبكتكين بنشيند و خطبه‌اى كه در غزنه خوانده مىشود به ترتيب به نام‌هاى خليفه ، سلطان محمد ، سلطان سنجر و بعد از اينها بنام بهرامشاه باشد .\r\nوقتى وارد غزنه شدند سلطان سنجر سوار بر اسب بود و بهرامشاه پيشاپيش او پياده راه ميرفت تا به تخت رسيد و از تخت بالا رفت و جلوس كرد و سنجر برگشت .\r\nاز آن پس در خطبه‌اى كه بنام سنجر خوانده مىشد او را « ملك » مىخواندند و در خطبه‌اى كه بنام بهرامشاه خوانده مىشد ، او را « سلطان » مىگفتند و اين عجيب‌ترين چيزى بود كه شنيده ميشد .\r\nكسان سنجر اموال بىشمارى از سلطان غزنه و رعاياى او بدست آوردند . ميان خانه‌هائى كه مخصوص ملوك غزنه بود خانه‌هائى يافت مىشد كه به ديوارهايش لوحه‌هاى نقره كوبيده بودند . همچنين در بستان‌ها نهرهاى كوچكى ديده مىشد كه ديواره‌ها و كف آنها از ورقه‌هاى نقره بود . سپاهيان سنجر اكثر اين نقره‌ها را كندند و غارت كردند . و سنجر وقتى اين خبر را شنيد كوشيد كه آنان را ازين چپاول باز دارد . و چند نفر را بدار آويخت تا اينكه ديگران عبرت گرفتند و از يغماگرى دست برداشتند .\r\nاز جمله چيزهائى كه نصيب سلطان سنجر شد پنج تاج بود كه قيمت هر يك از آنها به دو هزار دينار بالغ ميشد ، همچنين هزار و سيصد قطعه زينت آلات جواهر نشان و هفده تخت از طلا و نقره بود .\r\nسنجر چهل روز در غزنه ماند ، تا بهرامشاه را بر تخت سلطنت مستقر كرد و كاملا بر اوضاع مسلط ساخت . بعد به سوى خراسان بازگشت .\r\nتا پيش از آن زمان در غزنه خطبه‌اى بنام سلجوقيان خوانده\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nنمىشد حتى سلطان ملكشاه سلجوقى با تمام امكانات و زيادى قدرتش به غزنه چشم طمع ندوخت و هر وقت به فكر تسخير آن مىافتاد نظام - الملك او را از اين فكر منصرف ميساخت .\r\nاما ارسلان شاه وقتى شكست خورد به هندوستان رفت و ياران خود را جمع كرد و نيروى تازه‌اى يافت و همين كه سنجر به خراسان برگشت ، او متوجه غزنه شد .\r\nوقتى بهرامشاه از قصد برادرش آگاه شد از غزنه به باميان رفت و رسولى به خدمت سلطان سنجر اعزام داشت و جريان را برايش شرح داد . سنجر نيز قشونى براى او فرستاد .\r\nارسلانشاه در غزنه مدت يك ماه ماند و به جستجوى برادر خود ، بهرامشاه ، پرداخت . و وقتى خبر حركت قشون سلطان سنجر را شنيد ، بدون جنگ ، فرار را برقرار ترجيح داد زيرا ميدانست كه سپاهيانش چه ترسى از قدرت سلطان سنجر دارند .\r\nاو به جبال اوغنان رفت و بهرامشاه و قشون سنجر او را دنبال كردند و شهرهايى را كه او در آنها بود ويران ساختند و به اهالى هر شهر پيام فرستادند و تهديدشان كردند . تا بالاخره مردم كه كار را سخت ديدند ، او را گرفتند و تسليم نمودند .\r\nسردار سپاه سلطان سنجر او را تحويل گرفت و مىخواست او را به نزد ولىنعمت خود ببرد ولى بهرامشاه از اين كار انديشناك شد و ترسيد كه او بازبگريزد و بار ديگر اسباب زحمتش را فراهم آورد . . .\r\nلذا به سردار سپاه سنجر مال فراوان بخشيد و برادر خود را از او گرفت و خفه كرد و در آرامگاه پدرش در غزنه مدفون ساخت .\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nارسلان شاه هنگامى كه جان به جان آفرين تسليم كرد بيست و هفت ساله بود . از تمام برادران خود زيباتر به نظر مىرسيد . قتل او در سال 512 صورت گرفت و ما براى اينكه سلسله حوادث گسيخته نشود اين حادثه را در اين جا ذكر كرديم .\r\n\r\nبيان پاره‌اى از حوادث\r\nدرين سال ، در ماه جمادى الاخر ، زلزله شديدى در جزيره و شام و غيره رخ داد و در شهرهاى رها ، حران ، سميساط و بالس و غيره ويرانى بسيار ببار آورد و گروه كثيرى از مردم زير آوار رفتند و هلاك شدند .\r\nدرين سال تاج الدوله ، الب ارسلان بن رضوان ، حاكم حلب ، كشته شد . غلامانش او را در قلعه حلب به قتل رساندند و بعد از او ، برادرش ، سلطان شاه بن رضوان را به فرمانروائى گماشتند كه لؤلؤ خادم بر او تسلط داشت .\r\nدرين سال ، شريف نسيب ، ابو القاسم على بن ابراهيم بن عباس حسينى ، در ماه ربيع الآخر در دمشق درگذشت\r\n.\r\n\r\n","description":"","footnote":"","page_name":" 180 ","page_number":180},
  {"content":"\r\n\r\n\r\n( 509 ) ( وقايع سال پانصد و نهم هجرى قمرى )\r\n\r\nبيان شكست خوردن سپاهيان سلطان محمد از فرنگيان\r\nماجراى سركشى و سرپيچى ايلغازى و طغتكين از اطاعت سلطان محمد ، و نيرومندى فرنگيان را پيش ازين شرح داديم .\r\nوقتى كه اين خبر به گوش سلطان محمد رسيد ، سپاه انبوهى آماده كرد و امير برسق بن برسق را به سردارى سپاه گماشت . امير جيوش بك و امير كنتغدى و لشكريان موصل و جزيره را نيز همراه او فرستاد و فرمان داد كه نخست با ايلغازى و طغتكين بجنگند و پس از شكست دادن و فراغت از كار آنان ، آهنگ شهرهاى فرنگيان كنند و آن شهرها را محاصره نمايند و به پيكار با آنان پردازند .\r\nقشون اعزامى سلطان محمد در ماه رمضان سال 508 هجرى قمرى حركت كرد . اين سپاهيان كه عده بسيار كثيرى بودند در پايان سال در نزديك رقه [ ( 1 ) 
  ] از رود فرات گذشتند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - رقه ( به فتح را و قاف مشدد ) : شهرى است بر كنار رود فرات كه اكنون\r\n","page_name":" 181 ","page_number":181},
  {"content":"\r\n\r\nوقتى به حلب نزديك شدند نامه‌اى به لؤلؤ خادم كه امور آنجا را اداره مىكرد ، و سپهسالار ، كه معروف به شمس الخواص بود .\r\nنوشتند و از آنان خواستند كه شهر را تسليم كنند . نامه‌هائى را هم كه سلطان محمد درين خصوص نگاشته بود عرضه كردند .\r\nولى آنان در پاسخ مغالطه كردند و رسولى را نزد طغتكين و ايلغازى فرستادند و كمك خواستند آنان هم با دو هزار سوار وارد حلب شدند و اهالى را به ممانعت از قشون سلطان محمد برانگيختند و عصيان خود را آشكار ساختند .\r\n\r\n\r\n\r\n\r\n","description":"","footnote":"\r\n[ ( ) 
  ] خراب و ويران است . ( ناظم الاطباء ) شهر مشهورى است در ساحل فرات از جانب شرقى آن و از آن تا حران كه يكى از بلاد جزيره است ، سه روز راه است ( از معجم البلدان ) . شهرى است ( از جزيره ) بزرگ و خرم و پيوسته به رايقه بر كران فرات نهاده ، و حرب صفين اندر حد او بوده است از آن سوى رود ( حدود العالم ) جعبر نام حاكم آنجا در عهد قادر خليفه بر لب فرات و محاذى رقه قلعه‌اى در سنگ خارا ساخته است . دورش يك هزار گام و نزديك صفين رزمگاه على با معاويه است .\r\n( از نزهة القلوب ) كرسى ديار مضر در جزيره بر ساحل فرات است . عياض بن غنم آن را فتح كرد ( در سال 17 هجرى قمرى ) و سكنهء مسيحى آن به پرداخت جزيه مصالحه كردند و در آن آثار باستانى است . ( فرهنگ فارسى دكتر معين ) رقه شهر قديم بين النهرين بر ساحل چپ فرات در ناحيهء مضر است . در ايام باستانى كالينيكوس نام داشت و گويند سلوكوس كالينيكوس ( سلوكوس دوم ) آن را در 244 يا 242 قبل از ميلاد بنا كرده بود . خسرو اول ، پادشاه ساسانى در سومين لشكركشى خود بسال 542 ميلادى ، به سوريه ، آن را گرفت . در سال 18 يا 19 هجرى قمرى بدست مسلمانان افتاد . در جنگ صفين ، على عليه السلام از آنجا از فرات گذاشت . ويرانه‌هاى ناحيهء رقه از لحاظ بقاياى قديمى اهميت دارد . بتانى بيشتر عمر خود را در رقه گذرانيد .\r\n( دائرة المعارف فارسى )\r\n","page_name":" 182 ","page_number":182},
  {"content":"\r\n\r\nامير برسق بن برسق وقتى كار را چنين ديد به شهر حماة [ ( 1 ) 
  ] رفت كه تحت تسلط طغتكين قرار داشت و كالاهاى بسيار در آن جا بود .\r\nامير برسق اين شهر را محاصره كرد و به زور و جبر آن را گشود و مدت سه روز به غارت شهر پرداخت . سپس آنجا را به امير قرجان ، فرمانرواى حمص ، تسليم كرد .\r\nاما سلطان محمد به آنان فرمان داده بود كه هر شهرى را كه تصرف مىكنند به خود او تسليم نمايند . وقتى امراء ديدند كه شهر حماة تسليم امير قرجان گرديد ، افسرده خاطر و بيدل و دماغ شدند و عزم\r\n\r\n\r\n\r\n\r\n","description":"","footnote":"\r\n[ ( 1 ) 
  ] - حماة يا حما ( به فتح حا ) كه يونانى آن اپيفانيا (  Eqiphania  ) است شهرى است با 167507 نفر جمعيت در شمال سوريه ، بر دو ساحل رود اورنتس ( نهر - العاصى ) يكصد و بيست كيلومترى جنوب غربى حلب . در پهنهء حاصلخيزى قرار دارد . مصنوعاتش كالاهاى ابريشمى و پنبه‌اى است . هم اكنون مانند قرن چهاردهم ميلادى دولاب‌هاى بزرگى ( بعضى به قطر 27 متر ) آب از اورونتس به شهر ميآوردند .\r\nحماة شهرى بسيار قديمى است . در ايام باستانى در دست « حتىها » بود و كتيبه‌هاى حتى در آنجا بدست آمده است ، اين شهر در 725 قبل از ميلاد ضميمهء امپراطورى آشور شد . بعدها جزو امپراطورى ايران گرديد ، و سپس بدست اسكندر مقدونى افتاد . انتيوخوس چهارم ، ملقب به اپيفانس ، آن را اپيفانيا نام دارد .\r\nدر سال شانزدهم هجرى قمرى بدست مسلمانان افتاد و تا قرن چهارم هجرى قمرى جزء حمص بود . در زمان سيف الدوله حمدانى جزء قلمرو فرمانرواى حلب گرديد و تا مرگ رضوان بن تتش كه در سال 507 هجرى قمرى اتفاق افتاد ، به همين حال بود . سپس چندى در دست آل زنگى بود . در سال 572 هجرى قمرى صلاح الدين ايوبى آن را گرفت . و از آن ببعد مدتها در دست ايوبيان بود . محمد الناصر ، سلطان مصر ، سلطنت حماة را به ابو الفدا كه در سال 732 هجرى قمرى فوت كرد ، داد . اين شهر در دورهء ابو الفدا رونق بسيار يافت ، مقبره او در حماة است . با استيلاى تركان عثمانى بر شام ، حماة نيز جزء دولت عثمانى گرديد . از آثار جالبش مسجد جامع ( مشتمل بر مقبرهء الملك المظفر سوم ) و جامع النورى ( از زمان نور الدين زنگى ) است .\r\n( دائرة المعارف فارسى )\r\n","page_name":" 183 ","page_number":183},
  {"content":"\r\n\r\nآنان در پيكار كه شهرها را بگيرند و تسليم امير قرجان كنند ، سست گرديد .\r\nوقتى حماة را تسليم امير قرجان كردند ، او نيز اياز پسر ايلغازى را تسليم آنان نمود .\r\nدرين هنگام ايلغازى و طغتكين و شمس الخواص به انطاكيه رفته و به فرمانرواى انطاكيه ، روجيل ، پناه برده و ازو خواسته بودند كه در حفظ شهر حماة آنان را مساعدت كند چون تا آن وقت هنوز خبر گشوده شدن شهر به آنان نرسيده بود .\r\nدر انطاكيه بغدوين فرمانرواى قدس ، و همچنين فرمانرواى طرابلس ، و چند تن ديگر از شياطين فرنگ ، به آنان پيوستند و رايشان بالاتفاق بر اين قرار گرفت كه چون عدهء مسلمانان زياد است از روبرو شدن با آنان صرف نظر كنند . و گفتند آنان هنگام فرا رسيدن زمستان خود به خود پراكنده خواهند شد .\r\nاين عده در قلعهء افاميه [ ( 1 ) 
  ] جمع شدند و قريب دو ماه در آنجا\r\n\r\n\r\n\r\n\r\n","description":"","footnote":"\r\n[ ( 1 ) 
  ] - افاميه ( به فتح الف و يا ) نام شهرى به شام از سواحل . كوره‌اى است از حمص ميان حمص و انطاكيه . و آن را سلوكوس شش سال پس از اسكندر بنا كرده است ( از تاج العروس ) مؤلف قاموس الاعلام آرد : نام شهرى بود از حلب از قضاى جسر شغور از سنجاق و ولايت حلب كه در سمت شرقى نهر عاصى قرار داشت كه امروز ويرانه است و خرابه‌هاى قلعه معروف مضيق در آنجاست . آن را سلوكوس بنا كرد و به نام مادر خود آپاميا ناميد كه در تعريب به شكل فوق درآمد .\r\nدر داخل شهر ميدان بزرگى براى تعليم سوارى به سربازان ساخته بودند كه در كنارش پرورشگاهى براى چارپايان لشكريان بنا شده بود كه تعداد بسيارى فيل و اسب و گاوميش در آن نگهدارى مىشد و تا ظهور اسلام شهر مزبور در كمال اهميت بود و بعدها رو به ويرانى نهاد . از قاموس اعلام تركى . ( لغتنامه دهخدا )\r\n","page_name":" 184 ","page_number":184},
  {"content":"\r\n\r\nاقامت كردند . و چون ماه ايلول [ ( 1 ) 
  ] به نيمه رسيد و ديدند مسلمانان در اردوگاه‌هاى خود همچنان پايدار مانده‌اند . متفرق شدند .\r\nايلغازى به ماردين ، طغتكين به دمشق ، و فرنگيان نيز به شهرهاى خود بازگشتند .\r\nچون شهرهاى افاميه و كفرطاب [ ( 2 ) 
  ] تعلق به فرنگيان داشت ، مسلمانان تصميم به تسخير كفرطاب گرفتند و آنجا را محاصره كردند و وقتى در نتيجهء اين محاصره عرصه به فرنگيان تنگ شد و هلاك خود را نزديك ديدند ، فرزندان و زنان خود را كشتند و اموال خود را آتش زدند .\r\nمسلمانان با قهر و خشونت وارد شهر شدند و حاكم شهر را اسير كردند و از فرنگيان هر كه در شهر بود كشتند .\r\nبعد به قلعهء افاميه رفتند و چون آن را بسيار مستحكم يافتند ، از\r\n\r\n\r\n\r\n\r\n","description":"","footnote":"\r\n[ ( ) 
  ] افاميه يا فاميه كه به يونانى آپاميامى گويند . شهر قديم در غرب سوريه بر رود اورونتس ( نهر العاصى ) سلوكوس نيكاتور آن را بنا كرد . بعدها بدست خسرو پرويز بسال 540 بعد از ميلاد ويران شد . دوباره ساخته شد و رونق يافت . ولى زلزله شديدى در سال 1152 ميلادى آن را ويران كرد . ويرانه‌هاى شهر قديم هنوز موجود است . و كنار آن ، قلعهء شهر متأخر قرار دارد . كه حاليه قلعه المضيق مىشود . ( دائرة المعارف فارسى )\r\n[ ( 1 ) 
  ] - ايلول ( به كسر الف ) نام ماه دوازدهم از سال روميان و آن بودن آفتاب است درين زمان از اواسط برج سنبله تا اواسط برج ميزان ( برهان قاطع ) ماه نهم تقويم شمسى بعضى از ممالك عربى ، بين آب و تشرين اول . داراى سى روز و مطابق ماه سپتامبر فرنگى . 2 - دوازدهمين ماه تقويم عرفى و ششمين ماه تقويم دينى يهود ، داراى 29 روز ، كه معمولا مطابق قسمتى از ماه اوت و قسمتى از ماه سپتامبر فرنگى است .\r\n( دائرة المعارف فارسى )\r\n[ ( 2 ) 
  ] - كفرطاب ( به فتح فا ) شهرى در سوريه بين معرة و شيزر در راه حلب و حماة ( اعلام المنجد )\r\n","page_name":" 185 ","page_number":185},
  {"content":"\r\n\r\nآنجا بازگشتند و به معجزه روى آوردند . معره نيز تعلق به فرنگيان داشت .\r\nدر معره امير جيوش بك از آنان جدا شد و به وادى بزاعه [ ( 1 ) 
  ] رفت و آنجا را گرفت .\r\nلشكريان اسلام از معره به حلب رفتند . بنابر معمول ، بارها و اموال و چارپايان آنان پيشاپيش ميرفت . سپاهيان نيز به دنبال آنها روان بودند كاملا احساس ايمنى مىكردند و گمان نمىبردند كه كسى به آنها نزديك شود .\r\nوقتى روجيل ، فرمانرواى انطاكيه ، خبر محاصرهء كفرطاب را شنيد با پانصد سوار و دو هزار سرباز پياده براى جلوگيرى از آنان اقدام كرد . و به محلى رسيد كه مسلمانان ، بىخبر از همه جا ، خيمه‌هاى خود را برافراشته بودند .\r\nلشكريان اسلام هنوز به آنجا نرسيده بودند . لذا روجيل كه آنجا را از مردان جنگى خالى يافت ، آنچه بود غارت كرد و گروه كثيرى از تودهء مردم و غلامان را كشت .\r\nلشكريان اسلام نيز به صورت پراكنده‌اى به آنجا رسيدند و فرنگيان به هر كس كه در آنجا دست يافتند او را از دم تيغ گذراندند .\r\nامير برسق با قريب صد سوار بدانجا رسيد . و وقتى آن حال را ديد . از تلى كه در آنجا بود بالا رفت . برادرش ، زنگى ، نيز با او بود .\r\nتودهء مردم و غلامان ، آنها را احاطه كردند و به دفاع از خود پرداختند و از فرود آمدن امير برسق جلوگيرى نمودند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - بزاعه ( به ضم يا كسر با و فتح عين ) : شهرى است ما بين حلب و منبج ( منتهى الارب )\r\n","page_name":" 186 ","page_number":186},
  {"content":"\r\n\r\nبرادرش به او اشاره كرد كه از تل فرود آيد و جان خود را نجات دهد . ولى او گفت : « من اين كار را نمىكنم . بلكه در راه خدا مىجنگم و خود را فداى مسلمانان مىكنم . »\r\nولى بر راى او غالب آمدند . لذا او خود و همراهان خود را نجات داد . فرنگيان قريب يك فرسخ آنها را تعقيب كردند . بعد برگشتند و غارتگرى و خونريزى را به اتمام رساندند و گروه بسيارى از مردم را سوزاندند . از سپاهيان اسلام عده‌اى كه مانده بودند پراكنده شدند و هر دسته‌اى به راهى رفتند .\r\nكسانى كه مأمور نگهدارى اسيران كفرطاب بودند وقتى اين خبر را شنيدند همهء اسيران را كشتند . همچنين كسى كه مأمور نگهدارى اياز بن ايلغازى بود ، او را كشت .\r\nمردم حلب و اهالى ساير شهرهاى مسلمانان در شام به وحشت افتادند چون فكر مىكردند كه از جهة لشكريان اسلام پيروزى و نصرتى نصيب آنان خواهد گرديد . ولى خبرهائى شنيدند كه اصلا حسابش را نمىكردند . سپاهيانى كه براى كمك به آنان آمده بودند به شهرهاى خود برگشتند .\r\nاما امير برسق و برادرش زنگى ، در سال 510 هجرى قمرى درگذشتند . برسق مردى نيكوكار و متدين بود و از فرارى كه كرد پشيمان شد و ميخواست خود را براى بازگشت به جنگ آماده كند كه اجل مهلتش نداد\r\n.\r\n\r\n","description":"","footnote":"","page_name":" 187 ","page_number":187},
  {"content":"\r\n\r\n\r\nبيان تصرف رفينه بوسيلهء فرنگيان و باز پس گرفتن اين شهر از آنان\r\nدرين سال ، در ماه جمادى الاخر ، فرنگيان ناحيه رفينه [ ( 1 ) 
  ] را كه در سرزمين شام بود و به طغتكين ، فرمانرواى دمشق ، تعلق داشت ، تصرف كردند و با قشون كافى و ذخائر جنگى آنجا را تقويت نمودند و در مستحكم ساختن آن كوشيدند . بدين جهة طغتكين عزم خود را جزم كرد كه شهرهاى فرنگيان را بگيرد و غارت كند و ويران سازد .\r\nضمنا به او خبر رسيد كه رفينه از لشكريان اسلام خالى است و كسى نيست جز فرنگيانى كه براى حفظ آن ناحيه گماشته شده‌اند .\r\nلذا بدانجا رفت و بىاينكه بداند چه كسانى در آنجا هستند به - شهر حمله برد و به قهر و غضب در آنجا داخل گرديد و از فرنگيان هر كه را كه در آنجا ديد اسير كرد . گروهى را كشت و گروهى را نيز رها كرد .\r\nمسلمانان از حوالى شهر و اسبان و اموال غنيمت بسيار گرفتند و از ذخائر چندان بدست آوردند كه دستهاى آنان پر شده بود . پس ازين پيروزى ، سالم به شهر خود بازگشتند .\r\n\r\nبيان درگذشت يحيى بن تميم و فرمانروائى پسرش على\r\nدرين سال يحيى بن تميم بن معز بن باديس فرمانرواى افريقيه ،\r\n\r\n\r\n\r\n\r\n","description":"","footnote":"\r\n[ ( 1 ) 
  ] - رفنيه ( به فتح را و يا ) : جايگاهى است در سواحل شام پهلوى طرابلس ، شهركى هم در پهلويش يافت مىشود - از معجم البلدان . جلد چهارم .\r\n( لغتنامه دهخدا )\r\n","page_name":" 188 ","page_number":188},
  {"content":"\r\n\r\nدر روز عيد قربان درگذشت . مرگ او نيز ناگهانى بود .\r\nدر منستير [ ( 1 ) 
  ] كه زادگاه او شمرده مىشد منجمى مرگش را پيش‌بينى كرده و گفته بود كه يقينا در چنين روزى از جهان خواهد رفت . در چنين روزى نبايد سوار شود و از خانه بيرون رود .\r\nاو نيز در روز عيد قربان سوار نشد و بيرون نرفت . اما فرزندان و اركان دولت او همه به نمازگاه رفتند و پس از پايان نماز براى اسلام و عرض تهنيت به نزد وى بازگشتند . قاريان قرائت كردند و شاعران شعرهائى سرودند . آنگاه براى صرف غذا رفتند .\r\nيحيى نيز برخاست و از در ديگر رفت كه با آنان به صرف ناهار پردازد . هنوز سه قدم نرفته بود كه افتاد و جان سپرد .\r\nپسر او على را كه در شهر فساقس بود ، احضار و براى فرمانروائى معين كردند .\r\nيحيى در قصر دفن گرديد ، سپس جنازه او به آرامگاهش ، در مناستير ، منتقل شد . عمر او پنجاه و دو سال و پانزده روز و مدت فرمان - روائى او هشت سال و پنج ماه و بيست و پنج روز بود . ازو سى پسر بر جاى ماند .\r\nعبد الجبار بن محمد بن حمديس صقلى ، طى اشعار ذيل ، مرگ او را مرثيت و جانشينى پسرش را تبريك گفت :\r\n ما اغمد العضب الاجرد الذكر * و لا اختفى قمر حتى بدا قمر \r\n\r\n\r\n\r\n\r\n","description":"","footnote":"\r\n[ ( 1 ) 
  ] - منستير (  Monastir  ) شهركى است در تونس غربى كه 8500 نفر جمعيت دارد . قديم در آنجا مسيحيان ديرى داشتند . بدين جهة اين شهرك بنام همان دير موسوم گرديد . ( اعلام المنجد )\r\n","page_name":" 189 ","page_number":189},
  {"content":"\r\n\r\n بموت يحيى اميت الناس كلهم * حتى اذا ما علي جاءهم نشروا\r\nان يبعثوا بسرور من تملكه * فمن منيه يحيى بالاسى قبروا\r\nاوفى على ، فسن الملك ضاحكة * و عينها من ابيه دمعها همر\r\nشقت جيوب المعالى بالاسى فبكت * فى كل افق عليه الانجم الزهر\r\nو قل لابن تميم حزن مادهما * فكل حزن عظيم فيه محتقر\r\nقام الدليل و يحيى لا حياة له * ان المنية لا تبقى و لا تذر \r\n( يعنى شمشيرى در نيام نرفت مگر اينكه شمشير برنده‌ترى برهنه گرديد ، و ماهى پنهان نشد مگر اينكه ماه ديگرى نمايان گرديد . به - مرگ يحيى هم مردم مردند تا وقتى كه على در ميانهء آنان آمد و همه زنده شدند . اگر از شادى فرمانروائى او برانگيخته شدند و جان گرفتند از مرگ يحيى در اندوه مدفون گرديدند . على ضايعه را تلافى كرد ، و دندان سلطنت به خنده افتاد در صورتى كه چشم او در مرگ پدر وى گريان بود . گريبان بزرگان در عزاى مرگ او دريده شد و ستارگان درخشان در هر افقى به گريه افتادند . اين اندوه ناگهانى را پسر تميم به چيزى نشمرد زيرا هر اندوه بزرگى نزد او ناچيز است . روشن شد كه يحيى ديگر در قيد حيات نيست . آرى ، دست مرگ هيچكس را درين جهان پايدار نمىگذارد . )\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nيحيى مردى بود كه با مردم به عدل و داد رفتار مىكرد ، در - كارهاى حكومت انضباط را رعايت مىنمود ، و در همهء احوال عقل و تدبير را به كار مىبست . نسبت به ناتوانان و مستمندان رئوف و رحيم بود و به - آنان صدقهء بسيار ميداد . اهل دانش و فضل را مقرب و گرامى ميداشت .\r\nاز اخبار و تاريخ و روزهاى تاريخى مردم اطلاع كامل داشت . طب را ميدانست . زيباروى و كبود چشم و بلند قامت بود .\r\nعلى ، وقتى بر مسند فرمانروائى مستقر شد ناوگانى آماده ساخت و به سوى جزيرهء جربه [ ( 1 ) 
  ] گسيل داشت . علت اين اقدام آن بود كه اهالى جزيره راهزنى ميكردند و بازرگانان را به اسارت ميگرفتند .\r\nاو جزيره مذكور را محاصره كرد و كار را بر ساكنان آن سخت گرفت تا در تحت اطاعت او درآمدند و التزام دادند كه فتنه و فساد را كنار بگذارند . و اصلاح راه را نيز ضمانت كردند . لذا از تقصيرات آنان درگذشت . كار دريانوردى بهبود يافت و مسافران ايمن شدند .\r\n\r\nبيان پاره‌اى از رويدادها\r\nدرين سال ، در ماه رجب ، سلطان محمد وارد بغداد گرديد . اتابك\r\n\r\n\r\n\r\n\r\n","description":"","footnote":"\r\n[ ( 1 ) 
  ] - جربه ( به كسر جيم و فتح با ) : جزيره‌اى است كه شهرى در ساحل آن قرار دارد و براى رسيدن به آن بايد از بحر قيصر عبور كرد ، در آنجا درختان خرما و سيب و ساير ميوه‌ها فراوان است بطوريكه بفاصلهء چند ميلى بوى خوش آنها به مشام ميرسد اين جزيره از بلاد افريقيه ساحلى به مغرب بحر محيط قرار دارد ( رجوع به نخبة الدهر دمشقى ص 234 و جربة شود ) و مولف قابوس الاعلام آرد : جزيره‌اى است در جنوب تونس در خليج جربة . طول آن از شرق به غرب و از شمال به جنوب 38 هزار گز است . محصول آن خرما ، زيتون ، انجير ، انگور و جز آنست . و 4500 تن سكنه دارد .\r\n( لغتنامه دهخدا )\r\n","page_name":" 191 ","page_number":191},
  {"content":"\r\n\r\nطغتكين فرمانرواى دمشق در ماه ذى القعده به خدمت او رسيد و در طلب رضاى او برآمد ، سلطان رضايت خود را اعلام داشت و به او خلعت داد و او را به دمشق بازگرداند .\r\nدرين سال ، امام المستظهر باللّه امر كرد كه خانه بدريه را به فروش رسانند . اين خانه منسوب به « بدر » غلام المعتضد باللّه بود و از بهترين خانه‌هاى خلفا شمرده ميشد درين خانه الراضى باللّه فرود مىآمد . بعد ويران شد و تبديل به تلى گرديد . بعد القادر باللّه دستور داد تا - ديوارهائى به گرد آن بكشند چون وصل به خانه اماميه بود . اين دستور اجرا گرديد . پس از صدور فرمان فروش آن به فروش رفت و مردم آن را تعمير كردند .\r\nدرين سال ، در ماه شعبان ، ميان تودهء مردم فتنه‌اى برپا شد و سببش اين بود كه وقتى از زيارت مصعب برمىگشتند بر سر اينكه كدام دسته اول داخل شهر شود نزاع كردند و كار به كشتار كشيد و عده‌اى كشته شدند و فتنه و آشوبى كه ميان محله‌ها بود كما كان بروز كرد ، بعد آرام شد . [ ( 1 ) 
  ]\r\nدرين سال ، سلطان محمد موصل و آنچه در دست آقسنقر برسقى بود به امير جيوش بك واگذار كرد و پسرش ملك مسعود را به آنجا فرستاد\r\n\r\n\r\n\r\n\r\n","description":"","footnote":"\r\n[ ( ) 
  ] جربه : نام باستانى آن منينكس (  Meninks  ) است . جزيره‌اى است كه 514 كيلومتر مربع وسعت دارد . جمعيت آن در حدود 63200 نفر است . در مديترانه مركزى نزديك ساحل جنوب شرقى تونس ، در طرف جنوبى مدخل خليج قابس قرار دارد . خاكش بسيار حاصلخيز است . فنيقىها در آنجاها مهاجرنشين‌هاى تجارتى داشتند . بعدا تحت استيلاى كارتاژيها و سپس روميان درآمد .\r\nمسلمانان در سال 665 ميلادى ( 43 هجرى قمرى ) آن را گرفتند . در قرن شانزدهم ميلادى در كشمكش‌هاى اسپانيائيها و تركان عثمانى بر سر سيادت بر مديترانه ، مطمح نظر طرفين بود . در اواسط قرن هفدهم ميلادى تحت استيلاى تونس درآمد .\r\n( دائرة المعارف فارسى )\r\n[ ( 1 ) 
  ] - براى آگاهى بيشتر به موضوع « صلح شيعه و سنى » در صفحهء 108 مراجعه فرمائيد .\r\n","page_name":" 192 ","page_number":192},
  {"content":"\r\n\r\nو برسقى در رحبه كه اقطاعش بود مستقر شد تا وقتى سلطان محمد فوت كرد كه بعد ان شاء اللّه تعالى شرح خواهيم داد .\r\nدرين سال ، اسماعيل بن محمد بن ملة اصفهانى ، ابو عثمان بن ابو سعيد واعظ درگذشت . او احاديث بسيار مىدانست و در بغداد و غيره حديث روايت مىكرد .\r\nهمچنين ، درين سال ، عبد اللّه بن مبارك بن موسى سقطى ، ابو البركات ، از دنيا رفت . او مردى اديب بود . سفرنامه‌اى نوشته و تصانيف ديگرى نيز ازو برجاى مانده است\r\n.\r\n\r\n","description":"","footnote":"","page_name":" 193 ","page_number":193},
  {"content":"\r\n\r\n\r\n( 510 ) وقايع سال پانصد و دهم هجرى قمرى\r\n\r\nشرح كشته شدن احمد بن يل وهسودان\r\nدرين سال ، اول ماه محرم ، اتابك طغتكين ، صاحب دمشق ، و جماعت ديگرى از اميران ، منجمله احمد يل بن ابراهيم ابن وهسودان الروادى الكردى حاكم مراغه و بعض ديگر از شهرهاى آذربايجان ، در بغداد به حضور سلطان محمد بودند .\r\nاحمد يل پهلوى طغتكين نشسته بود كه مردى دادخواه پيش او آمد و نامه‌اى در دست داشت .\r\nاين مرد گريه كنان از احمد يل خواهش كرد كه وى را به - خدمت سلطان محمد ببرد .\r\nاحمد يل نامه را از دستش گرفت كه به سلطان برساند . درين وقت آن مرد با كارد ضربه‌اى بر او وارد آورد .\r\nاحمد يل او را كشيد و به زير انداخت . ولى بلا فاصله رفيق آن مرد باطنى جلو پريد و با كارد ضربهء ديگرى به احمد يل زد .\r\nاين دو نفر هر دو به ضرب شمشير از پاى درآمدند . ولى باز يكى\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nديگر كه رفيق آن دو تن بود پيش رفت و با كارد به احمد يل زخم ديگرى زد .\r\nحاضران از تهور اين فرد سومى دچار شگفتى شدند زيرا با اينكه ديده بود لحظه‌اى قبل دو دوستش پيش چشمش كشته شده‌اند باز به - آن اقدام مبادرت كرد .\r\nروى اين اصل ، خود طغتكين و ساير حاضران گمان بردند كه مقصود آنان كشتن طغتكين بوده و بفرمان سلطان محمد هم دست به - اين كار زده‌اند .\r\nاما وقتى دانستند كه آنها باطنى بوده‌اند اين بدگمانى از ميان رفت .\r\n\r\nبيان درگذشت جاولى سقاوو و اوضاع شهرهاى فارس در زمان او\r\nدرين سال جاولى سقاوو درگذشت . و سلطان محمد كه در بغداد بود و قصد داشت مدتى در آنجا اقامت كند ناچار شد كه به اصفهان برگردد تا نزديك به فارس باشد و اهالى فارس به مخالفت با او برنخيزند .\r\nپيش ازين ، وضع جاولى را در موصل شرح داديم تا آنجا كه موصل از تحت تصرف او خارج شد و سلطان محمد آن را گرفت .\r\nپس از اين واقعه ، جاولى به خدمت سلطان محمد رفت و سلطان محمد وقتى كه ازو راضى شد ، شهرهاى فارس را به او واگذارد و امر كرد كه آن استان را اصلاح كند و مفسدان را از ميان بردارد .\r\nنخستين كارى كه مورد علاقه‌اش قرار گرفت اين بود كه شهرهاى امير بلدجى را از ميان بردارد . او از مملوكان بزرگ سلطان ملكشاه شمرده\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nمىشد و از جملهء شهرهاى تحت حكومت او كليل و سرماه بود . و از قبيل اين شهرها قدرت و نفوذى بهم رسانده بود .\r\nجاولى ، هنگامى كه از اصفهان به سوى فارس روانه شد . جغرى پسر سلطان محمد را نيز با خود برد . درين وقت او طفل دو ساله‌اى بود .\r\nجاولى پس از آنكه پايه‌هاى فرمانروائى خود را در فارس مستحكم ساخت ، نامه‌اى به امير بلدجى نگاشت كه به خدمت جغرى ، پسر سلطان محمد ، حاضر شود .\r\nضمنا كودك را ياد داد كه به فارسى بگويد : « او را بگيريد . »\r\nوقتى امير بلدجى وارد شد ، جغرى بهمانگونه كه آموخته بود ، گفت : « او را بگيريد . » و حاضران هم ظاهرا به بهانهء اطاعت فرمان فرزند سلطان محمد ، او را گرفتند و كشتند و اموالش را نيز غارت كردند .\r\nاز جملهء قلعه‌هائى كه تعلق به امير بلدجى داشت . قلعهء استخر بود كه از همهء قلعه‌ها محكم‌تر و استوارتر شمرده ميشد و در آنجا خويشاوندان او بسر ميبردند . ذخائر وى نيز در آن قلعه بود .\r\nاو براى حفظ و حراست اين قلعه ، يكى از وزيران خود ، معروف به جهرمى ، را به نيابت از طرف خود در آنجا گماشته بود .\r\nجهرمى هم پس از مدتى عصيان ورزيده و خويشاوندان امير بلدجى را از قلعه بيرون كرده و قسمتى از اموالش را نيز برايش فرستاده بود .\r\nاين قلعه همچنان در دست جهرمى بود تا وقتى كه جاولى به فارس رسيد و آن را ازو گرفت و اموال خود را در آن گذاشت .\r\nدر فارس جماعتى از بزرگان بودند بنام امراء شوانكاره ، ( يا\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nشبانكاره ) ، و آنان گروه بسيارى بودند كه به شمارش درنمىآمدند .\r\nسردستهء آنان حسن بن مبارز ، معروف به خسرو ، بود كه فسا و شهرهاى ديگرى را در اختيار داشت .\r\nجاولى به او نيز نامه‌اى نگاشت كه به خدمت جغرى حاضر شود .\r\nولى خسرو پاسخ داد : « من بندهء سلطانم و تحت فرمان او هستم . »\r\nاما حضور در آنجا به صلاح من نيست . زيرا از عادت تو آگاهم و مىدانم كه با امير بلدجى و ديگران چه كرده‌اى . اما آنچه به كار سلطان آيد به خدمتش ميفرستم . »\r\nجاولى ، وقتى جواب او را شنيد ، دانست كه با او در فارس نميتواند بسر برد . لذا در پيش روى فرستادهء او چنين وانمود كه مىخواهد به پيش سلطان محمد برگردد . و ظاهرا فرمان داد كه بارها را بر روى چارپايان نهند . و قدم در راه نهاد و چنان كه گوئى عازم حركت به سوى دربار سلطان است .\r\nبنابر اين فرستادهء خسرو بازگشت و به او خبر داد كه جاولى از فارس برگشته و رفته است .\r\nخسرو بشنيدن اين خبر فريب خورد و خود را از هر آسيبى در امان پنداشت و آسوده خاطر به ميگسارى نشست .\r\nاما جاولى ، با عده‌اى قليل ولى برگزيده ، از سواران خود ، برگشت كه خسرو را غافلگير كند .\r\nوقتى كه جاولى و كسانش به خسرو رسيدند او مخمور و خفته بود .\r\nبرادرش او را تكان داد كه بيدار كند ولى بيدار نشد . لذا آب سرد به صورتش زد تا به هوش آمد و بموقع بر اسب پريد و گريخت . ياران او نيز همه پراكنده شدند .\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nجاولى اموال و دارائى او را غارت كرد و بسيارى از كسان او را كشت .\r\nخسرو خود را نجات داد و به قلعهء خود كه ميان دو كوه قرار داشت و يكى از آنها « انج » خوانده مىشد ، پناه برد .\r\nجاولى به شهر فسا رفت و آنجا را گرفت و در بسيارى از - شهرهاى فارس منجمله جهرم دست به غارت زد .\r\nآنگاه به قلعه‌اى روى آورد كه خسرو در آن پناهنده شده بود .\r\nاين قلعه را مدتى در محاصره نگاه داشت و كار را بر خسرو سخت گرفت ولى استحكام قلعهء او و نيروى او را در نظر گرفت ، همچنين پىبرد كه در قلعه از خواربار و ساير ما يحتاج اهالى ، ذخيره بسيار وجود دارد و با اين وصف معلوم نيست تسخير قلعه چه مدت طول بكشد .\r\nلذا با او مصالحه كرد تا به ساير شهرهاى فارس بپردازد .\r\nآنگاه او را ترك گفت و به شيراز رفت و در آنجا اقامت كرد .\r\nسپس متوجه كازرون شد . و آنجا را گرفت و ابو سعد بن محمد را در قلعه‌اش محاصره كرد . و در آنجا دو سال تابستان و زمستان ماند .\r\nبعد جاولى به او پيشنهاد صلح كرد . ولى او فرستادهء جاولى را كشت . سپس جاولى جمعى از صوفيان را به نزد وى فرستاد . ولى او از آنها با هليم و ميوه‌هاى تازه چيده پذيرائى كرد . بعد امر به مجازاتشان داد . لذا دهنهء مقعد هر يك را دوختند . بعد آنان را در آفتاب افكندند تا به هلاكت رسيدند .\r\nسرانجام آنچه خواربار و آذوقه نزد ابو سعد بود به اتمام رسيد .\r\nبدين جهة امان خواست . جاولى او را امان داد . او نيز قلعه را تسليم كرد .\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nبعد ، وقتى كه جاولى به قول و قرار خود عمل نكرد و بناى بدرفتارى را گذاشت ، ابو سعد گريخت .\r\nجاولى فرزندان او را دستگير كرد . كسان ابو سعد هم به دنبال او پراكنده شدند .\r\nجاولى يكى از آنان را ديد كه مردى زنگى بود و چيزى حمل مىكرد . ازو پرسيد : « با خود چه دارى ؟ » جواب داد : « اين خوراك من است . »\r\nوقتى بسته او را باز كردند و بررسى كردند ديدند جوجه و حلواى شكرين است . به او گفت : « اين غذاى تو نيست . » و كتكش زدند و شكنجه‌اش كردند تا اقرار كرد به اينكه غذاى مخصوص ابو سعد است و آن را براى او مىبرد .\r\nبدين ترتيب ، با راهنمائى زنگى ، به دنبال ابو سعد رفتند كه در گردنهء كوه اقامت كرده بود . يك سپاهى او را گرفت و پيش جاولى برد و او هم دستور قتلش را داد .\r\nجاولى ، پس از پايان دادن به كار ابو سعد ، به دارابجرد رفت .\r\nحاكم دارابجرد كه موسوم به ابراهيم بود . از ترس او گريخت و به كرمان رفت چون ميان او و فرمانرواى كرمان ، ارسلانشاه بن كرمانشاه بن ارسلان بك بن قاورت ، خويشاوندى وجود داشت .\r\nابراهيم از ارسلان شاه براى جنگ با جاولى كمك خواست و به او گفت : « اگر ما به يكديگر كمك كنيم جاولى بر ما دست نخواهد يافت . »\r\nجاولى ، پس از فرار ابراهيم ، به حصار رتيل رننه ، يعنى گردنهء رننه ، رفت آن هم جائى بود كه تا آن زمان هرگز به زور مسخر نشده\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nبود . زيرا دره‌اى بود كه قريب دو فرسنگ طول داشت و در سينه‌كش آن بر روى كوهى بلند قلعهء مستحكمى ساخته بودند كه مردم دارابجرد هر وقت احساس خطر مىكردند و به وحشت مىافتادند بدانجا پناه مىبردند و در آنجا ميماندند و خود را حفظ ميكردند .\r\nجاولى - وقتى به استوارى و استحكام آن موضع پىبرد - از راه بيابان به سوى كرمان روانه شد و قصد خود را از همه پنهان كرد .\r\nآنگاه از راه كرمان به دارابجرد برگشت و چنين وانمود كرد كه از افراد قشون ملك ارسلانشاه ، فرمانرواى كرمان است .\r\nساكنان قلعه وقتى چنين ديدند براى آنان شكى باقى نماند در ، اينكه از كرمان نيروى كمكى براى حاكم دارابجرد رسيده است . بدين جهة شادى و سرور خود را آشكار كردند و به جاولى اجازه دادند كه در آن گردنه داخل شود . او پس از دست يافتن بدان موضع ، بر روى تمام كسانى كه در آن جا بودند شمشير كشيد و جز گروهى اندك ، هيچكس از دم تيغ او جان به سلامت نبرد .\r\nجاولى دارائى و اموال مردم دارابجرد را غارت كرد و به اقامتگاه خود بازگشت . آنگاه نامه‌اى به خسرو فرستاد و به او اطلاع داد كه قصد رفتن به كرمان را دارد . و ازو خواست كه درين راه با وى همراهى كند .\r\nخسرو - كه جز موافقت با اين درخواست چاره‌اى نداشت - اطاعت كرد ، و خود را به او رساند و با او به كرمان رفت .\r\nجاولى ، آنگاه به نزد صاحب كرمان ، قاضى ابو طاهر عبد اللّه بن طاهر قاضى شيراز ، رسولى را فرستاد و به دو امر كرد كه افراد شبانكاره را به پيش وى بازگرداند زيرا آنان رعاياى سلطان هستند .\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nو گفت چنانچه آنان را بازگرداند او نيز از تصرف شهرهاى وى چشم خواهد پوشيد و بازخواهد گشت ، و گر نه با او به جنگ خواهد پرداخت .\r\nجوابى كه صاحب كرمان داد متضمن شفاعت افراد شبانكاره بود زيرا اين گروه به وى پناهنده شده بودند .\r\nوقتى كه فرستادهء قاضى ابو طاهر به خدمت جاولى رسيد ، جاولى او را بنواخت و در حقش نيكى و احسان كرد و به دو پاداش داد و با پرداخت مبلغى رشوه او را طرفدار خود ساخت و با او قرار گذاشت كه برود و كارى كند كه قشون كرمان برگردند و زمينه‌اى فراهم آيد كه جاولى بتواند اهالى را غافلگير كند و بر شهر تسلط يابد .\r\nفرستاده قاضى ابو طاهر بازگشت و به سيرجان رسيد . سپاهيانى كه صاحب كرمان فراهم آورده بود در سيرجان اردو زده بودند . و وزير صاحب كرمان نيز سردارى سپاه را داشت .\r\nفرستاده به وزير اطلاع داد كه جاولى تا چه حد به كرمان نزديك است و نمىخواهد به كارى دست بزند كه از آن خوشش نمىآيد .\r\nبسيارى ازين سخنان بر زبان آورد . و گفت : اما جاولى از اجتماع سپاهيان در سيرجان انديشناك است زيرا دشمنان جاولى بر ضد او ازين قشون استفاده مىكنند . بدين جهة صلاح در آن است كه سپاهيان به شهرهاى خود بازگردند .\r\nوزير به شنيدن اين سخنان قانع گرديد و با سپاهيان خود بازگشت و سيرجان بلا دفاع ماند .\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nاما جاولى ، كه بدنبال فرستاده حركت كرده بود ، در فرج [ ( 1 ) 
  ] فرود آمد كه مرز بين فارس و كرمان بود . و آنجا را محاصره كرد .\r\nوقتى اين خبر به حاكم كرمان رسيد . فرستاده را فراخواند و بازگشت سپاهيان را تقبيح نمود . فرستاده شروع به عذرخواهى كرد .\r\nيكى از فراشان جاولى نيز همراه اين فرستاده بود و ماموريت داشت كه خبرها را به جاولى برساند .\r\nوزير نسبت به اين فراش سوء ظن پيدا كرد و دستور داد او را شكنجه كنند . فراش بر اثر شكنجه اقرار كرد كه ميان فرستاده و جاولى چه توطئه‌اى بوده است .\r\nدر نتيجه اعترافات او ، فرستاده خائن به دار آويخته شد و اموال او نيز غارت گرديد . فراش را نيز به دار زدند .\r\nآنگاه قرار شد كه سپاهيان به مقاوله با جاولى بشتابند . بنابر اين شش هزار سوار براى جنگ با او روانه شدند .\r\nشهرى كه در مرز ميان فارس و كرمان قرار داشت در دست مردى بود موسوم به موسى كه فردى مدبر و مكار شمرده مىشد .\r\nاو قشون خود را جمع كرد و به آنان دستور داد تا جادهء معمولى را كه محل رفت و آمد است ترك كنند . و به آنان گفت : جاولى نسبت به اين جاده احتياط مىكند و مراقب آن خواهد بود .\r\nآنگاه افراد قشون را به راه‌هاى غير معمول ، كه ميان كوه‌ها و دره‌ها قرار داشت و كسى از آنها آمد و شد نمىكرد ، سوق داد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - فرج شهرى است در آخر اعمال فارس ( از معجم البلدان ) شهرى است به فارس ، و از آن شهر است على بن حسن بن على محدث ( منتهى الارب ) - از لغتنامه دهخدا\r\n","page_name":" 202 ","page_number":202},
  {"content":"\r\n\r\nجاولى كه فرج را محاصره كرده و عرصه را بر اهالى تنگ ساخته بود به شرابخوارى عادت داشت . او اميرى را با عده‌اى از سپاهيان خود اعزام كرد تا با قشونى كه از كرمان ميرسد پيكار كنند .\r\nاين امير با قشون خود به راه افتاد و چون در جاده ، هيچ كس را نديد ، گمان كرد كه سپاهيان كرمان بازگشته‌اند .\r\nلذا به خدمت جاولى مراجعت كرد و گفت : سربازانى كه من ديدم بسيار كم بودند . و همه از ترس ما بازگشته‌اند .\r\nجاولى كه اين را شنيد اطمينان خاطر پيدا كرد و به آسودگى سرگرم نوشيدن شراب گرديد .\r\nسپاهيان كرمان شبانه به او حمله‌ور شدند . او سرمست به خواب فرو رفته بود . يكى از كسانش او را بيدار كرد و جريان را خبر داد .\r\nولى او در حال مستى ، از اينكه وى را از خواب خوش بيدار كرده ، به خشم آمد و زبان بيچاره را قطع كرد .\r\nپس از او ، يكى ديگر آمد و بيدارش كرد . و او را از آنچه روى داده بود آگاه ساخت .\r\nبه شنيدن اين خبر از خواب بيدار شد و بر اسب پريد و گريخت افراد قشون او نيز به حال پراكنده پا بفرار نهادند . عده زيادى از آنان كشته و گروه بسيارى نيز اسير گرديدند .\r\nخسرو ، و پسر ابو سعد ، كه جاولى پدرش را كشته بود به جاولى رسيدند و با كسان خود ، او را همراهى كردند .\r\nجاولى كه اين وضع را ديد و از تركانى كه سپاهيانش بودند هيچكس را در اطراف خود نيافت ، بر جان خود بيمناك گرديد ، ولى آن دو نفر ، يعنى خسرو و پسر ابو سعد به او گفتند : « ما به تو خيانت\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nنمىكنيم و از ما جز نيكى و مسالمت نخواهى ديد . »\r\nبا او همراهى كردند تا به شهر فسا رسيد و از سپاهيان او نيز عده‌اى كه گريخته بودند به وى پيوستند .\r\nصاحب كرمان هم اسيران را رها ساخت و روانه كرد . اين واقعه در شوال سال 508 هجرى قمرى روى داد .\r\nدر حينى كه جاولى كار خود را سرو سامان ميداد تا بار ديگر به - كرمان بازگردد و انتقام بگيرد ، ملك جغرى ، پسر سلطان محمد ، فوت كرد . درين وقت او پنج ساله بود .\r\nوفات ملك جغرى كه در ماه ذى الحجه سال 509 هجرى قمرى اتفاق افتاد پشت جاولى را شكست و او را دلسرد كرد .\r\nفرمانرواى كرمان رسولى به خدمت سلطان محمد - كه آن زمان در بغداد اقامت داشت - فرستاد و ازو درخواست كرد كه جاولى را از حمله به كرمان منع فرمايد .\r\nسلطان محمد پاسخ داد كه از راضى كردن جاولى و تسليم فرج به او چاره‌اى نيست .\r\nرسولى كه به خدمت سلطان محمد رفته بود ، در ماه ربيع الاول سال 510 هجرى قمرى به كرمان بازگشت .\r\nدر همان اوقات جاولى از دنيا رفت و كسانى كه از سخطش بيم داشتند ، آسوده شدند .\r\nوقتى اين خبر به گوش سلطان محمد رسيد از بغداد به اصفهان برگشت زيرا ميترسيد كه فرمانرواى كرمان بر فارس دست يابد\r\n.\r\n\r\n","description":"","footnote":"","page_name":" 204 ","page_number":204},
  {"content":"\r\n\r\n\r\nبيان فتح كوه « وسلات » و تونس\r\nدر اين سال قشون على بن يحيى ، فرمانرواى افريقيه ، شهر تونس را محاصره كرد . در آنجا احمد بن خراسان حكومت مىنمود .\r\nاحمد بن خراسان عرصه را به اهالى شهر تنگ كرد تا سرانجام حاكم شهر با او به آنچه ميخواست مصالحه نمود .\r\nهمچنين ، درين سال ، على بن يحيى ، كوه « وسلات » را فتح كرد و بر آن استيلا يافت .\r\nاين كوهى بلند بود و از دير باز پيوسته اهالى آن به مردم حمله مىكردند و راهزنى مينمودند .\r\nوقتى اين كار ادامه يافت ، على بن يحيى قشونى براى سركوبى آنان فرستاد . ولى ساكنان كوه وسلات بر سر افراد قشون فرود مىآمدند و به كشتار آنان مىپرداختند .\r\nسردار سپاه وقتى كار را چنين ديد متوسل به حيله‌اى شد و براى رسيدن بر فراز آن كوه از گردنه‌اى بالا رفت كه هيچكس صعود از آن جا را تصور نمىكرد .\r\nاما وقتى با عده‌اى از كسان خود به قلهء كوه رسيد ، ساكنان كوه وسلات به او حمله بردند و در زد و خوردى كه روى داد پايدارى كردند .\r\nاما فرمانده سپاه افريقيه با آنان به سختى جنگيد و ساير افرادش نيز به پيروى او از كوه بالا رفتند .\r\nراهزنان كه كار را سخت يافتند پا به گريز نهادند و بسيارى از آنان كشته شدند . عده‌اى نيز خود را به پائين مىانداختند و هلاك مىكردند ، گروهى هم پنهان مىشدند .\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nجماعت كثيرى نيز به دفاع از قصرى كه در كوه داشتند پرداختند .\r\nو وقتى كه افراد قشون آنها را احاطه كردند . درخواست نمودند تا كسانى براى اصلاح كار به نزدشان فرستاده شوند .\r\nفرمانده قشون نيز چند سرباز و چند عرب به نزدشان فرستاد .\r\nولى آنان به اين عده حمله‌ور شدند و بعضى از آنها را كشتند .\r\nاما بقيه به قسمت بالاى قصر رفتند و فرياد زنان سربازان ديگر را به يارى طلبيدند .\r\nسربازان نيز به كمك آنان شتافتند و عده‌اى از بالا و عده‌اى از پائين با راهزنان نبرد كردند و از آنان هر كس را كه به چنگشان افتاد بقتل رساندند .\r\n\r\nبيان آشوبى كه در طوس روى داد\r\nدرين سال ، در روز عاشورا ، شورش بزرگى در طوس ، در آرامگاه على ابن موسى الرضا عليه السلام ، برپا شد .\r\nعلت بروز اين آشوب آن بود كه روز عاشوراء يك نفر علوى در مشهد با يكى از فقيهان طوس درافتاد و كار اين اختلاف به زد و خورد كشيد .\r\nپس از پايان مشاجره ، هر يك از آن دو تن به دستهء خود پيوست و فتنهء عظيمى برخاست كه در آن تمام اهل طوس شركت جستند و مشهد را احاطه كردند و ويران ساختند و هر كرا كه يافتند كشتند .\r\nعاقبت پس از آنكه در اين نزاع گروهى كشته شدند و دارائى عده‌اى به غارت رفت ، طرفين دعوا دست برداشتند و پراكنده گرديدند .\r\nبر اثر اين پيشآمد ، مردم مشهد ، از مجلس وعظى كه در -\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nروزهاى جمعه بر پا ميداشتند صرف نظر كردند .\r\nفتنهء مشهد باعث شد كه عضد الدين فرامرز بن على ديوار محافظى براى مشهد بنا كند تا هر گاه كه مورد حمله قرار ميگيرد ساكنان آن در امان باشند و در پناه آن خود را حفظ كنند .\r\nاين ديوار بسال 515 هجرى قمرى ساخته شد .\r\n\r\nبيان پاره‌اى از رويدادها\r\nدرين سال - يعنى سال 510 هجرى قمرى در محوطه‌هاى اطراف مدرسه نظاميهء بغداد آتش‌سوزى روى داد . الوارهايى كه درين نقاط بود آتش گرفت . رفته رفته دامنه آتش به درب السلسله رسيد . و بعد به باب المراتب سرايت كرد . در اين حريق عده‌اى از خانه‌ها طعمهء آتش گرديد .\r\nخزانهء كتابخانه نظاميه نيز آتش گرفت ولى كتابها سالم ماند زيرا فقها به مجرد احساس خطر آنها را به جاى ديگر منتقل كردند .\r\nدرين سال عبد اللّه بن يحيى بن محمد بن بهلول ابو محمد اندلسى سرقسطى [ ( 1 ) 
  ] از دنيا رفت . او فقيهى فاضل بود . در حدود سال\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سرقسطه ( به فتح سين و را و ضم قاف ) . ساراگوسا (  Saragossa  ) يا ثاراكوثا ، در مآخذ اسلامى سرقسطه ، شهرى است كه دويست و شصت هزار نفر جمعيت دارد . كرسى ايالت ساراگوسا و آراگون سابق است . در شمال شرقى اسپانيا بر رود ابروست . از مركز ارتباطات و تجارت است . مقر اسقف اعظم مىباشد . دانشگاهى دارد كه بسال 1474 تاسيس يافته است .\r\nدر دوره روميان كايسارئا آوگوستوس نام داشت . در سال 94 هجرى قمرى ( 712 يا 713 ميلادى ) موسى بن نصير آن را گرفت و حكومت مسلمانان\r\n","page_name":" 207 ","page_number":207},
  {"content":"\r\n\r\n500 هجرى قمرى وارد عراق شد و از آنجا به خراسان رفت . و در مرو الرود سكونت گزيد . و هم در آنجا وفات يافت .\r\nاو شعر نيكو مىگفت . ازوست :\r\n و مهفهف يختال فى ابراده * مرح القضيب اللدن تحت البارح\r\nابصرت فى مرآة فكرى خده * فحكيت فعل جفونه بجوارحى\r\nما كنت احسب ان فعل توهمى * يقوى تعديه فيجرح جارحى\r\nما كنت احسب ان فعل توهمى * يقوى تعديه فيجرح جارحى\r\nلا غرو ان جرح التوهم خده * فالسحر يعمل فى البعيد النازح \r\n\r\n\r\n\r\n\r\n","description":"","footnote":"\r\n[ ( ) 
  ] بر آنجا آغاز گرديد . و تا رمضان 512 هجرى قمرى ( 1118 ميلادى ) كه قطعا بدست مسيحيان افتاد ، از بزرگترين شهرهاى دولت اسلامى اندلس بود .\r\nدر جنگ شبه جزيره ، ساراگوسا به رهبرى پالافوخ اولين محاصره فرانسويان را بسال 1808 ميلادى با شجاعت دفع كرد ولى در محاصره دوم كه بين سال‌هاى 1808 و 1809 روى داد ، پس از اينكه حدود پنجاه هزار تن از مدافعين جان سپردند ، تسليم گرديد .\r\nدر بسيارى از آثار هنرى فراوان ساراگوسا تاثير هنر دوره حكومت اسلامى مشهود است . دو كليساى جامع دارد : يكى لاسئو ، متعلق به قرون دوازدهم تا شانزدهم و ديگرى ال پيلار لاسئو اصلا مسجدى ظاهرا از قرن اول هجرى بوده ، و در 242 هجرى قمرى ، در دوره خلافت محمد بن عبد الرحمن ابن حكم اموى بر وسعت و بناى اين مسجد فزوده شده است .\r\nال پيلار فرسكوهائى از ولاسكوئز و گويا دارد .\r\nاز بناهاى ديگرش كاخ الجعفريه است كه تغييرات فراوان در آن راه يافته است . ( دائرة المعارف فارسى )\r\n","page_name":" 208 ","page_number":208},
  {"content":"\r\n\r\n( يعنى : كمر باريكى كه در جامهء خود ميخرامد مانند شاخهء نرمى كه در اثر وزش باد به شادى و سرزندگى تكان مىخورد . رخسار او را در آئينهء انديشه خود ديدم و از آنچه چشمش با تنم روا داشته ، حكايت كردم . گمان نمىبرم كارى كه خيال من كرده ، بيداد او را شديدتر كند و پيكرم را بيازارد . شگفتى نيست اگر خيال به رخسار او گزند رساند ، جادو نيز از دور كارگر مىافتد . )\r\nدرين سال ، در ماه شعبان ، ابو القاسم على بن محمد بن احمد بن بيان رزاز از جهان رخت بربست .\r\nاو در ماه صفر سال 413 هجرى قمرى به دنيا آمده بود . و آخرين كسى است كه از ابو الحسن بن مخلد و ابو القاسم بن بشران حديث روايت كرده است .\r\nدرين سال ، ابو بكر محمد بن منصور بن محمد بن عبد الجبار سمعانى ، رئيس شافعيه در مرو درگذشت .\r\nاو بسال 446 به دنيا آمده بود . احاديث بسيار ميدانست و كتابهائى نيز در حديث نوشته است . در علم حديث انديشه‌هاى نيكو داشت .\r\nو راجع به حديث به نيكوترين وجهى سخن مىگفت .\r\nدرين سال ، همچنين ، محفوظ بن احمد بن حسن كلوذانى ابو الخطاب فقيه حنبلى درگذشت .\r\nاو در سال 432 هجرى قمرى تولد يافته بود . از شاگردان ابو يعلى ابن فراء شمرده مىشد\r\n.\r\n\r\n","description":"","footnote":"","page_name":" 209 ","page_number":209},
  {"content":"\r\n\r\n\r\n( 511 ) وقايع سال پانصد و يازدهم هجرى قمرى\r\n\r\nبيان درگذشت سلطان محمد و سلطنت فرزندش محمود\r\nدر بيست و چهارم ذى الحجه سال 511 هجرى قمرى ، سلطان محمد فرزند ملكشاه ابن الب ارسلان درگذشت .\r\nاز ماه شعبان بيمارى او آغاز گرديد به طورى كه ناچار اسب سوارى را كنار گذارد .\r\nبيمارى او رفته رفته رو به فزونى نهاد و ادامه يافت تا زمان مرگ وى نزديك گرديد .\r\nدر روز عيد قربان - دهم ذى الحجه - ضيافت عام داده شد .\r\nسلطان محمد و پسر او سلطان محمد بر سر سفره غذا حاضر گرديدند .\r\nبه مردمى كه براى استفاده از آن خوان يغما هجوم مىآوردند\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nاجازه دخول داده شد .\r\nهمه داخل شدند و در خدمت سلطان محمد حضور يافتند . سلطان به آنان تكليف كرد كه بنشينند و از آن خوان پهناور نعمت كه گسترده شده بود بهره‌مند شوند .\r\nمردم به خوردن نشستند و پس از صرف غذا بيرون رفتند .\r\nوقتى ماه ذى الحجه به نيمه رسيد ، سلطان محمد كه از بيمارى رنج مىبرد ديگر از زندگانى خود نااميد شد . لذا فرزند خود - محمود - را نزد خود فرا خواند و رويش را بوسيد . هر دو به گريه افتادند .\r\nسلطان محمد به او امر كرد كه خارج شود و بر او رنگ پادشاهى جلوس كند . و مراقب امور مردم باشد .\r\nمحمود كه درين وقت كمى بيش از چهارده سال از عمرش مىگذشت به پدر خود گفت : « امروز روز مباركى نيست . يعنى ستاره - شناسان آن را روز خوش يمن نمىدانند . »\r\nسلطان محمد گفت : « راست مىگوئى . اين روز ، روز مباركى نيست . اما براى پدرت ، نه براى تو كه بر تخت سلطنت مىنشينى . »\r\nبنابر اين ، محمود از خدمت پدر بيرون رفت و با استفاده از تاج و دو بازوبند بر مسند فرمانروائى نشست .\r\nدر روز پنج‌شنبه بيست و چهارم ماه ذى الحجه اميران احضار شدند و درگذشت سلطان محمد به اطلاع آنان رسيد .\r\nآنگاه وصيتنامه او خوانده شد كه به فرزند خود - سلطان محمود - نصيحت مىكرد و او را به دادگرى و نيكوكارى اندرز ميداد .\r\nسپس روز بعد - يعنى جمعه بيست و پنجم - خطبه سلطنت به نام سلطان محمود خوانده شد .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nسلطان محمد در تاريخ هيجدهم شعبان سال 474 هجرى قمرى تولد يافته بود . سى و هفت سال و چهار ماه و شش روز از عمرش مىگذشت كه جهان را بدرود گفت .\r\nنخستين بار كه سلطان محمد به سلطنت ، فرا خوانده شد در بغداد در ماه ذى الحجه سال 492 بود . خطبه‌اى هم كه بنام او خوانده مىشد ، چند بار قطع گرديد هم چنان كه ما بيان كرديم .\r\nاو با سختىها و خطرات بيحد روبرو شد . و هنگامى كه برادرش بركيارق از جهان رفت ، كار پادشاهى او سر و سامان يافت و جلال و قدرت او بسيار شد . تعداد سپاهيان و همچنين ميزان دارائى او رو به - افزايش نهاد .\r\nرويهمرفته مدت دوازده سال و شش ماه مردم در تحت فرمانروائى او بودند .\r\n\r\nبيان برخى از صفات او\r\nسلطان محمد پادشاهى دادگستر و نيك‌رفتار و دلير بود .\r\nاز جمله وقايعى كه دليل عدالت خواهى اوست يكى اينست كه زمانى از بعضى بازرگانان ، عده‌اى برده خريد و پرداخت بهاى اين بردگان را به عامل خوزستان حواله كرد .\r\nاو قسمتى از پول را داد . و از پرداخت بقيه طفره رفت . بازرگانان نيز براى مطالبه پول خود به محكمه عدالت شكايت كردند و ماموران قاضى را با خود به دربار سلطان محمد بردند .\r\nسلطان كه آنان را ديد به حاجب خود گفت : « ببين اينها چه مىخواهند ؟ »\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nحاجب جريان امر را از آنان پرسيد . گفتند : « دشمنى داريم كه از دستش شكايت كرده‌ايم و بايد با ما بيايد و در دادگاه حاضر شود . »\r\nپرسيد : « اين شخص كيست ؟ » جواب دادند : « پادشاه است . » و سرگذشت خود را شرح دادند .\r\nحاجب بازگشت و ماجراى را به عرض سلطان رساند .\r\nسلطان اين امر به خاطرش گران آمد و روى درهم كشيد . فرمان داد كه عامل را احضار كنند .\r\nهمين كه عامل به حضور او رسيد دستور داد طلب بازرگانان را بپردازد و پاداش گزافى هم به آنان بدهد .\r\nبعد هم عامل را تنبيه كرد تا ديگران از سرنوشت او عبرت بگيرند و نظائر چنان جرم‌هائى را مرتكب نشوند .\r\nپس از اين واقعه ، سلطان محمد هميشه ميگفت : « شديدا پشيمان شدم از اينكه خودم در مجلس محاكمه حضور پيدا نكردم . كاش حاضر مىشدم تا ديگران نيز از من پيروى كنند و هيچكس از حضور در دادگاه و اداى حق مردم خوددارى نكند . »\r\nواقعه ديگرى كه نشانه عدالت‌پرورى اوست اين است كه خزانه‌دارى داشت معروف به ابو احمد كه بدست باطنيان كشته شد .\r\nپس از كشته شدن او دستور دادند كه موجودى خزانه را به - عرض سلطان برسانند .\r\nميان دارائى خزانه جعبه‌اى بود كه در آن گوهرهاى بسيار و گرانبها وجود داشت .\r\nسلطان محمد وقتى چشمش بر آن جواهرات افتاد گفت : « اينها را چندى قبل به من نشان دادند . اينها متعلق به خزانه سلطنت نيست\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nو مال مردم است . »\r\nآنگاه جواهرات را به خادم سپرد و سفارش كرد كه نگهدارى كند و ببيند كه صاحبانش چه كسانى هستند و آن را به آنها بدهد .\r\nخادم به جستجوى صاحبان جواهر پرداخت .\r\nمعلوم شد صاحبان جواهر بازرگانان غريبى هستند كه گمان كرده‌اند آن ثروت ديگر از دستشان رفته و از بدست آوردن آن نااميد شده و سكوت اختيار كرده‌اند .\r\nاين بازرگانان را احضار كردند و جواهراتشان را باز پس دادند .\r\nديگر از نشانه‌هاى دادگسترى سلطان محمد اين بود كه جزيه و خراج بر معاملات را در تمام شهرها از ميان برداشت .\r\nهرگز ازو كار بد ديده نشد و اميران او چون اخلاق او را مىدانستند اقدام به ظلم نمىكردند و از بيدادگرى چشم مىپوشيدند .\r\nاز كارهاى نيك سلطان محمد يكى هم رفتارى است كه با باطنيان كرد به نحوى كه شرح خواهيم داد .\r\n\r\nبيان احوال باطنيان در روزگار سلطان محمد\r\nراجع به علاقه و كوشش سلطان محمد در محاصره قلعه‌هاى باطنيان پيش ازين شرحى بيان كرديم . درين جا از اهتمام بيشترى كه در امر آنان روا ميداشت ياد مىكنيم .\r\nاو كه خداوند تعالى رحمتش كند همين كه دريافت مصلحت كشور و مردم بسته به از ميان بردن آثار باطنيان و ويران كردن ديار آنان و گرفتن حصن‌ها و قلعه‌هاى آنان است ، مبارزه با اين گروه را\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nپيشه خود قرار داد .\r\nدر زمان او سردسته باطنيان و ترتيب دهنده كار آنان حسن بن صباح رازى ، حاكم قلعه الموت شمرده ميشد كه روزگار او به درازا كشيده بود .\r\nاز هنگامى كه قلعه الموت را تصاحب كرده بود مدتى قريب بيست و شش سال مىگذشت و كسانى كه در نزديك او بسر ميبردند در نتيجه ستيزه‌جوئىهاى بسيار وى ، به بدترين وضع زندگى مىكردند . زيرا حسن صباح مردان آنان را مىكشت و گرفتار مىكرد و زنانشان را نيز به اسارت مىبرد .\r\nسلطان محمد ، هم چنان كه ياد كرديم ، قشونى براى سركوبى او فرستاد . ولى اين سربازان بدون اخذ نتيجه بازگشتند .\r\nهنگامى كه بيمارى او سخت شد ، به امير انوشتكين شيرگير ، حاكم آبه و ساوه و غيره ، فرمان داد كه به جنگ حسن صباح برود و كار او را يكسره كند .\r\nامير انوشتكين شيرگير با باطنيان جنگ‌ها كرده و چند قلعه را از آنان گرفته بود . منجمله قلعه كلام كه در جمادى الاول سال 505 هجرى تصرف كرد . و رئيس قلعه را كه معروف به على بن موسى بود با ساير يارانش ، امان داد و همه را به الموت فرستاد .\r\nهمچنين قلعه بيره را تصرف كرده بود كه در هفت فرسنگى قزوين قرار داشت . ساكنان اين قلعه را نيز امان داده و به الموت فرستاده بود .\r\nاو همين كه فرمان قلع و قمع اسماعيليان الموت را يافت با سپاهيان خود به سوى قلعه الموت روانه شد . سلطان محمد نيز چند تن\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nاز اميران خود را به يارى او فرستاد .\r\nانوشتكين كه از ساير اميران در جنگ با باطنيان هوشيارتر و بصيرتر بود ، و اصابت راى و شجاعت قلب داشت ، قلعه الموت را محاصره كرد و در آن حوالى خانه‌هائى براى سكونت خود و ياران خود ساخت و براى هر دسته از افسران نيز مقررى تعيين كرد كه با آن زندگى خود را اداره كنند .\r\nافراد او به نوبت حاضر مىشدند و كشيك مىدادند . خود او نيز ملازم قلعه بود و از آن غافل نمىشد . سلطان محمد نيز مرتبا خواربار و ذخائر و نيروى كمكى به او مىرساند .\r\nبدين ترتيب او عرصه را به باطنيان تنگ كرد تا آذوقه و ساير مايحتاجشان به پايان رسيد . و چون كار بر آنان سخت شد ، زنان و فرزندان خود را كه امان مىخواستند . از قلعه به پائين فرستادند . و خواهش كردند كه به آنان و مردان آنان امان داده شود و راه را نيز براى رفتن آنان بگشايند .\r\nولى اين خواهش را نپذيرفتند و آنان را به قلعه بازگرداندند بدين قصد كه همه آنها از گرسنگى بميرند .\r\nدرين مدت حسن صباح براى هر يك از مردان قلعه روزى يك گرده نان و سه گردو جيره تعيين كرده بود .\r\nوقتى كار آنان به حدى سخت شد كه ديگر مزيدى بر آن متصور نبود خبر درگذشت سلطان محمد به گوششان رسيد .\r\nاز شنيدن اين خبر روحيه آنان قوى و دلشان شاد گرديد .\r\nاما خبر مذكور به قشونى كه آنان را محاصره كرده بود يك روز بعد رسيد . لذا سربازان تصميم گرفتند كه دست از محاصره بردارند\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nو بروند .\r\nولى شيرگير به آنان گفت : « اگر ما اين گروه را ترك كنيم و برويم ، و خبر بازگشت ما شايع شود ، از قلعه فرود خواهند آمد و از خواربار و ذخائرى كه ما براى خود تهيه كرده بوديم استفاده خواهند برد . پس صلاح در اين است كه همين جا بمانيم تا قلعه را فتح كنيم . و اگر ماندن درين جا تا آن حد هم مقدور نيست چاره‌اى نداريم جز اينكه لا اقل سه روز بمانيم تا آذوقه و بار و بنه و ساير چيزهائى كه تهيه كرده‌ايم تمام شود و آنچه را كه نمىتوانيم با خود ببريم بسوزانيم تا در دست دشمن نيفتد . »\r\nافراد قشون وقتى اين سخنان را شنيدند دانستند كه راست مىگويد ، لذا عهد كردند كه اتفاق و اجتماع خود را حفظ كنند .\r\nاما وقتى شب فرا رسيد همه بيسر و صدا مواضع خود را ترك كردند و رفتند .\r\nبجز شيرگير هيچكس ديگر باقى نماند . باطنيان از قلعه فرود آمدند و بر او حمله‌ور شدند .\r\nاو با آنان جنگيد و همه را به عقب راند و آنچه را كه از رفتن سربازان و اتباعش بر جاى مانده بود حفظ كرد .\r\nسرانجام ، همين كه او نيز رفت و به سپاهيان خود پيوست و از قلعه الموت دور شد ، باطنيان آنچه را كه مانده بود به غنيمت بردند .\r\n\r\nبيان محاصره قابس و مهديه\r\nدرين سال على بن يحيى ، فرمانرواى افريقيه ناوگانى را تجهيز\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nكرد و به شهر قابس [ ( 1 ) 
  ] فرستاد و آنجا را محاصره كرد .\r\nعلت اين امر نيز آن بود كه رافع بن مكن دهمانى ، در ساحل شهر قابس يك كشتى ترتيب داد كه بازرگانان را به دريا ببرد .\r\nاين كار در اواخر دوران فرمانروائى امير يحيى صورت گرفت .\r\nامير يحيى از اين جريان ناراحت نشد چون عادتا اهل مدارا بود .\r\nولى وقتى على - پسر يحيى - زمام امور را بدست گرفت و جانشين پدر شد ، اين موضوع را نتوانست تحمل كند و گفت : « هيچكس از مردم افريقيه نبايد كشتى بازرگانى به دريا بفرستد و با من رقابت كند . »\r\n\r\n\r\n\r\n\r\n","description":"","footnote":"\r\n[ ( 1 ) 
  ] - قابس ( به كسر ب ) : ياقوت گويد شهرى است در شمال افريقا و جنوب شرقى تونس در ، سيصد هزار گزى جنوب شهر تونس ميان طرابلس و سفاقس و مهديه . و تا طرابلس هشت منزل فاصله دارد .\r\nعرض جغرافيائى آن 35 درجه است .\r\nداراى آب‌هاى جارى و باغ‌ها و نخلستان‌ها و درختان توت ، زيتون ، پرتقال ، ليمو ، موز و نيشكر است و تجارت آن اهميت دارد .\r\nرودخانه‌اى به همين نام از كنار آن مىگذرد كه آبى زلال و خنك دارد و باغ‌هاى قابس را مشروب مىنمايد .\r\nبكرى گويد : شهرى است زيبا داراى قلعه‌اى محكم و باغها و مسافرخانه‌ها و مسجد جامع و گرمابه‌هاى فراوان كه گرداگرد آن را خندقى بزرگ احاطه كرده است . در موقع ضرورت آن را از آب انباشته سازند و در پناه آن خود را از تعدى و تجاوز دشمن نگهدارى كنند .\r\nاين شهر داراى سه دروازه است و بيست هزار تن جمعيت دارد كه بيشتر آنها عربند .\r\nابن بطوطه گويد : اين شهر در ساحل درياى روم واقع است .\r\nتنگه قابس نيز تنگه‌اى است در جنوب تونس و خليج قابس و بين شط فجيج و شط جريد واقع است و خشكى آن چهل و پنج گز ارتفاع دارد . اطراف آن براى كشتيرانى مناسب است - از قاموس الاعلام تركى .\r\n","page_name":" 218 ","page_number":218},
  {"content":"\r\n\r\nرافع ، از ترس اينكه مبادا على مانع كارش شود به لعين رجار [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل خليج قابس خليجى است در ساحل جنوب شرقى تونس و بنام شهر قابس شهرت يافته است . در شمال آن جزيره قرقنه و در جنوب آن جزيره جربه واقع است - از قاموس الاعلام تركى ( لغتنامه دهخدا )\r\n[ ( 1 ) 
  ] - لئون روژه  Roger  منظور روژه دوم است .\r\nروژه اول ، كنت جزيره سيسيل است كه به سال 1031 ميلادى در نور ماندى تولد و بسال 1101 در ميلتو ، كالابريا ، وفات يافته است .\r\nبرادران روژه دروگوهمفرى ، ويليام و رابرت گيسكارد ، شهرتى در ايتاليا بدست آورده و كنت‌نشين اورسا را تصرف كرده بودند كه روژه را برادرش روبرت به آنجا احضار كرد و او بسال 1057 به اپوليا وارد شد .\r\nاين دو برادر ، يعنى روبرت بزرگترين و روژه كوچكترين برادر با همدستى يك ديگر سلطنت در سيسيل را پايه‌گذارى كردند .\r\nروژه بسال 1063 ميلادى ساراسن‌ها را در سراميوم شكست داد و بدين جهة كليه فتوحات او در سيسيل از طرف پاپ تاييد گرديد .\r\nساراسن‌ها ، كه يونانيان ساراكنوى ميخوانند نامى است كه يونانيان و روميان متاخر به مردم چادرنشين بيابان سوريه و عربستان كه مزاحم مرزهاى امپراطورى روم در جانب سوريه بودند اطلاق ميكردند و سپس به عربها - و توسعا خاصه در مورد مربوط به جنگ‌هاى صليبى - به مسلمانان به طور كلى اطلاق مىشد . ( اصطلاح غالب در مورد مسلمانان اسپانيا و پرتغال ، « مورها » بود . ) اين لفظ را نخستين بار ريوسكوريدس عين‌زربى در حدود نيمه اول قرن اول بعد از ميلاد در مورد نوعى رزين به كار برده كه آن را محصول يك « درخت ساراكنى » ناميده كلاوديوس بطلميوس از سرزمين ساراكنه در عربستان نام مىبرد . احتمالا منشأ ساراسن‌ها از سرزمين شبه جزيره سينا به طرف مرز مصر و در مجاورت قلمرو نبطيان بوده . ظاهرا در اواسط قرن سوم بعد از ميلاد ساراسن‌ها بعضى قبائل كوچك‌تر را مطيع ساختند و مزاحم مرزهاى امپراطورى بيزانس شدند . عاقبت اعراب شمالى و عربهاى بين النهرين و مرزهاى ايران تحت\r\n","page_name":" 219 ","page_number":219},
  {"content":"\r\n\r\nپادشاه فرنگيان ، در صقليه [ ( 1 ) 
  ] پناه برد و ازو كمك خواست . رجار\r\n\r\n\r\n\r\n\r\n","description":"","footnote":"\r\n[ ( 1 ) 
  ] - صقليه ( به كسر صاد و قاف و لام مشدد و فتح يا ) اسم خاص جزيره سيسيل ، واقع در بحر الروم ، ميان شبه جزيره ايتاليا و تونس است .\r\nمؤلف حدود العالم آرد : نام جزيره‌اى است به درياى روم به نزديكى روميه ، كوهى بزرگ از گرد اين جزيره آيد و خزينهء روميان اندر اين جزيره بودى اندر قديم از استوارى اين جزيره در ازاى او هفت منزل است اندر پهناى پنج منزل ( حدود العالم ) رجوع به سيسيل شود . در اقرب الموارد آمده : ابن خلكان ضبط آن را صقليه به فتح صاد و قاف دانسته است . ( لغتنامه دهخدا )\r\n[ ( ) 
  ] بقيه ذيل از صفحه قبل اين عنوان آمدند . پس از تاسيس دولت اسلامى ، بيزانسىها همه اتباع مسلمان تابع خلفا را ساراسن خواندند . و اين تسميه تا اواخر قرون وسطى و حتى پس از سقوط خلافت بغداد معمول بود . و بوسيله بيزانسىها از طريق جنگ‌هاى صليبى وارد اروپاى غربى گرديد و در مورد همه عربها و محصولات ممالك شرقى رواج يافت .\r\nروژه ، پس از غلبه بر ساراسن‌ها و نيل به پيروزيهاى ديگر به لقب كنت جزيره سيسيل ملقب گرديد . و با وجود اختلافات و مشاجرات خاصى كه ميان او و برادرش وجود داشت ، تسلط كامل بر جزيره سيسيل نتيجه كوشش‌هاى مشترك اين دو برادر بود .\r\nپس از درگذشت روبرت گيسكارد بسال 1085 قدرت نورماندىها در ايتاليا بدست روژه افتاد . پشتيبانى عمده‌اى كه پاپ ازو ميكرد ، او را از بسيارى مخاطرات آزادى بخشيد .\r\nبسال 1098 ميلادى پاپ اوربن دوم حكمى ( كه اصالت آن مورد ترديد است ) به او داد مبنى بر اينكه پاپ ديگر نماينده‌اى به سيسيل نخواهد فرستاد مگر اينكه پذيرش او مورد تصويب روژه قرار گرفته باشد و اختيار در اين امر را كه چه اسقف‌هائى در اجتماعات عمومى كليسا بايد شركت كنند و چه كسى بايد در خدمت سلطنت نگه داشته شود ، به خود او واگذار كرد . روژه با داشتن اين گونه حقوق روحانى توانست در امور سيسيل توسعه و بهبود مهمى فراهم آورد .\r\nروژه را در مآخذ اسلامى « رجار » مىنامند . او فاتح جزيره سيسيل خوانده\r\n","page_name":" 220 ","page_number":220},
  {"content":"\r\n\r\nنيز وعده داد كه كمكش كند و او را يارى دهد كه بتواند در دريا كشتيرانى كند .\r\nاو به دنبال اين وعده نيز ناوگانى را بسوى قابس روانه كرد و به مهديه حمله برد .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل مىشود . از بزرگان نورمان‌ها بود . در سال 1057 به ايتاليا آمد . و در گرفتن آپوليا و كالابريا از دولت بيزانس به برادر خود روبرت گيسكار پيوست . بسبب اختلافات امراى مسلمان جزيره سيسيل را بين سالهاى 1061 و 1091 ميلادى ( 453 و 484 هجرى قمرى ) از اعراب گرفت . روژه مقتدرترين فرمانروايان نورمانى نژاد در ايتالياى جنوبى بود . با عدل و انصاف حكمرانى كرد و نسبت به نژادهاى گوناگونى كه در قلمرو وى ميزيستند جانب تساهل را مرعى ميداشت مسلمانان را تحت حمايت خود قرار داد و آنان را در اجراى مراسم دينى آزاد گذارد . و به بسط علم و ادب تشويق كرد . دستگاه ادارى دوره حكومت مسلمانان را حفظ كرد و مسلمانان را بر مشاغلى كه داشتند باقى گذاشت ، تا جائى كه حتى نزد مسيحيان به مسلمانى متهم شد . آرمانهاى شهسوارى اعراب ، روژه و دربارش را تحت تاثير قرار داد . در صلح و آرامشى كه در سيسيل استقرار يافت فرهنگ اسلامى را در اين جزيره مجال شكفتن داد . بعد از روژه اول ، پسرش روژه دوم بجايش نشست .\r\nروژهء دوم ، پادشاه سيسيل ، در حدود سال 1095 ميلادى تولد و در فوريه سال 1154 وفات يافت . او دومين پسر روژهء اول است . برادر بزرگترش سيمون بسال 1102 درگذشت . در دورهء كوچكى روژه ، امور فرمانروائى نخست بوسيله مادرش ادلهيد  AdelHeid  و بعد بوسيله پرنس روبرت بورگاندى اداره مىشد . اما بارون‌هاى آزاد آن سرزمين با پاپ اونوريوس دوم ارتباط يافتند و ازو خواستند كه به تسلط سلسله نورمان‌ها در آنجا پايان دهد . ولى درين كار توفيقى نيافتند و پاپ به ميل و اراده خود تسلط و حكمرانى روژه را بر اپوليا و كالابريا تاييد كرد .\r\nپاپ آناكلتوس نيز اين تاييد را تا تسلط روژه به كاپوا و ناپل تمديد كرد .\r\n","page_name":" 221 ","page_number":221},
  {"content":"\r\n\r\nخبر همدستى و اتفاق آن دو نفر به گوش على بن يحيى رسيد ولى او اين موضوع را تكذيب مىكرد .\r\nوقتى ناوگان رجار به مهديه حمله‌ور شد ، على نيز ناوگان خود را بدنبال آنها فرستاد .\r\nاين كشتىها در قابس گرد آمدند . و وقتى حاكم قابس ناوگان فرنگيان و مسلمانان را ديد از به كار انداختن كشتى خود صرف نظر كرد .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل در سال 1130 روژه به لقب « پادشاه » ملقب گرديد .\r\nدرين وقت او سخت به بارون‌هاى مخالف خود فشار آورد به حدى كه آنها طغيان كردند و با كمك لوتار و امانوئل ، امپراطوران آلمان و يونان و نفوذ پاپ انوسان ، كه اين سلطان سيسيلى را تكفير كرد ، روژه بسال 1132 در مبارزه‌اى كه با بارون‌ها كرد شكست خورد . ولى بسرعت قشون تازه‌اى گرد آورد و آنچه را از دست داده بود باز بدست آورد . و اگر چه طغيان بارون‌ها تا سال 1136 ادامه يافت ولى بالاخره به نفع روژه پايان پذيرفت .\r\nاو جزيرهء مالت و ساير جزاير اطراف آن را گرفت و بر تريپولى دست يافت . با دومين ناوگان خود نيز به مهديه رفت و آن را در سال 1148 تسخير كرد . در همان زمان به كشور پادشاهى يونان لشكركشى كرد و كارفو و تب را گرفت و كورينت و آتن و سفالونى و نگروپونت را غارت كرد . در سال 1152 او قلمرو فرمانروائى خود را از تريپولى تا تونس و قيروان توسعه داد . از صلح و آرامشى كه بعدا روى داد او بنفع مردم استفاده كرد ، در قوانين اصلاحاتى به عمل آورد و نظم و انضباط را در اداره امور برقرار ساخت و علم و ادب را رواج داد .\r\nروژه دوم نيز در مآخذ اسلامى رجار خوانده مىشود . نخستين پادشاه سيسيل بشمار ميرود . او نيز مانند پدرش همجوشى گروه‌هاى نژادى گوناگون را كه در قلمرو او ميزيستند تشويق ميكرد و حكومت مركزى مقتدرى بوجود آورد . دربار با شكوه وى در پالرم از مراكز هنر و علم و ادب بود . پس از او پسرش ويليام بد . ( ويليام اول ) به جايش نشست . ( از دائرة المعارف فارسى و دائرة المعارف آمريكانا )\r\n","page_name":" 222 ","page_number":222},
  {"content":"\r\n\r\nناوگان فرنگيان نيز به شهر خود بازگشتند و فقط ناوگان على ماند كه رافع را در قابس محاصره كرد و كار را بر او سخت گرفت .\r\nرافع و سپاهيانش از آنجا به مهديه بازگشتند . رافع به مخالفت خود با على ادامه داد و قبائل عرب را گرد آورد و آنان را آمادهء جنگ ساخت تا اينكه على در مهديه فرود آمد و آنجا را محاصره كرد .\r\nرافع به فكر فريب على افتاد و گفت : « هر وقت تو ازين جا رفتى من به - اطاعت تو درخواهم آمد . » و ازو خواست تا كسى را براى ترتيب صلح بفرستد .\r\nاما كردار رافع گفتار او را تكذيب مىكرد . بدين جهة على جواب او را به حرف بداد و سپاهيان خود را براى جنگ با او فرستاد .\r\nاين سربازان به رافع و كسانش حمله سختى كردند به طورى كه آنان را به درون خانه‌ها راندند و بدنبال آنان وارد خانه‌ها شدند .\r\nزنها همين كه چشمشان به افراد رافع افتاد ، بناى فرياد و لوله را گذاردند و به اعراب حمله بردند و به پيكار پرداختند .\r\nاين زد و خورد تا غروب به شدت ادامه داشت . بعد ، دو طرف از جنگ دست كشيدند و پراكنده شدند .\r\nدرين پيكار از قشون رافع گروه كثيرى به هلاكت رسيدند ولى از افراد على جز يك سرباز پياده كس ديگرى كشته نشد .\r\nقشون على يك بار ديگر نيز به مهديه حمله بردند و اين بار جنگى سخت‌تر از جنگ اول كردند . درين جنگ برترى با نيروى على بود . و رافع ، وقتى ديد ياراى پيكار با آنان را ندارد ، شبانه از مهديه رخت بربست و به قيروان رفت .\r\nاهالى قيروان او را راه ندادند و روزى چند با او نبرد كردند .\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nاما رافع بالاخره توانست وارد شهر شود .\r\nعلى قشونى از مهديه براى سركوبى او فرستاد . و او را در قيروان محاصره كرد تا اينكه از قيروان خارج شد و به قابس بازگشت .\r\nبعد وقتى عده‌اى از بزرگان افريقيه ، از عرب و غيره ، پاى وساطت در ميان گذاشتند و از على درخواست صلح كردند . ابتدا از قبول اين درخواست سرباز زد ولى سرانجام به اين امر رضا داد و پيمان صلح بست .\r\n\r\nبيان تيرگى روابط و نگرانى در ميان رجار و امير على\r\nميان رجار ، فرمانرواى صقليه ، و امير على ، صاحب افريقيه ، دوستى و مودت شديد وجود داشت . تا وقتى كه رجار - هم چنان كه قبلا گذشت - رافع را يارى داد .\r\nاز آن به بعد ، اين دو نفر ، يعنى رجار و على ، هر يك از ديگرى انديشناك بود .\r\nرجار به لحنى غير عادى و غير دوستانه على را مخاطب قرار ميداد و اين موضوع ترسى را كه از يك ديگر داشتند شديدتر مىكرد تا اينكه يك بار رجار نامه خشونت آميزى به على فرستاد و تهديدش كرد .\r\nعلى كه از ناحيه او احساس خطر نمود ، فرمان داد كه ناوگان و مهمات براى مقابله با او آماده سازند . به مرابطان مراكش نيز نامه‌اى نگاشت كه براى ورود به صقليه نزد او اجتماع كنند .\r\nرجار كه چنين ديد از كارى كه مىخواست بكند چشم پوشيد\r\n.\r\n\r\n","description":"","footnote":"","page_name":" 224 ","page_number":224},
  {"content":"\r\n\r\n\r\nبيان كشته شدن فرمانرواى حلب و تسلط ايلغازى بر آن شهر\r\nدرين سال لؤلؤ خادم كشته شد . او پس از درگذشت ملك رضوان ، بر قلعه حلب و توابع آن تسلط يافته بود .\r\nوقتى كه ملك رضوان از دنيا رفت ، پسرش ، الب ارسلان ، از سلسله اتابكيه [ ( 1 ) 
  ] بجايش نشست . پس از فوت الب ارسلان نيز سلطانشاه\r\n\r\n\r\n\r\n\r\n","description":"","footnote":"\r\n[ ( 1 ) 
  ] - منظور از اتابكيه ، سلاجقه شام است كه آنان را « اتابكان » مىگفتند .\r\nظهور سلاجقه در تاريخ اسلام از عظايم وقايع و بمنزله شروع دوره جديدى است . مقارن ابتداء استيلاى اين قوم خلافت دچار ضعف شده بود و هيچيك از سلاطين درين ايام داراى قدرت آنكه ممالك اسلامى را تحت يك حكومت داشته باشند نبودند . بلكه اين ممالك زير دست سلسله‌هاى متفرقى سرمىكردند .\r\nفقط بايد فاطميون را ازين حكم مستثنى دانست ولى ايشان هم اگر چه دولتى بزرگ داشتند با خلفاى عباسى در حال صفا نبودند بلكه مدعيان آن خاندان محسوب مىشدند .\r\nاسپانيا و افريقا با قسمت مهمى از مصر مدتها بود كه از اطاعت خلفا بيرون رفته بود و شمال شام و الجزيره را نيز قبائل طاغى در دست داشتند و بعضى از رؤساى ايشان به تشكيل سلسله‌هائى نيز توفيق يافته بودند . ايران هم تحت حكومت سلسله‌هاى متعدد سرمىكرد و از ميان آنها سلسله آل بويه كه بمذهب شيعه اعتقاد داشتند و به همين نظر هم چندان رعايت احترام خلفاى كاهل زمان خود را نمىكردند . درين اوان دچار ضعف شد و امراى بىقدرتى بر سر كارها بودند و غالبا به جان يك ديگر مىافتادند و ازين مراتب گذشته ، ظهور فرق مذهبى بىشمار اتحاد دينى ممالك خلافت را نيز بهم زده و اين همه دردها را چاره‌اى لازم بود كه استيلاى تركان سلجوقى آن را مهيا ساخت .\r\nاين بدويان صلب ( سخت و بيرحم ) و بىعلاقه به زندگى شهرى و تمدن و مذهب قبول اسلام كردند و بر اثر سادگى طبع در اين راه دچار تعصب نيز ، و بر اثر همين حس به مدد دولتى كه رو به مرگ بود شتافته آن را احيا نمودند .\r\n","page_name":" 225 ","page_number":225},
  {"content":"\r\n\r\nبن رضوان به فرمانروائى رسيد .\r\nلؤلؤ خادم در دوره سلطانشاه بيش از زمان برادرش ، الب ارسلان ، در كارها اعمال نفوذ و تحكم مىكرد .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل سلاجقه به ايران و الجزيره و شام و آسياى صغير هجوم آوردند . و اين بلاد را بباد غارت داده ، هر سلسله‌اى را كه در راه خود ديدند برانداختند . و بالنتيجه آسياى اسلامى را از اقصى حد غربى افغانستان تا ساحل بحر الروم تحت يك حكومت آوردند . و با دميدن روح غيرت و تعصبى در مسلمين ، عساكر رومى شرقى را كه مجددا به تعرض بلاد اسلامى پرداخته بودند عقب زدند و بر اثر همين كيفيات نسل متعصب جنگجوى جديدى پيدا شد كه بيشتر مغلوبيت صليبيون عيسوى نتيجهء دلاورى ايشان است و همين مسائل است كه به سلاجقه در تاريخ اسلام مقامى به اين بلندى داده است .\r\nسلاجقه فرزند سلجوق بن تقاق از رؤساى تركمانند كه در خدمت يكى از خانان تركستان سر مىكرده و از دشت قرقيز با تمام قبيلهء خود به طرف جند ، و از آنجا به بخارا كوچ نموده ، و در اين سرزمين او و قبيله‌اش با شوق تمام قبول اسلام كرده‌اند .\r\nسلجوق و پسران و نوادگان او در جنگهائى كه ما بين سامانيان و امراى ايلك‌خانيه و سلطان محمود غزنوى اتفاق ميافتاد شركت مىجستند و طغرل‌بيك و برادرش جغرى بيك به تدريج تا آنجا قدرت پيدا كردند كه به رياست قبيله تركمان خود به - خراسان هجوم بردند و بعد از آنكه چند بار غزنويان را مغلوب ساختند بلاد مهم آن مملكت را مسخر كرده جاى ايشان را در آن ديار گرفتند .\r\nدر سال 429 ( 1037 ميلادى ) امام جماعت مرو خطبه را بنام جغرى بيك داود خواند و او را سلطان السلاطين ناميد و همين مراسم در نيشابور بنام برادرش طغرل جارى شد . بلخ و جرجان و طبرستان و خوارزم نيز به ممالك سلجوقى ضميمه گرديد و جبل و همدان و دينور و حلوان و رى و اصفهان نيز متعاقب آنها در فاصله بين سنوات 433 و 437 مسلم ايشان گشت و طغرل‌بيك در سال 447 ( 1055 ميلادى ) ببغداد ورود كرد و نام او با لقب سلطانى در دار الخلافه بر منابر خوانده شد .\r\nقبائل ترك ديگر نيز به تدريج خدمت سلاجقه را پذيرفتند و به اين شكل تمام آسياى غربى از حدود افغانستان تا سر حد ممالك روم در آسياى صغير\r\n","page_name":" 226 ","page_number":226},
  {"content":"\r\n\r\nدرين سال ، يعنى سال 511 هجرى قمرى ، لؤلؤ خادم ، عازم قلعه جعبر گرديد تا با امير سالم بن مالك ، حاكم قلعه ، ملاقات كند و دست اتفاق بدهد .\r\nوقتى نزديك قلعه نادر رسيد ، فرود آمد تا بر لب آب بياسايد و از آب زلال بهره‌مند شود .\r\nدرين هنگام گروهى از تركان كه جزء افراد وى بودند ، قصد جان او كردند و فرياد زدند : « خرگوش ، خرگوش ! » به نحوى كه گمان مىرفت آنها مشغول شكار هستند .\r\nبدين ترتيب شروع به تيراندازى كردند و لؤلؤ را هدف تير\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل و متصرفات خلفاى فاطمى مصر قبل از سال 470 ( 1077 ميلادى ) تحت يك حكومت درآمد و فرمان سلاجقه را گردن نهاد .\r\nطغرل‌بيك و الب ارسلان و ملكشاه بر جميع اين ممالك وسيعه حكومت داشتند . ولى بعد از مرگ ملكشاه جنگ‌هاى داخلى بين بركيارق و محمد بروز كرد و شعب ديگر خاندان سلجوقى در نواحى مختلفه سر به استقلال برداشتند .\r\nبا اين حال باز شعبة اصلى اين خاندان تا مرگ سنجر اسما به رياست كل شناخته مىشدند و سنجر آخرين سلاجقهء بزرگ است كه با وجود منحصر بودن قلمرو او به خراسان تا سال فوتش ، يعنى تا تاريخ 552 ( 1157 ميلادى ) عنوان رياست سلاجقه را داشته است .\r\nسلاجقه كرمان و عراق و شام و روم شعب عمدهء اين خاندانند ولى افراد ديگرى نيز از سلاجقه در افغانستان و تخارستان و ساير ولايات حكومت كرده‌اند در طرف مشرق دولت سلجوقى در مقابل حملهء خوارزمشاهيان از ميان رفت و در آذربايجان و فارس و الجزيره و دياربكر سلسله‌هاى ديگرى كه آنها را امراء لشكرى سلجوقى تشكيل دادند و « اتابكان » خوانده مىشوند ، جاى مخدومين خود را گرفتند .\r\n","page_name":" 227 ","page_number":227},
  {"content":"\r\n\r\nقرار دادند و كشتند .\r\nپس از كشته شدن لؤلؤ خزانه وى را به يغما بردند ولى مردم حلب بر آنان خروج كردند و آنچه را كه ربوده بودند از آنان باز پس گرفتند .\r\nبعد از او ، شمس الخواص ياروقتاش مربى و سرپرست سلطانشاه شد و يك ماه درين شغل باقى ماند . پس از آن معزول گرديد و ابو المعالى بن ملحى دمشقى بجايش نشست . او را نيز معزول كردند و اموالش را مصادره نمودند .\r\nمىگفتند سبب كشته شدن لؤلؤ اين بود كه ميخواست سلطانشاه را بكشد هم چنان كه پيش از آن نيز برادرش الب ارسلان را كشته بود .\r\nياران سلطانشاه ازين موضوع آگاه شدند و او را به قتل رساندند .\r\nتاريخ كشته شدن او را سال 510 نيز ذكر كرده‌اند . خدا بهتر\r\n\r\n\r\n\r\n\r\n","description":"","footnote":"\r\n[ ( ) 
  ] ولى در بلاد روم سلطنت سلاجقه تا حدود سال 700 ( 1300 ميلادى ) كه مقارن شروع قدرت تركان عثمانى است ، باقى بود .\r\nسلسله‌هاى مهم سلاجقه عبارتند از :\r\nالف - سلاجقه بزرگ كه از 429 تا 552 پادشاهى كردند .\r\nب - سلاجقه كرمان كه از 433 تا 583 سلطنت نمودند .\r\nج - سلاجقه شام كه از 487 تا 511 فرمانروا بودند .\r\nد - سلاجقه عراق و كردستان كه از 511 تا 590 حكمرانى كردند .\r\nه - سلاجقه روم در آسياى صغير كه از 470 تا 700 بر روى كار بودند .\r\nسلاجقه شام كه مورد بحث ماست عبارت بودند از : تتش ابن الب ارسلان ، رضوان بن تتش ، دقاق بن تتش ، الب ارسلان الاخرس بن رضوان كه به سال 507 در حلب فرمانروائى كرد و سلطانشاه بن رضوان كه از 508 تا 511 حكومت نمود . ( اين شعبه را اتابكان بورى و امراى ارتقى منقرض كردند . )\r\n( نقل به اختصار از كتاب طبقات سلاطين اسلام )\r\n","page_name":" 228 ","page_number":228},
  {"content":"\r\n\r\nمىداند .\r\nپس از ابو المعالى ، مردم حلب چون از فرنگيان بيم داشتند ، شهر را تسليم نجم الدين ايلغازى كردند .\r\nنجم الدين وقتى زمام امور شهر را بدست گرفت ، هيچگونه دارائى و اندوخته‌اى در آنجا نيافت زيرا لؤلؤ خادم همه را ريخت و پاش كرده بود .\r\nملك رضوان در دوره فرمانروائى خود مال بسيار گرد آورده و آن را مرتبا افزايش داده بود ولى خداوند ثروت او را قسمت كسى غير از فرزندان او كرد .\r\nايلغازى ، وقتى شهر را از اموال تهى يافت ، دارائى جمعى از خدمتگزاران را گرفت و به فرنگيان رشوه داد ، و مدتى كوتاه به همين قدر كه به ماردين برود و قشونى گرد آورد و بازگردد ، با آنان قرار متاركه جنگ گذارد .\r\nنزديك به پايان مدت متاركه جنگ به قصد تجهيز نيرو عازم ماردين شد و پسر خود حسام الدين تمرتاش را در حلب به جانشينى خود گماشت .\r\n\r\nبيان پاره‌اى از رويدادها\r\nدرين سال ، يعنى سال 511 هجرى قمرى ، ماه به شدت گرفت و خسوف كلى روى داد .\r\nو در چنين شبى كه ماه گرفته بود فرنگيان به حوالى حماة ، از شهرهاى شام ، هجوم بردند و از اهالى آنجا بيش از صد مرد را كشتند و بازگشتند .\r\nدرين سال ، روز عرفه ( روز نهم ذى الحجه ) در عراق و جزيره\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nو شهرهاى ديگر ، زلزله‌اى روى داد و در سمت مغرب بغداد خانه‌هاى بسيارى را ويران كرد .\r\nدرين سال احمد عربى در بغداد درگذشت . او يكى از بندگان نيكوكار خداوند بود . كراماتى داشت و قبر او زيارتگاه مردم است .\r\nدرين سال ، در ماه شوال ، ابو على محمد بن سعد بن ابراهيم بن نبهان كاتب درگذشت . عمر او يكصد سال بود .\r\nدر حديث شاگرد ابو على بن شاذان و غيره بود و احاديث مستند بسيار ميدانست .\r\nهمچنين حسن بن احمد بن جعفر ابو عبد الله شقاق از دنيا رفت .\r\nاو در علم فرائض [ ( 1 ) 
  ] و حساب يگانه زمان خود شمرده ميشد . و در حديث شاگرد ابو الحسين بن مهتدى و غيره بود .\r\nدرين سال الكزايكس [ ( 2 ) 
  ] ، پادشاه قسطنطنيه درگذشت و پس از او پسرش يوحنا بجايش نشست و رفتار وى را نيز پيشه كرد .\r\nدرين سال همچنين دوقس فرمانرواى انطاكيه از دنيا رفت و خداوند مردم را از شرش نجات داد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - فرائض : دانشى كه چگونگى ارث بر مستحقان بوسيله آن دانسته شود و آن را بابى از فقه شمرده‌اند - از كشاف اصطلاحات الفنون .\r\nلغتنامهء دهخدا\r\n[ ( 2 ) 
  ] - آلكسيوس كومننوس (  AlexiusComnenus  ) كه در سال 1048 ميلادى تولد و در سال 1118 وفات يافته امپراطور بيزانس است كه از سال 1081 تا 1118 ( 474 تا 512 هجرى قمرى ) سلطنت كرده است . او برادرزاده اسحق اول است . با برانداختن امپراطور نيكفوروس سوم تاج و تخت را به دست آورد . در برابر تاخت و تاز نورمان‌ها ، كه به فرماندهى روبرت گيسكار و بوهموند\r\n","page_name":" 230 ","page_number":230},
  {"content":"\r\n\r\n\r\n( 512 ) وقايع سال پانصد و دوازدهم هجرى قمرى\r\n\r\nكارهاى سلطان محمود در عراق و زمامدارى برسقى شحنهء بغداد\r\nوقتى سلطان محمد از دنيا رفت و پسرش ، محمود ، بجايش نشست ، اداره امور دولت او را وزير ربيب ابو منصور ، عهده‌دار شد .\r\nمحمود براى خليفه المستظهر بالله پيام فرستاد و ازو خواست كه در بغداد بنام وى خطبه بخوانند .\r\n\r\n\r\n\r\n\r\n","description":"","footnote":"\r\n[ ( ) 
  ] اول بود ، ايستادگى كرد . پچگن‌ها را در 1091 و كومان‌ها را در 1905 شكست داد . در جنگ صليبى اول رهبران جنگ را بر آن داشت كه عهد كنند كشورگشائى خود را زير فرمان او انجام دهند ، بعد ابو هموند را وادار كرد كه تسلط او را بر انطاكيه قبول كند .\r\nدر سال‌هاى آخر عمر گرفتار نزاع با ترك‌ها و تحريكات دخترش آناكومننا بر ضد پسرش يوحناى دوم گرديد . اعتبار بيزانس را تجديد كرد .\r\n( دائرة المعارف فارسى )\r\n","page_name":" 231 ","page_number":231},
  {"content":"\r\n\r\nلذا در روز جمعه سيزدهم ماه محرم سال 512 هجرى قمرى بنام سلطان محمود در بغداد خطبه خوانده شد .\r\nشحنهء بغداد در آن زمان بهروز بود .\r\nامير دبيس بن صدقه كه پس از كشته شدن پدرش ، همچنان كه ياد كرديم ، به خدمت سلطان محمد رسيده و مورد نوازش قرار گرفته و سرزمين‌هاى بسيارى نيز به وى واگذار شده بود ، وقتى سلطان محمد درگذشت از فرزندش سلطان محمود درخواست كرد تا به وى اجازه دهد كه به شهر خود ، حله ، بازگردد .\r\nسلطان محمود نيز به او اجازه داد .\r\nامير دبيس به حله رفت و در آنجا گروه بسيارى از كردان و تازيان و غيره در اطراف وى گرد آمدند .\r\nدرين وقت آقسنقر برسقى در رحبه اقامت داشت و رحبه به اقطاع در اختيار وى قرار گرفته بود . و ولايات ديگرى در اختيار نداشت .\r\nلذا پسر خود ، عز الدين مسعود ، را به نيابت از طرف خود در رحبه گذاشته و خود به خدمت سلطان محمد روانه شده بود تا ازو درخواست كند كه سرزمين‌هاى بيشترى را تيول وى نمايد .\r\nدر آن هنگام هنوز سلطان محمد در قيد حيات بود . ولى آقسنقر برسقى پيش از آنكه به بغداد رسد خبر درگذشت سلطان محمد به - وى رسيد .\r\nمجاهد الدين بهروز وقتى از نزديك شدن او به بغداد اطلاع يافت .\r\nكسانى را فرستاد تا از ورود او به شهر جلوگيرى كنند .\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nآقسنقر نيز خود را به سلطان محمود كه در حلوان [ ( 1 ) 
  ] بود رساند و فرمان شحنگى بغداد را كه سلطان محمد برايش صادر كرده بود به او نشان داد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - حلوان ( به ضم حا ) : شهرى است كه بسيار پر نعمت به عراق ورودى اندر ميان وى همى گذرد . و از وى انجير خيزد كه خشك كنند و به همه جاى ببرند .\r\n( حدود العالم ) شهرى بوده است بزرگ و پر نعمت در عراق ، در انتهاى حدود شهر بغداد و نزديك به كوهستانهاى آن ، و گويند به نام حلوان بن عمران بن حاف بن قضاعه كه يكى از ملوك آن سرزمين بوده ، نامگذارى شده است .\r\nدر كتاب ملحمه منسوب به بطلميوس آمده است :\r\nطول حلوان 71 درجه و 45 دقيقه و عرض آن 34 درجه است .\r\nابو زيد گويد : حلوان شهر معمورى است كه در سرزمين عراق پس از كوفه و واسط و بصره و بغداد و سرمن‌رأى شهرى به آبادانى و بزرگى آن نيست .\r\nاين شهر كوهستانى است و گاه برف در آن ريزش مىكند . انار و انجير آن معروف است . در اطراف آن چند چشمه از آبهاى معدنى كبريتى است كه براى معالجه برخى از امراض مفيد است . حلوان در سال 19 هجرى يا 16 بدست مسلمين فتح شد .\r\nقعقاع بن عمرو تميمى درباره آن اشعارى دارد .\r\nدو درخت خرماى معروف چسبيده بهم دارد كه شعرا را درباره آن اشعار و خلفاى عباسى را داستان‌هاست ( لغتنامه دهخدا ) حلوان ، كه يونانيان آن را خالا مىگويند ، شهرى بسيار قديمى است بر ساحل چپ رود حلوان در جنوب سرپل‌ذهاب كه امروز به كلى ويران است ولى محل آن به نسبت ويرانه‌هاى بناى طاق‌گرا ( از دوره ساسانى ) معلوم مىباشد .\r\nاين شهر بر مدخل يكى از گردنه‌هاى جبال زاگرس بنام عقبه حلوان به نام لاتينى « زاگرىپولاى » واقع بوده است . رود حلوان كه از اين شهر نام گرفته ، از ريزابه‌هاى دياله است كه در جنوب كرند سرچشمه ميگيرد . و از قصر شيرين ميگذرد .\r\nدر روايات عرب ، شهر حلوان را از بناهاى قباد اول ساسانى ، در نيمه -\r\n","page_name":" 233 ","page_number":233},
  {"content":"\r\n\r\nسلطان محمود نيز بهروز را از شحنگى معزول كرد .\r\nاميرانى كه در خدمت سلطان محمود بودند برسقى را مىخواستند و نسبت به او علاقه و تعصبى داشتند . بر عكس از مجاهد الدين بهروز بدشان ميآمد و به قرب و منزلتى كه در نزد سلطان محمد داشت رشك ميبردند . و مىترسيدند از اينكه پيش سلطان محمود نيز پيشرفت و نفوذ بسيار بهم رساند .\r\nوقتى آقسنقر برسقى به شحنگى بغداد رسيد ، بهروز به تكريت [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( ) 
  ] دوم قرن پنجم بعد از ميلاد شمرده‌اند . ولى در واقع اين شهر بسيار قديمىتر بوده است . و در دوره آشورىها بنام خلمنو (  Xalmanu  ) وجود داشته است . اطرافش بسيار حاصلخيز است و چشمه‌هاى گوگردى نيز دارد و خاصه انجير آن ( شاه انجير ) در مشرق زمين معروف بوده است . در سال 19 هجرى قمرى كه اعراب آن را گرفتند شهرى بسيار پر رونق بود . و اين حال در قرون اوليه اسلام نيز برقرار بود . حلوان باروئى با هشت دروازه و مسجدى بزرگ داشت .\r\nو يهوديان كنيسه معتبرى در خارج باروى شهر داشتند . در اواخر قرن چهارم هجرى قمرى سلسله‌اى كمابيش مستقل در حلوان بر سر كار آمد كه دومين امير آن ( 401 - 437 هجرى قمرى ) فارس بن محمد بود و گرفتار ابراهيم اينال سلجوقى گرديد .\r\nابراهيم حلوان را گرفت و تاراج كرد و بسوخت .\r\nحلوان چند بار ، از جمله در سال 544 هجرى قمرى دچار زلزله شد . و از قرن هفتم هجرى قمرى ويران بود . ( دائرة المعارف فارسى )\r\n[ ( 1 ) 
  ] - تكريت ( به فتح يا كسر تا ) : شهرى است كه آن را بنام تكريت ، دختر وائل ، ناميده‌اند . ( منتهى الارب ) شهرى است به اقليم چهارم . قلعه‌اى محكم دارد كه از بناهاى اردشير بابكان است و درسى فرسخى بغداد واقع است بر غربى دجله منسوب به تكريت بنت وائل ، خواهر بكر ابن وائل كه دياربكر به دو منسوب است و بعضى آن را از ديار عراق عرب و برخى از ارمنيه شمارند ( انجمن آراء ) شهرى است ميان موصل و بغداد . و به بغداد نزديك‌تر است . تا بغداد\r\n","page_name":" 234 ","page_number":234},
  {"content":"\r\n\r\nكه متعلق به وى بود گريخت .\r\nپس از چندى ، سلطان محمود شحنگى بغداد را به امير منكوبرس داد كه از بزرگان امراء دربارش بود و در دولت وى نفوذ و قدرتى داشت .\r\nامير منكوبرس وقتى فرمان شحنگى را دريافت كرد . پدر خوانده خود امير حسين بن اتابك را كه يكى از اميران ترك بود و حكومت اسد آباد را داشت روانه بغداد كرد تا به نيابت از طرف وى امور بغداد و عراق را اداره كند .\r\nامير حسين از « باب همدان » از خدمت سلطان محمود مرخص گرديد و عازم محل ماموريت شد . جماعتى از اميران بكجى و غيره نيز به دو پيوستند .\r\nوقتى آقسنقر برسقى خبر حركت او را شنيد از خليفه المستظهر بالله درخواست كرد كه به امير حسين دستور توقف دهد تا او با سلطان محمود درين خصوص مكاتبه نمايد و به هر چه سلطان اراده كرد\r\n\r\n\r\n\r\n\r\n","description":"","footnote":"\r\n[ ( ) 
  ] سى فرسنگ فاصله دارد . و قلعه محكمى در آنجا هست كه بر ساحل غربى دجله واقع و بر دجله مشرف است . . . و اين قلعه را نخست شاپور بن اردشير بنا نهاد .\r\nاز معجم البلدان ( لغتنامه دهخدا ) تكريت شهرى است در شمال عراق مركزى ، بر ساحل غربى دجله ، شمال سامرا و بر دامنه جبل حمرين شهرى بسيار قديمى است . از قرن چهارم بعد از ميلاد تا سال 1155 ، مقر اسقف يعاقبه بود . نويسندگان عرب بناى آن را به - شاپور پسر اردشير ساسانى نسبت داده‌اند . اول بار ظاهرا در سال 16 هجرى قمرى به تصرف مسلمانان درآمد . صلاح الدين ايوبى در اين جا متولد شد .\r\nهرتسفلد در آنجا سفالينه‌هاى جالبى از دوره ساسانى و قرون اولاى اسلامى كشف كرد . ( دائرة المعارف فارسى )\r\n","page_name":" 235 ","page_number":235},
  {"content":"\r\n\r\nعمل كند .\r\nخليفه به امير حسين پيامى درين زمينه فرستاد . ولى امير حسين جواب داد : « اگر خليفه رسما به من فرمان بازگشت دهد . من باز خواهم گشت . و گر نه ، از ورود به بغداد ناگزيرم . »\r\nپس از رسيدن پاسخ امير حسين ، امير آقسنقر برسقى كسان خود را گرد آورد و براى مقابله با او روانه گرديد .\r\nدو دسته متخاصم با يك ديگر روبرو شدند و به پيكار پرداختند .\r\nدرين جنگ يكى از برادران امير حسين كشته شد . امير حسين و كسانى كه با وى بودند سر به فرار گذاردند و به لشكرگاه سلطان محمود بازگشتند .\r\nاين واقعه در ماه ربيع الاول - چند روز پيش از درگذشت المستظهر بالله اتفاق افتاد .\r\n\r\nبيان درگذشت المستظهر بالله\r\nدرين سال - در شانزدهم ماه ربيع الاخر - المستظهر بالله ، ابو العباس احمد بن المقتدى بامر الله ، به بيمارى ترقوه [ ( 1 ) 
  ] از دنيا رفت .\r\nعمر او چهل و يك سال و شش ماه و شش روز بود .\r\nاو بيست و چهار سال و سه ماه و يازده روز خلافت كرد .\r\nدرين مدت كسانى كه به وزارت او رسيدند عبارت بودند از :\r\n\r\n\r\n\r\n\r\n","description":"","footnote":"\r\n[ ( 1 ) 
  ] - ترقوه - ( به فتح تا و ضم قاف و فتح واو ) نام دو استخوان بالاى سينه و زير گردن در سمت راست و چپ كه هر دو را ترقوتان مىگويند ، در فارسى چنبر و آخورك هم مىگويند .\r\n( فرهنگ عميد )\r\n","page_name":" 236 ","page_number":236},
  {"content":"\r\n\r\nعميد الدوله ابو منصور بن جهير ، و سديد الملك ابو المعالى المفضل بن عبد الرزاق اصفهانى ، و زعيم الرؤساء ابو القاسم بن جهير ، و مجد الدين ابو المعالى هبة الله بن مطلب ، و نظام الدين ابو منصور حسين بن محمد .\r\nكسانى كه نيابت وزارت داشتند نيز عبارت بودند از :\r\nامين الدوله ابو سعد بن موصلايا ، و قاضى القضاة ابو الحسن ، على ابن دامغانى .\r\nدر روزگار او سه پادشاه از جهان رفتند كه بنامشان در حضور او خطبه خوانده مىشد . اين سه پادشاه عبارت بودند از :\r\nتاج الدوله تتش بن الب ارسلان ، و سلطان بركيارق ، و سلطان محمد فرزند ملكشاه سلجوقى .\r\n\r\nبيان برخى از صفات و اخلاق او\r\nاين خليفه - رضى الله عنه - مردى نرم خوى و جوانمرد بود .\r\nنوع‌پرورى و خيرخواهى در حق مردم را دوست داشت و به كارهاى نيك مبادرت ميورزيد . در انجام امور خير و همچنين كارهائى كه پاداش اخروى در پىداشت ، درنگ جائز نمىدانست . كوشش‌ها و خدمات افراد را ناديده نمىگرفت و هيچگاه به تقاضاى مساعدت پاسخ نامساعد نمىداد .\r\nوقتى كسى را بر سر كارى ميگماشت ، به وى اعتماد بسيار مىكرد . به سعايت بدگوى و سخن‌چين گوش نمىداد و به گفتار او توجه نمىكرد .\r\nكسى ازو نديده بود كه دو رنگى و دو دلى به خرج دهد و به - گفته مغرضان از راى خود برگردد .\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nدورهء خلافت او براى مردم روزگار شادى شمرده مىشد و گوئى روزگار مردم از غايت خوبى حكم اعياد را داشت . وقتى خبر رفاه و آسايش مردم را مىشنيد انبساط خاطر مىيافت و شاد مىشد . و هنگامى كه رفتار سلطان يا نايب او باعث آزار كسى مىگرديد ، در نكوهش و منع او از آن كار مبالغه مىكرد .\r\nخط زيبا و انشاء عالى داشت . درين خصوص هيچ كس به او نمىرسيد . و اين دليل زيادى فضل و وسعت دانش او بود .\r\nوقتى از دنيا رفت ، پسرش المسترشد بالله بر او نماز خواند و چهار تكبير [ ( 1 ) 
  ] زد .\r\nجنازه او در حجره‌اى كه داشت و هميشه از آن استفاده مىكرد دفن شد .\r\nاين اشعار از سروده‌هاى اوست .\r\n اذاب حر الهوى فى القلب ما جمدا * لما مدت الى رسم الوداع يدا\r\nو كيف اسلك نهج الاصطبار و قد * ارى طرائق فى مهوى الهوى قددا\r\nقد اخلف الوعد بدر قد شعفت به * من بعد ما قد وفى دهرى بما وعدا \r\n\r\n\r\n\r\n\r\n","description":"","footnote":"\r\n[ ( 1 ) 
  ] - چار تكبير زدن كنايه از نماز جنازه است كه بعد از آن ميت را وداع كنند .\r\n( برهان قاطع )\r\n من همان دم كه وضو ساختم از چشمه عشق * چار تكبير زدم يكسره بر هر چه كه هست \r\n( حافظ )\r\n","page_name":" 238 ","page_number":238},
  {"content":"\r\n\r\n ان كنت انقض عهد الحب فى خلدى * من بعد هذا ، فلا عاينته ابدا \r\n( يعنى : وقتى دست خود را براى وداع دراز كردم ، آتش عشق دل افسرده را گداخت . چگونه راه شكيبائى پيش گيرم در صورتى كه اين راه‌ها در عالم عشق حد و اندازه‌اى دارد . پس از اينكه روزگار من به عهد خود وفا كرد ماهى كه من شيفته‌اش بودم عهد خود را شكست .\r\nبعد از اين اگر من پيمان دوستى را بشكنم ، ديگر هرگز او را نبينم . )\r\n\r\nبيان خلافت امام المسترشد بالله\r\nوقتى المستظهر بالله دار فانى را بدرود گفت : با پسرش المسترشد بالله ابو منصور الفضل بن ابو العباس احمد بن المستظهر بالله بيعت كردند .\r\nاو بيست و سه سال وليعهد بود و درين مدت خطبه وليعهدى بنام وى خوانده مىشد .\r\nپس از درگذشت پدرش ، دو برادر وى ، يا دو پسر المستظهر بالله ، به نامهاى ابو عبد الله محمد ، و ابو طالب عباس ، همچنين عموهاى او ، پسران المقتدى بامر الله ، و ساير اميران و قاضيان و پيشوايان دين و بزرگان كشور با او بيعت كردند .\r\nكسى كه امر بيعت گرفتن از مردم براى المسترشد بالله را بر - عهده داشت قاضى ابو الحسن دامغانى بود كه امور نيابت وزارت را نيز اداره ميكرد و خود المسترشد بالله كار بيعت گرفتن را به او واگذاشته بود .\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nبيعت گرفتن از مردم را هيچ قاضى عهده‌دار نشده بود مگر او ، و احمد بن ابو داود كه براى الواثق بالله بيعت گرفت ، و قاضى ابو على اسماعيل بن اسحاق كه براى المعتضد بالله بيعت گرفت .\r\nبعد ، وقتى المسترشد بالله قاضى القضاة را از نيابت وزارت معزول كرد ، ابو شجاع محمد پسر ربيب ابو منصور وزير سلطان محمود را به وزارت برگزيد .\r\nابو منصور سفارش فرزند خود را كرده بود تا اينكه به وزارت منصوب شد .\r\nالمسترشد بالله پس از انتصاب ابو شجاع به وزارت ، ابو طاهر يوسف بن احمد خزى ، خزانه‌دار خود ، را دستگير كرد .\r\n\r\nبيان فرار امير ابو الحسن برادر مسترشد و بازگشت او\r\nهنگامى كه مردم به بيعت با المسترشد بالله اشتغال داشتند ، برادر خليفه ، امير ابو الحسن بن المستظهر بالله ، با سه نفر ديگر سوار كشتى شد و به مدائن رفت و از آنجا خود را در حله به دبيس بن صدقه رساند .\r\nدبيس مقدم او را گرامى داشت و منزل و ساير وسائل آسايش در اختيار او و همراهانش گذاشت . ضمنا بوسيلهء او از درگذشت المستظهر بالله آگاه گرديد .\r\nوقتى المسترشد بالله شنيد كه ابو الحسن به نزد دبيس رفته ، اين معنى به خاطرش گران آمد و باعث نگرانى او گرديد . لذا رسولى را به خدمت دبيس فرستاد و ازو خواست كه برادرش را بازگرداند .\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nدبيس پاسخ داد : « من بندهء خليفه‌ام . و آمادهء فرمانبردارى او هستم . با اين وصف ابو الحسن به من پناه آورده و داخل خانهء من شده . منهم هرگز او را به كارى وادار نخواهم كرد . »\r\nفرستادهء خليفه ، نقيب النقباء شرف الدين على بن طراد زينبى بود .\r\nاو تصميم گرفت كه از جانب امير ابو الحسن وساطت كند . لذا با او تماس گرفت و دربارهء بازگشت وى صحبت كرد و ضمانت داد كه هر چه لازم دارد برايش از خليفه بگيرد .\r\nامير ابو الحسن پيشنهاد او را پذيرفت و گفت : « من از برادرم جدا نشدم كه به او آسيبى برسانم بلكه علت دورى من ازو وحشتى بود كه از او داشتم . البته اگر مرا مطمئن كند كه صدمه‌اى به من نخواهد زد ، به خدمتش خواهم رفت . »\r\nدبيس نيز بر عهده گرفت كه شخصا وساطت كند و با او به بغداد برود و ميان او با برادرش صلح و آشتى برقرار سازد .\r\nبدين ترتيب ، نقيب النقباء ، فرستادهء خليفه به بغداد بازگشت و خليفه را از جريان امر آگاه ساخت .\r\nخليفه نيز درخواستى را كه از وى شده بود پذيرفت .\r\nولى بعد موضوع امير برسقى و دبيس و منكوبرس ، همچنانكه گفتيم ، پيش آمد و كار امير ابو الحسن را به تأخير انداخت .\r\nامير ابو الحسن تا دوازدهم صفر 513 هجرى قمرى در پيش دبيس ماند . بعد ، از حله به واسط [ ( 1 ) 
  ] رفت .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - واسط شهرى بزرگ است به عراق . و به دو نيمه است و دجله ميان وى همى رود . و به روى جسرى است و ان در هر دو نيمه منبر است . و بناى -\r\n","page_name":" 241 ","page_number":241},
  {"content":"\r\n\r\nدر واسط تعداد ياران او رو به افزايش نهاد و شايعات مربوط به - ميزان قدرت و نيروى او شدت يافت . بطوريكه او بر واسط مستولى گرديد و مردم از جانب او نگران شدند .\r\nدرين وقت ، خليفه المسترشد بالله دستور داد كه بنام ولايت عهدى پسرش ابو جعفر منصور خطبه بخوانند . لذا در دوم ربيع الاخر در بغداد بنام وى خطبه خوانده شد . به ساير شهرها نيز نوشتند كه به نام\r\n\r\n\r\n\r\n\r\n","description":"","footnote":"\r\n[ ( ) 
  ] وى حجاج بن يوسف كرده است . و هواى درست دارد . و بسيارنعمت‌ترين شهرى است اندر عراق . و از وى گليم و شلوار بند و پشمهاى رنگين خيزد .\r\n( حدود العالم ) واسط شهرى است بين بصره و كوفه . فاصلهء آن به هر يك از اين دو شهر پنجاه فرسنگ است و بدين جهة آن را « واسط » ناميدند ( زيرا در وسط اين دو شهر قرار گرفته است . ) و گويند پيش از بناى اين شهر جاى آن واسط القصب نام داشت . و چون حجاج شهر را بدان موضع بنا كرد ، آن را به همان نام ناميد . و الله اعلم . منجمان گويند طول واسط 71 درجه و دو ثلث درجه و عرض آن 32 درجه و ثلث است و در اقليم سوم است ( معجم البلدان ) و در مثل آرند : « تغافل كانك واسطى » و آن چنان بود كه حجاج براى بناء شهر واسط مردمان را به بيگارى گرفت . و آنان مىگريختند و در مسجد با غربا مىخفتند . شرطه حجاج در پى ايشان به مسجد مىآمد و مىگفت :\r\n« يا واسطى » پس هر كه سر برمىداشت او را مىگرفت . بدين رو خود را ناشنيده مىگرفتند و تغافل مىكردند .\r\n( از تاج العروس ، اقرب الموارد و منتهى الارب ) حمد الله مستوفى درين باره در نزهة القلوب آرد :\r\nواسط شهر اسلامى است از اقليم سوم . طولش از جزائر خالدات فال و عرض از خط استوا لاك . حجاج بن يوسف ثقفى در سنهء ثلاث و ثمانين ( 83 هجرى قمرى ) آن را ساخت . به طرف دجله افتاده است و غلبهء او بر طرف غربى است و نخلستان بسيار دارد . بدين سبب هوايش به عفونت مايل باشد و حقوق ديوان آن شهر به تمغا مقرر است ، چهل و چهار تومان و هشت هزار و پانصد دينار است . ( لغتنامهء دهخدا )\r\n","page_name":" 242 ","page_number":242},
  {"content":"\r\n\r\nوى خطبه خوانده شود .\r\nابو جعفر هنگامى كه به وليعهدى رسيد دوازده ساله بود .\r\nخليفه ، سپس ، به دبيس بن مزيد پيام فرستاد و ازو خواست كه به كار امير ابو الحسن رسيدگى كند .\r\nدرين زمان امير ابو الحسن از پيش دبيس رفته و به شهرهاى خليفه و آنچه به او تعلق داشت دست اندازى كرده بود .\r\nخليفه به دبيس دستور داد كه پيش از نيرومند شدن ابو الحسن از كارش جلوگيرى كند .\r\nدبيس نيز قشونى براى پيكار با او اعزام داشت .\r\nابو الحسن وقتى كار را چنين ديد از واسط دور شد . و او و يارانش در بيابان به سرگشتگى افتادند و راه را گم كردند .\r\nسپاهيان دبيس سررسيدند و نزديك شهر صلح [ ( 1 ) 
  ] به آنان برخوردند و اموال امير ابو الحسن را به يغما بردند .\r\nكردها و تركانى كه با وى بودند سر به فرار نهادند . بقيه نيز به - خدمت دبيس بازگشتند .\r\nامير ابو الحسن با ده تن از ياران خود تشنه در بيابان باقى ماند .\r\nدر حالى كه شدت گرماى تابستان بود و ميان او تا آب پنج فرسخ فاصله وجود داشت . لذا يقين كرد كه به هلاك خواهد رسيد .\r\nدرين گير و دار دو نفر عرب بدوى او را دنبال كردند . خواست از چنگ آن دو تن بگريزد ولى نتوانست .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - صلح ( به كسر صاد ) شهرى است در بالاى واسط و نهرى دارد كه از جانب خاورى دجله از مكانى كه آن را فم صلح مىنامند آب ميگيرد .\r\n( نقل به معنى از معجم البلدان )\r\n","page_name":" 243 ","page_number":243},
  {"content":"\r\n\r\nسرانجام او را گرفتند و به او ، كه از شدت تشنگى كارش به جان رسيده بود ، آب دادند . آنگاه او را پيش دبيس بردند .\r\nدبيس بيست هزار دينار به او بخشيد و او را به بغداد روانه ساخت و به خدمت خليفه فرستاد .\r\nاو وقتى به بغداد رسيد در دار العزيزه اقامت گزيد .\r\nاز هنگامى كه آنجا را ترك گفت تا زمانى كه بدانجا بازگشت يازده ماه گذشته بود .\r\nوقتى كه به خليفه المسترشد بالله وارد شد ، پاى او را بوسيد .\r\nخليفه نيز بر روى او بوسه داد و هر دو به گريه افتادند .\r\nآنگاه خليفه خانهء خوبى را كه خودش پيش از خلافت در آن بسر مىبرد در اختيار او گذاشت . و خلعت و هداياى بسيار به او داد و دلش را خوش و خاطرش را آسوده ساخت .\r\n\r\nرفتن ملك مسعود و جيوش بك به عراق آنچه ميان آنان و برسقى و دبيس روى داد\r\nدرين سال ، در ماه جمادى الاولى ، برسقى خروج كرد و با سپاهيان و ساير كسانى كه همراهش بودند در پائين رقه فرود آمد و وانمود كرد كه ميخواهد به حله برود و دبيس بن صدقه را از آنجا براند .\r\nدبيس به شنيدن اين خبر گروه كثيرى از تازيان و كردان را گرد آورد و اموال و اسلحهء بسيار ميان آنان پخش كرد .\r\nدرين وقت ملك مسعود پسر سلطان محمد با اتابك اى ابه جيوش بك در موصل اقامت داشت . و جماعتى كه با اين دو تن بودند به آنان يادآورى كردند كه مىتوانند به عراق حمله‌ور شوند زيرا غير از\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nبرسقى كس ديگرى مانع كار آنان نخواهد شد .\r\nآنان نيز با سپاهيان بسيار عازم عراق شدند .\r\nهمراه ملك مسعود وزير او فخر الملك ابو على بن عمار ، حاكم طرابلس ، و قسيم الدوله زنگى بن آقسنقر جد ملوك ما كه الآن در موصل هستند ، بود . او مردى بىنهايت شجاع به شمار ميرفت .\r\nهمراه آنان ، همچنين ، حاكم سنجار و ابو الهيجاء صاحب اربل ، و كرباوى بن خراسان تركمانى ، فرمانرواى بوازيج بودند .\r\nوقتى برسقى از نزديك شدن آنان آگاه شد ، در بيم و هراس افتاد .\r\nقديم ، همچنانكه گفتيم ، سلطان محمد ، امير آقسنقر برسقى را مربى پسر خود ، مسعود قرار داده بود . لذا برسقى بيشتر از جيوش بك مىترسيد .\r\nوقتى آنها به بغداد نزديك شدند برسقى به مقابله با آنان شتافت تا با آنان بجنگد و از ورودشان به شهر جلوگيرى كند .\r\nملك مسعود و جيوش بك به مجرد آگاهى ازين جريان امير كرباوى را بعزم صلح پيش او فرستادند .\r\nامير كرباوى با امير آقسنقر برسقى تماس گرفت و به او اطلاع داد كه آنان آمده‌اند تا او را كمك كنند كه بر دبيس پيروزى يابد .\r\nبدين ترتيب گرد هم آمدند و با يك ديگر صلح كردند و پيمان بستند .\r\nملك مسعود به بغداد وارد شد و در دار المملكة فرود آمد .\r\nدرين وقت خبر رسيد كه امير عماد الدين منكبرس ، كه ذكرش گذشت ، با قشون بسيار در راه است .\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nبرسقى به شنيدن اين خبر از بغداد حركت كرد كه با او پيكار كند و راه را بر او ببندد .\r\nمنكبرس ، وقتى از حركت برسقى آگاه شد عازم نعمانيه گرديد .\r\nو در آنجا از دجله عبور كرد . او و دبيس بن صدقه به يك ديگر پيوستند .\r\nدبيس بن صدقه از ملك مسعود و برسقى انديشناك بود . لذا بناى كار خود را بر كجدار و مريز و مدارا و ملاطفت گذارد . و براى مسعود و برسقى و جيوش بك هداياى نيكوئى فرستاد .\r\nهمچنين وقتى خبر نزديك شدن امير منكبرس را شنيد نامه‌اى برايش نوشت و از او دلجوئى كرد و او را به قيد سوگند با خود متحد ساخت . لذا اين دو نفر بهم دست اتفاق دادند كه يك ديگر را يارى كنند . نيروهاى آن دو نيز بهم گرد آمدند . و هر يك سبب تقويت ديگرى گرديد .\r\nپس از آنكه اتحاد و همبستگى دبيس و منكبرس محرز شد ، ملك مسعود و برسقى و جيوش بك با افراد خود عازم مدائن شدند تا با دو امير مذكور مقابله و پيكار كنند .\r\nاين عده وقتى به مدائن نزديك شدند ، از كثرت سپاهيان آنان اطلاع يافتند . لذا برسقى و ملك مسعود از آنجا برگشتند و با رعايت گدارهائى كه نهر صرصر داشت ازين نهر گذشتند .\r\nاين دو گروه ، يعنى افراد قشون ملك مسعود و برسقى ، و مردمى را كه در حول و حوش نهر الملك ، نهر صرصر ، نهر عيسى و بعضى از قسمت‌هاى نهر دجيل بسر ميبردند غارت كردند و به هتك ناموس زنان آنان پرداختند .\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nوقتى اين خبر به المسترشد بالله رسيد رسولانى به نزد ملك مسعود و برسقى فرستاد و آنان را ازين كار نكوهش كرد و فرمان داد كه از خونريزى درگذرند و تباهكارى را كنار بگذارند و راه درستكارى و مصالحه پيش گيرند .\r\nفرستادگان خليفه عبارت بودند از : سديد الدولة بن انبارى ، و امام اسعد ميهنى استاد مدرسهء نظاميه .\r\nبرسقى منكر شد كه چنان كارهائى از آن دو تن سر زده باشد .\r\nو قبول كرد كه به بغداد بازگردد .\r\nدر همان اوقات به او خبر رسيد كه منكبرس و دبيس سه هزار سوار آماده كرده و همراه منصور برادر دبيس ، و امير حسين ازبك ، پدرخواندهء منكبرس ، براى جنگ گسيل داشته‌اند . اين عده به - درزيجان رفته‌اند كه گدار دياله [ ( 1 ) 
  ] به بغداد را قطع نمايند تا شهر\r\n\r\n\r\n\r\n\r\n","description":"","footnote":"\r\n[ ( 1 ) 
  ] - دياله : يكى از مهم‌ترين ريزابه‌هاى ساحل چپ دجله ، كه سرچشمه‌هاى آن در نواحى كرمانشاهان و كردستان ( ايران غربى ) است . و در جنوب شرقى بغداد به دجله ميريزد . قسمتى از آن كه در ايران است سيروان نام دارد .\r\nو گاهى اين اسم به همهء رود نيز اطلاق مىشود . كمى پس از عبور از قزل رباط در خاك عراق ، راه خود را در جبل حمرين باز مىكند . نزديك اين محل يك رشته كانال‌هاى عمده از دياله منشعب مىگردد كه از آنها براى آبيارى نخلستان‌ها و محصولات زمستانى و تابستانى استفاده مىشود . زراعت وسيع و ميوه‌هاى معروف ولايت دياله ( تقريبا مشتمل بر همهء طول رود دياله در عراق ) از بركت همين كانال‌هاست . از شهرهاى قديم كه از دياله و كانال‌هاى آن استفاده مىكرده‌اند ، نهروان ، بعقوبا ، دسكره و جلولاء بوده است . پهنهء اطراف مسير سفلاى دياله در قديم صدها آبادى و جمعيت فراوان داشت . آثار دورهء ساسانى و ساير اماكن باستانى آن حاكى از آن است كه اين ناحيه هميشه پر نعمت بوده است .\r\nدر دورهء اسلامى « جاده خراسان » ( از بغداد به ناحيهء جبال ) از اين ناحيه ( عمدة در امتداد رودخانه ) مىگذشت و هنوز هم جادهء اتومبيل‌رو بين بغداد و ايران عمدة در همان امتداد است . ( دائرة المعارف فارسى )\r\n","page_name":" 247 ","page_number":247},
  {"content":"\r\n\r\nرا از قشونى كه محافظ آن ، و مانع حمله به آن است ، خالى كنند .\r\nبرسقى به بغداد بازگشت و از جسر گذشت تا مردم نترسند و از خبر فوق آگاه نشوند .\r\nاو پسر خود ، عز الدين مسعود را در صرصر ، بجاى خود ، مامور مراقبت در كار قشون كرد و عماد الدين زنگى بن آقسنقر را نيز به يارى او گماشت .\r\nآنگاه به دياله رفت و دو روز آنجا ماند و نگذاشت سپاهيان منكبرس از دياله عبور كنند .\r\nدرين وقت نامه‌اى از پسرش عز الدين مسعود رسيد كه به او خبر ميداد بين دو فرقه صلح برقرار شده است .\r\nاين نامه او را ناراحت و نگران كرد كه چرا كارى بدون اطلاع وى صورت گرفته است .\r\nاو سپس به بغداد بازگشت و از جانب غربى دجله عبور كرد .\r\nمنصور برادر دبيس ، و امير حسين ، هم با سپاهيان خود بدنبال او از دجله گذشتند و نيمه شب به بغداد رسيدند و در مسجد جامع فرود آمدند .\r\nبرسقى بار ديگر از بغداد بيرون رفت و خود را به ملك مسعود رساند و اموال او را گرفت و به بغداد برگشت و نزديك پل عتيقه اردو زد . ملك مسعود و جيوش بك نيز نزديك « بيمارستان » فرود آمدند .\r\nدبيس و منكبرس نيز در پائين رقه خيمه زدند . عز الدين مسعود ، پسر برسقى ، نيز جدا از پدر خود ، نزد منكبرس اقامت كرد .\r\nسبب اين صلح آن بود كه جيوش بك رسولى به خدمت سلطان محمود فرستاده و سرزمين‌هاى بيشترى را براى خود و ملك مسعود .\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nدرخواست كرده بود .\r\nپس از چندى نامه‌اى از فرستادهء جيوش بك رسيد مبنى بر اينكه او به خدمت سلطان محمود رسيده و از سلطان نيكوئى بسيار ديده ، و سلطان آذربايجان را به آن دو نفر واگذار كرده . ولى از شنيدن خبر پيشروى آنان به سوى بغداد گمان برده كه آنان سر به عصيان برداشته‌اند .\r\nلذا از آنچه براى آنان مقرر داشته بود صرف نظر كرده و براى سركوبى آنان قشونى به سوى موصل اعزام داشته است .\r\nاين نامه در دست منكبرس افتاد و آن را براى جيوش بك فرستاد و متعهد شد كه ميانجيگرى كند و سلطان محمود را با او ملك مسعود بر سر مهر آورد و ميانهء آنان صلح و آشتى برقرار سازد .\r\nمنكبرس با مادر ملك مسعود ، موسوم به « سرجهان » ، ازدواج كرده بود و مصلحت خود را در آن وساطت ميدانست .\r\nاما ملك مسعود و جيوش بك ميترسيدند از اينكه ، امير اقسنقر برسقى مانع كار منكبرس گردد . لذا با يك ديگر اتفاق كردند كه قشونى به درزيجان بفرستند تا برسقى را وادار كند كه با سپاهيان خود مزاحم منكبرس نشود و به اتحاد با آنان تن دردهد .\r\nبنابر اين كار به نحوى كه گذشت صورت پذيرفت .\r\nامير آقسنقر برسقى ، بخاطر نيك رفتارى با مردم ، در بغداد محبوبيتى داشت ، و گمان مىبرد كه با استفاده ازين محبوبيت ميتواند بر عراق تسلط يابد .\r\nوقتى صلح برقرار شد و برسقى و سپاهيانش به بغداد رسيدند ، ديگر كسان و ياران او از اطرافش پراكنده شدند و زحماتى كه براى پيروزى بر عراق بدون اجازه سلطان محمود متحمل شده بود به هدر\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nرفت .\r\nاو پس از آن واقعه ، عراق را ترك گفت و به نزد ملك مسعود رفت و در نزد او اقامت كرد .\r\nمنكبرس نيز در شحنگى بغداد استقرار يافت .\r\nدبيس بن صدقه در بغداد خانهء پدر خود را در « درب فيروز » مطالبه كرد و چون اين خانه ديگر در مسجد جامع قصر افتاده بود با دريافت بهاى آن مصالحه كرد . آنگاه منكبرس را وداع گفت و به حله بازگشت .\r\nمنكبرس در بغداد ماند و به ظلم و آزار مردم پرداخت و اموال آنان را گرفت . لذا ثروتمندان در اختفا بسر مىبردند . گروهى نيز از ترس او به حريم دار الخلافه پناه بردند .\r\nكار مردم مختل شد و كسان منكبرس فساد اخلاق را به بالاترين حد رساندند تا اينكه مردى از اهالى بغداد ازدواج كرد . يكى از سربازان منكبرس ازين عروسى خبردار گرديد و در شب زفاف او در خانهء او را شكست و به زور وارد خانه شد و به داماد چند زخم زد و با عروس به عشق‌بازى پرداخت .\r\nازين وضع نفرين و استغاثه مردم بر آسمان رفت و بازارها را بستند و آن سرباز را گرفتند و به دار الخلافه بردند كه چند روز زندانى بود . بعد آزاد شد .\r\nوقتى سلطان محمود شنيد كه منكبرس در بغداد با مردم چگونه رفتار مىكند كسى را نزد او فرستاد تا ازو بخواهد كه به نزد سلطان برگردد .\r\nولى منكبرس درين خصوص به مغالطه و دفع الوقت ميپرداخت و\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nهر وقت كه سلطان محمود او را فرا مىخواند در گردآورى مال و مصادرهء دارائى مردم پافشارى بيشترى بخرج ميداد .\r\nوقتى اهل بغداد دريافتند كه سلطان محمود از منكبرس برگشته و او را فراخوانده ، قصد جان وى كردند . منكبرس نيز از ترس اينكه مبادا مورد حملهء مردم قرار گيرد بغداد را ترك گفت .\r\nبدين ترتيب مردم از شرش آسوده شدند و كسانى كه از بيم او در اختفا بسر مىبردند از نهانگاه‌هاى خود بيرون آمدند .\r\n\r\nبيان درگذشت پادشاه فرنگ و آنچه ميان فرنگيان و مسلمانان روى داد\r\nدر ماه ذى الحجهء سال 511 هجرى قمرى ، بغدوين ، پادشاه قدس ، زندگانى را بدرود گفت .\r\nاو با گروهى از سپاهيان فرنگى روانهء مصر شد بدين قصد كه بر آن سرزمين دست يابد و آن جا را تصرف كند چون طمع تصرف مصر در او شدت يافته بود وقتى مقابل تنيس [ ( 1 ) 
  ] رسيد در رود نيل\r\n\r\n\r\n\r\n\r\n","description":"","footnote":"\r\n[ ( 1 ) 
  ] - تنيس ( به كسر تا و تشديد نون ) شهرى است به جزيره از جزائر بحر روم كه ثياب فاخره را بدان نسبت دهند ( منتهى الارب ) شهرى است به - مصر ميان درياى تنيس بر جزيره‌اى و ايشان را كشت و برزنيست . و از وى جامهء صوف و كتان خيزد با قيمت بسيار . ( حدود العالم ) در بحر فرنگ كمابيش ششصد جزيره است . مشاهير جزيرهء تنيس .\r\nدورش نود و پنج فرسنگ است و در او غله تمام بود و ديباى خود بافند ، ديباى رومى از آن بازگويند . و خورش ايشان شير و ماهى بود . ( نزهة القلوب ) بحيرهء تنيس يا درياى تنيس در مصر است و به درياى روم پيوسته است و رود نيل اندر او همى ريزد . و اين دريا به تابستان شيرين بود و به زمستان كه آب رود نيل اندك است ، شور شود . و اندر ميان آن دو شهر است : يكى تنيس\r\n","page_name":" 251 ","page_number":251},
  {"content":"\r\n\r\nبه شنا پرداخت . و زخمى داشت كه در آب شدت پيدا كرد .\r\nهمين كه فرا رسيدن مرگ خود را احساس كرد به شهر قدس برگشت و در آنجا از دنيا رفت .\r\n\r\n\r\n\r\n\r\n","description":"","footnote":"\r\n[ ( ) 
  ] و يكى دمياط . در ازاى اين دريا پانزده فرسنگ اندر پهنا پانزده فرسنگ است .\r\nنام شهرى به جزيره‌اى از جزائر بحر الروم ، نزديك دمياط ، و از آنجا ثياب فاخر موسوم به تنيسى آرند . و آن را تونه نيز گويند . نام ديگر اين جزيره ذات الاحضاض است ( يادداشت به خط مرحوم دهخدا ) جزيره‌اى است در درياى مصر نزديك بر مصر ، ميان فرما و دمياط ، بر جانب شرقى فرما ، منجمان طول جغرافيائى آن را 54 درجه و عرض آن را 31 درجه و ثلث ميدانند و در اقليم سوم است . و در آنجا پارچه‌هاى رنگين و فرش‌هاى رنگارنگ بافند . در بيشتر ايام سال آب درياچهء آن به علت وزش باد شمال و دخول آب بحر الروم پر نمك است . و چون زمستان فرا رسد و باد غربى وزيدن گيرد آب شور نقصان گيرد . . . و مردم در انبار كردن آب شيرين اقدام كنند . گويند در تنيس حشرات موذى يافت نشود چون زمين آن شوره‌ناك است . ( از معجم البلدان ) ناصر خسرو نويسد :\r\nبه جائى رسيدم كه آن را طينه مىگفتند و آن بندر بود كشتىها را . و از آنجا به تنيس ميرفتند در كشتى نشستم تا تنيس . و اين تنيس جزيره‌اى است و شهرى نيكو . و از خشكى دور است چنان كه از بام‌هاى شهر ساحل را نتوان ديد .\r\nشهرى انبوه و بازارهاى نيكو ، و دو جامع در آن است و به قياس ده هزار دكان در آنجا باشد . شهرى گرمسير است و رنجورى بسيار باشد و آنجا قصب رنگين بافند و از عمامه‌ها و وقايه‌ها و آنچه زنان پوشند . . . چون آب نيل زيادت شود آب تلخ دريا را از حوالى تنيس دور كند چنان كه تا ده فرسنگ حوالى شهر آب دريا خوش شود . . . و درين شهر تنيس پنجاه هزار مرد باشد . و مدام هزار كشتى در حوالى شهر بسته باشد از آن بازرگانان . و از ثقات شنودم كه هر روز هزار دينار مغربى از آنجا به خزانهء سلطان مصر رسد . و ميوه و خواربار شهر از رستاق مصر برند . و آنجا آلات آهن ممتاز سازند چون مقراض و كارد و غيره . . . از سفرنامهء ناصر خسرو ( از لغتنامهء دهخدا )\r\n","page_name":" 252 ","page_number":252},
  {"content":"\r\n\r\nبغدوين پيش از مرگ وصيت كرد كه زمام حكومت شهرهاى او را قمص ، صاحب رها ، در دست گيرد .\r\nقمص كه جانشين بغدوين شد ، همان كسى است كه جكرمش او را اسير كرده و جاولى سقاوو او را آزاد ساخته بود .\r\nقمص اتفاقا در هنگام فوت بغدوين به شهر قدس رفته بود تا كليساى قمامه [ ( 1 ) 
  ] را زيارت كند . و وقتى بغدوين وصيت كرد كه فرمانروائى قدس را بر عهده گيرد ، اين درخواست را پذيرفت . بدين ترتيب قدس و رها هر دو در اختيار وى قرار گرفت .\r\nطغتكين كه از دمشق براى پيكار با فرنگيان رفته بود ميان دير ايوب و قريهء بصل در يرموك فرود آمد .\r\nخبر درگذشت بغدوين ازو پنهان مانده بود . اين خبر را او هيجده روز بعد شنيد در حالى كه ميان سپاهيان او و فرنگيان قريب دو روز راه بود . بنابر اين رسولانى از طرف پادشاه فرنگ آمدند و از او\r\n\r\n\r\n\r\n\r\n","description":"","footnote":"\r\n[ ( 1 ) 
  ] - قمامه ( به ضم قاف و فتح ميم ) بزرگترين كنيسهء نصارى است در بيت المقدس كه زيبائى و عظمت آن در وصف نگنجد . اين كنيسه در وسط شهر است و باروئى آن را فرا گرفته و در آن مقبره‌اى است كه آن را قيامت خوانند و مسيحيان معتقدند كه قيامت حضرت مسيح در آن به پا شده است . و صحيح آن است كه نام آن قمامه است نه قيامه . زيرا آن زباله‌دان مردم شهر و در خارج شهر بود . و دست تبهكاران را در آن مىبريدند . و دزدان را در آن به دار مىآويختند .\r\nو چون مسيح را در اين موضع بدار زدند ، آنجا را بزرگ شمردند و مقدس گرديد ، و اين در انجيل مذكور است . در اين كنيسه تخته سنگى است كه گمان برند شكافته شده و آدم از ميان آن بپاخاسته است . در گوشه‌اى از آن قنديلى است كه پندارند نور در روز معينى از آسمان نازل مىشود و آن را مىافروزد ( معجم البلدان ) ( از لغتنامهء دهخدا )\r\n","page_name":" 253 ","page_number":253},
  {"content":"\r\n\r\nخواستار متاركه جنگ شدند .\r\nطغتكين نيز در مقابل پيشنهاد كرد كه پادشاه فرنگ از سهم خود در سرزمين‌هائى مثل جبل عوف ، حنانه ، صلت ، و غور كه بالمناصفه در اختيار داشتند چشم بپوشد .\r\nولى پادشاه فرنگ به اين پيشنهاد جواب مساعد نداد و نيرومندى خود را به چشم او كشيد .\r\nطغتكين نيز به سوى طبريه روانه شد و آن شهر و آنچه در حوالى آن بود غارت كرد و از آنجا رهسپار عسقلان شد .\r\nعسقلان پيش از آنكه بدست فرنگيان افتد به مصريان تعلق داشت و قشون مصر در آنجا بود . اين سپاهيان كه مصريان پس از بازگشت پادشاه قدس از مصر بدانجا فرستاده بودند ، عبارت از پنجهزار سوار بودند .\r\nوقتى طغتكين به آنان پيوست فرمانده قشون به او اطلاع داد كه رئيسش به او دستور داده در اطاعت طغتكين باشد و بهر چه او حكم كند عمل نمايد .\r\nطغتكين با آن سپاه قريب به دو ماه در عسقلان ماند و چون در پيكار با فرنگيان كارى از پيش نبرد به دمشق بازگشت .\r\nدر راه شنيد كه يكصد و سى تن از سواران فرنگى بر يكى از قلعه‌هاى تابعهء او ، موسوم به حصن جلدك ، كه معروف به « زندان » بود تسلط يافته‌اند . نگهبان قلعه نيز قلعه را تسليم آنان كرده است . متجاوزان بعد به شهر اذرعات [ ( 1 ) 
  ] حمله برده و در آنجا به يغماگرى پرداخته‌اند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - اذرعات ( به فتح الف و كسر يا فتح را ) : شهرى است بشام ( منتهى الارب )\r\n","page_name":" 254 ","page_number":254},
  {"content":"\r\n\r\nطغتكين نيز پسر خود ، تاج الملوك بورى [ ( 1 ) 
  ] را براى مقابله و پيكار با آنان فرستاد .\r\nفرنگيان از برابر او به كوهى كه در آنجا بود گريختند . ولى او آنان را دنبال كرد و از زد و خورد با آنان چشم نپوشيد .\r\nپدرش او را ازين كار منع نمود و نصيحت كرد كه از دنبال كردن آنان دست بردارد . ولى او گوش نداد و همچنان به تعاقب دشمن پرداخت .\r\nفرنگيان وقتى از نجات خود نااميد شدند به جنگ و كشتارى سخت پرداختند و از كوه فرود آمدند و بر مسلمانان حمله‌اى به تمام معنى كردند كه آنان را فرار دادند و گروه كثيرى از آنان را اسير كردند و كشتند .\r\nسربازان شكست خورده‌اى كه نجات يافته بودند و به بدترين وضعى\r\n\r\n\r\n\r\n\r\n","description":"","footnote":"\r\n[ ( ) 
  ] نزديك بلقا مجاور زمين بلقاء و عمان و شراب آن معروف است و نسبت بدان اذرعى است : « خمر اذرعيه » . و ايرانيان در آنجا روميان را شكست داده‌اند . و گويند كه مراد از ادنى الارض در آيهء كريمه     ما « الم غُلِبَتِ الرُّومُ فِي أَدْنَى الْأَرْضِ »     همين اذرعات است و به زمان طغتكين ملك شام اين شهر بدست مسيحيان افتاد و آنجا را نهب و غارت و ويران كردند . از مشاهير صلح او محدثين عده‌اى منسوب به اين شهر باشند و از جمله اسحاق بن ابراهيم اذرعى است - قاموس الاعلام تركى ( از لغتنامهء دهخدا )\r\n[ ( 1 ) 
  ] - آل بورى يا اتابكان دمشق از سال 497 هجرى قمرى تا 549 فرمانروائى كردند . طغتكين از جملهء رؤساى لشكرى سلجوقيان كه به مقام اتابكى بعضى از شاهزادگان اين خاندان رسيده و مدتى نيز خود زمام امور را بدست گرفته بود .\r\nيكى از ممالكى است كه سلطان تتش او را آزاد كرده و پس از سال 488 هجرى قمرى ( 1095 ميلادى ) به اتابكى پسرش دقاق در دمشق گماشته بود .\r\nطغتكين بعد از مردم دقاق حكومت او را تصرف كرد و مؤسس سلسلهء اتابكان بورى گرديد .\r\n( طبقات سلاطين اسلام )\r\n","page_name":" 255 ","page_number":255},
  {"content":"\r\n\r\nبه دمشق بازگشتند .\r\nپس از اين واقعه طغتكين به حلب رفت تا از ايلغازى كه در آنجا بود براى جنگ با فرنگيان كمك بخواهد .\r\nايلغازى نيز وعده داد كه با وى درين جنگ همراهى و همكارى كند .\r\nهنگامى كه طغتكين در حلب بود ، به وى خبر رسيد كه فرنگيان به حوران [ ( 1 ) 
  ] از توابع دمشق حمله برده و به يغما و كشتار و اسارت\r\n\r\n\r\n\r\n\r\n","description":"","footnote":"\r\n[ ( 1 ) 
  ] - حوران : شهرى است به دمشق ( منتهى الارب ) نام ناحيتى است نزديك دمشق و حجاز ( ابن بطوطه ) ناحيه بزرگى است از اعمال دمشق در جانب قبله مشتمل بر قراء و مزارع بسيار قصبهء اين ناحيه را بصرى گويند و اذرعات و زرع و غيره متعلق بدان است .\r\nخطه‌اى است پهناور از اعمال دمشق در جهت قبله . و داراى روستاهاى بسيار و مزارع فراوان است . شعراى عرب در اشعار خود همواره از آن ياد كرده‌اند .\r\nقصبهء آن بصرى ( به ضم ب . بصرا ) ناميده مىشود . حوران پيش از دمشق بدست مسلمين گشوده شد . گروهى از دانشمندان بدين شهر منصوب و به حورانى معروفند .\r\nحوران يا هائوران ، ناحيه‌اى از سوريه است كه در مشرق اردن و جنوب دمشق واقع شده است . از جلگه‌هاى غير مسكون خشك تشكيل مىشود . و اين اورانيتيد (  Auranitid  ) قديمىهاست .\r\nحوران در جهت شرقى رودخانهء اردن ، در شمال شرقى فلسطين ، از جانب شمال به نقاط همجوار يا دمشق ، يعنى غوطه ، و از سوى جنوب به بلقاء و از طرف مشرق به صحرا محدود مىباشد .\r\nاين خطه از پستى و بلنديهايى كه جبل حوران و اطراف و حوالى آن را بوجود مىآورند تشكل پيدا كرده و اكثر نقاطش پانصد گز از سطح دريا ارتفاع دارد .\r\nعلاوه بر جبل حوران كه در سمت شرقى اين سرزمين قرار دارد ، در جهت مغرب نيز برخى از ارتفاعات موجود است كه مرتفع‌ترين آنها را جبل عجلون\r\n","page_name":" 256 ","page_number":256},
  {"content":"\r\n\r\nمردم دست زده و بازگشته‌اند .\r\nلذا طغتكين و ايلغازى متفق الراى شدند به اينكه طغتكين براى حمايت از شهرهاى خود به دمشق برگردد . ايلغازى نيز به ماردين برود و قشونى گرد آورد . آنگاه به اتفاق هم به جنگ با فرنگيان بپردازند .\r\n\r\n\r\n\r\n\r\n","description":"","footnote":"\r\n[ ( ) 
  ] نامند .\r\nبرخى از نهرهائى كه از جبل حوران سرچشمه گرفته ، رو به مشرق سرازير و در ريگ‌ها ناپديد ميگردند ، و برخى ديگر از همان نهرها به طرف مغرب جريان پيدا كرده ، پس از اتصال و اختلاط با يك ديگر نهر يرموك را به وجود مىآورند و آن به نهر اردن مىپيوندد .\r\nاكثر جهات حوران بسيار حاصلخيز است ليكن ازين استعداد خداداد آنطور كه بايد و شايد استفاده نمىشود . اهالى آن درزى و عربند كه جمعى از آنان خيمه‌نشين و زارع ميباشند و طايفهء ديگر آن باديه‌نشين هستند و گوسفند و شتر مىپرورند . در زمان بنى اسرائيل اين خطه را ماوراى اردن مىناميدند . يهوديها و آشوريها و كلدانيها به اين قطعه صدمات زياد وارد آوردند و آن را به ويرانه‌اى مبدل نمودند . بعد از اسكندر ، در زمان مقدونيان و روميان ، درين خطه آثار عمران با استعداد آن ظاهر شد . قصبه‌ها و بلاد زيادى به عرصهء ظهور آمد چنان كه خرابه‌هاى چندين شهر تاكنون در مقابل حوادث زمان پايدارى نشان داده است .\r\nروميان كلمهء حوران را به تحريف به شكل آوارانيتيس درآورده و اين قطعه را به چند پارچه تقسيم نموده بودند . در زمان فتوحات اسلامى مركز اين خطه شهر بصرى بود كه امروز خرابه‌هاى آن را شام قديم دانند .\r\nفاتحين اسلام اكثر جهات آن را بدون زد و خورد بدست آوردند .\r\nبنا به اعتقاد پاره‌اى از محققان فرنگى اين سرزمين در اوائل دورهء اسلامى خيلى معمور و آباد بود . اما حركات وحشيانهء چنگيز و تيمور و فجايع اهل صليب آن را به ويرانه‌اى مبدل ساخت . و از همان وقت‌ها ملعبهء اعراب بدوى قرار گرفت ، تا آنجا كه كمر راست كردن نتوانست چنان كه اينك در حوران نه تنها يك شهر بلكه يك قصبه هم وجود ندارد . ( لغتنامهء دهخدا )\r\n","page_name":" 257 ","page_number":257},
  {"content":"\r\n\r\nبنابر اين ايلغازى با فرنگيانى كه آهنگ پيكار با او را داشتند در برابر آنچه كه ذكرش گذشت مصالحه كرد ، و مدتى را براى متاركه جنگ قرار داد ، و براى گردآورى سپاه به ماردين رفت كه ما انشاء الله تعالى شرح آن را ضمن وقايع سال 513 هجرى قمرى ذكر خواهيم كرد .\r\n\r\n\r\n\r\n\r\n","description":"","footnote":"\r\n[ ( ) 
  ] حوران ( يا سرزمين غاردار ) ولايتى است در جنوب غربى سوريه ، واقع در شمال نهر اردن و درياى جليل و جنوب دمشق . اين ولايت قسمتى از ناحيهء معروف حوران است كه بمناسبت غارهاى متعدد قسمت كوهستانى شمال شرقى آن ، كه بسيارى از آنها زمانى مسكون بوده ، بدين نام خوانده شده است . اين ناحيه دشتى است خالى از درخت ، مشتمل بر قله‌هاى مخروطى آتشفشانى ، كه خاكش بواسطهء وجود خاكسترهاى آتشفشانى بسيار حاصلخيز است . بيشتر سكنه‌اش از دروزها هستند كه از لبنان مهاجرت كرده‌اند .\r\nناحيهء حوران لا اقل قسمتى از همان « باشان » تورات است كه سرحد شمال شرقى ارض موعود شمرده شده است ، بعدها از ايالات رومى شد . در اواخر قرن دوم بعد از ميلاد مسيحيت در آنجا رواج داشت . پايتخت آن ، بصرى ، اولين شهر شام بود كه به تصرف مسلمانان درآمد . و پس از تاسيس « جندها » حوران جزء چند دمشق بود .\r\nتاريخ از آن ببعد حوران همان تاريخ سوريه است . مهاجرت در روزها به حوران در قرن هيجدهم ميلادى آغاز شد .\r\nاز كاوش‌هائى كه درين ناحيه به عمل آمده است بقاياى جالبى بدست آمده ، و علاوه بر غارها و آثار شهرهاى روى زمينى ، شهرهاى زير زمينى كشف شده است . بقاياى اين آبادىها نشان ميدهد كه از قطعات گدازه‌هاى آتشفشانى ساخته شده‌اند . بعلاوه ، كتيبه‌هاى يونانى ، سبائى ، لاتينى ، صفائى و نبطى فراوان بدست آمده است .\r\n( دائرة المعارف فارسى )\r\n","page_name":" 258 ","page_number":258},
  {"content":"\r\n\r\n\r\nبيان پاره‌اى از رويدادها\r\nدرين سال ، يعنى سال 512 هجرى قمرى ، باران نيامد و در بسيارى از شهرها غلات ناياب شد .\r\nبدترين وضع در عراق پيش آمد كه قيمت‌ها بالا رفت و اهل حومهء شهر جلاء وطن كردند و مردم با سبوس تغذيه مينمودند .\r\nدر نتيجه طرز رفتار منكبرس با اهل بغداد ، درين خشكسالى بمردم بسيار سخت گذشت .\r\nدرين سال المسترشد بالله از هر گونه اجحافى كه به ساكنان املاك مخصوص او روا ميداشتند جلوگيرى كرد و فرمان داد كه جز آنچه در قديم مرسوم بوده چيزى بيش‌تر از مردم گرفته نشود .\r\nاو همچنين پرداختن به صنعت زرى بافى را آزاد گذارد . بافندگان سقلاطون [ ( 1 ) 
  ] و كسان ديگرى كه درين رشته كار مىكردند از كارفرمايان خود سختگيرى و اجحاف بسيار مىديدند .\r\nدرين سال مسافرت به مكه به تأخير افتاد و شايع شد كه رفتن به -\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سقلاطون بر وزن افلاطون بمعنى سقرلات است و جامهء نخجوانى را نيز گويند . و بعضى گويند نام شهرى است كه سقرلات منسوب بدان شهر است .\r\nو بمعنى رنگ و لون هم آمده است و بعضى گويند رنگ كبود است چه سقلاطون در اصل سقلاطگون بوده است و كاف به كثرت استعمال افتاده سقلاطون شده ، و در قديم رنگ سقرلات منحصر در كبود بوده است ( برهان قاطع ) سقلاطون يا سقلاط ( به كسر سين ) پارچهء ابريشمى زردوزى شده كه آن را در بغداد مىبافند و شهرت بسيار داشته . در قرون وسطى اين كلمه در تمام اروپا معمول بود . آن را آلمانى « سيكلات » (  Ceelat  ) اسپانيائى « سيكلاتون » (  Ciclaton  ) و انگليسى « سيگلاتون » (  Siglaton  ) و فلامانى « سينگلاتوئن » (  Cinglatoen  ) مىنامند ( ذيل برهان قاطع به تصحيح دكتر معين )\r\n","page_name":" 259 ","page_number":259},
  {"content":"\r\n\r\nحج از عراق قطع شده است . بدين جهة خليفه ، امير نظر ، خادم امير الجيوش يمن را مأمور ساخت تا كار حج را كه قبلا امير الجيوش به عهده داشت ، ترتيب دهد . از پول و مال نيز آنچه در راه مورد نيازش واقع مىشد در اختيارش گذارد .\r\nبدين ترتيب زائران خانهء خدا حج گزاردند و درين سفر كار - دانى و لياقت امير نظر نيز آشكار گرديد .\r\nدرين سال دو كشتى بزرگ متعلق به فرنگيان كه حامل نيرو و مهمات بود به شام رسيد .\r\nاين دو كشتى هر دو غرق گرديد چون مردم از كسانى كه در كشتى بودند وحشت داشتند .\r\nدرين سال فرستادهء ايلغازى ، فرمانرواى حلب و ماردين براى شكايت و ابراز انزجار از دست فرنگيان به بغداد رسيد . شمه‌اى از رفتار بيدادگرانه‌اى را كه فرنگيان با مسلمانان در ديار جزريه [ ( 1 ) 
  ] كرده بودند شرح داد كه بر قلعه‌اى در نزديكى شهر « رها » دست يافته و حاكم قلعه ، ابن عطير ، را كشته بودند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - جزرى ( به فتح جيم و زا ) منسوب است به جزيره يعنى بلاد موصل و حران و رها و رقه و راس عين و آمد و ميافارقين و ديار بكر . و آنها را بدان جهت كه ميان دجله و فرات قرار دارند جزيره گويند و تاريخ آن را گردآورده‌اند و جمعى از رجال بدانجا منسوبند ( از لباب الانساب ) اين كلمه نيز نسبت است به جزيره ابن عمر كه شهرى است معروف در سه منزلى موصل كه دجله از سه طرف به شكل هلال آن را احاطه كرده و يك طرف ديگر نيز با ايجاد خندقى پر آب شده و به جزيره معروف است - از لباب الانساب و ريحانة الادب .\r\n( لغتنامه دهخدا )\r\n","page_name":" 260 ","page_number":260},
  {"content":"\r\n\r\nدرين خصوص نامه‌هائى به خدمت سلطان محمود نگاشته شد .\r\nدرين سال جنازهء المستظهر بالله و كليه كسانى كه در دار الخلافه مدفون بودند به رصافه [ ( 1 ) 
  ] منتقل گرديد .\r\nدر ميان آنان جدهء المستظهر بالله ، مادر المقتدى بالله ، نيز بود كه بعد از المستظهر درگذشت و پشت چهارم فرزندان خود را نيز ديد .\r\nدرين سال كار عياران در جانب غربى بغداد بالا گرفت . لذا نايب شحنهء بغداد با پنجاه غلام ترك به سر وقت آنان رفت و با آنان پيكار كرد . ولى از آنان شكست خورد . روز بعد با دويست غلام بر آنان حمله‌ور گرديد و اين بار نيز پيروزى نيافت و عياران محلهء قطفتا [ ( 2 ) 
  ] را غارت كردند .\r\nدرين سال ، در ماه شعبان ، ابو الفضل بكر بن محمد بن على بن فضل انصارى ، كه از اولاد جابر بن عبد الله انصارى بود ، جهان فانى را بدرود\r\n\r\n\r\n\r\n\r\n","description":"","footnote":"\r\n[ ( 1 ) 
  ] - رصافه ( به ضم را و فتح فا ) يا رصافة البغداد محله‌اى است به بغداد . از آن محله است محمد بن به كار و جعفر بن محمد بن على . ( از منتهى الارب ) صاحب قاموس الاعلام تركى آرامگاه امام اعظم ابو حنيفه را درين شهر نوشته است .\r\nياقوت گويد :\r\nرصافه‌اى است به بغداد در جانب شرقى بغداد ، معسكر مهدى بوده . به امر منصور خانه‌ها بنا كرده مسكن گزيدند . رفته رفته آباد و به قدر مدينة المنصور بزرگ شد . و نيز يك مسجد جامع بزرگتر از مسجد جامع پدرش درين مكان بنا كرد . مرتب خلفا و قبور جمعى از ايشان نيز در همين جاست - از معجم البلدان ( لغتنامه دهخدا )\r\n[ ( 2 ) 
  ] - قطفتا ( به فتح قاف و ضم طين ) محله‌اى است بزرگ در قسمت غربى بغداد مجاور مقبرة الدير كه در آن قبر شيخ معروف كرخى است و ميان آن و دجله كمتر از يك ميل فاصله است . اين محله مشرف به نهر عيسى است - معجم البلدان ( لغتنامه دهخدا )\r\n","page_name":" 261 ","page_number":261},
  {"content":"\r\n\r\nگفت .\r\nاو اهل شهر بخارا بود . از بزرگترين فقهاء مذهب حنفى ، و حافظ اين مذهب شمرده مىشد .\r\nدرين سال ابو طالب حسين بن محمد بن على بن حسن زينبى ، نقيب النقباء از كار نقابت و پيشوائى كناره گرفت و در ماه صفر در بغداد از دنيا رفت . پس از او برادرش طراد جانشين وى گرديد و امر نقابت را عهده‌دار شد .\r\nابو طالب نيز از بزرگان حنفيه بود و حديث بسيار روايت ميكرد .\r\nدرين سال ، در ماه ذى الحجه ، ابو زكريا يحيى بن عبد الوهاب بن مندهء اصفهانى ، كه از محدثان مشهور بيت الحديث بود ، درگذشت .\r\nاو كتاب‌هاى نيكوئى تصنيف كرده است .\r\nدرين سال ابو الفضل احمد بن خازن از دنيا رفت .\r\nاو مردى اديب بود . شعر نيكو مىساخت . روزى به عزم ديدار دوستى به خانهء او رفت ولى او در خانه نبود . اما غلامان وى او را به - باغ و همچنين به حمام بردند .\r\nلذا درين باره قطعهء ذيل را ساخت :\r\n وافيت منزله فلم ار صاحبا * الا تلقانى بوجه ضاحك\r\nو البشر فى وجه الغلام نتيجة * لمقدمات ضياء وجه المالك\r\nو دخلت جنته و زرت جحيمه * فشكرت رضوانا و رأفت مالك \r\n\r\n","description":"","footnote":"","page_name":" 262 ","page_number":262},
  {"content":"\r\n\r\n( يعنى : به خانهء او رسيدم و هيچ يارى را در آن جا نديدم مگر اينكه باروى خندان از من ديدار كرد ، گشاده روئى غلام و خدمتكار خانه نشانه‌اى از فروغ روى صاحبخانه بود . هم بهشت او هم دوزخ گرم او را ديدم . و از رضوان ، يعنى دربان بهشت ، و مهربانى مالك دوزخ سپاسگزارى كردم . )\r\n\r\n","description":"","footnote":"","page_name":" 263 ","page_number":263},
  {"content":"\r\n\r\n\r\n( 513 ) وقايع سال پانصد و سيزدهم هجرى قمرى\r\n\r\nعصيان ملك طغرل بر برادر خود سلطان محمد\r\nملك طغرل - پسر سلطان محمد - هنگامى كه پدرش فوت كرد ، در قلعهء سر جهان [ ( 1 ) 
  ] اقامت داشت .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سرجهان ( به فتح سين و جيم ) : قلعه‌اى بود بر سر كوهى كه محاذى طارمين است . بر پنج فرسنگ سلطانيه به جانب شرقى است . و كمابيش پنجاه پاره ديه از توابع آن بود و تمامت در فترت مغول خراب شده بود .\r\n( نزهة القلوب ) نام قلعه‌اى بود بر قلهء كوهى از كوه‌هاى ديلم ، مشرف بر اراضى صحراى قزوين و ابهر و زنگان ( زنجان ) در كمال متانت و حصانت و رفعت مشتمل بر دو طبقه ، چنان كه اگر طبقهء سفلى مسخر شود طبقه عليا كه قله آن قلعه است خود به منزله حصن حصين خواهد بود كه استخلاص آن مشكل دست دهد . از آن به اين اسم موسوم شده است . ( آنندراج ) سرجهان قلعه‌اى است قديم در شمال شرقى زنجان ، بفاصلهء پنج فرسخى سلطانيه . بر دشت وسيعى كه به طرف شمال به جانب ابهر و قزوين امتداد دارد ،\r\n","page_name":" 264 ","page_number":264},
  {"content":"\r\n\r\nاين شاهزاده در ماه محرم سال 503 هجرى قمرى تولد يافته و يك سال بعد ، يعنى سال 504 پدرش شهرهاى ساوه و آبه و زنجان را به او واگذارده بود .\r\nسلطان محمد ضمنا به امير شيرگير - همان كسى كه در محاصرهء قلعه‌هاى اسماعيليان ذكرش گذشت - ماموريت داده بود كه تربيت و سرپرستى فرزندش ملك طغرل را بر عهده گيرد .\r\nاز آن پس دره‌ها و سرزمين‌هائى هم كه شيرگير از اسماعيليان گرفت به قلمرو ملك طغرل اضافه شد .\r\nدرين سال ، يعنى سال 513 هجرى قمرى سلطان محمود - برادر ملك طغرل - امير كنتغدى را فرستاد كه مربى و سرپرست ملك طغرل باشد و ادارهء امور او را بر عهده گيرد و او را به خدمت وى ببرد .\r\nولى امير كنتغدى وقتى به خدمت ملك طغرل رسيد ، او را - بر عكس - به مخالفت با برادر و احتراز از رفتن به پيش او واداشت .\r\nو دو نفرى بر اين قرار اتفاق كردند .\r\nسلطان محمود ، وقتى اين خبر را شنيد ، شرف الدين انو شيروان ابن خالد را با سى هزار دينار پول و خلعت‌ها و هداياى ديگر پيش ملك طغرل فرستاد . و به او وعده داد كه چنانچه پيش وى برود و به او به‌پيوندد ، سرزمين‌هائى بيش از آنچه كه اكنون دارد در اختيارش خواهد گذارد .\r\nاما به پيام سلطان محمود جواب مساعد داده نشد . و امير كنتغدى\r\n\r\n\r\n\r\n\r\n","description":"","footnote":"\r\n[ ( ) 
  ] مشرف بود . ياقوت آن را يكى از مستحكم‌ترين قلاعى كه ديده است ، شمرده .\r\nاين قلعه در نتيجه حملهء مغول ويران گرديد .\r\n( دائرة المعارف فارسى )\r\n","page_name":" 265 ","page_number":265},
  {"content":"\r\n\r\nپاسخ داد : « ما فرمانبردار سلطان هستيم و به همان راه ميرويم كه او مىرود و از قشون نيز با ما فقط به اندازه‌اى است كه بتوانيم در برابر مخالفان مقاومت كنيم . »\r\nسلطان محمود ، ضمن درگيرى با برادر خود ، در ماه جمادى - الاولى ، با ده هزار سوار زبده از دروازه همدان حركت كرد و قصد خود را نيز از همه پنهان داشت .\r\nاو تصميم گرفته بود كه به برادر خود ، و امير كنتغدى ناگهان حمله برد و آنان را گوشمالى دهد .\r\nاما در راه ، يكى از خاصان او به مردى ترك از كسان ملك طغرل برخورد و سلطان را از اين موضوع آگاه ساخت .\r\nبه فرمان سلطان آن مرد را دستگير كردند كه نتواند ملك طغرل را از قصد سلطان محمود آگاه سازد .\r\nولى آن مرد دوستى هم داشت كه وقتى خبر دستگيرى وى را شنيد و از جريان امر آگاه شد ، شبانه بيست فرسخ راه را طى كرد تا خود را به امير كنتغدى رساند .\r\nامير كنتغدى سرمست خفته بود و او به زحمت زياد بيدارش كرد و از آنچه ميدانست آگاهش ساخت .\r\nاو نيز پس از اطلاع از اوضاع به نزد ملك طغرل رفت و جريان را به او بازگفت و او را مخفيانه با خود برد .\r\nآنان عازم قلعهء سميران [ ( 1 ) 
  ] شدند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سميران ( كسر سين ) : قلعهء استوارى است به نزديكى جويم ابى احمد و گرمسير است و آب مصنعه دارد - فارسنامه ابن بلخى ص 159\r\n","page_name":" 266 ","page_number":266},
  {"content":"\r\n\r\nولى راه را گم كردند و به سوى قلعه سرجهان رفتند كه آنجا را ترك گفته بودند . و در آنجا قشونى گرد آوردند .\r\nاين گمراهى به نفع آنان تمام شد و آنان را به سوى امن و سلامت راهنمائى كرد . زيرا سلطان محمود راه خود را به سوى قلعهء سميران افكند و گفت : « اين دو نفر - يعنى طغرل و امير كنتغدى وقتى بفهمد كه ما داريم به آنها نزديك مىشويم ، به قلعهء سميران خواهند رفت . چون سميران قلعه‌اى است كه ذخائر و اموال خود را در آنجا گذاشته‌اند . و چه بسا كه در بين راه با آنها مصادف شويم . »\r\nبهر صورت ، ملك طغرل و امير كنتغدى ، آنچه فكر ميكردند باعث دردسرشان خواهد شد ، مايه نجاتشان گرديد .\r\nسلطان محمود وقتى به قلعه سميران رسيد به سپاهيانى كه نگهبان قلعه بودند حمله برد و قلعه را گرفت و در آنجا دست به يغماگرى گذاشت و از خزانهء برادر خود سيصد هزار دينار برداشت [ ( 1 ) 
  ] اين مالى بود كه خود براى وى فرستاده بود .\r\nسلطان محمود ، پس ازين واقعه ، مدتى در زنجان اقامت كرد .\r\nو بعد از زنجان عازم رى شد .\r\nاما ملك طغرل از قلعهء سرجهان فرود آمد . او و امير كنتغدى خود را به شهر گنجه رساندند . و در آنجا ياران ملك طغرل به او\r\n\r\n\r\n\r\n\r\n","description":"","footnote":"\r\n[ ( ) 
  ] قلعهء محكمى است در ساحل يك نهر جارى بين كوه‌ها و ولايت مارم .\r\nصاحب الموت آن را خراب كرده . و اين قلعه به ملك ديلم متعلق بوده است - از معجم البلدان .\r\n( لغتنامه دهخدا )\r\n[ ( 1 ) 
  ] - قبلا گفته است سى هزار دينار براى وى فرستاد .\r\n","page_name":" 267 ","page_number":267},
  {"content":"\r\n\r\nپيوستند و قدرت و نيروى او فزونى گرفت و ميان او و برادرش سلطان محمود نگرانى و تيرگى روابط حكمفرما گرديد .\r\n\r\nجنگ ميان سلطان سنجر و سلطان محمود\r\nدرين سال - در ماه جمادى الاول - ميان سلطان سنجر و برادرزاده‌اش سلطان محمود جنگ سختى درگرفت كه ما اينك جريان امر را ذكر مىكنيم :\r\nپيش ازين - ضمن وقايع سال 508 هجرى قمرى - گفتيم كه سلطان سنجر به غزنه رفت و آن شهر را فتح كرد و آنچه در آنجا بود به تصرف درآورد و به خراسان بازگشت .\r\nدر خراسان شنيد كه برادرش ، سلطان محمد ، درگذشته و سلطان محمود - كه دختر سلطان سنجر را به زنى گرفته بود - بر - تخت سلطنت نشسته است .\r\nسلطان سنجر از خبر فوت سلطان محمد دچار اندوه بزرگى شد .\r\nبراى سوگوارى خاكسترنشين گرديد و عزا و ماتمى نشان داد كه نظيرش شنيده نشده بود .\r\nدستور داد كه هفت روز شهر را تعطيل كنند و بازارها را به - بندند و براى سلطان محمد مجالس تذكار برپا سازند و واعظان به - يادآورى كارهاى نيك او مانند جنگ با باطنيان و انصراف از باج بستن به بعضى از معاملات و غيره ، بپردازند .\r\nسلطان سنجر كه به لقب « ناصر الدين » ملقب بود ، پس از درگذشت برادرش ، سلطان محمد ، لقب معز الدين يافت كه لقب پدرش ملكشاه بود .\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nسلطان سنجر به فكر تصرف جبال [ ( 1 ) 
  ] و عراق و آنچه در دست برادرزاده‌اش سلطان محمود بود ، افتاد .\r\nدر اين وقت از كشتن وزير خود ، ابو جعفر محمد بن فخر الملك ، ابو المظفر بن نظام الملك ، پشيمان شد .\r\nسبب كشتن او اين بود كه او اميران را خوار و خفيف ميساخت و آنان را از خود بيزار مىكرد - بدين جهة كينهء وى را در دل داشتند و از او بدشان مىآمد .\r\nوقتى از دست او به سلطان سنجر شكايت كردند ، سلطان در غزنه بود و به آنان خبر داد كه ترتيب كشتن او را خواهد داد ولى انجام\r\n\r\n\r\n\r\n\r\n","description":"","footnote":"\r\n[ ( 1 ) 
  ] - جبال يا بلاد الجبال يا قوهستان ( معرب كوهستان ) در اصطلاح جغرافيا نويسان قديم اسلامى ، عنوان ناحيه‌اى كوهستانى در ايران است كه بعد به عنوان « عراق » و « عراق عجم » مشهور شده است . اين ناحيه از شرق به كوير خراسان و فارس ، از غرب به آذربايجان ، از شمال به كوه‌هاى البرز ، و از جنوب به عراق عرب و خوزستان محدود بود .\r\nناحيهء جبال ، غير از دشت ممتد از همدان تا رى و به جانب قم ، كوهستانى است . و وجه تسميهء آن به « جبال » نيز همين است .\r\nولايت جبال شامل ماهين ( يعنى دو ماه : ماه كوفه و ماه بصره ) بوده است .\r\nو در واقع تمام بلاد واقع در ايالت قديم ماد را كه در عهد فتوح اسلامى بوسيلهء اعراب بصره و كوفه فتح شده است در برداشته است .\r\nنام عراق عجم را ايرانيها ظاهرا در قرن ششم هجرى قمرى ، در دورهء سلاجقه ، به اين ناحيه دادند . و پس از حملهء مغول عنوان « جبال » متروك گرديد .\r\nدر بعضى موارد ولايات كوهستانى خراسان واقع بين هرات و نيشابور هم جزء جبال به شمار مىآمده است چنان كه ولايت طبرستان ( مازندران ) نيز گاه به اين نام جبال خوانده مىشده است و امراى محلى آن سرزمين را ملوك جبال مىخوانده‌اند .\r\n( دائرة المعارف فارسى )\r\n","page_name":" 269 ","page_number":269},
  {"content":"\r\n\r\nاين امر در غزنه برايش مقدور نيست .\r\nسلطان سنجر به عللى نسبت به وزير خود متغير شده و ازو روى گردانده بود . منجمله اينكه : او سلطان سنجر را به تصرف غزنه تشويق كرد . و وقتى كه سلطان سنجر به اين كار همت گماشت و حركت كرده و به ولايت « بست » رسيد ، ارسلانشاه حاكم بست پانصد هزار دينار به او وعده داد كه سلطان سنجر را از قصد خود منصرف كند .\r\nاو نيز سلطان را به مصالحه و انصراف از جنگ اندرز داد . عين همين عمل را نيز در ما وراء النهر كرد .\r\nديگر از علل خشم سلطان سنجر نسبت به او اين بود كه مىگفتند در غزنه اموال بسيارى براى خود برداشته است .\r\nعلت ديگر ، طرز رفتار او با اميران و رنجاندن آنان بود .\r\nاينها و علل ديگر باعث شد كه وقتى سلطان سنجر به بلخ بازگشت فرمان دستگيرى او را صادر كرد و خونش را ريخت و اموالش را گرفت .\r\nاموال و جواهرات او حد و حساب نداشت . درين ميان ، هزار هزار - يعنى يك ميليون - دينار طلا يافت شد .\r\nسلطان سنجر ، پس از كشته شدن او ، شهاب الاسلام عبد الرزاق برادرزادهء نظام الملك - معروف به ابن الفقيه ، را به وزارت خود منصوب ساخت .\r\nولى اين شخص از لحاظ شخصيت و بلندى مقام به پسر فخر - الملك ، يعنى وزير پيشين ، نمىرسيد و ميان مردم به اندازهء او قدر و منزلت نداشت .\r\nلذا سلطان سنجر وقتى خبر درگذشت برادر خود را شنيد ، به -\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nفكر تصرف سرزمين‌هاى او افتاد و از كشتن وزير خود پشيمان شد زيرا او بخاطر تمايلى كه مردم به وى داشتند و قدر و منزلتى كه ميان مردم داشت مىتوانست بيش‌تر از آنچه به كثرت سپاه ممكن بود نصيب سلطان شود ، به او ملك و مال برساند .\r\nسلطان محمود شرف الدين انوشيروان بن خالد و فخر الدين طغايرك بن يزن را با هدايا و تحف و نعمت‌هائى از مازندران به خدمت عم خود ، سلطان سنجر ، فرستاد و تعهد كرد كه سالى دويست هزار دينار به او بپردازد .\r\nفرستادگان سلطان محمود به خدمت سلطان سنجر رسيدند و پيامى كه داشتند به عرض او رساندند .\r\nسلطان سنجر براى حركت به سوى رى آماده شد . شرف الدين انوشيروان به او توصيه كرد كه از جنگ و كشتار درگذرد . ولى او پاسخ داد : « برادرزادهء من بچه است و تحت نفوذ وزير خود و حاجب خود ، على ، قرار دارد . »\r\nوقتى سلطان محمود خبردار شد كه عم وى ، سلطان سنجر ، براى پيكار با وى حركت كرده و امير انر نيز كه سردارى سپاه او را دارد به گرگان رسيده ، به امير على بن عمر دستور داد كه به مقابله با آنان بشتابد .\r\nامير على اول حاجب سلطان محمد بود و پس از درگذشت وى حاجب سلطان محمود گرديد .\r\nسلطان محمود با سپاهى انبوه با عده‌اى از اميران در اختيار امير على قرار داد . در نتيجه ، ده هزار سوار گرد آمدند تا به قشون سلطان سنجر رسيدند كه امير انر سردارى آن را عهده‌دار بود .\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nامير على بن عمر نامه‌اى به امير انر نوشت و وصيت سلطان محمد را يادآور شد كه گفته بود به سلطان سنجر احترام بگذارند و امر و نهى او را مراعات كنند و هر چه او فرمود بپذيرند . و متذكر گرديد كه :\r\n« سلطان محمد گمان مىبرد كه سلطان سنجر نيز سلطنت را براى پسر وى - سلطان محمود - حفظ خواهد كرد . بدين جهة بود ، كه او را جانشين خود ساخت و ما را نيز متعهد كرد كه به او وفادار بمانيم .\r\nلذا با ما سر مخالفت با سلطان سنجر را نداريم . حملهء شما را به شهرهاى خود تحمل نمىكنيم در عين حال از اطاعت فرمان سنجر نيز چشم نمىپوشيم .\r\nمن چون دانستم كه با تو فقط پنج هزار سوار است ، تعداد كمترى قشون پيشت مىفرستم تا بدانى كه نه شما در مقابل ما ياراى مقاومت خواهيد داشت و نه به زور و نيرو با ما برابر خواهيد بود . »\r\nامير انر ، بر اثر اين پيام ، از گرگان برگشت . عده‌اى از سپاهيان سلطان محمود خود را به او رساندند و جمعى از كسان او را گرفتند و اسير كردند .\r\nسلطان محمود به رى رسيده بود و در آنجا اقامت داشت كه امير على بن عمر به خدمت او برگشت و جريان امر را گزارش داد .\r\nاز شنيدن ماجرى خرسند شد و از كارى كه كرده بود سپاسگزارى كرد .\r\nهمچنين او ، و سپاهيانى را كه با او بودند مورد ستايش قرار داد .\r\nبه سلطان محمود توصيه شد كه در رى بماند و از آن جا بيرون نرود . به او گفتند : « اگر سپاهيان خراسان بدانند كه تو در رى هستى از حدود خود دور تر نخواهند شد و از ولايت خود تجاوز نخواهند كرد . »\r\nولى او اين پيشنهاد را نپذيرفت و از اقامت در رى دلتنگ شد و\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nآنجا را ترك گفت و روانه گرگان گرديد .\r\nسلطان محمود و امير منكبرس و امير منصور بن صدقه برادر دبيس و اميران بكجى و غيره با سپاهيان خود به يك ديگر پيوستند .\r\nبدين ترتيب سلطان محمود با ده هزار سوار وارد همدان شد .\r\nدر همدان وزير او ، ربيب ابو منصور درگذشت . و او ابو طالب سميرمى را به وزارت خود منصوب ساخت .\r\nسلطان محمود ، وقتى كه شنيد عم وى ، سلطان سنجر ، به طرف رى حركت كرده ، به عزم پيكار با او ، به سوى او شتافت .\r\nاين دو سپاه در دوم جمادى الاولى در نزديك ساوه به هم برخورد كردند .\r\nلشگريان سلطان محمود مىدانستند كه بيابان خشك و سوزانى در پيش راه قشون سنجر قرار دارد كه گذشتن از آن هشت روز وقت مىگيرد و با اطلاع از اين موضوع بر آنان پيشى گرفتند و خود را به آب رساندند و بر آن تسلط يافتند .\r\nتعداد سپاهيان خراسان بيست هزار نفر بود . هيجده راس فيل نيز برداشتند كه فيل بزرگ آنها « بادهو » ناميده ميشد .\r\nعده‌اى از فرماندهان بزرگ سپاه خراسان عبارت بودند از : پسر امير ابو الفضل حاكم سيستان ، خوارزمشاه محمد ، امير انر و امير قماج .\r\nعلاء الدوله گرشاسب بن فرامرز بن كاكويه ، فرمانرواى يزد نيز كه خواهر سلطان محمد و سلطان سنجر را به زنى گرفته بود و داماد آن دو شمرده مىشد به آنان پيوست .\r\nعلاء الدوله تا وقتى كه سلطان محمد حيات داشت از همهء خاصان وى در نزدش گرامىتر بود . ولى هنگامى كه سلطنت به -\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nسلطان محمود رسيد ، ازو روى گردان شد و شهرى را كه در اختيارش بود به قراجهء ساقى واگذار كرد كه فرمانرواى شهرهاى فارس گرديد .\r\nبر اثر اين پيشامد ، علاء الدوله نيز به سلطان سنجر روى آورد .\r\nاو از ملوك ديلم بود و سلطان سنجر را از احوال آن نواحى و همچنين راه تصرف آن شهرها آگاه ساخت .\r\nبه او گفت كه اميران در آن حدود براى بدست آوردن مال چه كارها كرده‌اند و در مقابل او با يك ديگر چه اختلاف نظرهائى دارند .\r\nازين گونه اطلاعات در اختيار سنجر گذارد و او را به تصرف شهرها تشويق كرد .\r\nتعداد قشون سلطان محمودند به سى هزار تن بالغ مىگرديد .\r\nاز فرماندهان بزرگ نيز امير على بن عمر ، امير حاجب ، امير منكبرس ، اتابك غزغلى ، پسران برسق بخارى ، و قراجهء ساقى بودند .\r\nسلطان محمود نهصد بار اسلحه نيز با خود داشت .\r\nسپاهيان سلطان محمود به علت كثرت نفرات و دليرى زياد و بسيارى اسبان قشون سنجر را خوار و ناچيز مىانگاشتند .\r\nهنگامى كه دو لشكر به يك ديگر رسيدند ، افراد قشون خراسان به ديدن آن سپاه كثير و نيرومند روحيهء خود را باختند و ضعيف شدند .\r\nدر نتيجه ، جناح راست و همچنين جناح چپ قشون سنجر فرار اختيار كرد . كسان او بهم ريختند و دچار آشفتگى شدند و چنان گريختند كه به هيچ روى بازگرداندن آنان امكان نداشت .\r\nدرين واقعه مقدار بسيارى از بار و بنه قشون سنجر به غارت\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nرفت و گروهى از آنان نيز به دست مردم حومهء شهر كشته شدند .\r\nسلطان سنجر ميان فيلان و كسان خود قرار داشت . و در برابر وى نيز سلطان محمود و اتابك غزغلى قرار گرفته بودند .\r\nسنجر وقتى كه ديد كار به جاهاى باريك كشيده ، ناچار شد كه فيلان را به جنگ وادارد .\r\nكسانى كه در اطراف وى باقى مانده بودند به او توصيه كردند كه بگريزد و جان خود را نجات دهد .\r\nولى او جواب داد : « يا پيروزى ، يا كشته شدن . ولى گريز ، هرگز ! » هنگامى كه فيلان به جنگ مبادرت كردند و اسبان قشون سلطان محمود آنها را ديدند ، از ميدان كارزار برگشتند و عقب‌نشينى كردند .\r\nاما سلطان سنجر در آن حال به سلطان محمود رحم آورد و كسان خود را گفت : « آن بچه را با حملات اين فيلان نترسانيد . »\r\nبدين فرمان ، از حملات فيل‌ها به آنان جلوگيرى كردند . در نتيجه ، سلطان محمود و كسانى كه با وى بودند توانستند از دست فيلان جان به سلامت برند و به قلب سپاه خود بگريزند .\r\nدرين جريان ، سرپرست و مربى او ، غزغلى ، گرفتار شد . او با سلطان سنجر مكاتبه‌اى مىكرد و به او وعده مىداد كه برادرزاده‌اش را پيش وى ببرد .\r\nوقتى كه اسير شد ، سلطان سنجر ، به علت خلف وعده‌اى كه كرده بود بر او خشم گرفت و او ناتوانى در انجام آن امر را بهانه كرد و پوزش خواست .\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nولى سنجر فرمان داد كه او را بكشند .\r\nاو مرد بيدادگرى شمرده مىشد و ظلم به اهل همدان را از حد گذرانده بود . با قتل او ، خداوند مكافات وى را پيش انداخت .\r\nوقتى جنگ با پيروزى سلطان سنجر پايان يافت ، افرادى را فرستاد تا از كسان وى آن عده را كه گريخته بودند گردآورى كنند .\r\nو به نزد وى بازگردانند .\r\nخبر پيروزى سنجر ده روزه به بغداد رسيد . و بوسيله امير دبيس بن صدقه به خليفه المسترشد بالله پيام داده شد كه خطبه بنام سلطان سنجر خوانده شود .\r\nبنابر اين در بيست و ششم جمادى الاولى خطبه خواندن بنام سلطان محمود قطع گرديد و خطبه بنام سلطان سنجر خوانده شد .\r\nاما سلطان محمود ، پس از آن شكست ، به سوى اصفهان رفت در حالى كه وزيرش ابو طالب سميرمى ، و امير على بن عمر ، و قراجه با او همراه بودند .\r\nسنجر به همدان رفت . و چون كمى عدهء قشون خود را در نظر گرفت و ديد كه اكثر سپاهيان به برادرزاده‌اش پيوستند براى او نامه‌اى نوشت و پيشنهاد صلح كرد .\r\nمبادرت به اين امر نيز بر اثر نصيحت مادرش بود كه به او گفت :\r\n« تو غزنه و توابع آن ، و ما وراء النهر را تصرف كرده‌اى و - سرزمين‌هاى بىحدى را بدست آورده و همه را به صاحبان آنها واگذاشته‌اى .\r\nبرادرزاده‌ات را هم يكى از آنان بشمار و بگذار كه آنچه دارد در اختيارش باشد . »\r\nمادر سلطان سنجر ، مادر بزرگ سلطان محمود بود . بدين\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nجهة سنجر پند او را پذيرفت .\r\nتعداد لشكريان سلطان سنجر رفته رفته افزايش يافت . و از كسانى كه به او پيوستند ، يكى برسقى بود كه از هنگام خروج خود از بغداد تا آن زمان در آذربايجان ، نزد ملك مسعود ، بسر مىبرد .\r\nسلطان سنجر ، در نتيجه افزايش سپاه خود ، نيروى آماده‌اى يافت .\r\nفرستادهء او كه نزد سلطان محمود رفته بود بازگشت و او را از احوال اميرانى كه با سلطان محمود بودند آگاه ساخت و به او اطلاع داد كه آنان تا وقتى كه او به خراسان برنگردد ، با وى صلح نخواهند كرد .\r\nسنجر نپذيرفت و از همدان به كرج رفت . از آنجا بار ديگر نامه‌اى به سلطان محمود نگاشت و پيشنهاد صلح كرد و وعده داد كه او را وليعهد خود سازد .\r\nسلطان محمود پيشنهاد او را قبول كرد و مسئله بدين ترتيب ميان آنان حل شد و روى آن نيز سوگند ياد كردند .\r\nبنابر اين سلطان محمود در ماه شعبان به خدمت عم خود سلطان سنجر رفت و مهمان مادر بزرگ خود ، مادر سلطان سنجر ، گرديد .\r\nسلطان سنجر مقدم او را گرامى داشت و بيش از حد به تجليل و احترام وى پرداخت .\r\nسلطان محمود ، وقتى به خدمت عم خود رسيد ، هداياى بسيار تقديم كرد كه سنجر ظاهرا پذيرفت ولى باطنا همه را برگرداند و از آنها جز پنج رأس اسب تازى تحفهء ديگرى قبول نكرد .\r\nپس از اين واقعه ، سنجر ، به ساير ايالات و ولاياتى كه در اختيار\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nخود داشت مانند خراسان و غزنه و ما وراء النهر و غيره نوشت كه پس از نام وى بنام سلطان محمود خطبه بخوانند .\r\nچنين نامه‌اى به بغداد نيز نوشت .\r\nاز آن پس تمام شهرهايى كه گرفته بود تحت تسلط او درآمد جز رى كه تصميم گرفت آنجا را نيز به تصرف خود درآورد تا سلطان محمود نتواند بار ديگر از آنجا بر او خروج كند .\r\n\r\nپيكار ايلغازى در شهرهاى فرنگ\r\nدرين سال فرنگيان از شهرهاى خود به نواحى حلب روىآور شدند و بزاعه و شهرهاى ديگر را گرفتند و شهر حلب را ويران ساختند و با اهالى به زد و خورد پرداختند .\r\nدر حلب خواربار و ذخائر كافى حتى براى يك ماه هم وجود نداشت بدين جهت مردم شهر از هجوم فرنگيان به شدت هراسناك شدند چون از پيكار با آنان منع شده بودند . اگر چه با وجود مضيقه‌اى كه از لحاظ كمى خواربار و ذخائر داشتند ، چنانچه با دشمن مىجنگيدند يك نفر هم از آنان باقى نمىماند .\r\nفرنگيان به چاپلوسى و تطميع اهل حلب پرداختند كه وادارشان كنند تا املاكى را كه نزديك دروازهء حلب بود با آنها تقسيم نمايند .\r\nمردم حلب كسانى را براى دادخواهى از دست فرنگيان به - بغداد فرستادند و كمك خواستند . ولى از آنان حمايت نشد .\r\nدر آن زمان امير ايلغازى ، فرمانرواى حلب ، در شهر ماردين مشغول گردآورى قشون و سربازانى بود كه داوطلب جنگ با كفار بودند .\r\nاو قريب بيست هزار سرباز گرد آورد . و از سرداران اسامة بن\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nمبارك ابن شبل كلابى ، و امير طغان ارسلان بن مكر ، صاحب بدليس و ارزن با او بودند .\r\nاو با اين عده به قصد پيكار با فرنگيان روانهء شام شد .\r\nفرنگيان وقتى دانستند كه مسلمانان براى پيكار با آنان عزم خود را جزم كرده‌اند ، با نيروى جنگى و نفرات خود كه عبارت بودند از سه هزار سوار و نه هزار پياده ، حركت كردند و نزديك اثارب ، در موضعى كه تل عفرين خوانده مىشد فرود آمدند .\r\nاين محل ميان كوه‌هائى بود كه جز از سه طرف ، براى دسترسى بدان هيچ راه ديگرى وجود نداشت .\r\nشرف الدوله مسلم بن قريش نيز در همين محل به قتل رسيد .\r\nفرنگيان گمان مىكردند كه به علت وجود گذرگاه‌هاى تنگ هيچكس به محل آنها راه نخواهد يافت . لذا وقتى به قدرت و نيروى مسلمانان پى بردند ، در آنجا ، چنان كه عادتشان بود ، به وقت گذرانى پرداختند . و به ايلغازى نامه نوشتند كه : « خود را براى آمدن به - پيش ما در زحمت نينداز ، چون ما خود قريبا پيش تو خواهيم آمد . »\r\nايلغازى ياران خود را از آنچه فرنگيان گفته بودند آگاه ساخت و به مشورت پرداخت كه با دشمن چه بايد كرد .\r\nآنان توصيه كردند كه فرصت را از دست ندهد و به دشمن حمله كند .\r\nاو نيز چنين كرد و با افراد خود به سوى موضعى كه فرنگيان گرفته بودند روانه شد .\r\nمسلمانان از راه‌هاى سه‌گانه شروع به پيشروى كردند . فرنگيان به علت سختى راه ، عقيده داشتند كه احدى نمىتواند در محل آنان\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nقدم بگذارد . و متوجه پيشروى مسلمانان نشدند مگر موقعى كه پيشروان آنان سر زده وارد شدند و آنها را غافلگير كردند .\r\nفرنگيان به مسلمانان حمله‌ور شدند بشدتى كه مسلمانان اول عقب نشستند و گريختند . ولى وقتى ديدند كه باقى سپاهيان نيز از پشت سر دارند مىآيند ، دلگرم شدند و با آنان برگشتند . جنگ سختى ميان دو طرف درگرفت .\r\nمسلمانان از همه سو فرنگيان را در ميان گرفتند و به روى آنان از همه طرف شمشير كشيدند چنان كه جز عده‌اى قليل هيچكس از معركه جان بدر نبرد . همه يا به قتل رسيدند و يا اسير شدند .\r\nميان اسيران ، عده‌اى از سواران پيشرو وجود داشتند كه تعدادشان از هفتاد تجاوز مىكرد . اين عده را به حلب بردند . آنان مىخواستند سيصد هزار دينار بپردازند و آزادى خود را بخرند . ولى پيشنهادشان پذيرفته نشد . و مسلمانان از پيكار با فرنگيان غنائم بسيار بدست آوردند .\r\nسيرجال ، فرمانرواى انطاكيه ، درين جنگ بقتل رسيد و سر او به حضور ايلغازى حمل شد .\r\nنبرد مذكور در نيمهء ماه ربيع الاول رخ داد و اشعارى در مدح ايلغازى راجع به اين پيروزى ساختند . منجمله دو بيت ذيل است كه آن را عظيمى [ ( 1 ) 
  ] سروده است .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - عظيمى : محمد بن على احمد بن نزار تنوخى جلى كه در 483 هجرى قمرى تولد و در 556 وفات يافته ، مكنى به ابو عبد الله و مشهور به عظيمى است . از فاضلان حلب و مدرسان آنجا بود . و با ابن عساكر و سمعانى صحبتى داشت . او راست : تاريخ العظيمى كه ابن خلكان از آن استفاده كرده است .\r\n( از لغتنامهء دهخدا )\r\n","page_name":" 280 ","page_number":280},
  {"content":"\r\n\r\n تقل ما تشاء فقولك المقبول * و عليك بعد الخالق التعويل\r\nو استبشر القرآن حين نصرته * و بكى لفقد رجاله الانجيل \r\n( يعنى : بگو آنچه ميخواهى ، كه گفتار تو پسنديده است . و پس از آفريدگار به تو مىتوان پشتگرم بود . هنگام پيروزى او قرآن مژدهء شادى داد . ولى انجيل بخاطر از دست دادن مردان خود گريست . )\r\nفرنگيانى كه ازين جنگ جان سالم بدر برده بودند بار ديگر به - ساير همكيشان خود پيوستند و آمادهء پيكار شدند .\r\nايلغازى بار ديگر به مقابله با آنان شتافت . و در جنگى كه كرد پيروزى يافت و قلعهء اثارب و زردنا را كه در اختيار فرنگيان بود تصرف كرد .\r\nاو پس از اين فتح به حلب برگشت و كارهاى آنجا را سر و سامان داد و وضع شهر را اصلاح كرد . آنگاه براى رسيدن به ماردين از فرات گذشت .\r\n\r\nپيكارى ديگر با فرنگيان\r\nدرين سال جوسلين ، صاحب تل باشر ، با گروهى از فرنگيان كه نزديك به دويست سوار بودند ، از طبريه حركت كرد و به طائفه‌اى از قبيلهء بنى خالد حمله برد و اسيرشان كرد و اموالشان را گرفت و نشانى بقيهء افرادشان را كه از قبيلهء بنى ربيعه بودند پرسيد .\r\nگفتند كه آنها در آن سوى الحزن - در وادى السلاله - بين دمشق و طبريه ، هستند .\r\nجوسلين يكصد و پنجاه سوار از افراد خود را پيش فرستاد و خود با پنجاه سوار از راه ديگر بدان سو روانه شد . و با آنان قرار گذاشت\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nكه بامداد براى حمله به بنى ربيعه به يك ديگر ملحق شوند .\r\nوقتى افراد قبيلهء بنى ربيعه از حركت فرنگيان آگاه شدند خواستند محل اقامت خود را ترك گويند و بروند ولى امير آنان ازين كار منعشان كرد . لذا ماندند و براى پيكار آماده شدند .\r\nجنگاوران بنى ربيعه به يكصد و پنجاه سوار بالغ مىشدند .\r\nفرنگيان نيز يكصد و پنجاه سوار بودند كه آنجا رسيدند و گمان مىكردند كه جوسلين و افرادش پيش از آنان رسيده‌اند يا عنقريب خواهند رسيد .\r\nولى حقيقت اين بود كه او و افرادش راه را گم كرده بودند .\r\nبنابر اين دو طرف با نفرات مساوى به جنگ پرداختند .\r\nاعراب بنى ربيعه ، اسب‌هاى فرنگيان را از پاى درآوردند و كارى كردند كه اكثر فرنگيان پياده ماندند . و بدين ترتيب فرمانده مردان بنى ربيعه دلاورى و حسن تدبير و باريك بينى خود را آشكار ساخت .\r\nدرين زد و خورد هفتاد تن از فرنگيان كشته شدند . دوازده تن از سردسته‌هاى آنان نيز اسير گرديدند و هر كدام در برابر پرداخت مبلغى گزاف و رها كردن عده‌اى از اسراى تازى ، آزادى خود را بدست آوردند .\r\nاما جوسلين كه راه را گم كرده بود وقتى خبر اين شكست را شنيد به طرابلس رفت . و در آنجا گروهى را گرد آورد و به عسقلان برد و آن شهر را مورد تاخت و تاز قرار داد .\r\nولى مسلمانان در آنجا او را شكست دادند و او ازين عرصه نيز شكست خورده و مغلوب بازگشت\r\n.\r\n\r\n","description":"","footnote":"","page_name":" 282 ","page_number":282},
  {"content":"\r\n\r\n\r\nكشتن امير منكوبرس\r\nدر اين سال ، امير منكوبرس ، همان كسى كه شحنهء بغداد بود و احوالاتش پيش ازين شرح داده شد ، به قتل رسيد .\r\nسبب كشته شدن او چنين بود :\r\nوقتى كه او همراه سلطان محمود در جنگ با سلطان سنجر شركت كرد و شكست خورد ضمن بازگشت به بغداد بعضى از مواضع را در راه خراسان غارت كرد .\r\nهنگامى كه مىخواست وارد بغداد شود ، دبيس بن صدقه كسانى را فرستاد تا از ورود وى جلوگيرى كنند . او نيز ناچار از آنجا برگشت .\r\nدر همان احوال ، ميان سلطان سنجر و سلطان محمود صلح برقرار گرديد . بدين جهة امير منكبرس نيز تصميم گرفت كه به خدمت سلطان سنجر برود .\r\nلذا عازم دربار او شد و با شمشير و كفن به دربار او رفت .\r\nسلطان سنجر گفت : « من هيچكس را مؤاخذه نمىكنم . »\r\nو او را به سلطان محمود سپرد و گفت : « اين مملوك تست . هر كار كه ميخواهى ، با او بكن ! » سلطان محمود نيز او را دستگير كرد .\r\nسلطان محمود نسبت به امير منكبرس كينهء شديدى در دل داشت . و از جملهء علل كينهء او يكى اين بود كه وقتى سلطان محمد فوت كرد ، او كنيزكى را كه همبستر سلطان محمود بود و مادر ملك مسعود شمرده مىشد ، پيش از آنكه عده‌اش بپايان رسد ، قهرا گرفت .\r\nعلت ديگرش گستاخى امير منكبرس در برابر وى بود . او كارها\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nرا خودسرانه ، بدون رعايت نظر وى انجام مىداد . هنگامى كه به - شحنگى بغداد رفت سلطان محمود از اين اقدام خوشش نمىآمد ولى نمىتوانست او را از رفتن باز دارد .\r\nعلت ديگر نفرت سلطان محمود از امير منكبرس - بيدادگرىهاى او در عراق بود .\r\nعللى كه ذكر شد و همچنين علت‌هاى ديگر باعث گرديد كه سلطان محمود در قتل امير منكبرس پافشارى بخرج داد . او را كشت و شهرها و مردم شهرها را از شرش نجات بخشيد .\r\n\r\nكشته شدن على بن عمر\r\nدرين سال امير على بن عمر ، حاجب سلطان محمد ، كشته شد .\r\nاو ، پس از درگذشت سلطان محمد ، در رديف بزرگترين امراء سلطان محمود درآمده بود و سپاهيان همه از او اطاعت مىكردند .\r\nبدين جهة اميران ديگر بر جاه و مقام او رشك بردند و نزد سلطان محمود از او بدگوئى نمودند و او را به كشتن وى برانگيختند .\r\nاو هم ازين جريان آگاه شد و گريخت و به قلعهء برجين رفت كه ميان بروجرد و كرج قرار داشت و خانواده و اموال وى در آنجا بودند .\r\nاز آنجا با دويست سوار عازم خوزستان شد كه در دست اقبورى بن برسق و دو تن از برادرزادگانش : ارغلى بن يلبكى ، و هندو بن زنگى ، بود و رسولى را نزد آنان فرستاد و از آنان پيمان گرفت كه به وى خيانت نورزند و ازو حمايت و جانبدارى كنند .\r\nولى وقتى به سوى آنان روانه شد قشونى را فرستادند و او را از\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nقصدى كه داشت منع كردند .\r\nاين سپاهيان در شش فرسخى شوشتر با افراد او روبرو شدند و جنگى ميان آنان درگرفت كه به شكست او و كسانش منتهى گرديد .\r\nهنگامى كه مىخواست بگريزد . اسبش او را انداخت . و او روى اسبى ديگر جست . اما دامن لباسش به زين اسب اولى گير كرد . لذا آن اسب از دستش رفت و بر اسب اولى همچنان آويزان ماند تا افراد دشمن سررسيدند و اسيرش كردند .\r\nآنگاه نامه‌اى دربارهء سرگذشت او به سلطان محمود نگاشتند .\r\nسلطان محمود فرمان كشتن او را صادر كرد . لذا سرش را بريدند و به خدمت او فرستادند .\r\n\r\nآشوب ميان مرابطان و مردم قرطبه [ ( 1 ) 
  ]\r\nدرين سال ، بقولى هم در سال بعد يعنى سال 514 هجرى قمرى ،\r\n\r\n\r\n\r\n\r\n","description":"","footnote":"\r\n[ ( 1 ) 
  ] - قرطبه ( به ضم قاف و طين و فتح با ) : شهرى است در اسپانيا داراى يكصد و سه هزار جمعيت كه آن را فينيقيان بنياد كردند و رومانىها آباد ساختند . و آنگاه خلفاى اموى اندلس آن را پايتخت خود قرار دادند .\r\nدر روزگار آنان اين شهر رونق و جلاء بيشترى گرفت و بناهاى مجللى در آن بنياد گشت كه از آن جمله مىتوان كاخ زهرا را نام برد .\r\nقرطبه مسقط راس سينيكاى فيلسوف ، و لوقانوس و ابن رشد است .\r\n( ذيل المنجد ) اين شهر بر كنار وادى كبير است و در آن آثار عربى بسيارى است .\r\nبزرگترين آنها مسجد جامعى است كه بدست عبد الرحمن ساخته شده است ( 950 در 425 قدم ) و از آن پس ، كنيسهء قديس پطرس بزرگترين كنيسه مسيحيان رومانى\r\n","page_name":" 285 ","page_number":285},
  {"content":"\r\n\r\nميان لشكريان امير المسلمين على بن يوسف ، و اهالى قرطبه ، آشوبى برپا شد .\r\nسببش هم اين بود كه امير المسلمين على بن يوسف كارهاى قرطبه را به ابو بكر يحيى بن رواد سپرده بود .\r\nدر روز عيد قربان كه مردم براى گردش بيرون رفتند ، يكى از بردگان ابو بكر به سوى زنى دست درازى كرد و او را گرفت .\r\nزن از مسلمانان براى نجات خود كمك خواست و آنان نيز به - كمكش شتافتند . در نتيجه ميان بردگان ابو بكر و مردم شهر نزاع و آشوب سختى درگرفت و تمام روز را ادامه داشت و زد و خورد به - حدت و شدت رسيد تا شب هنگامى كه از جنگ و جدال دست برداشتند و پراكنده شدند .\r\nوقتى اين خبر به امير ابو بكر رسيد فقيهان و بزرگان شهر را فراخواند و درين باره با آنان به مشورت پرداخت .\r\nگفتند : « صلاح در اين است كه يكى از بردگانى را كه چنين آشوبى بر پا كرده‌اند به قتل برسانى . »\r\nولى او اين پيشنهاد را نپسنديد . از اين صلاح انديشى به - خشم آمد و بامداد روز بعد گروهى را مسلح ساخت كه ميان اهل شهر\r\n\r\n\r\n\r\n\r\n","description":"","footnote":"\r\n[ ( ) 
  ] است .\r\nگويند قرطاجىها اين شهر را بنياد كردند و از سال 711 ميلادى تا 1236 ( از 93 هجرى قمرى تا 634 بدست اعراب بود .\r\nجمعيت آن بسال 1954 ميلادى يكصد و هشتاد هزار تن بوده است .\r\n( الموسوعة العربية . و رجوع به فهرست كتاب الحلل السندسيه شود . )\r\n( لغتنامهء دهخدا )\r\n","page_name":" 286 ","page_number":286},
  {"content":"\r\n\r\nدست به كشتار بزنند .\r\nمردم هم كه جان خود را در خطر ديدند بفكر مقابله افتادند .\r\nعلما و بزرگان و جوانان شهر پاى در ركاب نهادند و دست به پيكار زدند و با ابو بكر جنگيدند و او را فرارى ساختند .\r\nابو بكر به قصر خود پناه برد . مردم قصر را محاصره كردند و از در و ديوار بالا رفتند كه وارد قصر شوند و او را بگيرند .\r\nابو بكر به دشوارى از چنگ آنان گريخت .\r\nمهاجمان وارد قصر شدند و آن را غارت كردند . پس از آن ، خانه‌هاى تمام مرابطان را آتش زدند و اموالشان را به يغما بردند و آنان را به بدترين وضع از شهر بيرون كردند .\r\nوقتى خبر اين واقعه به امير المسلمين رسيد سخت برآشفت و در ميان صنهاجه [ ( 1 ) 
  ] و زنانة [ ( 2 ) 
  ] و بربر [ ( 3 ) 
  ] به گرد آوردن سپاه\r\n\r\n\r\n\r\n\r\n","description":"","footnote":"\r\n[ ( 1 ) 
  ] - صنهاجه ( به ضم صاد و فتح جيم ) : قومى است به ديار مغرب از اولاد صنهاجه حميرى ( منتهى الارب ) . قبيله‌اى از بربر ( از لغتنامهء دهخدا )\r\n[ ( 2 ) 
  ] - زنانة ( به كسر زا و فتح نون ) قبيلهء بزرگى در مغرب بوده است .\r\n( از لغتنامهء دهخدا )\r\n[ ( 3 ) 
  ] - بربرها ، نام ساكنان بربرى زبان افريقاى شمالى است كه از حدود سه هزار سال قبل از ميلاد درين سرزمين سكنى داشته‌اند . و حاليه تعداد آنها حدود ده ميليون تن ( بيش از نيمى از جمعيت افريقاى شمالى ) مىباشد .\r\nبربرها به قبائل متعدد و اتحاديه‌هائى منقسم مىشوند و در ناحيه‌اى ممتد از سواحل اقيانوس اطلس تا مصر ، و از طرف جنوب در صحراى افريقا تا رود نيجر متفرقند . ولى تمركز آنان در كوه‌هاى اطلس و در باريكهء معروف به ساحل بربر ( باريكه‌اى نزديك مديترانه بين طنجه و طرابلس غرب ) مىباشد .\r\n","page_name":" 287 ","page_number":287},
  {"content":"\r\n\r\nپرداخت .\r\nگروه بسيارى بر او گرد آمدند و او با اين لشكر انبوه بسال 515 هجرى قمرى عازم پيكار با مردم قرطبه شد .\r\nوقتى به قرطبه رسيد ، شهر را محاصره كرد . مردم قرطبه با از جان گذشتگى و فداكارى كسى كه مىخواهد از خون و مال و ناموس خود دفاع كند به جنگ پرداختند .\r\nامير المسلمين وقتى پايدارى و سرسختى و شدت نبرد آنان را ديد ، براى ميانجيگرى و درخواست صلح سفيرانى را به نزد آنان فرستاد .\r\nپيشنهاد صلح پذيرفته شد . بدين ترتيب كه مردم قرطبه غرامت اموالى را كه از مرابطان به يغما برده بودند بپردازند .\r\nاين قرار داده شد و امير المسلمين از جنگ با آنان دست برداشت\r\n\r\n\r\n\r\n\r\n","description":"","footnote":"\r\n[ ( ) 
  ] عموما داراى مو و چشمان تيره ، پوست روشن ، سرگرد ، و قامت متوسط هستند . ولى موى بور ، چشمان آبى ، سركشيده ، قامت بلند نيز استثنائا در آنان ديده مىشود .\r\nبربرها از طريق كشاورزى زندگى مىكنند ، بعضى ( مانند طوارق ) زندگى چوپانى دارند .\r\nاستخراج معدن و فلزگرى و بافندگى و سفالگرى نيز نزد آنان معمول است .\r\nبربرها مذهب اسلام دارند . بزرگترين واحد سياسى دائمى آنها دهكده است كه خود مختارى تقريبا كامل دارد .\r\nامور دهكده‌ها بوسيله شوراهائى اداره مىشود .\r\nمعمولا چند دهكده ، بدون از دست دادن خود مختارى ، تشكيل يك واحد ادارى ( قبيله ) مىدهند كه متصدى امور عمومى ( راهسازى ، اخذ ماليات براى حفظ مساجد و مقابر مقدسه ، مؤسسات فرهنگى ، داورى در اختلافات دهكده‌ها ) است . ( دائرة المعارف فارسى )\r\n","page_name":" 288 ","page_number":288},
  {"content":"\r\n\r\nو برگشت .\r\n\r\nتسلط على بن سكمان بر بصره\r\nدرين سال على بن سكمان بر بصره دست يافت .\r\nسبب تسلط او اين بود كه سلطان محمد بصره را به اقطاع در اختيار امير آقسنقر بخارى گذارده ، و امير آقسنقر نيز شخصى را كه سنقر بياتى خوانده مىشد ، به نيابت از طرف خود ، بدانجا فرستاده بود .\r\nسنقر بياتى به اندازه‌اى با مردم به نيكى رفتار مىكرد كه چون آب بصره شور بود ، كشتىها و همچنين كشتىهاى يدك‌كشى را ترتيب داد تا براى ناتوانان و فقرائى كه به آب شيرين دسترس نداشتند ، آب شيرين و زلال حمل كنند .\r\nپس از درگذشت سلطان محمد ، اين امير سنقر تصميم گرفت اميرى را كه غرغلى نام داشت و سردستهء تركان اسماعيليه شمرده مىشد و چند سال مردم را از بصره به حج برده بود ، و همچنين امير ديگرى موسوم به سنقر آلب را كه رئيس تركان بلدقيه بود ، دستگير كند .\r\nاين دو تن نيز بر ضد او با يك ديگر هم پيمان شدند و او را گرفتند و بند نهادند . و قلعه او را نيز با آنچه در قلعه بود تصرف كردند .\r\nبعد ، وقتى سنقر الب تصميم گرفت كه او را بكشد ، غزغلى وى را از اين كار منع كرد . اما او نپذيرفت و آقسنقر را كشت .\r\nغزغلى نيز به سنقر الب حمله‌ور شد و خونش را ريخت . سپس دستور داد كه ميان مردم جار بزنند كه آرامش را حفظ كنند و آسوده\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nخاطر باشند .\r\nدرين سال امير الحاج در بصره ، يكى از امراء بلدقيه بود كه على بن سكمان نام داشت .\r\nغزغلى نسبت به او كينه مىورزيد و مىترسيد پس از آنكه كار حج بدست او پايان يافت ، انتقام خون سنقر الب را ، كه سردسته بلدقيه بود ، بگيرد .\r\nلذا كسى را نزد تازيان بيابانى فرستاد و دستور داد كه به - حاجيان حمله‌ور شوند و آنان را غارت كنند .\r\nتازيان نيز به طمع افتادند و سر راه بر حاجيان گرفتند .\r\nحاجيان با مهاجمين به جنگ پرداختند . على بن سكنان نيز از آنان حمايت كرد . امتحان خوبى داد و كسانى را به دفع تازيان گماشت .\r\nامير سكمان به سوى بصره بازمىگشت و به جائى رسيده بود كه تا بصره دو روز راه داشت .\r\nغزغلى كسانى را فرستاد تا از ورود او به بصره جلوگيرى كنند .\r\nاو نيز به سوى « عونى » رفت كه در پائين دجله قرار داشت در حالى كه تازيان همچنان با او مىجنگيدند .\r\nوقتى به عونى رسيد حملهء سخت و صادقانه‌اى به تازيان كرد كه آنان را شكست داد و گريزاند .\r\nاز طرف ديگر ، غزغلى با گروهى به جنگ على بن سكمان آمد .\r\nسپاه غزغلى بسيار ، ولى قشون على بن سكمان اندك بودند .\r\nاين دو گروه به يك ديگر حمله‌ور شدند و به جنگ و كشتار پرداختند .\r\nدر حين گير و دار اسب غزغلى تير خورد . در نتيجه غزغلى\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nاز اسب سرنگون گرديد و كشته شد .\r\nعلى بن سكمان ، پس از اين پيروزى به بصره رفت و داخل شهر شد و قلعهء شهر را گرفت و كارگزاران و نايبان آقسنقر بخارى را در مشاغلى كه داشتند هم چنان باقى گذاشت و به آقسنقر هم كه در خدمت سلطان محمود بود نامه‌اى نگاشت و اطاعت خود را نسبت به او اعلام داشت و درخواست كرد كه به نيابت او در بصره حكومت كند .\r\nآقسنقر به اين درخواست جواب مساعد نداد .\r\nعلى بن سكمان هم دستياران و نايبان آقسنقر را اخراج كرد و بر شهر تسلط يافت و مانند صاحبان مال كه در مال خود تصرف مىكنند ، آنچه را كه بدست آورد تصرف كرد و بر مسند حكومت مستقر شد . آنگاه نيكرفتارى پيشه كرد تا سال 514 هجرى كه سلطان محمود امير آقسنقر بخارى را با قشونى به بصره فرستاد . و آقسنقر با نيروئى كه داشت اين شهر را از على بن سكمان گرفت .\r\n\r\nبيان پاره‌اى از حوادث\r\nدرين سال ، يعنى سال 513 هجرى قمرى ، سلطان سنجر فرمان داد كه مجاهد الدين بهروز به شحنگى بغداد بازگردد .\r\nدرين وقت دبيس بن صدقه شحنه بغداد بود كه پس از انتصاب مجاهد الدين بهروز از شغل خود معزول شد .\r\nدرين سال ، در ماه ربيع الاول ، ربيب الدوله ، وزير سلطان محمود ، درگذشت . و پس از او كمال سميرمى به وزارت سلطان محمود منصوب گرديد .\r\nپسر ربيب الدوله وزير خليفه المسترشد بالله بود كه از وزارت\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nمعزول شد . و پس از او عميد الدوله ابو على بن صدقه ، به جايش نشست و به لقب جلال الدين ملقب گرديد .\r\nاين وزير ، عم وزير جلال الدين ابو الرضا صدقه است كه به - وزارت خليفه الراشد بالله و اتابك زنگى رسيد و به نحوى كه شرحش را بيان خواهيم كرد .\r\nدرين سال قبر ابراهيم خليل و قبرهاى دو پسرش اسحق و يعقوب عليهم السلام ، در نزديكى بيت المقدس پيدا شد . پيش آنها در غار قنديل‌هائى از طلا و نقره بود . به همين نحو حمزة ابن اسد تميمى هم جريان را در تاريخ خود ذكر كرده است . خدا بهتر ميداند .\r\nدرين سال ، در ماه محرم ، قاضى القضاة ابو الحسن على بن محمد دامغانى از دار دنيا رفت .\r\nاو در ماه رجب سال 449 هجرى قمرى به دنيا آمده و در بيست و شش سالگى در باب الطاق ، بين بغداد و موصل ، بر مسند قضا نشسته بود . تا آن زمان هيچكس ديگر در چنان سنى به چنين مقامى نرسيده بود .\r\nپس از درگذشت او ، الاكمل ابو القاسم على بن ابى طالب حسين بن محمد زينبى ، در سوم ماه صفر ، جانشين او گرديد و قاضى القضاه شد و خلعت يافت .\r\nدرين سال تاج الخليفه [ ( 1 ) 
  ] را كه در بغداد بر ساحل دجله\r\n\r\n\r\n\r\n\r\n","description":"","footnote":"\r\n[ ( 1 ) 
  ] - تاج : نام سرائى است وسيع و مشهور و عاليقدر به بغداد ، از سراهاى بزرگ خلافت .\r\nنخستين كس كه آن را بنا نهاد و بدين نام خواند ، امير المؤمنين المعتضد بالله بود . و آن در ايام وى به پايان نرسيد و پسرش مكتفى آن را تمام كرد .\r\n","page_name":" 292 ","page_number":292},
  {"content":"\r\n\r\nقرار داشت ، چون بيم انهدام آن ميرفت ، خراب كردند . و اين تاجى بود كه امير المؤمنين ، المكتفى بالله ، بعد از سال 290 هجرى قمرى ساخت .\r\nدرين سال حج به تأخير افتاد .\r\nمردمى كه مشتاق زيارت خانهء خدا بودند به دادخواهى برخاستند و كمك طلبيدند . و مىخواستند منبر مسجد جامع قصر را در بغداد بشكنند .\r\nخليفه عباسى ، دبيس بن صدقه را فرستاد تا با امير نظر در تسهيل كار حاجيان مساعدت كند . او نيز دستور خليفه را اجرا كرد .\r\nحاجيان در دوازدهم ذى القعده از بغداد خارج شدند و تا كوفه دائم بر آنها باران مىباريد .\r\n\r\n\r\n\r\n\r\n","description":"","footnote":"\r\n[ ( ) 
  ] ( رجوع به معجم البلدان شود . )\r\nمجلسى بود چون رواق در دار الخلافه بغداد واقع بر ستون‌هاى مرمرى و داراى پنج طاق . بين هر دو طاق پنج ستون است كه چهار ستون ( در اطراف ) و ستون پنجمى در وسط در غايت بلندى است و آن در ساحل دجله واقع و بر روى قناتى كه از زير آن آب جارى مىشد ، قرار داشت .\r\nآب مزبور از آن جا بيش از هفتاد ذرع دور مىشد . و اين كاخ اكنون از بناى معتضد است .\r\nبناى مذكور منهدم گرديد و سپس بناى كنونى را بر فراز آن بنا كردند .\r\nدر پشت اين بناء بناى معروف به دار الشاطبه واقع است . بدان جا اطاقى است كه خلفا براى بيعت در آن مىنشستند . و داراى غرفه‌اى بود كه به صحنى بزرگ باز مىشد كه مردم در آن براى بيعت جمع مىشدند .\r\n( مراصد الاطلاع ) معتضد بالله به عمارت علاقه داشت . بناى قصرى را بر جانب شرقى بغداد شروع كرد و آن را قصر التاج ناميد . ولى اين قصر در روزگار وى به پايان نرسيد . و فرزندش المتكفى آن را پايان داد .\r\nدر همان مكان قصرى بود كه جعفر برمكى آن را ساخته و سپس حسن\r\n","page_name":" 293 ","page_number":293},
  {"content":"\r\n\r\nدرين سال دبيس بن صدقه ، قاضى ابو جعفر عبد الواحد بن احمد ثقفى ، قاضى كوفه ، را به ماردين نزد ايلغازى بن ارتق فرستاد تا دخترش را عقد كند .\r\nايلغازى دختر خود را به عقد او درآورد . و ثقفى عروس را با خود به حله برد . و از آنجا به موصل رفت .\r\nدرين سال ، در ماه جمادى الاولى ، ابو الوفا على بن عقيل بن\r\n\r\n\r\n\r\n\r\n","description":"","footnote":"\r\n[ ( ) 
  ] بن سهل در آن سكونت گزيده بود . ازين رو قصر حسنى ناميده شد .\r\nهنگامى كه المعتضد بالله به خلافت رسيد ( سنه 279 هجرى قمرى ) بر ساختمان قصر افزود و آن را بزرگ و وسيع گردانيد . و اطرافش حصارى گرفت و منازل بسيارى بر گرداگرد آن بساخت . و از صحرا قطعه‌اى را بدان ضميمه كرد و ميدانى بساخت . و چون بناى قصر التاج را آغاز كرد ، ناگزير شد كه به « آمد » رود . و چون بازگشت ، دودى بر بالاى قصر ديد و از آن كراهت يافت . پس بفرمود تا بر دو ميلى آن كاخ قصرى به نام قصر الثريا بنا كردند .\r\n( تاريخ التمدن اسلامى تأليف جرجى زيدان ) نام كاخ بزرگ و بسيار مشهورى است در بغداد كه معتضد بالله از خلفاى عباسى بانى آن بود . و پسرش ، مكتفى بالله آن را به اتمام رسانيد .\r\nدر همين محل قبلا كاخ مسمى به قصر برمكى وجود داشته كه بدست مأمون خليفهء عباسى افتاد و وى يك سلسله ابنيه ديگر بر آن اضافه كرد و به يك محله تبديل ، و به « مأمونيه » موسوم ساخت .\r\nبعدها خليفه معتمد على الله تزيينات و تكلفاتى در آن بكرد . و عاقبت معتضد بالله ابنيهء واقعه در گرداگرد وى را ويران و تبديل به باغ‌ها و تفرجگاه‌ها نمود . و بناى خود كاخ را هم تجديد و موسوم به « تاج » ساخت و بعد پسرش به تكميل و تزيين آن پرداخت . پس بسال 549 هجرى بر اثر صاعقه دچار حريق گرديد و سپس تعميرش كردند . اما شكوه اولى آن زايل شده بود . و بالاخره در حملهء مغولان به بغداد به ويرانه مبدل گشت . ( قاموس الاعلام تركى ) از لغتنامه دهخدا\r\n","page_name":" 294 ","page_number":294},
  {"content":"\r\n\r\nمحمد بن عقيل ، كه در زمان خود شيخ حنبليان بود ، در بغداد درگذشت .\r\nاو بسيار خوب مناظره مىكرد و حاضر جواب بود .\r\nدر آغاز جوانى مذهب معتزله را نزد ابو الوليد مطالعه مىكرد و به اين مذهب گرائيده بود . بدين جهة حنبليان در صدد كشتن او برآمدند . و او ناچار به باب المراتب پناه برد و چند سال در آن جا پنهان ماند . بعد توبه كرد تا اينكه توانست از نهانگاه خود بيرون آيد و در ميان مردم ظاهر شود .\r\nمصنفاتى دارد كه از جملهء آنها كتاب الفنون است .\r\n\r\n","description":"","footnote":"","page_name":" 295 ","page_number":295},
  {"content":"\r\n\r\n\r\n( 514 ) وقايع سال پانصد و چهاردهم هجرى قمرى\r\n\r\nطغيان ملك مسعود بر ضد برادر خود ، سلطان محمود و جنگ ميان آنان\r\nدرين سال ، در ماه ربيع الاول ، آتش جنگ ميان سلطان محمود و برادرش ملك مسعود - كه در اين وقت موصل و آذربايجان را داشت - شعله‌ور گرديد .\r\nعلت اين پيكار آن بود كه دبيس بن صدقه با جيوش بك ، مربى و سرپرست ملك مسعود مكاتبه‌اى مىكرد و او را برمىانگيخت كه قيام كند و تاج و تخت سلطنت را براى ملك مسعود بدست آورد .\r\nضمنا به او وعده مىداد كه اگر با پيشنهاد وى موافقت كند ، او را در انجام امر يارى خواهد كرد .\r\nغرض دبيس ازين تحريكات آن بود كه ميان دو برادر ، يعنى ملك مسعود و سلطان محمود اختلاف اندازد و درين ميان خود به همان جاه و مقام بلندى برسد كه پدرش از اختلاف ميان سلطان بركيارق و سلطان محمد ، دو پسر ملكشاه ، رسيده بود ، همچنانكه ما جريانش را ذكر\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nكرديم .\r\nضمنا قسيم الدولهء برسقى كه سمت اتابكى ملك مسعود را داشت ، پس از بركنارى از شحنگى بغداد به امور رحبه پرداخت كه در اختيارش بود . ازين گذشته ، ملك مسعود مراغه را نيز به وى واگذار كرد .\r\nميان قسيم الدوله برسقى و دبيس بن صدقه از دير باز دشمنى سختى وجود داشت .\r\nبدين جهة دبيس بن صدقه به جيوش بك نامه‌اى نوشت و توصيه كرد كه برسقى را دستگير كند .\r\nدبيس براى اينكه بهانه‌اى نيز جهة دستگيرى برسقى تراشيده باشد ، به او نسبت خيانت داد و نوشت كه او به سلطان محمود تمايل دارد .\r\nدبيس براى دستگيرى برسقى مال زياد خرج كرد و پول بسيار فرستاد .\r\nقسيم الدوله برسقى وقتى از توطئه‌اى كه بر ضدش كرده بودند آگاه شد ، ملك مسعود و جيوش بك را ترك گفت و عازم خدمت سلطان محمود گرديد .\r\nسلطان محمود مقدم او را گرامى داشت و مقام او را بالا برد و در تجليل ازو توجه بسيار كرد .\r\nدر همان اوقات استاد ابو اسماعيل حسين بن على اصفهانى طغرائى به خدمت ملك مسعود رسيد . پسر او ابو المؤيد محمد بن ابى اسماعيل ، در دستگاه ملك مسعود طغرانويسى مىكرد .\r\nملك مسعود قبلا وزارت خود را به ابو على بن عمار ، فرمانرواى طرابلس داده بود .\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nوقتى ابو اسماعيل - پدر ابو المؤيد - به خدمت ملك مسعود رسيد ، مسعود كه بسال 513 هجرى قمرى ابو على بن عمار را در « باب خوى » از وزارت خود معزول كرده بود ، ابو اسماعيل را به جانشينى او برگزيد و به وزارت منصوب ساخت .\r\nابو اسماعيل نيز آنچه را كه دبيس در خصوص مخالفت با سلطان محمود و بيرون رفتن از قيد اطاعت او مىنوشت مقرون به صواب پنداشت و ملك مسعود را بدين كار تشويق كرد .\r\nكنيه‌اى كه آنان نسبت به سلطان محمود داشتند آشكار گرديد .\r\nو خبر آن به گوش سلطان محمود رسيد .\r\nسلطان محمود نامه‌اى به آنان نگاشت و آنان را ازين سركشى و عصيان ترساند .\r\nاز طرف ديگر ، به آنان وعده داد كه چنانچه در فرمانبردارى از وى پايدارى كنند و با وى همراهى و همكارى نمايند ، از هيچگونه يارى و احسان در حقشان خوددارى نخواهد كرد .\r\nولى آنان به سخنان وى گوش ندادند و آنچه باطنا بر عليه او در سر پرورانده بودند ظاهر ساختند . خطبه بنام سلطنت ملك مسعود خواندند و براى او پنج نوبت [ ( 1 ) 
  ] زدند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - نوبت : . . . و نيز نوبت در فارسى بمعنى هنگام نواختن كوس يا دهل گفته شده كه سابقا در اوقات شبانه روز در بارگاه سلاطين نواخته ميشد . ميگويند در زمان اسكندر در شبانه روز سه نوبت ميزدند و در زمان سنجر پنج نوبت شد ، چنان كه گفته‌اند :\r\n چو بنياد نوبت سكندر نهاد * سه نوبت شد و ، پنج سنجر نهاد \r\n( فرهنگ عميد )\r\n","page_name":" 298 ","page_number":298},
  {"content":"\r\n\r\nاين كارها هم هنگامى صورت مىگرفت كه لشگريان سلطان محمود متفرق و پراكنده بودند . بدين جهة مسعود و يارانش به طمع افتادند كه در حمله به سلطان محمود تسريع كنند و پيشدستى نمايند چون تعداد سپاهيان او نيز اندك بود .\r\nاما سلطان محمود نيز به زودى پانزده هزار سپاهى گرد آورد و عازم پيكار با برادر خود گرديد .\r\nدو سپاه در نيمهء ماه ربيع الاول در گردنهء اسد آباد با هم روبرو شدند و از سپيده دم تا پايان روز به پيكار پرداختند .\r\nفرماندهى سپاه سلطان محمود را قسيم الدوله برسقى بر عهده داشت و به لشكريان ملك مسعود آسيب بسيار وارد آورد .\r\nدر پايان روز افراد ملك مسعود شكست خوردند و پا به فرار گذاردند . جماعت بسيارى از بزرگان و سرداران او نيز اسير شدند .\r\nاستاد ابو اسماعيل ، وزير مسعود ، هم گرفتار گرديد . وقتى او را به حضور سلطان محمود بردند گفت : « فساد عقيده و ايمان او به من ثابت شده است . » آنگاه فرمان داد كه وى را به قتل رسانند .\r\nمدت وزارت ابو اسماعيل يك سال و يك ماه بود و عمرش از شصت سال تجاوز مىكرد .\r\nخط زيبائى داشت و شعر نيكو ميسرود .\r\nبه كيمياگرى نيز علاقه بسيار داشت و در اين باره كتاب‌هائى نوشته و بيحد و حساب اموال مردم را تلف كرده بود .\r\nاما ملك مسعود ، وقتى يارانش شكست خوردند و گريختند و پراكنده شدند ، به كوهى پناه برد كه تا ميدان كارزار دوازده فرسنگ فاصله داشت .\r\nدر آنجا با پسران كوچك خود پنهان شد و عثمان - ركابدار\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nخود - را نزد برادر خود ، سلطان محمود ، فرستاد و ازو امان خواست .\r\nعثمان به خدمت سلطان محمود رسيد و احوال ملك مسعود را به عرض او رساند .\r\nسلطان محمود بر حال برادر رحم آورد و به او امان داد و امير آقسنقر برسقى را فرمود كه پيش مسعود برود و ازو دلجوئى كند و او را از اينكه مشمول عفو واقع شده آگاه سازد و به حضور وى بياورد .\r\nاما پس از آنكه ملك مسعود عثمان را نزد برادر خود فرستاد و از او امان خواست ، به يكى از اميران خود برخورد .\r\nاو كه موصل و آذربايجان را در اختيار داشت ، صواب چنين ديد كه ملك مسعود به موصل برود . و به او توصيه كرد كه در آنجا به دبيس بن صدقه نيز نامه‌اى بنويسد كه با سپاهيان خود به وى بپيوندد . و پس از گردآورى سپاه براى جنگ با سلطان محمود و تصاحب سلطنت برگردد .\r\nملك مسعود نيز اين پيشنهاد را پذيرفت و جايگاه خود را ترك گفت و همراه او روانه شد .\r\nوقتى برسقى به آنجا رسيد و او را نديد ، سراغش را گرفت . و همين كه از مسير وى آگاه شد بدنبال او روانه گرديد و عزم خود را جزم كرد كه حتى اگر تا موصل هم برود ، بالاخره خود را به او برساند .\r\nلذا در راه به سرعت سير خود افزوده . در نتيجه ، ملك مسعود را هنگامى كه سه فرسخ از مكان خود دور شده بود ، پيدا كرد و عفو برادرش را به وى باز گفت . و تعهد كرد كه هر چه ميل دارد ، برايش فراهم سازد .\r\nبا اين سخنان او توانست ملك مسعود را به لشكرگاه سلطان محمود\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nبازگرداند . سلطان محمود به سپاهيان خود فرمود كه به استقبال وى بشتابند و مقدم او را گرامى دارند .\r\nفرمان سلطان اجرا گرديد . و ملك مسعود با تجليلى كه درخور وى بود ، وارد شد .\r\nسلطان محمود دستور داد كه از ملك مسعود در اقامتگاه مادرش پذيرائى شود . خود نيز براى ديدار وى بدانجا رفت و نشست و او را به حضور خود فراخواند .\r\nدو برادر يك ديگر را در آغوش كشيدند و به گريه افتادند .\r\nمحمود به او محبت بسيار كرد و احساسات شديد نشان داد و نسبت به آنچه وعده كرده بود وفادارى بجاى آورد و با او درباره كارهايش به گفتگو پرداخت .\r\nاين حسن رفتار از جملهء مكارم اخلاق سلطان محمود شمرده شد .\r\nبدين ترتيب نزاع بين دو برادر پايان يافت . در حالى كه رويهمرفته بيست و هشت روز در آذربايجان و موصل و جزيره خطبهء سلطنت بنام مسعود خوانده بودند .\r\nاما جيوش بيك كه سمت اتابكى ملك مسعود را داشت به گردنهء اسد آباد رفت و منتظر ملك مسعود شد ولى او را نديد . در جاى ديگر هم انتظارش را كشيد ولى به او دسترسى نيافت . لذا ازو نااميد شد و به - موصل رفت و در حوالى شهر اطراق كرد و به جمع‌آورى غلات براى شهر پرداخت و سپاهيانى گرد آورد .\r\nوقتى كه شنيد سلطان محمود با برادر خود چگونه رفتار كرده ، و ملك مسعود اكنون در خدمت اوست ، دانست كه مقام او بدين صورت\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nپايدار نخواهد ماند لذا چنين وانمود كرد كه عزم شكار دارد و بدين بهانه خود را به « زاب » رساند . و به كسانى كه همراهش بودند گفت :\r\n« من قصد دارم به خدمت سلطان محمود بروم . و در اين كار جان خود را به خطر مىاندازم . »\r\nآنگاه قصد خود را عملى كرد و به حضور سلطان محمود شتافت .\r\nسلطان محمود كه آن زمان در همدان بود به او امان داد و ازو دلجوئى كرد و در حق او مراتب نيكى و احسان را معمول داشت .\r\nاما دبيس بن صدقه كه در عراق بود ، وقتى خبر شكست ملك مسعود را شنيد به غارتگرى و ويران كردن شهرها پرداخت و به ارتكاب - كارهاى زشت دست زد تا اينكه فرستاده سلطان محمود به وى رسيد و به - دلجوئى او كوشيد ولى او به وى اعتنائى نكرد .\r\n\r\nاحوال دبيس و رفتارى كه از او سر مىزد\r\nهنگامى كه در بغداد و حوالى بغداد ، از دبيس اعمالى نظير قتل و غارت و مفاسدى كه همانندش ديده نشده بود به ظهور ميرسيد ، خليفه ، المسترشد بالله ، نامه‌اى ملامت آميز به او نگاشت و كارهاى او را مورد نكوهش قرار داد . و به او امر كرد كه از اين كارها دست بردارد . ولى او گوش نداد .\r\nبعد از خليفه ، سلطان محمود ، رسولى را نزد دبيس فرستاد و ازو دلجوئى كرد و فرمود تا افراد خود را از فتنه و فساد بازدارد .\r\nولى او نپذيرفت و شخصا به بغداد رفت و در برابر دار الخلافه اردو زد و خيمه‌هاى خود را برپا كرد . كينه‌هائى كه در دل داشت .\r\nو خشمى كه به خاطر كشته شدن پدر خود در سر مىپروراند همه را\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nآشكار ساخت و خليفه را تهديد كرد و برايش پيغام فرستاد كه : « رسولى را نزد سلطان محمود بفرست و او را به بغداد دعوت كن . اگر اين كار را كردى ، فبها ، و گر نه هر كار كه صلاح دانستم خواهم كرد . »\r\nپاسخ پيام او چنين بود : « باز گرداندن سلطان به بغداد غير ممكن است ، چون او از همدان رفته است . ولى ما ميان تو و او را آشتى خواهيم داد . »\r\nكسى كه اين پاسخ را به او رساند شيخ الشيوخ اسماعيل بود . دبيس نيز ديگر از فرستادن پيك و پيام براى همدستى با محمود خوددارى كرد و در ماه رجب از بغداد برگشت .\r\nدر همين ماه ، يعنى ماه رجب ، سلطان محمود به بغداد رسيد .\r\nدبيس بن صدقه ، همسر خود را كه دختر عميد الدولة بن جهير بود ، با مال بسيار و هداياى گرانبها به خدمت سلطان محمود فرستاد و از او طلب بخشايش كرد .\r\nاما جوابى كه به وى داده شد معلوم مىداشت كه از پذيرفتن درخواست وى خوددارى شده است . لذا او نيز در لجاج و دشمنى خود پايدار ماند و بخاطر ضديت با سلطان محمود به يغماگرى خود ادامه داد .\r\nسلطان محمود ، در ماه شوال ، به قصد سركوبى دبيس از بغداد به سوى حله حركت كرد . و براى عبور از آب و رسيدن به حله ، هزار كشتى ترتيب داد .\r\nدبيس ، وقتى از حركت سلطان محمود آگاه شد ، كسى را نزد او فرستاد و امان خواست . سلطان محمود نيز او را امان داد .\r\nاما قصد دبيس ازين امان خواهى ، بيشتر آن بود كه سلطان محمود را فريب دهد و معطل نگاه دارد كه خود مهلتى براى آماده كردن نيرو\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nداشته باشد .\r\nاو در اين فرصت كه بدست آورده بود زنان خود را به بطيحه فرستاد . و پس از غارت حله ، اموال خود را برداشت و آنجا را ترك گفت .\r\nدبيس از حله به نزد ايلغازى رفت و به وى پناه برد .\r\nسلطان محمود ، وقتى به حله رسيد و هيچكس را نيافت ، شبى را در آنجا گذراند و صبح بازگشت .\r\nدبيس مدتى در دستگاه ايلغازى ماند و رفت آمد كرد . بعد برادر خود ، منصور بن صدقه را با قشونى از قلعهء جعبر به عراق فرستاد و او پس از بازديد حله و كوفه ، در بصره فرود آمد و به سعد الدوله ، يرنقش زكوى ، پيام فرستاد و خواهش كرد كه پاى وساطت در ميان بگذارد و وسيلهء آشتى دبيس و سلطان محمود را فراهم آورد .\r\nولى يرنقش نتوانست اين كار را انجام دهد .\r\nبنابر اين منصور براى برادر خود ، دبيس ، پيغام فرستاد و جريان امر را شرح داد و او را به عراق دعوت كرد .\r\nدبيس نيز از قلعه جعبر ، در سال 515 هجرى قمرى ، به حله رفت و وارد شهر شد و آنجا را تصرف كرد و نزد خليفه بغداد و سلطان محمود رسولى را گسيل داشت و به عذر خواهى پرداخت و قول داد كه من بعد از فرمانبردارى سرپيچى نكند .\r\nولى عذرخواهى او پذيرفته نشد . برعكس ، قشون سلطان محمود براى سركوبى او اعزام گرديد .\r\nاو همين كه نزديك شدن سپاهيان را احساس كرد از حله دور شد و داخل ازبر [ ( 1 ) 
  ] گرديد كه شهر سنداد بود .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - ازبر ، معلوم نشد و در متن عربى چاپ بيروت هم مصحح چنين شهرى را در هيچ جا نيافته است - م\r\n","page_name":" 304 ","page_number":304},
  {"content":"\r\n\r\nسپاهيان وقتى به حله رسيدند كه هيچكس در آن سكونت نداشت و همه از آنجا رفته بودند . ارزاق يافت نمىشد و خواربار نيز از بغداد بدانجا برده بودند .\r\nفرماندهى سپاه را سعد الدوله يرنقش زكوى بر عهده داشت .\r\nاو پانصد سوار در حله گذاشت . گروه ديگرى را نيز در كوفه گماشت كه در برابر دبيس ، راه‌ها را مواظب باشند . همينطور به قشونى كه در واسط بودند پيام فرستاد كه راه بطيحه را مراقبت كنند .\r\nپس از رعايت اين احتياطات ، لشگريان سلطان محمود براى مقابله با دبيس حركت كردند .\r\nميان دو دسته متخاصم نهرى بود كه در برخى از نقاط آن - گدارهائى وجود داشت .\r\nاز آن راه دبيس و يرنقش با يك ديگر پيك و پيام رد و بدل كردند و قرار بر اين گذاردند كه دبيس برادر خود ، منصور ، را به عنوان گروگان به خدمت سلطان محمود بفرستد و خود نيز تعهد كند كه از فرمانبردارى سلطان سرپيچى ننمايد .\r\nدبيس بدين قرار عمل كرد . لذا قشون سلطان محمود در سال 516 هجرى قمرى به بغداد بازگشت .\r\n\r\nحمله طايفهء كرج به شهرهاى اسلام و تصرف تفليس\r\nدر اين سال طايفه كرج - كه همان خزرها هستند - خروج كردند و به شهرهاى اسلام حمله‌ور شدند .\r\nاين طايفه از قديم به غارت و چپاول دست ميزدند و در روزگار\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nپادشاهى ملكشاه تا پايان دوره سلطنت سلطان محمد سلجوقى اين كار را كنار گذارده بودند .\r\nاما درين سال خروج كردند و قفجاق و ساير طوائف مجاور نيز با آنان همراهى نمودند .\r\nاميرانى كه در نزديكى شهرهاى آنان حكومت ميكردند ، براى دفع حملات آنان با يك ديگر مكاتبه كردند و دست اتفاق به يكديگر دادند .\r\nاز جمله اين اميران امير ايلغازى بود ، و دبيس بن صدقه كه در نزد او بسر ميبرد . همچنين ملك طغرل بن محمد و مربى و سرپرست او كنتغدى بودند .\r\nطغرل شهر اران و نخجوان تا رود ارس را در اختيار داشت .\r\nآنها با سپاهيان خود عازم جنگ با طايفه كرج و غيره شدند .\r\nوقتى به تفليس نزديك گرديدند تعداد لشكريان اسلام به سى هزار بالغ ميگرديد .\r\nدر آنجا دو لشكر با هم روبرو شدند و براى جنگ صف آرائى كردند .\r\nدر اين وقت از ميان طائفه قفجاق دويست مرد بيرون آمدند و مسلمانان به گمان اينكه آنان براى امان خواستن به نزدشان مىآيند ، از ورود آنها در لشگرگاه خود ممانعتى نكردند .\r\nولى آنها همين كه وارد لشكرگاه مسلمانان شدند ، ناگهان شروع به تيراندازى كردند . در نتيجه ، گروهى از لشگريان اسلام سراسيمه شدند و صفوف آنان از هم پاشيده شد .\r\nافرادى كه قدرى دور تر بودند وقتى آن آشفتگى را ديدند گمان كردند كه به آنان شكست وارد آمده است . لذا ترسيدند و گريختند .\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nعده‌اى ديگر نيز به پيروى از آنها پا به فرار نهادند و از شدت ازدحام با يك ديگر تصادم كردند و آسيب بسيار ديدند و گروه انبوهى از آنان كشته شدند .\r\nكافران تا ده فرسخ آنان را دنبال كردند و در تمام طول راه مرتبا از آنان مىكشتند يا اسير مىگرفتند .\r\nبدين ترتيب اكثر لشكريان اسلام به قتل رسيدند و چهار هزار تن نيز اسير شدند . ولى ملك طغرل و ايلغازى و دبيس از مهلكه رهائى يافتند .\r\nطايفه كرج ، پس از اين پيگيرى و كشتار ، بازگشتند و به غارت شهرهاى اسلام پرداختند . و شهر تفليس را محاصره كردند و جنگ با اهالى شهر را به نهايت درجهء شدت رساندند بطوريكه كار بر آنان سخت شد و بدبختى آنان به آخرين حد رسيد .\r\nاين محاصره تا سال 515 هجرى قمرى ادامه يافت و بالاخره شهر را با قهر و خشم تصرف كردند .\r\nمردم شهر وقتى هلاك خود را نزديك ديدند ، قاضى شهر ، و همچنين خطيب شهر را در نزد طايفه كرج فرستادند و از آنان امان خواستند .\r\nاما افراد كرج به سخنان آن دو تن گوش ندادند و پوستشان را كندند و با قهر و غلبه داخل شهر شدند و دست به غارت و دستبرد گذاردند .\r\nگروهى از مردم شهر كه به ستوه آمده بودند براى دادخواهى عازم بغداد شدند .\r\nاين عده در سال 516 هجرى قمرى به بغداد رسيدند و به استغاثه\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nو استمداد پرداختند .\r\nوقتى كه شنيدند سلطان محمود در همدان اقامت دارد ، روانهء همدان شدند . به او پناه بردند و ازو يارى خواستند .\r\nسلطان محمود از همدان به آذربايجان رفت . و ماه رمضان را در شهر تبريز گذراند و قشونى براى سركوبى طايفهء كرج اعزام داشت كه انشاء الله تعالى شرح آن بعدا ذكر خواهد شد .\r\n\r\nجنگ‌هاى ايلغازى در اين سال\r\nدرين سال ، خليفه عباسى - المسترشد بالله - بوسيلهء سديد الدولة بن انبارى ، خلعت‌هائى براى ايلغازى فرستاد . و ازو ، بخاطر - جنگهائى كه با فرنگيان كرده بود ، سپاسگزارى و قدردانى نمود . ضمنا ازو خواست كه دبيس را از خود دور كند .\r\nابو على بن عمار هم كه حاكم طرابلس بود همراه ابن انبارى پيش ايلغازى رفت كه چندى در آنجا اوقات خود را به خوشى بگذراند .\r\nايلغازى از دور كردن دبيس پوزش خواست ولى وعده انجام اين كار را داد .\r\nبعد ، سپاهى گرد آورد و عازم پيكار با فرنگيان گرديد . و در جائى بنام ذات البقل - از توابع حلب - با آنان به جنگ پرداخت . كار جنگ بالا گرفت و سرانجام پيروزى نصيب او گرديد .\r\nسپس ايلغازى و طغتكين ، فرمانرواى دمشق ، دست اتفاق به - يك ديگر دادند و با سپاهيان خود ، فرنگيان را در معرهء قنسرين ، يك شبانه روز محاصره كردند .\r\nبعد ، طغتكين توصيه كرد كه به آنان سخت نگيرند و مدارا كنند\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nچون احتمال داشت كه آنها از هول جان در صدد آزاد ساختن خود برآيند و به مسلمانان حمله‌ور شوند و چه بسا كه پيروزى يابند .\r\nترس طغتكين بيشتر از بابت قسمت عقب سواران تركمان و زيادى عدهء سواران فرنگى بود .\r\nبنابر اين ، ايلغازى حلقهء محاصره را باز كرد و فرنگيان از جاى خود بيرون جستند و رهائى يافتند .\r\nمدت اقامت ايلغازى در ديار فرنگ به درازا نمىكشيد زيرا سپاهيان تركمان به طمع مال در اطراف او گرد آمده بودند . يكى از آنان انبانى پر از آرد با يك گوسفند همراه داشت و ساعت شمارى مىكرد كه زودتر غنيمتى به چنگ آورد و به شهر خود برگردد .\r\nاين عده اگر اقامتشان زياد طول مىكشيد متفرق مىشدند چون ايلغازى هم اموالى نداشت كه ميان آنان تقسيم كند .\r\n\r\nآغاز كار محمد بن تومرت و عبد المؤمن و فرمانروائى آنان\r\nدر اين سال كار مهدى ابو عبد الله محمد بن عبد الله بن تومرت علوى حسنى و قبيلهء او كه از مصامده ، معروف به هرغه ، بودند آغاز گرديد .\r\nاين قبيله در كوه سوس ، از شهرهاى مغرب ، بسر ميبردند و از زمانى در آنجا سكونت گزيدند كه مسلمانان به سردارى موسى بن نصير آنجا را فتح كردند .\r\nما جريان كار ابن تومرت و عبد المؤمن را درين سال تا هنگامى كه\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nاز كار سلطان مغرب فراغت يافتند شرح مىدهم براى اينكه حوادث مربوط به اين امر را پشت هم دنبال كرده باشيم .\r\nابن تومرت در دورهء جوانى بدنبال تحصيل دانش در شهرهاى شرق مسافرت كرده بود .\r\nاو مردى فقيه ، فاضل ، عالم به شريعت اسلام ، حافظ حديث ، آشنا به اصول دين و فقه ، آگاه و متبحر در علوم عربى شمرده مىشد .\r\nمردى پارسا و پرهيزكار بود و در سفرهاى خود وقتى به عراق رسيد از صحبت غزالى و كيا برخوردار شد و در اسكندريه نيز با ابو بكر طرطوشى ملاقات كرد .\r\nمىگفتند او راجع به كارهائى كه براى فرمانروائى در مغرب انجام داد با غزالى گفتگو كرده و غزالى به او گفته بود كه : « چنين كارهائى در اين شهرها پيشرفتى ندارد و انجام آنها از امثال ما ممكن نيست . »\r\nاين قول بعضى از مورخين عرب است . ولى صحيح آن است كه او به خدمت غزالى نرسيد و از عراق به حج رفت و به مغرب بازگشت .\r\nوقتى در اسكندريه سوار كشتى شد و روانهء مغرب گرديد ، در كشتى از تمام كارهاى ناستوده‌اى كه مسافران انجام ميدادند جلوگيرى كرد و بدكارى را به نيكوكارى تبديل نمود .\r\nمسافران را به اقامهء نماز و قرائت قرآن ملزم ساخت تا به مهديه رسيد .\r\nدر آن زمان - يعنى سال 505 هجرى قمرى - يحيى بن تميم در مهديه سلطنت مىكرد .\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nابن تومرت به مسجدى روبروى مسجد سبت وارد شد و در آنجا سكونت گزيد در حالى كه جز يك مشك آب و يك عصا چيز ديگرى از مال دنيا با خود نداشت .\r\nمردم به موعظه‌هاى او گوش دادند و از هر طرف به او روى آوردند و در نزد او به تحصيل انواع علوم پرداختند .\r\nاو هر جا كه به كارهاى نكوهيده‌اى برخورد ميكرد از انجام آن جلوگيرى مىنمود .\r\nوقتى پيشرفت او در اين قبيل اعمال زياد شد ، امير يحيى او را با عده‌اى از فقها به حضور فرا خواند . و وقتى رسم و روش او را ديد و سخنانش را شنيد به اكرام و احترام او پرداخت كه در حقش دعا كند .\r\nابن تومرت مدتى نيز ازين شهر بيرون رفت و با گروهى از نيكان در منستير اقامت كرد .\r\nسپس به بجايه [ ( 1 ) 
  ] رفت و آنجا نيز در خصوص امر بمعروف و نهى از منكر و هدايت مردم ، همان روش را در پيش گرفت .\r\nيك بار به قريه‌اى كه در نزديكى شهر قرار داشت رفت كه ملاله ناميده مىشد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - بجايه ( به كسر با ) كه فرانسوىها آن را « بوژى » مىگويند ، بندر و شهرى است در الجزاير ، شمال غربى ولايت قسطنطنيه و شمال شرقى الجزاير ، بر ساحل غربى خليج بجايه به فاصله 175 كيلومترى شرق شهر الجزاير . بندرگاهش خوب و موقعيتش بسيار زيباست . روغن زيتون ، پشم ، پوست و مواد معدنى از آنجا صادر مىشود . از دوره روميان سابقه دارد . در سال 1833 به تصرف فرانسويان درآمد .\r\nلفظ فرانسوى « بوژى » ( بمعنى شمع ) ناشى از شمع‌هائى است كه از اين جا صادر مىشده است .\r\n( دائرة المعارف فارسى )\r\n","page_name":" 311 ","page_number":311},
  {"content":"\r\n\r\nدر اين قريه به مردى موسوم به عبد المؤمن بن على برخورد و نجابت و نهضتى در او ديد كه نشانهء آمادگى براى قيام و رهبرى و پيشوائى بود .\r\nوقتى از نام و قبيلهء او پرسيد ، پاسخ داد كه از طايفه قيس عيلان و بنى سليم است .\r\nابن تومرت گفت : اين مردى است كه پيغمبر ( ص ) ظهور او را بشارت داد آن هم هنگامى بود كه فرمود : « خداوند در آخر الزمان بوسيلهء مردى از قيس ، اين دين را يارى خواهد كرد . »\r\nپرسيدند : « از كدام قيس ؟ » فرمود : « از بنى سليم . »\r\nآنگاه ملاقات با عبد المؤمن را به فال نيك گرفت و از ديدار او شادمان گرديد .\r\nعبد المؤمن در شهر تاجره ، از توابع تلمسان [ ( 1 ) 
  ] به دنيا آمده بود .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - تلمسان ( به كسر تا و لام ) ( از ريشه بربر ) تلماس « بمعنى چشمه و چاه آب » شهرى است كه 73445 نفر جمعيت دارد . در شمال غربى الجزاير ، در فلات تل ، نزديك مرز مراكش ، واقع است .\r\nمحل آن به سبب موقعيتش ، از ايام بسيار قديم مسكن انسان بوده ، و بقاياى ما قبل تاريخ در آنجا بدست آمده است .\r\nاز تاريخ آن بين دوره روميان و استيلاى مسلمانان اطلاعى نداريم مذهب اسلام در قرون هفتم و هشتم ميلادى درين جا استقرار يافت .\r\nتلمسان جديد ، يا تاگرارت ، در آخر قرن يازدهم ميلادى بوسيله يوسف بن - تاشفين بنا شد . و توسعه فراوان يافت .\r\nدر دوره مرابطون - طى سال‌هاى 1081 تا 1144 ميلادى ، از مراكز علمى و طى سالهاى 1144 تا 1236 جزء قلمرو موحدان بود . سپس پايتخت يك مملكت بربر اسلامى گرديد و بر رونقش افزود .\r\nدر قرن شانزدهم ميلادى ، اين شهر تحت حكومت تركان عثمانى بود .\r\nاز سال 1837 تا 1842 مركز عبد القادر در جزائرى بود .\r\nدر سال 1842 بدست فرانسويان افتاد .\r\nبناهاى گرانبهاى جالب از دوره شكوه و جلال شهر در آنجا باقى است .\r\n( دائرة المعارف فارسى )\r\n","page_name":" 312 ","page_number":312},
  {"content":"\r\n\r\nاو از طائفه عائذ بود كه تيره‌اى از كومره محسوب مىشدند و در سال 180 هجرى قمرى به سرزمين تلمسان كوچ كرده بودند .\r\nمهدى - يعنى ابن تومرت - در راه خود همچنان به امر بمعروف و نهى از منكر مشغول بود تا به مراكش پايتخت امير المسلمين يوسف بن على بن تاشفين رسيد .\r\nدرين شهر بيش‌تر از آنچه در راه خود ديده بود ، اعمال زشت ديد . لذا در امر به معروف و نهى از منكر سعى بيشتر به كار برد .\r\nدر نتيجه ، پيروانش زيادتر شدند و حسن ظن مردم در حق او افزايش يافت .\r\nابن تومرت يكى از روزها در راه به خواهر امير المسلمين برخورد كه در موكب خود روان بود و عده بسيارى از كنيزكان زيباروى نيز وى را همراهى مىكردند .\r\nاين زيبارويان نقاب بر چهره نداشتند . اين رسم مردان نقابدار آن شهر بود كه خودشان نقاب به صورت ميزدند ولى زنان خود را بىنقاب مىپسنديدند .\r\nابن تومرت ، وقتى زنان را با روى بازديد به نكوهش آنان پرداخت و فرمان داد كه روى خود را بپوشانند .\r\nدر ضمن ، او و مريدانش ، چارپايانى را كه زنان سوار بودند ، زدند و رم دادند . در نتيجه خواهر امير المسلمين از مركب خود سرنگون شد و به خاك افتاد .\r\nوقتى شكايت به امير المسلمين بردند ، ابن تومرت را احضار كرد .\r\nو فقها را نيز فراخواند كه با وى مناظره كنند .\r\nابن تومرت در آن مجلس به موعظهء امير المسلمين پرداخت و او را\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nاز عذاب خداوند ترساند به نحوى كه امير المسلمين به گريه افتاد .\r\nآنگاه فقها را فرمود كه با ابن تومرت مناظره كنند .\r\nولى ابن تومرت از بس قدرت بيان و قوت استدلال داشت ، در ميان فقها هيچكس نتوانست او را در كارهائى كه كرده بود مجاب كند يكى از وزيران امير المسلمين كه مالك بن وهيب خوانده مىشد در آنجا حضور داشت . به او گفت : « اى امير المسلمين ، به خدا قسم كه اين مرد قصدش امر بمعروف و نهى از منكر نيست . او مىخواهد فتنه‌اى برپا كند و به بعضى از نواحى تسلط يابد . او را بكش و خونش را به گردن من بينداز . »\r\nولى امير المسلمين اين پيشنهاد را نپسنديد و اين كار را نكرد .\r\nگفت : « پس ، او را ، اگر نمىكشى ، به حبس ابد محكوم كن و به زندان بينداز . و گر نه فتنه‌اى بر پا خواهد شد كه فرونشاندنش ممكن نخواهد شد . »\r\nامير المسلمين خواست او را به زندان بيندازد . ولى مردى از بزرگان نقابداران ، موسوم به بيان بن عثمان ، او را ازين كار بازداشت .\r\nبالاخره امير المسلمين امر كرد كه او را از مراكش بيرون كنند .\r\nابن تومرت از مراكش به اغمات [ ( 1 ) 
  ] رفت و به كوه زد و از آنجا\r\n\r\n\r\n\r\n\r\n","description":"","footnote":"\r\n[ ( 1 ) 
  ] - اغمات ، نام قصبه‌اى است در مغرب اقصى ، يعنى كشور مراكش ، در اوائل ظهور اسلام شهر بزرگى بوده و باغها و باغچه‌هاى سرسبز و حاصلخيز داشته و به دو قسمت تقسيم مىشده كه يكى را « اغمات ايلان » و ديگرى را « اغمات و ريگه » مىگفتند .\r\nنهر بزرگى هم داشته كه در زمستان منجمد مىشده و پل زيبائى بر آن ساخته بودند .\r\nابن خلكان درين باره مىگويد : « شهركى باشد بدان سوى مراكش و فاصله آن ، دو يك روزه راه است . »\r\n( از لغتنامه دهخدا )\r\n","page_name":" 314 ","page_number":314},
  {"content":"\r\n\r\nدر سال 514 هجرى قمرى ، خود را به سوس [ ( 1 ) 
  ] رساند كه در آن قبيله هرغه و ساير طوائف مصامده سكونت داشتند و در اطراف او گرد آمدند .\r\nمردم اين نواحى به سخنان وى گوش دادند و ازو استقبال كردند و بزرگان قوم نيز به خدمتش شتافتند .\r\nابن تومرت در ميان آنان به موعظه مشغول شد . و روزهاى خدا [ ( 2 ) 
  ] را به يادشان آورد . و از شرايع اسلام و غيره ، و آنچه از بيدادگرى و تباهكارى پديد مىآيد براى آنان سخن گفت .\r\nهمچنين به آنان گوشزد كرد كه اطاعت از دولتى نظير اين دولت‌ها كه از باطل پيروى مىكنند واجب نيست ، بلكه بايد با آنان مبارزه كرد و آنان را از كارى كه مىكنند بازداشت .\r\nاو قريب يك سال به اين گونه مواعظ ادامه داد و قبيله هرغه كه قبيلهء او بود ازو پيروى كرد . پيروان خود را نيز موحدين ناميد و به اطلاع آنان رسانيد كه پيغمبر اسلام ( ص ) ظهور يك مهدى را\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوس الاقصى ناحيه‌اى كه حدود بيست هزار كيلومتر مربع وسعت دارد و در جنوب مراكش ، كنار اقيانوس اطلس واقع است . مركزش تارودانت است ، از شهرهاى ديگر تيز نيت است كه در 83 كيلومترى جنوب اقادير قرار دارد . سوس در آغاز كار موحدون در مغرب نقش عمده‌اى داشت .\r\n( دائرة المعارف فارسى )\r\n[ ( 2 ) 
  ] - روزهاى خدا : اشاره به آيه پنجم در سوره ابراهيم است كه خداوند ميفرمايد :\r\n ما « لَقَدْ أَرْسَلْنا مُوسى بِآياتِنا أَنْ أَخْرِجْ قَوْمَكَ مِنَ الظُّلُماتِ إِلَى النُّورِ وَ ذَكِّرْهُمْ بِأَيَّامِ اللَّهِ إِنَّ فِي ذلِكَ لَآياتٍ لِكُلِّ صَبَّارٍ شَكُورٍ »  و ما موسى عمران را با آيات خود ( با تورات و معجزات ) بر فرعونيان فرستاديم و به او دستور داديم كه قومت را از ظلمات جهل و گمراهى بيرون آر . و بعالم نور رسان و ظلمات خدا را به ياد آنها آور كه اين يادآورى بر هر شخصى كه صبور و شكرگزار است ، دلائل روشنى خواهد بود .\r\n( قرآن مجيد - با ترجمهء مهدى الهى قمشه‌اى )\r\n","page_name":" 315 ","page_number":315},
  {"content":"\r\n\r\nبشارت داده كه روى زمين را پر از عدل و داد خواهد كرد . و از محلى خروج خواهد نمود كه در مغرب اقصى قرار دارد .\r\nده تن از مردان - كه يكى هم عبد المؤمن بود - وقتى اين سخنان را ازو شنيدند به جانبدارى ازو برخاستند و گفتند : « چنين شخصيتى جز در وجود تو نيست . بنابر اين ، تو همان مهدى هستى . » و در اين امر با او بيعت كردند .\r\nامير المسلمين وقتى اين خبر را شنيد ، قشونى از افراد خود آماده كرد و براى سركوبى او فرستاد .\r\nابن تومرت وقتى از نزديك شدن سپاهيان امير المسلمين آگاهى يافت به ياران خود گفت : « آنها فقط مرا مىخواهند . و مىترسم كه به جان شما هم صدمه‌اى برسانند . مصلحت در اين است كه من از ميان شما خارج شوم و به جائى دور ازين شهرها بروم كه جان و مال شما سالم بماند . »\r\nولى ابن توفيان ، كه يكى از مشايخ هرغه بود ، به او گفت :\r\n« آيا ميترسى كه از آسمان به ما صدمه‌اى رسد ؟ » جواب داد : « نه ، بر عكس ، از آسمان پيروزى و نصرت نصيب شما خواهد شد . »\r\nابن توفيان گفت : « پس از مردم روى زمين ، هر كس كه به سوى ما ميآيد بيايد ، باكى نيست . »\r\nتمام افراد قبيله با اين حرف موافقت كردند .\r\nمهدى ، يعنى ابن تومرت ، وقتى چنين ديد گفت : « پس مژده باد شما را كه بر اين گروه قليل غلبه خواهيد كرد و پيروزى خواهيد يافت . بعد ، دولتشان را مستأصل خواهيد نمود و سرزمين آنها را\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nبه ارث خواهيد برد . »\r\nآنگاه از كوه فرود آمدند و با قشون امير المسلمين روبرو شدند و جنگ كردند و همه را شكست دادند و متوارى ساختند و اموالشان را به غنيمت گرفتند . و چون ، همانطور كه مهدى گفته بود ، فتح و ظفر نصيبشان شد ، حسن ظن آنها نسبت به صدق دعوى وى قوى گرديد .\r\nقبائل ديگرى كه در محله‌هاى اطراف سكونت داشتند ، دسته دسته ، از شرق و غرب ، به او روى آوردند و با او بيعت كردند . منجمله قبيله هنتاته هم كه نيرومندترين قبائل بود به اطاعت او درآمد .\r\nاز طرف اهالى « تين ملل » نيز رسولانى به خدمت وى رسيدند و اطاعت اهالى آن ناحيه را به وى ابلاغ كردند و ازو دعوت نمودند كه پيش ايشان برود .\r\nابن تومرت نيز به جبل « تين ملل » رفت و در آنجا اقامت گزيد .\r\nو براى آنان كتابى در توحيد و كتابى هم در عقيده‌اى كه داشت تأليف كرد . و به آنان آداب معاشرت را بياموخت . همچنين به آنان ياد داد كه به اندك جامهء كوتاه و كم قيمت قناعت كنند . همينطور آنان را وادار كرد كه با دشمنان خود بجنگند و به اخراج بدكارانى كه بيش از همه تجاهر به فسق مىكنند اقدام نمايند .\r\nاو طى اقامت خود در « تين ملل » مسجدى هم در خارج شهر ساخت كه در آن نماز مىگذارد و پيروانش در آنجا پيشش جمع مىشدند . او بعد از نماز خفتن به شهر ميرفت .\r\nوقتى به كثرت جمعيت جبل پى برد و استوارى شهر را ديد ترسيد كه مبادا اين مردم ازو برگردند . بدين جهة به آنان فرمان داد كه من بعد بدون اسلحه پيشش بروند .\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nپس از چند روز كه مردم بدين دستور رفتار كردند ، ابن تومرت ، به ياران خود دستور داد كه آنان را بكشند .\r\nياران او نيز به مردم بىسلاح و بىدفاع كه در آن مسجد غافلگير شده بودند حمله كردند و داخل شهر شدند و بيش از پيش در آنجا دست به كشتار نهادند و به مال و ناموس مردم دستبرد زدند .\r\nدر آن روز پانزده هزار تن به قتل رسيدند .\r\nآنگاه خانه‌ها و اراضى مردم شهر را ، ابن تومرت ميان ياران خود تقسيم كرد .\r\nسپس ديوارى به گرداگرد شهر كشيد و قلعه‌اى بر فراز كوهى بلند ساخت .\r\nدر جبل تين ملل نهرهائى جارى بود و درختان و كشتزارهائى وجود داشت .\r\nراه وصول به اين ناحيه كوهستانى نيز دشوار بود چون ، هيچ كوهى بلندتر و محكم‌تر از آن وجود نداشت .\r\nمىگفتند ابن تومرت وقتى از اهالى تين ملل بيمناك شد ، در قيافهء آنان دقت كرد و ديد اكثر فرزندانشان روى سفيد و موى بور و چشمان آبى دارند ولى پدرانشان اغلب سيه‌چرده و گندمگون هستند .\r\nعلت اين امر آن بود كه امير المسلمين عدهء بسيارى غلام فرانسوى و رومى داشت كه اكثرا بور و چشم آبى بودند . اين عده سالى يك بار از كوه بالا ميرفتند و خود را بدان ناحيه ميرساندند تا آنچه را كه مقرر بود اهالى براى سلطان بفرستند وصول نمايند .\r\nاين مأموران وقتى به آنجا ميرسيدند شب را در خانه‌هاى اهالى ميگذراندند . مردان را نيز از خانه‌ها بيرون مىكردند .\r\nوقتى مهدى فرزندانشان را ديد ، از آنها پرسيد : « نميدانم چرا\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nشما پوست تيره و گندمگون داريد ولى اولاد شما بور و چشم آبى هستند ؟ » در جواب او ، طرز رفتار بردگان امير المسلمين را شرح دادند .\r\nابن تومرت وقتى اين موضوع را شنيد ، آنان را بخاطر سهل - انگارى و صبر در برابر چنين وقايعى تقبيح كرد و سرزنش نمود و اهميت موضوع را به آنان فهماند .\r\nپرسيدند : « آخر چگونه ميتوان از شر آنها خلاص شد ؟ ما كه زورى نداريم . »\r\nگفت : « اين دفعه كه در وقت مقرر آمدند و ميان خانه‌ها پخش شدند ، هر مردى در خانهء خود بماند و مأمورى را كه در آنجا مانده به قتل برساند . شما به اين ترتيب مىتوانيد كوه خود را حفظ كنيد .\r\nهيچكس هم نه مىخواهد و نه مىتواند كه به شما دسترسى يابد . »\r\nآنان نيز صبر كردند تا وقتى كه باز بردگان امير المسلمين بدانجا آمدند . و همانطور كه مهدى بدانها گفته و قرار گذاشته بود همهء بردگان را كشتند .\r\nپس ازين خونريزى ، از خشم امير المسلمين ، بر جان خود بيمناك شدند و از پذيرفتن بيگانگان در كوه خوددارى كردند و راه وصول بدان مكان مرتفع را مسدود ساختند .\r\nاين تمهيدات نيز موجب تقويت مهدى گرديد .\r\nامير المسلمين سپاه نيرومندى براى جنگ با آنان فرستاد كه آنان را در جبل محاصره كردند و عرصه را بر آنان تنگ ساختند و از رسيدن خواربار به آنان جلوگيرى نمودند .\r\nدر نتيجه خواربار و ساير ذخائر ياران مهدى رو به كاستى گذارد\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nتا حدى كه نان به كلى در آنجا ناياب شد .\r\nلذا به دستور مهدى هر روز يك ديگ شوربا براى آنان پخته مىشد و هر كسى دست خود را در اين ديگ شوربا فرو ميبرد و بيرون مىكشيد و در آن روز به همان مقدار غذا كه به دستش چسبيده بود قناعت مىكرد .\r\nسرانجام بزرگان تين ملل اجتماع نمودند و بر آن شدند كه ميانه را با امير المسلمين اصلاح كنند .\r\nاين خبر به گوش مهدى بن تومرت رسيد .\r\nدر ميان پيروان او مردى بود كه ابو عبد الله ونشريشى خوانده مىشد . ازو ديوانگىهائى سرميزد و اينطور به نظر ميرسيد كه از قرآن و علوم مختلف چيزى سرش نمىشود . آب دهانش هميشه تا روى سينه‌اش سرازير مىشد . گوئى آدم سفيه و سبك مغزى بود .\r\nبا اين وصف ، مهدى او را مقرب و محترم ميداشت و مىگفت :\r\n« به خدا در اين مرد رازى هست كه به زودى آشكار خواهد شد . »\r\nونشريشى در نهان به قرائت قرآن و علوم دينى مىپرداخت به - نحوى كه هيچكس به اين كار او پى نبرد .\r\nدر سال 519 مهدى كه از مردم جبل بيمناك شده بود يك روز براى نماز صبح بيرون آمد و پهلوى محراب خود مردى را ديد كه جامهء نيكو پوشيده و بوى خوش مىدهد .\r\nچنين وانمود كرد كه او را نمىشناسد و پرسيد : « اين كيست ؟ » مرد جواب داد : « من ابو عبد اللّه ونشريشى هستم . »\r\nگفت : « كار تو واقعا عجيب است ! » آنگاه به نماز پرداخت . همين كه از نماز خود فراغت يافت ، ميان\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nمردم جار زد و همه را احضار كرد و گفت : « اين مرد خيال مىكند كه ونشريشى است . به او نگاه كنيد و در كارش تحقيق كنيد و ببينيد او را مىشناسيد يا نه . »\r\nتا ظهر همه او را شناختند و تصديق كردند كه ونشريشى است .\r\nآنگاه مهدى به او گفت : « سرگذشت خود را بازگوى . چگونه اين تغيير حال در تو پيدا شد ؟ » گفت : « شب فرشته‌اى از آسمان بر من نازل شد و قلب مرا شست و شو داد و پاك كرد . و خداوند به من قرآن و موطاء [ ( 1 ) 
  ] و ساير علوم و احاديث را آموخت . »\r\nمهدى كه اين سخنان را شنيد در حضور مردم به گريه افتاد .\r\nآنگاه گفت :\r\n« ما ترا امتحان خواهيم كرد . »\r\nگفت : « بفرمائيد . »\r\nو از قرائت قرآن شروع كرد و هر قسمت قرآن را كه خواستند ، به نحوى صحيح و درست خواند و همچنين در خصوص كتاب موطاء و ساير كتب فقه و اصول ، به خوبى از عهدهء امتحان برآمد .\r\nمردم ازين تغيير حال به تعجب افتادند و به بزرگداشت او پرداختند .\r\nپس از اينكه در ميان مردم مقام و احترامى بدست آورد ، به آنان گفت : « خداوند به من نورى عطا فرموده كه بوسيلهء آن بهشتيان را از دوزخيان تشخيص مىدهم . و به شما امر ميكنم كه اهل جهنم را بكشيد و اهل بهشت را به حال خود بگذاريد . خداوند تعالى هم\r\n\r\n\r\n\r\n\r\n","description":"","footnote":"\r\n[ ( 1 ) 
  ] - موطاء نام كتابى است در حديث از مالك بن انس رئيس مذهب مالكى - م\r\n","page_name":" 321 ","page_number":321},
  {"content":"\r\n\r\nفرشتگانى را به چاهى كه در فلان مكان است نازل فرموده كه صدق گفتار مرا گواهى خواهند داد . »\r\nمهدى و پيروانش از شنيدن اين سخنان به گريه افتادند و همراه او به سوى چاهى كه مىگفت ، روانه شدند .\r\nهمين كه بدانجا رسيدند مهدى ابتدا نماز خواند ، بعد بر سر چاه فرياد زد : « اى فرشتگان خدا ، اين ابو عبد الله ونشريشى گمان مىبرد كه چنين و چنان است . آيا راست مىگويد ؟ » كسى كه در ته چاه بود جواب داد : « بله راست مىگويد . »\r\nالبته مردانى را به قعر چاه فرستاده بودند تا دربارهء صدق گفتار ونشريشى گواهى دهند .\r\nو وقتى صداى مورد نظر از ته چاه به گوش رسيد ، مهدى براى اينكه كسى به راز اين حيله پى نبرد ، گفت : « اين چاه پاك و مقدس است چون فرشته در آن نازل شده است . و مصلحت در اين است كه آن را پر كنيم تا نجاست يا چيزهاى ناباب ديگرى در آن ريخته نشود . »\r\nبدين دستور عمل نمودند و چاه را با سنگ و خاك پر كردند .\r\nآنگاه در ميان اهل جبل ندا در داد كه در آن مكان حاضر شوند تا گناهكار از بىگناه و بهشتى از جهنمى مشخص گردد .\r\nوقتى همه حاضر شدند ، ونشريشى به هر مردى كه از جانب وى بيمناك بود اشاره مىكرد و مىگفت : « اين اهل جهنم است . » همين حرف كافى بود كه آن مرد از فراز كوه به پائين سرنگون گردد و جان بسپارد .\r\nو هر جوان صاف و ساده‌اى كه مىديد ، مىگفت : « اين اهل بهشت است . » و او را در دست راست خود نگه ميداشت .\r\nبدين طريق هفتاد هزار تن كشته شدند .\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nمهدى ، با اين كشتار ، خاطر خود و ياران خود را آسوده ساخت و كارش ثبات و استقامت يافت .\r\nهمچنين ، از عده‌اى از دانشمندان مراكشى شنيدم كه دربارهء روز « تشخيص » صحبت مىكردند و يكى از آنان مىگفت : ابن تومرت وقتى ديد كه افراد شرور و فاسد در ميان اهالى جبل زياد شده‌اند ، شيوخ قبائل را احضار كرده و بدانان گفت :\r\n« تا امر به معروف و نهى از منكر را عملى نكنيد و مفسد را از ميان خود نرانيد ، دين شما درست نخواهد شد و قوت نخواهد گرفت پس با شريران و مفسدانى كه ميان شما هستند به بحث پردازيد و آنها را از شر و فساد منع كنيد . اگر به تبهكاريهاى خود پايان دادند كه چه بهتر ، و گر نه اسامى آنان را بنويسيد و به من بدهيد تا دربارهء آنان رسيدگى كنم . »\r\nبدين دستور عمل كردند و نام بدكاران هر قبيله‌اى را نوشتند و به او دادند .\r\nابن تومرت براى بار دوم و بار سوم هم دستور دارد كه همين كار را بكنند .\r\nآنگاه تمام صورت‌هاى اسامى را جمع كرد و مورد مطالعه قرار داد و اسامى اشخاصى را كه نامشان مكرر در دفعات دوم و سوم هم آمده بود بيرون كشيد و يادداشت كرد .\r\nسپس همهء مردم را جمع كرد و صورت نامهائى كه خود ترتيب داده بود به ونشريشى - معروف به « بشير » داد و گفت كه آن را به - نظر افراد قبائل برساند و تبهكاران را در سمت چپ و مخالفان آنان را در سمت راست خود جاى دهد .\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nاو اين فرمان را اجرا كرد .\r\nابن تومرت دستور داد كه دست كسانى را كه در سمت چپ جاى داشتند از پشت ببندند .\r\nپس از آنكه دست همه بسته شد ، گفت ، « اينها بدكاران هستند و قتلشان واجب است . » و به افراد هر قبيله‌اى دستور داد كه بدكاران قبيلهء خود را از ميان ببرند . آنها هم به حرف او عمل كردند و همه را كشتند و آن روز ، روز تميز ، يا روز تشخيص ناميده شد .\r\nابن تومرت وقتى ازين تصفيه فراغت يافت ، باقى ياران خود را پاكدل و در انديشه‌هاى خود راست و درست و در فرمانبردارى هماهنگ و يگانه ديد .\r\nلذا سپاهى را از ميان آنان مجهز كرد و به جبال اغمات كه گروهى از مرابطان در آنجا سكونت داشتند ، فرستاد .\r\nدر جنگى كه ميان سپاه ابن تومرت و مرابطان درگرفت ، افراد ابن تومرت كه به سردارى ابو عبد الله ونشريشى پيكار مىكردند شكست خوردند و گروه بسيارى از ايشان كشته شدند و عمر هنتاتى كه از بزرگان اصحاب ابن تومرت بود ، زخم برداشت و حواس و همچنين نبض او از كار افتاد . همه گفتند : « او مرد ! » ونشريشى گفت : « ولى او نمرده و تا شهرها را به تصرف درنياورد ، نخواهد مرد . »\r\nاو ساعتى بعد چشمان خود را گشود و نيروى خود را بازيافت .\r\nهمه فريفتهء او شدند و كسانى كه گريخته بودند دوباره به گرد ابن - تومرت فراهم آمدند .\r\nابن تومرت آنان را موعظه كرد و پايدارى آنان را در جنگ\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nسپاسگزارى نمود .\r\nاز آن ببعد ، ابن تومرت دسته دسته قشون به اطراف شهرهاى مسلمين ميفرستاد و اين افراد هر گاه با سپاه نيرومندى روبرو مىشدند به كوه پناه مىبردند و ايمنى مىيافتند .\r\nمهدى براى كسان خود رتبه‌ها و درجاتى ترتيب داده بود .\r\nمردان درجهء اول را آيت عشرة ، يعنى افراد دهگانه مىناميد . نخستين فرد اين گروه عبد المؤمن و دومين شخص ابو حفص هنتاتى و امثال اينها بودند كه از گرامىترين ياران او شمرده مىشدند و مورد اعتماد وى بودند و پيش از همه به اطاعت وى درآمده و بيش از همه در فرمانبردارى ازو مىكوشيدند .\r\nدستهء دوم را آيت خمسين ، يعنى خانواده پنجاه نفرى ، مىخواند كه پائين‌تر از طبقهء اول بودند . اين دسته از روساء قبائل تشكيل مىشد .\r\nدسته سوم آيت سبعين ، بمعنى خانواده هفتاد نفرى ، بود كه پائين‌تر از دستهء دوم به حساب مىآمدند .\r\nابن تومرت ، همهء ياران و كسانى را كه در حلقهء اطاعتش بودند ، « موحدين » مىناميد .\r\nبنابر اين در اخبار مربوط به اين گروه ، هرجا از « موحدان » نامى برده مىشود منظور اصحاب ابن تومرت و همچنين اصحاب عبد المؤمن است كه پس از گذشت ابن تومرت جانشين وى گرديد .\r\nكار ابن تومرت همچنان بالا مىگرفت تا سال 524 هجرى قمرى كه سپاه انبوهى بالغ بر چهل هزار نفر آماده كرد . اكثريت اين سپاه با سربازان پياده بود .\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nابن تومرت ، ونشريشى را به سردارى سپاه گماشت و عبد المؤمن را نيز همراه او فرستاد .\r\nلشكريان ابن تومرت عازم مراكش شدند و آن سرزمين را محاصره كردند و عرصه را بر اهالى تنگ نمودند .\r\nدر آن زمان على بن يوسف در مراكش سلطنت مىكرد .\r\nقشون ابن تومرت مدت بيست روز مراكش را در محاصره نگاه داشت .\r\nامير المسلمين براى متولى سجلماسه [ ( 1 ) 
  ] پيام فرستاد و او را با قشونى كه در اختيار داشت براى پيكار با ابن تومرت فراخواند .\r\nاو هم با سپاهى انبوه حركت كرد . و همين كه قشون مهدى نزديك شد ، مردم مراكش از راهى ، غير از آن جهة كه او روى آورده بود ، خروج كردند و به يارى نيروى كمكى كه رسيده بود با قشون ابن - تومرت جنگيدند .\r\nكار جنگ بالا گرفت و تعداد تلفات در سپاهيان مهدى رو به فزونى نهاد .\r\nونشريشى سردار آنان نيز كشته شد ، لذا در اطراف عبد المؤمن\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سجلماسه ( به كسر سين و جيم و فتح سين دوم ) شهرى قديمى است در مراكش در حدود سيصد و بيست كيلومترى جنوب شرقى فاس ، در حاشيه صحراء كه مركز تافيلالت بود ، و اكنون ويران است .\r\nاين شهر ظاهرا در قرن اول بعد از ميلاد بوسيلهء روميان بنا شد .\r\nدر دورهء اسلامى به سبب موقعيت خاص جغرافيائىاش در حاشيهء صحرا ، همواره دستخوش آشوب و اغتشاش و قيام امراى محلى براى استقلال بود . و عاقبت هم در يكى از اين اغتشاشات ( در سال 673 هجرى قمرى ) ويران گرديد .\r\n( دائرة المعارف فارسى )\r\n","page_name":" 326 ","page_number":326},
  {"content":"\r\n\r\nگرد آمدند و فرماندهى را به او واگذار كردند .\r\nجنگ در تمام روز همچنان ادامه داشت . و عبد المؤمن آن روز ظهر و عصر نماز خوف خواند . پيش از آن در مغرب چنين نمازى خوانده نشده بود .\r\nوقتى مصامده ، يعنى پيروان ابن تومرت ، كثرت عدهء مرابطان را ديدند و قدرت و نيروى آنان را دريافتند به سوى بستان بزرگى پشت كردند كه در آنجا بود . بستان در نزد آنان بحيره ناميده مىشود .\r\nبدين جهة آن جنگ را جنگ بحيره و آن سال را نيز سال بحيره خواندند .\r\nپس از پشت كردن به آن بستان ، همه از يك جهت تا شب جنگيدند و پايدارى نشان دادند .\r\nاكثر افراد مصامده كشته شدند . وقتى ونشريشى به قتل رسيد و عبد المؤمن دفنش كرد ، مصامده دنبال جنازهء او گشتند ولى آن را در قتلگاه نيافتند . لذا گفتند : « فرشتگان او را به آسمان برده‌اند . »\r\nوقتى شب فرا رسيد ، عبد المؤمن و كسان ديگرى كه از معركه جان بسلامت برده بودند ، به كوه روى آوردند .\r\n\r\nدرگذشت مهدى و جانشينى عبد المؤمن\r\nابن تومرت ، پس از اعزام قشون براى محاصره مراكش ، به - بيمارى سختى گرفتار شد . و وقتى خبر شكست قشون خود را شنيد بيمارى او سخت‌تر گرديد . از حال عبد المؤمن پرسيد ، گفتند : « او سالم است . »\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nگفت : « اگر او نمرده ، پس هيچكس نمرده است . كار ما به - قوت خود باقى است و او كسى است كه شهرها را فتح خواهد كرد . »\r\nآنگاه به ياران خود وصيت كرد كه از عبد المؤمن پيروى كنند و او را پيشواى خود سازند و زمام كار بدست او بسپارند و در فرمانبردارى ازو بكوشند .\r\nضمنا عبد المؤمن را به لقب « امير المؤمنين » ملقب ساخت .\r\nمهدى ، پس از اين وصيت درگذشت ، در حالى كه پنجاه و يك سال ، و بقول بعضى ، پنجاه و پنج سال عمر ، و بيست سال فرمانروائى كرده بود .\r\nعبد المؤمن به تين ملل بازگشت و در آنجا اقامت گزيد و با مردم به مهربانى رفتار كرد .\r\nمردى بخشنده و كريم بود . در جنگ‌ها هميشه پيشاپيش افراد خود بميدان ميرفت ، و در مواقع سختى نيز ثبات و استقامت نشان ميداد .\r\nچنين بود تا سال 528 هجرى قمرى كه لشگرى انبوه از اهالى جبل فراهم آورد و به تادله [ ( 1 ) 
  ] رفت و قصد تصرف آن ناحيه را داشت . ولى اهالى تادله در برابر او ايستادگى كردند و به جنگ پرداختند .\r\nعبد المؤمن آنان را مقهور ساخت و تادله را گرفت و نواحى ديگر اطراف آن را نيز فتح كرد . همچنين در ساير نقاط جبال پيش\r\n\r\n\r\n\r\n\r\n","description":"","footnote":"\r\n[ ( 1 ) 
  ] - از جبال بربر در مغرب تلمسان و فاس ( لغتنامهء دهخدا )\r\n","page_name":" 328 ","page_number":328},
  {"content":"\r\n\r\nرفت و هرجا را كه در برابرش مقاومت ميكردند ، فتح مينمود .\r\nافراد قبيلهء صنهاجهء جبل نيز به اطاعت او درآمدند .\r\nامير المسلمين ، پسر خود « سير » را وليعهد خود ساخته بود . ولى او فوت كرد . لذا امير المسلمين ، پسر ديگر خود ، تاشفين ، را كه در اندلس حكومت ميكرد به نزد خود فرا خواند و در سال 531 هجرى قمرى او را به منصب ولايت عهد منصوب ساخت .\r\nآنگاه قشونى را در اختيارش گذارد و او با اين قشون عازم صحرا شد تا با لشكريان عبد المؤمن در جبال دست و پنجه نرم كند .\r\nدر سال 532 هجرى قمرى سپاه عبد المؤمن در نقطهء بلندى بر سر كوه بودند كه « نواظر » ناميده مىشد . برعكس ، سپاه تاشفين در محلى پست و خاكى قرار داشتند . و از ميان دو سپاه گروهى بيرون مىآمدند و به تعقيب يك ديگر مىپرداختند و به هم تيراندازى ميكردند بدون اينكه با هم روبرو شوند و همديگر را ببينند . اين سال را نيز سال « نواظر » مىناميدند .\r\nو در سال 533 هجرى قمرى عبد المؤمن با اهالى جبل حركت كرد و در درختستان‌ها به پيش رفت تا به كوه كرناطه رسيد و در يك زمين سخت ، ميان درختان فرود آمد .\r\nتاشفين ، روبروى او ، در زمينى پست و خاكى اردو زد كه هيچ گاه در آن نمىروئيد .\r\nفصل زمستان بود و روزهاى بسيار پشت هم باران باريد و بارش قطع نشد ، به نحوى كه اردوگاه تاشفين و يارانش پر از گل گرديد .\r\nچارپايان تا سينه در گل فرو مىرفتند و سربازان از پيشروى در زمين‌هاى گل آلوده عاجز مىشدند و راه‌هاى آنان بند مىآمد .\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nدر آن سرما ناچار براى گرم كردن خود ، نيزه‌ها ، و همچنين چوب كوههء زين‌هاى اسبان را مىسوزاندند .\r\nمعذلك گروهى از گرسنگى و سرما و بدحالى به هلاك رسيدند .\r\nاما عبد المؤمن و يارانش در زمينى سخت بر روى كوه بودند و از هيچ بابتى نگرانى نداشتند و خواربار هم مرتب به آنان ميرسيد .\r\nدرين وقت عبد المؤمن قشونى را نيز به وجره از توابع تلمسان فرستاد كه ابو عبد الله محمد بن رقو ، سردارى آن را داشت و اين شخص از خانوادهء پنجاه نفرى بود .\r\nمحمد بن يحيى بن فانوا ، متولى تلمسان ، وقتى خبر نزديك شدن آنان را شنيد ، با سپاهى از نقابداران به جنگ آنان شتافت .\r\nدو سپاه در موضعى معروف به خندق الخمر با هم روبرو شدند و به زد و خورد پرداختند .\r\nقشون عبد المؤمن ، لشكريان محمد بن يحيى را شكست داد .\r\nخود محمد بن يحيى و بسيارى از يارانش به قتل رسيدند .\r\nافراد عبد المؤمن اموال سپاه دشمن را به غنيمت بردند و مراجعت كردند .\r\nپس از اين واقعه ، عبد المؤمن با تمام سپاهيان خود متوجه غماره [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - غماره ( به ضم غين و فتح را ) قبيله‌اى از بربر در مغرب اقصى كه بدست موسى نصير اسلام آوردند . سپس به خوارج پيوستند و از حاميم كه در وقعه مصموده كشته شد . پيروى كردند . قبائل بنو حامد ، بنو نال ، اغساوى ، بنو وزروال و ديگران كه تاكنون در بلاد ريف معروف بوده‌اند ، ازين قبيله منشعب شده‌اند . ( از اعلام المنجد ) غماره ، همچنين ، قريه‌اى است از قراء شمال آفريقا ، نزديك شهر معروف سبته واقع بر ساحل جنوبى مديترانه محاذى جبل طارق كه بر ساحل شمالى تنگهء معروف به همين اسم قرار دارد .\r\n( لغتنامهء دهخدا )\r\n","page_name":" 330 ","page_number":330},
  {"content":"\r\n\r\nگرديد . همهء قبائلى را كه در آن ناحيه بودند به اطاعت خود درآورد و مدتى نيز در آن جا اقامت نمود .\r\nپيشروى عبد المؤمن در كوهستان‌ها ادامه داشت . عبد المؤمن در كوه‌ها و تاشفين نيز مقابل او در صحراها راه مىپيمود تا سال 535 هجرى قمرى كه أمير المسلمين على بن يوسف در مراكش درگذشت و پس از وى پسرش تاشفين بر مسند سلطنت نشست .\r\nدرين وقت عبد المؤمن به طمع تصرف شهرها افتاد . چيزى كه هست در صحرا فرود نيامد .\r\nدر سال 538 هجرى قمرى ، عبد المؤمن متوجه تلمسان شد و در آنجا فرود آمد و بر بلندترين نقطهء كوه خيمه زد .\r\nتاشفين هم در طرف ديگر ، در شهر فرود آمد .\r\nميان آنان زد و خورد درگرفت و اين وضع همچنان تا سال 539 ادامه داشت .\r\nبعد ، عبد المؤمن از آنجا به كوه تاجره رفت . قشونى را نيز به فرماندهى عمر هنتاتى به شهر وهران [ ( 1 ) 
  ] فرستاد .\r\nعمر ناگهانى بدان شهر حمله برد . و خود و سپاهيانش در حلقهء محاصره گرفتار شدند .\r\nعبد المؤمن ، وقتى اين خبر را شنيد به كمك آنان شتافت و عمر را از گرفتارى نجات داد .\r\nدر ماه رمضان سال 539 هجرى قمرى تاشفين با قشون خود در حول و حوش وهران ، در نقطه‌اى مقابل دريا ، فرود آمد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - وهران ( به فتح واو ) شهرى است به مغرب و از آن تا تلمسان يك شب راه است .\r\nشهر كوچكى است و در كنار دريا قرار گرفته و مردم آن بيشتر به تجارت مشغولند .\r\n( لغتنامهء دهخدا )\r\n","page_name":" 331 ","page_number":331},
  {"content":"\r\n\r\nدر حومهء وهران تپه‌اى بود مشرف بر دريا ، و در بلندترين نقطهء آن پشته‌اى قرار داشت كه متعبدان در آن جا اجتماع ميكردند و آن موضع در نزدشان محترم و مقدس بود .\r\nدر شب بيست و هفتم رمضان ، شبى كه اهل مغرب آن را گرامى ميشمارند ، تاشفين با عدهء كمى از ياران خود مخفيانه بدانجا رفت به نحوى كه هيچكس جز كسانى كه با وى بودند از رفتن او بدانجا آگاهى نداشت . و قصد او از حضور با آن جماعت نيكوكار در آن موضع ، تيمن و تبرك بود .\r\nعمر بن يحيى هنتاتى وقتى اين خبر را شنيد به موقع خود با تمام سپاهيانى كه در اختيار داشت بدان عبادتگاه حمله برد .\r\nآنجا را احاطه كرد و آن تپه را گرفت .\r\nتاشفين وقتى بر جان خود بيمناك شد و ترسيد كه او را اسير كنند ، سوار بر اسب شد و از سمتى كه رو به دريا بود تاخت كرد .\r\nناگهان از پرتگاهى بلند سقوط كرد و به سنگ خورد و كشته شد و جسدش بر روى يك قطعه الوار قرار گرفت .\r\nتمام كسانى هم كه با او بودند كشته شدند .\r\nو مىگفتند تاشفين به قلعهء خود رفت كه در آنجا بر روى پشته‌اى قرار داشت . اين قلعه داراى بوستانى بود پر از انواع ميوه‌ها .\r\nاتفاقا عمر هنتاتى ، فرمانده سپاه عبد المؤمن ، قشونى براى تصرف آن قلعه فرستاد و اين افراد را از ضعف كسانى كه در قلعه بودند آگاه ساخت .\r\nلشكريان او كه نميدانستند تاشفين هم در آن قلعه است به دروازهء قلعه آتش افكندند و آن را سوزاندند .\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nتاشفين در صدد فرار برآمد و سوار بر اسب خود شد كه بگريزد .\r\nاسب از داخل قلعه خيز برداشت تا از روى ديوار به خارج بپرد . ولى در آتش افتاد و تاشفين اسير شد و به هويت خود اعتراف كرد .\r\nمىخواستند او را به نزد عبد المؤمن ببرند ولى چون گردنش شكسته بود در حال فوت كرد .\r\nجسد او را به دار آويختند و تمام كسانى كه با او بودند كشته شدند .\r\nقشون او متفرق گرديدند و هيچكس ديگرى نيز به يارى آنان نيامد .\r\nپس از درگذشت تاشفين برادرش اسحق بن على بن يوسف در مراكش به فرمانروائى رسيد .\r\nوقتى تاشفين كشته شد ، عمر اين خبر را براى عبد المؤمن فرستاد .\r\nعبد المؤمن هم همان روز با تمام لشگريان خود از تاجره حركت كرد و قشون امير المسلمين را پراكنده ساخت .\r\nگروهى از آنها به شهر وهران پناه بردند . ولى عبد المؤمن بدانجا رسيد و به ضرب شمشير داخل شهر شد و در آنجا جمع بىشمارى را كشت .\r\nبعد به تلمسان رفت . در آنجا دو شهر است و ميان آن دو به - اندازه يك تاخت يا يك ميدان اسب مسافت است .\r\nيكى از آنها تاهرت است كه در آن قشون مسلمانان بود . ديگرى اقادير است كه ساختمانى قديمى دارد و مردم دروازه‌هاى آن را بستند و آمادهء كارزار شدند .\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nدر تاهرت يحيى بن صحراويه حكومت مىكرد كه با قشون خود به شهر فاس گريخت .\r\nعبد المؤمن به تاهرت رفت و پس از فرار قشون داخل شهر شد .\r\nمردم با فروتنى و تضرع به ملاقات او شتافتند . ولى او اين خضوع و افتادگى را از آنها نپذيرفت و اكثرشان را كشت .\r\nآنگاه داخل شهر شد و كار شهر را سر و سامان داد و از آنجا به سوى اقادير حركت كرد . و قشونى مأمور ساخت كه اقادير را محاصره كنند .\r\nاز آنجا ، در سال 540 هجرى قمرى به فاس رفت و بر كوهى اردو زد كه مشرف به شهر بود .\r\nاين شهر را محاصره كرد و نه ماه در محاصره نگاه داشت .\r\nدر آنجا يحيى بن صحراويه بسر ميبرد كه با قشون خود از تلمسان گريخته بود .\r\nوقتى مدت محاصره به طول انجاميد ، عبد المؤمن متوجه نهرى شد كه به داخل شهر ميرفت . اين نهر را با چوب و خاك و غيره بست و از جريان آب به شهر جلوگيرى كرد .\r\nبر اثر انسداد نهر ، آب بالا آمد تا جائى كه به يك درياچهء قابل كشتيرانى تبديل شد .\r\nدر چنين صورتى ناگهان دستور داد كه راه نهر را باز كنند .\r\nدر نتيجه ، آن آب زياد دفعتا به داخل شهر جريان يافت و ديوار شهر و آنچه در شهر ، مجاور نهر بود خراب شد .\r\nعبد المؤمن خواست داخل شهر شود ولى مردم ، در خارج ديوارهاى شهر با او جنگيدند و تا آنجا كه قدرت داشتند از ورود او\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nجلوگيرى كردند .\r\nدر فاس ، عبد الله بن خيارجيانى ، ادارهء امور شهر و تمام توابع را بر عهده داشت . او با موافقت گروهى از بزرگان شهر نامه‌اى به - عبد المؤمن نگاشت و ازو براى اهالى شهر امان خواست .\r\nعبد المؤمن اين درخواست را پذيرفت .\r\nبنابر اين يكى از دروازه‌هاى شهر را به روى او گشودند و او و لشكريانش داخل شدند .\r\nيحيى بن صحراويه گريخت و به طنجه رفت .\r\nاين پيروزى در پايان سال 540 هجرى قمرى نصيب عبد المؤمن گرديد .\r\nاو بعد از فتح فاس ، كار شهر را سر و سامان داد و فرمود در شهر جار بزنند كه هر كس در نزد خود سلاح و مهمات جنگ نگاه دارد ، خونش حلال خواهد بود .\r\nمردم شهر آنچه اسلحه داشتند نزد او بردند . و او همه را از آنها گرفت .\r\nبعد به مكناسه [ ( 1 ) 
  ] برگشت ، و با مردم آنجا نيز همين رفتار را كرد ، و لشكريانى را كه در آنجا بودند اعم از سواره و پياده همه را كشت .\r\nاما سپاهيان عبد المؤمن كه در تلمسان بودند با اهالى به جنگ پرداختند و منجنيق و برج‌هاى چوبين نصب كردند و با دبابه يا ارابه‌هاى جنگى پيش رفتند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - مكناس ( به كسر ميم ) شهرى است در مراكش با 37000 تن جمعيت كه كارخانه چرمسازى و پارچه‌بافى دارد ( اعلام المنجد )\r\n","page_name":" 335 ","page_number":335},
  {"content":"\r\n\r\nپيشواى مردم شهر فقيه عثمان بود . وقتى محاصرهء شهر يك سال طول كشيد و عرصه بر اهالى تنگ شد بدون اطلاع فقيه عثمان ، جماعتى را از ميان خود برگزيدند و نزد موحدين كه ياران عبد المؤمن بودند فرستادند .\r\nاين فرستادگان ، قشون عبد المؤمن را داخل شهر كردند .\r\nمردم بيچارهء شهر هنگامى از ورود آنان خبردار شدند كه شمشيرهاى آنان بالاى سرشان بود .\r\nبسيارى از آنان به قتل رسيدند و اموال و نواميس آنان بىحساب به غارت رفت . و جواهرات بىشمار بدست مهاجمان افتاد . هر كس هم كه كشته نمىشد به كمترين قيمت فروخته ميشد .\r\nعدهء كشته‌شدگان به يكصد هزار رسيد .\r\nبقولى عبد المؤمن شخصا تلمسان را محاصره كرد و از آن جا به فاس رفت . خدا بهتر ميداند .\r\nعبد المؤمن قشونى هم به مكناسه فرستاد كه آنجا را مدتى محاصره كردند . بعد مردم در مقابل امانى كه خواستند شهر را تسليم نمودند . آنان هم به قول خود وفا كردند و به مردم امان دادند .\r\nعبد المؤمن از فاس به شهر سلا [ ( 1 ) 
  ] رفت و آنجا را گشود .\r\nدر آنجا جماعتى از بزرگان سبته [ ( 2 ) 
  ] به حضور او رسيدند و\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سلا ( به فتح سين ) شهر و دريا بندرى كه در حدود هفتاد و پنج هزار تن جمعيت دارد . در شمال غربى مراكش ، كنار اقيانوس اطلس ، بر مصب و ساحل شمالى رود ابو رقراق ، مقابل رباط واقع است . نام آن بسيار قديمى است .\r\nاما شهر فنيقى سالا با سلا كمى فاصله دارد . اين شهر در قرون وسطى و پس از آن اهميت داشت .\r\n[ ( 2 ) 
  ] - سبته ( به فتح سين و سكون با ) كه اسپانيائىها آن را ثئوتا يا سئوتا مينامند شهرى است با قريب شصت هزار جمعيت در شمال غربى آفريقا بر تنگهء جبل طارق .\r\nاين شهر از متصرفات اسپانياست و در محل يك مهاجرنشين فنيقى قرار دارد .\r\nمدتها در تصرف رومىها ، و اندال‌ها و دولت بيزانس بود . و در سال 711 به تصرف اعراب درآمد . پرتغال در سال 1415 آن را گرفت . و اين نخستين فتح پايدار اروپائيان در آفريقا بود . در سال 1850 به تصرف اسپانيا درآمد .\r\nسبته بندر تجارتى و ماهيگيرى مهمى بشمار ميرود . ( دائرة المعارف فارسى )\r\n","page_name":" 336 ","page_number":336},
  {"content":"\r\n\r\nاطاعت او را گردن نهادند .\r\nاو نيز پذيرفت و به آنان امان داد .\r\nاين واقعه در سال 541 هجرى قمرى رخ داد .\r\n\r\nتسلط عبد المؤمن به شهر مراكش\r\nعبد المؤمن ، وقتى از فاس و ساير نقاط آن نواحى فراغت يافت ، عازم شهر مراكش شد كه پايتخت كشور نقابداران بود و بزرگتر و مهم‌ترين شهر آن سرزمين به شمار ميرفت .\r\nدرين وقت زمام فرمانروائى را اسحق بن على بن يوسف بن - تاشفين در دست داشت كه طفلى خردسال بود .\r\nعبد المؤمن در سال 541 هجرى قمرى بدين شهر رسيد و - خيمه‌هاى خود را در سمت غرب شهر بر روى كوهى كوچك برپا كرد و در آنجا براى خود و لشكريان خود شهرى ساخت . و در آن مسجدى بنا كرد .\r\nهمچنين در آنجا كاخى براى خود ساخت كه مشرف و مسلط بر شهر باشد و آنجا بتواند احوال مردم شهر ، يعنى پيروان خود را ببيند و وضع جنگجويان و طرز جنگ آنان را نظارت كند .\r\nاو در مدت يازده ماه ، با اهالى مراكش جنگ‌هاى بسيار كرد . از مرابطانى كه در مراكش بسر ميبردند ، مرتبا عده‌اى خارج مىشدند .\r\nو با سپاه او زد و خورد ميكردند .\r\nرفته رفته خواربار در مراكش كمياب شد و گرسنگى به مردم فشار آورد .\r\nيك روز لشكريان عبد المؤمن ، روى چهار دست و پا شروع به -\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nپيشروى كردند . و به تدبير عبد المؤمن براى بدام انداختن آنان كمين گرفتند .\r\nعبد المؤمن به لشكريان خود گفت : « وقتى صداى طبل را شنيديد ، آنگاه خود در بالاترين چشم‌انداز كاخى كه بنا كرده بود خروج كنيد . »\r\nنشست تا صحنه جنگ را تماشا كند .\r\nلشكريان او پيش رفتند و جنگ كردند و پايدارى نشان دادند .\r\nوقتى پيكار به اوج شدت رسيد ناگهان به اهل مراكش پشت كردند و گريختند تا مراكشيان آنها را دنبال كنند و به كمينگاهى كه براى آنان ترتيب داده بودند برسند و بدام بيفتند .\r\nاين نقشه اجرا شدند . نقابداران وقتى فرار آنها را ديدند و فريب خورد و به اميد حصول پيروزى به تعقيبشان پرداختند تا به شهر عبد المؤمن رسيدند و قسمت اعظم ديوار شهر را خراب كردند .\r\nمصامده به عبد المؤمن گفتند كه امر كند تا طبل‌ها را بصدا درآورند .\r\nتا مردان از كمينگاه خارج شوند .\r\nولى عبد المؤمن گفت : « صبر كنيد تا تمام كسانى كه به طمع تصرف اين شهر هستند برسند . »\r\nوقتى اكثر تعقيب كنندگان رسيدند ، عبد المؤمن فرمان داد كه طبل را بنوازند .\r\nصداى طبل كه بلند شد ، مردان از كمين بيرون جستند و مصامده كه تظاهر به فرار كرده بودند ناگهان به طرف نقابداران برگشتند و از آنان تا حدى كه دلشان مىخواست كشتند .\r\nاين بار نقابداران بودند كه پا بفرار نهادند ولى بر اثر تنگى ،\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nدروازه‌هاى شهر عده‌اى كه شمارهء آنان را فقط خداوند سبحان مىداند ، هلاك شدند .\r\nچون اسحق بن على بن يوسف طفلى خردسال بود ، شيوخ نقابداران ، امور دولت او را اداره ميكردند .\r\nاين عده موافقت نمودند كه شخصى بنام عبد الله بن ابو بكر به خدمت عبد المؤمن برود و او را از بيچارگى زنان و ناتوانى مردان شهر آگاه كند و او را بر سر رحم آورد و ازو امان بخواهد .\r\nاين رسالت نتيجه معكوس داد و عبد المؤمن كه از ناتوانى و ضعف مردم آگاه شد به شدت جنگ افزود و براى تصرف شهر منجنيق‌ها و برج‌هائى نصب كرد . و چنان كار را بر آنان سخت گرفت كه ذخيره خواربارشان بپايان رسيد و از روى ناعلاجى چارپايان خود را خوردند و بيش از صد هزار نفر بر اثر گرسنگى تلف شدند و از بوى مردگان ، عفونت سراسر شهر را فرا گرفت .\r\nدر مراكش قشونى هم از فرنگيان قرار داشت و مرابطان از آنها يارى خواسته بودند . آنان نيز به كمك آمدند .\r\nوقتى كار جنگ و مدت محاصره به درازا كشيد ، اهالى مراكش كسانى را نزد عبد المؤمن فرستادند و ازو امان خواستند .\r\nعبد المؤمن نيز آنان را امان داد .\r\nلذا يكى از دروازه‌هاى شهر را كه باب اغمات نام داشت به روى لشكريان او گشودند .\r\nآنان نيز با شمشير داخل شدند و شهر را با قهر و خشونت گرفتند و هر كه را كه يافتند از دم تيغ گذراندند تا به كاخ امير المسلمين رسيدند .\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nامير اسحق و تمام امراء مرابطان را كه با بودند از كاخ بيرون كردند و به كشتن آنان پرداختند .\r\nاسحق از شدت علاقه‌اى كه به زنده ماندن داشت پيش عبد المؤمن شروع به خواهش و گريه و زارى كرد .\r\nامير سير بن الحاج كه دستش از پشت بسته بود به طرف اسحق رفت و تف به صورت وى انداخت و گفت :\r\n« خيال ميكنى در برابر پدر و مادرت گريه ميكنى ؟ مثل مردان صبر و استقامت داشته باش . اين مرد نه از خدا ميترسد ، نه دينى دارد . »\r\nهمين كه اين حرف از دهانش درآمد ، موحدان چوب را به جانش كشيدند و با چوب آنقدر او را زدند كه جان به جان آفرين تسليم كرد .\r\nاو يكى از دلاوران شمرده مىشد كه در شجاعت معروف بود .\r\nپيش از او اسحق را ، با وجود خردسالى ، جلو انداختند و گردنش را زدند .\r\nاين واقعه بسال 542 هجرى قمرى اتفاق افتاد .\r\nاسحق آخرين سلطان مرابطان بود و با كشته شدن او دولت مرابطان منقرض گرديد .\r\nمدت سلطنت مرابطان هفتاد سال بود . و در اين سلسله چهار تن : به نام‌هاى يوسف ، على ، تاشفين و اسحق ، فرمانروائى كردند .\r\nعبد المؤمن پس از فتح مراكش ، در آنجا اقامت گزيد و آنجا را مركز فرمانروائى خود قرار داد .\r\nاو وقتى در مراكش به قتل عام پرداخت و در كشتن مردم زياده‌روى كرد ، اكثر اهالى از بيم جان خود پنهان شدند .\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nپس از هفت روز كشتار ، در شهر جار زدند و به مردمى كه زنده مانده بودند امان دادند .\r\nكسانى كه در اختفاء بسر ميبردند از نهانگاه‌ها بيرون آمدند .\r\nمصامده كه ياران عبد المؤمن بودند ميخواستند آنها را بكشند ولى عبد المؤمن ازين كار منعشان كرد و گفت : « اينها صنعتگران و پيشه‌وران و بازاريانى هستند كه ما از كارشان سود مىبريم . » بنابر اين آنان را به حال خود گذاردند .\r\nعبد المؤمن ، آنگاه دستور داد كه كشته‌شدگان را از شهر بيرون بريزند . و اين دستور اجرا شد .\r\nاو در شهر مراكش يك مسجد جامع بزرگ ساخت و آن را به - نقش و نگار آراست و فرمان داد تا مسجد جامعى را كه امير المسلمين يوسف بن تاشفين ساخته بود ، خراب كنند .\r\nيوسف بن تاشفين در حق معتمد بن عباد بدرفتارى كرده و او را به بدترين وضع به زندان انداخته بود . لذا خداوند به مكافات آن عمل ظالمانه كسى را بر وى مسلط كرد كه انتقام آن مظلوم را گرفت ، زياده از حد هم گرفت .\r\nآن خداوند بزرگ و منزه است كه فرمانروائى او هميشگى است و نيستى نمىپذيرد . و اين روش دنياست كه تف بر آن باد و باز هم تف بر آن باد ! از خداوند مىخواهيم كه كار ما را به خوبى بپايان رساند و بهترين روز ما را روزى قرار دهد كه در سايهء محمد ( ص ) و فرزندانش ( ع ) به ديدار او نائل شويم .\r\n\r\nپيروزى عبد المؤمن در دكاله [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - دكاله ( به فتح دال و تشديد كاف ) : شهرى از بربرها در مغرب ( منتهى الارب )\r\n","page_name":" 341 ","page_number":341},
  {"content":"\r\n\r\nدر سال 543 يكى از مرابطان مراكش كه جزء نقابداران بود به دكاله رفت در آنجا گروهى گرد وى جمع شدند و به غارت توابع مراكش پرداختند .\r\nعبد المؤمن ، ابتدا به آنان التفاتى نكرد ولى وقتى دست اندازى آنان زياد شد ، در سال 544 به سركوبى آنان اقدام كرد .\r\nاهالى دكاله وقتى اين خبر را شنيدند همه در ساحل دريا اجتماع كردند .\r\nاينها دويست هزار پياده و بيست هزار سوار بودند و در دلاورى شهرت داشتند . قشون عبد المؤمن نيز از شمار بيرون بود .\r\nزمينى كه مردان دكاله در آن موضع گرفته بودند تخته سنگ - ها و پستى و بلنديهايى داشت و آنان در لابلاى سنگ‌ها و گودالها كمين كردند كه بمحض رسيدن عبد المؤمن و قشونش ، به آنها حمله‌ور شوند .\r\nولى بخت با عبد المؤمن يارى كرد و او و كسانش از سمت ديگرى ، غير از آن سمت كه اهل دكاله در كمين نشسته بودند ، حمله‌ور شدند و آنان را متفرق كردند .\r\nاهالى دكاله ناچار از موضع خود دور شدند و در معرض شمشير تيز قرار گرفتند و از بيم جان به دريا زدند و اكثرشان كشته شدند .\r\nشتران و دام‌ها و دارائى آنان به غنيمت گرفته شد . زنان و ساير افراد خاندانشان گرفتار شدند و به اسارت درآمدند و كار به جائى رسيد كه هر كنيز زيبائى را به چند درهم ميفروختند .\r\nعبد المؤمن به مراكش فاتح و پيروزمند بازگشت و اركان فرمانروائى او استوار شد . در سراسر مغرب ترس و هيبت او به دل‌ها راه يافت و همه فرمانبردارى از او را گردن نهادند\r\n.\r\n\r\n","description":"","footnote":"","page_name":" 342 ","page_number":342},
  {"content":"\r\n\r\n\r\nمحاصرهء شهر كتنده\r\nدر اين سال ، يعنى سال 514 هجرى قمرى ، يكى از پادشاهان فرنگ موسوم به ابن ردمير ، به اندلس حمله برد و تا كتنده پيش رفت كه در مشرق اندلس ، نزديك مرسيه ، است .\r\nاو اين شهر را محاصره كرد و عرصه را بر اهالى تنگ ساخت .\r\nدر اين وقت امير المسلمين على بن يوسف در قرطبه بود و سپاه انبوهى از مسلمانان و ساير لشكريان تابع خود در اختيار داشت .\r\nاو سپاهيان خود را به جنگ ابن ردمير فرستاد .\r\nدو سپاه با هم روبرو شدند و جنگ سختى ميان آنان درگرفت .\r\nاما لشكريان اسلام از قشون ابن ردمير به سختى شكست خوردند و تلفات سنگينى دادند .\r\nاز جملهء مسلمانانى كه در اين جنگ كشته شدند يكى ابو عبد الله بن الفراء قاضى المريه [ ( 1 ) 
  ] بود كه در ميان كارگزاران از علما و در دنياى\r\n\r\n\r\n\r\n\r\n","description":"","footnote":"\r\n[ ( 1 ) 
  ] - المريه ( به فتح الف و سكون لام و كسر ميم و تشديد ياء ) : شهرى است با قريب هشتاد هزار تن جمعيت كه مركز ايالت آلمريا جنوب اسپانيا در اندلس است .\r\nاين شهر بندرى است در كنار مديترانه كه ميوه و سنگ‌هاى معدنى صادر مىكند . احتمالا از بناهاى فينيقيان است . در دوره مورها ( اعراب ) رونق فراوان داشت . در سال 1147 ميلادى آلفونسوى هفتم لئون و كاستيل آن را گرفت . ولى در سال 1157 ( 552 هجرى قمرى ) موحدان تاراجش كردند . بعد از 1288 ميلادى بدست امراى غرناطه افتاد . و در مقابل محاصرهء ( 1309 - 1310 ) مسيحيان مقاومت كرد . سرانجام فرديناند پنجم آزاگون ، بسال 1489 ميلادى تصرفش كرد .\r\n( دائرة المعارف فارسى )\r\n","page_name":" 343 ","page_number":343},
  {"content":"\r\n\r\nقاضيان دادگر از زهاد شمرده مىشد .\r\n\r\nپاره‌اى از رويدادها\r\nدرين سال در قلعهء سرمان از شهر اندكان ( ؟ ) عفراس رومى از بلك بن ارتق شكست خورد و از سپاه روم پنجهزار تن كشته شدند و عفراس و عدهء كثيرى از لشكريانش به اسارت درآمدند .\r\nدرين سال جوسلين فرنگى ، حاكم رها ، لشكريان عرب و تركان را كه در صفين - جانب غربى فرات - اردو زده بودند ، غارت كرد و دارائى و اسبان و دام‌هاى آنان را به غنيمت برد .\r\nدر بازگشت نيز بزاعه را ويران كرد .\r\nدرين سال اتابك طغتگين ، فرمانرواى دمشق ، شهرهاى تدمر و شقيف را تحويل گرفت .\r\nدرين سال سلطان محمود به امير جيوش بك فرمان داد كه به - جنگ برادرش ملك طغرل برود .\r\nوقتى طغرل و اتابك او ، كنتغدى ، اين خبر را شنيدند از پيش سپاه او دور شدند و به گنجه رفتند . لذا جنگى رخ نداد .\r\nدرين سال ، در ماه محرم ، خالصة الدوله ، ابو البركات احمد بن عبد الوهاب بن سيبى ، خزانه‌دار بغداد ، درگذشت . و كمال ابو الفتوح حمزة بن طلحه ، معروف به ابن بقشلام ، پدر علم الدين كاتب معروف ، جانشين او گرديد .\r\nدرين سال ، در ماه جمادى الاولى ، ابو سعيد عبد الرحيم بن - هوازن قشيرى ، امام بن امام ، از دنيا رفت .\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nاو علم شريعت و طريقت را از خويشاوندان خود آموخته ، بعدا از محضر امام الحرمين ابو المعالى جوينى استفاده كرده بود . حديث هم از اهل جماعت شنيده بود و روايت ميكرد .\r\nخيلى خوب وعظ ميكرد و حضور ذهن و سرعت انتقال داشت و وقتى از جهان رفت در شهرهاى دور مردم در عزاى او به سوگوارى پرداختند حتى در بغداد ، در رباط شيخ الشيوخ\r\n.\r\n\r\n","description":"","footnote":"","page_name":" 345 ","page_number":345},
  {"content":"\r\n\r\n.\r\n\r\n","description":"","footnote":"","page_name":" 346 ","page_number":346},
  {"content":"\r\n\r\n.\r\n\r\n","description":"","footnote":"","page_name":" 347 ","page_number":347},
  {"content":"\r\n\r\n.\r\n\r\n","description":"","footnote":"","page_name":" 348 ","page_number":348},
  {"content":"\r\n\r\n.\r\n\r\n","description":"","footnote":"","page_name":" 349 ","page_number":349},
  {"content":"\r\n\r\n.\r\n\r\n","description":"","footnote":"","page_name":" 350 ","page_number":350},
  {"content":"\r\n\r\n.\r\n\r\n","description":"","footnote":"","page_name":" 351 ","page_number":351},
  {"content":"\r\n\r\n.\r\n\r\n","description":"","footnote":"","page_name":" 352 ","page_number":352},
  {"content":"\r\n\r\n.\r\n\r\n","description":"","footnote":"","page_name":" 353 ","page_number":353},
  {"content":"\r\n\r\n.\r\n\r\n","description":"","footnote":"","page_name":" 354 ","page_number":354},
  {"content":"\r\n\r\n.\r\n\r\n","description":"","footnote":"","page_name":" 355 ","page_number":355},
  {"content":"\r\n\r\n.\r\n\r\n","description":"","footnote":"","page_name":" 356 ","page_number":356},
  {"content":"\r\n\r\n.\r\n\r\n","description":"","footnote":"","page_name":" 357 ","page_number":357},
  {"content":"\r\n\r\n.\r\n\r\n","description":"","footnote":"","page_name":" 358 ","page_number":358},
  {"content":"\r\n\r\n.\r\n\r\n","description":"","footnote":"","page_name":" 359 ","page_number":359},
  {"content":"\r\n\r\n.\r\n\r\n","description":"","footnote":"","page_name":" 360 ","page_number":360},
  {"content":"\r\n\r\n.\r\n\r\n","description":"","footnote":"","page_name":" 361 ","page_number":361},
  {"content":"\r\n\r\n.\r\n\r\n","description":"","footnote":"","page_name":" 362 ","page_number":362},
  {"content":"\r\n\r\n.\r\n\r\n","description":"","footnote":"","page_name":" 363 ","page_number":363},
  {"content":"\r\n\r\n.\r\n\r\n","description":"","footnote":"","page_name":" 364 ","page_number":364},
  {"content":"\r\n\r\n.\r\n\r\n","description":"","footnote":"","page_name":" 365 ","page_number":365},
  {"content":"\r\n\r\n.\r\n\r\n","description":"","footnote":"","page_name":" 366 ","page_number":366},
  {"content":"\r\n\r\n.\r\n\r\n","description":"","footnote":"","page_name":" 367 ","page_number":367},
  {"content":"\r\n\r\n.\r\n\r\n","description":"","footnote":"","page_name":" 368 ","page_number":368},
  {"content":"\r\n\r\n.\r\n\r\n","description":"","footnote":"","page_name":" 369 ","page_number":369},
  {"content":"\r\n\r\n.\r\n\r\n","description":"","footnote":"","page_name":" 370 ","page_number":370},
  {"content":"\r\n\r\n.\r\n\r\n","description":"","footnote":"","page_name":" 371 ","page_number":371},
  {"content":"\r\n\r\n.\r\n\r\n","description":"","footnote":"","page_name":" 372 ","page_number":372},
  {"content":"\r\n\r\n.\r\n\r\n","description":"","footnote":"","page_name":" 373 ","page_number":373},
  {"content":"\r\n\r\n.\r\n\r\n","description":"","footnote":"","page_name":" 374 ","page_number":374},
  {"content":"\r\n\r\n.\r\n\r\n","description":"","footnote":"","page_name":" 375 ","page_number":375},
  {"content":"\r\n\r\n.\r\n\r\n","description":"","footnote":"","page_name":" 376 ","page_number":376},
  {"content":"\r\n\r\n.\r\n\r\n","description":"","footnote":"","page_name":" 377 ","page_number":377},
  {"content":"\r\n\r\n.\r\n\r\n","description":"","footnote":"","page_name":" 378 ","page_number":378},
  {"content":"\r\n\r\n.\r\n\r\n","description":"","footnote":"","page_name":" 379 ","page_number":379},
  {"content":"\r\n\r\n.\r\n\r\n","description":"","footnote":"","page_name":" 380 ","page_number":380},
  {"content":"\r\n\r\n.\r\n\r\n","description":"","footnote":"","page_name":" 381 ","page_number":381},
  {"content":"\r\n\r\n.\r\n\r\n","description":"","footnote":"","page_name":" 382 ","page_number":382},
  {"content":"\r\n\r\n.\r\n\r\n","description":"","footnote":"","page_name":" 383 ","page_number":383},
  {"content":"\r\n\r\n.\r\n\r\n","description":"","footnote":"","page_name":" 384 ","page_number":384},
  {"content":"\r\n\r\n.\r\n\r\n","description":"","footnote":"","page_name":" 385 ","page_number":385},
  {"content":"\r\n\r\n.\r\n\r\n","description":"","footnote":"","page_name":" 386 ","page_number":386},
  {"content":"\r\n\r\n.\r\n\r\n","description":"","footnote":"","page_name":" 387 ","page_number":387},
  {"content":"\r\n\r\n.\r\n\r\n","description":"","footnote":"","page_name":" 388 ","page_number":388},
  {"content":"\r\n\r\n.\r\n\r\n","description":"","footnote":"","page_name":" 389 ","page_number":389},
  {"content":"\r\n\r\n.\r\n\r\n","description":"","footnote":"","page_name":" 390 ","page_number":390},
  {"content":"\r\n\r\n.\r\n\r\n","description":"","footnote":"","page_name":" 391 ","page_number":391},
  {"content":"\r\n\r\n.\r\n\r\n","description":"","footnote":"","page_name":" 392 ","page_number":392},
  {"content":"\r\n\r\n.\r\n\r\n","description":"","footnote":"","page_name":" 393 ","page_number":393},
  {"content":"\r\n\r\n.\r\n\r\n","description":"","footnote":"","page_name":" 394 ","page_number":394},
  {"content":"\r\n\r\n.\r\n\r\n","description":"","footnote":"","page_name":" 395 ","page_number":395},
  {"content":"\r\n\r\n.\r\n\r\n","description":"","footnote":"","page_name":" 396 ","page_number":396},
  {"content":"\r\n\r\n.\r\n\r\n","description":"","footnote":"","page_name":" 397 ","page_number":397},
  {"content":"\r\n\r\n.\r\n\r\n","description":"","footnote":"","page_name":" 398 ","page_number":398},
  {"content":"\r\n\r\n.\r\n\r\n","description":"","footnote":"","page_name":" 399 ","page_number":399},
  {"content":"\r\n\r\n.\r\n\r\n","description":"","footnote":"","page_name":" 400 ","page_number":400},
  {"content":"\r\n\r\n.\r\n\r\n","description":"","footnote":"","page_name":" 401 ","page_number":401},
  {"content":"\r\n\r\n.\r\n\r\n","description":"","footnote":"","page_name":" 402 ","page_number":402},
  {"content":"\r\n\r\n.\r\n\r\n","description":"","footnote":"","page_name":" 403 ","page_number":403},
  {"content":"\r\n\r\n.\r\n\r\n","description":"","footnote":"","page_name":" 404 ","page_number":404},
  {"content":"\r\n\r\n.\r\n\r\n","description":"","footnote":"","page_name":" 405 ","page_number":405},
  {"content":"\r\n\r\n.\r\n\r\n\r\n","description":"","footnote":"","page_name":" 406 ","page_number":406}
  ]