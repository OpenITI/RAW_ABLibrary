[
  {"content":"\r\n\r\nكشف المراد\r\nشرح تجريد الاعتقاد\r\nمتن از : خواجه نصير الدين محمد طوسى ( ره ) متوفى 672 هجرى\r\nشرح از : جمال الدين علامه حلى ( ره ) متوفى 726 هجرى\r\nترجمه و شرح فارسى : بقلم مرحوم آيت ا . . آقاى حاج شيخ ابوالحسن شعرانى ، طاب ثراه\r\nاز انتشارات كتابفروشى اسلاميه\r\nتهران خيابان بوذر جمهرى شرقى تلفن - 521966\r\n* حق چاپ محفوظ *\r\nچاپ اسلاميه\r\n\r\n","description":"","footnote":"","page_name":" مقدمه 1 ","page_number":1},
  {"content":"\r\n\r\n\r\nفهرست شرح تجريد الاعتقاد\r\nكشف المراد\r\nتأليف - خواجه نصير طوسى\r\nتعداد چاپ - 3100 جلد\r\nنوبت چاپ هفتم - 1372\r\nچاپخانه - اسلاميه\r\nمشتمل بر شش مقصد :\r\nمقصد اول در امور عامه فصل اول در وجود و عدم 1\r\nوجود ذهنى 8\r\nوجود خير محض است 11\r\nحال و ثبوت معدومات 19\r\nوجوب و امكان و امتناع 30\r\nامكان استعدادى 36\r\nعلت احتياج ممكن امكان اوست 42\r\nحادث و قديم 48\r\nخواص واجب الوجود 54\r\nمعنى نفس الامر 64\r\nوجود لفظى و كتبى و ذهنى 70\r\nاعاده معدوم محال است 72\r\nوجود مجعول است يا ماهيت 78\r\nمختار بودن خداى تعالى 82\r\nفصل دوم در ماهيت و لوازم آن 85 اقسام تقابل 112\r\n\r\n","description":"","footnote":"","page_name":" مقدمه 2 ","page_number":2},
  {"content":"\r\n\r\nفصل سيم در علت و معلول 122 علت‌هاى چهارگانه 122\r\nفاعل واحد معلول واحد دارد 124\r\nباطل بودن تسلسل 127\r\nبرهان تطبيق 129\r\nبرهان چهارم 131\r\nيك چيز محال است هم فاعل باشد و هم قابل 133\r\nهيچ عنصر علت عنصر ديگر نيست 135\r\nمقدمات فعل اختيارى 138\r\nمؤثر مادى بايد وضعى با معلول داشته باشد 139\r\nتناهى سه قسم است : در مدت و عدت و شدت 140\r\nقواى جسمانى غير متناهى نيست 140\r\nهر فاعلى غايتى دارد 148\r\nاستشهاد امام جعفر صادق عليه السّلام بقول ارسطو در اينكه جهان عبث آفريده نشده است 149\r\nمقصد دوم - در جواهر و اعراض فصل اول تعريف جوهر و عرض و اقسام جوهر 163 جزء لا يتجزى 171\r\nانكار وجود ماده 180\r\nمكان طبيعى 184\r\nماهيت مكان 186\r\nاختلاف در خلاء 193\r\nفصل دوم در اقسام جنس 198 اجسام فلكيه 198\r\n\r\n","description":"","footnote":"","page_name":" مقدمه 3 ","page_number":3},
  {"content":"\r\n\r\nاجسام عنصرى 205\r\nفصل سيم - بعد غير متناهى محال است 214 حدوث اجسام 220\r\nفصل چهارم - جوهرهاى مجرد 229 عقل مجرد جدا از مادّه 229\r\nنفس و تعريف آن 237\r\nنفس غير بدن است 241\r\nدر مجرد بودن نفس كه حاجت به بدن ندارد 242\r\nكلام ابو على مسكويه در تجرد نفس 247\r\nكلام ابو على بن سينا 249\r\nدليل‌هاى مؤلف كتاب 254\r\nفانى نشدن نفس بفناى بدن 261\r\nباطل بودن تناسخ 262\r\nقوه مصوره 268\r\nقواى پنج‌گانه حس ظاهر و باطن 270\r\nفصل پنجم - در اعراض 287 در تعريف علم و اقسام آن 314\r\nدر تعريف قدرت 247\r\nحركت و احكام آن 365\r\nمقصد سيم در اثبات واجب الوجود و صفات و آثار او 389\r\nفصل اول - در وجود او 389 فصل دويم - در صفات او 390\r\n\r\n","description":"","footnote":"","page_name":" مقدمه 4 ","page_number":4},
  {"content":"\r\n\r\nحلول و اتحاد 407\r\nفصل سيم - در افعال حق تعالى 421 حسن و قبح عقلى 422\r\nجبر و اختيار 429\r\nقضا و قدر 441\r\nتكليف 452\r\nلطف واجب است 460\r\nعوض و احكام آن 468\r\nمقصد چهارم در نبوت 481 فوائد بعثت پيغمبران 481\r\nقول براهمه كه پيغمبر لازم نيست 485\r\nمعصوم بودن پيغمبران 485\r\nطريقه اثبات نبى 488\r\nنبوت پيغمبر ما محمّد بن عبد اللّه صلّى اللّه عليه و آله و معجزات او 494\r\nاعجاز قرآن 500\r\nپيغمبران از ملائكه افضلند 506\r\nمقصد پنجم در امامت امامت لطف است 507\r\nعصمت امام 510\r\nامام بايد بنص ثابت شود 513\r\nادله امامت على عليه السّلام پس از پيغمبر صلّى اللّه عليه و آله و سلّم معصوم نبودن ديگران تا مستحق امامت باشند 522\r\n\r\n","description":"","footnote":"","page_name":" مقدمه 5 ","page_number":5},
  {"content":"\r\n\r\nنمونه از فضائل على عليه السّلام 541\r\nامامت ائمه دوازده‌گانه مقصد ششم در معاد 560 معني فناء 563\r\nثبوت معاد جسمانى 564\r\nشبهه آكل و مأكول 565\r\nشبهات ديگر در معاد 568\r\nثواب و عقاب 573\r\nباطل بودن احباط 579\r\nعفو و شفاعت 583\r\nتوبه 585\r\nعذاب قبر 592\r\nمعنى ايمان و كفر 494\r\nامر بمعروف و نهى از منكر 597\r\n\r\n","description":"","footnote":"","page_name":" مقدمه 6 ","page_number":6},
  {"content":"\r\n\r\n\r\nمقدمه\r\nبقلم : حضرت آية اللّه آقاى حاج شيخ ابو الحسن شعرانى\r\nبسم اللّه الرّحمن الرّحيم رب سهل على كلّ عسير . و صل على نبيك البشير النذير و آله .\r\nچنين گويد اضعف خلق اللّه ابو الحسن بن محمد المدعو بالشعرانى عفى عنه پس از اصلاح و تعليق و تحشيه و توضيح بسيارى از كتب دينى كه احياى آن كتب بود خصوصا تعليقات بر مجمع البيان و تفسير ابو الفتوح رازى و اصول كافى و أصول و فروع وافى و بسيارى از ابواب وسائل الشيعة و ترجمه و شرح تبصره علامه به فارسى و غير آن از كتب بسيار كه فعلا براى خود اين بنده احصاى آن مقدور نيست و هر يك از كتب مذكور براى مردم ديندار فوائد بسيار دارد بخاطرم رسيد كه اكثر مردم در زمان ما حاجت باصول دين بيشتر دارند و كتابى سهل العباره و قريب التناول كه اكثر باسوادان و مبتديان طلاب علوم دينيه بلكه منتهيان را نيز به كار آيد لازم است زيرا كه در اين زمان آشفته اهل حق تنها مانده از هر سوى گرد باد فتنه آنان را درهم مىپيچد و اميد نجات ندارند درس اصول دين منسوخ شده و نسخ آن مندرس گشته و از هم پاشيده .\r\nمردم بجهل افتخار ميكنند و بندانستن معارف الهى مباهات مينمايند . حطام دنيا به نظر آنها امر محقق و معلوم است و غير آنچه تعلق به دنيا دارد ناچيز و موهوم حرص دنيا در انتخاب علوم نيز تأثير كرده و آن علم را مىپسندند كه بيشتر مال از آن بدست آيد و هر علم لازم و واجب كه فائده دنيا ندارد متروك مانده است تا اين كه شنيدم مردم دنيا يكديگر را منع ميكنند از خواندن تفسير قرآن كه اعتبار و شهرت انسان را زيان دارد و هر كه مشهور شود بدانستن تفسير بلكه حديث و سير پيغمبر و ائمه عليهم السّلام ميان\r\n\r\n","description":"","footnote":"","page_name":" مقدمه 7 ","page_number":7},
  {"content":"\r\n\r\nعلما قدر و منزلت ندارد و آن علم قدر و منزلت دارد مانند علم اصول فقه كه هر كس در آن تفوق يابد جاه و مال او افزون شود .\r\nفقه علم فروع است و حاجت مسلمانان بدان بسيار است اما پس از مسلمان بودن ، علم فقه در مسلمان شدن كسى و يا رسوخ ايمان او اثر ندارد اما اگر مسلمانى باشد با عقيده راسخ علم فقه بيش از همه علوم به كار او مىآيد . ما علم ديگرى غير علم فقه يعنى علم فروع لازم داريم كه اهل شك و ترديد را در دين راسخ كند و مسلمانان سست را در مسلمانى قوى گرداند و گرنه كسانى بودند در علم فروع كامل تا در محيط دينداران بودند دين‌دار مينمودند و چون از آن محيط و جامعه خارج شدند فقه را همراه خود آوردند در حالتى كه بعالم غيب و آخرت و خدا و ملائكه و هر چيز ناديده اعتقاد نداشتند و مانند ملاحده مادى روح و عقاب و ثواب اخروى را موهوم پنداشتند با آنكه مسائل فروع فقه را با كمال دقت و استدلال ميدانستند و بسيار چنين اشخاص را خود ديدم و من يقين دارم اگر راسخان در عقايد و معتقدان عالم غيب از محيط اسلامى خارج ميشدند و شصت سال در كفرستان زندگى ميكردند هرگز خللى در اعتقاد آنها ببقاى روح و ثواب و عقاب آخرت پيدا نميشد چون بعالم غيب عقيده داشتند و اهل ظاهر بعالم غيب عقيده ندارند و شرط اول ايمان  « الَّذِينَ يُؤْمِنُونَ بِالْغَيْبِ »  است .\r\nواجب است مسلمانان همه مطالب اصول دين را از روى دليل بدانند اما واجب نيست همه مسائل فروع را بدانند ، اگر كسى نداند شفعه چيست و كجا ثابت مىشود يا نداند عينه در ربا جائز است بدين او ضرر ندارد اما اگر نداند خدا عادل است يا امام معصوم است و قولش حجت است دين او را ضرر دارد زيرا كه وقتى امام را معصوم ندانست و خدا را عادل نشمرد بفرمان معصوم عمل نميكند و به ثواب خدا هم اطمينان ندارد همه اعمال او متزلزل ميگردد .\r\nبا اين مسلمانان كه بر حسب ظاهر شرع مسلمانند اما در دل شك در اصول عقائد دين دارند اگر بگوئى روزه بداريد نميدانند چرا خود را رنج دهند و از غذا خوردن امتناع كنند چون به عذاب آخرت معتقد نيستند از اين جهت مىبينى اكثر مردم روزه ميخورند\r\n\r\n","description":"","footnote":"","page_name":" مقدمه 8 ","page_number":8},
  {"content":"\r\n\r\nو دينداران راضى هستند كه تظاهر نكنند اما انديشه نميكنند كه چرا اصلا خود آنها بيم ندارند با آنكه مسلمانند چرا مخالفت امر خدا ميكنند و جواب آن است كه ظاهر اسلام غير اعتقاد يقينى به آتش دوزخ است و اينان در باطن مسلمان نيستند اگر همه رسائل عمليه هم فتوى به چيزى داده باشند در عقيده آنها تأثير ندارد .\r\nبعضى علم فقه را از علوم دنيا شمردند به اين معنى كه فقه نظر مىكند در آثار اين جهانى اعمال شرع و تبعات اين جهانى مثلا با وضوى باطل در اين جهان نماز باطل است و عبادت صحيح در اين جهان قضا را ساقط مىكند و باطل ساقط نميكند و بيع باطل در اين جهان سبب مالكيت نميشود اما عذاب ترك اعمال در آخرت چيست و ثواب آن چقدر است و شكاك و مرددين را بدليل ملزم سازد كه حتما اين ثواب و عقاب هست وظيفه علم فقه نيست و براى اين مردم اين قسمت اخير بسيار لازم است و نيز در فقه بحث مىشود در اين جهان چگونه بايد از غريم غرامت گرفت نه آنكه عذاب آخرت او چند است و بيشتر مسائل فقهى در معاملات و سياسات بىقصد قربت صحيح است و معنى آن كه فقه از علوم دنيا است اين نيست كه اصلا به كار آخرت و دين نميآيد . اما البته آن علم كه انسان را ديندار كند و به خدا و پيغمبر معتقد سازد و مردم ظاهر مسلمان را كه در دلشان هزار گونه شك و ترديد است راسخ گرداند و ترس از جهنم و عذاب الهى را در قلوب ايجاد و زنده نمايد علم كلام است . و علم فروع اعتقاد مردم را محكمتر نميسازد بلكه مردمى كه پيش از رجوع بفقه معتقد بدين هستند بوظايف خود هدايت مينمايد .\r\nامروز ماديين بر عقول غالب مردم مسلط گرديدند كسانى كه نه بآخرت و نه به خدا عقيده ندارند و عالمى غير از همين جهان كه مىبينيم باور ندارند  « يَعْلَمُونَ ظاهِراً مِنَ الْحَياةِ الدُّنْيا وَ هُمْ عَنِ الْآخِرَةِ هُمْ غافِلُونَ »  واجب اهم از براى علما و متعلمين در زمان ما آن است كه ثابت كنند موجود ديگرى بلكه عالم ديگر غير مرئى كه خدا و روح و برزخ و ملائكه و امثال آن از آن عالمند هست و تا كسى به اين عالم معتقد نباشد محال است مسلمان باشد و محال است هيچ مسأله از مسائل اصول دين يا فروع دين را به او آموخت .\r\n\r\n","description":"","footnote":"","page_name":" مقدمه 9 ","page_number":9},
  {"content":"\r\n\r\nاز همه جهت بكوشند تا مردم خصوصا طلاب علوم ديني را به اين عالم غيب معتقد سازند و اتفاقا در كتب فرنگى و مترجم هم مؤيدات آن بسيار است ( مانند على اطلال المذهب المادى از فريد وجدى ) و پس از آن اصول دين را بطورى كه علماى ما ثابت كرده‌اند خالى از روش فلاسفه يونانى بلكه مطابق با اين كتاب تجريد كه بهترين كتاب است تعليم دهند اما بالعكس مىبينيم هر چه ميكنند به ضرر دين است مثلا شبهه در ولايت ائمه دين كردن و منكر عصمت آنها شدن كه در زمان ما مرسوم گشته سبب سستى مردم در متابعت آنان ميگردد و بيش از اين كه هستند از فرمان خدا بيرون ميروند .\r\nبايد طريقه تعليم كلام را نيك آموخت كه مبناى آن اصلا بر عقل است زيرا كه اگر از كسى بپرسند بچه دليل مسلمانى هر چه بگويد در جواب تو منتهى بعقل مىشود اگر گويد خدا را شناختم بدليل آنكه هر اثرى مؤثرى دارد عالم نيز مؤثر دارد و مؤثر او خدا است ملحد گويد عالم هميشه بود گوينده در ميماند .\r\nدر علم كلام نميتوان گفت چون پيغمبر و امام فرمودند عالم حادث است ما هم ميگوئيم حادث است چون مخالف و مسلمان شاك گويد قول پيغمبر و امام را من قبول ندارم چون بر من پيغمبرى او ثابت نشده است تا قول او را بپذيرم و اگر به او بگويند چون تو پيغمبرى پيغمبر را قبول ندارى مرتدى و كافر و بر حسب قواعد شرع بايد ترا كشت مخالف گويد كشتن من دليل صحت مطلب شما نميشود اما مخالف در ظاهر اقرار مىكند تا كشته نشود و چون محيط آزادى يافت حقيقت عقيده خويش را اظهار ميدارد چنان كه هزار بار از مهاجران بلاد مقدسه ديده‌ايم يكى از عقايد اسلامى نبوت پيغمبر است و كسى اقرار بنبوت مىكند كه اقرار بخداى فرستندهء او داشته باشد وقتى فرستنده ثابت نشد پيغمبر هم كه فرع بر آن است ثابت نميشود . وقتى خدا را موهوم دانستند فكر در معجزات هم نميكند .\r\nديگر از عقايد اسلامى امامت است كه خاص شيعه و آن هم متوقف بر ثبوت پيغمبر و ثبوت پيغمبر فرع اقرار بخداى تعالى است .\r\nديگر از عقايد معاد است و آن هم فرع ثبوت پيغمبر است و پيغمبرى فرع ثبوت\r\n\r\n","description":"","footnote":"","page_name":" مقدمه 10 ","page_number":10},
  {"content":"\r\n\r\nخداى تعالى و ثبوت خداى تعالى بعقل پس مبدأ علم كلام و اصول دين عقل است .\r\nاگر بعقل حدوث عالم را ثابت كرديم و خداى را بعقل ثابت كرديم همه اصول را ميتوان ثابت كرد اما بايد ثابت كرد چنان كه در قلوب جاى گيرد و معتقد بدان معناست كه با هر منكرى مقابل شود يقين كند او درست ميگويد و منكر خطا مىكند مانند كسى كه خود خورشيد را ديده و اگر هزار نفر گويند خورشيد طلوع نكرده است باور نخواهد كرد .\r\nبارى بايد طالب علوم دينى بداند واجب‌ترين واجبات بر او معارضه با بىدينان است نه بطريقى كه آنها را در بىدينى خود راسخ‌تر گرداند يعنى خرافات غير معقول را برخ آنها بكشد و آنان را بقبول آن مجبور كند چنان كه عادت بسيارى از اهل زمانه است مثلا روح مجرد را منكر شدن و حيات جسمانى را براى ماده ثابت كردن ، و همه اينها مبنى بر اين است كه از معقول نگريزند و بىدانستن عقايد بدليل ، متصدى هدايت مردم نگردند بايد كينه با علم معقول را كنار گذارند و اگر در كتب كلام چند مسأله طبيعى كه هيچ ارتباط با دين و خدا و پيغمبر ندارد و متكلمين ما نقل كردند مانند هيئت بطلميوس و حركات دورانى و عدد عناصر دليل آن ندانند كه همه مطالب عقلى و مستدل آنها غلط است چه بسيار غلط در كتب ديگر هم هست و ميخوانند اما ميدانند باطل شده است و رأى علما از آن برگشته و مراد ما جز نصيحت و خيرخواهى براى دين نيست بلكه مقصود آن است كه به ترك معقول و كلام و اصول دين تيشه بر ريشه خود نزنند .\r\nأما كتاب تجريد نام كتاب در غالب تصانيف تجريد الكلام ضبط شده است اما چون شرح علامه حلى قدس سرّه كشف المراد فى شرح تجريد الاعتقاد است و ما به اين شرح عنايت تام داشتيم در همه جاى كتاب تجريد الاعتقاد آورديم .\r\nو آنچه خود مؤلف در متن فرمود سميته تجريد العقائد بهر حال كتابى است جامع و دقيق در كلام موافق مذهب اماميه و شرح بسيار بر آن نوشته‌اند و ميتوان گفت\r\n\r\n","description":"","footnote":"","page_name":" مقدمه 11 ","page_number":11},
  {"content":"\r\n\r\nدر زمان ما كتاب منحصر بفرد است يعنى واجب عينى است بر هاديان طريق امامت كه آن را بياموزند .\r\nآن را شروح بسيار است نخستين شرح از جمال الدين حسن بن يوسف بن مطهر معروف بعلامه حلى كه ما در شرح خود عنايت به آن بسيار داشتيم .\r\nديگر شرح تجريد از شمس الدين محمود بن عبد الرحمن بن احمد اصفهانى متوفى در 846 و اين شرح معروف بشرح قديم است و سيد شريف جرجانى بر آن حاشيه بزرگى دارد و در كشف الظنون بيش از بيست حاشيه بر آن شمرده است كه در نقل آن فائده نديدم .\r\nسيم شرح تجريد قوشچى و نام وى علاء الدين علي بن محمّد متوفى بسال 879 است اين مرد فاضلى معروف و در علوم رياضى نيز يدى طولى داشت .\r\nو اين شرح معروف بشرح جديد است و تا اين اواخر كه حمله رسوم غربى آثار خير اسلامى را بغارت ببرد و عقول را سرگردان نمايد اين كتاب در ميان طلاب علوم دينى مشهور بود اما اين حمله‌ها چنان كه ميدانيم مانند طوفان و سيل نه خوب را باقى ميگذارد نه بد را و نه باطل و نه صحيح و ضرر اينان كمتر از حمله چنگيز نيست و از حمله چنگيز تجربه‌ها داريم .\r\nقوشچى خود از اهل سنت بود و درباره كتاب تجريد نوشته است « ان كتاب التجريد الذي صنفه المولى الاعظم قدوة العلماء الراسخين اسوة الحكماء المتالهين نصير الحق و الملة و الدين تصنيف صغير الحجم و جيز النظم فهو كثير العلم جليل الشأن حسن النظام مقبول الائمة العظام لم يظهر بمثله علماء الاعصار الخ »\r\nاز حواشى بر اين شرح يكى شرح فاضل دوانى است متوفى سنه 907 و ديگر از مير صدر الدين محمّد شيرازى متوفى 930 آنگاه در كشف الظنون حواشى بسيار بر اين شرح نقل كرده است .\r\nو از شروح تجريد شرح أبي عمرو احمد بن محمّد المصرى متوفى بسال 757 را نوشته است و خضر شاه بن عبد اللطيف المنتشوى متوفى 853 و قوام الدين يوسف بن حسن\r\n\r\n","description":"","footnote":"","page_name":" مقدمه 12 ","page_number":12},
  {"content":"\r\n\r\nمعروف بقاضى بغداد متوفى 922 و ديگر تسديد النقائد فى شرح تجريد العقائد و نام مؤلف را ذكر نكرده است .\r\nو ما بايد از شروح تجريد كتاب شوارق الالهام را نام ببريم از مولانا عبد الرزاق لاهيجى كه بهتر و دقيق‌ترين شرح است و ميان طلاب متداول بود .\r\nو عيب نيست اگر نويسنده نام خود را داخل شارحان اين كتاب مقدس بگنجاند اگر چه به فارسى شرح كرديم و ما اميدواريم خوانندگان را به كار آيد و راهى در پيش آنها بگشايد و اميدواريم هيچ تعصب ننموده باشيم و هيچ از جاده عفاف علمى هم خارج نشده كينه با كسى اظهار نكرديم و جز باصول بديهيه و ظاهره تمسك ننموده از مسائل فلسفى همان كه مطابق ديديم يا مخالف نديديم نقل كرديم و از مسائل عرفا هيچ نياورديم چون بناى كلام بر عقل است و عرفان فوق عقل است و از مفاد روايات اخبار مشكله در توحيد و امامت و غير آن حتى المقدور چندان در اين كتاب وارد نكرديم چون فهم آن متوقف بر دقت بيش از آن است كه در اين كتاب به كار رفته است .\r\nتهران - چهارم مرداد ماه 1351\r\nمطابق با 15 جمادى الثانية 1392\r\nابو الحسن الشعرانى\r\n\r\n","description":"","footnote":"","page_name":" مقدمه 13 ","page_number":13},
  {"content":"\r\n\r\n\r\nمختصرى از شرح حال مؤلف كتاب خواجه نصير الدين طوسى عليه الرحمه\r\nاوصاف اين يگانه مرد عجيب نه بدان حد است كه در حيز احصا آيد اما به حكم ما لا يدرك كله لا يترك كله آنچه را تمام نتوان دريافت از اصل ترك نبايد كرد گوئيم او مردى است كه همه طوائف و فرق اسلام بعظمت و بزرگى او گواهى دادند قاضى نور اللّه فرمايد : فيلسوفى كه روان افلاطون و ارسطو بوجود او مفاخرت و مباهات جويند و زبانحال ابو على سينا شكر مساعى جميله او گويد عقل فعال در اشراق طفل راه او است و مشكلات ارباب كمال موقوف بيك نگاه او است .\r\nو در ضمن اشعارى اين بيت را آورده :\r\n تا طلسم سحرهاى شبهه را باطل كند * از عصاى كلك او آثار ثعبان آمده \r\nو نيز غياث الدين جمشيد كه بزرگترين مهندس مشرق است گويد :\r\n« فيلسوف به حق و حكيم مطلق المولى الاعظم الحبر الاعلم مظهر الحقائق مبدع الدقائق استاد البشر اعلم اهل البدو و الحضر . الى آخره بالجمله هيچ‌كس نيست از علماى شيعه يا اهل سنت كه او را بامثال اين اوصاف نستوده باشد از محدث ساده‌لوح بدوى تا حكيم محقق الهى و متقشفان ظاهر بين جاهل تا بزرگان مشايخ عرفاى كامل همه اعتراف بفضل او كردند .\r\nگويند اصلا از جهرود ساوه و در طوس متولد شد نامش محمد بن محمد بن حسن طوسى در عقليات شاگرد فريد الدين داماد و او شاگرد سيد صدر الدين سرخسى و او شاگرد افضل الدين و او شاگرد ابو العباس لوكرى و او شاگرد بهمنيار و او شاگرد ابو على بن سينا است و در شرعيات شاگرد پدر بزرگوار خود و او تلميذ امام فضل اللّه الراوندى و او شاگرد سيد مرتضى علم الهدى است چنان كه از رساله شهيد معلوم ميگردد .\r\nو اتفاقا مدتى بدربار رئيس ناصر الدين محتشم از امراى اسماعيليه افتاد و اخلاق\r\n\r\n","description":"","footnote":"","page_name":" مقدمه 14 ","page_number":14},
  {"content":"\r\n\r\nناصرى را بنام او نوشت پس از وى علاء الدين محمّدش نزد خويشتن طلبيد و چون دست قوى داشتند خواجه جز مماشات با آنها چاره نداشت تا هلاكو آن قوم جسور را مستأصل كرد و خواجه نصير الدين كه صيت فضلش همه نواحى و بلاد را گرفته بود از بند آنان سالما خلاص كرد و پس از آن در دولت وحشيان مغول مانند خورشيدى ميدرخشيد و آنان را نصيحت و هدايت ميفرمود و شر آنان را از شيعة بازداشت و خود بترويج دين شيعه و شرح كتب فلسفى و رياضى پرداخت آنگاه رصدخانه در مراغه مرتب ساخت و تاريخى بنام ايلخانى تأليف كرد . حكايات و قصص وقايع او در اينجا نميگنجد ، يكى از شاگردان او علامه حلى عليه الرحمه است و كفى به فضلا .\r\nوفات خواجه در شهر بغداد اتفاق افتاد و در جوار عتبه عليه كاظميه مدفون گرديد و بر لوح مزارش نوشتند :  « كَلْبُهُمْ باسِطٌ ذِراعَيْهِ بِالْوَصِيدِ »  بر حسب وصيت خود او ولادت او در جمادى اولى سنه 597 و در وفاتش گفتند :\r\n نصير ملت و دين پادشاه كشور فضل * يگانه كه چو او مادر زمانه نزاد \r\n بسال ششصد و هفتاد و دو بذى الحجّه * بروز هيجدهم اندر گذشت در بغداد \r\n* * * اما شارح لازم نديدم شرح حالى از خويش بنويسم گرچه بسيارى از علماء و مؤلفين كرده‌اند اما در اول كتاب وافى اشاره بدان كرده‌ام و بعضى آقايان معاصرين هم اظهار لطفى فرموده چون در اين شرح عنايت تام بشرح علامه رحمه اللّه داشتيم و شايد آنچه از آن اقتباس شده بيش از ثلث محتويات كتاب ما است اشاره بنام آن مرد عظيم مىشود\r\n\r\n","description":"","footnote":"","page_name":" مقدمه 15 ","page_number":15},
  {"content":"\r\n\r\n\r\nترجمهء شارح كتاب علامه حلى - ره -\r\nاو همان مؤلف كتاب تبصره جمال الدين حسن بن يوسف بن علي بن مطهر حلى - ره - مشهورتر از آن است كه به وصف او حاجت باشد سيد مصطفى تفرشى در رجال خود چنان كه بخاطرم ميرسد فرمايد من صفت او نگويم چون كتاب من گنجايش ذكر علوم و تصانيف و فضائل و محامد او ندارد و هر كمال نيكو و فضيلتى كه مردم كسى را بستايند علامه فوق همه است انتهى و براستى بايد گفت پس از ائمه معصومين عليهم السلام در شيعه عالمى ببزرگى او نيامد بلكه در ميان اهل سنت نيز مانند او نمىشناسيم امام فخر رازى در احاطه بعلوم ضرب المثل است چنان كه گفتند :\r\n گر كسى از علم با تمكين بدى * فخر رازى را ز دار دين بدى \r\nاما چون علامه حلى را با او قياس كنيم وسعت علم او بسيار از فخر رازى بيشتر است با اين مزيت كه علامه بدقت حقائق هر علم را يافته و اما فخر رازى ألفاظ و اصطلاحات از حفظ كرده است و در معنى مردد مانده است و تشكيك كرده ، علامه را در فقه بايد با سيد مرتضى و شيخ طوسى قياس كرد و در حكمت با خواجه نصير الدين طوسى و در رياضى همسر أبو ريحان بيرونى شمرد و در تحقيق عقلى و تنبه قرين أرسطو و در هر فن قرين بزرگترين مرد آن فن پس بىشبهه بزرگترين علماى اسلام است از سنى و شيعه گرچه بفقه تبرز داشت اما اهل دقت دانند كه استادى او در هيچ فن كمتر از فقه نبود و يكى از افتخارات عرب و شرف امت اسلام است .\r\nتولد او در 19 رمضان سال 648 و رحلتش 11 محرم 726 هجرى است .\r\n\r\n","description":"","footnote":"","page_name":" مقدمه 16 ","page_number":16},
  {"content":"\r\n\r\n\r\n[ المقصد الاول فى الامور العامه 
  ]\r\nبسم اللّه الرّحمن الرّحيم رتّبته على ستّة مقاصد : المقصد الأوّل في الامور العامّة .\r\nو فيه فصول :\r\nامور عامه مسائل چندى است كه در همه علوم به كار ميرود چون اختصاص بنوع خاص از موجودات ندارد مانند علت و معلول . در طب علت و معلول هست مثلا سرما خوردن علت تب است و در گياه‌شناسى مانند نور و آب براى پروردن و باليدن گياه و در علوم اجتماعى و انسانى مانند اتفاق و اتحاد براى ترقى . و در علم دين مانند تقوى براى سعادت . هيچ حادث بىعلت نيست و اين سخن در هر موجودى است از اينجا گويند امور عامه بحث مىكند از احوال موجود مطلق آن را علم كلى نيز گويند يا الهى بمعنى اعم و فلسفه اولى\r\nو علوم ديگر كه بحث از احوال موجود خاص مىكند علوم جزئيه گويند مانند طب از بدن انسان و حساب از عدد و متكلمان و فلاسفه هر دو از امور عامه بحث كردند .\r\n\r\n[ فصل اول در وجود و عدم 
  ]\r\nالفصل الأوّل في الوجود و العدم و تحديدهما بالثابت العين و المنفيّ العين و الّذى يمكن أن يخبر عنه و نقيضه أو به غير ذلك يشتمل على دور ظاهر .\r\nعلامه فرمود در اين فصل مسائل مهم و بزرگى موجود است اين مسأله نخستين آنها است كه وجود و عدم را تعريف نتوان كرد . جماعتى از حكما و متكلمان خواستند\r\n\r\n","description":"","footnote":"","page_name":" 1 ","page_number":17},
  {"content":"\r\n\r\nآن را تعريف كنند متكلمان موجود را بثابت العين تعريف كردند و معدوم را بمنفى العين يعنى آنكه خودش ثابت است يا آنكه خودش نيست و حكما گفتند موجود آن كه از آن خبر توان داد و معدوم آنكه خبر از آن نتوان داد . تعريف متكلمين صحيح نيست زيرا كه لفظى را بلفظى ديگر تبديل كردند و دور در كلام آوردند و خود معنى را معرف همان معنى قرار دادند چون ثابت و منفى همان وجود و عدم است و حكما هم كه عين معرف را در تعريف نياوردند باز كلمه ( آنكه از آن خبر توان داد ) اشاره است به چيزى موجود كه شنونده تا وجود را تعقل نكرده باشد معنى كلمه ( آن ) را نمىفهمد .\r\nبل المراد تعريف اللّفظ إذ لا شيء أعرف من الوجود .\r\nوجود بمعنى هستى كه موضوع فلسفه اولى است گويند بديهى است و همه كس آن را آسان تصور كرده است حتى حيوان صامت نيز ميان بودن و نبودن تميز ميدهد هر چند نامى براى آن نداند و كودك شيرخوار ميان وجود و عدم فرق ميگذارد و اسم آن را نميداند .\r\nو تعريف وجود بمعنى شرح اسم است نه شناساندن مفهوم و معنى ، بر خلاف آن كه كسى خواهد مثلا بكودك معنى متوازى الاضلاع يا مربع و لوزى و نفس و روح را بشناساند كه البته معنى و مفهوم را نيز نمىداند\r\nبسا مردم معنى چيزى را ندانند براى آنها تعريف معنى را بايد كرد و بسا معنى را بدانند و لفظى كه دلالت بر آن مىكند ندانند براى آنها شرح لفظ بايد كرد . علامه از جانب متكلمان و حكما در تعريف وجود عذر خواست كه غرضشان تعريف لفظ بود و اين گونه تعريف در بديهيات نيز معهود است كه لفظى را بلفظى واضح‌تر تبديل ميكنند هر چند معنى تازه بر معلومات شنونده افزوده نميشود و چيزى كه نميدانست و تصور نكرده بود براى او متصور نميگردد بلكه نام تازه ياد ميگيرد براى چيزى كه ميشناخت .\r\nو الاستدلال بتوقّف التصديق بالتنافي عليه أو بتوقّف الشى\r\n\r\n","description":"","footnote":"","page_name":" 2 ","page_number":18},
  {"content":"\r\n\r\nعلى نفسه أو عدم تركّب الوجود مع فرضه مركّبا و إبطال الرّسم باطل .\r\nفخر الدين رازى دو دليل آورده است كه وجود را تعريف نميتوان كرد و خواجه طوسى قدس سرّه دليل‌هاى او را نپسنديد . دليل اولش آنكه هر كس ميداند وجود و عدم با يكديگر منافى هستند ، اگر چيزى نيست نتوان گفت هست و اگر هست نتوان گفت نيست ، و تصديق اين معنى بىآنكه وجود و عدم را تصور كرده باشند ممكن نيست و چون اين تصديق بديهى است تصور وجود و عدم هم بديهى است\r\nدليل دويم آنكه معرف وجود از چند قسم بيرون نيست يا آنكه معرف وجود هم وجود است يا جزء معنى وجود است يا معنى است خارج از وجود .\r\nاگر معرف وجود وجود باشد دور خواهد بود مانند آنكه بگويند انسان يعنى انسان .\r\nاگر جزء معنى وجود باشد صحيح نيست زيرا كه اولا وجود جزء ندارد و ثانيا اجزاى وجود اگر وجود باشند باز تعريف وجود به خود وجود شده و دور است و اگر اجزاى وجود غير وجود باشد غير را معرف نميتوان قرار داد مانند آنكه بگويند انسان يعنى سنگ .\r\nو اگر اجراى وجود را پس از تركيب معنى ديگر عارض شود چنان كه از تركيب گوشت و پوست و استخوان و قلب و عقل معنى تازه پيدا مىشود و آن انسان است .\r\nاگر از تركيب اجزاى وجود هم معنى پيدا شود در خود وجود تركيب نيامده است بلكه قابل يا فاعل آن مركب است .\r\nو تردّد الذّهن حال الجزم بمطلق الوجود و اتّحاد مفهوم نقيضه و قبوله القسمة يعطى الشّركة .\r\nدو يمين مسأله آنكه وجود مشترك است يعنى هر چه را موجود گوئيم بيك\r\n\r\n","description":"","footnote":"","page_name":" 3 ","page_number":19},
  {"content":"\r\n\r\nمعنى گوئيم مثلا آسمان موجود است و زمين موجود است و انسان و حيوان و جسم و مجرد و غير آن در همه اين معانى وجود بيك معنى است بسه دليل يكى آنكه گاه بوجود چيزى تصديق مىكنيم و در حقيقت آن ترديد داريم يا تغيير عقيده در ماهيت آن مىدهم و اعتقاد نخستين ما بوجود آن هم چنان برجاست مثلا اثرى مىبينم تصديق ميكنيم مؤثرى دارد حرارت يا نور مشاهده مىكنيم آن را نسبت بآتشى ميدهيم و پس از آن مىبينيم از آفتاب يا برق بوده است اعتقاد ما بوجود مؤثر تغير نيافته .\r\nدوم آنكه عدم يك معنى بيشتر نيست و وجود كه نقيض آن است هم بايد يك معنى باشد و اگر وجود بيش از يك معنى بود نقيض آن هم بيش از يك معنى بود .\r\nسيم آنكه وجود قابل تقسيم است بواجب و ممكن و جوهر و عرض و جسم و روح و مادى و مجرد و پيوسته يك معنى را ميتوان تقسيم كرد نه چند معنى را\r\nوجود لفظى است مشترك معنوى و به هرچه موجود گوئيم بيك معنى گوئيم اگر گوئيم خورشيد موجود است و چراغ موجود است هر دو بمعنى هستى است مانند آنكه دريا را گوئيم پر از آب است و پياله كوچكى را گوئيم ، آب در هر دو بيك معنى است .\r\nاگر عدد دو را گوئيم عدد يا صد مليون را گوئيم ، عدد در هر دو بيك معنى است پس وجود مانند عدد و آب مشترك معنوى است بر خلاف شير در فارسى كه شير دوشيدنى و نوشيدنى را شير گوئيم و جانور درنده را نيز شير گوئيم لفظ در هر دو مشترك است اما معنى مشترك نيست .\r\nآب را مشترك معنوى گويند و شير را مشترك لفظى و وجود مشترك معنوى است مانند آب . بعضى از متكلمان كه آنها را اشعرى نامند وجود را مشترك لفظى دانند و آن صحيح نيست .\r\nفيغاير الماهيّة و إلّا اتحدّت الماهيات أ و لم تنحصر أجزاءها .\r\nسيمين مسأله است از اين فصل و فرع مسأله اول است . گويد ماهيت غير از وجود است و مردم در آن خلاف نمودند ابو الحسن اشعرى و ابو الحسين بصرى معتزلى و گروهى\r\n\r\n","description":"","footnote":"","page_name":" 4 ","page_number":20},
  {"content":"\r\n\r\nاز پيروان ايشان گويند هستى هر چيز عين ماهيت او است و جماعت ديگر از متكلمان و حكما گويند غير آن است مگر واجب الوجود تعالى كه بيشتر حكما گويند وجود او عين حقيقت او است و تحقيق سخن آنان خواهد آمد ان شاء اللّه تعالى .\r\nحكما براى زيادتى وجود بر ماهيت چند دليل آوردند اول آنكه وجود يك معنى مشترك است چنان كه گفتيم و اگر عين هر ماهيت باشد بايد همه يك چيز و هميشه موجود باشد مثلا درخت و انسان و حيوان همه عين وجود باشند .\r\nو اگر وجود جزء معنى هر چيز باشد آن چيز جزء ديگر نيز دارد و آن جزء ديگر هم موجود است و وجود جزء او است پس سه جزء مىشود و همه موجود پس وجود جزء همه است و هر يك جزء ديگر دارد الى غير النهايه پس هر چيز مركب از اجزاى غير متناهى خواهد گرديد .\r\nو لانفكاكهما تعقّلا .\r\nدليل دويم بر آنكه وجود زائد بر ماهيت است آنكه گاه ماهيت را تعقل ميكنيم و در وجود آن شك داريم مانند كيميا يعنى چيزى كه مس را طلا كند معنى آن را تعقل كرديم و در وجود آن شك داريم .\r\nو گاه وجود چيزى را ميدانم و در ماهيت آن شك داريم چنان كه جان را ميدانيم در زندگان موجود است و در مردگان نيست اما حقيقت و ماهيت آن را نميدانيم جسم است يا عرض است يا چيز ديگر پس وجود غير از ماهيت است .\r\nاگر گوئى در ثبوت وجود براى وجود نيز شك داريم چون بعضى گويند وجود حقيقت واقعى است و بعضى گويند اعتبار عقلى پس وجود وجود غير وجود است گوئيم در وجود وجود شك نداريم بلكه در ثبوت وجود براى ماهيت شك داريم .\r\nآنكه وجود را اعتبارى داند گويد وجود خودش براى ماهيات صفتى ثابت نيست و آنكه حقيقى داند گويد صفتى ثابت است پس شك در وجود وجود نيست بلكه در وجود براى ماهيات است .\r\n\r\n","description":"","footnote":"","page_name":" 5 ","page_number":21},
  {"content":"\r\n\r\nو لتحقّق الإمكان .\r\nدليل سيم بر آنكه وجود غير ماهيت است آنكه اگر وجود عين يا جزء ماهيات بود همه چيز واجب الوجود ميشدند و هيچ ممكن ذاتى در جهان نبود زيرا كه عين وجود بدون وجود تصور نميشود . چنان كه انسان بىانسانيت يا بىحيوانيت تصور نميشود اگر وجود عين يا جزء او بود بىوجود تصور نميشد .\r\nو فائدة الحمل .\r\nدليل چهارم بر آنكه وجود غير ماهيت است آنكه از حمل وجود بر ماهيت فائده ميبريم و از آن مقصودى تازه در مىيابيم و از حمل ماهيت بر ماهيت فائده نميبريم مثلا اگر ثابت كنيم كيميا موجود است يا عقل موجود است مطلب تازه فهميده‌ايم اما اگر بگوئيم كيميا كيميا است يا عقل عقل است مطلب تازه بر علم خويش نيفزوده‌ايم .\r\nو للحاجة إلى الاستدلال .\r\nدليل پنجم آنكه وجود بسيارى از ماهيات مشكوك است و اثبات آن محتاج بدليل مثل جن و ملك و روح و اثبات ماهيت براى خود حاجت بدليل ندارد و نبايد ثابت كرد مثلا جن جن است و روح روح و به دليل حاجت نيست .\r\nپس آنچه اثبات آن حاجت بدليل دارد يعنى وجود ، غير از خود ماهيت است كه اثبات آن براى خودش حاجت بدليل ندارد .\r\nو انتفاء التّناقض .\r\nدليل ششم است مقصود آنكه گاه چيزى معدوم است مانند كيميا با اين حال اگر گوئيم كيميا معدوم است تناقض نگفته‌ايم و اگر وجود عين ماهيت باشد ( كيميا معدوم است ) تناقض خواهد بود مثل آنكه بگوئيم موجود معدوم است .\r\n\r\n","description":"","footnote":"","page_name":" 6 ","page_number":22},
  {"content":"\r\n\r\nو تركّب الواجب .\r\nدليل هفتم آنكه اگر وجود زائد بر ماهيت نباشد در واجب الوجود هم عين ماهيت او است چنان كه در ممكنات عين آنها است و واجب الوجود مانند ديگر ممكنات در معنى وجود مشترك است و صفتى مميز نيز دارد و مركب خواهد شد از وجود مشترك و فصل مميز و تركيب در ذات واجب صحيح نيست آنكه گويند وجود عين ذات واجب است معنى ديگر دارد\r\nو قيامه بالماهيّة من حيث هى هى .\r\nجواب است از استدلال كسى كه گويد وجود همان ماهيت است براى آنكه اگر وجود غير ماهيت باشد عارض بر او است مانند سفيدى كه عارض جسم است و همچنانكه جسم بايد موجود باشد تا رنگ عارض آن گردد ماهيت نيز بايد موجود باشد تا وجود عارض آن شود زيرا كه چيزى عارض معدوم نميگردد اما اگر چيزى موجود باشد معقول نيست وجود عارض آن گردد .\r\nمؤلف جواب استدلال آن‌ها را چنين داد كه وجود نه عارض ماهيت معدوم است و نه عارض ماهيت موجود بلكه عارض ماهيت با قطع نظر از وجود و عدم چنان كه اگر گويند رنگ سفيدى عارض جسم سفيد است يا جسم رنگ ديگر ، هيچ يك صحيح نيست مگر آنكه گويند سفيدى قائم بجسمى است بىرنگ يعنى با قطع نظر از هر رنگى .\r\nفزيادته في التّصوّر .\r\nبا اينكه وجود غير ماهيت است و زائد است به روى اما در خارج و حقيقت دو چيز نيستند كه يكى عارض باشد و ديگرى معروض مانند جسم و رنگ كه عارض جسم است زيرا كه جسم موجودى است و رنگ موجود ديگر و جسم با قطع نظر از رنگ وجود دارد و ممكن است وجودش تابت و مستقر باشد تا رنگ عارض آن شود اما هيچ ماهيت با قطع نظر از وجود وجود ندارد و ممكن نيست ثابت و مستقر باشد تا وجود عارضش شود و بعبارت ديگر وجود صفتى است كه موصوف را برپا ميدارد و ساير اوصاف موصوف را\r\n\r\n","description":"","footnote":"","page_name":" 7 ","page_number":23},
  {"content":"\r\n\r\nبرپا نميدارند بلكه موصوف آنها را برپا ميدارد پس وجود و ماهيت در خارج از ذهن يكى هستند مصداقا و در ذهن جدايند مفهوما .\r\n\r\n[ وجود ذهنى 
  ]\r\nو هو ينقسم إلى الذّهنيّ و الخارجىّ و الّا لبطلت الحقيقيّة .\r\nمسأله چهارم عقلا اختلاف كردند : بعضى گفتند وجود منحصر در خارجى است و وجود ذهنى را انكار كردند .\r\nو اهل تحقيق گفتند وجود بر دو قسم است : خارجى و ذهنى ، مانند مثلث گاه در خارج موجود است بر صفحه كاغذ يا فلز و گاه در ذهن است و آن را تصور كرده‌ايم اما در خارج مصداق ندارد . دليل بر آن بسيار است از جمله آنكه قضيه حقيقيه در منطق ثابت شده است و قضيه حقيقيه بىوجود ذهنى تصور نميشود توضيح مختصر آنكه .\r\nقضيه و خبرگاه ذهنى محض است و گاه خارجى خالص و گاه مطلق كه شامل هر دو مىشود مثلا اگر بگوئيم ( انسان كلى است ) خبر از ذهن است چون در خارج از ذهن هيچ انسانى نخواهيم يافت كه كلى باشد همچنين حيوان جنس است در ذهن نه در خارج و انسان نوع است در ذهن چون افراد انسان موجود در خارج نه نوعند نه جنس و نه كلى قضيه خارجى محض خبر است از افراد موجود در خارج مانند آنكه گويند هر كه در لشكر بود كشته شد و همه تجار ورشكستند و همه اجناس ارزان شد ، مقصود موجود معين خاص در خارج است نه آنكه هر تاجر طبعا بايد ورشكسته شود يا هر لشكرى كشته گردد .\r\nقضيه حقيقيه نه محض خبر از خارج است نه محض از ذهن بلكه مانند مسائل علمى شامل هر دو مىشود مثلا گويند زواياى مثلث برابر با دو قائمه است خواه مثلث موجود در صفحه كاغذ و فلز باشد يا مثلث عظيم كه يك راس آن در كره مريخ و ديگر در كره زمين و سيم آن در مركز شمس قرار گيرد اين مثلث عظيم كه منجمين به كار مىبرند هم زواياى آن برابر دو قائمه است چنان كه مؤلف كتاب حكيم طوسى فرموده\r\n\r\n","description":"","footnote":"","page_name":" 8 ","page_number":24},
  {"content":"\r\n\r\nاست قضيه حقيقيه دليل وجود ذهنى است اما قضيه ذهنيه و خارجيه دليل وجود ذهنى نيستند .\r\nچون قضيه خارجيه حكم بر خارج مىكند و دليل آن نيست كه چيزى مطابق آن در ذهن موجود است و قضيه ذهنيه حكم بر امور ذهنى مىكند كه وجود آن اول كلام است اما قضيه حقيقيه حكم بر ذهن و خارج مىكند با هم يعنى ماهيتى كه در ذهن و خارج باشد با هم و منطبق با يكديگر ، چنان كه مثلث واقع ميان زمين و شمس و مريخ را در ذهن تصور ميكنم و مىگوئيم زواياى آن مساوى دو قائمه است و ميدانيم در واقع همچنين است . چون حكم مثلث ذهنى را استنباط كرديم يقين داريم همه مثلثات در خارج همين حكم دارند و اگر آنچه در ذهن تصور كرده‌ايم ماهيت مثلث نبود حق نداشتيم حكم استنباطى خود را به همه افراد بود و نابود سرايت دهيم .\r\nبعبارت ديگر ما گوئيم هر چيز در خارج ماهيتى دارد عين آن ماهيت هم در ذهن موجود است و الا حق نداشتيم حكمى كه براى ماهيت ذهنى استنباط كرده‌ايم براى ماهيت خارجى هم ثابت كنيم چنان كه مزه عسل مفروض را براى سركه موجود ثابت نمىكنيم و خاصيت سم مفروض را براى ترياق ثابت نميكنيم .\r\nو نيز گوئيم چند عدد را در يكديگر ضرب ميكنيم و يقين داريم اگر حساب ما درست باشد حاصل ضرب ذهنى ما مطابق واقع است و اين يقين براى همه مردم و اهل معامله و صنعت و اهل دادوستد حاصل مىشود و بدان با يكديگر محاجه ميكنند و ديگران را قانع و مجاب ميسازند گوئيم اگر وجود ذهنى حقيقت ندارد و آن عددها كه حسابگران تعقل و درهم ضرب كردند عدد نبودند چرا بايد به صحت نتيجه يقين داشت چون احكام حساب متعلق بعدد واقعى است پس بايد عدد هم در ذهن حقيقت داشته باشد مطابق آن حقيقت كه در خارج است .\r\nو همين مسأله وجود ذهنى است كه جماعتى از فلاسفه جديد موسوم به ايده‌آليست را بشبهه افكنده است .\r\n\r\n","description":"","footnote":"","page_name":" 9 ","page_number":25},
  {"content":"\r\n\r\nو الموجود في الذهن إنّما هو الصّورة المخالفة في كثير من اللّوازم .\r\nجواب شبهه آن‌ها است كه وجود ذهنى را باطل شمرده و گفته‌اند اگر ماهيت هر چيز در ذهن باشد از جمله صفات حرارت و سواد و اشكال ، بايد ذهن از تصور آنها گرم شود يا سياه گردد يا شكل كره و مربع و غير آن گيرد و مؤلف جواب داد آنكه در ذهن موجود شود صورت حرارت يا شكل كره يا صورت سواد است و در بسيارى از لوازم با حقيقت اين معانى فرق دارد از جمله آنكه موجب اتصاف محل نميشود .\r\nو چنان كه گفتيم وجود ذهنى در ماهيت با موجود خارجى يكى است و آنچه لوازم ماهيت است هم در خارج و هم در موجود ذهنى هست و هر چه لازم وجود ذهنى است در خارج نيست و هر چه لازم وجود خارجى است در ذهن نيست .\r\nو ليس الوجود معني به تحصل الماهيّة في العين بل الحصول .\r\nمسئلهء پنجم - وجود مانند ساير صفات قائم به محل نيست مثلا سياهى و سفيدى هر يك معنائى است عارض جسم ميگردد و جسم را بسبب عروض آنها سياه يا سفيد ميگويند اما وجود نه معنائى است كه عارض اشياء گردد و بسبب عروض وجود آنها موجود شوند زيرا كه اگر اشياء موجود نباشند چيزى عارض آنها نميشود و اگر موجود باشند نيازى بوجود ديگر ندارند يس وجود چيزى نيست كه عارض ماهيت شود و آن را موجود كند چنان كه سياهى عارض جسم مىشود و آن را سياه ميسازد بلكه وجود همان حصول ماهيت است .\r\nو لا تزايد فيه و لا اشتداد .\r\nمسئلهء ششم - آنكه وجود نه از جهت مقدار بيشتر و كمتر مىشود و نه از جهت كيف سخت‌تر و سست‌تر ميگردد .\r\nمثلا نسل انسان كه افزوده مىشود در ماهيت است و كميت آن تزايد پذيرفته و آتش\r\n\r\n","description":"","footnote":"","page_name":" 10 ","page_number":26},
  {"content":"\r\n\r\nضعيف كه افروخته‌تر ميگردد افزايش در حرارت و ماهيت است و در هرچه كثرت و قلت و شدت و ضعف بينيم در موجود است نه در وجود .\r\nپس نميتوان گفت زيد يك وجود داشت و وجود ديگر بر وجود او اضافه شد و زيد همان يكى بود كه دو وجود يافته و وجودى بر وجود او با او منضم شده يا بگوئيم آتش همان آتش اول است و بىآنكه در خود آتش تغييرى پديد آيد وجودش سخت تر شود و اين مسئلهء را بديهى بايد شمرد و اگر گوئى وجود را مشكك گويند داراى مراتب شديد و ضعيف گوئيم وجود داراى مراتب مختلف است در افراد مغاير هم نه آنكه يك فرد گاهى وجودى ضعيف داشته باشد و همان فرد وجودش شديد شود بدون تغيير در ماهيت و صفات ديگر .\r\n\r\n[ وجود خير محض است 
  ]\r\nو هو خير محض .\r\nمسأله هفتم - وجود خير محض است و شرّ در آن نيست . چون تأمل و تتبع نمائيم در آنچه خير ناميدند يا شرّ دريابيم هرچه را خير گفتند وجود بود و هرچه را شرّ گفتند مرجع آن به نيستى بود مثلا خردمندان كه كشتن بىگناه را شرّ گفتند از جهت آن گفتند كه كشتن نيست كردن و فانى شدن حياتست و گرنه قدرت قاتل كمال انسان است و تيزى آلت برنده كمال كارد و شمشير و پذيرش اعضاى بدن مقتول و نرمى آن از لوازم حيات و كمال زندگى ، و بدى قتل آن است كه زندگى را نابود مىكند همچنين سرقت و ظلم ، از اين جهت واجب الوجود در هر خير و كمال از همه موجودات برتر و بالاتر است چون از هرگونه قوه و استعداد خالى است و آنچه دارد بالفعل دارد و موجودات ديگر هر چه به او نزديكترند كاملتر و آنچه از او دور تر است ناقص مىباشد .\r\nاين بحث براى رد ملاحده و منكران واجب الوجود است چون پندارند خلقت امثال پشه و مگس و حشرات موذى و درندگان و حوادث آسمانى و زمينى مانند سيل و زلزله و امثال آن همه شرّ است و اگر خالق عالم خداى دانا و رحيم بود اين شرور را نمىآفريد ، بيان حكم وجود از اين جهت ذهن را مهياى فهم حقيقت مىكند چنان كه\r\n\r\n","description":"","footnote":"","page_name":" 11 ","page_number":27},
  {"content":"\r\n\r\nدر محل خود بيايد .\r\nو لا ضدّ له .\r\nمسأله هشتم - وجود ضد ندارد زيرا كه عارض همه چيز مىشود و اگر ضد چيزى بود عارض آن نميشد . و نيز گوئيم معنى ضد آن است كه ذاتى مانند جسم قابل دو صفت باشد مانند سفيدى و سياهى اگر سفيد باشد سياه نباشد و بالعكس و با هر يك از دو ضد بنوبت موجود باشد و معقول نيست چيزى هم قابل و متصف وجود باشد و هم متصف و قابل ضد وجود چون اگر ضد وجود عارض چيزى شود معدوم گردد و نيز وجود صفت عارض بر هيچ چيز نيست مانند ساير صفات چنان كه گفتيم اما عدم ضد وجود نيست چنان كه در محل خود خواهد آمد .\r\nو لا مثل له .\r\nمسأله نهم - وجود مثل ندارد . دو ذات وجودى را مثل گويند كه مفهوم هر يك مساوى مفهوم ديگرى باشد . چنان كه اگر يكى را تصور كنيم آنگاه ديگرى را ، چيز تازه را ادراك نكرده‌ايم و وجود مثل ندارد چون مفهوم ديگرى غير او در تعقل بجاى آن نمىنشيند و هر مفهومى غير وجود است و اگر گوئى كلى و جزئى وجود مثل يكديگرند زيرا كه مفهوم از هر دو يكى است گوئيم مفهوم كلى با جزئى مساوى نيست مانند مفهوم انسان و مفهوم زيد .\r\nو نيز وجود عارض هر مفهوم غير خود مىشود و هيچ‌گاه مثل عارض مثل خود نميگردد پس هيچ مفهوم مثل وجود نيست .\r\nدقت در فهم معنى وجود و احوال آن ذهن انسان را آماده آن مىكند كه آن را منحصر در محسوس نداند و براى علماى كلام از همه چيز لازم‌تر است .\r\nفتحقّقت مخالفته للمعقولات و لا ينافيها .\r\nمسأله دهم - وجود با معقولات ديگر مخالف است چون دو مفهوم را با هم بنگرى يا مانند\r\n\r\n","description":"","footnote":"","page_name":" 12 ","page_number":28},
  {"content":"\r\n\r\nيكديگرند . مخالف يكديگر و از اين دو خارج نيست و چون وجود مانند چيزى نيست ناچار مخالف آنهاست . و مخالف بر دو گونه است يا با يكديگر مجتمع ميگردند مانند سياهى و شيرينى يا سفيدى و ترشى يا مجتمع نميشوند مانند ترشى و شيرينى و سياهى و سفيدى آنكه با هم مجتمع نگردند تضاد گويند و اگر مجتمع گردند فقط مخالفت است بىتضاد .\r\nپس دو مفهوم وجودى حقيقى كه مضاف به ديگرى نباشند از سه قسم بيرون نيست با تماثل يا تنافى و تضاد يا مخالفت و ميان مفهوم وجود و ساير مفاهيم وجودى مخالفت است نه تضاد و منافات و نه تماثل .\r\nاگر گوئى در اقسام تقابل عدم و ملكه و ايجاب و سلب را شمردند گوئيم در اينها يك مفهوم عدمى است و مقصود ما دو مفهوم وجودى است و اگر گويند در دو مفهوم متضايف مانند پدر و پسر چه‌گوئى كه هر دو وجودى هستند و شايد وجود با مفهوم ديگر مضائف باشند گوئيم سخن در دو مفهوم مستقل است .\r\nو اگر گوئى عدم نيز معنائى است در ذهن و وجود ذهنى دارد پس وجود عارض عدم شده و منافى يا مقابل عدم نيست گوئيم عدم مطلق مفهوم نيست و در ذهن نمىآيد و آنكه در ذهن مىآيد عدم مطلق نيست و گاه باشد كه چيزى در ذهن عارض ضد خود شود كه از جهتى ضد او است و از جهتى عين او مانند مفهوم جزئى كه كلى است و از جهتى ضد كلى است و مفهوم عدم كه خود موجود است در ذهن اما ضد وجود است .\r\nو يساوق الشّيئية فلا تتحقّق بدونه و المنازع مكابر مقتضى عقله .\r\nمسئلهء يازدهم آن كه نام چيز بر آن گفته شود موجود است و بىوجود هيچ چيز را چيز نتوان گفت و آن كه غير اين گويد با مقتضاى عقل خود بجنگ برخاسته است .\r\nهم حكما و هم متكلمان بر اين قول متفقند كه چيز و موجود با يكديگر\r\n\r\n","description":"","footnote":"","page_name":" 13 ","page_number":29},
  {"content":"\r\n\r\nملازم باشند مگر گروهى كه گويند هر چيز پيش از وجود ثابت بوده در عدم و پس از وجود نيز در عدم ثابت ميماند و ايجاد به نظر اينان مانند چيزى است كه از نهان گاه پشت پرده بيرون آورند و باز به جاى اول برند .\r\nو اينان در بديهى مكابره كرده و چنان كه گفتيم با عقل خويش بجنگ برخاسته‌اند زيرا كه هيچ تعقل نميشود كه چيزى موجود نباشد و در جائى ثابت باشد .\r\nو كيف تتحقق الشيئيّة بدونه مع إثبات القدرة و انتفاء الاتّصاف .\r\nآن كه گويد معدومات در عالم عدم ثابت‌اند معتزله‌اند و منكر قدرت پروردگار يا آنكه همه چيز را او آفريده نيستند پس گوئيم اگر همه چيز در عدم ثابت باشند خداى تعالى چون آن‌ها را موجود كند در ذات آن‌ها تأثير نكرده است زيرا كه آنها از ازل ثابت بودند و نيز وجود را جعل نكرده است زيرا كه وجود مفهوم اعتبارى است مگر گويند ذات هر چيز را متصف بوجود ساخته يعنى نه ماهيت اشياء را آفريده است چون كه خود ثابت بودند و نه وجود براى آنها آفريد چون وجود مفهوم اعتبارى است و قابل آفرينش نيست اما متصف ساختن ماهيت معدوم بوجود اعتبارى شايد مجعول باشد مانند آن كه اوراق يك كتاب بهم مىپيوندند و هيچ از ماهيت او ايجاد نكرده‌اند .\r\nپس خداى تعالى جاعل يعنى آفريننده اتصاف است و فاعل پيوند ماهيت بوجود و اين سخن نيز صحيح نيست زيرا كه اتصاف امر عقلى و اعتبارى است نه حقيقى و خارجى .\r\nو انحصار الموجود مع عدم تعقّل الزّائد .\r\nدليل ديگر بر آنكه معدومات در عدم ثابت نيستند آن كه موجودات متناهى هستند\r\n\r\n","description":"","footnote":"","page_name":" 14 ","page_number":30},
  {"content":"\r\n\r\nو غير متناهى را خود آنان محال ميدانند با آن كه معدومات در عدم غير متناهيند مثلا افراد انسان هر چه بسيار باشند آنچه موجود شوند . متناهى باشند و آن چه قابل وجود باشند در عدم غير متناهى پس هميشه شماره ثابتات در عدم بيش از موجودات اين عالم است با آنكه غير متناهى باطل است چه نام آن را ثابت گذاريم چه موجود و بهر حال دليل شامل هر دو مىشود .\r\nو لو اقتضى التّميّز الثّبوت عينا لزم منه محالات .\r\nمثبتان يعنى آنها كه معدوم را ثابت ميدانند گويند : ناچار معدومات را در عالمى ثابت ميدانيم زيرا كه اگر معدوم نفى صرف باشد بايد معدومات از يكديگر ممتاز نباشند با آنكه از هم ممتازند مثلا يك معدوم را ميشناسيم و حقيقت آن را ميدانيم و ديگرى را نمىشناسيم پس اين دو معدوم از هم يك ديگر ممتازند و غير يكديگرند .\r\nو نيز بعضى معدومات را دوست داريم و پسنديده ماست مانند عمارت با شكوه و باغ با صفا و بعضى را مكروه و ناپسند مانند امراض و گرفتارىها و اين هر دو از هم ممتازند .\r\nو هم بر بعضى معدومات قدرت داريم و بر بعضى نداريم مثلا حركت براست و چپ مقدورند و حركت به آسمان غير مقدور .\r\nاكنون گوئيم نفى صرف كه بهره از ثبوت ندارد محال است افرادى داشته باشند از هم ممتاز .\r\nجواب آن است كه امتياز اين معدومات بوجود ذهنى است .\r\nبدليل آنكه محال بقول آنها در عدم ثابت نيست مثلا شريك البارى و اجتماع نقيضين و ما بعضى از اين معانى محال را تصور كرده‌ايم و بعضى را تصور نكرده‌ايم و با آنكه در عدم ثابت نيستند ممتازند .\r\nديگر آنكه خيالات ساخته ذهن انسان كه از مفاهيم مختلف تركيب يافته مانند دريائى از زيبق و كوهى از ياقوت بعقيده آنان در عدم ثابت نيستند با آن كه\r\n\r\n","description":"","footnote":"","page_name":" 15 ","page_number":31},
  {"content":"\r\n\r\nما تصور آن كرده‌ايم .\r\nو نيز اگر چيزى در عدم ثابت باشد هميشه غير مقدور است چون هست و انسان قدرت ندارد چيزى كه هست ايجاد نمايد .\r\nو الإمكان اعتباريّ يعرض لما وافقونا على انتفائه .\r\nدليل ديگرى است مثبتان را گويند بايد معدوم را ثابت دانست زيرا كه بعضى معدومات ممكن هستند و امكان صفت حقيقى است .\r\nمعدومات ناچار بايد ثابت باشند تا بعضى را كه ممكنند از آن‌ها كه محالند تميز دهيم و اگر هيچ ثابت نباشند ميان ممكن و محال فرق نتوان گذاشت .\r\nحكيم طوسى مؤلف كتاب جواب ميدهد كه خود آنان بسيارى از ممكنات خيالى مانند كوه ياقوت و درياى زيبق را ثابت نميدانند و ممكن ميداند پس صفت امكان را براى چيزى كه ثابت نيست نيز ثابت ميدانند .\r\nچه لازم كه انسان‌ها و موجودات غير خيالى را نيز در عدم ثابت ندانيم و صفت امكان براى آنها ثابت كنيم چون امكان صفت اعتبارى است .\r\nو هو يرادف الثّبوت و العدم النّفي فلا واسطة .\r\nمسأله دوازدهم . آن كه وجود و ثبوت بيك معنى است و نفى و عدم نيز با هم مرادفند و هر چيز يا موجود است يعنى ثابت يا معدوم است يعنى منفى و واسطه ميان اين دو نيست .\r\nو جماعتى گويند ميان وجود و عدم واسطه است و ميان ثبوت و نفى واسطه نيست . واسطه ميان وجود و عدم را حال گويند و بعقيده آنان صفات موجودات مثل گردى كره و برندگى شمشير و استقامت قامت سرو نه موجود است و نه معدوم بلكه حال است و واسطه ميان موجود و معدوم .\r\nو گويا در ذهن آنان لفظ موجود خاص بماده مستقل است و آنچه ماده نيست و لمس نتوان كرد و فضائى را اشغال نميكند موجود نميگويند و لو هزاران آثار از آن\r\n\r\n","description":"","footnote":"","page_name":" 16 ","page_number":32},
  {"content":"\r\n\r\nپديد آيد مانند جان انسان و متكلمان اسلام كه مبحث وجود را در اول علم خويش آورده از آن بحث كردند و حالات آن را گفتند براى آن بوده كه اين توهم باطل را از ذهن خوانندگان دور كنند تا اثبات مبدء و معاد بر آن‌ها دشوار نباشد و اهل كلام دانند كه اثبات واجب الوجود و ملائكه و جن و روح و ساير مبادى دينى براى كسى كه معنى وجود و اقسام آن را تعقل نكرده چه اندازه دشوار است . و آن كه اين علم را نخوانده باشد در عقايد دينى يا خرافى است يا ملحد و اللّه العالم و اولين مرحله اصول آن است كه انسان بوجود غير محسوس اقرار كند چنان كه خداى تعالى شرط اول ايمان را در اول قرآن ايمان بغيب فرمود .\r\nو الوجود لا يرد عليه القسمة و الكلى ثابت ذهنا و يجوز قيام العرض بالعرض .\r\nابو هاشم و پيروان وى از معتزله و ابو بكر باقلانى و جوينى از اشاعره گفتند معانى بسيارى هست كه نه آنها را موجود توان گفت نه معدوم بلكه حالتى است ميانه وجود و عدم و اين معانى را حال نامند .\r\nاز جمله خود وجود صفتى است اشيا را كه نه ميتوان گفت موجود است و نه ميتوان گفت معدوم است . چون اگر گوئيم وجود موجود است مانند آن است كه بگوئيم سفيدى سفيد است و سياهى سياه و براى صفت صفت ثابت كنيم و براى آن صفت نيز صفتى الى غير النهايه و نتوان گفت وجود معدوم است چون تناقض باشد .\r\nپس ناچار گوئيم نه موجود است نه معدوم . جواب آن است كه اين تقسيم صحيح نيست و نتوان گفت وجود يا معدوم است يا موجود چنان كه نتوان گفت سفيدى يا سفيد است يا سياه .\r\nوجه حل آن است كه هر صفتى خود اوست سفيدى سفيدى است نه سفيد و سياهى سياهى است نه سياه و وجود وجود است نه موجود .\r\nديگر گفتند رنگ مثلا معنائى است هم در سياه و هم در سفيد و رنگهاى ديگر هست و آن را\r\n\r\n","description":"","footnote":"","page_name":" 17 ","page_number":33},
  {"content":"\r\n\r\nنه موجود توان گفت نه معدوم چون رنگ مطلق موجود نيست مگر در ضمن رنگهاى ديگر و معدوم هم نيست .\r\nجواب آن است كه رنگ كلى و مطلق گرچه در خارج موجود نيست در ذهن موجود است .\r\nگفتند اگر رنگ در خارج موجود باشد جنس و عرض است . و فصل سفيدى نيز عرضى است عارض بر رنگ و محال است عرض بر عرض گوئيم اگر عرض بر عرضى عارض شود محال نيست مانند زوجيت بر عدد و استقامت بر خط .\r\nو نوقضوا بالحال نفسها .\r\nاز دليل و بيان ابو هاشم و پيروان وى معلوم مىشود كه حال يعنى آن حالت ميان وجود و عدم كه نه موجود است و نه معدوم معنى مشترك است ، و مبهم ميان چند معنى مشخص مانند رنگ مبهم را حال گويند و سفيد و سياه و سبز و غير آن كه مشخص و معين است حال نگويند بلكه موجود گويند چون رنگ مشترك و مبهم ضعيفتر است از آن كه معين است و آن را موجود ميدانند مؤلف كتاب رحمه اللّه در جواب آنها فرمايد اگر اين سخن صحيح باشد در خود حال جاريست زيرا كه حالات نيز مختلف و متعددند مثلا رنگ و وجود و عالميت و قادريت هر يك حالى مشخص و معين هستند . لفظ حال ميان آن‌ها مشترك است و معنى است مبهم و بايد از جهت وجود ضعيفتر باشد از حالات معين و چنان كه رنگهاى مشخص را موجود مىگفتند و رنگ مشترك و مبهم را كه پست تر از وجود است واسطه ميان وجود و عدم قرار ميدادند بايد حال مبهم را كه ضعيفتر از حالات مشخص و معين است . چيز ديگر بنامند غير حال مثلا حال الحال و هكذا .\r\nو العذر بعدم قبول التّماثل و الاختلاف و التزام التّسلسل باطل .\r\nآنها كه حال را ثابت ميدانند براى رفع ايراد فوق گفتند مثل هم بودن\r\n\r\n","description":"","footnote":"","page_name":" 18 ","page_number":34},
  {"content":"\r\n\r\nيا مخالف هم بودن در موجودات است نه در حالات كه واسطه ميان وجود و عدم هستند مثلا سفيدى و سياهى و سرخى و سبزى كه موجودند ميتوان گفت در معنى رنگ مشترك هستند و در خصوصيات اختلاف دارند و معنى مشترك آنها حال است اما حالات را كه موجود نيستند نمىتوان گفت مانند همند و يا مخالف و براى آنها معنى مشترك و خصوصيت ثابت كرد . اين بهانه معقول نيست زيرا كه دو معنى يا مانند يكديگرند و يا مخالف هم .\r\nو نيز گفتند تسلسل باطل نيست و اين سخن صحيح نيست زيرا كه اگر تسلسل باطل نباشد واجب الوجود را اثبات نتوان كرد .\r\n\r\n[ حال و ثبوت معدومات 
  ]\r\nفبطل ما فرّعوا عليهما من تحقّق الذّوات الغير المتناهية في العدم و انتفاء تاثير المؤثّر فيها و تباينها و اختلافهم في إثبات صفة الجنس و ما يتبعها في حال الوجود و في مغايرة التّحيّز للجوهرية و في إثبات صفة المعدوم لكونه معدوما و في إمكان وصفه بالجسميّة و وقوع الشّك في إثبات الصّانع بعد اتّصافه بالقدرة و العلم و الحيوة .\r\nمسأله سيزدهم . كسانى كه معدوم را ثابت دانستند يا ميان وجود و عدم واسطه قائل شدند مبنى بر اعتقاد خويش مطالب بسيار متفرع ساخته بعضى اتفاقى همهء آنها است و بعضى اختلافى و چون اين مباحث از امور عامه بيشتر به كار اهل علم مىآيد و مانند مسائل اصول دين به كار همه كس نميخورد توضيح و شرح بسيار در آن لازم نيست :\r\n1 - باتفاق براى هر نوع از انواع مخلوق افراد غير متناهى در عدم ثابت كردند اگر چه غير متناهى در وجود نخواهد آمد مثلا افراد انسان موجود هر چه بسيار شود باز متناهى است اما در عدم غير متناهى ثابت است و همچنين هر حيوان و\r\n\r\n","description":"","footnote":"","page_name":" 19 ","page_number":35},
  {"content":"\r\n\r\nنبات و غيره .\r\n2 - گويند فاعل تأثير در ماهيات اشياء ندارد مثلا فاعل جوهر را جوهر نكرد بلكه آن را موجود كرد چون جوهر خود در عدم ثابت بود اما موجود نبود ، هر جوهرى وجود خود را از فاعل گرفته است نه جوهريت خود را و حكما گويند جوهريت و ساير ماهيات در عدم ثابت نبودند باز احتياج بجعل ندارند بلكه جعل ماهيات تابع جعل وجود است يعنى خدا كه انسان را آفريد او قهرا انسان است و لازم نيست او را پس از وجود دادن انسان گرداند پس معتزله سخن حكما را بوجهى غير معقول معتقد شدند و بدليلى باطل ثابت كردند .\r\n3 - گفتند اشياء موجود ذاتا با يكديگر مباين نيستند و اختلاف كه ميان آن‌ها مشاهده مىشود در صفات آنها است مثلا آهن و طلا هر دو يكى هستند اختلاف در رنگ و سبكى و سنگينى و صفات ديگر آنهاست و اين سخن باطل است زيرا كه اختلاف صفات ذاتى دليل اختلاف ذات است چون تا آهن ذاتا غير طلا نباشد صفاتش غير صفات او نخواهد بود اما اگر گاهى آهن سبك بود و گاه سنگين و طلا نيز چنين بود اختلاف صفات آن‌ها دليل اختلاف ذات نبود و ما ميدانيم بسيارى از اشياء مبدل به ديگرى نميشوند مانند آنكه سياهى كه عرض است جسم گردد .\r\n4 - صفات جنس صفتى را گويند كه اختلاف و تماثل اجناس بسبب او است مثلا جوهريت جوهر و انسانيت انسان و سياهى سياه ، بعضى از آنان معتقدند كه معدومات تا معدومند اين صفات ندارند و جبائى و عبد الجبار و اتباع آنان گويند جوهر چهار گونه صفت دارد يكى صفات جنس كه در عدم و وجود هر دو ثابتند .\r\nدويم صفت وجود كه در عدم نيست و بسبب فاعل طارى مىشود سيم صفت تحيز يعنى قابليت آن كه مكانى را اشغال كند . اين صفت هم پس از وجود است چهارم حصول در حيز همچنين . و هيچ موجود جوهرى غير اين چهار صفت صفت ديگر ندارد .\r\n\r\n","description":"","footnote":"","page_name":" 20 ","page_number":36},
  {"content":"\r\n\r\nاما عرض سه صفت دارد صفت جنس مانند سياهى سياه و در عدم ثابت است ديگر صفت وجود و سيم صفتى كه پس از وجود عارض مىشود و تحيز ندارند .\r\n5 - علامه فرمود و گروهى از معتزله را نام برد كه گفتند جوهر بودن بمعنى حيز داشتن است و اين گروه دو دسته شدند بعضى گفتند ذات همچنانكه موصوف به تحيز مىشود موصوف بجوهريت هم مىشود و اين دسته نيز بعضى گفتند جوهر در حال عدم تحيز دارد اما حاصل در حيز نيست مگر بعد از وجود و بعضى گفتند در حال عدم نه متصف بتحيز است و نه بحصول در حيز .\r\n6 - ابو عبد اللّه بصرى گفت معدوم در حال عدم متصف بمعدوم بودن مىشود و ديگران گفتند هيچ ثابت در حال عدم صفت ندارد .\r\n8 - همه كسانى كه معدوم را ثابت دانستند اتفاق كردند كه اگر كسى بداند عالم صانعى دارد قادر و حكيم و پيمبرانى فرستاده است شايد شك در وجود او داشته باشد و بايد براى او دليل آورد كه صانع موجود است نه ثابت در عدم .\r\nابو الحسين خياط گفت كه معدوم در حال عدم متصف بجسميت مىشود و ديگران گفتند نميشود .\r\nمىخواستيم از شرح اين قسمت كتاب صرف نظر كنيم اما براى آن كه خواننده بداند در ميان ما هم در صدر اسلام عقايد و آراء نامعقول نظير فلسفه غربيان رائج بود و از آن تعجب نكنند آن را نيز ذكر كرديم .\r\nو من قسمة الحال إلى المعلّل و غيره و تعليل الاختلاف بها و غير ذلك مما لا فائدة بذكرها .\r\nآنها كه ميان وجود و عدم واسطه ثابت كردند و آن را حال گفتند حال را بر دو قسم كردند معلل و غير معلل . حال معلل مانند قادرية كه به علت صفت موجودى مانند قدرت ثابت مىشود و عالميت به علت وجود علم و حال غير معلل آنكه به علت صفت موجود نباشد مانند وجود و خدا ميداند چه چيزها را موجود ميدانند .\r\n\r\n","description":"","footnote":"","page_name":" 21 ","page_number":37},
  {"content":"\r\n\r\nو ديگر مىگفتند همه چيز در ذات متحدند و باحوال از يكديگر ممتازند چنان كه گذشت .\r\nو اگر گفته بودند حقيقت اشياء وجود است و آن يك چيز است و اختلاف در ماهيات است سخن صحيح بود اما اينان از درك اين معانى دورند و احتمال ندارد چنين معنى قصد كرده باشند .\r\nثمّ الوجود قد يؤخذ على الإطلاق فيقابله عدم مثله و قد يجتمعان لا باعتبار التّقابل و يعقلان معا و قد يؤخذ مقيّدا فيقابله عدم مثله .\r\nمسأله چهاردهم - وجود مانند همه مفاهيم و معانى گاه مطلق است و گاه مقيد .\r\nمطلق چنان كه گوئيم آب و آهن و انسان و مقيد آنكه گوئيم آب شيرين و آب شور و آهن چرخ و بيل و انسان سياه و سفيد . وجود مطلق هستى است هرچه باشد و وجود مقيد مانند وجود انسان و جوهر و عرض و ذهنى و خارجى . و عدم نيز دو قسم است مطلق و مقيد وجود مطلق در مقابل عدم مطلق است اما شايد به دو اعتبار چيزى هم موجود باشد و هم معدوم مانند كيميا كه در ذهن موجود است و در خارج معدوم است پس هم وجود فى الجمله بر او صادق مىآيد و هم عدم فى الجمله و از اين گذشته معدوم مطلق در ذهن موجود است يعنى وجود بر نقيض خود هم صادق مىآيد . علم نظير وجود است و بر نقيض خود تعلق ميكرد چون ما در ذهن خويش مجهول مطلق را تصور ميكنيم يعنى علم ما به آن تعلق ميگيرد و مجهول مطلق معلوم ما است چون ميگوئيم حكم بر مجهول مطلق نميتوان كرد چون تا چيزى تصور نشده باشد حكم كردن بر آن ممكن نيست با اين حال در همين كلام بر آن حكم كرده‌ايم ( كه حكم بر آن نميتوان كرد ) پس فى الجمله معلوم است اما وجود مقيد مانند وجود انسان در مقابلش عدم انسان است و آن اختلاف اعتبار را كه در مطلق گفتيم در وجود مقيد اعتبار نكردند .\r\n\r\n","description":"","footnote":"","page_name":" 22 ","page_number":38},
  {"content":"\r\n\r\nاگر پرسند آيا معدوم مطلق تصور مىشود ؟ در جواب اين سؤال بايد گفت تصور نميشود چون تصور كردن خود نوعى وجود دادن است چيزى كه تصور شود در ذهن موجود است . معدوم مطلق آن است كه هيچ نباشد نه در ذهن و نه در خارج مجهول مطلق نيز تصور نميشود زيرا كه مجهول مطلق آن است كه تصور نشود .\r\nپس از اين سؤال ديگرى پيش مىآيد كه ما ميگوئيم از مجهول مطلق يا معدوم مطلق خبر نميتوان داد چون تصور نميشود در همين كلام خبر داده‌ايم كه خبر نميتوان داد اگر خبر نميتوان داد چگونه خبر داده‌ايم . اگر خبر داده‌ايم چرا ميگوئيم خبر نميتوان داد .\r\nدر جواب گوئيم بسيار مفاهيم در ذهن انسان مىآيد و تصور مىشود اما از افراد خودش نيست بلكه ضد يا نقيض خود است مثل جزئى كه كلى است . مشخص مشخص نيست چون بر همه مشخصات صادق مىآيد . اسم خاص اسم خاص نيست بر همه اسمهاى خاص اطلاق مىشود پس اسم عام است . نظير آنكه گفتيم ماهيت در ذهن فرد خودش نيست مثلث ذهنى از افراد مثلث نيست آتش ذهنى از افراد آتش نيست اما آتش هست مجهول مطلق هم مجهول مطلق است هم مجهول مطلق نيست . مفهوم و معنى مجهول مطلق است بحمل اولى و ذاتى و مجهول مطلق نيست بحمل شايع صناعى كه پيش از اين گفتيم . باعتبار اول گوئيم از آن خبر نميتوان داد و باعتبار دويم از آن خبر ميدهيم .\r\nو يفتقر إلى الموضوع كافتقار ملكته .\r\nمسأله پانزدهم . در اصطلاح معقول نوعى از عدم مقيد را عدم ملكه ميگويند و آن نداشتن چيزى است صفتى را كه لايق داشتن آن صفت است مثل كور ، يعنى چشم نداشتن كسى كه قابل چشم داشتن است و ديوار را كور نگويند براى آن كه لائق داشتن چشم نيست همچنين كر و جاهل و امثال آن و مؤلف فرمود چنان كه ملكه يعنى داشتن محتاج بموضوع است يعنى چيزى كه قابل صفت باشد همچنين عدم ملكه\r\n\r\n","description":"","footnote":"","page_name":" 23 ","page_number":39},
  {"content":"\r\n\r\nحاجت بموضوع دارد .\r\nو يؤخذ الموضوع شخصيا و نوعيا و جنسيّا .\r\nگاه موضوع شخصى لايق داشتن صفتى نيست مانند كودك كه هنوز موى بر عارضش ندميده و گاه لايق داشتن موى است مانند كوسج . كوسج را عدم ملكه گويند چون شخص او لايق ريش است و امرد نيز عدم ملكه است چون نوع او قابل است نه شخص او و خر را كوسج نگويند چون نوع او لايق ريش نيست و گاه بلياقت جنس نيز اكتفا ميكنند مانند عقرب كه آن را كور گويند چون نه شخص و نه نوع آن قابل چشم نيست اما حيوان لايق است و علامه فرموده بحث و خلاف در اين مسأله فائده ندارد .\r\nو لا جنس له بل هو بسيط فلا فصل له .\r\nمسأله شانزدهم - وجود جنس ندارد بلكه بسيط است پس فصل نيز ندارد .\r\nجنس هميشه اعم از نوع است يعنى شامل افرادى بيش از نوع مىشود مانند حيوان كه جنس انسان است و فلز كه جنس آهن است چون حيوان و فلز شامل غير انسان و غير آهن ميشوند و ذاتى هر دو هستند . اگر وجود جنس داشته باشد بايد جنس اعم از وجود باشد و افرادى داشته باشد غير وجود با آنكه هيچ مفهوم اعم از وجود نيست و چون جنس ندارد فصل نيز ندارد زيرا كه فصل براى تميز دادن نوعى است از نوع ديگر جنس مانند ناطق كه انسان را از ديگر هم جنسان او يعنى افراد حيوان جدا ميسازد .\r\nو اگر گويند از كجا دانستى وجود بسيط است گرچه جنس و فصل ندارد شايد اجزائى غير جنس و فصل داشته باشد مانند عدد كه مركب از آحاد است گوئيم اجزاى وجود البته موجودند و فرق جزء و كل جز اين نخواهد بود كه جزء كوچكتر است از كل و اين معنى در وجود تعقل نمىشود . و جزء ذهنى از دو مفهوم متساوى نيز تعقل نميشود .\r\n\r\n","description":"","footnote":"","page_name":" 24 ","page_number":40},
  {"content":"\r\n\r\nو يتكثّر بتكثّر الموضوعات و يقال بالتّشكيك على عوارضها .\r\nمسأله هفدهم - چنان كه ميدانيم وجود هميشه مضاف بماهيتى است چنان كه گوئيم وجود چوب و وجود سنگ و وجود انسان و حيوان . وجود خود يك معنى است و ماهيت مختلف است و اختلاف وجودات باختلاف ماهيات است . چون هر موجودى را بدقت بنگريم معنى هستى و معنى ماهيت هر دو در آن هست چوب ماهيت است و هستى عارض وى شده . همچنين آهن ماهيت است و وجود عارض آن گرديده است . چون وجود كلى را با اين وجودهاى مختلف كه عارض ماهيات مختلف است بسنجيم وجود بعضى شديدتر است و بعضى ضعيفتر و بعضى علت و بعضى معلول و اين گونه مفهومات را مشكك گوئيم .\r\nفليس جزء من غيره مطلقا .\r\nهيچ ماهيت مشكك نيست چنان كه خواهد آمد ان شاء اللّه تعالى و وجود مشكك است پس جزء هيچ چيز نيست . جزء ماهيات نيست چون ماهيات مشكك نيستند و جزء وجودات هم نيست چون افراد مشكك هر يك حقيقت جداگانه هستند پس وجودات هر يك حقيقتى جداگانه دارد مباين وجود ديگر مثلا در ماهيات رنگ‌ها را بنگريم سبز كم رنگ و پررنگ نوعى جداست مانند انسان و بقر . وجود جوهر و عرض و انسان و حيوان نيز چون شديد و ضعيفند هر يك نوعى ديگرند .\r\nو از سخن علامه حلى رحمه اللّه در شرح اين جمله معلوم ميگردد كه او افراد وجود را ثابت در خارج ميداند چنان كه قائلان باصالت وجود ميگويند مفهوم وجود را ذاتى افراد آن نميداند بلكه وجود عام بديهى را عارض بر حقائق خارجى وجود ميشمارد و ديگر آنكه حقايق وجود نزد وى با هم متباينند چنان كه مشائين گفته‌اند و استاد المتالهين صدر الدين شيرازى بوجهى وجودات را متفق الحقيقه ميشمارد و\r\n\r\n","description":"","footnote":"","page_name":" 25 ","page_number":41},
  {"content":"\r\n\r\nتفصيل آن را در كتب وى بايد خواند و حق آن است كه اگر مقيد باصطلاح منطق مشائى باشيم هر مرتبه وجود نوعى مباين است و اگر خويشتن را مقيد بدان نسازيم در حقيقت يك سنخ بيش نيست . نظير آنكه در اصطلاح نحويان جذب جبذ دو لغت جدا است از دو ماده اما در حقيقت هر دو يك لغت‌اند يكى مشتق از ديگرى باشتقاق كبير و معنى و لفظ هر دو يكى است .\r\nو الشّيئية من المعقولات الثّانية و ليست متأصّلة في الوجود فلا شىء مطلقا ثابت بل هى تعرض لخصوصيّات الماهيّات .\r\nمسأله هجدهم - اهل لغت براى چند موجود متباين كه ذاتا معنى مشترك ندارند اما در صفت عرضى و خواص ديگر فى الجمله مشتركند لفظى وضع ميكنند مانند دوا و دارو در عربى و فارسى يعنى چيزى كه تأثير خوب يا بد در بدن زنده مىكند اما دلالت بر ذات هيچ‌يك از داروها ندارد مثلا نمك دارو است و ترياك دارو است و گل بنفشه دارو است و چون دارو گوئيم ذات دارو معلوم نمىشود بر خلاف آنكه گوئيم نمك و گل بنفشه و اگر گوئيم مسهل و مخدر و سم و مقوى و مبهى باز دلالت بر حقيقت دوا ندارد بر خلاف آنكه گوئيم املاح و آسيد . آنكه دلالت بر ماهيات اشياء خارجى مىكند گويند اصيل است مانند گل بنفشه و آنكه دلالت بر ماهيت ندارد مانند دارو آن را غير اصيل گويند . اصيل ممكن است جوهر باشد مانند جسم يا عرض باشد مانند سفيدى و غير اصيل نيز شايد جوهر باشد مانند دارو و شايد عرض باشد مانند لفظ عرض و شايد عام باشد يا خاص .\r\nشيء يعنى چيز كلمه است كه دلالت بر ماهيت هيچ چيز نميكند اما دلالت بر همه چيز مىكند هر حيوانى چيزيست و چيز بودن زائد بر حيوانيت نيست .\r\nاز موجود خارجى اول حيوان در ذهن انسان مىآيد و پس از آن در رتبه دوم معنى شيء انتزاع مىشود از اين جهت آن را از معقولات ثانيه گويند .\r\n\r\n","description":"","footnote":"","page_name":" 26 ","page_number":42},
  {"content":"\r\n\r\nگاه هر معنى كه در خارج حقيقتى مستقل ندارد هم معقول ثانى گويند مانند فوقيت .\r\nو قد يتمايز الأعدام و لهذا استند عدم المعلول إلى عدم العلّة لا غير و نافي عدم الشّرط وجود المشروط و صحّح عدم الضّدّ وجود الآخر بخلاف باقى الأعدام .\r\nمسأله نوزدهم - بعضى گويند عدم از عدم امتياز ندارد مثلا در خانه كه هيچ نيست نميتوان گفت نيستى متعلق بفرش است يا بچراغ يا اثاث ديگر و حق آن است كه عدم را چون اضافه بملكات يعنى وجودات كنيم در ذهن امتياز دارند و بر اين چند شاهد آورده است .\r\nاول آنكه عدم علت امتياز دارد از عدم معلول چون آن را به علت نسبت داده‌ايم و اين را بمعلول و دليل امتياز آن است كه ميتوانيم بگوئيم تاريكى خانه بسبب نبودن چراغ است اما نميتوانيم بگوئيم نبودن چراغ به علت تاريكى است بلكه نبودن چراغ بسبب نبودن روغن و نفت و برق و امثال آنست و اگر عدم علت از عدم معلول امتياز نداشت ميتوانستيم همهء اعدام را به يكديگر نسبت دهيم .\r\nشاهد دويم آن كه نبودن شرط با بودن مشروط منافى است پس معلوم مىشود عدم مشروط از عدمهاى ديگر ممتاز است و الا همه عدمها با وجود مشروط منافى بودند مثلا طهارت از شروط نماز است و اگر طهارت نباشد نماز باطل است پس عدم طهارت از عدم‌هاى ديگر امتياز دارد و گرنه عدم هر چيز نماز را باطل ميكرد .\r\nشاهد سيم آنكه گاه دو چيز ضد يكديگرند مانند سفيدى و سياهى ، با بودن يكى وجود ديگرى ممكن نيست و بسبب عدم او ممكن مىشود و اگر عدم از عدم امتياز نداشت عدم هر صفتى موجب امكان صفت ديگر ميشد مثل عدم ترشى نيز موجب امكان سفيدى قير ميگشت .\r\n\r\n","description":"","footnote":"","page_name":" 27 ","page_number":43},
  {"content":"\r\n\r\nثمّ العدم قد يعرض لنفسه فتصدق النّوعية و التّقابل عليه باعتبارين .\r\nعدم را چون نسبت بماهيات و مفاهيم ديگر دهيم مانند بىچيزى و بيمارى و نادانى هر يك نوعى عدم است و گاه باشد كه عدم را نسبت بعدم دهيم چنان كه گوئيم فقير نيست و جاهل نيست پس هم جاهل بودن عدم است و هم جاهل نبودن عدم است و اين دو عدم ضد يكديگرند يعنى مقابل يك ديگرند و چون گوئيم جاهل است يك عدم در آن گنجانيده‌ايم و چون گوئيم جاهل نيست عدمى به اين عدم افزوديم پس ( جاهل نيست ) مشتمل بر دو عدم است جاهل از جهتى نوعى از عدم است و از جهتى مقابل عدم است و منافى آن چون ( جاهل نيست ) سلب جهل مىكند .\r\nو عدم المعلول ليس علّة لعدم العلّة في الخارج و إن جاز في الذّهن على أنّه برهان إنّي و بالعكس لميّ .\r\nاز سخنان پيش معلوم شد كه نبودن علت سبب نبودن معلول است اما نبودن معلول سبب نبودن علت نيست مثلا نبودن روشنى علت نبودن چراغ نيست اكنون گوئيم گرچه تاريكى علت نبودن چراغ نيست اما علت علم ما بنبودن چراغ هست چون خانه را تاريك بينيم از آن يقين ميكنيم در خانه چراغ نيست اما در حقيقت چنان كه گفتيم عليت از طرف چراغ است نه روشنى و در علم از طرف روشنى و از طرف چراغ هر دو ممكن است .\r\nمنطقيان گويند برهان دو قسم است : انّى و لمّى . برهان انّى آن است كه از معلول پى بوجود علت بريم مثلا از روشنى خانه بدانيم در آن چراغى است و لمى آن كه از علت پى بمعلول بريم مثلا آتشى از دور بينيم و بدانيم هواى نزديك آن گرم است و روشن .\r\nشناختن علت و تميز آن از معلول بسيار به كار دانشمندان مىآيد كسانى كه ميخواهند\r\n\r\n","description":"","footnote":"","page_name":" 28 ","page_number":44},
  {"content":"\r\n\r\nثابت كنند جان غير از تن است بايد دقت كنند در علائم زندگى در انسان مانند نبض و تنفس و فكر و حركت كه آيا آنها علت وجود جانند يا جان علت وجود اين علائم ؟ ماديين و ملاحده گويند اينها علت‌اند و روحيين گويند جان علت است بدليل آنكه گوشت و پوست و دماغ و عصب خود به خود ميگندند و فاسد ميشوند و اگر جان تابع و معلول آنها بود هفتاد سال و بيشتر باقى نمىماند چنان كه نور چراغ تابع نفت و روغن است و روشنى نميتواند روغن را سالها نگهدارد جان هم اگر علت نبود نمىتوانست بدن را ساليان دراز از عفونت و فساد نگاهدارد بلكه تابع بدن بود و هرگاه گوشت و پوست بمقتضاى طبيعت فاسد ميشد جان هم فاسد ميشد و دو سه روز بيشتر زنده نبود .\r\nو الأشياء المرتّبة في العموم و الخصوص وجودا تتعاكس عدما .\r\nمسأله بيستم - گاه در چند معنى يكى اعم از ديگرى است مانند حيوان كه اعم از انسان است يعنى هم شامل انسان مىشود و هم شامل غير انسان و جسم كه اعم از حيوان است چون شامل حيوان و غير حيوان مىشود .\r\nاما اگر عدم آنها را اعتبار كنى عدم اعم اخص مىشود و عدم اخص اعم مثلا غير حيوان اخص مىشود از غير انسان با آن كه خود حيوان اعم بود از انسان چون افراد غير حيوان كمتر است از غير انسان و غير انسان بيشتر است از غير حيوان .\r\nو قسمة كلّ منهما إلى الاحتياج و الغنى منفصلة حقيقيّة .\r\nمسأله بيست و يكم - موجود دو قسم است : محتاج و غنى و عدم نيز دو قسم است .\r\nموجود محتاج آن است كه ديگرى بايد آن را موجود كند تا موجود شود و موجود غنى واجب الوجود است تعالى شانه كه از خود موجود است و حاجت به علت ندارد .\r\nعدم محتاج چيزى را گويند كه ذاتا قابل موجود شدن باشد اما بسببى معدوم مانده\r\n\r\n","description":"","footnote":"","page_name":" 29 ","page_number":45},
  {"content":"\r\n\r\nو عدم غنى ممتنع و محال را گويند كه خود قابل موجود شدن نيستند و معدوم بودن آنها بسبب عدم قابليت خود آنها است مانند عدد چهار كه فرد باشد و مانند گنجيدن آب دريا در ظرف خرد .\r\nممكن نيست چيزى هم غنى باشد و هم محتاج و نيز ممكن نيست نه غنى باشد نه محتاج و اين گونه مفاهيم كه نه اجتماع آن‌ها ممكن است و نه ارتفاع آنها چون در قضيه منفصله استعمال شوند قضيه را منفصله حقيقه گويند و تفسير آن خواهد آمد ان شاء اللّه ( در مسأله 24 )\r\n\r\n[ وجوب و امكان و امتناع 
  ]\r\nو إذا حمل الوجود أو جعل رابطة ثبت موادّ ثلث في أنفسها و جهات في التّعقّل دالّة على وثاقة الرّابطة و ضعفها و هي الوجوب و الامتناع و الإمكان .\r\nمسأله بيست و دوم - مؤلف فرمايد گاه وجود محمول قضيه است چنان كه گوئيم زيد موجود است و گاه رابطه است چنان كه گوئيم زيد عالم است . كلمه « است » كه وجود علم را براى زيد ثابت مىكند رابطه گويند و آن هم مرتبه از مراتب وجود است . خواه وجود محمولى و خواه وجود رابطه گاه چنان لازم و استوار است كه عدم آن ممكن نيست چنان كه گوئيم خداى تعالى موجود است و گاه چنان استوار و محكم نيست و عدم آن ممكن است مانند آنكه آسمان و زمين موجودند و شايد معدوم گردند . و در وجود رابطه هم گوئيم : عدد چهار زوج است و عدد سه فرد و چنان اين دو صفت اين دو عدد را ملازمند كه ممكن نيست وقتى چهار فرد شود و سه زوج ؟ . اما گوئيم زيد جوان است صفتى ثابت نيست . آنكه عدمش ممكن نيست واجب گويند و آنكه ممكن است ممكن ، و گاه وجود براى چيزى ممكن نيست آن را ممتنع بايد گفت .\r\n\r\n","description":"","footnote":"","page_name":" 30 ","page_number":46},
  {"content":"\r\n\r\nو بعبارت واضح‌تر چون وجود را به چيزى نسبت دهيم يا واجب است يا ممكن يا ممتنع . آنكه احتمال نبودن درباره او داده نشود واجب گوئيم مانند وجود خداى تعالى و مانند زوجيت براى عدد چهار و روان بودن براى آب و مانند وجود علت براى معلول ، آنكه احتمال بودن آن ندهيم آن را ممتنع و محال گوئيم مانند عدد چهار كه فرد باشد و مانند اجتماع دو ضد يا دو نقيض .\r\nچيزى كه هم احتمال بودن آن و احتمال نبودن باشد مانند شيرين بودن سيب يا ترش بودن آن آن را ممكن گوئيم .\r\nواجب و ممكن و ممتنع گاه صفت خود اشياء است مانند خداى تعالى كه واجب است و مخلوق او كه ممكن است و شريك خدا كه ممتنع است . و گاهى صفت عوارض و لوازم اشياء است مانند حيوانيت براى انسان كه واجب است و سفيدى يا سياهى براى او ممكن است و جماد بودن او ممتنع و اينها در وجود رابط است .\r\nآنچه ذاتا ممكن است شايد به علت خارجى واجب يا ممتنع شود . شيرين بودن سيب ذاتا ممكن است اما اگر علت شيرين موجود باشد واجب مىشود و تاريك بودن خانه ممكن است اما با وجود چراغ واجب مىشود آن را واجب بالغير گويند و روشن شدن خانه بىعلت ممتنع است بالغير .\r\nو كذا العدم .\r\nعدم نيز مانند وجود گاه محمول است چنان كه گوئيم شريك البارى معدوم است يا رابطه چنان كه گوئيم چهار فرد نيست و آن هم بوجوب و امكان و امتناع تقسيم مىشود .\r\nوجود ممتنع منطبق با عدم واجب است و عدم ممتنع با وجود واجب .\r\nو نسبت واقعى را ماده گويند و آنچه در ذهن يا در گفتار آيد جهت .\r\nو البحث في تعريفها كالوجود .\r\nمسأله بيست و سيم . چنان كه گفتيم تعريف وجود ممكن نيست تعريف واجب ،\r\n\r\n","description":"","footnote":"","page_name":" 31 ","page_number":47},
  {"content":"\r\n\r\nممكن و ممتنع هم ممكن نيست چون همه كس معانى اينها را تعقل كرده حتى كودك زبان باز نكرده نيز معنى وجوب و ممكن و ممتنع را ميداند گرچه لفظ آن را نداند و هر تعريف كه براى اين سه معنى كردند مشتمل بر دور است مثلا گفتند واجب چيزى است كه نبودن آن محال است يا نبودن آن ممكن نيست و محال يعنى ممتنع را تعريف كردند كه نبودن آن واجب است و ممكن آنكه نه وجودش واجب است نه عدمش پس هر يك را در تعريف ديگرى آورده‌اند و اگر تعريف حقيقى باشد بدين گونه صحيح نيست مثلا بپرسند يرقان چيست بگوئيم بيمارى است كه بسبب بسته شدن راه مراره عارض شود و يا بپرسند مراره چيست بگوئيم عضوى كه بسته شدن آن يرقان آورد .\r\nو قد تؤخذ ذاتيّة فتكون القسمة حقيقيّة لا يمكن انقلابها\r\nمسأله بيست و چهارم - اين سه جهت ( ممكن و ممتنع و واجب ) گاه بملاحظه ذات و ماهيت اشياء است با قطع نظر از علل خارجى و انها را ذاتى گويند اما بملاحظه اسباب و علل خارجى شايد ممكن ذاتى واجب غيرى يا ممتنع غيرى شود چون هر ممكن يا علتش موجود است يا نيست اگر موجود است وجود او هم بسبب علت واجب است و اگر علتش نيست او ممتنع الوجود است مثل كسوف و خسوف اگر علتش موجود شود حتما موجود شود و الا ممتنع است و منجم ميداند اما براى ساير مردم دو احتمال است . اكنون سخن در ذاتى است با قطع نظر از علل و اسباب و تقسيم مفهوم به قسم منفصله حقيقه است و هرگز ممكن نيست ممكن ذاتى واجب ذاتى شود يا ممتنع ذاتى و بالعكس .\r\nو قد يؤخذ الأوّلان باعتبار الغير فالقسمة مانعة الجمع بينهما يمكن انقلابها و مانعة الخلوّ بين الثلاثة في الممكنات .\r\nگاه باشد كه واجب و ممتنع را باعتبار غير گيرند يعنى چيزى ذاتا ممكن بوده است اما بعلتى موجود گرديده يا بعلتى معدوم مانده آنكه علت دارد واجب بالغير\r\n\r\n","description":"","footnote":"","page_name":" 32 ","page_number":48},
  {"content":"\r\n\r\nاست يا واجب غيرى و آنكه علتش موجود نيست ممتنع غيرى پس شايد چيزى ممكن باشد آنگاه منقلب بواجب يا ممتنع شود يا واجب بوده است بعلتى و ممتنع شود به علتى ديگر .\r\nواجب ذاتى با ممكن ذاتى و ممتنع ذاتى منفصله حقيقيه‌اند زيرا كه نميشود چيزى هم واجب ذاتى و هم ممكن ذاتى و هم ممتنع ذاتى باشد و نيز نمىشود هيچ يك از اين سه نباشد « 1 » .\r\nواجب غيرى و ممتنع غيرى مانعة الجمع است نه مانعة الخلو زيرا كه نميشود هم واجب غيرى باشد و هم ممتنع غيرى اما شايد هيچ يك از اين دو نباشد مثلا واجب ذاتى باشد يا ممتنع ذاتى و ممكن است چيزى فعلا واجب غيرى باشد براى وجود علت و پس از آن ممتنع غيرى شود بواسطه عدم علت پس انقلاب آن‌ها ممكن است .\r\nهرگاه واجب غيرى و ممتنع غيرى و ممكن ذاتى را در ممكنات اعتبار كنيم مانعة الخلو است زيرا كه هيچ ممكن از يكى از اين سه خالى نيست اما اجتماع هر سه\r\n\r\n\r\n","description":"","footnote":"\r\n( 1 ) قضيه منفصله حقيقيه آن است كه متكلم گويد دو مفهوم يا بيشتر نه با هم جمع ميشوند نه با هم مرتفع و منتفى ميگردند مثلا عدد يا زوج است يا فرد . هم زوج باشد هم فرد ممكن نيست و نه زوج و نه فرد هم ممكن نيست . مانعة الجمع آنست كه جمع آن‌ها ممكن نيست اما ارتفاع آنها شايد ممكن باشد : مانند آنكه گويد يا علم آموختن يا بازى و لهو . يا طلب دنيا يا طلب آخرت يعنى جمع آنها نتوان كرد اما نه طلب دنيا كند و نه آخرت ممكن است .\r\nمانعة الخلو آن كه گويد از اين دو خالى نيست و ناچار يكى از آنها هست و شايد همه با هم جمع شوند مثلا مال حلال يا از زراعت است يا صنعت يا تجارت يعنى از اين سه خالى نيست و شايد كسى هر سه را جمع دارد يا طبيب گويد علت مرض سرما است يا امتلا و شايد هر دو باشد و در كتب منطقى مثال مىآورند زيد يا در درياست يا غرق نمىشود .\r\n","page_name":" 33 ","page_number":49},
  {"content":"\r\n\r\nمحال نيست .\r\nمؤلف فرمود واجب و ممتنع باعتبار غير و نفرمود ممكن باعتبار غير زيرا كه امكان غيرى تصور نميشود . يعنى ممكن نيست چيزى ذاتا ممكن نباشد و بواسطه علت ممكن شود .\r\nو يشترك الوجوب و الامتناع في اسم الضّرورة و إن اختلفا في السلب و الايجاب .\r\nمسأله بيست و پنج - وجوب و امتناع هر دو را ضرورى گويند الا آنكه يكى وجودش ضرورت دارد و ديگرى عدمش\r\nو كلّ منهما يصدق على الآخر إذا تقابلا في المضاف إليه .\r\nواجب را ممتنع توان گفت و ممتنع را واجب چون آنكه وجودش واجب است نبودن او ممتنع است آنكه بودنش ممتنع است نبودنش واجب است و مقصود از مضاف اليه وجود يا عدم است . كه وجوب و امتناع را گاه اضافه بوجود ميكنيم و گاه بعدم .\r\nو قد يؤخذ الإمكان بمعني سلب الضّرورة عن أحد الطّرفين فيعمّ الاخرى و الإمكان الخاص .\r\nدر منطق گفته‌اند امكان دو قسم است امكان خاص و امكان عام . ممكن خاص آن است كه نه بودن آن ضرورت دارد نه نبودن آن مانند انسان كه باشد يا نباشد مساوى است .\r\nو ممكن عام آن است كه بگوئيم فلان وجودش ضرورت ندارد و سخن از عدم نياوريم و يا بگوئيم فلان عدمش ضرورت ندارد و سخن از وجود نياوريم اگر گفتيم وجودش ضرورت ندارد دو قسم است يا مانند انسان است يا مانند شريك البارى چون وجود هيچ‌يك ضرورت ندارد و اگر گفتيم عدمش ضرورت ندارد باز شامل انسان مىشود\r\n\r\n","description":"","footnote":"","page_name":" 34 ","page_number":50},
  {"content":"\r\n\r\nو واجب الوجود هم چون نبودن هيچ‌يك ضرورت ندارد .\r\nو قد يؤخذ بالنّسبة إلى الاستقبال .\r\nممكن در زمان گذشته و حال يا موجود بوده است يا نبوده ، اگر موجود بود واجب غيرى بود و اگر معدوم بود ممتنع غيرى بود پس در گذشته و حال بهره از وجوب يا امتناع داشت اما در آينده معلوم نيست موجود خواهد شد يا معدوم خواهد ماند و فعلا هيچ بهره از وجوب يا امتناع ندارد .\r\nپس امكان استقبالى خالص‌تر است . بعضى حكما گويند اين امكان نسبت بما است كه از آينده بىخبريم اما خداى تعالى و آنكه آينده را بداند و از علل وجود و عدم هر چيز مطلع باشد ميداند در آينده هم موجود خواهد شد يا نخواهد شد پس هر ممكن در آينده واجب غيرى است يا ممتنع غيرى مانند منجم كه ميداند خسوف و كسوف در وقت معين واقع خواهد شد يا نه و مؤمنين كه ميدانند قيامت و جزا و ثواب و عقاب خواهد بود .\r\nو لا يشترط العدم في الحال و إلّا اجتمع النقيضان .\r\nبعضى گويند شرط امكان استقبالى عدم در زمان حال است يعنى بايد فعلا باران نباشد تا بتوانيم بگوئيم ممكن است فردا باران بيايد و ما گوئيم اين سخن صحيح نيست زيرا كه فرضا امروز بارانى باشد باز در باران فردا دو احتمال است و نيز گوئيم اگر شرط امكان باران فردا نبودن باران امروز باشد شرط إمكان نباريدن فردا هم باريدن امروز است پس امروز بايد هم بارانى باشد و هم نباشد تا امكان استقبالى تعقل شود و اين اجتماع دو نقيض است با هم و محال است .\r\nنوع ديگر از امكان را امكان استعدادى گويند و شرح آن خواهد آمد ان شاء اللّه .\r\nو الثّلاثة اعتباريّة لصدقها على المعدوم و لاستحالة التّسلسل .\r\n\r\n","description":"","footnote":"","page_name":" 35 ","page_number":51},
  {"content":"\r\n\r\nمسأله بيست و ششم - اين سه جهت كه گفتيم « وجوب و امكان و امتناع » صفات حقيقى و موجود خارجى نيستند از قبيل سفيدى و سياهى و ترشى و تلخى چه كسى تصور آنها بكند و چه نكند هستند اما امكان مثلا باعتبار اشخاص است كه اگر تصور آن كنند در ذهنشان موجود است و الا صفتى در اشياء نيست بنام امكان يا وجوب چنان كه بالا و پائين و راست و چپ بسته بتصور اشخاص است و مؤلف فرموده به دو دليل اين‌ها اعتبارى هستند يكى آن كه معدوم را به اين صفات متصف ميكنيم مثلا ميگوئيم شريك البارى وجودش ممتنع است و عدمش واجب يا ميگوئيم درياى زيبق و كوه ياقوت ممكن است .\r\nدليل دويم آنكه اگر اين صفات موجود حقيقى باشند لا بد ممكن هستند و امكان آنها نيز صفت حقيقى است و ممكن است و اين امكان سيم هم صفت حقيقى است و هكذا تسلسل لازم مى آيد و اين دو دليل در واجب الوجود نيز جارى است .\r\nو لو كان الوجوب ثبوتيا لزم إمكان الواجب .\r\nاگر وجوب صفتى بود حقيقى و ثابت براى واجب الوجود و البته زائد بر ذات او بود چون هر چه غير ذات واجب الوجود باشد زائد بر او است و ناچار ممكن باشد پس واجب بودن خدا ممكن ميشد .\r\nتعالى اللّه عن ذلك .\r\nو لو كان الامتناع ثبوتيّا لزم إمكان الممتنع .\r\nو اگر امتناع صفت ثبوتى و وجود حقيقى بود نيز ممكن بود پس ممتنع بودن شريك البارى و امثال آن نيز ممكن ميشد و اين صحيح نيست زيرا كه ممتنع بودن آن واجب است .\r\n\r\n[ امكان استعدادى 
  ]\r\nو لو كان الإمكان ثبوتيّا لزم سبق وجود كلّ ممكن على إمكانه .\r\n\r\n","description":"","footnote":"","page_name":" 36 ","page_number":52},
  {"content":"\r\n\r\nاگر امكان صفت ثبوتى باشد براى ممكنات مانند حركت و نطق براى انسان بايد ممكن خود مقدم باشد بر صفت امكان چنان كه هر موصوف مقدم است و اين سخن صحيح نيست زيرا كه انسان و هر ممكنى پيش از آنكه موجود شود ممكن است و البته امكان پيش از وجود او در ذهن است نه در خارج علامه رحمه اللّه تعالى بىآنكه اين عبارت را شرح فرمايد بمناسبتى كه بر اين بنده معلوم نيست سخن از امكان استعدادى آورده است و چون تحقيق لطيف و مطلبى مفيد است در اينجا با توضيح نقل مىكنيم ان شاء اللّه .\r\nامكان را گاهى بر آمادگى ماده براى صورت تازه اطلاق ميكنند و آن را امكان استعدادى ميگويند . حكما ملاحظه كرده‌اند كه هر صورت تازه براى هر ماده موجود نميشود مثل دانه گندم كه در زمين مىكارند و بريزش باران و تابش آفتاب مىرويد و ميبالد و ذرات خاك را از زمين جذب كرده در تنه و ساق و برگ و خوشه پرورش ميدهد تا صورت گندم تازه به خود ميگيرد ، سنگ و آهن مانند خاك آماده گندم شدن نيست آمادگى خاك را براى گندم شدن امكان استعدادى ميگويند تا خاك است استعدادش دور تر است و چون بدرون ساقه درآمد آمادگيش بيشتر و بگندم شدن نزديكتر ميگردد تا در خوشه استعداد او كامل مىشود و صورت گندم به خود ميگيرد . پس استعداد گاهى شديد است و گاهى ضعيف و گاهى دور و گاه نزديك و خود صفتى است حاصل و موجود در ماده و محل ، پيش از آن كه شيئى موجود شود ، و معنى ذهنى نيست كه فقط در عقل تصور شود و نيز پس از اين كه صورت موجود شد استعداد زائل مىشود و مانند امكان ذاتى نيست كه پس از وجود ، صفت امكان را بتوان براى ممكن ثابت كرد .\r\nوقتى گندم موجود شد استعداد خاكى كه به صورت گندم درآمده بغايت رسيده است و كامل شده و زائل گرديده است اما اگر بپرسند اين گندم موجود واجب الوجود است يا ممكن گوئيم چون علت داشته و به علت موجود شده ممكن الوجود است .\r\nعلامه رحمه اللّه گويد : امكان را گاه نسبت بماهيت ميدهيم ميگوئيم انسان ممكن است يعنى ماهيت انسان بصفتى است كه وجود او محال نيست يا عنقا ممكن است\r\n\r\n","description":"","footnote":"","page_name":" 37 ","page_number":53},
  {"content":"\r\n\r\nهمچنين يعنى مرغى است بفلان صفت و ماهيت او قابل موجود شدن است . و گاه نسبت بوجود ميدهيم از جهت آنكه نزديك است بوجود يا دور است .\r\nامكان منسوب بماهيت را امكان ذاتى گوئيم و البته معنى اعتبارى است اما امكان منسوب بوجود و نزديكى و دورى آن را امكان استعدادى گوئيم و حكماى اوائل آن را صفتى موجود ميدانستند پيش از آنكه ممكن در وجود آيد و آن را از مقوله كيف ميشمردند .\r\nو ما گوئيم البته آن را عارض موجودى از موجودات پيش ميدانستند نه عارض خود ممكن چون امكان استعدادى انسان نه صفتى است در خود انسان بلكه صفت غذاى پدر و مادر و گياه و حيوان و خاكى است كه مستعد انسان شدن است و آن صفتى حقيقتى و خارجى است و گاه باشد كه زائل شود و جنين مستعد نماند و همچنين تخم گياه صفتى دارد حقيقى كه مستعد روئيدن است و گاه فاسد شود و امكان استعدادى آن زائل شود پس استعدادى امر حقيقى است .\r\nعلامه رحمه اللّه گويد امكان صفت اضافى است و بىوجود انسان تعقل نميشود و هر معنى اضافى چنين است همچنانكه پدر بىپسر و برادر بىبرادر تصور شدنى نيست همچنين امكان انسان بىوجود انسان تصور شدنى نيست پس قول حكما صحيح نيست و متأخران گفتند :\r\nامكان استعدادى معنى ديگر است و استعداد معنى ديگر : آن صفت كه در جنين يا در تخم گياه است استعداد است و آن صفت حقيقى است بر خلاف امكان استعدادى كه معنى ذهنى اعتبارى است و از صفات انسان است و حاجى ملا هادى سبزوارى قدس سره در منظومه فرموده است :\r\n قد يوصف الامكان باستعدادى * و هو بعرفهم سوى استعداد \r\nملا عبد الرزاق لاهيجى در شوارق شرح عبارت كتاب را آورده و از امكان استعدادى بحثى نفرموده است با آن كه بناى وى نقل هر چيزى است كه گفته‌اند و گويا او نيز مناسبتى ميان امكان استعدادى و كلام مؤلف نديده است .\r\n\r\n","description":"","footnote":"","page_name":" 38 ","page_number":54},
  {"content":"\r\n\r\nاما علامه رحمه اللّه در مسأله سى و دويم كه بحث از امكان استعدادى است قول حكما را اختيار فرمود و آن را صفت حقيقى موجودى ثابت پيش از امر حادث دانسته است .\r\nو الفرق بين نفي الإمكان و الإمكان المنفي لا يستلزم ثبوته .\r\nگويند شريك البارى ممكن نيست اما بسيارى از معدومات ديگر مانند عنقا ممكنند و گويند امكان براى عنقا صفت موجود نيست پس ميان شريك البارى و عنقا چه فرق است ؟ چون هيچ‌يك صفت امكان ندارند چه بگوئيم شريك البارى امكان ندارد چه بگوئيم عنقا امكان دارد و امكان او نيست در صورتى كه عنقا هم صفت امكان را ندارد مانند شريك البارى است بنابر آنكه امكان صفت ثبوتى نباشد . چاره جز اين نيست كه گوئى امكان صفتى ثابت و حقيقى است براى عنقا ثابت و براى شريك البارى غير ثابت .\r\nعلامه در جواب فرمود درباره امتناع نيز همين شبهه هست زيرا كه ميگوئيم شريك البارى ممتنع است و امتناع آن موجود نيست و عنقاء ممتنع نيست و مفاد اين دو عبارت يكى است و چون واقعا شريك البارى و عنقا با يكديگر فرق دارند بايد بگوئيم امتناع معنى ثبوتى است در شريك البارى هست و در عنقا نيست . و هر جواب كه آنها در امتناع دهند ما در امكان همان جواب دهيم چون امتناع را همه كس منفى ميداند .\r\nو جواب ديگر از سخن علامه استفاده مىشود آن است كه شريك البارى گرچه ممكن نيست ، و امكان عنقا هم در خارج نيست ، اما اين دو نيستى با يكديگر فرق دارند و چنان كه گذشت عدم به خودى خود از عدم ديگر امتياز ندارد اما باضافه بملكات از هم ممتازند چون گوئيم شريك البارى ممكن نيست « نفى » و نيستى را بوجود رابط نسبت داده‌ايم و اگر گوئيم عنقا ممكن است و امكان عنقا نيست « نفى » و نيستى را بوجود محمول نسبت داده‌ايم و گرنه رابط ميان امكان و عنقا ثابت است .\r\nسبزوارى فرمود :\r\n ما صح ان لو لم يكن محصلة * امكانه لا كان لا امكان له \r\n\r\n","description":"","footnote":"","page_name":" 39 ","page_number":55},
  {"content":"\r\n\r\nو آنچه علامه رحمه اللّه با بو على بن سينا نسبت داده است كه وى امكان را معنى ثبوتى ميدانست در امكان استعدادى است نه امكان ذاتى .\r\nو الوجوب شامل للذّاتيّ و غيره و كذا الامتناع .\r\nمسأله بيست و هفتم - واجب ذاتى و غيرى و ممتنع ذاتى و غيرى در مسأله بيست و چهارم گذشت و لفظ وجوب شامل هر دو مىشود همچنين امتناع و متكلمين بسيار واجب و ممتنع ميگويند از آن غيرى را ميخواهند مثلا گويند وجود پيغمبر و امام واجب است يا صدور گناه از پيغمبران ممتنع است يعنى با ملاحظه حكمت و لطف الهى نه مجبور بودن خداى تعالى در بعثت آنان .\r\nو معروض ما بالغير ممكن .\r\nواجب و ممتنع غيرى ذاتا ممكن و قابل وجود و عدم‌اند .\r\nو لا ممكن بالغير لما تقدّم في القسمة الحقيقية .\r\nممكن غيرى تصور نميشود زيرا كه ممكن غيرى بايد واجب باشد ذاتا و بسبب غير ممكن شود يا ممتنع باشد ذاتا و آن معقول نيست چنان كه در مسأله 24 گذشت .\r\nمتأخران واجب و ممتنع و ممكن بالقياس الى الغير تصور كرده و بر اقسام افزوده‌اند و آن را با غيرى فرق گذاشته واجب بالقياس الى الغير در لازم و ملزوم است نسبت به يكديگر و ممتنع بالقياس الى الغير در دو مفهوم منافى : و ممكن بالقياس الى الغير ميان دو چيز كه نه ملازمه دارند و نه منافات و گويند دو واجب الوجود اگر موجود باشند ممكن بالقياس الى الغيرند يعنى ميان آنها نه ملازمه است نه منافاة و اين تقسيم چندان فائده ندارد .\r\nو عروض الإمكان عند اعتبار عدم الوجود و العدم بالنّظر إلى الماهيّة و علّتها .\r\n\r\n","description":"","footnote":"","page_name":" 40 ","page_number":56},
  {"content":"\r\n\r\nمسأله بيست و هشتم - هر ماهيت كه وجود داخل در مفهوم آن نباشد ممكن است و احتمال وجود و عدم درباره آن ميرود . مثلا آسمان و زمين و ماه ستاره و انسان و ميوه و درخت و هر چه از امثال اين تصور كنيم هم احتمال وجود درباره آنها هست و هم احتمال عدم چون قابل هر دو هستند اما اگر وجود را داخل در معنى ذات چيزى گيرى مثلا آسمان موجود و زمين موجود ، احتمال عدم در آن نيست همچنين اگر معنى عدم را در ذات چيزى اعتبار كنى احتمال وجود در آن نيست و اگر وجود و عدم را نسبت به علت آن ملاحظه كنى حكم همين است . مثلا خسوف كه علتش موجود باشد يعنى زمين ميان ماه و خورشيد فاصله شود البته خسوف هم واقع خواهد شد و اگر هنگامى باشد كه زمين ميان آنها فاصله نشود خسوف واقع نخواهد شد . پس شرط امكان است كه نه وجود و نه عدم را نه نسبت بماهيت دهى و نه نسبت به علت او\r\nاگر كسى ادعا كند كه عالم جسمانى موجود يا غير جسمانى موجود واجب الوجود است و حاجت بعلتى ندارد صحيح نيست زيرا كه همه اجزاى عالم ممكن است و عدم بر آن رواست .\r\nو عند اعتبارهما بالنّظر إليهما يثبت ما بالغير .\r\nهرگاه وجود يا عدم را با وجود ممكن يا علت آن اعتبار كنى واجب بالغير يا ممتنع بالغير مىشود چنان كه شرح آن گذشت .\r\nو لا منافاة بين الامكان الذّاتي و الغيرى .\r\nمنافات نيست كه چيزى ممكن ذاتى باشد اما واجب يا ممتنع غيرى شود .\r\nو كل ممكن العروض ذاتيّ و لا عكس .\r\nهرچه ممكن باشد كه عارض چيزى شود مانند رنگ و مزه البته ممكن ذاتى است اما هر چه ممكن ذاتى است لازم نيست عارض چيزى شود مانند عقول و مجردات\r\n\r\n","description":"","footnote":"","page_name":" 41 ","page_number":57},
  {"content":"\r\n\r\nكه ممتنع است عارض چيزى شوند و مانند اعراض و صفات كه واجب است عارض شوند .\r\n\r\n[ علت احتياج ممكن امكان اوست 
  ]\r\nو إذا لاحظ الذّهن الممكن موجودا طلب العلّة و إن لم يتصوّر غيره و قد يتصوّر وجود الحادث فلا يطلبها ثمّ الحدوث كيفية الوجود فليس علّة لما يتقدّم عليه بمراتب .\r\nمسأله بيست و نهم - علامه رحمه اللّه در شرح عبارت فرمود مردم در علت احتياج اثر بمؤثر اختلاف كردند جمهور عقلا گفتند علت احتياج امكان است و ديگران گفتند حدوث است و جماعتى گفتند هر دو با هم و قول اول درست است به دو دليل آنگاه دو دليل كتاب را آورده است .\r\nاصل درين مسأله آن است كه خداشناسان از فلاسفه قديم معتقد بودند جهان هميشه بوده است و با آنكه هميشه بوده مخلوق خدا است و اگر خدا نبود جهان هم نبود مانند نور خورشيد كه هميشه با خورشيد هست پس نور با آنكه صادر از خورشيد است هميشه با خورشيد است جهان هم با آنكه مخلوق خدا است هميشه با خداست و زمانى نبود خدا باشد و مخلوق نباشد و فرق آن است كه خورشيد بىعلم و اراده نوربخشى مىكند و خداى تعالى با علم و اراده مىآفريند . عامه مردم را اين سخن دشوار مىآيد و معتقدند اگر عالم هميشه باشد از خداى تعالى بىنياز مىشود و بالعكس اگر حادث باشد مخلوق خداست محققان علماى كلام و خردمندان جانب فلاسفه را برگزيده‌اند .\r\nو بعضى گويند ما ميدانيم كه اگر عالم قديم باشد منافى با اثبات خداى تعالى نيست اما لازم مىآيد كه خدا قادر نباشد و بىاختيار عالم از او صادر شود مانند نور از خورشيد و از اين جهت عالم را حادث ميدانيم و محققين در جواب گفتند جائز است خدا عالم و قادر و مريد باشد و خودش خواسته باشد هميشه مخلوق داشته باشد و آفرينش او بجبر و اكراه نيست زيرا كه فاعلى كه خود عالم مريد است و كسى نتواند او را جبر كند\r\n\r\n","description":"","footnote":"","page_name":" 42 ","page_number":58},
  {"content":"\r\n\r\nهر عمل كند موافق اراده خود او است بعضى ديگر گفتند آيات و روايت وارد از پيغمبر صلّى اللّه عليه و آله و سلّم و ائمه معصومين عليهم السلام دلالت بر آن دارد كه عالم حادث بوده است و ما گوئيم سخن در اثبات حدوث عالم است پيش از اثبات وجود خداى تعالى براى كسى كه نبوت و امامت را قبول نكرده است و گرنه اگر بخواهيم خدا را بحدوث عالم ثابت كنيم و حدوث عالم را بقول معصوم عليه السّلام دور لازم آيد .\r\nمؤلف بر اثبات دعوى خويش دو دليل آورده است اول آنكه هر كس ممكن را تصور كند يعنى چيزى را كه در آن دو احتمال باشد ، هر دو نسبت به او مساوى ، آنگاه بيند يكى از آن دو احتمال واقع شده در جستجوى علت آن برآيد و اين خاص طائفه و و شخص و قبيله و صنعت خاص نيست بلكه همه مردم در كار خويش چنينند مثلا چرا جنين پسر مىشود يا دختر با آنكه احتمال هر دو هست و اگر برف را بيند به شكل مسدس در علت آن متحير مينمايد و ميخواهد بداند چرا شكل ديگر نگرفت و باغبان چون بيند سالى بوستان او ميوه نياورد مىخواهد بداند علت آن چيست تا تدبيرى انديشد و طبيب ميخواهد بداند چرا بعض مردم ناقص الخلقه يا ضعيف المزاج‌اند و هر كس بوجدان خويش رجوع كند و انصاف دهد ميداند كه جستجوى علت براى دو احتمال است كه در وجود و عدم معلول ميدهد يعنى به جهت امكان او است .\r\nو اگر برف قديم بوده يا جنين انسان قديم بوده باز سؤال از علت ميكردند .\r\nبالعكس اگر در چيزى دو احتمال نباشد اگر چه حادث باشد از علت آن نميپرسد چنان كه ملاحده عالم را قديم ميدانند با وجود اين در جستجوى علت حركت كواكب و امثال آنند مثلا باغبان متحير نشود كه چرا جو كشت و گندم نروئيد يا درخت زردآلو خرما نداد .\r\nدليل دويم آنكه علت بر معلول مقدم است و حدوث از احتياج مؤخر است و مؤخر را نميتوان علت مقدم قرار داد توضيح آنكه گاهى چيزى علت فهم و اعتقاد است گاهى علت حقيقت واقعى . مثلا اگر ندانيم بيمار تب دارد و سرعت نبض آن را ببينيم از تب او آگاه ميشويم پس سرعت نبض علت علم ما است به تب نه علت اصل تب\r\n\r\n","description":"","footnote":"","page_name":" 43 ","page_number":59},
  {"content":"\r\n\r\nبلكه در واقع تب علت سرعت نبض است .\r\nحادث دانستن عالم علت علم ما مىشود بمخلوق بودن او نه علت واقعى مخلوق بودن ، وقتى ديديم چيزى حادث است در مىيابيم كه خود واجب الوجود نيست يعنى ممكن است و چون ممكن است مخلوق است و بعبارت ديگر حادث بودن علت علم ما است باحتياج نه خود احتياج ، حادث چرا بىعلت به خودى خود ايجاد نشد و چه احتياج به علت داشت ؟ گوئيم چون ممكن بود حاجت به علت داشت تا موجود شود و نتوان گفت چون حادث بود احتياج به علت داشت زيرا كه وقتى چيزى حادث شد ديگر احتياج ندارد بقول آنان و وقتى حادث نشده احتياج به علت دارد . بارى ممكن بود و چون ممكن بود محتاج به علت بود و چون محتاج به علت بود علت آن را ايجاد كرد و چون ايجاد كرد موجود شد و چون موجود شد و ديديم وجودش بعد از عدم است گفتيم حادث است پس حدوث چندين مرتبه مؤخر است از احتياج نه علت و مقدم .\r\nو الحكم باحتياج الممكن ضروريّ .\r\nچنان كه از شرح عبارت فوق معلوم شد هر كس در هر شغل و صنعت نسبت بامورى كه در دست تداول او است هر چيزى را كه قابل دو يا چند صفت ديد كه يكى اتفاق افتاده در جستجوى علت آن برمىآيد و حاجت ببرهان و دليل ندارد و بعضى آن را نظرى پندارند و محتاج بدليل براى آنكه معنى ممكن را در نيافته و امكان را تصور نكرده‌اند .\r\nو لا يتصوّر الأولويّة لأحد الطّرفين بالنّظر إلى ذاته .\r\nمسأله سيم . در ممكن ذاتا دو احتمال مساوى است وجود يا عدم و نتوان گفت وجود براى او اولى است يا عدم . مگر ذات او را با علل و اسباب خارج از ذات او اعتبار كنى . اگر با وجود علت باشد واجب بالغير است و اگر با عدم علت باشد ممتنع بالغير و معقول نيست با وجود علت تامه موجود نشود يا با عدم علت تامه موجود شود\r\n\r\n","description":"","footnote":"","page_name":" 44 ","page_number":60},
  {"content":"\r\n\r\nپس به سبب علت نيز وجود يا عدمش اولى نخواهد شد و بعد از عبارت سابق فرمود .\r\nو لا يكفي الخارجيّة لأنّ فرضها لا يحيل المقابل فلا بدّ من الانتهاء إلى الوجوب .\r\nاولويت خارج از ذات براى وجود يافتن چيزى كافى نيست براى آنكه اگر فرض كنيم چيزى نزديكتر است بوجود و وجود او اولى از عدم آن است بسبب آنكه بعض اسباب وجود او هست و بعضى نيست باز عدم او محال نيست پس ناچار بايد بوجوب يعنى به علت تامه منتهى شود تا موجود گردد .\r\nو هو سابق و يلحقه وجوب آخر لا يخلو عنه قضيّة فعليّة .\r\nهر ممكن موجود را دو وجوب در برگرفته است يكى وجوب از ناحيه علت پيش از وجود چنان كه گذشت و ديگر پس از موجود شدن باعتبار آنكه داراى وجود است نتوان او را معدوم گفت و هر قضيه فعليه كه محمول در آن تحقق يافته خالى از وجوب نيست و آن را ضرورت به شرط المحمول گويند .\r\nعامه مردم ضرورت به شرط المحمول را بسيار به كار مىبرند و آن را بجاى واجب ذاتى ميگيرند و بىآنكه نام آن را بدانند در ذهنشان مرتكز است . علت آنست كه هر چيز را كه پيوسته با صفتى ديدند آن را واجب ميشمارند و گويند : هر چيز كه هست آن چنان ميبايد آن چيز كه آنچنان نمىبايد نيست مثلا ديدند پيوسته اجسام سنگين از بالا به زمين مىافتد آن را از لوازم جسمى مىپندارند و عمر انسان را از صد سال يا اندكى بيشتر بيشتر نديدند آن را لازم ميشمرند و تولد از پدر و مادر همچنين است و اين‌ها همه ضرورت به شرط - المحمول است يعنى با وجود اين صفت غير آن ممكن نيست و نيز جهان را پيوسته موجود ديدند گفتند محال است چيز موجود معدوم يا معدوم موجود شود و همه تغيير حالات است و فضاى خالى را نيز غير متناهى و غير مخلوق ميدانند و امثال اين امور اغلاطى\r\n\r\n","description":"","footnote":"","page_name":" 45 ","page_number":61},
  {"content":"\r\n\r\nاست واهمه انسانى را كه پيوسته موضوع يعنى موصوف را بصفتى ديد آن را لازم شمرد و البته چيزى با اتصاف به اين صفت محال است بضد آن متصف باشد .\r\nاشياء را كه با صفت وجود ديدند در ذهن آنان من حيت لا يشعر ضرورت به شرط محمول تكون يافت .\r\nو الإمكان لازم و إلّا تجب الماهيّة أو تمتنع .\r\nصفت امكان از ممكنات جدا نميشود و هر ممكنى واجب است ممكن بماند چون اگر امكان از او سلب شود يا واجب خواهد شد يا ممتنع و هر دو محال است چنان كه گذشت .\r\nوجوب الفعليّات يقارنه جواز العدم و ليس بلازم .\r\nگفته شد كه هر ممكن موجود شود دو وجوب آن را احاطه كرده يكى از ناحيه علت و ديگرى به شرط محمول و اين دو وجوب هميشه لازم ممكنات نخواهد بود مثلا آسمان و زمين و ماه و ستاره و همه چيز ممكن است معدوم باشند با فرض آنكه علت آن موجود نباشد چون وجوب آن از ناحيه علت است كه اينها را موجود خواسته است .\r\nو نسبة الوجوب إلى الإمكان نسبة تمام إلى نقص .\r\nوجوب عبارت از قوت و استحكام وجود است و امكان ضعف آن و نسبت اين دو با هم مانند نسبت تام است بناقص .\r\nو الاستعداد قابل للشّدّة و الضعف و يعدم و يوجد للممكنات و هو غير الإمكان الذّاتي .\r\nمسأله سى و دوم - خداوند بحكمت بالغه و قدرت كاملهء خويش براى موجوداتى كه افراد بسيار از آنها بوجود مى آيد نظم و قاعدهء مقرر فرموده و اگر اين نظم و قاعده نبود امر اين جهان مشوش ميگشت و معيشت بنى نوع بشر مختل ميشد هر حيوان در هر\r\n\r\n","description":"","footnote":"","page_name":" 46 ","page_number":62},
  {"content":"\r\n\r\nجا موجود نميشود و هر گياهى در هر جا نميرويد و هر ماده كه لائق هر صورتى است بىعلل - و اسباب داراى آن صورت نميشود . اگر بىتخم و كشت و آب و آفتاب نبات ميروئيد ممكن بود درخت چنار از پشت بام سبز شود و شير و پلنگ در رحم گاو و يا گرگ در وسط طويله تكون يابد . اما چنين نكرد براى روئيدن دانه‌ها قواعدى مقرر داشت و براى تولد حيوان نظمى و بشر را آموخت تا بر حسب مصلحت خويش هر دانه را هر جا مناسب ديد بكارد و حيوانات را به اندازه كه صلاح وى باشد پرورش دهد . همه حوادث را اسباب و عللى است تا ماده مستعد شود و آن اسباب را علل معده گويند . حكما گفته‌اند حوادث بىسابقه استعداد موجود نميشود و امكان استعدادى پيش از وجود هر حادثى واجب است چون موجود شدن همه صور در همه مواد محال است و پيدايش بعضى ترجيح بلا مرجح مگر استعداد مرجح باشد و عجب است كه علامه رحمه اللّه سابقا در مسأله 26 سبقت امكان استعدادى را سخت انكار فرموده و در اينجا آن را پذيرفت .\r\nتفسير امكان استعدادى آنجا گفته شد در اينجا فرمود اين امكان قابل شدت و ضعف و زياده و نقصان است براى آنكه استعداد نطفه براى انسانيت ضعيفتر است از استعداد علقه و همچنين استعداد نطفه براى نويسندگى ضعيفتر است از استعداد انسانيت و اين استعداد در هر چه عدمش مقدم بر وجود باشد حاصل است و معدوم مىشود و موجود ميگردد پس از عدم چنان كه آب پس از گرم شدن مستعد هوا ميگردد و پيش از آن مستعد نبود آنگاه كه سرد شود اين استعداد ميرود اما امكان ذاتى از ممكن جدا شدنى نيست پس امكان استعدادى غير امكان ذاتى است انتهى .\r\nو الموجود إن أخذ غير مسبوق بالغير أو بالعدم فقديم و إلّا فحادث .\r\nمسأله سى و سيم - براى قديم و حادث دو تفسير كردند يكى آنكه اگر پيش از وجود معدوم بوده است حادث است و اگر هيچ‌گاه معدوم نبود بلكه هميشه موجود بوده است قديم . تفسير دويم آنكه اگر پيش از وى موجود ديگرى بوده است حادث و اگر\r\n\r\n","description":"","footnote":"","page_name":" 47 ","page_number":63},
  {"content":"\r\n\r\nاولين موجود است قديم گويند و فرق ميان اين دو تفسير پس از اين معلوم خواهد شد ان شاء اللّه تعالى .\r\n\r\n[ حادث و قديم 
  ]\r\nو السّبق و مقابلاه إمّا بالعلّيّة أو بالطّبع أو بالزّمان أو بالرّتبة الحسّيّة أو العقليّة أو بالشّرف أو بالذّات و الحصر استقرائي .\r\nسبق و تقدم يعنى پيش بودن دو معنى مقابل دارد يكى تأخر يعنى پس بودن و ديگر معيت يعنى با هم بودن حكما گويند باستقراء و تتبع يافتيم كه اين سه مفهوم بر - پنج وجه استعمال مىشود پس اقسام تقدم و معيت و تأخر پنج است .\r\nاول تقدم بعليت مانند مقدم بودن حركت انگشت بر حركت انگشترى . با اينكه ميان اين دو حركت فاصله زمانى نيست و هر دو با هم حركت مىكنند باز حركت انگشت مقدم است و اگر كسى بگويد انگشترى حركت كرد پس از آن انگشت ، غلط گفته است و اگر بگويد انگشت حركت كرد پس از آن انگشترى صحيح است چون علت مقدم بر معلول است و اگر بگويد چراغ روشن شد پس خانه روشن گشت صحيح است و اگر گويد خانه روشن شد پس از آن چراغ ، صحيح نيست .\r\nدويم مقدم بودن بطبع مانند مقدم بودن يك بر دو و جزء بر كل چون اگر جزء نباشد كل موجود نميشود اما اگر كل نباشد شايد جزء موجود باشد و فرق آن با تقدم به علت آن است كه در علت وجود مقدم كافى است تا مؤخر موجود شود اما در تقدم بطبع كافى نيست ، بسا جزء موجود باشد و كل موجود نشود .\r\nسيم تقدم در زمان مانند مقدم بودن موسى عليه السّلام بر عيسى عليه السّلام .\r\nچهارم تقدم در رتبه يا در رتبه حسى چنانچه مسافر گويد قم مقدم است بر كاشان و كاشان بر اصفهان يعنى هر كس كه از تهران باصفهان رود ، يا در مجلس گويند زيد بر - عمرو مقدم نشسته بود يعنى در نزديكى بصدر مجلس . يا در رتبه عقلى چنان كه گويد جنس\r\n\r\n","description":"","footnote":"","page_name":" 48 ","page_number":64},
  {"content":"\r\n\r\nمقدم است بر نوع يا نوع بر جنس باعتبار شمارش از اعم باخص يا اخص باعم يا رياضى مقدم بر طبيعى است و صرف مقدم بر نحو در تعليم .\r\nپنجم تقدم بشرف و فضيلت چنان كه گويند ابو علي سينا مقدم است بر ابن اسحاق كندى با آنكه دويست سال پس از او بود و سعدى مقدم است بر عنصرى .\r\nو متكلمان قسم ديگر افزودند و تقدم را شش قسم ساختند و آن تقدم بالذات است مانند تقدم ديروز بر امروز و گويند تقدم زمان ذاتى است نه به زمان زيرا كه براى زمان نبايد زمان ديگر ثابت كرد اگر بگوئيم ديروز در زمان پيش بود و امروز در زمانى پس از آن ، براى زمان زمان ديگر ثابت كرده‌ايم ، و آن را از اقسام ديگر تقدم نشايد شمرد ، و متأخران تقديم بالذات را بر اعم از تقدم بعليت و بالطبع اطلاق كرده‌اند .\r\nگفتند برهانى بر انحصار در اين اقسام نيافتيم اما غير اين اقسام هم نيافتيم و متأخران اقسام ديگر افزودند يكى تقدم بالتجوهر و ديگر تقدم دهرى كه اصطلاح مير - داماد است و سيم تقدم ما بالذات بر ما بالعرض مانند حركت كه نسبت بكشتى دهيم بالذات است و به آنكه در كشتى سوار است بالعرض .\r\nو مقوليّته بالتّشكيك و تنحفظ الاضافة بين المضافين في أنواعه .\r\nمسأله سى و چهارم - بعضى گويند لفظ تقدم در اين پنج معنى مشترك لفظى است مانند كلمه شير بر شير درنده و شير نوشيدنى . و بعضى گفتند مشكك است يعنى يك معنى است در جائى شديدتر و جائى ديگر ضعيف‌تر مانند سفيدى و معنى مشترك در همه انواع تقدم آن است كه هر چه مؤخر را هست مقدم را بطريق اولى باشد اما آنچه مقدم را هست شايد در مؤخر نباشد مثلا سعدى در شهرت و شعر بر عنصرى مقدم است يعنى اگر عنصرى را شاعر مشهور بايد گفت سعدى را بطريق اولى بايد گفت ( در تقدم به شرف ) و نيز اگر انگشترى را متحرك بايد گفت ناچار دست كه آن را حركت ميدهد به طريق اولى متحرك بايد گفت ( در تقدم بعليت ) و اگر در رتبه به خواندن نحو رسيده\r\n\r\n","description":"","footnote":"","page_name":" 49 ","page_number":65},
  {"content":"\r\n\r\nباشيم البته به خواندن صرف بطريق اولى رسيده‌ايم و اين معنى در همه اقسام تقدم هست .\r\nاما آنكه معنى تقدم مشكك است در بعض اقسام شديدتر و در بعضى ضعيف‌تر براى آنكه تقدم علت بر معلول مانند حركت دست بر انگشترى شديدتر است از تقدم جزء بر كل و تقدم جزء بر كل شديدتر است از تقدم زمانى در غير علت و معلول و تقدم زمانى اولى است از تقدم رتبى و اينها همه شديدتر است از تقدم بشرف .\r\nو ميتوان گفت از جهت ظهور و تنبه عرفى و نزديك بودن بذهن عوام تقدم زمانى مقدم است پس از آن تقدم رتبى و مكانى و پس از آن تقدم بشرف و فضيلت ، و تقدم طبعى و تقدم علت بر معلول مانند يكديگرند گرچه در حقيقت معنى تقدم علت بر همه مقدم است و در معنى عبارت ( تنحفظ الاضافه آه ) خلاف است علامه فرمود مراد از ( انواعه ) انواع تشكيك است يعنى هر تقدمى مانند عليت كه از تقدم ديگر مانند تقدم طبعى قوىتر باشد در همه انواع تشكيك قوىتر است و صاحب شوارق گويد مراد انواع تقدم است ، يعنى هر چيزى بر ديگرى مقدم است در انواع پنج‌گانه تقدم ناچار مؤخر از او هم همان حكم مقدم دارد مثلا وقتى گفتيم علت در مقدم بودن قويتر است بايد بگوئيم معلول نيز در مؤخر بودن قويتر است . و چون گوئيم سعدى در شاعرى مقدم بر عنصرى است بايد بگوئيم عنصرى در شاعرى مؤخر است و هكذا . و تفسير ملا عبد الرزاق به نظر ظاهرتر است .\r\nو مراد از مضافين شايد تأخر و معيت باشد .\r\nو خوانندگان بدانند شماره مسائل در شرح علامه رحمه اللّه و شرح ملا عبد الرزاق برابر هم نيست و اين عبارت در مسأله بيست و ششم شوارق است .\r\nو حيث وجد التّفاوت امتنع جنسيّته .\r\nجنس جزء ماهيت انواع است چنان كه اهل منطق ميدانند و معنى مشكك ممكن نيست جزء حقيقت باشد پس تقدم براى انواع پنج‌گانه عرض است و جنس آنها نيست .\r\n\r\n","description":"","footnote":"","page_name":" 50 ","page_number":66},
  {"content":"\r\n\r\nو التقدّم دائما بعارض زمانيّ أو مكانيّ أو غيرهما .\r\nهيچ‌گاه ماهيت و ذات چيزى بر ماهيت و ذات ديگرى مقدم نيست و هر چه را بر ديگرى مقدم بينى در عوارض آن است مثلا انسان بر انسان مقدم نيست در ذات انسانيت بلكه در زمان يا شرف يا مكان يا غير آن و همه عوارضند .\r\nو القدم و الحدوث الحقيقيّان لا يعتبر فيهما الزّمان و إلّا تسلسل .\r\nقديم حقيقى در اصطلاح معقول آن است كه پيش از او موجود ديگرى نباشد يا پيش از وجود معدوم نبوده است و حادث حقيقى بر خلاف آن چنان كه گذشت . در عرف مردم قديم آنست كه زمان بسيار بر او گذشته باشد بيش از موجود ديگر و حادث آن كه زمان كمتر بر او گذشته و در اين معنى زمان معتبر است گاهى آن كه دو هزار سال بر او گذشته قديم ميگويند و كمتر از آن را حادث و گاه صد سال را قديم ميگويند در قرآن كريم العرجون القديم را بشش ماه تفسير كرده‌اند بارى در اين معنى اگر پيش از قديم زمان ديگر فرض كنيم كه اشياء قديم در آن زمان نبوده‌اند محال لازم نمىبود چنان كه مورخين پيش از قديم را ما قبل تاريخ گويند .\r\nدر قديم و حادث حقيقى زمان معتبر نيست و اگر معتبر باشد تسلسل لازم آيد چون زمان هم يا حادث است يا قديم و اگر براى زمان هم زمان اعتبار كنيم و براى زمان دويم هم زمان ديگر بايد اعتبار كرد تا معنى حادث و قديم در آن تعقل شود و تسلسل مىشود .\r\nاگر گوئى در حدوث و قدم مجازى نيز اين سخن جارى است چون اگر معنى زمان را در قديم رعايت كنى يعنى آنكه دو هزار سال بر او گذشته مثلا بايد براى زمان او نيز زمان ديگر اعتبار كرد و هكذا گوئيم اعتبار زمان ديگر ميكنيم زيرا كه پيش از دو هزار سال زمانى بر آن مقدم بود و آن زمان مقدم را نيز حادث زمانى گوئيم و زمانى مقدم بر آن زمان فرض ميكنيم و هكذا تا به آنجا برسيم كه قديم حقيقى باشد يعنى آغاز پيدايش\r\n\r\n","description":"","footnote":"","page_name":" 51 ","page_number":67},
  {"content":"\r\n\r\nزمان كه زمانى بر آن مقدم نباشد .\r\nو الحدوث الذّاتيّ متحقّق .\r\nحادث ذاتى حقيقت دارد و معقول است چون هر ممكن ذاتا معدوم است تا به علتى موجود شود پس صفت ذاتى او عدم است و صفت وجود از ناحيت علت عارض وى شده و صفات ذاتى مقدم بر غيرى است يعنى عدم مقدم بر وجود است .\r\nپس وجود او حادث است زيرا كه بعد از عدم است و همه ممكنات حادث ذاتى هستند چنان كه در محل خود ذكر آن خواهد آمد ان شاء اللّه و براى اثبات واجب الوجود حدوث ذاتى كافى است و احتياج باثبات حدوث زمانى نيست مگر براى بعض صفات واجب تعالى .\r\nو القدم و الحدوث اعتباران عقليّان ينقطعان بانقطاع الاعتبار .\r\nقديم يا حادث بودن از صفات حقيقى خارجى نيست بلكه در ذهن است مانند وجود . و امكان چون وجود چيزى را با حال سابق او اعتبار كنيم معنى حدوث يا قديم در ذهن مىآيد و صفت حقيقى آن است كه بىاعتبار چيزى ديگر در ذهن آيد از خود موصوف و اگر قديم يا حادث صفتى موجود بود مانند سفيدى و سياهى خود قديم بود يا حادث و آن قدم و حدوث نيز موجود حقيقى بود يا قديم بود يا حادث و اين قدم و حادث سيم هم موجود حقيقى است يا قديم يا حادث و تسلسل لازم مىآيد تا تصوركننده خود اين اعتبار و مقايسه را رها كند و نظير آن در وجود و امكان گذشت « 1 » .\r\n\r\n\r\n","description":"","footnote":"\r\n( 1 ) بايد دانست كه چون گوئيم وجوب و امكان يا قدم و حدوث صفات حقيقى نيستند معنى آن نيست كه هر چه بخواهيم ميتوانيم اعتبار كنيم يعنى واجب را ممكن گوئيم و قديم را حادث بلكه در موجودات خصوصيتى هست كه غير آن غلط و نادرست است چنان كه آسمان بالاى سر ما است و نمىتوان آن را زير پا فرض كرد اگر چه فوقيت صفتى موجود نيست و گويند منشأ انتزاع دارد .\r\n","page_name":" 52 ","page_number":68},
  {"content":"\r\n\r\nو تصدق الحقيقيّة منهما .\r\nموجود يا قديم است يا حادث و اين دو صفت با هم جمع نشوند و با هم سلب نشوند يعنى نه ميتوان گفت هم قديم است هم حادث و نه ميتوان گفت نه قديم است نه حادث و قضيه كه اين معنى را ادا كند منفصله حقيقيه گويند و شرح آن گذشت ( مسأله 24 )\r\nپس از عبارت مزبور در متن چنين است :\r\nو من الوجوب الذاتيّ و الغيرى .\r\nيعنى همچنان كه از قديم و حادث منفصله حقيقيه تركيب مىشود از وجوب ذاتى و غيرى نيز منفصله حقيقيه تركيب مىشود زيرا كه موجود ممكن نيست نه واجب ذاتى باشد نه واجب غيرى و ممكن نيست هم واجب ذاتى باشد و هم واجب غيرى و معنى انفصال حقيقى همين است و علامه رحمه اللّه همچنين شرح فرمود و آن را مربوط به آخرين عبارت اين مسأله شمرده است . و در شوارق نيز آخرين عبارت شمرده است با وجود اين در نسخه شرح علامهء اين عبارت آغاز مسأله بعدى است .\r\n\r\n","description":"","footnote":"","page_name":" 53 ","page_number":69},
  {"content":"\r\n\r\n\r\nدر خواص واجب الوجود\r\nو من الوجوب الذاتى و الغيرى مسأله سى و پنجم - معنى وجوب ذاتى و غيرى گذشت و محال است چيزى هم واجب ذاتى باشد و هم واجب غيرى چون اگر واجب ذاتى باشد نبودن آن محال است و اگر واجب غيرى باشد نبودن آن محال نيست وجود او بسته بوجود علت است و اگر علت نباشد آن هم نيست . همچنين محال است چيز موجود نه واجب ذاتى باشد نه غيرى زيرا كه اگر واجب ذاتى نباشد لا بد بعلتى موجود شده و واجب غيرى است .\r\nو يستحيل صدق الذّاتيّ على المركّب .\r\nمحال است واجب بالذات مركب از اجزا باشد زيرا كه مركب محتاج باجزاء است و جزء مقدم بر كل است به تقدم طبعى و اگر سلسله موجودات را بايد به جائى منتهى كرد به آن اجزاء منتهى مىشود نه بمركب و آن اجزاء واجب الوجود مىشود نه مركبى كه از آميختن آنها پديد آمده و به هرحال مركب محتاج است باجزاء و خود واجب - الوجود نيست .\r\nو اگر گوئى آن اجزاء همه واجب الوجودند هر چند متعدد باشند و هنوز وحدت واجب ثابت نشده است تا از اين راه دفع شبهه كنيم گوئيم بر فرض آنكه همه اجزاء واجب الوجود باشد باز مركب كه محتاج باجزاء است ممكن الوجود است مانند ما هر چند محتاج بواجب باشيم .\r\nآن جماعت از يونانيان كه معتقد بجزء لا يتجزى بودند و ميگفتند اجسام عالم از پيوستن اجزاء پديد آمده است و اجزاء را واجب الوجود فرض ميكردند باز جسم مركب از اجزاء را واجب نميپنداشتند چون همه را قابل پراكنده شدن ميدانستند .\r\nو لا يكون الذّاتي جزء من غيره .\r\nواجب الوجود جزء موجود ديگر نخواهد شد و آن بديهى است زيرا كه\r\n\r\n","description":"","footnote":"","page_name":" 54 ","page_number":70},
  {"content":"\r\n\r\nهر چه جزء ديگرى شود از حال نخستين خويش ميگردد و تغيير مىپذيرد و آنكه تغيير مىپذيرد واجب الوجود نيست و اگر كسى گويد شايد جزء غير باشد و تغيير نپذيرد گوئيم در اين صورت جزء ديگرى نشده است مثل آنكه كسى واجب الوجود را با بعض ممكنات با هم تعقل كند مثلا خدا با ملائكه ، البته مركبى حاصل نخواهد شد كه يك جزء آن واجب الوجود باشد و اجزاء ديگر ملائكه بلكه اعتبار غلطى است و تصوركننده آن در ذهن خويش گنجانيده است .\r\nواجب بالذات بقول بعض طبيعيان يونان آب يا هوا يا آتش بود كه موجودات ديگر از آن پديد آمده و آن بىتغير و انفعال نخواهد بود و همچنين آنكه گويد واجب عناصر اربعه‌اند زيرا كه مزاج حاصل از آميختن عناصر بتأثير و تأثر است چنان كه در محل خود خواهد آمد ان شاء اللّه تعالى .\r\nو در اصطلاح اهل معقول ماهيات در ذهن مركبند از جنس و فصل مانند آنكه انسان مركب است از حيوان و ناطق و محال است واجب الوجود جزء عقلى چيزى باشد مانند جنس و فصل زيرا كه جزء عقلى كلى و اعتبار عقلى است و واجب الوجود علت العلل و موجود خارجى است .\r\nو اگر گوئى چرا واجب الوجود تغير نمىپذيرد گوئيم تغير پذيرفتن منتقل شدن از صفتى است بصفت ديگر . اگر اين صفت تازه بهتر و كاملتر از صفت پيشين است بايد از اول داراى آن صفت باشد و اگر پست‌تر از صفت پيش است محال است از صفت بهتر و كاملتر بصفت پست منتقل مىشود . و محال است دو صفت برابر هم باشد و او از صفتى بصفتى برابر آن منتقل شود زيرا كه هر يك از دو صفت داراى كمال و حسنى است خاص به آن صفت كه در صفت ديگر نيست و محال است واجب الوجود فاقد آن كمال باشد .\r\nو لا يزيد وجوده و نسبته عليه و إلّا لكان ممكنا .\r\nمسأله سى و ششم - وجود واجب الوجود زايد بر او نيست و همچنين نسبت وجود\r\n\r\n","description":"","footnote":"","page_name":" 55 ","page_number":71},
  {"content":"\r\n\r\nيعنى وجوب او و اگر زايد بود ممكن الوجود بود پس وجود واجب الوجود عين ذات او است . بايد دانست كه پاره صفات عين ذات اشياء است مانند آنكه چربى عين ذات روغن است و هر چه را چرب گويند براى آن گويند كه اندكى روغن با او است و ترشى عين سركه و امثال او است و ترشى در هر چيز براى آميختگى با سركه است و همچنين هر بالعرض منتهى بما بالذات مىشود يعنى هر صفتى كه عارض چيزى شد و در اصل ذات او نبوده است ناچار از چيز ديگر كه صفت عين ذات او است بر او عارض شده است و نم و ترى در هر چيز از آب است و در آب از خود او است و گرمى هر چيز از آتش و گرمى آتش از خود او . هرگاه هيچ چيز ذاتا چرب يا ترش و شيرين و سرد و گرم نباشد محال است اين صفات تحقق يابد . چون همه ممكنات وجود از خود ندارند آنكه وجود از ناحيت او بممكنات داده شده يعنى واجب الوجود بايد وجود عين ذات او باشد نه عرضى براى او زيرا كه اگر عرضى باشد و ذات او عين وجود نباشد بايد مانند ممكنات وجود از ديگرى گرفته باشد و اين محال است و اگر كسى توهم كند وجود عرض است اما از ذات او برخاسته و بر او عارض شده است مانند زردى طلا كه از خود او برخاسته گوئيم اين سخن را در واجب الوجود نتوان گفت زيرا كه هر چيز تا خود موجود نباشد اقتضاى چيزى نميكند و واجب الوجود هم بايد موجود باشد تا اقتضاى وجود كند و اين محال است و غير معقول .\r\nوجوب نيز عين حقيقت او است و الا وجوب او عرضى مىشود و قابل زوال يعنى ممكن است وقتى واجب الوجود نباشد تعالى اللّه عن ذلك .\r\nبايد دانست كه اين بحث نيز از خواص واجب است و مناسب آنكه جزء مسأله 35 باشد نه مسأله جدا و چنان كه گفتيم اين شماره از تصرفات ديگران است .\r\nو الوجود المعلوم هو المقول بالتشكيك أمّا الخاصّ به فلا .\r\nجواب كسى است كه گويد ذات واجب الوجود عين وجود نيست زيرا كه معنى\r\n\r\n","description":"","footnote":"","page_name":" 56 ","page_number":72},
  {"content":"\r\n\r\nوجود را همه كس ميداند و مىشناسد و ذات او را هيچ‌كس نمىشناسد .\r\nجواب آن است كه مفهوم و معناى وجود كه همه ميشناسند معنى عرضى است و ذات و حقيقت وجود را هيچ‌كس نمىداند و نمىشناسد حتى وجود ممكنات را نظير آنكه معنى و مفهوم ( چيز ) را همه ميدانند و حقيقت اشياء را نميدانند و مفهوم دارو را همه ميدانند و حقيقت داروها را جز داروسازان نميدانند و معنى بيمارى را همه تصور كرده‌اند و حقيقت امراض گوناگون را تعقل نكرده‌اند .\r\nدليل دعوى آنست كه وجود مشكك است يعنى مراتب شديد و ضعيف دارد مانند رنگها و هر مرتبه آن مباين مرتبه ديگر است مثلا ميان سياهى و سفيدى هزاران رنگ هست بعضى نزديكتر بسفيدى و بعضى نزديكتر بسياهى و هيچ‌يك نام ندارد و هر مرتبه‌اش ماهيتى است مباين ماهيت ديگر و شايسته آنكه بر فرض احتياج براى هر يك نامى نهاده باشند خاص او . وجود نيز مراتب بسيار دارد هر يك مباين ديگرى و آنكه عين ذات بارى تعالى است مفهوم بديهى وجود نيست بلكه مرتبه شديد او است كه هيچ كس تعقل آن نكرده است و علامه رحمه اللّه فرمود اين تحقيق اصلا از بهمنيار شاگرد ابن سينا است در كتاب تحصيل و خواجه نصير الدين طوسى در كتاب شرح اشارات توضيح داده و بيان كافى كرده است .\r\nبايد دانست كه خواجه نصير الدين طوسى عليه الرحمه در شرح اشارات صريحا فرمود اصل در خلقت وجود است و ماهيات اعتبارى است از لوازم هر وجود ممكن و ملا عبد الرزاق لاهيجى در شوارق در شرح اين عبارت تجريد گويد مقصود ما از مجعوليت ماهيت آن است كه ثابتات ازليه را باطل كنيم چنان كه سابق گذشت ( در مسأله 11 . 12 ) و الا چون مسلم شود كه ماهيات قبل از وجود ثابت نيستند مضايقه نداريم از مذهب استاد حكيم محقق و آنچه مؤلف در شرح اشارات بدان معتقد شدند پيروى نمائيم و اصل در خلقت را وجود بدانيم .\r\nبنابراين اصل در همه چيز وجود است خداى تعالى عين وجود است بىآميزش چيزى و مخلوقات او همه وجودند الا آنكه چون مراتب وجود مختلف است بعضى شديد\r\n\r\n","description":"","footnote":"","page_name":" 57 ","page_number":73},
  {"content":"\r\n\r\nو بعضى ضعيف آن كلمه كه حكايت از مرتبه ضعف او كند ماهيت بايد ناميد مثلا سنگ و آهن و طلا و عقل مجرد همه يك سنخند و همه وجودند اما ضعيف و چون مراتب هر يك مختلف است ( مانند اختلاف مراتب رنگ سبز كه براى هر يك نامى نهادند حاكى از اندازه ضعف او مانند پسته‌اى و چمنى و يشمى ) بازاى آن مراتب در وجود هم نامها است مانند سنگ و آهن و طلا و سنگ يا آهن بمعنى وجود محدود بحدودى معين است كه خواص محدود دارند و اگر محدود نبودند همه آثار و افعال از آن‌ها صادر ميشد تعالى اللّه عن ذلك . وجود ممكنات از جهتى در معنى مشتركند مانند رنگ سبز در همه مراتب و از جهتى هر مرتبه مباين مرتبه ديگر است و معنى مشكك همين است الا آنكه معنى مشترك در همه وجودات آن است كه همه موجب پيدايش و منشأ آثار و باصطلاح طارد عدمند و اين معنى را ميدانيم و ادراك ميكنيم و حقيقت هر يك را نميدانيم مانند كلمه دارو كه معنى مشترك آن علاج‌كننده مرض است اما هر يك حقيقتى دارد جداگانه كه نميدانيم ،\r\nو ليس طبيعة نوعيّة على ما سلف فجاز اختلاف جزئيّاته في العروض و عدمه .\r\nاين سخن رد امام فخر رازى است چنان كه در شوارق نقل كرده است - امام گويد هر طبيعتى كه اقتضاى صفتى يا اثرى كند همه جا اقتضا خواهد كرد چنان كه طبيعت جسم اقتضاى استقلال مىكند در همه جا و رنگ اقتضاى عدم استقلال مىكند در همه جا ، سياهى بىجسم ممكن نيست موجود شود همچنين وجود نيز طبيعتى است اگر اقتضاى استقلال كند و به خودى خود بىآنكه عارض چيزى شود بتواند موجود باشد در همه جا ميتواند و اگر بايد حتما عارض چيزى باشد محال است در جائى مستقل بايستد . وجود كه ميگويند معقول ثانى و مفهوم اعتبارى است و عارض بر ماهيات چگونه در واجب الوجود مستقل گرديده و به خود ايستاده است ؟ و در شوارق گويد شارح مقاصد خود از اين سخن بيهوده امام تعجب كرده است .\r\n\r\n","description":"","footnote":"","page_name":" 58 ","page_number":74},
  {"content":"\r\n\r\nمؤلف كتاب در جواب فرمود وجود طبيعت نوعيه نيست بلكه مشكك است و هر مرتبه او حكمى جدا دارد چنان كه پيشتر گفتيم و شايد بعض مراتب آن در واجب اقتضاى استقلال كند و مرتبه ديگر در ممكن اقتضاى عروض بر ماهيت كند نظير نور كه مراتب مختلف دارد نور شديد خورشيد در روز ديده شبكور را ميگشايد و او مىبيند و نور چراغ يا ماهتاب در شب ديده او را نميگشايد .\r\nو يك درجه حرارت كه آن را غريزى گويند موجب زندگى حيوان است و غير آن شايد او را بكشد و بايد دانست صدر المتألهين گويد همه موجودات يك سنخند و مصنف كتاب در شرح اشارات گويد هر يك افراد متباين هستند اگر نزاع لفظى نباشد نتيجه هر دو يكى است چون مراتب تشكيك را چه انواع مباين گوئيم چنان كه خواجه فرمود چه مراتب يك حقيقت گوئيم چنان كه صدر الدين فرمود بىشك هر مرتبه مشكك آثارى خاص خود دارد مانند انواع متباين صاحب شوارق ملا عبد الرزاق لاهيجى با آنكه در اول كتاب خويش بنابر اصالت ماهيت نهاده و قول صوفيه را در وحدت وجود مخالف عقل شمرده است در اين باب كه مسئلهء 27 آن كتاب است گويد بنابر آنكه وجودات حقايق اصيل باشند داراى مراتب شدت و ضعف از وحدت وجود لازم نمىآيد كه وجود واجب تعالى با موجودات ممكنه و متعين يكى شود و وحدت وجود بر خلاف طور عقل نيست .\r\nو تأثير الماهيّة من حيث هي في الوجود غير معقول .\r\nهر ماهيتى صفاتى دارد كه علت وجود آن صفات خود او است و آثارى كه از ذات او برخاسته كه خود او علت است مانند تأثير دواها در مزاج انسان مثلا تأثير سنبل الطيب در تقويت قلب و اعصاب از خود ماهيت او است بنابراين بعضى گفتند شايد ماهيتى اقتضاى وجود كند و صفت وجود مانند ديگر صفات از خود او برخيزد جواب آن است كه تأثير ماهيت پس از وجود است و تا چيزى موجود نباشد هيچ صفت و اثرى نخواهد بود سنبل الطيب و داروهاى ديگر هم پس از آنكه موجود باشند تأثير ميكنند و ماهيت به خودى خود تا موجود نباشد هيچ اقتضا و تأثير ندارد .\r\n\r\n","description":"","footnote":"","page_name":" 59 ","page_number":75},
  {"content":"\r\n\r\nو النّقض بالقابل ظاهر البطلان .\r\nبعضى گفتند وجود صفتى است عارض بر ماهيات همچنانكه رنگ عارض است بر جسم و اگر كسى گويد سفيدى مثلا يا عارض جسم سفيد است يا عارض جسم سياه ، اگر عارض جسم سفيد است نامعقول است و اگر عارض جسم سياه است باز نامعقول است در جواب گويند عارض جسم است با قطع نظر از سفيدى و سياهى يعنى جسم بىرنگ .\r\nدر وجود نيز گوئيم وجود نه عارض ماهيت موجود است و نه عارض ماهيت معدوم بلكه عارض ماهيتى است با قطع نظر از وجود و عدم . و بعبارت ديگر قابل مانند فاعل است همچنانكه تا چيزى موجود نباشد فاعل نميشود همچنين تا موجود نباشد قابل نميشود و بىشك ماهيات قابل وجودند يعنى وجود را قبول كرده متصف بوجود شده‌اند و آنكه متصف بوجود مىشود پيش از متصف شدن وجود ندارد با اين حال قبول وجود كرده هر چه در قابل گوئيد ما در فاعل همان گوئيم .\r\nو مؤلف فرمود اين سخن صحيح نيست زيرا كه وجود مانند صفات ديگر عارض بر ماهيت نيست و حال وجود با سفيدى فرق دارد زيرا كه ديوار پيش از آنكه سفيد كنند وجود دارد و سفيدى ندارد اما ماهيت پيش از وجود وجود ندارد در عقل وجود را صفت ماهيت فرض ميكنم اما در خارج پيدايش ماهيت وجود او است بلكه تصور كردن در عقل هم نوعى وجود او است در ذهن اما ما در عقل خود آن را بىوجود تصور ميكنيم و صفت وجود را عارض آن مى انگاريم .\r\nو الوجود من المحمولات العقليّة لامتناع استغنائه عن المحلّ و حصوله فيه .\r\nوجود اگر خود صفت ثبوتى باشد و در خارج محقق بود يا جوهر است يا عرض اگر جوهر باشد از محل بىنياز مىشود و اگر عرض باشد بايد در محلّى حلول كرده باشد و هر دو محال است پس محمول عقلى است يعنى صفتى است كه در عقل عارض اشياء مىشود\r\n\r\n","description":"","footnote":"","page_name":" 60 ","page_number":76},
  {"content":"\r\n\r\nو اگر حقيقة صفتى خارجى باشد هم بىنياز بودن او از محل محال است ( زيرا كه تعقل نميشود وجود انسان يا حيوان يا چيز ديگر مگر با اين امور ) . و هم حلول كردن محال است زيرا كه پيش از وجود محلى نيست تا وجود عارض او شود و نظير اين سخن پيش از اين گذشت .\r\nو الوجود من المعقولات الثانية .\r\nذكر معقولات ثانيه پيش از اين گذشت و اكنون گوئيم معقول ثانى در اصطلاح منطق مفهومى است كه عارض موجودات ذهنى شود مانند كلى و نوع و جنس كه هرگز در خارج عارض چيزى نميشود بلكه معنى چون در ذهن آيد گويند كلى يا جنس و نوع است و در اصطلاح حكمت آن است كه حكايت از ذات يا صفات حقيقيه چيزى نكند مانند بالا بودن و پائين بودن گرچه جسمى را متصف ميكنيم به آنكه بالاى سر ما است اما در ازاى فوقيت صفتى در خارج نيست يا مثل انسان كه او را چيز گوئيم و چيز بودن او صفتى زايد بر انسانيت نيست و در اصطلاح اهل معقول گويند بعضى معانى در خارج ما بحذا ( ما بازاء ) دارند و بعضى ندارند و آنكه ندارد شايد منشأ انتزاع داشته باشد و شايد نداشته باشد اول مثل سفيدى و دويم مانند فوقيت و سيم مثل كليست .\r\nو كذلك العدم .\r\nعدم هم از معقولات ثانيه است .\r\nو جهاتهما .\r\nجهات وجود و عدم يعنى وجوب و امكان و امتناع هم از معقولات ثانيه است .\r\nو الماهيّة .\r\nماهيت هم از معقولات ثانيه است زيرا كه ماهيت بودن انسان و غير انسان چيزى زائد بر انسانيت نيست .\r\n\r\n","description":"","footnote":"","page_name":" 61 ","page_number":77},
  {"content":"\r\n\r\nو الكلّية و الجزئيّة و الذّاتيّة و العرضيّة و الجنسيّة و الفصليّة و النّوعيّة .\r\nاين مفاهيم همه از معقولات ثانيه هستند باصطلاح حكما كه از اصطلاح منطق اعم است و جنسيت و فصليت باصطلاح منطقى هم از معقولات ثانيه است مانند نوعيت و كليت .\r\nو للعقل أن يعتبر النّقيضين و يحكم بينهما بالتّناقض و لا استحالة فيه .\r\nمسأله سى و هفتم - عقل ميتواند معدوم را كه هيچ در خارج نيست بلكه ممتنع را نيز كه ممكن نيست موجود باشد تصور كند و بعبارة ديگر تصور محال محال نيست مثلا دو چيز نقيض يكديگر را كه محال است در خارج جمع شوند عقل تصور هر دو كند و حكم كند بتناقض آن دو زيرا كه اگر دو نقيض را با هم تصور نكند نميتواند بگويد آن دو متناقضند پس جمع دو نقيض در خارج محال است اما در عقل محال نيست .\r\nعقل حكم مىكند كه علم و جهل مثلا نقيض يكديگرند و با هم جمع نميشوند با آنكه در خود عقل جمع شده‌اند چون حكم بر تصور ذهنى خود كرده است ، اين تصور ذهنى را آلت ملاحظه خارج قرار داده است و در ذهن اجتماع دو نقيض محال نيست . نظير آنكه اهل ادب گويند كلمه هذا ( اين ) براى اشاره است و اشاره بجزئى است يعنى بيك فرد . و جزئى در ذهن گوينده كلى است شامل همه جزئيات مىشود اما معنى هذا جزئى است و هر كس بگويد ( اين ) يا هذا از آن يك فرد در ذهن شنونده مىآيد و اين مطلبى دقيق است بر غالب متعلمين فهم آن دشوار مينمايد .\r\nو أن يتصوّر عدم جميع الأشياء حتّى عدم نفسه و عدم العدم بأن يمثّل في الذّهن و يرفعه و هو ثابت باعتبار قسيم باعتبار\r\n\r\n","description":"","footnote":"","page_name":" 62 ","page_number":78},
  {"content":"\r\n\r\nو لا يصحّ الحكم عليه من حيث هو ليس بثابت و لا تناقض .\r\nذهن ميتواند همه چيز را تصور كند حتى نبودن خود را و بگويد من نيستم و نبودن عدم را نيز تصور كند باينكه چيزى در پيش خود حاضر سازد و نام آن را عدم بگذارد آنگاه نبودن آن را تصور كند چنان كه جهل را تصور مىكند كه خود عدم است آنگاه عدم جهل را تصور مىكند .\r\nدر عدم دو اعتبار بايد كرد يكى آنكه ثابت است يعنى موجود است در ذهن و چون موجود است ميتوان بر آن حكم كرد زيرا كه تا چيزى موجود در ذهن نباشد حكم بر آن معقول نيست ، و اعتبار ديگر آنكه عدم را نقيض وجود و غير ثابت انگاريم و در اين وقت قسيم و مباين ثابت است . و بعبارة ديگر عدم باعتبارى وجود است و باعتبارى عدم به آن اعتبار كه خود او را بنگرى در ذهن موجود است و باعتبار آنكه آن را آلت ملاحظه خارج قرار دهى عدم است و ميان اين دو اعتبار تناقض نيست .\r\nنظير آنكه جزئى باعتبار اينكه در ذهن است مفهوم كلى و باعتبار آنكه آلت ملاحظه خارج است جزئى است و مفهوم شريك البارى باعتبار آنكه موجود در ذهن است ممكن است و باعتبار آنكه آن را آلت ملاحظه حقيقت قرار دهى ممتنع است و معدوم ، و لذا يقسّم الموجود إلى ثابت في الذّهن و غير ثابت فيه و يحكم بينهما بالتّمايز و هو لا يستدعى الهويّة لكلّ من المتمايزين و لو فرض له هويّة لكان حكمها حكم الثّابت .\r\nچون ذهن ميتواند همه چيز را تصور كند حتى معدوم و عدم را ، ميتواند موجود را تقسيم كند به چيزى كه در ذهن ثابت است و چيزى كه در ذهن ثابت نيست و ميان آنها تميز دهد و فرق گذارد - آن چيز كه ميگويد در ذهن ثابت نيست همان هنگام\r\n\r\n","description":"","footnote":"","page_name":" 63 ","page_number":79},
  {"content":"\r\n\r\nكه اين عبارت را ادا مىكند در ذهنش ثابت است و گرنه نميتواند آن را از ثابت تميز دهد و اگر كسى گويد تا دو چيز وجود نداشته باشند و نتوان به آنها اشاره ذهني كرد تميز ميان آن دو محال است گوئيم ميتواند يكى از آنها هويت داشته باشد و به آن اشاره ذهنى توان كرد آن را جدا كنيم از چيزى كه هويت ندارد و نيز ميگوئيم ميتوان براى هر دو هويت فرض كرد و در ذهن حكم موجود خواهد داشت چنان كه غير ثابت در ذهن را تصور كرديم .\r\n\r\n[ معنى نفس الامر 
  ]\r\nو إذا حكم الذّهن على الامور الخارجيّة بمثلها وجب التّطابق في صحيحه و إلّا فلا و يكون صحيحه باعتبار مطابقته لما في نفس الأمر لامكان تصوّر الكواذب .\r\nحكم و قضيه گاهى باثبات صفت حقيقى و خارجى است براى موجود حقيقى و خارجى چنان كه گوئيم زيد موجود در خارج عالم است اين حكم وقتى درست و صحيح است كه زيد براستى دانشمند باشد و حكم ما با خارج منطبق گردد .\r\nو گاهى حكم باثبات صفت عقلى است براى موجود خارجى يا ذهنى . مثل آنكه بگوئيم زيد موجود در خارج ممكن است يا بگوئيم شريك البارى ممتنع است ، صفت امكان در خارج نيست زيرا كه زيد صفتى موجود بنام امكان ندارد و شريك البارى و ممتنع صفت او نيز در خارج نيستند . اين گونه قضايا هرگز مطابق با خارج نخواهند بود . با اين حال بعضى صادق و راست و درستند و بعضى دروغ .\r\nمثلا ( شريك البارى ممتنع است ) صحيح است ( سيمرغ يا عنقا ممتنع است ) صحيح نيست و ( انسان ممكن است ) صحيح است و انسان واجب الوجود است صحيح نيست صحيح اين قضايا مطابق با واقع و خارج نيست و باطل آنها نيز و اگر گويند صحيح آن است كه مطابق ذهن باشد همه صادقند زيرا كه صحيح و باطل هر دو را تصور كرده‌ايم و هر دو مطابق ذهنند .\r\n\r\n","description":"","footnote":"","page_name":" 64 ","page_number":80},
  {"content":"\r\n\r\nبعبارت ديگر اگر از ما پرسند آفتاب برآمد ؟ و ما در پاسخ بگوئيم بر آمده درست بودن كلام به اين است كه آفتاب برآمده باشد و نادرست باينكه هنوز بر نيامده و اگر پرسند آيا ممكن است زيد فرزندى داشته باشد بزرگتر و سالمندتر از خودش و در جواب گوئيم ممكن نيست راست گفته‌ايم و اگر گوئيم ممكن است دروغ گفته‌ايم با اينكه ممكن نبودن و ممكن بودن از صفات حقيقى موجود در خارج نيستند و مفاد راست و دروغ اين و آن هم مطابق واقع نيست پس فرق چيست .\r\nمؤلف در جواب فرموده آنكه مطابق نفس الامر باشد درست و صحيح است و آنكه مطابق نفس الامر نباشد صحيح نيست و در معنى نفس الامر گفتگو بسيار است .\r\nما گوئيم امر بمعنى چيز است هر چه باشد و نفس الامر يعنى خود آن چيز . اگر حكمى كرديم بر چيزى و مطابق خود آن چيز بود درست است و اگر مطابق آن چيز نبود باطل است مثلا پنج هزار خروار ياقوت سرخ نصف ده هزار خروار ياقوت است با آنكه اين اندازه ياقوت در جهان نيست و حكم ما با آنكه درست و صحيح است مطابق واقع و خارج نمىباشد درستى آن از جهت آن است كه مقتضاى خود پنج و ده آن است كه يكى نصف ديگرى باشد اما اگر گوئيم پنج هزار خروار ياقوت دو برابر ده هزار خروار است صحيح نيست چون مخالف مقتضاى پنج و ده است .\r\nهمچنين اگر گوئيم ميان طلوع و غروب آفتاب ده هزار ساعت است و هر ساعت هزار دقيقه صحيح نيست چون مطابق خود روز و ساعت نيست و امثال اين بسيار است .\r\nعلامت آنكه چيزى مطابق نفس الامر است يا نيست يكى آن است كه نفس الامر را كسى تصور كند يا نكند واقعيت دارد اما مخالف نفس الامر بسته بتصور انسان است مثلا اگر گوئيم ميان دو آجر در ديوار هزار فرسخ است يا يك سانتىمتر دويمى صحيح است چون ما تصور كنيم يا نكنيم همين مقدار در آن ميگنجد اما هزار فرسخ را ما تصور نكنيم نيست و پس از تصور در ذهن ما است . ديگر آنكه خلاف نفس الامر به اختيار ما است مىتوانيم به چند گونه تصور كنيم اما نفس الامر به اختيار ما نيست بلكه\r\n\r\n","description":"","footnote":"","page_name":" 65 ","page_number":81},
  {"content":"\r\n\r\nمقتضاى خود آن چيز است مثلا ميتوانيم تصور كنيم آسمان زير پاى ما است و زمين بالاى سر ما اما نفس الامر آن است كه آسمان بالاى سر ما است و جز اين نمىتوانيم تصور كنيم .\r\nسيم آنكه همه مردم نفس الامر را مطابق يكديگر مىيابند و اما فرض خلاف نفس الامر باختلاف اشخاص است يكى فرض مىكند ميان زمين و آسمان دو فرسخ باشد ديگرى فرض مىكند پانصد سال راه باشد و هكذا .\r\nعلامه فرمود در آن ايام كه خدمت استاد بزرگوار مصنف كتاب درس ميخواندم سخن از نفس الامر پيش آمد و از او معنى نفس الامر پرسيدم در پاسخ فرمود مراد عقل فعال است و هر حكمى كه مطابق صورت ثابت در عقل فعال باشد صحيح است و گرنه كاذب . و من گفتم معانى غلط و احكام باطل نيز در عقل فعال مندرج است زيرا كه عقل فعال همه چيز را ادراك كرده است و دليلى كه حكما براى اثبات عقل فعال گفتند دلالت بر تصور اباطيل نيز دارد اما خواجه عليه الرحمه جوابى مقنع نداد . و جاى اين بحث اين فصل نيست اما سخن بدان كشيد و بحثى است شريف كه در كتب يافت نمىشود انتهى . نويسنده گويد آنچه را عاقل تصور كرده باشد اما صحيح نداند آن را نبايد راى و علم و عقيده خواند و البته مراد خواجه عليه الرحمه آن بود كه هر نقشى كه نزد عقل فعال صحيح باشد كلام مطابق با آن هم صحيح است چنان كه اگر ما تصور كنيم عدد چهار زوج است . گويند كلام ما مطابق با ادراك ما است و اگر بلفظ آوريم كه عدد چهار فرد است كلام ما مطابق ادراك ما نيست و منافقان وقتى ميگفتند ايمان آورديم كلامشان مطابق قلبشان نبود گرچه در همان وقت تصور معنى اين لفظ را در خاطر گذرانده بودند پس نفس الامر هم معنى است در عقل فعال نقش شده كه مطابق علم او باشد و ما تصور نميكنيم خواجه عليه الرحمه غير اين خواسته باشد چون باطل و دروغ كه عقل فعال تصور كند مانند آن باطلى است كه ما تصور ميكنيم و اعتقاد به آن نداريم و همين‌كه نميگويند كلام ما مطابق علم ما است در عقل فعال هم نميگويند و كلام خواجه در معنى با آنچه ديگران در تفسير نفس الامر گفتند فرق ندارد .\r\n\r\n","description":"","footnote":"","page_name":" 66 ","page_number":82},
  {"content":"\r\n\r\nثمّ الوجود و العدم قد يحملان و قد يربط بهما المحمولات .\r\nمسأله سى و هشتم . وجود و عدم گاهى خود محمولند در قضايا مثل آنكه گوئيم انسان موجود است و عنقا معدوم است و گاه خود محمول نيستند ، اما محمولات را بموضوع قضيه مربوط ميسازند چنان كه گوئيم انسان ناطق است و سنگ جاندار نيست .\r\nكلمه ( است ) در اين دو قضيه وجود است و ناطق را به انسان مربوط ميسازد . و نيست عدم است و در مسأله بيست و دوم به آن اشاره كرديم .\r\nو الحمل يستدعى اتّحاد الطّرفين من وجه و تغايرهما من آخر وجهة الاتّحاد قد تكون أحدهما و قد تكون ثالثا .\r\nوقتى صفتى را براى موصوفى ثابت كنيم و بعبارت بهتر محمولى را براى موضوع ، بايد ميان موضوع و محمول اندك مغايرت باشد پس اگر بگوئيم انسان انسان است كلامى مفيد نگفته‌ايم و چيزى كه كسى نداند بيان نكرده‌ايم .\r\nو نيز بايد از جهتى ميان آنها اتحاد باشد و اگر بگوئيم انسان جماد است صحيح نيست . لا جرم بايد موضوع و محمول با هم يكى باشند از جهتى و از جهتى غير هم باشند مثلا بگوئيم هر حيوان حساس است يا هر جنبنده حيوانست يا هر حساس باراده خود حركت مىكند .\r\nدر مثال اول موضوع يعنى حيوان جهت اتحاد است و در مثال دويم هم حيوان كه محمول است و در مثال سيم حيوان كه نه موضوع است و نه محمول جهت اتحاد است چون ذات حيوان كه هم داراى حس است و هم متحرك است و اين صفات را با هم جمع دارد جهت اتحاد است .\r\nو التّغاير لا يستدعى قيام أحدهما بالآخر و لا اعتبار عدم القائم في القيام لو استدعاه .\r\n\r\n","description":"","footnote":"","page_name":" 67 ","page_number":83},
  {"content":"\r\n\r\nچنان كه گفته شد ميان موضوع و محمول اندك مغايرت لازم و اتحاد فى الجمله كافى است و اكنون گوئيم لازم نيست موضوع قضيه محل باشد و محمول صفتى در آن نظير جسم و سفيدى .\r\nو بعبارت ديگر لازم نيست هميشه ذات را موضوع قرار دهيم و صفت را محمول بلكه ميتوان گفت برعكس كاتب انسان است چنان كه ميتوان گفت كاتب عالم است و هيچ نام از ذات نياوريم .\r\nو بر فرض يكى ذات باشد و ديگرى صفت لازم نيست بگوئيم بايد ذات بىصفت باشد تا متصف به آن صفت گردد .\r\nو اين سخن براى رد مغالطه ايست كه گويند آيا جسم سفيد متصف است بسفيدى يا غير سفيد اگر گوئى جسم سفيد متصف بسفيدى مىشود اجتماع مثلين است و اگر گوئى جسم غير سفيد متصف بسفيدى است ، اجتماع ضدين است و اگر طعام شيرين يا تلخ متصف بشيرينى است همين حكم دارد و اجتماع مثلين است يا ضدين . در جواب بايد گفت متصف بسفيدى جسمى است با قطع نظر از ذات چنان كه پيش از اين گذشت يا گوئيم متصف بسفيدى جسم متصف به همين سفيدى است نه بسفيدى ديگر و متصف بشيرينى طعام شيرين است به همين شيرينى نه بشيرينى ديگر .\r\nو مؤلف فرمود عدم قائم يعنى عدم صفت ( مراد از قائم صفت است ) شرط نيست يعنى وقتى چيزى را متصف بصفتى ميكنيم نبايد اول نبودن آن صفت را اعتبار كنيم تا اجتماع نقيضين نشود .\r\nو إثبات الوجود للماهيّة لا يستدعى وجودها أوّلا .\r\nنظير اين عبارت در مسأله پنجم گذشت و شرح آن را در آنجا گفتيم و علامه رحمه اللّه به همان گونه شرح فرموده است و احتمال دارد مراد مصنف مطلق فعل تازه باشد تا تكرار نشود .\r\nتوضيح آنكه افعالى كه دلالت بر وجود و ايجاد بسيط مىكند مانند خانه ساختن\r\n\r\n","description":"","footnote":"","page_name":" 68 ","page_number":84},
  {"content":"\r\n\r\nو چاه كندن و تصور كردن و كتاب نوشتن و مسأله علمى حل كردن و دعا خواندن و غير ذلك در همه آنها مفعول پس از فعل و بسبب فعل موجود مىشود خانه پيش از ساختن و چاه پيش از كندن و معنى پيش از تصور و كتاب پيش از نوشتن هيچ نيست بر خلاف كشتن و زدن و شكستن و امثال آنها كه دلالت بر وجود مركب مىكند و البته اين حكم شامل وجود ماهيت و آفرينش اشياء مىشود . زيرا كه صفت وجود براى ماهيت مانند ثبوت ساير صفات نيست و باصطلاح اهل معقول ثبوت شيء است نه ثبوت شيء براى شيء .\r\nو سلبه عنها لا يقتضى تميّزها و ثبوتها بل نفيها لا إثبات نفيها و ثبوتها في الذّهن و إن كان لازما لكنّه ليس شرطا .\r\nهرگاه وجود را از ماهيات سلب كنيم مثلا بگوئيم عنقا موجود نيست يعنى عدم براى عنقا ثابت كنيم نبودن را مانند صفات ثبوتى براى او ثابت نميكنيم ، و براى حكم ما ثبوت معنى آن در ذهن شرط لازم است و كافى اما براى صحت حكم در واقع شرط نيست كه كسى آن را تصور كرده باشد بلكه اگر هيچ‌كس نباشد و عنقا را هم در ذهن تصور نكرده باشد باز عنقا معدوم است .\r\nو الحمل و الوضع من المعقولات الثانية يقالان بالتّشكيك و ليست الموصوفيّة ثبوتيّة و إلّا تسلسل .\r\nچون گوئيم انسان كاتب است يا كاتب انسان است در اول انسان را موضوع قرار داده‌ايم در دويم كاتب را و موضوع يا محمول بودن معنى نيست زائد بر انسان و كاتب پس موضوع و محمول بودن از معقولات ثانيه هستند و اگر انسان را موضوع قرار دهيم و نويسندگى را محمول بهتر از آن است كه نويسنده را موضوع قرار دهيم چون ذات براى موضوع بودن برازنده‌تر است و صفت براى محمول بودن پس وضع و حمل\r\n\r\n","description":"","footnote":"","page_name":" 69 ","page_number":85},
  {"content":"\r\n\r\nمشكك هستند و معنى مشكك گذشت .\r\nهمچنين موصوف بودن صفت ثبوتى نيست و آن هم از معقولات ثانيه است زيرا كه اگر موصوفيت معنى ثابت و موجود بود موصوفيت بموصوفيت هم معنى ثابت بود و تسلسل لازم مىآمد و نظير آن در امكان در صفحه 36 گذشت\r\n\r\n[ وجود لفظى و كتبى و ذهنى 
  ]\r\nثمّ الوجود قد يكون بالذّات و قد يكون بالعرض .\r\nمسأله سى و نهم - وجود مانند صفات ديگر گاه بالذات است و گاه بالعرض مثلا اگر گوئيم خانه روشن است روشنى براى خانه عرضى است و براى نور ذاتى است و اگر گوئيم كشتى حركت مىكند حركت براى كشتى ذاتى است و براى آنكه در كشتى نشسته عرضى است و بسيار باشد كه بواسطه اختلاط و مجاورت صفت يكى را نسبت به ديگرى دهيم و اگر گوئيم آب شور است نسبت شورى به آب ذاتى نيست چون در حقيقت نمك آميخته با آب شور است و خود آب شيرين است . نظير اين صفات را در وجود گوئيم مثلا كورى موجود است با اينكه كورى صفت عدمى است يعنى نابينا و آنكه موجود است چشم است بىقوه باصره كه منشأ انتزاع كورى است و جاهل موجود است يعنى مردى موجود است و دانش در او موجود نيست با آنكه شايسته آن هست كه بداند .\r\nو بالا و پائين و راست و چپ و معانى كه بسته باعتبار كردن و در ذهن آوردن باشد مثل پدر بودن و شوهر بودن و مملوك يا مالك و امثال آن همه وجود بالعرض است نه عرض مقابل جوهر مانند سياهى و سفيدى زيرا كه اعراض موجود بالعرض نيستند بلكه موجود بالذاتند همچنين علم و نويسنده بودن چون صنعتى است براستى محقق كه اگر نباشد جسم سياه و سفيد و انسان عالم و كاتب نيست .\r\nو أمّا الموجود في الكتابة و العبارة فمجازىّ .\r\nگويند براى هر چيز چهار مرتبه وجود است . 1 - وجود خارجى و حقيقى مانند عدد پنج در پنج گردو . مثلا دويم وجود ذهنى مانند همان پنج در ذهن\r\n\r\n","description":"","footnote":"","page_name":" 70 ","page_number":86},
  {"content":"\r\n\r\nتصوركننده . سيم وجود لفظى چنان كه به زبان گوئيم پنج چهارم وجود كتبى يعنى بنويسيم مطابق آنكه ميگوئيم بسه حرف پ و ن و ج .\r\nوجود كتبى دلالت بر وجود لفظى مىكند و وجود لفظى دلالت بر وجود ذهنى و وجود ذهنى بر خارجى .\r\nوجود كتبى دلالت بر لفظى مىكند اگر كتابت بحروف باشد مطابق لفظ اما اگر بحروف نباشد دلالت بر لفظ نميكند بلكه بلا واسطه دلالت بر معنى ذهنى مىكند مثلا رقم پنج ( 5 ) شكلى است كه فارس و عرب و ترك و هندى معنى آن را ميفهمند بىآنكه لفظ نويسنده را بدانند . بالعكس نقش خمس را فارسى ميداند چگونه بايد خواند يعنى كتبى آن دلالت بر لفظى مىكند اما لفظى براى او دلالت بر ذهنى نميكند .\r\nاز آنچه گفتيم معلوم شد كه چگونه چهار مرتبه را بر حسب دلالت مرتب ساختند و گاه سؤال مىشود چرا لفظ دلالت بر وجود ذهنى مىكند و نميگويند لفظ بلا واسطه دلالت بر موجود خارجى مىكند و در جواب گوئيم لفظى كه گوينده قصد معنى آن نكند در اصطلاح و تعارف مردم از اقسام كلام و دلالات لفظى محسوب نميشود مثلا اگر از سنگ و باد و درخت آوازى خيزد شبيه بكلام آدميان آن را كلام نگويند و دلالت نشمرند بلكه جاهل بلغت نيز كه نادانسته كلمه گويد مثلا عربى گويد آب يعنى برگشت نبايد گفت كلام وى دلالت بر تشنگى و طلب آب مىكند يا از مرغان سخنگو مانند طوطى بپرسى قند ميخورى او گويد ميخورم چون معنى در خاطرش خطور نكرده آن را دلالت نتوان گفت و محققين علماء گفتند از جمله مصنف كه دلالت تابع اراده است و سرش آن است كه دلالت الفاظ لغوى بر معناى خود ذاتى نيست مانند دلالت اخ اخ بر درد سينه بلكه به وضع واضع است و كسى از لفظ معنى ميفهمد كه بداند كلمه را براى فهماندن كدام معنى وضع كرده‌اند و گوينده قصد همان معنى كرده باشد و الا اگر از عربى كلمه آب شنود و بداند وى از گفتار خود آب نوشيدنى نخواسته است اين لفظ دلالت وضعى بر آب نوشيدنى ندارد و هر چند شنونده عجم باشد و به ياد آب نوشيدنى آيد . و تحقيق اين معنى در منطق شرح اشارات مذكور است .\r\n\r\n","description":"","footnote":"","page_name":" 71 ","page_number":87},
  {"content":"\r\n\r\nاگر نقش كتابت به صورت اشياء باشد مثلا براى نوشتن اسب صورت اسب بكشند دلالت بر خارج دارد بىواسطه لفظ و ذهن و اگر كسى اشاره به صورت كند و گويد اينك اسب مجاز گفته همچنين اگر بر لفظ و كتابت مدلول آنها را اطلاق كنند مثلا به كسى بگويند قرآن بخوان او بگويد قرآن يا بگويد قرآن براى من بفرست او روى كاغذى بنويسد قرآن و براى او بفرستد همه مجاز است .\r\n\r\n[ اعاده معدوم محال است 
  ]\r\nو المعدوم لا يعاد لامتناع الإشارة إليه فلا يصحّ الحكم عليه بصحّة العود .\r\nمسأله چهلم - علامه رحمه اللّه در شرح اين عبارت فرمود : گروهى از حكما و متكلمان گفتند چيزى كه معدوم شود بازنميگردد و ديگران گفتند ممكن است بازگردد و قول اول درست است و مصنف بر آن چند دليل آورده است . انتهى اين ترجمه عبارت شرح علامه است .\r\nپس از آن فرمود دليل اول مصنف آنكه از معدوم چيزى باقى نمىماند پس از معدوم شدن و از ديگر اشيا ممتاز نيست پس هيچ حكمى بر آن نميتوان كرد از جمله نمىتوان گفت معدوم بازميگردد و نقض كرد باينكه بازنميگردد هم حكمى است و اگر حكم بازگشتن نتوان كرد حكم بازنگشتن نيز نميتوان كرد و تحقيق آن است كه حكم كردن بر چيزى موقوف بر حضور آن است در ذهن نه در خارج .\r\nو جواب آن است كه حكم بر موجود ذهنى ميكنيم باعتبار دلالت آن بر خارج نه باعتبار وجود و اقتصار بر ذهن نظير آنكه اجتماع سياهى و سفيدى در يك جسم محال است در خارج اما در ذهن محال نيست همچنين معدوم را تصور كردن در ذهن بوجود ذهنى محال نيست و اما معدوم در خارج را محال است و اشاره نميشود و نميتوان گفت هم او بازميگردد چون او نيست مگر آنكه نظير آن موجود شود و كسى بگزاف گويد اين همان معدوم است .\r\n\r\n","description":"","footnote":"","page_name":" 72 ","page_number":88},
  {"content":"\r\n\r\n اعادة المعدوم مما امتنعا * و بعضهم فيه الضرورة ادعا \r\nو لو اعيد تخلّل العدم بين الشّيء و نفسه .\r\nاين دليل دويم است بر آنكه معدوم بازنميگردد و بيانش آن است كه هر چيز پس از معدوم شدن نيستى محض خالص است و بازگشت او به آن است كه عين آن اولين بازگردد و اين دومين همان باشد كه اول بود و معقول نيست ميان چيزى و خودش عدم فاصله باشد . اين عين ترجمه كلام علامه رحمه اللّه است حاجت بتوضيح ندارد .\r\nو لم يبق فرق بينه و بين المبتدإ\r\nاين دليل سيم است بيانش آنكه اگر معدوم بازگردد فرقى ميان آن كه بازگشته و آنكه ابتداء بار ديگر ايجاد شود نيست براى آنكه اگر ما فرض كنيم اول جسمى سياه بود و سياهى او زائل شد آنگاه سياهى تازه در او پديد آمد يا آنكه همان سياهى اول بازگشت ميان اين دو سياهى فرق نيست زيرا كه ماهيت آنها يكى است و محل آنها نيز يكى و همچنين از ديگر جهات مانند يكديگرند مگر آنكه يكى بدعوى خصم موجود بود و معدوم شد و بازگشت و ديگرى سابقه وجود و عدم نداشت لكن اين فرق نيز باطل است زيرا كه اين دو سياهى هيچ‌يك ربط و اتصالى بامر موجود اولين ندارند و هر دو از آن منقطعند چون ماهيت اول پس از معدوم شدن باقى نماند تا بيكى از اين دو سياهى تازه مربوط شود و به ديگرى مربوط نشود و هيچ‌يك اولى نيست كه آن را بازگشت اولين بدانيم .\r\nو صدق المتقابلان عليه دفعة .\r\nدليل چهارم آنكه اگر معدوم بازگردد دو معنى منافى يكديگر بر او صادق آيد چون اگر بازگردد بايد شخص او بازگردد نه مثل او و ناچار هر چه در شخصيت او دخيل است بايد بازگردد تا اين همان باشد كه اول بود و از جمله مشخصات او زمان است پس بايد زمان هم بازگردد تا او همان باشد و در اين صورت دو معنى متنافى بر او صادق\r\n\r\n","description":"","footnote":"","page_name":" 73 ","page_number":89},
  {"content":"\r\n\r\nمىآيد يعنى اينكه تازه پيدا شده هم بازگشته است ( چون در زمان دويم است ) و هم بازنگشته ( زيرا كه در زمان اول است نه در زمان دويم ) . اين ترجمه عبارت شرح علامه عليه الرحمه است و ما بر آن اقتصار كرديم زيرا كه مختصرتر و واضح‌تر اين مسأله را بيان فرموده است .\r\nو يلزم التّسلسل في الزّمان .\r\nدليل بر اينكه زمان گذشته برنمىگردد آنكه اگر زمان بازگردد دويم او غير اول است نه آنكه ماهيت آن غير اول باشد يا وجود او يا صفات وجودى او غير اول بلكه آن اولين پيشتر است و دويمى پستر يا آن زمان در زمان ديگر بود و اين زمان بازگشته در زمان ديگر است پس براى زمان زمانى ثابت مىشود و چون همين ادعا را تكرار كنيم تسلسل در زمان لازم آيد .\r\nو الحكم بامتناع العود لأمر لازم للماهيّة .\r\nبعضى مردم گفتند اعاده معدوم ممكن است و علتى براى محال بودن آن نيست زيرا كه اول موجود شد و اگر محال بود اول موجود نميشد وجود بار دويم پس از معدوم شدن براى همان ماهيت البته محال نيست و مستلزم محال هم نيست مگر مانع خارجى و عرضى مستلزم محال شود و ما ميگوئيم با فرض نبودن موانع اعاده معدوم ممكن است نه با موانع .\r\nمصنف جواب داد كه بازگشتن زيد محال است اما وجود او بار اول محال نبود چون‌كه در بازگشت قيدى لازم است و اين قيد آن را محال كرد و دفعه اول اين قيد نداشت تا محال باشد مثلا در حال اول زيد انسانى مشخص بود غير مربوط بسابق و لاحق و در حال بازگشت زيد است با اين قيد كه پيشتر بود و معدوم شد و وجود او در حال دوم مربوط است به حال اول با اينكه بين اين دو حال معدوم بود و اين قيد سبب محال بودن آن گشته است و مانع عرضى نيست كه بتوان فرض رفع آن كرد .\r\nآنها كه اعاده معدوم را ممكن ميشمارند براى آنست كه انكار آن را مساوق انكار\r\n\r\n","description":"","footnote":"","page_name":" 74 ","page_number":90},
  {"content":"\r\n\r\nمعاد ميپندارند و علامه رحمه اللّه اشاره بدفع و هم آنان نكرد چون كتاب را براى عوام ننوشته است اما در باب معاد فرمود انسان از همه جهت معدوم نميشود تا اعاده آن محال باشد و عامه مردم چيزى كه از هم فرو ريخت و پراكنده شد معدوم ميگويند .\r\nو قسمة الموجود إلى الواجب و الممكن ضروريّة وردت على الوجود من حيث هو قابل للتّقييد و عدمه .\r\nمسأله چهل و يكم - پيش از اين دانسته شد كه موجود يا واجب است يا ممكن و اين تقسيم بديهى است و محتاج بدليل نميباشد زيرا كه يا حاجت به علت دارد يا ندارد و ميان نفى و اثبات واسطه نيست .\r\nو اگر گويند آن وجود كه تقسيم ميكنيم و هم شامل واجب مىشود و هم ممكن كدام وجود است ؟ اگر واجب است شامل ممكن نميشود و اگر ممكن است شامل واجب نميشود . گوئيم آن وجود مطلق است بىقيد واجب و ممكن چنان كه اگر گوئيم عدد يا زوج است يا فرد مقصود عدد مطلق است بىملاحظه قيد نه زوج بالخصوص يا فرد بالخصوص .\r\nو الحكم على الممكن بإمكان الوجود حكم على الماهيّة لا باعتبار الوجود و العدم .\r\nمسأله چهل و دويم - پيش از اين گفتيم كه ممكن با ملاحظه وجود واجب است و با ملاحظه عدم ممتنع است و اگر كسى گويد پس آنكه ممكن است كدام است ؛ ممكنى كه موجود است ؟ يا آنكه معدوم است ؟ در جواب گوئيم آن ماهيت مطلق است با قطع نظر از وجود و عدم .\r\nثمّ الإمكان قد يكون آلة في التّعقّل و قد يكون معقولا باعتبار ذاته .\r\n\r\n","description":"","footnote":"","page_name":" 75 ","page_number":91},
  {"content":"\r\n\r\nامكان و هر معنى كه در ذهن انسان آيد به دو وجه در آن نظر ميتوان كرد يكى آنكه آلت ملاحظه و تعقل مدلول او است و ديگر آنكه خود موجود ذهنى است از عوارض نفس انسانى نظير آنكه اسكناس و چك را گاهى از آن وجه نظر ميكنيم كه دلالت بر مال حقيقى مىكند و گاه از جهت آنكه كاغذى است بفلان نقش و صورت و از اين جهت مال نيست و آتش در ذهن از جهت آنكه آلت ملاحظه آتش حقيقى است گوئيم يكى از عناصر اربعه است و سوزاننده و گرم و لطيف است و از جهت آنكه صورتى است در ذهن نه گرم است و نه سوزنده و نه از عناصر بلكه آتش نيست و صورت ذهنى است عرض و كيف نفسانى ، امكان هم از جهت آنكه آلت تعقل وجود ممكنات است از معقولات ثانيه است وجود او وجود اصيل نيست اما از جهت آنكه نظر در خود اين صورت معقول كنى از عوارض نفس تست و كيف است و از اين جهت امكان نيست و نظير اين در محسوسات آينه است كه گاه آلت ملاحظه صورت است و گاه به خود آن نظر ميكنى كه از چه جنس است شيشه يا غير آن .\r\nاگر گويند امكان در ذهن موجود است يا معدوم ؟ گوئيم موجود است و اگر پرسند وجود خارجى است يا ذهنى ؟ گوئيم وجود خارجى است زيرا كه صفت ذهن تست و ذهن تو در خارج است و اگر گويند جوهر است يا عرض ؟ گوئيم عرض و اگر پرسند ممكن است يا واجب ؟ گوئيم ممكن است و فاعل آن ذهن تو است كه آن را ايجاد كرده است .\r\nبا اين حال چون امكان را آلت ملاحظه حال موجودات ممكنه قرار دهى اعتبار عقلى است نه موجود خارجى .\r\nو حكم الذّهن على الممكن بالإمكان اعتبار عقلي فيجب أن يعتبر مطابقته لما في العقل .\r\nوقتى گوئيم انسان ممكن است يعنى اثبات صفت امكان كنيم براى وى اگر چه\r\n\r\n","description":"","footnote":"","page_name":" 76 ","page_number":92},
  {"content":"\r\n\r\nاين صفت از معقولات ثانيه است و حقيقة موجود در خارج نيست اما چنان نيست كه در اين امور هر چه بخواهيم بتوانيم تصور كنيم بلكه بايد مطابق نفس الامر باشد چنان كه گذشت .\r\nو الحكم بحاجة الممكن ضرورىّ و خفاء التّصديق لخفاء التّصوّر غير قادح .\r\nمسأله چهل و سيم - در مسأله بيست و نهم گذشت كه ممكن محتاج است به علت و اين حكم ضرورى است احتياج بدليل و برهان ندارد اما گاه باشد در تصديق شك كنند چون تصور موضوع و محمول نكرده‌اند : ممكن آن است كه از همه جهت احتمال وجود و عدم در آن مساوى باشد و آن را به دو كفه ترازو مثل ميزنند كه از همه جهت با هم برابر باشند تا يكى سنگين‌تر نشود فرود نيايد . و آنكه پندارد ممكن بىترجيح موجود مىشود تصور معنى امكان را نكرده است .\r\nو در اذهان عوام اين حكم نظائر بسيار دارد و در شوارق قول ذيمقراطيس و ابناذقلس و پيروان آنان را آورده است كه پيدايش جهان را ببخت و اتفاق ميدانند به حركت ذرات به تفصيلى كه در محل خود مذكور است و گويد اين حكم اشاره بردّ آنها است .\r\nو المؤئريّة اعتبار عقلي .\r\nامام رازى شبهه بيهوده آورده است و اولى آن بود از بيان و رد آن صرف نظر كنيم و قلم و كاغذ و عمر شريف را در آن تباه نسازيم و صاحب شوارق با آنكه هيچ مطلبى را فروگذار نكرده از اين شبهه به بىاعتنائى گذشته است و علامه رحمه اللّه براى آنكه از متن چيزى متروك نگذارد شرح فرموده است و ما فى الجمله متابعت وى كرديم اما باشارتى اكتفا كرديم :\r\n\r\n","description":"","footnote":"","page_name":" 77 ","page_number":93},
  {"content":"\r\n\r\nامام گويد مؤثريت صفت ثبوتى است زيرا كه ممكن است چيزى صاحب اثر باشد و نظير او آن اثر نكند پس اثر كردن مؤثر صفتى است زائد بر اشيا و نيز گوئيم اين صفت ثبوتى است چه ما تصور آن را بكنيم و چه نكنيم ثابت است زيرا كه وقتى انسان هم نباشد آفتاب و آب گياه را ميروياند پس مؤثريت صفتى موجود حقيقى است زائد بر ذات مؤثر و خود ممكن است و محتاج بعلتى كه آن تأثير را ايجاد كند و آن تأثير محتاج بمؤثريت ديگر است و هكذا تسلسل لازم آيد جواب آنست اگر تأثير اقتضاى ذات چيزى باشد مانند آتش در گرم كردن حاجت به علت ديگرى غير همان ذات آتش ندارد و اگر اقتضاى ذات او نباشد علت ديگر دارد كه تأثير مقتضاى ذات اين علت است مانند تاثير آب گرم در سوزانيدن اعضا كه علت آن آتش است و سلسله به همان قطع مىشود و تسلسل امور بىنهايت لازم نمىآيد و مؤثريت غير اين كه گفتيم امر اعتبارى است و از آن تسلسل لازم نمىآيد .\r\nو المؤثّريّة تؤثّر في الأثر لا من حيث هو موجود و لا من حيث هو معدوم .\r\nميپرسند تأثير فاعل در معدوم است يا در موجود ؟ اگر گوئى در معدوم است معدوم قابل پذيرش اثر نيست اگر در موجود است موجود حاجت بتاثير فاعل ندارد اگر چه در استمرار وجود محتاج است جواب آن است كه اثر مانند حرارت در زمان وجود وابسته است به آتش منتها آنكه از جهت ذات مؤخر از علت يعنى از آتش است اگر چه با او همزمان باشد مانند حركت انگشترى پس از حركت دست چنان كه در اقسام تقدّم گذشت و اگر گوئى مؤثر در همان حال وجود چه مىكند آيا به اثر وجود ميدهد كه بىنياز است ؟ گوئيم ماهيت را با قطع نظر از وجود و عدم متصف بوجود ميسازد .\r\n\r\n[ وجود مجعول است يا ماهيت 
  ]\r\n« 1 » و تأثيره فى الماهيّة و يلحقه وجوب لا حق .\r\nميپرسند آيا ماهيت مجعول است يا وجود يا اتصاف و اين اختلافى است ميان حكما و متكلمين دائر ، مذهب مصنف اين كتاب در شرح اشارات و استاد الحكماء المتالهين\r\n\r\n\r\n","description":"","footnote":"\r\n( 1 ) تاثير مؤثر در ماهيت است و پس از آنكه موجود گرديد واجب ميگردد بوجوبى كه آن را ضرورت به شرط المحمول گويند ( و در مسأله 30 ) فصل پيش گذشت ( صفحه 45 ) و معنى تأثير در ماهيت آن است كه اشياء پيش از آنكه فاعل آنها را حقيقت دهد هيچ نبودند و ماهيت وقتى ماهيت شد كه فاعل در او اثر كرد و ماهيت را بساخت و همه چيز به تصرف فاعل داراى حقيقت و ماهيت شده است . و بعبارت ديگر چون گوئيم ( انسان هست ) : انسان را خدا از نيستى به هستى آورد و معنى هستى از معقولات ثانيه است و موضوع اين قضيه انسانست و هست صورت محمول دارد و انسان چون پديد آمد ( هستى ) براى او ثابت شد و متصف به هستى گشت و در آن سه معنى تصور مىشود ماهيت ، وجود و اتصاف .\r\n","page_name":" 78 ","page_number":94},
  {"content":"\r\n\r\nصدر الدين شيرازى قدس سر هما آن است كه وجود حقيقتى است در خارج و همان مخلوق است و ماهيات اعتباراتى است در ذهن كه از مراتب وجود انتزاع مىشود . و شيخ شبسترى گويد وجود اندر كمال خويش جارى است تعين‌ها امور اعتبارى است .\r\nو بزرگان محققين بدين قول رفته‌اند و كتب صدر المتالهين قدس اللّه روحه از بيان اين مطلب مشحون است و براى توضيح آن مثل بسيار توان آورد مثلا يخ و برف و تگرگ معانى مختلف است و نامهاى مختلف دارد و حقيقت همه آنها آب منجمد است و برف غير يخ نيست ريزه ريزه و بهم فشرده همچنين موجودات همه وجودند گرچه بهر شكلى و تعينى نامى دارد و مردم عصر ما گويند نور موجى است و صوت هم بقول همه حكما موج است و برق هم گويند موج است پس حقيقت همه آنها موج است نظير تموج آب ، در گوش به صورت صوت و در چشم به صورت نور و در پاره اعضا بنام شعاع مجهول يا الكتريك ظاهر مىشود بنابراين قول اصل در مجعوليت وجود است و ماهيات اعتبار ذهنى است .\r\nصاحب شوارق و گروهى ديگر از فلاسفه گويند ماهيات مجعول اصلى است و وجود اعتبارى و شيخ شهاب الدين سهروردى شيخ اشراقيين به ظاهر با آن موافق است .\r\nپيروان اصالت وجود آن را بنور تشبيه كردند چون در خانه تاريك اشياء گوناگون باشد ناپيدا و بنور روشن شود همه پديدار گردند ، آن كه ظرف را پديدار كرد همان است كه فرش را پديدار كرد يعنى نور است كه همه چيز را پديدار ساخت . در جهان كه هيچ نبود مانند انسان و حيوان و آسمان و زمين و غير آن همه در ظلمت عدم فرورفته بسبب وجود پديدار گشتند و آثار هر يك به روى مترتب گشت نميتوان گفت آنچه به آسمان دادند كه موجود شد غير آن است كه به زمين دادند با اينكه در مراتب مختلفند در همه آنها وجود سبب پيدايش و اثر است مانند نور . اين وجود كه در همه بيك معنى است حقيقتى است اصيل زيرا كه پيش از تصورها بود و اگر حقيقت وجود اصيل نبود چرا آثار هر چيز بسبب وجود براى اشياء ثابت مىشود و حاجى ملا هادى سبزوارى رحمه اللّه در منظومه فرمايد :\r\n كيف و بالكون عن استواء * قد خرخت قاطبة الاشياء \r\n\r\n","description":"","footnote":"","page_name":" 79 ","page_number":95},
  {"content":"\r\n\r\nيعنى چگونه وجود را اصل ندانيم با آنكه بسبب وجود همه چيز از حال استوا بيرون آمد و وجود آنها بر عدمشان ترجيح يافت .\r\nوجود چنان كه گفتيم مشكك است داراى مراتب مختلف و مشائين مانند خواجه طوسى عليه الرحمه نظر باختلاف مراتب مشككات هر مرتبه را نوعى جداگانه شمرده است و صدر المتالهين قدس سرّه همه مراتب را يك حقيقت گرچه آثار و خواص هر مرتبه غير مرتبه ديگر است و بر فرض اينكه نزاع لفظى نباشد در معنى با يكديگر فرق ندارد و بهر حال ماهيات هر يك حكايت از مرتبه از مراتب وجود مشكك است .\r\nو عدم الممكن يستند إلى عدم عليّة على ما مرّ .\r\nبا اينكه اصل در آفرينش وجود است ماهيات نيز آفريده شده‌اند بالعرض و از ابو على نقل است كه ما جعل اللّه المشمشة مشمشة بل أوجدها يعنى خداوند زردآلو را زردآلو نكرد بلكه آن را موجود كرد و مقصود آن است كه زردآلو بودن فرع موجود بودن است تا خداوند تعالى آن را موجود نكند زردآلو نيست و مناقشات لفظى در كتب فن در اين باب بسيار است كه فائده در نقل آن نيست و آنچه گفتيم قول صدر المتألهين است و مؤلف در اشارات اما ظاهر كلام وى در اين كتاب آن است كه ماهيت مجعول است و وجود فرع آن .\r\nنبودن ممكن بعلتى است چنان كه گذشت و آن نبودن علت وجود است چون نسبت ممكن ببودن و نبودن مساوى است و هر يك اتفاق افتد علتى دارد .\r\nگويند عدم معلول و عدم علت هر دو عدم هستند و از يكديگر امتياز ندارند و نميتوان يكى را علت گرفت و ديگرى معلول و نيز گوئيم علت آن است كه اثر كند و معلول آنكه اثر پذيرد و معدوم نه اثر مىكند و نه اثر مىپذيرد جواب آن است كه عدم گرچه خود امتياز ندارد از عدم ديگر اما باضافه با وجود اثر دارد مثلا جهل نبودن علم است و جنون عدم عقل و فقر عدم مال و ممكن است عدمى علت عدم ديگر شود مانند كرى كه سبب جهل است و علاوه بر اين ميتواند بود كه معنى وجودى علت عدم باشد بالعرض مانند توجه به دنيا كه علت محروم شدن از كشف حقائق است .\r\n\r\n","description":"","footnote":"","page_name":" 80 ","page_number":96},
  {"content":"\r\n\r\nو الممكن الباقي مفتقر إلى المؤثر لوجود علّته .\r\nمسأله چهل و چهارم - ممكن چنان كه در آغاز پيدايش محتاج به علت است تا آن را بوجود آورد پس از موجود شدن نيز محتاج به علت است تا آن را نگهدارد نظير نور چراغ كه محتاج بچراغ است در بقا ، و اگر چراغ خاموش شود نور هم فانى ميگردد ، متكلمين قديم مانند عوام چنان مىپنداشتند كه چون مخلوق پديد آمد و موجود شد از خالق بىنياز مىشود نعوذ باللّه مانند خانه كه پس از ساختن از بنا بىنياز است و خالق را تشبيه به بنا ميكردند .\r\nعلامه فرمود چون علت احتياج ممكن امكان او است و امكان از لوازم ماهيات است ، تا امكان هست احتياج هست و تا احتياج هست بايد علتى آن را نگاهدارد .\r\nابو علي بن سينا در اشارات گويد متكلمان بدين كلمه زشت تصريح كردند كه « لو جاز على الواجب العدم لما ضر عدمه وجود العالم » يعنى اگر جائز بود خداى تعالى نباشد\r\nو المؤثر يفيد البقاء بعد الاحداث نبودن او بوجود جهان زيان نداشت و به نظر فلاسفه چنين نيست .\r\nو اگر گوئى علت پس از وجود مخلوق چه مىكند اگر وجود ميدهد ممكن خود وجود دارد و اگر معدوم مىكند صحيح نيست گوئيم آن وجود كه داده است نگاه ميدارد نظير آنكه چيز سنگين بسقف بياويزند يا بام خانه را بر ديوار و ستون بنهند چون ريسمان گسيخته شود آن آويخته مىافتد و چون ستون را بردارند بام فرود مىآيد . جهان نيز وابسته بخداى تعالى است اگر اراده او بگردد همه نابود ميشوند اما عوام تصور عدم پس از وجود نميتوانند كرد .\r\nو لهذا جاز استناد القديم الممكن إلى المؤثّر الموجب لو أمكن و لا يمكن استناده إلى المختار .\r\nچون ممكنات محتاج به علت هستند در بقا و پس از وجود از فاعل بىنياز نميشوند پس اگر فرض كنيم يكى از ممكنات قديم زمانى باشد و با آنكه قديم است مخلوق واجب الوجود باشد نميتوان گفت از واجب بىنياز است چون در وجود يافتن و باقى ماندن محتاج\r\n\r\n","description":"","footnote":"","page_name":" 81 ","page_number":97},
  {"content":"\r\n\r\nبه او است اما اگر ممكن در بقا محتاج نباشد و پس از موجود شدن بىنگهدارى علت باقى بماند چنان كه عوام پندارند لازم مىآيد كه نعوذ باللّه ممكن بالذات واجب الوجود بالذات شود .\r\nاز بعضى فلاسفه قديم نقل كردند كه واجب الوجود فاعل موجب است يعنى مضطر و اگر نقل صحيح باشد اينان طبيعيانند كه آب يا خاك يا آتش يا جزء لا يتجزى و امثال آن را واجب الوجود ميدانستند اما فيلسوف خداشناس بخاطر ندارم كه خداى را مضطر داند فلاسفه كه مىشناسيم اراده را از صفات لازمه ذات يا فعل پروردگار ميدانند .\r\n\r\n[ مختار بودن خداى تعالى 
  ]\r\nبايد دانست كه نميتوان مختار بودن خداوند تعالى را دليل حدوث عالم شمرد و ساحت مقدس خواجه عليه الرحمه و شاگرد عظيم الشأن او علّامه حلى رحمه اللّه منزه است از اينكه چنين مغالطه در كتاب آورند و بخواهند حدوث عالم را بدليل مختار بودن پروردگار ثابت كنند . مقصود بيشتر علماى كلام از اثبات حدوث عالم اثبات وجود پروردگار است ناچار تا حدوث عالم را براى كسى ثابت نكرده باشند او بخداى مختار و غير مختار معتقد نيست و براى اثبات حدوث عالم نميتوان گفت عالم اگر قديم باشد خداى تعالى مختار نخواهد بود چون منكر خواهد گفت من هنوز به خدا معتقد نشده‌ام ، و اين مغالطه را مصادره بر مطلوب گويند .\r\nبلكه مقصود خواجه در اين باب بحث از وجود مطلق و احوال آن است نه از جهت دين و اين مسأله نظير مسائل اصالت وجود يا ماهيت و محال بودن واسطه ميان وجود و عدم و جزء لا يجزى و تقسيم موجود بجوهر و عرض و غير آن مىباشد و اتفاقا بعضى از اين مسائل در مبادى اصول دين واقع مىشود . و بعضى اهل حديث بقول ائمه معصومين عليهم السّلام يا اجماع اهل ملل اثبات حدوث عالم ميكنند و ظاهرا مقصود آنان تعبد شرعى است نه اثبات واجب الوجود چون كسى كه هنوز بواجب الوجود معتقد نيست قول اهل ملل و اجماع و روايت ائمه عليهم السّلام براى او حجت نيست و قول اهل حديث گرچه موجه و صحيح است چنان كه بعد از اين خواهيم گفت ان شاء اللّه اما ظاهر احاديث و اقوال علماى ملل آن است كه اثبات حدوث عالم را براى اثبات واجب الوجود ميخواهند نه براى\r\n\r\n","description":"","footnote":"","page_name":" 82 ","page_number":98},
  {"content":"\r\n\r\nتعبد پس بايد حدوث را بدليل عقلى ثابت كرد نه باجماع ملل و روايات تا مصادره بر مطلوب نشود .\r\nخواجه فرمود اما فاعل باراده و اختيار البته بايد معلول او حادث باشد و در شرح آن گفته‌اند از فاعل باراده عملى صادر نميشود مگر به قصد و قصد البته حادث است و به نظر ما اين استدلال صحيح نيست چون انسان و حيوان خود حادثند قصدشان هم حادث است اما خداوند جل و علا كه قديم است ممكن است مشيت او هم قديم باشد يعنى از ازل مشيتش تعلق گيرد كه هميشه مخلوق داشته باشد نه بجبر و اكراه ديگرى و بعضى پندارند علت تامه بايد مضطر باشد و فاعل به اختيار علت تامه نميشود و چون خداى تعالى علت تامه است موجب است و به نظر ما اين سخن نيز صحيح نيست چون هر يك از ما افراد انسان مختاريم و اگر همه اسباب كار ما فراهم باشد غير قصد و اراده البته پس از قصد علت تامه ميشويم و معلول ما هم قهرا موجود خواهد شد به اختيار ما پس افعال ما به اختيار ما است و با آنكه مختاريم علت تامه آن هستيم چون چيزى بىعلت تامه موجود نميشود : خداوند تعالى باتفاق همه حكما مريد است و قادر اما اراده او به همه آنچه قدرت دارد تعلق نميگيرد مثلا قدرت دارد به ظلم و اينكه عادلان را بجهنم برد اما اراده‌اش به آن تعلق نميگيرد چنان كه ما هم هر چه ميتوانيم بكنيم نميكنيم و باتفاق همه حكما و غير آنها هر چه اراده او تعلق گرفت بايد موجود شود نه هر چه قدرت دارد و كسى مانع اراده او نميتواند شد و ذات او مانند ذات انسان مركب از قواى مختلف نيست كه مثلا بىاراده خوابش بربايد و قلبش بىاراده او بزند و نتواند آن را بازدارد پس هيچ علت ندارد خداى تعالى را مضطر و موجب دانيم ، با آنكه علت تامه است با اراده است و هيچ چيز مانع اراده او نيست .\r\nو لا قديم سوى اللّه تعالى لما يأتي .\r\nمسأله چهل و پنجم - در اينكه قديم منحصر بذات خداى تعالى است و غير او چيزى قديم نيست و برهان آن را پس از اين خواهيم گفت ان شاء اللّه تعالى .\r\n\r\n","description":"","footnote":"","page_name":" 83 ","page_number":99},
  {"content":"\r\n\r\nو لا يفتقر الحادث إلى المادّة و المدّة و إلّا لزم التسلسل .\r\nمسأله چهل و ششم - فلاسفه گفتند حادث محتاج به ماده و مده نيست و گرنه تسلسل لازم آيد . و مراد آنها از حادث در اينجا حادث ذاتى است چنان كه در صفحه 51 و 52 گذشت و حادث ذاتى در اصطلاح معقول شامل ممكنى مىشود كه بعلتى موجود شده هر چند هميشه بوده است و در آنجا گفته شد كه حادث ذاتى احتياج به زمان ندارد يعنى زمان در آن معتبر نيست و در اينجا فرمود نه حاجت به مدت دارد يعنى به زمان و نه حاجت به ماده دارد يعنى ماده جسمانى لازم نيست پيش از حادث تا آنكه ماده مستعد او گردد چون حكما عقول مجرده را مخلوق غير جسمانى و غير مادى ميدانند و با اينكه حادثند حاجت بماده ندارند .\r\nاما حادث زمانى يعنى آنكه زمانى گذشت و موجود نبود البته حاجت به مدت دارد زيرا كه گذشتن زمان در مفهوم او معتبر است و حاجت بماده نيز دارد چنان كه در بيان استعداد و امكان استعدادى گذشت ( صفحه 46 ) و علامه رحمه اللّه در آنجا فرمود امكان ذاتى غير امكان استعدادى است و امكان استعدادى امرى حقيقى است در ماده‌اى سابق بر ممكن حادث . اما بهر حال حادث حاجت بماده و زمان ندارد و اگر بعض اقسام آن حاجت داشته باشد دليل احتياج همه نيست .\r\nالقديم لا يجوز عليه العدم لوجوبه بالذّات أو لاستناده إليه .\r\nمسأله چهل و هفتم - موجودى كه قديم باشد ممكن نيست معدوم شود زيرا كه يا واجب الوجود است كه هميشه بوده است و خواهد بود يا اگر ممكن الوجود باشد مستند بواجب الوجود است يعنى واجب الوجود علت تامه او است و تا واجب الوجود هست او هم هست اگر چه واجب الوجود بعقيده حكما و متكلمين مريد و مختار است اما قديم زمانى بودن مخلوق دليل آن است كه اراده خداى تعالى از ازل بوجود او تعلق گرفته است و ارادهء خدا عين ذات او است ببيانى كه در محل خود خواهيم گفت ان شاء اللّه و او علت تامه است پس مخلوقى كه اراده او از ازل بوجودش تعلق گرفته معدوم نميشود\r\n\r\n","description":"","footnote":"","page_name":" 84 ","page_number":100},
  {"content":"\r\n\r\nو اگر كسى نعوذ باللّه خداى تعالى را علّت ناقصه داند معدوم شدن معلول قديم را بسبب اختلال يكى از شروط البته جائز شمارد .\r\nچون وجود معلول بسبب علت تامه است و به نظر اينان خداى تعالى علت تامه نيست ناچار بانضمام شرط و قيدى كه بواجب الوجود ملحق شود علت تامه و مؤثر خواهد شد و بسبب رفع آن قيد يا شرط علّت تامه باقى نخواهد ماند و شايد معلول او هم معدوم شود اما اين احتمالات همه باطل است و غير عوام بدان معتقد نميشوند و البته واجب الوجود علّت تامه است بمذهب حق و بىانضمام هيچ قيد و شرط مؤثر است و نعوذ باللّه كه در تأثير محتاج به غير باشد و مشيت و اراده و علم او بمصلحت عين ذات او است .\r\n\r\nالفصل الثانى [ في الماهيّة و لو احقها 
  ]\r\nفي الماهيّة و لو احقها و هى مشتقّة عما هو و هو ما به يجاب عن السّؤال بما هو و يطلق غالبا على الأمر المتعقّل و الذّات و الحقيقة عليها مع اعتبار الوجود و الكلّ من ثوانى المعقولات .\r\nمسأله 1 - در اين مسأله سه كلمه را تعريف مىكنيم ماهيت و ذات و حقيقت :\r\nماهيت مشتق است از ما هو يعنى چيست آن و آنچه در جواب اين سؤال داده شود آن را ماهيت گويند مثلا اگر پرسند انسان چيست يا عنقا چيست يا حسد چيست يا علم چيست يا مرض و دوا يا كيميا چيست ناچار جوابى بايد داد آن جواب ماهيت انسان يا علم يا عنقا يا مرض است و هكذا و غالبا بر معنى معقول اطلاق ميكنند خواه وجود خارجى داشته باشد يا نداشته باشد .\r\nذات و حقيقت همان ماهيت است كه با آن اعتبار وجود كنند و هر سه مفهوم از معقولات ثانيه‌اند چون انسان كه خود ماهيتى است ماهيت بودن آن چيزى زائد بر انسانيت او نيست .\r\n\r\n","description":"","footnote":"","page_name":" 85 ","page_number":101},
  {"content":"\r\n\r\nو حقيقة كلّ شىء مغايرة لما يعرض لها من الاعتبارات و إلّا لما صدق على ما ينافيها .\r\nحقيقت هر چيز مغاير اعتباراتى است كه بر او عارض مىشود مثلا انسان مغاير صفات او است مانند سياهى و سفيدى و بلندى و كوتاهى زيرا كه اگر يكى از اين صفات جزء حقيقت انسان بود صفات ديگر عارض او نمىگرديد .\r\nو تكون الماهيّة مع كلّ عارض مقابلة لها مع ضدّه .\r\nچون ماهيت را با عارض آن با هم اعتبار كنند مقابل است با آن ماهيت كه با ضد آن اعتبار كنند مثلا اگر ماهيت را با قيد وحدت‌گيرى يكى است و با قيد كثرت بسيار است و يكى بودن ضد بسيار بودن است و ماهيت ذاتا در هر دو يكى است .\r\nو هي من حيث هى ليست إلّا هى و لو سئل بطرفي النّقيض فالجواب السّلب لكلّ شىء قبل الحيثيّة لا بعدها .\r\nچون ماهيت غير خودش نيست و هر چه عارض او شود خارج از ذات او است اگر از دو طرف نقيض بپرسند مثلا آيا انسان سفيد است گوئيم نيست و آيا انسان سياه يا رنگ ديگر است گوئيم نيست و اگر بپرسند يكى است گوئيم نيست و اگر پرسيد بسيار است ؟\r\nگوئيم نيست و همه اين صفات از ماهيات سلب مىشود و اگر گوئى سلب هر دو نقيض محال است و ماهيت گرچه در ذات خود هيچ صفت ندارد اما در واقع محال است هيچ يك نباشد و ناچار انسان يا واحد است يا كثير گوئيم ما طورى تعبير ميكنيم كه محال نباشد مثلا ميگوئيم انسان واحدى نيست كه وحدت جزء ذاتش باشد و كثيرى نيست كه كثرت جزء ذاتش باشد بلكه او يا واحد است يا كثير بوحدت يا كثرت خارج از ذات پس او از جهت ملاحظه ذات خويش البته يا واحد است يا كثير اما نه واحد و كثيرى كه داخل در ملاحظه ذات او باشد .\r\n\r\n","description":"","footnote":"","page_name":" 86 ","page_number":102},
  {"content":"\r\n\r\nمعنى اين جمله كه فرمود قبل الحيثيه لا بعدها آن است كه اول واحد يا كثير را سلب كن آنگاه بگو بملاحظه ذات ، و مؤخر مكن و مگوى انسان با ملاحظه ذات واحد نيست چون با ملاحظه ذات هم واحد است اما وحدت جزء ملاحظه ذات نيست .\r\nو حاجى ملا هادى در منظومه فرمايد .\r\n و قد من سلبا علي الحيثية * حتى يعم عارض الماهية \r\nعوارض وجود غير عوارض ماهيت است و عوارض ماهيت هم از آن سلب مىشود و شرح آن را جاى ديگر بايد گفت و چون گوئيم عدد يا زوج است يا فرد باز مىتوانيم بگوئيم نه زوج است و نه فرد بطورى كه زوج و فرد جزء ماهيت باشد چون فرد و زوج از عوارض ماهيت است .\r\nو قد تؤخذ الماهيّة محذوفا عنها ما عداها بحيث لو انضمّ إليها شىء لكان زائدا و لا يكون مقولا على ذلك المجموع و هو الماهيّة به شرط لا شىء و لا يوجد إلّا في الأذهان .\r\nمسأله دويم . ماهيت مثلا جسم را نسبت بقيود زائد بر آن بر سه وجه اعتبار توان كرد يكى آنكه قيدى غير جسميت نداشته باشد مانند جماد يعنى جسم بىجان ، آن را نسبت بجان به شرط لا گويند يعنى به شرط نداشتن . دويم آنكه با قيد تصور كنى مانند حيوان يعنى جسمى كه جان دارد آن را به شرط شيء گويند . و گاه جسم تصور كنى نه با قيد جان داشتن و نه جان نداشتن مانند مفهوم خود جسم و آن را لا به شرط گويند نسبت بجان داشتن يا نداشتن .\r\nماهيت باعتبار اول كه همه قيود ديگر از او جدا باشد و هر قيدى زايد بود بر ذات او ، در اين صورت ماهيت را بر مجموع جسم و قيد ديگر اطلاق نتوان كرد و البته در خارج نيست و جز در ذهن يافت نمىشود .\r\nچون هر ماهيت در خارج البته با قيودى همراه است زايد بر ذات خود و آنكه هيچ جز ذات خود نداشته باشد در خارج نيست .\r\n\r\n","description":"","footnote":"","page_name":" 87 ","page_number":103},
  {"content":"\r\n\r\nو قد تؤخذ لا به شرط شىء و هو كلّى طبيعىّ موجود في الخارج و هو جزء من الأشخاص و صادق على المجموع الحاصل منه و مما اضيف إليه .\r\nماهيت را باعتبارى لا به شرط گويند كه نه اعتبار بودن قيود در آن كنند و نه شرط نبودن و آن را در منطق كلى طبيعى گويند و بقول اهل تحقيق در خارج موجود است زيرا كه جزء افراد است و افراد موجودند ناچار كلى طبيعى جزء آنها هم موجود است مثلا ماهيت جسم لا به شرط در خارج موجود است زيرا كه لا به شرط همان طبيعت است و طبيعت جزء افراد جسم است و بر مجموع حاصل از جسم و قيود ديگر جسم توان گفت و بعضى از غير اهل تحقيق گفتند كلى موجود در خارج نيست و ما گوئيم اينان كلى طبيعى جسم را با عقلى اشتباه كردند ، و گرنه ما ميدانيم بسيارى از آثار كه مشاهده ميكنيم از جسم لا به شرط برخاسته نه از جسم خاص مثلا سقف بر ستون برپاست و نگهدارى سقف نه بخصوص يك ستون است بلكه بجسميت مشترك ميان اين ستون و هر جسمى ديگر است كه بجاى او نهند يا بستن روزن خانه بجسم مطلق است نه بجسم خاص چون مانع گذشتن حرارت مثلا جسم كلى است كه در ضمن جسم خاص موجود است و اگر آن فرد را بفرد ديگر مبدل كنى جسميت را مبدل نكرده‌اى و هكذا هر طبيعتى در ضمن فرد كه اثر و خاصيت طبيعت دارد دليل بر وجود كلى طبيعى است .\r\nو الكلّيّة العارضة للماهيّة يقال لها كلّى منطقي و للمركّب عقليّ و هما ذهنيّان فهذه اعتبارات ثلثة ينبغي تحصيلها في كلّ ماهيّة معقولة .\r\nسه اصطلاح است در كلى غير يكديگر و مصنف فرمود سزاوار است اين سه را درست در ياد گيرند و در هر ماهيت معقول اعتبار كنند .\r\n\r\n","description":"","footnote":"","page_name":" 88 ","page_number":104},
  {"content":"\r\n\r\nاول كلى طبيعى است كه گفتيم و آن طبيعت لا به شرط است دوم كلّى در اصطلاح منطقيين و آن را تعريف ميكنند كه بر افراد بسيار صادق آيد و اين صفتى است در ذهن عارض ماهيت لا به شرط يعنى كلى طبيعى مىشود در ذهن . سيم ماهيت با قيد كليت . مانند انسان با صفت كليت و آن ماهيت به شرط شيء است باعتبار كلى منطقى و به شرط لا باعتبار قيود ديگر و آن نيز در ذهن است نه در خارج .\r\nو الماهيّة منها بسيطة و هى ما لا جزء له و منها مركّبة و هي ما له جزء و هما موجودان ضرورة .\r\nمسأله سيم - ماهيت بر دو قسم است بسيط و مركب و مقصود بسيط و مركب عقلى است . مركب بودن ماهيت از آنجا برمىخيزد كه در يك معنى مشترك است با ديگر ماهيات و در يك معنى مشترك نيست . مثلا ماهيت انسان با حيوانات و نباتات مشترك است در معنى حيات يعنى زندگى و در حس مشترك است با حيوانات و در نطق ممتاز است پس هر سه قيد جزء معنى انسان هست و اگر يكى را اعتبار نكنى ناقص است و هرگاه در تعريف انسان يكى از اين قيود را نياورى معنى ماهيت را بيان نكرده‌اى .\r\nدر نظر اول چنان بخاطر مىآيد كه هر ماهيت مركب است زيرا كه ناچار با ماهيت ديگر در معنائى مشترك است و البته خود او هم از ديگر ماهيات امتياز دارد پس ماهيت بسيط تصور نميشود يعنى ماهيتى كه در هيچ معنى با هيچ چيز مشترك نباشد . اما اين نظر صحيح نيست زيرا كه ناچار هر مركبى از اجتماع چند معنى بسيط تركيب يافته و تا آن بسيطها نباشد مركب فراهم نميشود از جمله گفتند جنس عالى مانند جوهر و كيف و كم بسيط است .\r\nو وصفاهما اعتباريّان متنافيان و قد يتضايفان فيتعاكسان في العموم و الخصوص مع اعتبارهما بما مضى .\r\nوصف بسيط و مركب اعتبار عقلى است از معقولات ثانيه زيرا كه آنچه مركب\r\n\r\n","description":"","footnote":"","page_name":" 89 ","page_number":105},
  {"content":"\r\n\r\nاست صفتى زائد ندارد بنام تركيب و همچنين بسيط .\r\nبساطت و تركيب دو مفهوم‌اند منافى هم زيرا كه بسيط مركب نيست و مركب بسيط نيست در صورتى كه از يك جهت اعتبار كنيم اما شايد چيزى از جهتى بسيط باشد و از جهت ديگر مركب يا بقياس با مركبى بسيط باشد و بقياس با بسيطى مركب مانند عنصر كه نسبت بمواليد بسيط است و نسبت بهيولى و صورت مركب اما بسيط و مركب در اين بحث از جهت اجزاء ماهيت است مثلا حيوان نسبت به انسان بسيط است و نسبت بجسم مركب . بسيط حقيقى مانند جوهر البته بسيط بالاضافه هم هست اما بسيط بالاضافه مانند حيوان ممكن است بسيط حقيقى نباشد . مركب حقيقى برعكس بسيط است يعنى مركب حقيقى ممكن است مركب اضافى نباشد مثل حيوان كه مركب حقيقى است و نسبت به انسان بسيط است اما مركب اضافى حتما مركب حقيقى هم هست .\r\nپس ( قد يتضايفان ) يعنى گاهى بسيط و مركب اضافى مىشود فيتعاكسان يعنى بسيط و مركب به عكس يكديگر خواهد شد در عموم و خصوص ( مع اعتبارهما بما مضى ) يعنى آنها را با حقيقى قياس كنى بسيط اضافى اعم مىشود از بسيط حقيقى و مركب اضافى اخص مىشود از مركب حقيقى .\r\nو كما يتحقّق الحاجة في المركّب فكذا في البسيط .\r\nچنان كه مركب محتاج است به علت بسيط نيز محتاج به علت است و اينكه گويند هر ممكن زوج تركيبى است و بسيط مطلق منحصر بذات واجب الوجود است مركب از مفاهيم و امثال آن را نگفتند .\r\nو هما قد يقومان بأنفسهما و قد يفتقران إلى المحلّ .\r\nبسيط و مركب شايد قائم به خود باشند مانند جوهر و حيوان و شايد حلول در جائى كرده باشند مانند كيف ( كه عرض بسيط است ) و سواد ( كه رنگ و ماهيت مركب است ) .\r\n\r\n","description":"","footnote":"","page_name":" 90 ","page_number":106},
  {"content":"\r\n\r\nو المركّب إنّما يتركّب عما يتقدّمه وجودا و عدما بالقياس إلى الذّهن و الخارج و هو علّة الغناء عن السّبب فباعتبار الذّهن بيّن و باعتبار الخارج غنىّ و يستحيل رفعه عمّا هو ذاتيّ له فيحصل خواص ثلث واحدة متعاكسة و اثنتان أعمّ .\r\nعبارت مشتمل بر چند حكم است : اول المركب انما يتركب آه يعنى جزء بر كل مركب مقدم است چون تا جزء موجود نباشد مركب موجود نمىشود و اگر جزء معدوم شود مركب هم معدوم خواهد شد . و جزء بر مركب مقدم است هم در ذهن و هم در خارج .\r\nدوم آنكه چون جزء مقدم است بر كل هرگاه فاعل كل مانند انسان را ايجاد كند حيوان را هم ايجاد كرده است و حاجت به آن نيست كه پس از خلق انسان حيوانيت براى او بيافريند چنان كه گفت « هو علة الغناء عن السبب » .\r\nو اگر كسى معنى و حقيقت انسانيت را درست درك كرده باشد حيوانيت را هم درك كرده است پس ثبوت حيوان براى انسان بديهى است چنان كه فرمود « فباعتبار الذهن بين » .\r\nسيم آنكه جزء ذاتى را نميتوان از او سلب كرد يعنى بگوئيم انسان حيوان نيست و فرمود « واحدة متعاكسه و اثنتان اعم » .\r\nيعنى يك خاصيت متعاكس است و دو خاصيت اعم . آن خاصيت متعاكس مقدم بودن جزء است يعنى هر جزء البته مقدم است بر كل در ذهن و خارج و عكس آن هم صحيح است يعنى هر چه مقدم باشد در ذهن و خارج جزء است اما دو خاصيت ديگر عكس ندارد چون جزء جعل مستقل ندارد و آن را نميتوان سلب كرد اما هرچه را سلب نتوان كرد جزء ذاتى ماهيت نيست و شايد از لوازم باشد همچنين جعل مستقل .\r\nو لا بدّ من حاجة ما لبعض الأجزاء إلى البعض و لا يمكن\r\n\r\n","description":"","footnote":"","page_name":" 91 ","page_number":107},
  {"content":"\r\n\r\nشمولها باعتبار واحد .\r\nمسأله چهارم - مركب ناچار از چند جزء فراهم گشته بايد يكى از آن اجزاء به ديگرى محتاج باشد چون اگر همه از يكديگر بىنياز باشند از آنها مركب حقيقى فراهم نخواهد شد مانند سنگى كه در كنار انسان نهاده باشند . اما اگر يكى محتاج باشد يا صورت است كه بماده محتاج است يا ماده كه به صورت محتاج است .\r\nصورتى كه بماده محتاج است مانند لشكر است كه از افراد فراهم آمده و هيئت لشكر كه صورت است محتاج است بافراد اما افراد محتاج صورت نيستند و ماده كه به صورت محتاج است مانند هيولاى اولى در جسم كه به صورت محتاج است و بيان آن در محل خود خواهد آمد ان شاء اللّه تعالى و جائز نيست دو جزء به يكديگر محتاج باشند از يك جهت و بيك اعتبار چون دور لازم آيد اما از دو جهت ممكن است مانند حاجت هيولى به صورت در وجود و حاجت صورت بهيولى در تشخص و در محل خود ذكر آن خواهد آمد ان شاء اللّه .\r\nو هي قد تتميّز في الخارج و قد تتميّز في الذّهن .\r\nاجزاء ماهيت گاه در خارج از يكديگر ممتازند مانند ماده و صورت خارجى و نفس و بدن و گاه در ذهن مانند جنس و فصل كه بيك وجود موجودند خواه در جوهر مانند انسان مركب از حيوان ناطق يا در عرض مانند سواد . مركب از رنگ و قابض نور بصر و إذا اعتبر عروض العموم و مضائفه فقد تتباين و قد تتداخل .\r\nمركب نسبت باجزاء چند قسم است : يكى آنكه اجزاء متباين باشند و متشابه و همه وجودى باشند مانند عدد كه مركب از آحاد است .\r\nدوم - متباين وجودى و غير متشابه مانند جسم مركب از ماده و صورت و عدالت مركب از حكمت و عفت . و خلقت ( ريخت ) تركيب از رنگ و شكل ( رنگ و شكل دو صفتند\r\n\r\n","description":"","footnote":"","page_name":" 92 ","page_number":108},
  {"content":"\r\n\r\nكه پيش از همه چشم گيرند ) و ابلق مركب از سياه و سفيد ( بعضى اجزاء عقلى هستند و بعضى محسوس ) .\r\nسيم آنكه مركب باشد از اجزاء متداخل مانند انسان مركب از جنس و فصل كه يكى اعم مطلق است و ديگرى اخص مطلق و مانند مفهوم موجود كه مركب است از وجود عام و يكى از ده مقوله و مانند كاتب كه مركب است از انسان و صفت كتابت . هر سه مثال مركبند از اعم مطلق و اخص مطلق يا اعم محتاج باخص است يا اخص مقوم باعم .\r\nچهارم - آنكه مركب باشد از اجزاء متداخل كه ميان آنها عموم و خصوص من وجه باشد مانند نژاد سفيد كه مركب است از انسان و سفيدى .\r\nپنجم - آنكه مركب باشد از بعض اجزاء حقيقى و بعض اجزاء اضافى مانند تخت كه چوب و ماده آن حقيقى است و هيئت آن نسبت و اضافه اجزاء است به يكديگر .\r\nو مانند اقرب و ابعد يعنى نزديكتر و دور تر .\r\nششم - آنكه مركب باشد از اجزاء متباين بعضى وجودى و بعضى عدمى مانند عدد اول يعنى عددى كه به هيچ چيز قابل قسمت نباشد مانند ( 5 ) و ( 7 ) كه مركب است از آحاد متباين با يك قيد عدمى .\r\nبسيارى از مفاهيم و معانى شامل علت است تا آن حد كه گفتند ( ذوات الاسباب لا تعرف الا باسبابها ) يعنى آنچه سبب دارد بىسبب شناخته نميشود و نيز گفتند الحد و البرهان متشاركان فى حدود هما مثلا خسوف بمعنى گرفتگى ماه است اما بهر سبب كه تاريك شود آن را خسوف نگويند مگر علت آن مانع شدن زمين باشد ميان ماه و خورشيد پس در تعريف خسوف علت آن را بايد گفت چون ماهيت خسوف مركب است از معلول و علت آن يا علت و معلول آن و در طب نيز مطبقه تبى است كه علت آن تعفن صفرا باشد و تيفوئيد تبى است كه علت آن آفتى در روده باشد و علت آن آفت هم ميكرب خاص باشد نه هر آفتى در روده و امثال آن در علوم بسيار است .\r\n\r\n","description":"","footnote":"","page_name":" 93 ","page_number":109},
  {"content":"\r\n\r\nو قد تؤخذ موادّ و قد تؤخذ محمولة .\r\nگاه باشد كه اجزاء ماهيت مثل جنس و فصل را ماده مركب اعتبار كنى همچنان كه تخت مركب از پايه و نشيمنگاه است هيچ‌يك تنها تخت نيستند همچنين انسان مركب است از حيوان و ناطق و هيچ‌يك تنها انسان نيستند و گاه باشد كه اجزاء را با هم و با مركب يگانه انگارى گوئى سه چيزند بيك وجود و بهر اعتبارى نامى دارند مانند اسب كه باعتبارى حيوان است و باعتبارى مركب و باعتبارى مال است و باعتبارى موجب جلال ، انسان هم يك چيز است باعتبارى انسان است و باعتبارى حيوان و باعتبارى ناطق و بر يكديگر حمل ميشوند .\r\nو بعضى گويند جنس بمنزله ماده است و فصل بمنزله صورت و آن كه مؤلف فرمود جنس و فصل هر دو بمنزله ماده‌اند و نوع بمنزله صورت بهتر و در كلام اهل فن متداولتر است و تشبيه آن مفهومتر و آسانتر .\r\nفيعرض لها الجنسيّة و الفصليّة .\r\nچون جزء را محمول اعتبار كنى يا جنس خواهد شد يا فصل . اگر مشترك باشد ميان ماهيتى و ماهيت ديگر جنس است و اگر خاص باشد فصل .\r\nو جعلاهما واحد .\r\nيعنى هر دو بيك باره مجعول و آفريده ميشوند نه آنكه اول حيوان مطلق بيافريند پس از آن ناطق را بدان ضم كند چون حيوان مطلق وجودپذير نيست پس خدا انسان را مىآفريند و در عين خلق انسان جعل ناطق و حيوان نيز هست .\r\nو الجنس منهما كالمادّة و هو معلول و الآخر صورة و هى علّة .\r\nهرگاه جنس و فصل را با ماده و صورت بسنجيم جنس شبيه بماده است و فصل\r\n\r\n","description":"","footnote":"","page_name":" 94 ","page_number":110},
  {"content":"\r\n\r\nشبيه به صورت در اين كه ماده اعم است و هر صورتى مىپذيرد مثل چوب كه تخت و يا به صورت در و كرسى شود و صورت خاص است و پيش از اين جنس و فصل هر دو را تشبيه بماده كرديم و نوع را به صورت و هر دو تشبيه صحيح است اما تشبيه سابق آسان‌تر است .\r\nو حكما معتقدند كه هر ماده محتاج به صورت است در وجود و صورت بمنزله علت و شريك علت است براى ماده همچنين فصل براى جنس شبيه علت است زيرا كه محال است حيوان مبهم بدون فصل موجود شود و چون فصل بدان ضم شود مانند ناطق معنى محصل گردد .\r\nو ما لا جنس له فلا فصل له .\r\nآنچه جنس ندارد فصل نيز ندارد . اين قول اهل تحقيق است اما غير آنان جائز شمردند جنس عالى و فصل اخير مركب از دو جزء مساوى باشد و عجب آنست كه صاحب شوارق نيز اين احتمال را برگزيده است . در منطق گفتند همه معانى و ماهيات بيكى از ده مقوله منتهى ميگردند يكى از آنها جوهر است و نه مقوله عرض و جوهر را جنس عالى گفتند ( به ترتيب اعم و اخص تا انسان ) جسم و نامى و حيوان را اجناس متوسطه شمردند و انسان را نوع سافل و گفتند در معنى انسان جوهر و جسم و نامى و حيوان مندرج است و ناطق خاص انسان است و انحصار جنس متوسطه حقيقت ثابتى نيست و دليل قاطع ندارد غير آن كه چنين ديديم و الا اگر ميان جسم جامد و نامى انواعى مىيافتيم كه از جامد افضل بود و بپايه نبات نميرسيد يا ميان حيوان و انسان نوعى كه از حيوان افضل بوده و از انسان پست‌تر آن را بر اجناس متوسط مىافزوديم و قيود آنها را هم در مفهوم و حد انسان مندرج ميساختيم پس اثبات جنس و فصل در ضمن ماهيات ضرورتى است كه اشتراك بعضى ماهيات با بعض ديگر در حدود ما را بدان ملزم كرده است و چون ببينيم جوهر يعنى « موجود مستقل بىنياز از موضوع » با هيچ ماهيت ديگر اشتراك ندارد چون كه ماهيات ديگر عرضند و نيازمند موضوع ، و همه از جوهر ممتازند هيچ ضرورت ما را وادار نمىكند براى جوهر جنسى ثابت كنيم و معنى مشتركى از درون معنى جوهر بيرون كشيم و معنى خاص كه سبب امتياز او مىشود از آن جدا كنيم و چيزى كه ضرورت ما را\r\n\r\n","description":"","footnote":"","page_name":" 95 ","page_number":111},
  {"content":"\r\n\r\nبدان وادار نكند و ذهن ما ناچار نشود و معنى مشترك يا مختص را از ماهيت تصور شده خود انتزاع نكند البته جزء ذهنى وجود نخواهد داشت .\r\nو اگر گوئى چرا خود وجود را كه اعم از جوهر و عرض است جنس مشترك ميان آنها نميشمرى گوئيم مفهوم وجود عارض هر ماهيتى است چون گوئيم جوهر موجود است وجود را صفت عرضى براى جوهر قرار مىدهيم نه جزء آن و اگر وجود جزء جوهر بود انفكاك جوهر از وجود ممكن نميشد و جوهر واجب الوجود بالذات ميشد . و نيز گوئيم ماهياتى كه تنها در وجود شريك باشند نه در معنى ديگر خودبخود از ديگرى ممتازند و حاجت بفصل ندارند مثلا جوهر ( جسم ) از عرض ( گرمى ) ممتاز است خود به خود اگر چه هر دو در وجود مشتركند و چون ممتاز باشند ذهن حاجت بدان ندارد كه مفهومى بعنوان فصل براى تميز جسم از گرمى انتزاع كند يعنى از درون معنى جسم مميزى براى امتياز او بيرون بكشد مگر براى ملعبه و بازى چيزى بسازد كه غرضى علمى در تعريف ماهيات بدان تعلق نميگيرد .\r\nو كلّ فصل تامّ فهو واحد .\r\nفصل تام يعنى آن جزء ذاتى كه نوعى را از نوع ديگر ممتاز سازد غير يكى نتواند بود .\r\nمثلا اگر فرض كنيم حيوان بايد متحرك بالاراده باشد و بدين صفت از نبات ممتاز شود . متحرك بالاراده فصل او است . و اگر گوئيم بايد حساس باشد تا حيوانش بناميم حساس فصل او است و بالجمله هر يك از اين دو صفت براى اثبات حيوانيت او كافى است پس اگر جسمى هيچ حس ندارد اما باراده حركت كند مانند آسياى بىآلات حاسه كه دور خود بگردد چنان كه فلاسفه قديم در افلاك ميگفتند بايد حيوان باشد و اگر چيزى حس داشته باشد اما حركت باراده نكند هم حيوان باشد مانند مرجان با اين كه اين انواع متباينند و مرجان و فلك و چهارپايان هر يك ماهيتشان جدا است از ديگرى پس اگر چيزى دو فصل داشته باشد هر يك تام لا بد دو نوع خواهد بود .\r\n\r\n","description":"","footnote":"","page_name":" 96 ","page_number":112},
  {"content":"\r\n\r\nو نيز گوئيم فصل تام بمنزلت علت تامه است و تعدد آن ممكن نيست و مراد از فصل تام آن است كه تنها در امتياز دادن كافى باشد و فصل غير تام آن كه كافى نباشد مثلا اگر حساس باشد تنها يا متحرك بالاراده باشد تنها حيوان را حيوان نگويند ، بلكه حيوان بايد هر دو صفت داشته باشد . يا فصل حيوان هيچ‌يك از اين دو نباشد اما چون وجود هر يك كشف از حيات حيوانى مىكند آن فصلى است تام .\r\nو لا يمكن وجود جنسين في مرتبة واحدة لماهيّة واحدة .\r\nيك ماهيت ممكن نيست دو جنس داشته باشد چون هر مفهومى كه همه و تمام و كل در آن معتبر و مندرج باشد از يكى بيشتر نيست مثلا همه جهان يكى است و اگر دو باشد همه نيست و كل اجسام يكى است و جميع افراد بشر همچنين و جنس مجموع مشتركات ميان يك نوع و نوع ديگر است و مجموع همه بيش از يكى نباشد . مانند انسان و نباتات كه مشتركند در باليدن و نمو كردن و هر چه بدان راجع باشد از قبيل غذا و هضم و توالد و همه اين‌ها را كه با هم جمع كنى و پيوسته‌سازى جنس نام دارد ، و آن مجموع يكى است . اگر كسى گويد شايد هضم غذا تنها جنس باشد و صحت توالد جنس ديگر و نمو جنس ديگر . گوئيم اگر اين سه مفهوم از هم جدا توانند شد يعنى بعضى نباتات توالد داشته باشند و هضم نداشته باشند و بعضى غذا خورند اما نمو نكنند و هكذا نميتوان اين نباتات را يك نوع شمرد بلكه هر يك نوعى هستند جدا و در عرض هم . و اگر متلازم باشند هر يك در همه انواع نبات موجود خواهد بود و معنى مشترك ميان همه مجموع آنها است و مجموع يكى است .\r\nو لا تركيب عقلي إلّا منهما .\r\nتركيب خارجى مانند تركيب عدد از آحاد و مركب از عناصر معروف است اما تركيب عقلى هميشه از جنس و فصل است و غير آن تصور نميشود چون اجزاء عقلى در خارج نيست بلكه از موجود خارجى انتزاع مىشود يعنى ذهن آن را از درون معنى بيرون ميكشد مثلا هرگاه بخواهد تخت را تعريف كند اول مينگرد كه چوب و امثال\r\n\r\n","description":"","footnote":"","page_name":" 97 ","page_number":113},
  {"content":"\r\n\r\nآن را كه ماده اصلى است آنگاه براى آنكه آن را از مصنوعات ديگر تميز دهد صفات آن را ميجويد تا چيزى كه در تخت باشد و در پنجره و در و امثال آن نباشد و از عوارض نباشد بيابد . آنكه مشترك است جنس مينامد و آنكه خاص است فصل و جزء از اين دو بيرون نيست : يا مشترك است يا مختص و مشترك هم يا تمام مشترك است يا بعض مشترك و مختص بجنس . اما چوب كه ماده تخت است خود اجزائى دارد مانند جسم و آن مشترك است ميان چوب و سنگ و فلز و غير آن و چوب ممتاز است به آنكه از تنه و شاخ درخت گرفته شده است .\r\nبه هرحال جزء عقلى يا مشترك است يا مختص و مشترك يا تمام مشترك است يا بعض مشترك . مختص را فصل گويند و تمام مشترك را جنس و بعض مشترك را فصل جنس و اهل منطق بيشتر به انسان و حيوان و ناطق و حساس مثل ميزنند كه حيوان تمام مشترك است و جنس براى انسان ، و ناطق فصل است و حساس بعض مشترك و فصل است براى حيوان .\r\nو چنان كه گفتيم جزء ذهنى وجود ندارد تا تعقل نكنند براى غرض علمى مثل بيان حدود و تعريفات و آنكه اوهام بسازند نه براى غرض علمى بلكه تمرين جدل و ملعبه و احتمالات بيهوده كه ذهن عاقل را بتجزيه وادار نكند معتبر نخواهد بود و مركب بودن جنس عالى و فصل اخير و ساختن مفاهيم براى جزئيت آن عملى غير معقول است مثلا نطق مركب است از دارا بودن استعداد و فهم كلى و قوه متخيله و ناطق جوهرى كه اين صفات دارد و اگر گوئى گاه غرض علمى به تعريف نطق تعلق ميگيرد خواه بمعنى ادراك كليات گيريم خواه بقوه گفتار گوئيم در آن وقت خود نوعى است و فعلا مقصود ناطقى است كه آن را فصل مميز اعتبار كنيم .\r\nو يجب تناهيهما .\r\nچنان كه در منطق معلوم است جنس و فصل مرتبند از اخص تا اعم مانند حيوان و جسم نامى و جسم مطلق و جوهر ، و فصل نيز مرتب است فصل انسان ناطق است و فصل\r\n\r\n","description":"","footnote":"","page_name":" 98 ","page_number":114},
  {"content":"\r\n\r\nحيوان حساس و فصل جسم نامى نامى و فصل جسم مطلق قبول سه بعد و جوهر جنس و فصل ندارد پس بايد جنس‌ها از طرف اعم منتهى شوند به جوهر و فصل‌ها از طرف اخص بناطق .\r\nو محال است غير متناهى باشند از بالا يعنى براى جوهر جنسى ديگر باشد و براى آن جنسى ديگر الى غير النهايه و البته با هر جنسى فصل مقسمى است كه علت آن جنس است و تسلسل در علت و معلولات غير متناهى لازم آيد و معترض گويد كه اين اجزاء ذهنيه بالفعل موجود نيستند و غير متناهى بالفعل لازم نمىآيد مانند جسم كه الى غير النهايهء قابل تقسيم است چون جزء لا يتجزى باطل است و اجزاى جسم غير متناهى هستند بالقوه و عدم تناهى اجزاء لازم نمىآيد و بهتر آن است كه بگوئيم جنس و فصل غير متناهى نيستند چون اگر اجزاى ذهنى غير متناهى بودند هر چه ميخواستيم بدانيم و تعريف كنيم بايد اجزاى غير متناهى را در ذهن حاضر آوريم يا در كتاب بنويسيم و فهم همه چيز محال ميشد پس ناچار بايد به جائى رسيم كه دانستن و فهم آن نياز به انتزاع اجزاء نداشته باشد .\r\nو اگر گوئى جزء داشتن ماهيت معنى ديگر است و بديهى بودن معنى ديگر و چه بسا ماهيت بديهى كه مركب از جنس و فصل است مانند انسان . گوئيم هر ماهيت بديهى يا غير بديهى كه جنس و فصل دارد حاجت به جنس و فصل دارد در معرفت و هر چند ذات خود نظرى نيست .\r\nو قد يكون منهما عقليّ و طبيعي و منطقىّ كجنسيهما .\r\nپيشتر از اين گفتيم كلى بر سه قسم است عقلى و طبيعى و منطقى . اكنون گوئيم جنس و فصل هم كه انواع كلى هستند سه قسمند و در اينجا كلى جنس است و جنس و فصل نوع .\r\nو منهما عوال و سوافل و متوسّطات .\r\nجنس و فصل بعضى عالى و بعضى سافل و بعضى متوسطند چنان كه در منطق\r\n\r\n","description":"","footnote":"","page_name":" 99 ","page_number":115},
  {"content":"\r\n\r\nمشروح آمده است .\r\nو من الجنس ما هو مفرد و هو الّذى لا جنس فوقه و لا تحته و هما إضافيّان و قد يجتمعان مع التّقابل .\r\nبعضى اجناس مفردند يعنى نه جنسى بالاتر از آنها هست نه پائين‌تر و البته آن را در اجناس عاليه كه ده مقوله‌اند بايد جست چون مفاهيم ديگر در تحت يكى از اين مقولاتند و مفرد نيستند مثلا جوهر يا كيف يا كم يا غير آن و اگر كم را جنس عالي گرفتيم او خود دو نوع است متصل و منفصل . و كم منفصل منحصر در عدد است پس كم منفصل جنس نيست چون‌كه اشياء مختلف الحقيقه را در بر نمىگيرد و از اين جهت كم جنس مفرد است كه نه بالاى او جنس است نه پائينتر از او . اما اين مثال مطابق اصطلاح اهل معقول نيست چون هر مرتبه عدد را نوعى ميدانند و كم منفصل را جنس آن و بعضى مثال بعقل مفارق ميزنند اگر آن را از مقوله جوهر ندانيم و عقول را كه متناول ميگردد مختلف الحقيقه شمريم .\r\nو نيز مؤلف فرمود جنس و فصل بلكه ديگر اقسام خمسه كلى اضافى هستند يعنى مفهومى نسبت بماهيتى جنس است و بماهيت ديگر فصل يا خاصه يا عرض عام و نظير اين در ناطق گفتيم كه در انسان فصل است و خود براى خود نوع است و با اين كه متقابل بلكه ضد يك ديگرند باعتبار اختلاف اضافه با هم اجتماع ميكنند .\r\nو لا يمكن أخذ الجنس بالنّسبة إلى الفصل .\r\nممكن نيست جنس را نسبت بفصل جنس گيريم يعنى بگوئيم ناطق هم از جنس حيوان است زيرا كه اگر حيوان جنس ناطق باشد بايد فصلى نيز داشته باشد پس بايد گفت حيوان براى ناطق عرض عام است و براى نوع انسان جنس است .\r\nالبته اين سخن در وقتى است كه خود ناطق را نوعى مستقل نگيريم بلكه به عنوان آنكه جزء انسان و مميز او است بنگريم در اين نظر البته حيوان جنس او\r\n\r\n","description":"","footnote":"","page_name":" 100 ","page_number":116},
  {"content":"\r\n\r\nنخواهد بود اما اگر آن را به نظر استقلال و اين كه خود نوعى است نگريم مانعى از آنكه حيوان را جنس او دانيم نيست .\r\nو چنان كه گفتيم اقسام كلى همه اضافى هستند و ماهيتى باعتبارى نوع و باعتبار ديگر جنس يا فصل است يا غير آن .\r\nو إذا نسبا إلى ما يضافان إليه أعني النّوع كان الجنس أعمّ و الفصل مساويا .\r\nچون جنس و فصل را با نوع بسنجيم جنس بايد اعم باشد از نوع و فصل مساوى آن .\r\nو التّشخّص من الامور الاعتباريّة فإذا نظر إليه من حيث هو أمر عقليّ وجد مشاركا لغيره من التّشخّصات فيه و لا يتسلسل بل ينقطع بانقطاع الاعتبار .\r\nمسأله پنجم - تشخص بمعنى يگانه بودن صفت هر موجودى است چون كلى غير مشخص در واقع ممكن نيست موجود شود اما چنان نيست كه صفت تشخص براى موجود صفتى زايد بر ذات او باشد و زيد با آنكه خود مشخص است صفتى علىحده به نام تشخص ندارد از اين جهت آن را از معقولات ثانيه شمرده‌اند مانند آنكه هر موجود خارجى جزئى است اما جزئى بودن صفتى زايد بر ذات او نيست .\r\nشايد بعضى شبهه كنند كه تشخص خود اگر صفتى باشد موجود است و مشخص و براى او هم تشخص است و آن تشخص دويم هم موجود است و مشخص و هكذا تسلسل لازم آيد و جواب آن است كه امر ذهنى و اعتبارى است نه موجود واقعى و هرگاه اعتبار نكردند تسلسل منتفى مىشود .\r\n\r\n","description":"","footnote":"","page_name":" 101 ","page_number":117},
  {"content":"\r\n\r\nأما ما به التّشخّص فقد تكون نفس الماهيّة فلا يتكثّر و قد يستند إلى المادّة المتشخّصة بالأعراض الخاصّة الحالّة فيها .\r\nبا اين كه مفهوم تشخص اعتبارى است حقيقت تشخص در هر موجود امر حقيقى است و اگر از لوازم ذات چيزى باشد ذات او سبب تشخص او است و اگر عرضى باشد حاجت به علت ديگر دارد و حق آن است كه تشخص از لوازم هر وجودى است و علتى جز علت وجود ندارد . يعنى همان فاعل كه شيء را موجود كرده است به او تشخص داده است و موجود غير مشخص محال است و اين قول استاد الحكماء صدر الدّين شيرازى است قدس سرّه و اما مشهور ميان اهل معقول آن است كه ماهيات بر دو قسم‌اند بعضى ذاتا اقتضاى تشخص ميكنند يعنى معنى آنها طورى است كه بر غير يك فرد صادق نمىآيد مانند همه عالم و همه اجسام كه يكى بيش نيست و مانند اولين مؤمن و بزرگترين فرزند و نخستين كس كه نحو تدوين كرد و اولين كس كه در عروض نظر كرد و همه اين ماهيات بر غير يكى صادق نيست و اگر فرض كنيم اين مفاهيم امر حقيقي بودند و موجود در خارج و اين گونه اقتضاى وحدت ميكردند مثال را كافى ميشدند .\r\nاما آن ماهيات كه اقتضاى تشخص نكند مانند انسان و انواع حيوان و نبات ناچار علت خارجى موجب تشخص او است و معتقدند كه هر انسان يا حيوان يا هر موجود از اجتماع چند خاصه منحصر در يك فرد مىشود مثلا انسان بلند قامت سياه‌چرده كه داراى فلان و فلان صفت باشد و در زمان معين از مادر و پدرى معين ولادت يافته باشد مشخص است و اين صفات بىماده ممكن نيست پس بايد چنين ماهيات در ماده باشند تا مشخص شوند و موجود گردند و اين همان است كه گفتيم بعض حوادث حاجت باستعداد ماده سابقه دارند چنان كه گذشت در مسأله سى و دويم فصل سابق و در مسأله چهل و ششم .\r\nو لا يحصل التّشخص بانضمام كلّى عقليّ إلى مثله .\r\nتشخص به پيوستن كلى عقلى به كلى ديگر حاصل نمىشود چون احتمال كثرت\r\n\r\n","description":"","footnote":"","page_name":" 102 ","page_number":118},
  {"content":"\r\n\r\nافراد در آن به هرحال باقى است مثلا انسان ممكن است افراد بسيار داشته باشد و اگر بگوئيم ، انسان سفيد ، باز افراد بسيار دارد يا سفيد بلند قامت مثلا ، باز احتمال افراد بسيار دارد و آنكه در زمان معين به دنيا آمده باز احتمال افراد بسيار باقى است مگر بگوئيم در زمان معين در فلان ماده معين موجود شده است در اين صورت از يكى بيشتر نيست پس اين گونه حوادث حاجت بماده و مده دارند تا مشخص و موجود شوند .\r\nو التّميز يغاير التّشخّص و يجوز امتياز كلّ من الشّيئين بالآخر .\r\nتشخص صفت شيء است كه او را باعتبار خود نظر كنى و تميز صفت او است باعتبار مقايسه او با ديگران و شايد دو چيز متشخص باشند يعنى هر يك وجودى خاص به خود داشته باشند مانند دو برادر مشابه يكديگر يا دو مصنوع دست يك صنعتگر كه از همه جهت مشابه يكديگر باشند و كسى آنها را تميز ندهد ، تشخص دارند به دو ماده و تميز ندارند .\r\nو ممكن است در دو چيز امتياز هر يك به ديگرى باشد اما ممكن نيست تشخص هر يك به ديگرى باشد مثلا زيد يك پسر دارد بنام عمرو . زيد بعمرو ممتاز است از كسانى كه نام زيد دارند و عمرو بزيد و دور لازم نمىآيد چون تميز هر يك بذات ديگرى است نه بتميز او و اگر تميز هر يك توقف داشت بر تميز ديگرى دور لازم مى آيد .\r\nو المتشخّص قد لا يعتبر مشاركته و الكلّى قد يكون إضافيّا فيتميّز و الشّخص المندرج تحت غيره متميّز .\r\nميان تشخص و تميز عموم و خصوص من وجه است يعنى يك مورد هم تشخص و هم تميز با هم جمع ميشوند و در يك مورد تميز هست و تشخص نيست و در يك مورد تشخص هست و تميز نيست .\r\n\r\n","description":"","footnote":"","page_name":" 103 ","page_number":119},
  {"content":"\r\n\r\nآن مورد كه تشخص هست و تميز نيست آن است كه چيزى مشخص را با ديگرى مشارك اعتبار نكنى تا حاجت به تميز باشد مانند واجب الوجود تعالى و مؤلف فرمود المتشخص اه . اشاره به اين مورد كرد .\r\nآن مورد كه تميز هست و تشخص نيست مانند كلى اضافى از قبيل حيوان كه نسبت به انسان كلى است و از آن ممتاز است اما مشخص نيست چنان كه فرمود و الكلى قداه .\r\nو آنجا كه هم تشخص است و هم تميز مانند زيد كه در انسان كلى مندرج است و از كلى تميز دارد .\r\nو التّشخّص يغاير الوحدة الّتي هى عبارة عن عدم الانقسام .\r\nمسأله ششم - تشخص غير وحدت است چون وحدت آن است كه چيزى بخش‌پذير نباشد هر چند غير خداى تعالى همه چيز بخش‌پذير است اما نه از جهتى كه آن را واحد اعتبار كردند چون واحد بر كلى واحد و مجموع واحد و يك عشره يا يك هزار مثلا نيز اطلاق مىشود با اينكه هيچ‌يك تشخص ندارند .\r\nو هى تغاير الوجود لصدقه على الكثير من حيث هو كثير بخلاف الوحدة و تساوقه .\r\nوحدت غير وجود است زيرا كثير نيز موجود است چنان كه واحد موجود است اما با وجود مساوق است يعنى هر چه وجود است واحد بر او صادق مىآيد و هر چه واحد بر او صادق آيد موجود است . اگر گوئى كثير نيز موجود است گوئيم كثير از نظر كثرت موجود نيست بلكه براى كثير اعتبار وحدت بايد كرد آنگاه آن را موجود گفت .\r\nو لا يمكن تعريفها إلّا باعتبار اللّفظ .\r\nمسأله هفتم - وحدت و كثرت هر دو بديهى هستند و حاجت بتعريف ندارند چنان كه نظير آن در وجود گذشت و اگر كسى تعريف كند تعريف لفظ است .\r\n\r\n","description":"","footnote":"","page_name":" 104 ","page_number":120},
  {"content":"\r\n\r\nو هي و الكثرة عند العقل و الخيال يستويان في كون كلّ منهما أعرف بالاقتسام .\r\nبا آنكه وحدت و كثرت بديهى هستند اما كثرت در خيال واضح‌تر است و وحدت در عقل . واضح بودن كثرت در خيال به اندازه واضح بودن وحدت است در عقل .\r\nمعنى بالاقتسام آن است كه عقل و خيال از جهت وضوح وحدت و كثرت را ميان خود قسمت ميكنند .\r\nاما علت واضح بودن كثرت در خيال آن است كه خيال آلت حسى و جسمانى است و چند بار محسوس بر او وارد شده ورزيده ميگردد بتكرار پذيرش و هر چه خيال احساس كرده است مركب و منقسم و كثير است بر خلاف عقل كه جسمانى نيست و ادراك واحد براى او آسانتر است .\r\nو ليست الوحدة أمرا عينيّا بل من ثواني المعقولات و كذا الكثرة .\r\nمسأله هشتم - وحدت و كثرت از معقولات ثانيه‌اند و صفتى ثابت و موجود در اشياء نيستند . مانند امكان و وجوب و غير آنها .\r\nو تقابلهما لإضافة العليّة و المعلوليّة و المكياليّة و المكيليّة لا لتقابل جوهرىّ بينهما .\r\nمسأله نهم - تقابل وحدت و كثرت تقابل تضايف است نه باعتبار خود وحدت و كثرت بلكه باعتبار ديگر كه عارض آن گردد مثلا علّيت و معلوليت چون وحدت علت كثرت است و كثرت از جمع شدن چند وحدت فراهم آمده است پس وحدت براى كثرت نوعى عليت دارد و ميتوان گفت تضايف ميان آنها تضايف ميان كيل و مكيل است چون واحد بمنزله پيمانه است و به آن ميتوان مقدار كثرت را سنجيد زيرا كه اندازه هر كثرت\r\n\r\n","description":"","footnote":"","page_name":" 105 ","page_number":121},
  {"content":"\r\n\r\nبشمارش وحدت‌هاى او معلوم مىشود .\r\nاما تقابل و مخالفت ذاتى ميان وحدت و كثرت نيست و چنان كه خواهيم گفت ان شاء اللّه تعالى تقابل بر چهار قسم است اول و دوم تقابل ايجاب و سلب و عدم و ملكه ميان دو معنا كه يكى ايجابى باشد و ديگرى سلبى و اين دو تقابل در وحدت و كثرت نيست و سيم و چهارم تضاد و تضايف و تضاد ميان وحدت و كثرت نيست چون محال است قوام يك ضد بضد ديگر باشد و كثرت از وحدت پيدا شده است پس وحدت ضد كثرت نيست بلكه سازنده او است و تقابل ميان وحدت و كثرت تضايف نيز نيست زيرا كه دو معنى مضايف پيوسته با هم باشند و هرگز يكى مقدم و ديگرى مؤخر نتواند بود اما وحدت مقدم بر كثرت است ، با اينكه هيچ‌يك از انواع چهارگانه تقابل در وحدت و كثرت نيست باز ملاحظه ميكنيم كه ميان آنها تقابل است زيرا كه وحدت و كثرت از يك جهت در يك موضوع و يك زمان اجتماع نميكنند و هر چه واحد است از جهت وحدت كثير نيست ناچار گوئيم تقابل آنها بسبب عليت و معلوليت وكيل و مكيل عارض شده است ، ثمّ معروضهما قد يكون واحدا فله جهتان بالضّرورة فجهة الوحدة إن لم تقوّم جهة الكثرة و لم تعرض لها فالوحدة عرضيّة و إن عرضت كانت موضوعات أو محمولات عارضة لموضوع واحد أو بالعكس و إن قوّمت فوحدة جنسيّة أو نوعيّة أو فصليّة و قد يتغاير فموضوع مجرّد عدم الانقسام لا غير وحدة شخصيّة بقول مطلق و إلا نقطة إن كان له مفهوم زائد ذو وضع أو مفارق إن لم يكن ذا وضع هذا إن لم يقبل القسمة و إلّا فهو مقدار أو جسم بسيط أو مركّب .\r\n\r\n","description":"","footnote":"","page_name":" 106 ","page_number":122},
  {"content":"\r\n\r\nمسأله دهم - وحدت انواع بسيار دارد و بالاجمال ميتوان گفت يا موضوع وحدت و كثرت يك چيز است كه باعتبارى آن را واحد و باعتبارى كثير گويند ، يا موضوع وحدت چيز ديگر است و موضوع كثرت چيز ديگر و تفصيل هر يك از اين دو قسم را علىحده ذكر ميكنيم : آن قسم كه موضوع وحدت غير موضوع كثرت است انواع دارد يكى خود وحدت يعنى قابل قسمت نبودن بىهيچ قيد و آن در ذوات جز خداى تعالى نيست و در مفاهيم يك است مبدء اعداد ، ديگر نقطه يعنى قابل قسمت نبودن چيزى كه قابل اشاره باشد و جاى خاصى در فضا داشته باشد . ديگر عقل يا نفس مجرد كه بىوضع باشد و جائى در فضا نداشته باشد ديگر آنكه فعلا قسمت نشده است اما قابل قسمت باشد مانند يك خط متصل يا سطح يا جسم بسيط بلكه مركب از عناصر هم . اين قسم را مؤخر آورده است .\r\nو قسم ديگر را در متن مقدم آورده آنكه موضوع وحدت و كثرت يكى باشد يعنى دو چيز از جهتى غير يكديگر باشند و از جهتى عين يكديگر مثل آنكه گوئيم : انسان همان گاو است چون با آنكه غير يكديگرند در حيوانيت مانند يكديگرند .\r\nيا رومى همان زنگى است يعنى انسان سياه و سفيد هر دو انسانند يك نوع و يك فصل دارند يا پنبه برف است يعنى در سفيدى يكى هستند .\r\nيا گوئيم انسان كاتب است يا كاتب عالم است يعنى يك موضوع دو صفت دارد ، يا نفس و بدن با ملاح و كشتى يكى است يعنى نسبت آنها با هم يكى است چنان كه ملاح مدبر كشتى است نفس هم مدبر بدن است .\r\nاما بر حسب ترتيبى كه خواجه عليه الرحمه فرموده : اگر موضوع كثرت و وحدت يكى باشد البته آن يك چيز از جهتى واحد است و از جهتى كثير و ممكن نيست از يك جهت هم واحد باشد و هم كثير . آن جهت وحدت اگر مقوم يعنى جزء ماهيت كثير نباشد و عارضى آن هم نباشد وحدت آن عرضى است و مثال آن مثال نفس و بدن است با ملاح و كشتى . و اگر وحدت مقوم ماهيت كثير باشد مثال آن انسان و گاو است و مقوم هر دو\r\n\r\n","description":"","footnote":"","page_name":" 107 ","page_number":123},
  {"content":"\r\n\r\nحيوان است يا زنگى و رومى كه مقوم هر دو انسان است و آن را وحدت جنسى يا فصلى يا نوعى گويند . و اگر وحدت عارض كثير باشد مثال آن پنبه و برف است كه سفيدى جهت وحدت و عارض هر دو است و بر هر دو حمل مىشود و مثال ديگر انسان و كاتب و كاتب و عالم است و جهت وحدت انسان است كه موضوع همه مىباشد و آنكه موضوع وحدت در آن هيچ جهت كثرت نداشته باشد يا مفهوم آن غير وحدت چيزى نيست و آن را در مفاهيم بواحد در عدد مثال زديم يا علاوه بر قسمت‌پذير نبودن قيد ديگر دارد و مثال آن نقطه است يعنى قسمت‌ناپذير با قيد اينكه قابل اشاره باشد و مثال ديگر عقل و نفس يعنى قسمت‌ناپذير با قيد اينكه قابل اشاره نباشد يعنى مجرد باشد .\r\nو قسم آخر آنكه واحد فعلا منقسم نيست اما قابل قسمت هست و مثال آن مقدار است خط و سطح و جسم بسيط يا مركب .\r\nبعض هذه أولى من بعض بالوحدة .\r\nبعضى انواع واحد به اين نام سزاوارترند از نوع ديگر يعنى معنى واحد در بعضى شديدتر است پس آن را مشكك بايد گفت .\r\nألهو هو على هذا النّحو .\r\nهو هو عبارت ديگرى است از حمل و نسبت دادن چيزى به چيزى مثل آنكه گويند انسان كاتب است ، دو معنى كه از جهتى مغاير يكديگرند و از جهتى واحد به اين اعتبار يكى از انواع وحدت شمرده مىشود و همه اقسام كه در وحدت آورديم در حمل هو هو نيز بايد تصور كرد بر آن قياس كه در وحدت گفته شد الا آنكه در وحدت اعتبار معنى كثير نبايد كرد و در حمل اعتبار معنى وحدت بايد كرد در چيزى كه اعتبار كثرت نيز در آن شده است .\r\nو الوحدة في الوصف العرضىّ و الذّاتي يتغاير أسماؤها بتغاير المضاف إليه .\r\n\r\n","description":"","footnote":"","page_name":" 108 ","page_number":124},
  {"content":"\r\n\r\nهرگاه دو چيز مغاير در وصف عرضى متحد باشند چنان كه پنبه و برف در سفيدى يكى هستند يا در وصف ذاتى مانند انسان و گاو در حيوانيت يكى هستند ، باختلاف آن اوصاف نامهاى مختلف دارند . يكى بودن در كيف را مشابهت گويند و در كم را مساوات و در اضافه را مناسبت مانند فرزندهاى يك پدر و جد بودن و شاگردان يك استاد بودن و نظير آن است مشاكلت يعنى متحد بودن در خلقت بمعنى شكل و مطابقت و آن اخص از مساوات است و موازات دو خط و غير ذلك و انواع آن را نميتوان محصور ساخت و اتحاد در صفات ذاتى مانند جنس را مجانست و در نوع را مماثلت گويند .\r\nو الاتّحاد محال فالهوهو يستدعى جهتي تغاير و اتّحاد على ما سلف .\r\nاتحاد دو چيز غير معقول است و چون دو معنى را بر يكديگر حمل كنيم و گوئيم اين همان است البته بايد جهت تغاير در آنها موجود باشد و جهت اتحاد نيز . گفتيم اتحاد محال است براى آنكه اگر دو چيز با هم متحد گردند يا هر دو پس از اتحاد باقى هستند يا نه . اگر هر دو باقى هستند دو چيزند و متحد نشده‌اند و اگر هر دو فانى شده و چيز سيمى پديد آمده باز متحد نشده‌اند و اگر يكى فانى شده و ديگرى باقى است باز اتحاد نشده است و معنى اتحاد آن است كه دو موجود هم موجود باشند و هم يكى باشند .\r\nالبته اتحادى كه بزرگان عرفا ميگويند غير اتحاد محال است زيرا كه در اتحاد عرفا ماهيات منظور نيست و مراد آنان فناى وجود ضعيف است در وجود قوى مانند چراغ پيش آفتاب و اتحاد محال در ماهيات است كه تغاير صفت ذاتى آن‌ها است و عوام صوفيه قدرت بيان مقصود خويش ندارند بحث از مراد آنان بيهوده است .\r\nو الوحدة ليست بعدد بل هى مبدء للعدد المتقوّم بها لا غير .\r\nواحد خود عدد نيست زيرا كه عدد در اصطلاح معقول كم منفصل است و كم\r\n\r\n","description":"","footnote":"","page_name":" 109 ","page_number":125},
  {"content":"\r\n\r\nقسمت‌پذير است پس عدد قسمت‌پذير است و واحد قسمت‌پذير نيست پس عدد نيست .\r\nاما مبدء عدد است زيرا هر عددى از جمع چند واحد فراهم گشته است و نميتوان گفت از چيز ديگر مركب است مثلا ده مركب از دو بار پنج است چون تركيب ده را توان از شش و چهار يا هفت و سه يا هشت و دو و غير آن فرض كرد و هيچ يك اولى از ديگرى نيست و يك ماهيت چند گونه جزء ندارد على البدل .\r\nو از ارسطو نقل كردند كه گمان مبر شش دو بار سه است بلكه همان شش است يك بار .\r\nو إذا أضيف إليها مثلها حصلت الاثنينيّة و هى نوع من العدد ثمّ تحصل أنواع لا تتناهى بتزايد واحد مختلفة الحقايق هى أنواع العدد .\r\nچون واحد واحد با واحد ديگر منضم شود عدد دو حاصل مىشود و دو نوعى است از عدد آنگاه بانضمام يك يك اعداد غير متناهى پديد مىآمد سه و چهار و پنج الى غير النهايه و هر يك حقيقتى دارد مباين حقيقت ديگر و همه انواع عددند .\r\nگفتيم اعداد مختلف الحقيقه‌اند زيرا كه دو خواصى دارد و سه و چهار و غير آن آن خواص ندارد و سه همچنين خواص ديگر دارد مخصوص خود و هكذا چهار و بالاتر .\r\nو كلّ واحد منها أمر اعتباريّ يحكم به العقل على الحقائق إذا انضمّ بعضها إلى بعض في العقل انضماما بحسبه .\r\nو هر يك از اعداد امر اعتبارى است نه معنى حقيقى خارجى و چون حقائق خارجى مانند انسان و حيوان به يكديگر منضم شوند عقل از انضمام آنها عدد انتزاع مىكند بر حسب اختلاف انضمام مثلا دو يا سه يا چهار يا غير آن .\r\nكلام غالب اهل معقول دلالت بر آن دارد كه عدد موجودى است عرضى زيرا كه از مقوله كم است و كم عرض است و مؤلف فرمود موجود نيست نه بوجود جوهرى و نه\r\n\r\n","description":"","footnote":"","page_name":" 110 ","page_number":126},
  {"content":"\r\n\r\nعرضى براى آنكه عدد ده مثلا عارض چند حقيقت جدا از هم شده است و آنكه عارض يك محل شود فقط واحد است اما بمقتضاى اصطلاح آنان جائز است محل عرض چند موضوع جدا از هم باشد مانند اضافه ميان پدر و پسر و علت و معلول مگر مقوله اضافه را نيز انكار كنيم .\r\nو الوحدة قد تعرض لذاتها و مقابلها و ينقطع بانقطاع الاعتبار .\r\nوحدت گاهى عارض ذات خود مىشود چنان كه گوئيم يك واحد و گاه عارضى كثير مىشود چنان كه گوئيم يك عشره يا يك هزار و از تكرار واحد تسلسل لازم نمىآيد بلكه چون اعتبار واحد براى واحد نكنى تكرار قطع مىشود و نظائر آن گذشت .\r\nقد تعرض لها شركة فتخصّص بالمشهورى و كذا المقابل .\r\nدر تفسير اين عبارت چند وجه است : اول :\r\nچون مفهوم وحدت را ملاحظه كنيم اقتضاى آن مىكند كه شريك نداشته باشد در آن معنى كه واحدش فرض كرديم و اگر در همان معنى نظير و شريكى داشته باشد آن را واحد نبايد گفت مثلا امام در هر زمان يكى است و اگر در معنى امامت شريك يا نظير داشته باشد يكى نخواهد بود و اگر واحد با نظير را واحد گفتيم بالعرض و المجاز گفتيم و مناسب است آن را واحد مشهورى بناميم مثلا فلان وحيد الدهر يعنى يگانه روزگار است با آنكه امثال بسيار دارد .\r\nميتوان گفت واحد مشهورى نظير مضاف مشهورى و واحد حقيقى نظير مضاف حقيقى است يعنى همچنانكه ابوت يعنى پدر بودن را كه معنى مصدرى است مضاف حقيقى گويند و پدر را كه معنى وصفى است مضاف مشهورى عين همين اعتبار را در واحد مراعات ميكنم اما نه چنانچه در مضاف مراعات ميكرديم بلكه به عكس آن يعنى ( يگانه بودن ) كه معنى مصدرى است ، چون مشترك ميان همه واحدها است ، آن را واحد مشهورى ميگوئيم و واحد يگانه كه معنى وصفى است و نظير آن را مضاف مشهورى ميگفتيم اينجا واحد حقيقى گوئيم .\r\n\r\n","description":"","footnote":"","page_name":" 111 ","page_number":127},
  {"content":"\r\n\r\nتفسير سيم آنكه معنى وحدت مصدرى مشترك ميان همه واحدها را وحدت حقيقى مىناميم و وحدت خاص بزيد و عمرو و غير آن را وحدت مشهورى چون وحدت اضافه بزيد شده و بسبب اضافه مختص به او گرديد و معروض اضافه را مضاف مشهورى گفته‌اند همچنين معروض يگانگى يعنى زيد يگانه را واحد مشهورى گويند . اين دو وجه از علامه حلى رحمه اللّه است .\r\nو تضاف إلى موضوعها اإعتبارين و إلى مقابلها بثالث و كذا المقابل .\r\nعلامه فرموده است موضوع وحدت آن چيزى است كه اين صفت براى او است مثل انسان واحد و صفت وحدت به دو اعتبار به انسان واحد نسبت داده مىشود يكى آنكه عارض است و انسان معروض و ديگر آنكه او وحدت است و انسان واحد . و بيك اعتبار بكثير نسبت داده مىشود كه مقابل او است . مقابل وحدت يعنى كثرت نيز در آن اين سه اعتبار هست .\r\nو يعرض له ما يستحيل عروضه لها من التّقابل .\r\nمسأله يازدهم . صفتى عارض كثير مىشود كه محال است عارض وحدت شود و آن صفت تقابل است كه البته صفت دو چيز است و معنى تقابل آن است كه دو معنى در يك موضوع و يك زمان از يك جهت جمع نشوند .\r\n\r\n[ اقسام تقابل 
  ]\r\nالمتنوّع إلى أنواعه الأربعة أعني السّلب و الايجاب و هو راجع إلى القول و العقد و العدم و الملكة و هو الأوّل مأخوذا باعتبار خصوصيّة ما و تقابل الضدّين و هما وجوديّان و يتعاكس هو و ما قبله في التّحقيق و المشهوريّة . و تقابل التّضايف .\r\n\r\n","description":"","footnote":"","page_name":" 112 ","page_number":128},
  {"content":"\r\n\r\nتقابل چهار قسم است : اول تقابل ايجاب و سلب يعنى ثابت بودن و نبودن و اين تقابل در اشياء خارجى نيست بلكه در معنى ذهنى است يا در قول چون يكى از آنها هرگز در خارج از ذهن فرد و مصداق ندارد و مراد از عقد در كلام مؤلف عقد ذهنى است . مثلا جماد حيوان است يا حيوان نيست ، جماد حيوان در خارج نيست .\r\nدوم - تقابل عدم و ملكه . آن هم بمعنى ثابت بودن و نبودن است يا دارا بودن و فاقد بودن اما هر دو طرف متقابل در خارج از ذهن هم يافت ميشوند چون ثابت بودن در حقيقت و واقع هست و ثابت نبودن را هم در موضوع موجود محقق خارجى فرض ميكنيم مانند كور و بينا و دانا و نادان و كر و شنوا ، كور و نادان و كر انسان موجود در خارج‌اند و غالبا شرط ميكنند بايد موضوع قابل باشد و ديوار يا سنگ را كور و كر نگويند .\r\nسيم ضدين . دو معنى وجوديند كه با هم جمع نميشوند در يك موضوع و يك زمان مانند سياهى و سفيدى .\r\nگاه باشد كه دو معنى با هم جمع نشوند و ميان آنها نهايت دورى نباشد مانند سفيدى و زردى و آن را هم ضدين گويند و تحقيق آنست كه تضاد را تخصيص دهيم به آنكه غايت دورى باشد ميان آنها .\r\nاما در عدم و ملكه تحقيق آن است كه تعميم دهيم و در موضوع شرط قابليت نكنيم .\r\nپس تحقيق در ضدين تخصيص است و در عدم و ملكه تعميم و مشهور در ضدين تعميم است و در عدم و ملكه تخصيص برعكس يكديگر و به هرحال اگر بعضى از افراد تقابل داخل چهار نوع نباشند از آن استبعاد نبايد داشت .\r\nچهارم - تضايف ميان دو معنى وجودى است كه تصور هر يك توقف بر تصور معنى ديگر دارد مانند پدر و پسر .\r\nو يندرج تحته الجنس باعتبار عارض .\r\nمراد از جنس تقابل است چون تقابل چهار نوع دارد و با آنكه از همه انواع اعم است از جمله تضايف ، خود يكى از انواع تضايف است از جهت آنكه تضايف جنس است و اعم\r\n\r\n","description":"","footnote":"","page_name":" 113 ","page_number":129},
  {"content":"\r\n\r\nو همه انواع تقابل با هزاران تضايف ديگر مثل ابوت و بنوت و اخوت و محاذات و مقابله و غيرها از انواع اويند پس تقابل با آنكه اعم از تضايف است اخص از تضايف هم هست چون يكى از افراد تضايف است مثل ضد با ضد ديگر از جهت آنكه هر يك ضد ديگرى است بهم تضايف دارند ، سفيدى ضد سياهى است و سياهى ضد سفيدى است و از جهت ملاحظه ذات تضاد دارند . كور و بينا از جهت ذات و معنى عدم و ملكه‌اند و از جهت اينكه كور عدم ملكه بينائى است و بينائى ملكه مقابل آن نسبت بهم تضايف دارند ، در حقيقت تضاد يا عدم و ملكه ميان چيز ديگر است ( ذات معنى و مفهوم ) و تضايف ميان چيز ديگر ( اعتبار عارض بر معنى ) . مثل آنكه دو خط باعتبار ذات خود متماثلند و باعتبار مقدار متساوى و باعتبار فواصل نقاط خود متوازى و هكذا .\r\nو مقوليّته عليها بالتشكيك و أشدّها فيه السّلب .\r\nتقابل در همه انواع خود متساوى نيست بلكه تنافر در بعضى شديدتر است پس آن را مشكك بايد گفت و در توضيح آن ميگوئيم اصل تنافر و تقابل ميان ايجاب و سلب است و مفاهيم ديگر اگر با هم تنافر داشته باشند علت آن است كه بايجاب و سلب مىانجامد . مثلا سفيدى و سياهى ضد يكديگرند براى آنكه چون يكى پديد آيد ديگرى را نابود مىكند نه چنان كه با ترشى و شيرينى جمع مىشود .\r\nاختلاف دو مفهوم علت تنافر نيست مگر يكى ديگرى را نابود كند و بعبارت ديگر هميشه تنافى ميان نفى و اثبات و وجود عدم است . پدر و پسر مقابل يكديگرند براى آنكه اگر پدر باشد پسر نخواهد بود و اگر پسر باشد پدر نخواهد بود .\r\nاز ايجاب و سلب گذشته ساير انواع تقابل مانند يكديگرند چنان كه از متن كتاب معلوم ميگردد . موافق شرح علامه رحمه اللّه شديدترين تنافر و تقابل ميان دو ضد است ، تنافر سفيدى با سياهى شديدتر است از سياه نبودن با سياه بودن چنان كه جامه رنگين از قبول رنگ تازه بيشتر امتناع دارد تا جامه بىرنگ و بعضى گويند سلب و ايجاب شديدتر است از تضاد مثلا خير و شر ضد يكديگرند\r\n\r\n","description":"","footnote":"","page_name":" 114 ","page_number":130},
  {"content":"\r\n\r\nو خير دو نام دارد يكى آنكه خير است و ديگر آنكه شر نيست ، خير بودن ذاتى او است و شر نبودن عرضى است هرگاه در مقابل خير بگوئيم خير نيست ذاتى او را نفى كرده‌ايم و اگر بگوئيم شر است صفت عرضى او را نفى كرده‌ايم و سلب ذاتى شديدتر است .\r\nو يقال للأوّل تناقض و يتحقّق في القضايا بشرائط ثمانية .\r\nتقابل سلب و ايجاب را تناقض گويند و در قضايا هشت شرط دارد چنان كه در منطق بيان كرده‌اند و در شعرى جمع آمده -\r\n در تناقض هشت وحدت شرط دان * وحدت موضوع و محمول و مكان \r\n وحدت شرط و اضافه جزء و كل * قوه و فعل است در آخر زمان \r\n1 - وحدت موضوع نباشد مثل آنكه گوئيم زيد عالم است و عمرو عالم نيست .\r\n2 - وحدت محمول نباشد مثل آنكه گوئيم پيغمبر صلّى اللّه عليه و آله پدر امت است و پدر هيچ‌يك از مردان نيست .\r\n3 - وحدت مكان مثل آنكه گوئيم زيد برهنه است در حمام زيد برهنه نيست در مسجد .\r\n4 - وحدت شرط مثل آنكه گوئيم عالم رستگار است ( اگر عمل كند ) رستگار نيست اگر عمل نكند .\r\n5 - وحدت اضافه مثل آنكه گوئيم زيد عالم است بفروع دين عالم نيست باصول دين .\r\n6 - وحدت جزء و كل مثل آنكه گوئيم زنگى سياه است ( بعضى از اندامش ) سياه نيست همه اندامش .\r\n7 - وحدت قوه و فعل مثل آنكه گوئيم جسم قسمت‌پذير است الى غير النهايه ( بالقوه ) و قسمت‌پذير نيست الى غير النهايه ( بالفعل ) .\r\n8 - وحدت زمان مثل آنكه گوئيم زيد موجود است الان و موجود نبود ديروز .\r\n\r\n","description":"","footnote":"","page_name":" 115 ","page_number":131},
  {"content":"\r\n\r\nهذا في القضايا الشّخصيّة أمّا المحصورة فيشترط تاسع و هو الاختلاف فيه فإنّ الكلّية ضدّ الكلّية و الجزئيّتان صادقتان .\r\nچنان كه در منطق گفته‌اند قضايائى كه حكم آن از موجود ذهنى بگذرد و بافراد خارجى رسد سه قسم است : مهمله و شخصيه و محصوره . شخصيه آن است كه حكم بر يك فرد باشد و محصوره آنكه تعيين كنند همه افراد يا بعضى و مهمله آنكه معين نكنند .\r\nخواجه عليه الرحمه فرمود آن هشت شرط در قضاياى شخصيه است اما قضيه محصوره شرط نهم دارد و آن اختلاف در حصر قضيه است يعنى در كليت و جزئيت يكى كلى باشد و ديگرى جزئى مثل هر انسان شرور است و بعضى شرور نيستند يكى صادق است و ديگرى كاذب چون اگر دو قضيه هر دو كلى باشند شايد هر دو كاذب باشند و اگر هر دو جزئى باشند هر دو صادق مثلا هر انسان شرور است و هيچ انسان شرور نيست هر دو دروغ است و بعض انسان شرورند و بعضى شرور نيستند هر دو راستند و معنى تناقض آن است كه از راست بودن يكى دروغ بودن ديگرى لازم آيد . اما مهمله را نام نبرد با آنكه قضاياى مهمله بيشتر استعمال مىشود چون مهمله در حكم جزئيه است و مطلقا با يكديگر تناقض ندارند . بلكه كل و همه و امثال آن را غالبا به قصد تعميم نمىآورند و مجاز مشهور نزد اهل ادب مقدم است بر حقيقت و قضيه كه مشتمل بر لفظ كل و امثال آن باشد بايد مهمله شمرد و به اين وسيله علماى حديث رفع تناقض از اخبار ميكنند مثل العسل شفاء من كل داء و المعدة بيت كل داء و غير ذلك . قضيه طبيعيه را نيز تام نبرد يعنى قضيه كه حكم آن واقف بر ذهن است و بخارج سرايت نميكند مانند ( انسان نوع است و حيوان جنس است ) .\r\nو في الموجّهات عاشر و هو الاختلاف في الجهة أيضا بحيث لا يمكن اجتماعهما صدقا و كذبا .\r\nقضاياى موجهه در منطق مشروح آمده است و در اين قضايا شرط دهم هست\r\n\r\n","description":"","footnote":"","page_name":" 116 ","page_number":132},
  {"content":"\r\n\r\nكه در جهت نيز اختلاف داشته باشند چون اگر متفق در جهت باشند شايد هر دو راست باشد و شايد هر دو دروغ . مثلا هر حيوان متحرك است هميشه و بعض حيوان متحرك نيست هميشه هر دو دروغ است چون قيد هميشه كرديم و هميشه جهتى است متفق .\r\nيا هر حيوان متحرك است گاهى و هيچ حيوان متحرك نيست گاهى هر دو راست است اما اگر بگوئيم هر حيوان متحرك است گاهى و بعض حيوان متحرك نيستند هميشه يكى راست و ديگرى دروغ است .\r\nپس بايد اختلاف جهت در دو متناقض طورى باشد كه راست بودن هر دو يا دروغ بودن هر دو ممكن نباشد و تفصيل آن در علم منطق است .\r\nو إذا قيّد العدم بالملكة في القضايا سمّيت معدولة و هي تقابل الوجوديّة صدقا لا كذبا لإمكان عدم الموضوع فيصدق مقابلاهما .\r\nاين بحث نيز منطقى است و قضيه معدوله قضيه سالبه است به صورت موجبه چنان كه گوئيم زيد كور است يا نادان است و مقابل آن موجبه است چنان كه گوئيم زيد بينا است يا دانا است و اين دو با هم راست نباشند يعنى ممكن نيست هم ( زيد بينا است ) راست باشد و هم ( كور است ) اما ممكن است هر دو دروغ باشند باينكه زيد اصلا موجود نباشد نه كور و نه بينا . و بايد دانست كه تنبيه مبتدى بر همين نكته لازم است كه معدولة المحمول را مانند ( زيد نادان است ) از سالبه يعنى زيد نميداند تميز دهد اما معدولة الموضوع يا معدولة الطرفين و موجبه سالبة المحمول و تكلفاتى كه بعضى منطقيين اخير مرتكب شده‌اند ارزش ندارد كه وقت گرانبها را در آن ضايع سازيم .\r\nو قد يستلزم الموضوع أحد الضّدّين بعينه أولا بعينه أولا\r\n\r\n","description":"","footnote":"","page_name":" 117 ","page_number":133},
  {"content":"\r\n\r\nيستلزم شيئا منها عند الخلوّ أو الاتّصاف بالوسط .\r\nگاهى موضوع ملازم يك ضد معين است و متصف بضد ديگر نخواهد شد مانند قير كه از لوازم آن سياهى است .\r\nو گاه ملازم يكى از دو ضد است مانند بدن كه يا مريض است يا سالم و از اين دو خالى نيست .\r\nو گاه مستلزم هيچ‌يك نيست : يا از هر دو ضد خالى است يا حالتى دارد ميانه دو ضد آنكه از هر دو ضد خالى باشد مانند طفل كه نه شرير است و نه عادل و آنكه حالى ميانه دارد مانند آب نيم‌گرم .\r\nهر چيز را نسبت بهر دو ضد كه اعتبار كنيم از يكى از اين سه حال خالى نيست مثلا هوا نه سفيد است نه سياه و حسد نه خوشبو است نه بدبو و غضب نه گرم است و نه سرد و كلام نه شيرين است نه تلخ . و سيب سرخ است حالى ميان سفيد و سياه و هكذا و انسان بالغ يا بايد شرير باشد يا عادل يا حالى ميانه .\r\nو لا يعقل للواحد ضدّان .\r\nبراى يك چيز دو ضد تعقل نميشود . اگر گوئى بسيار ديده‌ايم يك چيز بيش از يك ضد دارد در نهايت مخالفت و تنافر با هم مثلا شيرينى ضد تلخى است و ضد شورى است و ضد ترشى است در يك موضوع جمع نميشوند و ميان آنها غايت خلاف است .\r\nگوئيم جهت تضاد در هر يك غير ديگرى است مثل اينكه برف از جهت سفيدى ضد ذغال است و از جهت سردى ضد آتش و از جهت نرمى ضد سنگ همچنين ترشى و تلخى و شورى معانى متباين با يكديگرند و نامطبوعى شديد در هر يك به علت ديگرى است و شيرين مطبوع است ، آن جهت نامطبوعى تلخ را ندارد و از جهتى نامطبوعى ترش را ، و از جهت ديگر نامطبوعى تندى و شورى و اگر فرض كنيم جهت نامطبوعى در همه يك چيز است باز شيرين به جهت مطبوع بودن ضد آنها است و يك چيز ضد يك چيز است يعنى مطبوع ضد نامطبوع ، اين توضيح كلام علامه حلى است رحمه اللّه در شرح\r\n\r\n","description":"","footnote":"","page_name":" 118 ","page_number":134},
  {"content":"\r\n\r\nعبارت و آن را از شفا اقتباس كرده است .\r\nو هو منفىّ عن الأجناس .\r\nتضاد در اجناس نيست ، در بسيارى از كتب از جمله شوارق گويد مراد اجناس عاليه است اما عبارت كتاب شامل اجناس عاليه و غير عاليه هر دو مىشود . مراد از جنس عالى يكى از مقولات ده‌گانه است . ابو على بن سينا كه اين سخن از او است سؤالى آورده و گويد اگر جنس با جنس تضاد ندارد چه گوئى در خير و شر كه هر يك جنس‌اند و با هم تضاد دارند چون خير انواع بسيار است و شر انواع بسيار . در جواب گويد خير و شر ذاتا جنس نيستند و تضاد هم ندارند مانند فضيلت و رذيله مگر از جهت آنكه آن كمال انسان است و اين نقص . لوازم مشترك چند معنى كمال را با لوازم چند معنى نقص با هم اعتبار كردند و تضاد را در آن لوازم يافتند نه در اصل آن معانى .\r\nو از اين كلام ابو على معلوم مىشود كه تضاد در جنس نيست نه جنس عالى و نه غير آن چون خير و شر جنس عالى نيستند و ما گوئيم :\r\nدو جنس با يكديگر تضاد ندارند بلكه هميشه تضاد ميان دو نوع اخير است چون جنس ماهيت مبهم است و مبهم را نتوان گفت با مبهم ديگر چه حال دارد مثلا حيوان جنس است و مبهم بر پرنده و چرنده و درنده صادق مىآيد و رنگ جنسى است مبهم بر سفيد و سياه و كبود و سبز ، و نميتوان گفت ميان حيوان و رنگ چه نسبت است آيا با هم جمع ميشوند يا نميشوند . اگر گوئى ميان دو جنس نيز تضاد تصور مىشود مثل حيوان و جماد و مجرد و مادى ، چون جماد جنس است انواع مختلف دارد و خود مبهم است و حيوان همچنين و ممكن نيست حيوان جماد باشد . مادى نيز انواع مختلف دارد از عناصر و مواليد جسمانى ، و مجرد نيز انواع دارد مانند روح يا نفس و عقول و اين دو ضد يكديگرند ، گوئيم اين‌ها ذاتا جنس و مبهم نيستند چنان كه گفتند اگر جنس را مقيد كنند ( به شرط لا ) نوع مىشود . حيوان يعنى جسم نامى حساس با قطع نظر از فصول و انواع خود نوعى است و مبهم نيست و جماد يعنى جسم مقيد به اينكه جان نداشته\r\n\r\n","description":"","footnote":"","page_name":" 119 ","page_number":135},
  {"content":"\r\n\r\nباشد خود نوعى است جنس آن جسم مطلق است و فصل آن بىجان بودن هر چند با ملاحظه انواع صورت نوعيه مبهم مىشود .\r\nخير و شر را نيز مثال آورند كه هر يك جنس است خير انواع مختلف دارد و شر همچنين در جواب گوئيم اينها نيز ذاتا جنس نيستند و تضاد با هم ندارند زيرا كه هر چيز نسبت به آنكه كمال است خير است و نسبت به آنكه نقص است شر . ( رجوع بمسئله 7 صفحه 11 شود ) .\r\nو مشروط في الأنواع باتّفاق الجنس .\r\nتضاد اگر ميان دو نوع باشد شرط است كه آن دو نوع از يك جنس باشند و اين نيز سخن ابو على بن سينا است در شفا ، و دليل بر آنكه ميان دو جنس اصلا تضاد نيست نه جنس عالى و نه جنس سافل و متوسط زيرا كه اگر جنسى مثل حيوان با جنس ديگر مانند جماد تضاد داشته باشد البته اين تضاد بانواع حيوان و جماد نيز سرايت خواهد كرد و انواعى كه از يك جنس نيستند تضاد خواهند داشت با اينكه فرمود شرط تضاد در انواع آن است كه از يك جنس باشند پس سخن بعض شارحين مانند صاحب شوارق كه كلام ابن سينا را تخصيص باجناس عاليه دادند صحيح نيست و حق مطلب آن است كه علامه حلى رحمه اللّه آورده و كلام آنان را باطلاق گذاشته .\r\nاگر كسى گويد شجاعت دو ضد دارد يكى جبن و ترس و ديگر تهور و بىباكى و هر دو زشت است و نيز شجاعت از جنس ديگر است و تهور و جبن جنس ديگر .\r\nاين دو رذيله‌اند و آن يك فضيلت و رذيله و فضيلت انواع دارند ابو على در جواب گويد تضاد ميان رذيله و فضيلت است نه ميان شجاعت و جبن و تهور - بايد دانست كه رذيلت و فضيلت خود دو نوعند از يك جنس چون اين دو صفت از لوازم انواع هر يك مىباشند نه ذاتى آنها و جعل الجنس و الفصل واحد .\r\nجنس و فصل در خارج يك چيزند . ممكن نيست فاعل ابتدا حيوان مبهم\r\n\r\n","description":"","footnote":"","page_name":" 120 ","page_number":136},
  {"content":"\r\n\r\nبيافريند و پس از آن فصل بدان ضم كند و اگر گوئى خداى تعالى اول جماد آفريد و جماد در رحم زن به صورت نامى درآمد آنگاه حيوان شد و پس از تن نفس ناطقه انسان را آفريد و فصل كه مأخوذ از نفس ناطقه است مؤخر از حيوان باشد گوئيم حيوان بىنفس ناطقه كه جنين است خود نوعى است و فصل آن قيد به شرط لا .\r\nبايد دانست كه اين مطلب پيش از اين گذشت و تكرار آن علتى ندارد و مناسب با مباحث اين فصل هم نيست . علامه فرمود چون سخن در تضاد است و گفتيم جنس با جنس ديگر تضاد ندارد و اگر دو نوع با هم تضاد داشته باشند اين تضاد در جنس نيست پس اصل تضاد در فصلهاى آنها است با آن كه دو فصل از يك جنس نيستند جاى اين سؤال است كه نوع با نوع نيز تضاد ندارند مصنف جواب داد كه فصل و جنس و نوع از هم جدا نيستند و چون فصل با فصل تضاد دارد نوع و نوع هم تضاد دارند .\r\nپس از آن فرمود من از كلام استاد چنين فهميدم شايد غير من از آن چيز ديگر بفهمد انتهى . اكنون تواضع اين مرد عظيم را بنگر كه با اين مقام شامخ از علم كه ديده روزگار از غيبت كبرى تا كنون مانند او نديده است چنين فروتنى مىكند اما مردم زمان كه هزار يك علم او را ندارند چون در فنى كه خود معترف‌اند بندانستن آن رأي غلطى اظهار دارند و بر آنها خرده‌گيرى بر آشفته ميشوند كه ما اعلميم و همه چيز دانيم . و هو العالم\r\n\r\n","description":"","footnote":"","page_name":" 121 ","page_number":137},
  {"content":"\r\n\r\n\r\nالفصل الثالث فى العلة و المعلول\r\nكلّ شيء يصدر عنه أمر إمّا بالاستقلال أو لانضمام فإنّه علّة لذلك الأمر و الأمر معلول له .\r\nمسأله اول در تعريف علت و معلول گويد : هر چيز تنها يا با ضميمه كه از او چيز ديگرى پديد آيد ، آن چيز اول را علت گويند و دويم را كه از او پديد آمده معلول .\r\nو آن علت كه تنها و باستقلال اثر كند علت تامه گويند و آنكه بضميمه باشد علت ناقصه و مقصود از تعريف شرح لفظ است و گرنه معنى علت و معلول بديهى است و هر كس از عوام و خواص و طفل و بالغ آن را تعقل كرده است هر چند اسم آن را نداند .\r\n\r\n[ علت‌هاى چهارگانه 
  ]\r\nو هي فاعليّة و مادّيّة و صوريّة و غائيّة .\r\nمسأله دويم - علت بر چهار قسم است چون يا جزء معلول است يا خارج از آن و جزء يا علت مادى است و يا صورى و خارج يا فاعلى و يا غائى .\r\nعلت مادى آن جزء است كه با وجود آن معلول بالقوه موجود باشد مانند چوب و تخته براى تخت و صورت آن جزء است كه چون موجود شود معلول بالفعل موجود مىگردد مانند هيئت تخت و علت فاعلى علتى است كه تأثير مىكند و وجود مىدهد و غائى آنكه تأثير فاعل توقف بر آن دارد مانند نجار كه فاعل است و توقع مزد غايتى ، كه او داشته است يا نشستن روى تخت كه غايت خود معلول است . البته حوادث\r\n\r\n","description":"","footnote":"","page_name":" 122 ","page_number":138},
  {"content":"\r\n\r\nغير مادى مانند عقول ماده و صورت ندارند و علت آنها يا فاعلى است يا غائي .\r\nفالفاعل مبدء التّأثير و عند وجوده بجميع جهات التأثير يجب وجود المعلول .\r\nمسأله سيم - فاعل منشأ اثر است و اگر همهء جهات تأثير موجود باشد معلول البته بايد از فاعل صادر شود چون اگر با بودن فاعل و همه جهات تأثير معلول از او صادر نشود البته اتفاق تازه افتاده كه در غير آن وقت نبود و در فاعل همه وقت همه جهات تأثير فراهم نيست و اگر اتفاق تازه نيفتاده باشد و بىجهت و سبب يك وقت صادر شود و وقت ديگر صادر نشود ترجيح بلامرجح است . و اين سخن بديهى است از عوام و چادرنشينان و دهقانان درس نخوانده تا عالمان باريك بين آن را درميابند . درختى كه همه شرائط پرورش در آن به كار بردند و هر چه لازم باليدن و روئيدن بود در آن فراهم آوردند اگر گاهى بار دهد و گاه ندهد دهقانان يقين كنند يكى از شرائط بارورى مفقود بود و اگر طبيب حاذق بتجربه دريافت كه داروئى در مرضى تأثير نكرد يقين مىكند علتى دارد كه بايد در كشف آن كوشيد و بىعلت نمىتوان گفت دارو با مراعات همه شرايط تأثير نميكند .\r\nبعضى پيروان اشاعره كه بىتتبع و انديشه دعوى علم ميكنند و ترجيح بلا مرجح را صحيح ميدانند از فطرت انسانيت خارجند اعتبار بقول آنان نبايد كرد كه قابل بحث علمى نيستند .\r\nو لا يجب مقارنة العدم .\r\nواجب نيست معلول معدوم باشد تا فاعل در آن تأثير كند بلكه اگر چيزى هميشه بود بايد فاعل آن را ايجاد كرده باشد و نگاه دارد مانند آنكه اگر فرض كنيم خورشيد هميشه بود نور آن هميشه بود با آنكه نور معلول خورشيد و وابسته او است . علامه رحمه اللّه فرمود اين حكم در فاعل بىاختيار و قصد مانند خورشيد صحيح است اما\r\n\r\n","description":"","footnote":"","page_name":" 123 ","page_number":139},
  {"content":"\r\n\r\nاگر فاعل به قصد و اختيار باشد مانند انسان بايد چيزى را معدوم بيند تا قصد ايجاد آن كند و اگر موجود بيند قصد ايجاد آن معقول نيست و در مسأله چهل و ششم از فصل اول ( صفحه 74 ) شرحى از اين مقوله گذشت و تكرار آن لازم نيست و آنجا معلوم شد اگر جائى عدم سابق شرط باشد علت ديگر دارد .\r\nو لا يجوز بقاء المعلول بعده و إن جاز في المعدّ .\r\nاگر فاعل پس از ايجاد معلول از تأثير بازايستد يا معدوم شود معلول پس از وى باقى نخواهد ماند مثلا چراغى كه روشنى ميداد خاموش شد روشنى هم معدوم ميگردد يا دست انسانى كه كليد را حركت ميداد ساكن شود كليد هم ساكن مىشود اگر گوئى پس چرا كاتب و نقاش و بنا كتاب مىنويسند و نقش ميكشند و خانه ميسازند و خود فانى مىگردند با اين حال كتاب و نقش و خانه ميماند گوئيم اينان در اصطلاح معقول فاعل نيستند بلكه معدند يعنى آماده‌كننده و خانه بثقل خود بر هيئتى كه بنادر او ايجاد كرد باقى ميماند و فاعل آن باصطلاح عصر ما جاذبه زمين و باصطلاح صحيح ميل اجزاء است و همچنين در نقش و كتابت گوئيم .\r\n\r\n[ فاعل واحد معلول واحد دارد 
  ]\r\nو مع وحدته يتّحد المعلول .\r\nاگر فاعل يكى باشد معلول آن هم يكى است و اگر از چيزى دو اثر پديد آيد دليل آن است كه در فاعل دو جهت تأثير موجود است مثلا اگر سنبل الطيب تقويت قلب كند و تقويت اعصاب نيز براى هر يك قوه عامله دارد جدا از ديگرى و الا هر چه مقوى عصب بود مقوى قلب هم بود و سكنجبين بشيرينى اثرى مىكند و به سركه اثر ديگر و سركه خالص و عسل محض اثر مركب را ندارد و با عنصل دفع درد مفاصل و نقرس مىكند چون پياز عنصل در آن آميخته است و گرنه اين اثر ندارد . بارى اگر ممكن بود علت واحد بسيط بيش از يك اثر كند ممكن بود همه چيز همه گونه اثر داشته باشد . نيز گوئيم هر علتى با معلولى مناسبت دارد و اگر ممكن بود هر چيز علت هر چيز باشد بىمناسبت و جهت مخصصى ، نظم جهان درهم ميريخت مثلا دهقان نميدانست درخت را به آب نمك و آهك\r\n\r\n","description":"","footnote":"","page_name":" 124 ","page_number":140},
  {"content":"\r\n\r\nپرورش دهد يا بكود و آب شيرين و طبيب نميدانست تب را به سركه علاج كند يا سم الفار و اگر در علت و معلول تناسب لازم باشد بايد دو معلول متباين دو مناسبت متغاير داشته باشد در ذات علت كه معلول ديگر آن مناسبت‌ها را ندارد و اين مناسبت‌ها امر اعتبارى نيستند بلكه حقيقت خارجىاند و در واقع همان مناسبت‌ها منشأ اثر است و هر علتى كه دو معلول دارد و سه معلول يا بيشتر ندارد و البته در ذات علت دو جهت حقيقى و واقعى است و سه معلول يا بيشتر ندارد براى آن است جهت ديگر مناسب يا معلول سيم در آن نيست .\r\nثمّ تعرض الكثرة باعتبار كثرة الإضافات .\r\nعلت هر چند يكى باشد اما باعتبار اضافات بسيار كه به علت منضم گردد كثير ميگردد يعنى حكم كثرت عارض آن مىشود . جواب شبهه ايست كه بذهن مبتدى ميرسد كه اگر از يك علت بيش از يك معلول صادر نميشود پس ما اين همه آثار مختلف كه از اشيا مىبينيم چيست مثلا خورشيد هوا را گرم مىكند و روشن ميسازد و روى دهقانان را سياه مىكند و جامه را سفيد و رنگ‌ها را ميزدايد يك ميوه را شيرين مىكند و ديگرى را ترش . برگ را سبز مىكند و سيب را سرخ و هكذا همه از آثار تابش نور آفتاب است و از غير خورشيد همچنين آثار مختلف ظاهر مىگردد و انسان و حيوان هر روز و هر ساعت كارى انجام ميدهند . مخالف وقت ديگر . خواجه در دفع شبهه فرمود علت تامه اين امور در حقيقت واحد نيست زيرا خورشيد بضميمه آب و هوا و ماده و تخم و امثال آن در هر موجود اثرى مىكند بر خلاف ديگرى و شيرينى انگور نه از خورشيد است تنها بلكه كشش ريشه و طبيعت زمين و آب و كود هم در آن دخيل است و انسان با هر اراده و غرضى و مقصود و محركى عمل ديگر مىكند و انسان تنها تا قصد نكند علت تامه نيست و هكذا .\r\nعلامه فرمود خواجه عليه الرحمه اشاره بمذهب فلاسفه نموده است كه از خداى تعالى در اول خلقت جز يكى صادر نميشود و صدور مخلوقات ديگر از اختلاف حيثياتى است در صادر اول يعنى عقل اول اما به نظر بعيد ميرسد زيرا كه خواجه در اين كتاب هيچ\r\n\r\n","description":"","footnote":"","page_name":" 125 ","page_number":141},
  {"content":"\r\n\r\nتأييد و تقويت از رأى فلاسفه درباره صدور عقل نكرده است بلكه ادله وجود عقل مصطلح فلاسفه را ناقص شمرده است و در اينجا كه فرمود از واحد جز واحد صادر نمىشود البته نظر وى بمطلق علت است نه بواجب الوجود و مخلوقات او با اين حال روش علامه رحمه اللّه براى ما تعليم بزرگى است كه اگر استادى مانند خواجه عليه الرحمه بگفته حكما معتقد باشد و الواحد لا يصدر عنه الا الواحد را تصديق كند و آن را منافى قدرت پروردگار نداند و مانند ديگران گويد لا مؤثر فى الوجود الا اللّه و ما قول او را نپذيريم نبايد در تعظيم و تجليل او كوتاهى كنيم يا از او تبرى جوئيم و علامه رحمه اللّه با آنكه خواجه را معتقد بدان مىدانست در تعظيم او كوتاهى نكرد و اختلاف علما در آراء و اقوال چيزى تازه و عجيب نيست .\r\nو ان شاء اللّه اصل اين رأى و شرح و بسط آن را در مبحث توحيد مىآوريم كه بدانجا مناسبتر است .\r\nو هذ الحكم ينعكس على نفسه .\r\nحكمى كه گذشت يعنى از يك علت بيش از يك معلول صادر نميشود عكس آن هم صحيح است يعنى يك معلول ممكن نيست از دو علت صادر شود . البته مقصود علت تامه است نه ناقصه . چون يك علت براى ايجاد معلول كافى است و علت ديگر در آن مؤثر نخواهد بود . و براى معلول يك بار وجود تعقل مىشود نه بيش از آن .\r\nو في الوحدة النّوعيّة لا عكس .\r\nاگر علت واحد نوعى باشد نه شخصى مانند نوع آتش كه علت گرمى است عكس آن صحيح نيست زيرا كه ممكن است معلول واحد نوعى چند علت نوعى داشته باشد مانند گرمى كه هم از آفتاب و هم از آتش و هم از حركت صادر مىشود .\r\nو النسبتان من ثواني المعقولات و بينهما مقابلة التّضايف .\r\n\r\n","description":"","footnote":"","page_name":" 126 ","page_number":142},
  {"content":"\r\n\r\nعلت بودن و معلول بودن هر دو از معقولات ثانيه است زيرا كه علت بودن آتش براى گرمى چيزى زائد بر آتش نيست و معلول بودن گرمى هم صفتى زايد بر گرمى نيست و تقابل ميان علت و معلول تضايف است .\r\nو قد يجتمعان في الشّيء الواحد بالنّسبة إلى أمرين و لا يتعاكسان فيهما .\r\nگاه باشد كه علت بودن و معلول بودن در يك چيز جمع شود مانند روشنى ماه كه نسبت بروشنى خورشيد معلول است و نسبت بروشنى زمين علت . و باصطلاح علت متوسطه است . و عكس آن صحيح نيست يعنى ماهيات نسبت به آنكه معلول بود علت باشد و نسبت با آنكه علت بود معلول چون دور لازم آيد .\r\nاز اينجا معلوم مىشود دور در علت و معلول باطل است و باطل بودن آن بديهى است مثل آنكه نميتوان چراغى را از چراغ ديگر روشن كرد و چراغ ديگر را از چراغ اول .\r\n\r\n[ باطل بودن تسلسل 
  ]\r\nو لا يتراقى معروضاهما في سلسلة واحدة إلى غير النّهاية لأنّ كلّ واحد منهما ممتنع الحصول بدون علّة واجبة لكنّ الواجب بالغير ممتنع أيضا فيجب وجود علّة لذاتها هي طرف .\r\nمسأله چهارم در باطل بودن تسلسل - علت و معلول در يك سلسله ممكن نيست غير متناهى باشند بلكه بايد منتهى شوند بعلتى كه معلول نباشد و براى ابطال تسلسل دو راه است يكى آنكه هر صفت عرضى بايد منتهى بذاتى شود و ديگر آن كه مساوى بودن زائد و ناقص محال است و نزديك ده دليل آورده‌اند بعضى از راه اول تسلسل را باطل مىكند و بعضى از راه دويم . و اختلاف ميان دليلها در تعبيرات است و مناقشات آن غالبا لفظى است كه با تغيير بعضى كلمات آن رفع مىشود و ما اين دو اصل را پيش از\r\n\r\n","description":"","footnote":"","page_name":" 127 ","page_number":143},
  {"content":"\r\n\r\nذكر ادله بيان ميكنيم ان شاء اللّه پس از آن بتقرير آن دليل‌ها كه در كتاب آمده است مىپردازيم .\r\nاصل اول - وجود و هر صفت عرضى بايد بذاتى منتهى شود مثلا اگر چراغهاى بسيار متناهى يا غير متناهى داشته باشيم و همه خاموش باشند و بخواهيم هر يك را از ديگرى روشن كنيم ممكن نيست مگر كبريت يا چيزى مانند آن بدست آوريم كه از خود او روشنى بيرون جهد و يك چراغ روشن كنيم آنگاه چراغهاى ديگر را از چراغ اول و گرنه هميشه چراغها خاموش خواهد ماند و اگر چندين چرخ مانند چرخهاى ساعت درهم افكنيم تا هر يكى ديگر را بگرداند اگر چيزى كه از خود او حركت پديد آيد مانند فنر و آويز نباشد چرخها تا ابد بىحركت خواهد ماند .\r\nپس بايد حركات منتهى شود به چيزى كه حركت از خود او باشد و غير متناهى بودن چاره حركت نخواهد كرد بلكه آن را دشوارتر خواهد ساخت همچنين اگر فرض كنيم هيچ موجود در جهان نيست زيرا كه همه ممكنند و ممكن بىعلت موجود نمىشود البته تا ابد معدوم خواهند ماند زيرا كه از خود موجود نميشوند و چيزى كه وجود از خود او باشد يعنى واجب الوجود نيز نيست تا آنها را موجود كند همچنين همه صفات را بايد منتهى به چيزى ساخت كه صفت خود او باشد و اين برهان اختصاص به غير متناهى ندارد .\r\nاصل دوم - آنكه دو سلسله غير متناهى را كه با هم مقايسه كنيم در معنى و حكم مساويند به اين بيان كه در مقابل هر واحد از يك سلسله واحدى از سلسله ديگر موجود است مثلا دو صف فرض كنيم صفى از مردان غير متناهى و صف ديگر از زنان غير متناهى يا صفى از انسان و صفى در مقابل آنها اسب يا سكه طلا غير متناهى البته براى هر مردى زنى هست و اگر بخواهيم بهر مردى سكه طلا بدهيم يا اسبى كه سوار شود درست براى هر مرد سكه و اسبى هست اما اگر از همان اسبان يا سكه‌ها يا زنان يكى برداريم و بار ديگر به همان مردان هر يكى اسبى دهيم و سكه بايد يكى كم آيد و نيز بايد هم هيچ كم نيايد ، و هر دو لازم است ، اما يكى كم آيد براى آنكه يكى برداشته‌ايم ، و بايد كم\r\n\r\n","description":"","footnote":"","page_name":" 128 ","page_number":144},
  {"content":"\r\n\r\nنيايد چون در غير متناهى در مقابل هر واحدى واحدى موجود است مگر آنكه بگوئيم غير متناهى محال است و يكى كم مىآيد .\r\nپس از اين دو اصل ، بدليل متن كتاب مىپردازيم . خواجه فرمود اگر ما سلسله فرض كنيم غير متناهى از ممكنات كه واجب الوجود در آن‌ها نباشد چون همه ممكنند محال است بىعلت موجود شوند و البته واجب بالغير ميان آنها نخواهد بود پس اصلا وجود اين ممكنات غير متناهى محال است و ناچار بايد علتى باشد كه بذات خود موجود باشد و طرف واقع شود يعنى غير متناهى بوجود او قطع شود و متناهى گردند و اين دليل مبنى بر اصل اول است كه گفتيم هر صفت عرضى بايد منتهى بذاتى شود و امثله براى آن ذكر كرديم .\r\n\r\n[ برهان تطبيق 
  ]\r\nو للتّطبيق بين جملة قد فصل منها آحاد متناهية و أخرى لم يفصل منها .\r\nدليل دويم است بر ابطال تسلسل و مبنى بر اصل دويم كه گذشت و آن را برهان تطبيق گويند .\r\nتقرير دليل چنين است چون سلسله غير متناهى باشد مانند صفى از مردان غير متناهى و سلسله ديگر مقابل آنان از زنان غير متناهى كه چون آن‌ها را با هم تطبيق كنيم بازاى هر مردى زنى موجود است آنگاه آحاد متناهى از يك سلسله جدا كنيم مثلا از زنان ، و از مردان چيزى جدا نكنيم و با هم تطبيق كنيم چون هر دو غير متناهى هستند باز در برابر هر مردى زنى خواهد بود و چون از زنان كاسته شده است بعضى مردان بىزن خواهند بود و اگر زياده و نقصان در آنها يافت شده و عده مردان بيش از زنان باشد متناهى بودن هر دو ثابت مىشود زيرا كه دو غير متناهى هرگز يكى بيش از ديگرى نيست .\r\nو لأنّ التطبيق باعتبار النّسبتين بحيث يتعدّد كلّ واحد منهما\r\n\r\n","description":"","footnote":"","page_name":" 129 ","page_number":145},
  {"content":"\r\n\r\nاإعتبارهما يوجب تناهيهما لوجوب ازدياد إحدى النّسبتين على الاخرى من حيث السّبق .\r\nدليل سيم است بر بطلان تسلسل و آن اقتباسى از دليل تطبيق است كه خواجه عليه الرحمه از دليل سابقين استخراج فرموده چنان كه شارح علامه گويد و مرجع و مبناى آن بر اصل دويم است كه گفتيم تساوى زائد و ناقص لازم آيد بيانش با شرح و توضيح آنكه اگر سلسله مرتب باشد از علت و معلولات غير متناهى و همه ممكن باشند مثلا زيد معلول عمرو باشد و عمرو معلول بكر و هكذا و چون از زيد كه معلول اخير است بگذريم ديگران كه عمرو و بكر و غيره هستند همه علتند براى موجود پس از خود و معلولند براى موجود پيش از خود . پس با حذف زيد عده علت داريم غير متناهى وعده معلول داريم غير متناهى و معلول‌ها همان علت‌ها هستند عمرو باعتبارى علت است براى زيد و باعتبارى معلول است براى بكر . با آنكه هم معلولات غير متناهى هستند و هم علت‌ها باز چون علت مقدم است بر معلول بايد در اين عده غير متناهى عدد علت‌ها يكى بيش از معلولات باشد .\r\nو بتقرير سهلتر گوئيم عليت اضافه‌ايست ميان دو چيز يك علت و يك معلول و علت بر معلول مقدم است و چون عليت غير متناهى است هم علت‌ها غير متناهى هستند و هم معلول‌ها غير متناهى هستند اما معلول از زيد شروع مىشود و علت از عمرو ( چون زيد معلول اخير است خود علت نيست ) و عمرو علت اخير است . و علت‌ها به اندازه معلول‌ها هستند در شماره و محال است يكى از ديگرى بيشتر باشد . پس شماره معلولات كه از زيد شروع مىشود به اندازه شماره علت‌ها است كه از عمرو شروع مىشود و با آنكه با هم برابرند سلسله معلولات يكى بيشتر است و مساوى بودن ناقص و زايد لازم مىآيد مگر بگوئيم در منتهاى سلسله علتى هست كه معلول نيست يعنى واجب الوجود است چنان كه در آغاز سلسله معلولى هست كه علت نيست يعنى زيد .\r\n\r\n","description":"","footnote":"","page_name":" 130 ","page_number":146},
  {"content":"\r\n\r\n\r\n[ برهان چهارم 
  ]\r\nو لأنّ المؤثّر في المجموع إن كان بعض أجزائه كان الشى مؤثّرا في نفسه و علله و لأنّ المجموع له علّة تامّة و كلّ جزء ليس علّة تامّة إذ الجملة لا تجب به و كيف تجب الجملة بشيء هو محتاج إلى ما لا يتناهى من تلك الجملة .\r\nدليل چهارم است و مبنى بر اصل اول كه بايد هر صفت عرضى منتهى بذاتى شود . تقرير دليل آنكه سلسله ممكنات اصلا معدومند و بايد بعلتى موجود شوند و كثرت ممكنات متناهى يا غير متناهى آنها را از علت بىنياز نميكند مثلا فرض كنيم چراغهاى بسيار خاموش باشند هر چه بسيار بلكه غير متناهى باشند بىعلتى كه روشنى از خود او بيرون آيد روشن نخواهد شد و اگر بالفرض پس از خاموشى همه آنها را روشن ديديم ميدانيم بعلتى روشن شده است و آن علت يكى از همين چراغها نيست كه خود خاموش بود بلكه علتى داشت كه از خود روشنى بيرون آورده است ، مجموع ممكنات هم كه وجود از خود ندارند هر چند غير متناهى باشند علت آنها از خود ممكنات نيست چون ممكن محتاج است و هر ممكنى كه فرض كنى البته در وسط سلسله است كه علت خود و ممكنات پيش از خود نميشود تا دور محال لازم آيد .\r\nدر اين دليل مناقشات لفظى بسيار كردند حتى صدر المتألهين قدس سرّه در اسفار آن را ضعيف شمرده است و من بىاندازه از آن تعجب دارم و بنظرم دليلى محكم است و مناقشات لفظى را ميتوان باندك تغيير بعضى كلمات دفع كرد و هم او قدس سرّه ده - دليل ذكر كرده است و چنان كه گفتيم همه راجع به آن دو اصل است و از جمله يكى را نقل مىكنيم : در اسفار دليل هفتم بر بطلان تسلسل را چنين آورده است كه هرگاه - سلسله غير متناهى فرض كنيم از آحاد و سلسله ديگر از عشرات يا الوف - مانند آنكه عدد غير متناهى فرض كنيم از كيسه كه در هر يك هزار ارزن است بايد شماره ارزن‌ها هزار برابر شماره كيسه باشد و بايد عدد ارزن‌ها به اندازه عدد كيسه‌ها باشد چون هر دو\r\n\r\n","description":"","footnote":"","page_name":" 131 ","page_number":147},
  {"content":"\r\n\r\nغير متناهى است و در مقابل هر ارزن بايد يك كيسه موجود باشد بىزياده و كم و نيز بايد شماره ارزن‌ها هزار برابر شماره كيسه‌ها باشد و هر دو متناهى خواهند شد و اين دليل صحيح است و مرجع آن باصل دويم است نظير برهان تطبيق .\r\nو يتكافأ النّسبتان في طرفي النّقيض .\r\nاين دو نسبت كه يكى عليت است و ديگر معلوليت در دو طرف نقيض مانند يكديگرند و دو طرف نقيض يكى وجود است و ديگر عدم و حاصل معنى جمله آن است كه علت در طرف وجود مانند معلول است و هر دو وجودى هستند و علت در طرف عدم هم مانند معلول است و هر دو عدمى . مثلا علت روشنائى روز وجود خورشيد است و علت نبودن روشنائى در شب نبودن خورشيد .\r\nو معقول نيست عدم چيزى علت وجود معلول باشد يا وجود چيزى علت عدم - معلول . گفتيم عدم هرگز علت وجود نميشود براى آنكه عدم هيچ نيست و آنكه نيست محال است چيزى ايجاد كند . و گفتيم وجود هرگز علت عدم چيزى نميشود چون هرگاه چيزى علتش موجود نباشد خودش نيست و حاجت بدان ندارد چيزى آن را معدوم سازد و اگر علتش موجود باشد قهرا هست و چيزى مانع وجود او نميشود .\r\nاگر گوئى بسيار چيزها مانع تأثير علتند مثلا ديوار مانع تابش خورشيد است پس وجود ديوار علت عدم نور است و اگر ديوار را خراب كنيم عدم او علت وجود نور مىشود . گوئيم علت نبودن نور در پس ديوار نتابيدن خورشيد است و نسبت عليت به ديوار بالعرض است و عليت ديوار را عليت بالعرض گوئيم .\r\n\r\n[ يك چيز محال است هم فاعل باشد و هم قابل 
  ]\r\nو القبول و الفعل متنافيان مع اتّحاد النّسبة لتنافي لازميهما .\r\nمسأله ششم - حكماى پيشين گفتند يك چيز نشايد هم فاعل باشد و هم قابل و خواجه فرمايد قبول و فعل با يكديگر منافى باشند يعنى جمع نميشوند با اتحاد نسبت يعنى نسبت بيكى فاعل باشد و نسبت به همان قابل ، چون يك چيز با ديگرى بيك نسبت دو عنوان متنافى نخواهد داشت .\r\n\r\n","description":"","footnote":"","page_name":" 132 ","page_number":148},
  {"content":"\r\n\r\nعلت منافاة فعل و قبول آن است كه فاعل نسبت بفعل خود واجب است يعنى بايد فعل و اثر از او صادر شود اما قابل آنچه را قبول مىكند بفعل و تاثير خودش نيست بلكه بتأثير ديگرى است ، اگر آن ديگرى اثر كند او مىپذيرد و اگر ديگرى اثر نكند از خود او كارى بر نيايد پس نسبت قابل بمقبول امكان است . مثلا آب قبول گرمى مىكند از آتش و اگر آتش نباشد از خود آب گرمى نمىآيد اما آتش خود فاعل حرارت است بايد گرم كند و در اينجا سخنى است كه عوارض ذاتى هر چيز مانند شيرينى عسل و ترشى سركه و شورى نمك و سردى آب و گرمى آتش همه معلول و اثر موصوف خود هستند و نسبت آنها بمعلول وجوب است و با اين حال قبول اين صفات ميكنند مثلا آب قبول سردى مىكند كه از خودش پديد آمده است و نمك متصف بشورى و سركه بترشى است و هكذا پس اشياء نسبت بعوارض ذاتى هم فاعلند و هم قابل .\r\nجواب آن است كه همه فاعلند نه قابل و اتصاف غير قبول است . قبول آن است كه اثر از ديگرى بپذيرد پس سخن حكماى پيشين صحيح است .\r\nو تجب المخالفة بين العلّة و المعلول إن كان المعلول محتاجا لذاته إلى تلك العلّة و إلّا فلا .\r\nمسأله هفتم . گاه باشد كه چون نظر بماهيت و ذات معلول ميكنيم او را محتاج به چيزى مىبينيم . چنان كه ذات عدد را محتاج به آحاد و انسان را محتاج به جسم داراى حس و اراده و نطق مىبينيم در اين گونه ماهيات البته معلول يعنى كل مخالف علت است يعنى جزء ، چون چيزى جزء خودش نيست . و گاه باشد كه ماهيت حاجت ندارد بلكه شخص خارجى و بعبارت ديگر وجود او حاجت به علت دارد مانند انسان نسبت به پدر و مادر و خط و نقش نسبت بكاتب و نقاش . در اين امور شايد علت مباين معلول باشد و شايد مماثل او چنان كه آتشى از آتش برخيزد و روشنى از روشنى ديگر پديد آيد . و مباين مثل نقشى كه از خامه نقاشى حاصل شود .\r\nحاصل آنكه علت ماهيت كه البته اجزاء او است بايد مخالف او باشد و علّت\r\n\r\n","description":"","footnote":"","page_name":" 133 ","page_number":149},
  {"content":"\r\n\r\nوجود ممكن است مخالف باشد يا مماثل . و علت در اين كلام شامل معدات هم مىشود .\r\nشارح علامه قدس سرّه نكته ديگرى بر متن افزوده است و از توابع اين مسأله است كه با فرض مماثلت علت و معلول آيا بايد علت از معلول قويتر باشد يا علت مساوى با معلول يا ضعيفتر از آن هم ممكن است مثلا از آتش ضعيف آتشى قويتر برخيزد يا از نورى ضعيف نورى قويتر پديد آيد علامه فرمود اگر شرط تأثير كامل نباشد يا مانعى از تاثير موجود باشد ممكن است معلول مساوى علت اما قويتر از علت ممكن نيست و سخن علامه با آنكه در ايجاز افراط نموده است همه مطالب چند صفحه از شفا را در يك خط گنجانيده بىآنكه از معنى چيزى فروگذارد و هر كه تفصيل خواهد بشفا و شوارق يا اسفار رجوع كند و هر كه مختصر خواهد كلام علامه كافى است و ما گوئيم معلول هرگز قويتر از علت نيست اما اگر در بروز صفت از علت شرطى مفقود باشد يا مانع و مصادم موجود ، شايد مساوى باشند مثلا حرارتى كه از حرارت ديگر برخيزد قويتر از حرارت اول نيست . چون زيادتى حرارت در معلول ممكن است و ممكن محتاج به علت و در خود علت اين زيادتى نيست پس زيادتى معلول بايد بىعلت ايجاد شده باشد و آن محال است همچنين نورى كه از چراغ برخيزد قويتر از خود چراغ نيست و روشنائى ماه كه از خورشيد گرفته شده قويتر از خود خورشيد نيست . اما معلول مساوى علت باشد دليل بر محال بودن آن نداريم .\r\nاگر حرارت و روشنائى و امثال آن را در معلول قويتر از علت بينى مانند آتش كبريت كه در انبار پنبه آتش قويتر از خود پديد آورد و حرارت و روشنائى كه در طبقات فوقانى هوا ضعيف است و نزديك زمين بسبب انعكاس ، حرارتى قويتر و روشنائى فروزنده‌تر ايجاد مىشود و امثال آن بسيار است نبايد پنداشت كه معلول قوى از علت ضعيف برخاسته بلكه افزونى آتش انبار پنبه بسبب كثرت ماده است در آن ، بارى آنچه در آغاز نظر قويتر از علت مىبينيم معلول حقيقى علت نيست بلكه علت نسبت به آن از معدات است و از اين قبيل آتش كبريت علت آتش انبار پنبه نيست بلكه معد\r\n\r\n","description":"","footnote":"","page_name":" 134 ","page_number":150},
  {"content":"\r\n\r\nاست يعنى آماده‌كننده بدليل آنكه كبريت خاموش مىشود و آتش انبار باقى است و حرارت در آب هم معلول آتش نيست زيرا كه مدتها پس از فناى آتش هنوز آب گرم است بلكه حرارت هواى مجاور زمين نيز معلول حالات هواى فوقانى نيست زيرا كه مدتها پس از زوال علت اصلى باقى ميماند مانند خانه پس از فناى بناء و در معدات شايد حرارت و روشنائى ضعيف چيزى را آماده قوى كند .\r\nو اگر گرمى فلز گداخته را بيش از خود آتش بينيم نه به علت آن است كه حرارت فلز بيش از حرارت خود آتش است بلكه همان آتش و حرارت كه فلز را گداخته است اگر بتوان در غير فلز خالص فراهم آورد بيشتر از فلز ميسوزاند چون با مس و آهن و چيزهاى سرد آميختگى ندارد اما فلز مذاب چسبنده است و غليظ از اين جهت بيشتر آزار ميدهد از حرارت آزاد و نيز از اين جهت آب بسيار گرم بيش از هوائى به همان درجه حرارت ميدهد .\r\nو لا يجب صدق إحدى النّسبتين على المصاحب .\r\nمسأله هشتم - هر چه همراه علت است علت نيست و هر چه همراه معلول است معلول نيست مثلا آتش گرم است و روشن . بگرمى فلز را ميگدازد و روشنى كه همراه آتش است اثرى در گداختن ندارد و جسم شفاف مانند شيشه بسنگينى بر زمين مىافتند و شفافتش دخلى در افتادن آن ندارد .\r\nآفريننده جسم پركننده فضاى خالى نيست كه جسم در آن قرار گرفته است چون فضاى خالى محال است و محال علت براى عدم خود نميخواهد .\r\nامام فخر رازى از كلام ابو على باشتباه چنان استنباط كرده است كه مصاحب علت علت نيست . پس مقدم نيست بر معلول اما مصاحب معلول معلول است پس مؤخر است از علت . و خواجه عليه الرحمه سخن او را در شرح اشارات رد كرد و كلام علامه از شرح اشارات گرفته شده و مثالى كه آورده‌اند كه در جاى ديگر بايد شرح داد ان شاء اللّه تعالى .\r\n\r\n[ هيچ عنصر علت عنصر ديگر نيست 
  ]\r\nو ليس الشخص من العنصريّات علّة ذاتيّة لشخص آخر منها و\r\n\r\n","description":"","footnote":"","page_name":" 135 ","page_number":151},
  {"content":"\r\n\r\nإلّا لم تتناه الأشخاص و لاستغنائه عنه بغيره .\r\nمسأله نهم - يك فرد از افراد عناصر بلكه هيچ جسمى مطلقا علت فرد ديگر نميتواند شد مثلا يك فرد آتش علت فرد ديگر باشد محال است چون دانسته شد كه معلول و علت هميشه با يكديگرند و چون آتشى از آتشى برمىافروزند و آتش اول فانى مىشود و دويم باقى است نميتوان گفت آتش اول علت آتش دويم است ، هرگاه علت فانى گردد معلول آن هم فورا فانى ميگردد مانند چراغ كه خاموش مىشود و روشنى آن فورا نابود ميگردد . هرگاه آتشى نسبت به آتش ديگر چنين باشد ، يعنى تا آتش اول باقى است دويم باقى باشد و چون آتش اول فانى شود دويم هم فانى شود ، اول را علت دوم بايد گفت و غير آن را كه پس از فناى آن ديگرى باقى است معد گوئيم يعنى آماده‌كننده .\r\nاگر جسمى علت جسم ديگر باشد بايد جسم دويم هم علت جسم سيم باشد و سيم علت چهارم الى غير النهايه و آن محال است چون بعد غير متناهى محال است و معلول لازم قهرى علت است ، محال است عنصرى علت فردى از نوع خود باشد و آن فرد دويم كه از همين نوع است علت نباشد .\r\nو نيز گوئيم اگر آتشى علت فرد ديگر باشد سؤال مىشود چرا اين آتش علت افراد ديگر آن نشده است و چرا آتش معلول از آتش‌هاى ديگر پديد نيامده است و به آنچه موجود است و مىبينيم قياس نميتوان كرد زيرا كه افروخته شدن جسم سوزنده از آتش نزديك خود و عليت آتش مقدم براى آتش دويم بدخالت ماده و زمان است و خود علت معد است بارى آتشها كه مىبينيم علت و معلول يكديگر نيستند .\r\nعليت را در اجسام محال ميدانيم به اين معنى كه وقتى جسمى در جهان نبود مثلا و در آغاز جسمى از جسمى پديد آمد ، آيا در كجا پديد آمد با آنكه همه جا نسبت به او مساوى است ؟ آنگاه از آن جسمى ديگر پديد آمد در كدام جانب او و چرا با هم پديد نيامدند ؟ ماده نبود يعنى قبل از آنها جسمى نبود تا يكى بديگر نزديك باشد همه\r\n\r\n","description":"","footnote":"","page_name":" 136 ","page_number":152},
  {"content":"\r\n\r\nامكنه نسبت به آنها مساوى بودند و همه زمانها نيز . علت نداشت يكى علت باشد و ديگرى معلول با آنكه همه مانند يكديگرند چنان كه فرمود « لاستغنائه عنه بغيره » هر معلولى ميتواند از علت خود بىنياز باشد و به علت ديگر موجود شود و هر علتى ميتواند از معلول خود بىنياز باشد و معلول ديگري را پديد آورد و ترجيح بلا مرجح صحيح نيست و مرجح نيست مگر در معدات كه علت عرضى هستند نه ذاتى .\r\nاگر گوئى چون حكم در همه اجسام يكى است علت ذكر عناصر بخصوص براى چه كردند گوئيم چون مركب از عناصر پديد مىآيد و آنكه توهم خلقت اول در آن شود همان عنصر است .\r\nو لعدم تقدّمه .\r\nدليل سيم است بر آنكه نتوان گفت عنصرى علت عنصر ديگر است : چون علت و معلول را بنگرى بايد ذات هر يك اقتضاى آن كند كه هست ، معلول يا علت ، مثلا سفيدى بايد فرع جسم باشد نه جسم فرع سفيدى و اگر گوئيم جسم علت رنگ خود شد شايسته است اما اگر بگوئيم رنگ سفيد علت وجود جسم شد صحيح نيست اما دو آتش نسبت به يكديگر مانند سفيدى و جسم نيستند بلكه هر دو مانند يكديگرند هيچ‌يك اولى نيست به آنكه علت باشد و ديگرى معلول .\r\nو لتكافؤهما .\r\nدليل چهارم بر آن كه هيچ عنصر علت ديگرى نيست نه آب علت آتش است و نه آتش علت آب مثلا چون ذات آنها را ملاحظه كنيم هيچ‌يك را اولى از ديگرى نمىبينيم و هر دو مانند هم‌اند بر خلاف آتش كه علت لهيب است و لهيب علت آتش نيست مثلا .\r\nو لبقاء أحدهما مع عدم صاحبه .\r\nدليل پنجم است بر آنكه جسم علت جسم ديگر نيست : چون هر يك فانى شود\r\n\r\n","description":"","footnote":"","page_name":" 137 ","page_number":153},
  {"content":"\r\n\r\nديگرى باقى است و علت و معلول بايد با هم فانى شوند و با هم موجود باشند .\r\nپس اجسام براى يكديگر معدند يعنى مهياكننده نه علت حقيقى .\r\nو معد را علت بالعرض گفته‌اند . و اگر گوئى اگر جسم معلول جسم ديگر نيست و حالات و عوارض همه فرع اجسامند و نميتوان آنها را علت اجسام دانست و چيزى بىنيازتر از جسم نيست تا همچنانكه عرض را محتاج به جسم مىبينيم جسم را محتاج و فرع او دانيم پس علت جسم چه خواهد بود ؟ . گوئيم علت جسم موجود مفارق است خود مركب است چنان كه در محل خود خواهيم گفت ان شاء اللّه .\r\n\r\n[ مقدمات فعل اختيارى 
  ]\r\nو الفعل منّا يفتقر إلى تصوّر جزئي ليخصّص به الفعل ثمّ شوق ثمّ إرادة ثمّ حركة من العضلات ليقع منّا الفعل .\r\nمسأله دهم - فعل انسانى كه به اختيار از او صادر مىشود چند مقدمه مرتب دارد .\r\nاول - تصور جزئى چون تصور كلى محال است انسان را به عمل وادارد مثلا اگر كسى بخواهد غذائى بخورد و جامه بپوشد تا مشخص نكند در ذهن خويش چه غذا و چه جامه ؟ در پى بىآن برنمىخيزد چون نسبت وى بهر غذا و هر جامه مساوى است .\r\nدوم - شوق چون گاه تصور جزئى مىكند و شوقى بدان ندارد مثلا سير است و جامه نميخواهد به اين كار برنمىخيزد .\r\nسيم - آنكه از عمل به آنكه شوق دارد بيم زيان نداشته باشد و اسباب آن فراهم باشد و از محذورى مانند عذاب الهى و نهى شرعى يا ريختن آبرو نترسد .\r\nبالجمله چنان باشد كه بتواند اراده انجام آن كار كند چه بسا مردم شوق دارند و اراده ندارند مانند مرد شهوانى بزنا كه از خدا و از آبرو ترسد .\r\nچهارم - نيروى عضلات مانند زبان تا بتواند سخن گويد و عضله دست و پا تا بتواند حركت كند و غير ذلك .\r\nو الحركة الاختياريّة إلى مكان تتبع إرادة بحسبها و جزئيات\r\n\r\n","description":"","footnote":"","page_name":" 138 ","page_number":154},
  {"content":"\r\n\r\nتلك الحركة تتبع تخيّلات و إرادات جزئيّة تكون السّابق من هذه التّخيّلات علّة للسّابق لتلك المعدّة لحصول تخيّلات و إرادات أخرى فتتّصل الإرادات في النّفس و الحركات في المسافة إلى آخرها .\r\nحركت اختيارى بهر جاى باشد تابع اراده ايست بر حسب آن حركت به همان اندازه از همان راه ، و هر سرعت كه خواهى ، حركت تو تابع خواست تو است و اگر تو خود تعيين نكنى نه حد سرعت معين ميگردد و نه خصوصيات و مشخصات ديگر . بلكه هر گام تابع اراده مخصوص است چون گام اول را كه بردارى و بگذارى ميتوانى گام ديگر را كوتاهتر يا بلندتر يا مستقيم يا منحرف بردارى پس هر گامى تابع اراده ايست خاص خود و اراده پيشين علت گام پيشين است و گام پيشين معد يعنى آماده‌كننده كه انسان تخيل تازه و اراده تازه براى گام ديگر كند .\r\nو اراده‌هاى پياپى و حركات دنبال يكديگرند .\r\nيشترط في صدق التأثير على المقارن الوضع .\r\nمسأله يازدهم . مقارن در اصطلاح اهل معقول بماديات گويند يعنى جسم و جسمانى و هر نيرو كه از جسم برخيزد مانند حرارت و برق و روشنائى و قوه مغناطيس .\r\nو مقارن هميشه در جائى از فضا قرار دارد و بدان اشاره توان كرد و قابل اشاره بودن را وضع گويند و بزوال تركيب جسم و پراكندن آن فانى مىشود و آنچه را در ماده جسمانى يعنى مقارن نيست مفارق گويند يعنى نيروئى جدا از جسم و جسمانى مانند روح مجرد .\r\nانسان و ملائكه مقرب و شايد جسم مثالى بىماده را هم مفارق گويند و مجرد نيز همان است .\r\n\r\n","description":"","footnote":"","page_name":" 139 ","page_number":155},
  {"content":"\r\n\r\nتأثير نيروى مفارق حاجت به وضع خاص ندارد زيرا كه مفارق مكان ندارد و نسبت آن بهر جاى علي السويه است . خداى تعالى همه جا مستولى است و در هر چيز تأثير مىكند نفس انسانى از جهت تجرد بر همه آلات و اعضاى بدن تسلط دارد نسبت آن به چشم و گوش و دست و پا يكى است و نيروى جسمانى در هر عضوى مانند باصره و سامعه بر اعضاى ديگر مستولى نيست .\r\nهر نيروئى كه خود وضع دارد يعنى قابل اشاره است و ميتوان گفت در كجا قرار دارد وقتى تأثير مىكند كه متأثر با او نسبتى وضعى داشته باشد مثلا آتش گرم مىكند چيزى كه نزديك او است و چشم مىبيند چيزى كه در برابر او است بفاصله معين و لامسه ادراك مىكند چيزى كه به آن بسايد ، بارى تا محسوس وضعى با آلت حس نداشته باشد در آلات حس تأثير نميكند و شارح علامه فرمود اين حكم واضح است و حاجت ببرهان ندارد .\r\n\r\n[ تناهى سه قسم است : در مدت و عدت و شدت 
  ]\r\nو التناهى بحسب المدّة و العدّة و الشدّة الّتي باعتبارها يصدق التناهى و عدمه الخاصّ على المؤثّر .\r\nمسأله دوازدهم - متناهى و غير متناهى هر دو صفت كم است .\r\nكم متصل مانند خط و سطح و جسم تعليمى را ميتوان غير متناهى يا متناهى فرض كرد و كم منفصل مانند عدد همچنين و زمان هم كم متصل است مانند خط .\r\nغير متناهى در زمان آن است كه آخر نداشته باشد مانند حركت دائم بقول فلاسفه قديم .\r\nو آن غير متناهى در مدت است .\r\nغير متناهى در عده يعنى شماره اعداد غير متناهى .\r\nغير متناهى در شدت آن عملى است كه بايد سريعتر از همه چيز بانجام رسد .\r\nمثلا اگر كسى تيرى بيندازد كه الى الابد برود قوه او غير متناهى بحسب مدت است و اگر بتواند تيرانداز به شماره بىنهايت يكباره يا بتدريج غير متناهى در عدد است .\r\n\r\n","description":"","footnote":"","page_name":" 140 ","page_number":156},
  {"content":"\r\n\r\nو اگر تير اندازد هر چه زودتر بهدف رسد شديدتر است . و نيروى او غير متناهى است در شدت اگر در آنى طى مسافت كند تا هدف ، از آن زودتر تصور نميشود .\r\nاما خود قوه و نيرو را نتوان گفت متناهى است يا غير متناهى مگر باعتبار اعمالى كه از آن صادر ميگردد . هر قوه كه عمل او غير متناهى باشد يا متناهى به اين اعتبار متناهى يا غير متناهيش گويند .\r\nمصنف فرمود و التناهى بحسب ( اه ) يعنى شرط تأثير قواى جسمانى تناهى است به هر سه معنى و غير متناهى بمعنى عدم ملكه در جسمانى تصور نميشود اما بمعنى سلب ممكن است يعنى جسم قوه نداشته نه متناهى و نه غير متناهى از اين جهت فرمود عدمه الخاص .\r\nلأنّ القسريّ يختلف بإختلاف القابل و مع اتّحاد المبدأ يتفاوت مقابله .\r\nحركت قسرى آن است كه جسمى خود اقتضاى حركت نكند و علتى خارج از آن آن را حركت دهد مثل آنكه سنگى را به هوا پرتاب كنند با آنكه سنگ خود مايل بافتادن است يا جسمى در محل و حيز خود ساكن است مانند آب در دريا و بادها آن را بتلاطم آوردند و موج برخيزد طبيعت جسم ضد محرك است جسم مايل است طبعا به طرفى برود و محرك آن را به طرف ديگر ميكشاند يا جسم ميخواهد در جاى خود بماند و محرك آن را حركت ميدهد و ميان محرك و جسم متحرك پيوسته مصادمه و كشمكش مىباشد تا كدام غالب آيند و اين حركت را قسرى گويند و در هر حركت قسرى پيوسته مقتضاى طبيعت او را ضعيف ميگرداند و محال است حركت قسرى غير متناهى باشد و آخر الامر طبيعت غالب خواهد شد و قاسر را از كار خواهد انداخت و حركت قسرى غير متناهى نخواهد بود .\r\nچون خود قوه محركه را اندازه نميتوان گرفت بكم متصل يا منفصل ، ناچار افعال صادره و اعمالى كه از آن قوه برمىخيزد اندازه بايد كرد و چون ثابت كنيم آثار و اعمال آن غير متناهى نيست متناهى بودن قوه ثابت مىشود . و گوئيم هرگاه بقوهء جسمى را پرتاب كنند و آن جسم مايل به سكون باشد يعنى اگر به حال خودش رها كنى در\r\n\r\n","description":"","footnote":"","page_name":" 141 ","page_number":157},
  {"content":"\r\n\r\nجاى خود ميماند آنگاه به همان قوه جسم ديگرى بزرگتر يا كوچكتر پرتاب كنند مانند جسم اول مايل به سكون ، قوه محركه در دو جسم بزرگ و كوچك يكى است اما مقاومت و معارضه در جسم بزرگتر بيشتر است و ناچار قوه محركه در جسم بزرگتر زودتر ضعيف مىشود چون معارض او قويتر است و شديدتر در ضعيف كردن آن ؛ و چون قوه محركه به جائى رسد كه از معارضه با طبيعت عاجز شود و فروماند جسم مىايستد اما در جسم كوچكتر ديرتر به آخر ميرسد چون مقاوم آن كه طبيعت او است به نسبت كوچكى خود كمتر مقاومت مىكند مثلا اگر مقاومتش در مقابل قوه محركه نصف جسم بزرگتر است دو برابر آن ميرود و بالاخره هر دو متناهى ميشوند .\r\nاين استدلال بىاندازه شبيه است ببرهان تطبيق در بطلان تسلسل .\r\nاگر گوئى شايد جسمى نه اقتضاى حركت كند نه اقتضاى سكون و هيچ گونه مقاومت با قوه محركه قسرى ننمايد گوئيم اين فرضى است غلط زيرا كه جسم را چون به حال خود رها كنند و حركتش ندهند و ساكنش هم نگاه ندارند معدوم نميشود بلكه باقى است يا متوقف ميماند يا حركت مىكند و غير اين معقول نيست بلكه در هر جسم قوه مقاومت هميشه موجود است .\r\nو اگر گوئى شايد نسبت دو جسم كوچك و بزرگ به حركت قسرى به اندازه مقاومت آنها نباشد مثلا اگر جسم بزرگ مقاومتش با قوه محركه دو برابر جسم كوچك باشد لازم نيست حركت جسم كوچك دو برابر جسم بزرگ باشد . گوئيم ناچار آنكه مقاومتش كمتر است قوه محركه او را بيشتر ميبرد خواه دو برابر جسم بزرگ يا سه برابر يا بيشتر يا كمتر و جسم بزرگ را كمتر ميبرد خواه نصف جسم كوچكتر يا بيشتر يا كمتر و چون اختلاف مقدار لازم آمد ناچار هر دو متناهى خواهند بود .\r\nاگر گوئى غير متناهى در مسافت يا در عدد ببرهان مذكور باطل مىشود و هيچ قوه محركه قسرى نميتواند جسمى را حركت دهد چندان‌كه در مسافت غير متناهى برود و يا اعمال و آثار به شماره غير متناهى از آن صادر شود اما غير متناهى در شدت باطل نشد . گوئيم غير متناهى در شدت مورد اعتناى حكما واقع نگرديد و به نظر علمى در آن\r\n\r\n","description":"","footnote":"","page_name":" 142 ","page_number":158},
  {"content":"\r\n\r\nننگريستند و بحث نظرى نكردند چنان كه مصنف كتاب در شرح اشارات فرموده است .\r\nقوه غير متناهى در شدت آن است كه در كمترين مدت بزرگترين عمل را انجام دهد مثلا حرارتى كه آب همه اقيانوس‌ها در آن واحد به جوش آورد بسيار شديد است و شديدتر از آن آنكه همه فلزات را در يك آن بگدازد و شديدتر آنكه اگر همه جهان پر از پلاتين شود بيك دم آب كند و باز هر چه بينديشيم از آن شديدتر هست كه هيچ كس توهم وجود آن را نخواهد كرد اما غير متناهى در مدت و عدد توهم آن مىشود كه قوه فلكى آن را الى الابد بگرداند و عدد دوره‌هاى فلك الافلاك يا گردش زمين الى غير النهايه باشد .\r\nاگر گوئى غير متناهى در مدت و عدد هرگز اتفاق نخواهد افتاد و احتياج بباطل كردن آن نيست چون از وقتى كه قوه محركه جسمى را حركت دهد تا هر وقت كه فرض كنى مقدارى يا زمانى محدود است و غير متناهى نيست . گوئيم مقصود اثبات محال بودن قوه ايست كه ممكن باشد از آن فعل غير متناهى برآيد نه محال بودن آثار غير متناهى . البته هر چه اثر از اين قوهء برخيزد به غير متناهى نخواهد رسيد اما قوه كه بتواند غير متناهى را ايجاد كند بفرض سائل ممكن است و ما ميخواهيم آن را باطل كنيم و نظير اين بسيار است مثل آنكه عده غير متناهى انسان هرگز موجود نخواهد شد اما گنجيدن اين عده در يك خانه محال است . افعال غير متناهيه در زمان آينده بوجود نخواهد آمد اما صادر شدن آن از يك قوه جسمانى محال است . محال بودن غير متناهى را نميخواهيم ثابت كنيم بلكه محال بودن صدور غير متناهى را از يك قوه جسمانى ميخواهيم ثابت كنيم .\r\nو الطّبيعىّ يختلف بإختلاف الفاعل لتساوى الصّغير و الكبير في القبول فإذا تحرّكا مع اتحاد المبدأ عرض التناهى .\r\nهرگاه قوه محركه در خود جسم باشد و خود مايل به حركت باشد شكى نيست\r\n\r\n","description":"","footnote":"","page_name":" 143 ","page_number":159},
  {"content":"\r\n\r\nكه هر چه جسم بزرگتر و فشرده‌تر باشد يعنى ماده آن بيشتر باشد قوه آن بيشتر است و مقصود در اين فصل آن است كه ثابت كنيم محال است قوه محركه طبيعى در جسم آن را بينهايت حركت دهد در مسافت غير متناهى يا بشمارهء غير متناهى تغيير در ديگرى ايجاد كند و بعبارت ديگر قوه طبيعى هم غير متناهى در عده و مدت نيست اما غير متناهى در شدت چنان كه گفتيم از مورد بحث علمى خارج است و كسى توهم آن نميكند در اجسام قوه غير متناهى در شدت يافت شود .\r\nمثلا اگر فرض كنيم در ماه يا ديگر كواكب نيروئى است طبيعى آنها گوئيم محال است اين نيرو از جهت زمان و مسافت غير متناهى باشد و آنها را الى الابد حركت دهد و فرسوده نشود و باطل نگردد يا در خورشيد نيروى طبيعى است كه عده غير متناهى كرات را گرم و سوزان سازد يا نبات و حيوان غير متناهى بپرورد بالجمله در قواى جسمانى خواه طبيعى و خواه قسرى غير متناهى يافت نخواهد شد .\r\nحكما گويند چون دو جسم بزرگ و كوچك فرض كنيم با نيروى طبيعى و بزرگى جسم هم البته غير متناهى نخواهد بود و ناچار كوچك را با بزرگ نسبتى است نصف يا ثلث يا ربع يا كمتر و بيشتر و اندازه عمل آنها نيز به نسبتى كم و افزون خواهد بود چنان كه جسم كوچك نصف جسم بزرگ باشد نيروى آن هم نصف آن خواهد بود و هر دو متناهى ميشوند .\r\nمردم زمان ما حركاتى را كه ما حركت طبيعى ميگوئيم منسوب بتمايل و تجاذب مواد ميدانند يعنى هرگاه دو جسم نزديك يكديگر قرار گيرد مانند مقناطيس و آهن سوى يكديگر كشانيده ميشوند و ميگويند به نسبت كمى و فزونى مواد تمايل آنها شديد و ضعيف مىشود پس بايد سنگى كه ماده‌اش دو برابر جسم ديگر است نيروى حركت طبيعى در آن هم به همان نسبت دو برابر باشد و البته نيروى غير متناهى در آنها يافت نخواهد شد چنان كه گفتيم . اما ميل غير متناهى در شدت نيز باطل است چون جسم‌ها هر چه از هم دور شوند كشش آنها كم مىشود و معنى غير متناهى در شدت آن است كه نيرو با هر دورى بشدت اول بماند .\r\n\r\n","description":"","footnote":"","page_name":" 144 ","page_number":160},
  {"content":"\r\n\r\nثابت بن قره حرانى از حكماى صدر اسلام معتقد بود كه حركت طبيعى كه ما در سنگ و امثال آن مشاهده ميكنيم كه به پائين مىافتند نه به علت آن است كه طالب مركز زمينند بلكه چون هم جنس بودن موجب پيوستن است و اگر فرض كنيم زمين چند پاره شود و در جوانب عالم پراكنده گردد آنگاه پاره‌ها را رها كنند همه روى به يكديگر ميروند تا هر جا اتفاق ملاقات افتد مىايستند و اين سخن ثابت درست مطابق رأى اهل زمان ما است و آن را مرحوم حاجى ملا هادى سبزوارى در شرح اسماء الحسنى نقل كرده است .\r\n( صفحه 53 چاپ اول ناصر الدين شاهى )\r\nبنابر قول او در حركاتى كه ما طبيعى ميگوئيم حركت غير متناهى در زمان و مسافت ممكن نيست زيرا كه هر جسمى حركت مىكند از محل خود تا جائى كه هم جنس او قرار گرفته است ، و ليكن سخن ما عام است و غرض تحقيق آنكه در جسم نيروئى براى افعال غير متناهى نيست طبيعى يا غير طبيعى .\r\nدر نيروى طبيعى شبهه ايست و شايد كسى گويد آن را ميتوان غير متناهى دانست از جهت مسافت و مدت چون در خود جسم مزاحم با مانعى از نيروى طبيعى و تأثير آن نيست و هر نيروى طبيعى كه جسم خود را حركت دهد از برخورد و تصادم با هيچ معارضى فرسوده نميشود چنان كه مصنف فرموده « لتساوى الصغير و الكبير فى القبول » پس ممكن است قوه طبيعى جسم خود را الى غير النهايه ببرد خواه جسم بزرگ باشد و خواه كوچك و مسافت هر دو برابر هم و متناهى يا غير متناهى باشد و اگر گوئى پس زيادتى نيرو در جسم بزرگتر چه اثر خواهد داشت ؟\r\nگوئيم جسم بزرگتر فشارش بيشتر است مثلا چيزهائى را ميشكند كه جسم كوچك نمىتواند و بعبارت ديگر اختلاف بزرگ و كوچك سبب اختلاف مقدار نيرو مىشود در سرعت يا در فشار و شكستن و خرد كردن مثلا نه مسافت و زمان حركت را بيشتر و كمتر كردن پس هر دو جسم الى غير النهايه حركت ميكنند و از جهت شدت به نسبت بزرگى و كوچكى بيش و كم مىشود و هر دو از جهت شدت متناهى هستند .\r\n\r\n","description":"","footnote":"","page_name":" 145 ","page_number":161},
  {"content":"\r\n\r\nشايد اين شبهه را در حركت قسرى نيز بياورند اما حق آن است كه در قسرى شبهه نتوان كرد چون قوه قسرى در داخل جسم ضدى مزاحم دارد و ضد او پيوسته از طبيعت نيرو ميگيرد و قوه قاسره بتدريج فرسوده شده و ناچار قوه طبيعى آن را بىاثر ميسازد چون قوه قاسره از جائى مدد نميگيرد و شارح علامه رحمه اللّه اين شبهه را در حركت قسرى ذكر كرده است نه طبيعى و محتاج بتحقيق بيشتر است .\r\nو المحلّ المتقوّم بالحالّ قابل له و مادّة للمركّب .\r\nمسأله سيزدهم . در علت ماديه . بعض معانى بايد در محلى باشد و بر موضوعى عارض شوند و گرنه به خود موجود نتوانند بود مثل سفيدى و سياهى و مانند صورت نباتى و معدنى و غير آن و بعضى محل واقع ميشوند مانند جسم و هيولى . اگر محل محتاج باشد به آنچه در او حلول كرده است آن را ماده و هيولى گويند و حال را صورت مانند اعضاى حيوان و نبات كه محتاج به صورت حيوانى و نباتى است .\r\nو اگر محل محتاج نباشد بلكه حال محتاج باشد مانند عوارض سياهى و سفيدى كه بجسم محتاجند محل را موضوع گويند و آن را عرض و اگر محل را نسبت به حال دهيم گوئيم قابل آن است و اگر نسبت بمجموع حال و محل دهيم گوئيم ماده است .\r\nو قبوله ذاتيّ .\r\nپذيرفتن اثر از عوارض ذاتى ماده است و نسبت بمعانى ديگر ذاتى نيست مثلا جسمى كه قبول حرارت و برودت و تقسيم و امثال آن كند بسبب ماده ايست كه در آن است و اگر ماده نباشد قبول نميكند مانند اجسام مثالى و آنچه در رؤيا و كشف ديده مىشود يا خود روح مجرد اثرپذير نيست . عوارض جسمانى نيز تأثير پذيرند براى آن كه با ماده‌اند و ماده اثر ميپذيرد و عوارض ديگر كه همراه او هستند بالتبع مىپذيرند و اگر سياهى و سفيدى را نصف ميكنيم در حقيقت ماده آنها را نصف ميكنيم و رنگ بالتبع نصف مىشود .\r\n\r\n","description":"","footnote":"","page_name":" 146 ","page_number":162},
  {"content":"\r\n\r\nو قد يحصل القرب و البعد باستعدادات يكتسبها باعتبار الحالّ فيه .\r\nشايد بعضى پندارند اثر پذيرفتن ماده ذاتى او نيست زيرا كه صفت ذاتى پيوسته با موصوف هست و آن صفت كه گاه باشد و گاه نباشد ذاتى نيست اما اثرپذيرى ماده را چنان كه ميبينيم هميشه نيست مثلا آب هميشه صورت هوائى نمىپذيرد و ميوه هميشه شيرين نميشود خواجه عليه الرحمه فرمود قبول اثر بهر حال از خواص ماده است اما بعضى نزديك و بعضى دورند و بايد بسبب عروض صفات مختلف آمادگى ماده بيشتر شود تا قبول اثر كند . مثلا ماده خاك قابل پذيرفتن صورت جنين هست و بهر حال ماده است كه صورت جنين ميپذيرد نه روح و نه جسم مثالى اما بتغير حالات بايد ماده خاك آماده و نزديك شود بجنين . خاك نبات شود و نبات حيوان و هر دو غذا و نطفه و اين حالات موجب آن نميشود كه بگوئيم صورت جنين عارض ماده نشده است .\r\nاگر گويند همان علقه و مضغه و عظام صورت پذيرند نه ماده آن‌ها . گوئيم چون صورت جنين آيد صورت علقه و مضغه نابود مىشود يعنى قبول صورت جنين نميكند و آن كه قبول مىكند ماده ايست كه صورت علقه و مضغه را هم پيش از آن پذيرفت و اكنون رها كرد .\r\nو هذا الحالّ صورة للمركّب و جزء فاعل لمحلّه .\r\nمسأله چهاردهم - آنچه حلول در ماده كند و آن را علت صورى گويند چنان كه گذشت چون نسبت بمركب دهند صورت و چون نسبت بماده دهند علت فاعلى او است نه تمام علت بلكه جزء علت فاعلى چون فيض وجود از مبدء فياض كه از عالم غيب و مجرد است بماده اجسام ميرسد . و مطالب اين مسأله مبنى بر اثبات هيولى است بمذهب ابو على چنان كه شرح آن در محل خود خواهد آمد ان شاء اللّه تعالى .\r\nو هو واحد .\r\n\r\n","description":"","footnote":"","page_name":" 147 ","page_number":163},
  {"content":"\r\n\r\nحكماى پيش گفتند صورتى كه مقوم است پيش از يكى نيست و مقصود از صورت مقوم آن است كه علت ماده و نگاه‌دار او است مانند ابعاد و طبيعت نوعيه از قبيل آهن بودن آهن و آب بودن آب و امثال آن كه ماده بىآنها موجود نميتواند بود بر خلاف عوارض از قبيل رنگ و بوى و هيئت كه ماده بىآنها موجود مىشود و اگر بيش از يكى باشد نيز ممكن است .\r\n\r\n[ هر فاعلى غايتى دارد 
  ]\r\nو الغاية علّة بماهيّتها لعلّيّة العلّة الفاعليّة معلولة في وجودها للمعلول .\r\nمسأله پانزدهم - تصور غايت فاعل را به كار ميدارد يعنى علت عليت او است و وجود غايت معلول فاعل است چون به عمل فاعل موجود مىشود ، نجار تصور مزد مىكند و به كار مىايستد پس تصور مزد نسبت به او فاعل است ، و مزد را بسبب كار بدست مىآورد پس او فاعل بدست آوردن مزد است .\r\nو هى ثابتة لكلّ قاصد .\r\nهر فاعل كه كار خويش به قصد انجام دهد البته غايت دارد اما فاعل بىشعور مانند آب و باد در جنبش و درخت در نمو و امثال آن خلاف است . حكماى پيش مانند ارسطو و پيروان وى براى همه چيز اثبات غايت ميكردند حتى براى فاعل بىشعور و غاية الغايات را خداى تعالى ميدانستند كه همه چيز متوجه كمال‌اند و كمال اتم او است و حكماى ديگر يونان بعضى منكر غايت بودند مانند ذيمقراطيس و كارهاى جهان را ببخت و اتفاق ميدانستند .\r\nابو على بن سينا در اوايل طبيعيات شفا نقض مذاهب اينان بتفصيل آورده است ( از صفحه 29 ) بارى چون افعال طبيعى را بدقت تتبع كنيم صحت قول ارسطو و ابو على بن سينا و امثال آنان واضح ميگردد مثلا گندم را كه بكارند و بپرورند از آن خوشه گندم بيرون مىآيد و از جو خوشه جو و اين قاعده پيوسته و مستمر است يعنى طبيعت تخم كه كشته مىشود متوجه يك چيز است نه هرچه اتفاق مىافتد و هر چه پيش مىآيد .\r\nو سزاوار است در اين مسأله تفصيل بيشتر دهيم كه يكى از مباحث بزرگ فلسفى و دينى\r\n\r\n","description":"","footnote":"","page_name":" 148 ","page_number":164},
  {"content":"\r\n\r\nاست و آيات قرآن و سنت و احاديث اهل بيت بدان مشحون است .\r\nدر قرآن كريم مكرر آمده است كه ما هيچ چيز را عبث نيافريديم و هر موجود كه خلق كرديم او را در اندازه خود خلق كرديم يعنى طبيعت محدود داديم و بغايت خود هدايت كرديم كه الذي قدر فهدى . او كسى است كه اندازه كرد و راه نمود  « أَعْطى كُلَّ شَيْءٍ خَلْقَهُ ثُمَّ هَدى »  اندازه هر چيز را به دو عطا كرد و او را بغايت خود راه نمود .\r\nو در حديث امام جعفر صادق عليه السّلام است بزنديق فرمود ماه و خورشيد مضطرند و بدان راه كه براى آنها معين شده است بايد بروند و اگر مضطر نبودند چرا يك روز نمىشود طلوع نكنند يعنى آزاد بروند هر جا كه اتفاق افتد . اين سخن نيز رد بخت و اتفاق است .\r\nو حاجى ملا هادى سبزوارى قدس سره در منظومه گويد .\r\n و كلّ شيء غاية مستتبع * حتّى فواعل هى الطّبايع \r\nو شاعر فارسى گفته است :\r\n يكى ميل است با هر ذره رقاص * برد آن ذره را تا مقصد خاص \r\n\r\n[ استشهاد امام جعفر صادق عليه السلام بقول ارسطو در اينكه جهان عبث آفريده نشده است 
  ]\r\nدر توحيد مفضل از حضرت امام جعفر صادق عليه السّلام روايت كرده است كه گروهى از پيشينيان منكر قصد و تدبير شدند در مخلوقات ، و پنداشتند هر چيز بعرض و اتفاق پديد آمده است و از حجت‌ها كه آورده‌اند اين آفات و آسيب‌ها است كه بر خلاف متعارف و عادت پديد مىآيد مانند انسان ناقص الخلقه يا آنكه انگشتى افزون دارد يا خلقى زشت و سهمگين بر خلاف خلقت معتاد و دليل آن شمردند كه هستى اشيا بعمد و اندازه نيست بلكه بالعرض است هر چه پيش آيد .\r\nو ارسطاطاليس آنها را ردّ كرد « 1 » و گويد آنكه بالعرض است يك بار است كه\r\n\r\n\r\n","description":"","footnote":"\r\n( 1 ) زهى افتخار براى ارسطو كه نامش بتعظيم و مدح در كلام سليل نبوت برده شود و سزد كه بر اقران خود بدين فضل مباهات كند گوئى حافظ از زبان حال او گفته است :\r\n من كه باشم كه بر آن خاطر عاطر گذرم * لطف‌ها ميكنى اى خاك درت تاج سرم \r\nشجره علم است كه چنين درجات و سعادات بار مىآورد .\r\n","page_name":" 149 ","page_number":165},
  {"content":"\r\n\r\nاز دست طبيعت بيرون شده براى عوارضى كه طبيعت را عارض ميگردد و آن را از راه خود بازمىدارد و بمنزلت امور طبيعى نيست كه بر يك روش باشد و تو اى مفضل انواع حيوان را ديدهء كه بيشتر بر اين مثال‌اند و صورت واحد دارند و انسان با دو دست و دو پا و پنج انگشت متولد مىشود مانند قاطبه ديگران و آنكه بر خلاف اين باشد براى آفتى است در رحم يا در ماده كه جنين از آن تكون يافته چنان كه در صناعات اتفاق مىافتد . قصد صنعتگر آن است كه درست بسازد اما در وسائل و آلات كار او نقصى پيش مىآيد و مانند اين در اولاد حيوان نيز اتفاق افتد براى اسبابى كه گفتيم و فرزند ناقص يا زائد و خارج از قاعده معتاد مىآورند اما بيشتر صحيح و بىآفت‌اند . همچنانكه در اعمال صنعتگران اين گونه اتفاق دليل آن نيست كه اين صنع صنعتگر نداشت و بىصاحب و مهمل بود همچنين عوارض افعال طبيعيه موجب آن نيست كه همه را بالعرض و اتفاق گوئيم .\r\nنيز حضرت امام جعفر صادق عليه السّلام در توحيد مفضل فرمود اسم معروف و متداول اين جهان در زبان يونانى قوسموس است و معنى قوسموس زينت است و فيلسوفان و مدعيان حكمت آن را به همين نام مىخواندند چون در آن نظام و تدبير ديدند و اكتفا بدان نكردند كه تقدير و نظام نام نهند بلكه پاى فراتر گذاشته آن را زينت ناميدند تا مردم را آگاه كنند كه جهان با همه درستى و حكمت و استادانه كه خلق شده در غايت زيبائى و آراستگى نيز هست انتهى .\r\nو اين تحقيق كه حضرت امام جعفر صادق عليه السّلام در اشتقاق لفظ قوسموس و نكته انتخاب اين لفظ بيان فرمود در كتب ديگر از حكما نديديم اما در كتب اروپائيان در وجه اشتقاق لغاتى كه از اين كلمه يونانى گرفته شده نوشته‌اند اصل كلمه بمعنى آراستگى و زينت بوده و هم نام جهان است .\r\nغاليان در مذهب مادى به غير ذرات پراكنده معتقد نيستند و بوجود طبيعت و اضطرار آن اقرار ندارند و ابن ابى العوجاء و ابن مقفع از آنها بودند . براى آنان بايد وجود طبيعت را ثابت كرد پس از آن ما وراء طبيعت .\r\nو گروه ديگر بطبيعت قائلند و ما وراء طبيعت يا عالم غيب را منكرند براى آنها\r\n\r\n","description":"","footnote":"","page_name":" 150 ","page_number":166},
  {"content":"\r\n\r\nبايد عالم غيب اثبات كرد و ارسطو و پيروان وى هم بطبيعت قائلند و هم بعالم غيب و بعقيده آنان اصل فيض وجود از مبدء غيبى باجسام ميرسد و طبيعت يعنى صورت نوعيه همراه آن مبدء است كه در اصطلاح آنان عقل فعال گويند . و چون خواهيم آن را تنظير بمحسوسات كنيم جهان به نظر ذيمقراطيس مركب از ذرات است و ذرات مانند مردم متفرق و گوناگونند در بيابانى فراهم آمده و بهر جاى خواهند ميروند و هر كار مىخواهند ميكنند و غرضى واحد ندارند و ذيمقراطيس خود گويد ذرات بهر طرف كه روان باشند بدان ملزمند و منحرف نمىشوند و بعض پيروان او گويند منحرف هم توانند شد و به هرحال جامعى ندارند .\r\nاما به نظر گروهى ديگر ذرات هر موجود بمنزله فوج لشكرى است و طبيعت در جسم بمنزله سرهنگ است كه ذرات پراكنده را روى بغرض واحدى ميبرد و نوعى وحدت براى لشكريان فراهم مىآورد و آن كه طبيعت را كافى نمىبيند و غايت اين تغييرات و حركات اشياء را بزرگتر از حد طبيعت ميبيند عقل فعال ثابت كرده كه پيوسته با طبيعت است و نگاهدار طبيعت و با غراضى بزرگتر هدايت مىكند و اگر زنبور عسل را ملاحظه كنيم بدن او مركب از ذراتى است و صورت حيوانى او نيروئى است مسلط بر ذرات مانند سرهنگ فوج كه ذرات را براى يك غرض به كار مىبرد اما اين هم كافى نيست زيرا كه خانه ساختن و دقتى كه در آن به كار ميبرد بيش از اندازه انديشه حيوان است ارسطو و پيروان وى گفتند عقل فعال با هر موجودى است و مبدء فياض او است .\r\nآنكه غايت را در طبايع انكار كرده است اصل طبيعت را نيز انكار كرده است زيرا كه اگر طبيعت هست متوجه عملى است مخصوص به خود كه آن را بايد غايت گفت و اگر متوجه عملى خاص نيست و غايت ندارد طبيعت هم نيست و اگر طبيعت نباشد بايد دانه گندم را چون بكارند گاهى برويد و گاهى نرويد و گاه سبز و گاه رنگ ديگر و گاه مانند درخت توت سخت و بلند و گاه مانند لبلاب پيچ خورده گاه خوشه گندم برآورد و گاه جو گاه نوع ديگر از حبوب كه نديده‌ايم الى غير ذلك همه احتمالات ممكن بايد اتفاق افتد نه آن كه مستمر بيك نوع برويد . آن كه هميشه يك نوع ميرويد در\r\n\r\n","description":"","footnote":"","page_name":" 151 ","page_number":167},
  {"content":"\r\n\r\nطبيعتش اختصاص بعملى خاص است پيش از آن كه برويد و آن اختصاص امر حقيقى است در دانه گندم كه در دانه جو نيست و هكذا . و در جو اختصاصى هست كه در دانه گندم نيست و اگر بگوئيم غايت در فاعلهاى طبيعى نيز موجودند پيش از فعل و بعد از فعل صحيح گفته‌ايم .\r\nو اگر گويند غايت داشتن فرع تدبر و انديشه و تفكر است و طبيعت كه انديشه و شعور ندارد غايت ندارد گوئيم انديشه و تفكر براى تعيين غايت است نه براى اصل غايت و آنجا كه چند امر شايسته غايت باشند انتخاب يكى مبنى بر تفكر است و گاه فاعل با قصد و شعور نيز بىتأمل و انديشه كارى انجام مىدهد مانند خطاطان و نقاشان ورزيده كه دستشان بدان عمل خوى گرفته بىتأمل مىنويسند و اگر بخواهند در آن تأمل كنند بسا از آن وقت كه دست را به عادت خود رها كرده‌اند نيكوتر ننويسند .\r\nابو على بن سينا گويند عجيب است كه امر هميشگى كه هرگز از يك نظم بيرون نميرود واقعه تازه هم اتفاق نيافتاده نسبت ببخت و اتفاق دهيم و نوا در طبيعت را به علت . اما انباذقلس و امثال او گويد دندان ثنايا را براى بريدن تيز نكردند بلكه اتفاقا در پيش دهان ماده بود كه غير اين صورت نمىپذيرفت و دندان آسيا نه براى آن پهن شد كه غذا را نرم كند بلكه ماده آن فقط اين صورت مىپذيرفت و حجت‌هاى سست آوردند و گفتند چگونه طبيعت براى غايتى كار كند كه فكر و انديشه ندارد و اگر طبيعت در كار خود غايت داشت اين خلقت‌هاى ناپسنديده و سهمگين و افزونىهاى بىفائده مانند شش انگشتى و مرگ و بيمارى هرگز نبود پس اين احوال به قصد واقع نشده است و لكن ماده در حالى بود كه غير اين احوال ناخوش نمىپذيرفت همچنين هر چه مطابق مصلحت مىبينيم بضرورت ماده است و اتفاق . آنگاه خود ابو على بن سينا در رد انباذقلس گفته است : اتفاق بامور نادر بايد گفت و چون بدقت بنگريم كه خوشه گندم چگونه از دانه گندم پديد مىآيد و بچه سان ماده را از زمين سوى خود مىكشاند و جنين چگونه از نطفه متولد مىشود از ماده كه از رحم به خود جذب مىكند آيا بايد گفت اين اتفاقى است يا امرى است كه طبيعت اقتضاى آن كرده و نيروئى از باطن آن را به اين كار واداشته است . مثالى كه در دندان\r\n\r\n","description":"","footnote":"","page_name":" 152 ","page_number":168},
  {"content":"\r\n\r\nثنايا و دندان آسيا آورد ما تصديق مىكنيم كه ماده هر يك غير آن صورت كه پذيرفته نمىپذيرد اما اقتضا بر عكس آن است .\r\nاو گمان كرد كه ماده در پيش دهان آمد و اقتضاى صورت ثنايا كرد و ما گوئيم مصلحت انسان و صورت انسانيت اقتضاى وجود صورت ثنايا كرد در پيش دهان و ماده را حاضر كرد به اندازه ثنايا ، اگر اقتضا از طرف ماده بود همه گونه ماده در پيش دهان فراهم مىشد حتى ماده كه اقتضاى صورت مردمك چشم كند و در هزاران هزار جنين يكى پيدا مىشد كه دندان پيشين نيز داشته باشد . نظير اين است كه پايه خانه را از سنگ بنهند بام آن را از چوب ، نبايد گفت سنگ چون سنگين‌تر بود در زير قرار گرفت و چوب سبك‌تر بود بالا آمد بلكه بايد گفت معمار مصلحت خانه را در اين ديد و صورت خانه را در خاطر گرفت و مواد آن را مناسب صورت فراهم آورد و نيز گوئيم اگر در يك زمين دانه گندم افتد خوشه گندم برآيد و از دانه جو حتما خوشه جو و محال است كسى بگويد اجزاى خاك و آب به خودى خود بدرون گندم و جو رفتند و آن را پرورش دادند بلكه حركت اجزاى آب و خاك بجذب و كشش نيروهائى است نهفته در دانه كه باذن پروردگار مواد مناسب را سوى خود ميكشند انتهى و اين دعوى انباذقلس بدان ماند كه كسى گويد حروفچين مطبعه مشت مشت حروف سربى از جعبه‌هاى مختلف برداشت و كنار هم نهاد خود نسخه كتاب شفا درآمد يا چند سكه طلا در جوال با پول مسين آميخته بود و كسى چند بار دست برد و هر بار سكه طلا به دستش آمد با آن كه در هزار سكه مس مثلا چهار سكه طلا بود .\r\nباز ابو على بن سينا پس از كلام گذشته فرمود ما مىپرسيم آيا در خاك آن زمين اجزائى هست خاص گندم و اجزاى ديگر خاص جو يا آنكه هر يك از اجزاء شايسته گندم شدن است و هم جو شدن ؟ اگر گويند هر جزء شايسته هر دو است پس اقتضائى از طرف ماده نيست و آن صورت گندم يا جو كه عارض ماده مىشود باقتضاى صورت و صورت‌ساز است كه آن ماده كه شايسته براى همه صورت‌ها است بيك صورت تخصيص ميدهد و آن صورت ماده را به شكل خود ميپرورد و هميشه بغايت\r\n\r\n","description":"","footnote":"","page_name":" 153 ","page_number":169},
  {"content":"\r\n\r\nخود ميرسد و مراد ما بغايت در امور طبيعيه اين است و نادر است كه مانعى آن را از رسيدن بغايت بازدارد .\r\nاما اگر همه اجزاء شايسته براى همه صورت‌ها نيستند بلكه اجزائى خاص شايسته صورت گندم است كه ريشه گندم آن اجزاء را انتخاب مىكند و برمىگزيند و به خود جذب مىكند و اجزاء ديگر شايسته صورت جو كه ريشه گندم آنها را رها مىكند و ريشه جو آن را جذب مىكند پس اقتضا از طرف صورت است نه از طرف ماده كه انباذقلس و پيروان او گفتند . انتهى ملخصا .\r\nسخن ابو على را در اينجا قطع ميكنيم و در شفا از اين گونه تحقيق بسيار است اما بيش از اين ملالت آورد . و در حقيقت تحقيق او تفسير اين آيه است .\r\n وَ فِي الْأَرْضِ قِطَعٌ مُتَجاوِراتٌ وَ جَنَّاتٌ مِنْ أَعْنابٍ وَ زَرْعٌ وَ نَخِيلٌ صِنْوانٌ وَ غَيْرُ صِنْوانٍ يُسْقى بِماءٍ واحِدٍ وَ نُفَضِّلُ بَعْضَها عَلى بَعْضٍ فِي الْأُكُلِ إِنَّ فِي ذلِكَ لَآياتٍ لِقَوْمٍ يَعْقِلُونَ . \r\nأمّا القوّة الحيوانية المحرّكة فغايتها الوصول إلى المنتهى و هو قد يكون غاية للشّوقيّة و قد لا يكون فإن لم تحصل فالحركة باطلة و إلّا فهو إمّا خير أو عادة أو قصد ضروريّ أو عبث و جزاف .\r\nپيش از اين گفتيم قوه محركه حيوانى چهار مقدمه دارد اول انديشه ، آنگهى شوق پس از آن اراده و چهارمين قوه عضلات . و هر يك غايتى دارد :\r\nقوه محركه در عضلات غايتش آن است كه بمنتهاى مسافت برسد و اراده هم\r\n\r\n","description":"","footnote":"","page_name":" 154 ","page_number":170},
  {"content":"\r\n\r\nغايتش جز اين نيست اما شوق كه حيوان را باراده واداشته يا براى جستجوى مطلوبى است يا گريز بپناهگاهى از آنچه هراس دارد . گاه بدان غايت ميرسد و گاه نميرسد و اگر نرسد گويند كوشش او باطل و بيهوده گشت و آن را دليل نفى غايت نبايد گرفت .\r\nو اگر بغايت خود رسد يعنى آن چه بدان شوق داشت در زبان مردم نامهاى مختلف دارد مثلا اگر شوق او از قوه تخيل برخاسته باشد نه از عقل مانند بازى و مزاح و قصه‌خوانى ، آن را عبث و گزاف گويند يعنى غايت او عقلى نيست نه آن كه غايت ندارد و اگر طبيعت به يارى شوق برخيزد مانند تنفس آن را قصد ضرورى گويند و اگر كارى است كه بدان خوى گرفته مانند بازى كردن با ريش و شكستن انگشت كه عادت مشوق است آن را عادى گويند . اگر هيچ نيست جز عقل و فائده عقلى آن عمل خير و صحيح است و گاه شوقيه غايتى ندارد غير همان غايت كه اراده دارد مانند آن كه از ماندن جائى ملول است بجاى ديگر ميرود ، و بعضى مردم پندارند هيچ‌يك از اين انواع غايت ندارد و صحيح نيست .\r\nو بعض شبهات مردم درباره غايت مربوط بخير و شر است و اين كه انسان خود غايت هر موجودى است و بايد همه چيز بسود انسان باشد .\r\nو أثبتوا للطّبيعيّات غايات و كذا للاتّفاقيّات .\r\nغايت در امور طبيعى بتفصيل گذشت و اتفاقى امور نادره را گويند كه بقاعده مستمر يا غالب واقع نميشود مانند آنكه حبه از بار گندم بيفتد و سبز شود يا فرزندى لب شكرى و شش انگشتى بزايد و اين‌ها هر يك سببى دارد كه آن هم نادر اتفاق مىافتد و چنان كه بعضى پندارند بىسبب نيست .\r\nو حاجى ملا هادى سبزوارى فرمايد :\r\n و ليس في الامور الاتّفاقي * إذ كلّ ما يحدث فهو راق \r\n لعلل بها وجوده وجب * يقول الاتّفاق جاهل السبب \r\n\r\n","description":"","footnote":"","page_name":" 155 ","page_number":171},
  {"content":"\r\n\r\nمراد وى إنكار اتفاق است بدان معني كه سبب ندارد نه آن كه نادر است .\r\nو العلّة مطلقا قد تكون بسيطة و قد يكون مركّبة .\r\nمسأله شانزدهم - هر يك از چهار علت گاه بسيط است و گاه مركب - علت فاعلى بسيط مثل آنكه يك تن سنگى را بجنباند و مركب آنكه چند تن ماده بسيط مانند آب و هر عنصرى چون آهن برأى مردم زمان ما ، ماده مركب مانند زاج و مازو براى مركب .\r\nصورت بسيط مانند صورت عناصر و مركب مانند انسان مركب از صورت استخوان و گوشت و غير آن .\r\nغايت بسيط مانند رفتن براى خريدن متاعى و مركب مانند خريدن متاع و ملاقات دوستان .\r\nو بعضى گويند علت مركب معقول نيست زيرا كه از وجود علت بايد وجود معلول لازم آيد و از عدم علت عدم معلول و اگر علت مركب باشد تنها يك جزء على البدل علت است و اجزاى ديگر علت نيست مثلا اگر ده مرد بايد تا يك پاره سنگ بردارند و يكى كم باشد سنگ برداشته نميشود و آن نه مرد ديگر اثرى ندارند . بيان ديگر آنكه اين ده مرد اگر هر يك تنها مىتوانند سنگ را بردارند پس علت مركب نيست و اگر بعضى مىتوانند و بعضى نميتوانند باز همان‌ها كه مىتوانند علتند نه همه و اگر هيچ‌يك تنها نميتوانند مگر همه ده مرد يكديگر را يارى كنند باز يكى على البدل علت است چون هيچ‌يك اولى نيستند از ديگرى و اگر مجموع را علت ميشمارى و علت از افرادى فراهم آمده كه هيچ‌يك نيروئى براى برداشتن سنگ ندارند پس از مجموع آنها نيز نيروئى بوجود نيايد و از جمع چند هيچ چيزى حاصل نشود و اگر گوئى پس از اجتماع ده جزء مثلا جزء يازدهمى ( هيئت ) پديد مىآيد و آن جزء يازدهم چون ضم شود معلول موجود گردد گوئيم آن جزء يازدهم معلول آن ده جزء است و ده جزء علت آن و علت مركب ثابت ميگردد .\r\n\r\n","description":"","footnote":"","page_name":" 156 ","page_number":172},
  {"content":"\r\n\r\nعلامه رحمه اللّه در جواب شبهه اينان فرمود اگر اين سخن صحيح باشد نه تنها علت مركب را باطل مىكند زيرا كه هر مركبى اگر چه علت نباشد باطل مىشود و البته مقصود مركب اعتبارى نيست مانند تركيب انسان با سنگى كه كنار او نهاده بلكه مركب حقيقى كه از آن اثرى تازه برخيزد و شبهه در بديهيات در خور جواب نيست .\r\nو أيضا بالقوّة أو بالفعل .\r\nچهار علت گاه بالقوه‌اند و گاه بالفعل :\r\nعلت فاعلى بالقوه مانند داروى مسهل در دكان عطار و بالفعل مانند مسهلى كه خورده‌اند . علت مادى بالفعل مانند جنين براى انسان و بالقوه مانند نطفه براى او . علّت صورى بالفعل مانند صورت آب براى آب و بالقوه مانند صورت آب براى هوا كه مستعد تبديل به آب است .\r\nغايت بالفعل مانند علم علماء و غايت بالقوة مانند علم دانشجويان .\r\nو كلّية أو جزئيّة .\r\nهر يك از اين چهار علت گاه كلى است و گاه جزئى .\r\nعلّت فاعلى كلي مانند نجار براى تخت و جزئى مانند نجار خاص براى تخت خاص و ديگر علل را بر اين قياس بايد كرد .\r\nو اگر دقت بيشتر خواهيم گوئيم گاهى اثرى از فاعلى مىبينيم كه از خصوصيت او نيست بلكه از معناى ديگرى است اعم مثلا آهنى بر سر كسى افتد و او را بكشد كشنده او آهن نيست بلكه جسم سنگين است كه هم در آهن و هم در اجسام ديگر هست يا سدى از سنگ و آهك پيش آب ببنديم بستن آب از خصوص سنگ و آهك نيست بلكه اگر سرب و آهن بود نيز همين اثر داشت اين امور را فاعل كلى گوئيم اما گاهى اثر خاص آن جسم است مانند كنه گنه براى تب و سم الفار در قتل موش .\r\nيا ماده تخت مثلا از چوب است كه بصلابت قبول شكل و صورت كرده و اگر اين حد صلابت در جسم ديگر باشد نيز قبول خواهد كرد مانند آهن و عاج و طلا اما\r\n\r\n","description":"","footnote":"","page_name":" 157 ","page_number":173},
  {"content":"\r\n\r\nبراى بدن حيوان خون و گوشت بايد و از اين جهت خاص است .\r\nصورت كلى نيز براى عليت ماده كافى است چون ماده البته صورتى ميخواهد و نميتوان تصور كرد ماده كه نه آهن و نه مس و نه فلز ديگر و نه شبه فلز باشد اما اگر صورت مبدل شود ماده به حال خود باقى است پس صورت كلى تأثير دارد .\r\nو غايت كلى را بر اين قياس بايد كرد .\r\nو ذاتيّة أو عرضيّه .\r\nهر يك از علل گاهى ذاتى است و گاه عرضى . علت ذاتى آن است كه خود معلول حقيقة به دو منسوب باشد مانند آتش براى سوزانيدن و عرضى آن است كه علت اقتضاى آن معلول نكند و ما مصاحب او را نسبت به علت دهيم مثل سقمونيا كه گويند خود حارّ است اما بدن را تبريد مىكند باينكه مسهل صفرا است و صفرا گرم است چون از بدن بيرون رود مزاج سرد مىشود و مثل اينكه آب يخ عطش مىآورد باينكه خون را از نواحى بدن بمعده ميكشاند .\r\nصورت ذاتيه آن است كه خود مقوم ماده باشد مانند صورت انسانيت و صورت عرضيه مانند رنگ و شكل كه دخلى در قوام ذات ندارد .\r\nغايت ذاتيه آن است كه فعل حقيقة براى او است و غايت عرضيه آنكه اتفاقا بر فعل مرتب شود مانند فرعون كه موسى عليه السّلام را برداشت بفرزندى و او دشمن و مايه اندوه فرعون گشت بالعرض .\r\nماده بالذات آن است كه خود ماده در جسم باقى باشد و ماده بالعرض آنكه ماده را با عوارض ديگر كه باقى نميماند ماده گيريم مثلا خاك ماده گندم است بالعرض زيرا كه صورت خاكى از او زائل مىشود تا گندم شود و ماده بالذات چيزى است مبهم كه هم در خاك و هم در گندم باقى است .\r\nو گاه مصاحب علت را بالعرض علت گويند مثل آنكه گويند دستم دزديد و چشمم ديد و گوشم شنيد و حال آنكه هيچ‌يك از اعضاى بدن كارى نميكنند .\r\n\r\n","description":"","footnote":"","page_name":" 158 ","page_number":174},
  {"content":"\r\n\r\nو عامّة و خاصّة .\r\nعلت عامه آن است كه جنس باشد براى علت حقيقى مانند صنعتگر براى ساختن خانه و علت خاصه مانند بنا براى آن و علامه فرموده عموم و خصوص در صورت محقق نميشود يعنى در ساير اقسام علت محقق مىشود .\r\nو قريبة أو بعيدة .\r\nعلت قريبه يعنى نزديك آن است كه ميان او و معلول واسطه نباشد مانند ميل يعنى فشار كه علت حركت است و علت بعيده مانند قوه شوقيه كه بواسطه فشار مؤثر است و علل ديگر را بر اين قياس بايد كرد .\r\nو مشتركة أو خاصة .\r\nعلت فاعلى مشترك آن است كه چند معلول داشته باشد مانند نجار براى چند درو خاص مانند نجار براى يك در مخصوص .\r\nو العدم للحادث من المبادى العرضيّة .\r\nحادث آن است كه بعد از نيستى به هستى آيد پس نيستى شرط هستى است و نوعى عليت دارد اما عليت آن بالعرض است و گرنه عدم مؤثر نيست و مؤثر حقيقى فاعل است و بس و پيشتر گفتيم كه شرط تأثير مقارنت عدم نيست ( صفحه 123 ) .\r\nو الفاعل في الطّرفين واحد .\r\nهرچه علت وجود است بايد همان علت عدم باشد هستى او علت هستى است و نيستى او علت نيستى بدليل آنكه اگر چيزى موجود باشد و علتش هم موجود بود چيز ديگر نميتواند آن را نيست كند مگر علت آن را نابود سازد و نابودى علت سبب نابودى معلول مىشود .\r\nو الموضوع كالمادّة .\r\n\r\n","description":"","footnote":"","page_name":" 159 ","page_number":175},
  {"content":"\r\n\r\nآنچه پيش از اين درباره علت مادى گفته شد كه يا مركب است يا بسيط يا كلى يا جزئى و غيره همان سخن در موضوع نيز جاريست و فرق موضوع و ماده آن است كه ماده در وجود خود حاجت به صورت دارد و موضوع حاجت بعرضى كه حال در او است ندارد . بيشتر آنچه در ماده و صورت ذكر شده موافق مذهب ابو على است .\r\nو افتقار الأثر إنّما هو في أحد طرفيه .\r\nمسأله هفدهم - معلول ماهيتى دارد كه موجود است يا معدوم . احتياج او به علت در وجود است يا در عدم اما در ماهيت حاجت به علت ندارد و تأثير فاعل در آن معقول نيست . انسان بچه علت موجود شد ؟ و عنقا بچه علت موجود نشد ؟ هر دو سؤال صحيح است اما انسان بچه علت انسان است . سؤالى صحيح نيست و از شيخ الرئيس نقل است « ما جعل اللّه المشمشة مشمشة بل اوجدها »\r\n( رجوع به صفحه 78 و 80 شود )\r\nو أسباب الماهيّة غير أسباب الوجود .\r\nاسباب ماهيت آن است كه قوام ماهيت به دو است و آن جنس و فصل است مانند حيوان و ناطق نسبت به انسان و مانند سه خط مستقيم و سه زاويه متصل بهم براى مثلث و اسباب وجود آن است كه ماهيت را موجود سازد و آن فاعل است و غايت چنان كه خداى انسان را آفريد و براى خود آفريد . و مهندس كه مثلث نگاشت تا خواص آن را هويدا سازد .\r\nو لا بدّ للعدم من سبب و كذا في الحركة .\r\nنسبت ممكنات بوجود و عدم مساوى است نه وجود او ذاتى او است و اگر نه واجب الوجود ميشد و نه عدم ذاتى او است و گرنه ممتنع الوجود ميگرديد پس هم وجود او بعلتى است و هم عدم او . و علت عدم او عدم علت وجود او است .\r\nو حركت و هرچه وجود آن قرار ندارد مانند اصوات نيز در همين حكمند چون\r\n\r\n","description":"","footnote":"","page_name":" 160 ","page_number":176},
  {"content":"\r\n\r\nشوق و اراده و علت حركت باشد حركت هست و چون علت آن زائل گردد مثلا شوق بپايان رسد حركت هم تمام مىشود و جسم ساكن ميگردد .\r\nو جمعى گويند حركت و زمان و امثال آن ذاتا قرار ندارند و عدم آنها سبب ندارد بلكه خود ذات آنها اقتضاى عدم مىكند و اگر گوئى چيزى كه اقتضاى عدم كند ممتنع است نه ممكن و حركت و زمان ممكنند گوئيم چون وجود را نسبت باجزاى حركت و زمان دهيم پيش از نوبت آن اجزاء يا پس از آن ممتنعند و امتناع از جهت واقع شدن آنهاست در غير ظرف خود چنان كه وجود عالم كبير در محل تنگ محال است و ممتنع ذاتى نيست مگر با قيد .\r\nو من العلل المعدّة ما يؤدّى إلى مثل أو خلاف أو ضد .\r\nعلت بر دو قسم است معد و مؤثر . معد يعنى آماده‌كننده آن است كه معلول را بتأثير علت اصلى نزديك كند مانند كسى كه چيزى را بتدريج نزديك آتش آورد تا آتش آن را گرم كند . علت مؤثر آتش است كه گرم مىكند و كسى كه آن را نزديك آتش مىآورد معد است .\r\nگاهى علت معده معلول را براى اثرى مانند خود آماده مىكند مانند حركت تا نيمه راه كه متحرك را آماده رفتن بنيمه ديگر مىكند و گاهى بمخالف خود نزديك ميسازد مانند حركت كه آماده گرم شدن مىكند و گاه بضد خود مانند حركت كه جسم را بمقر خود ميبرد و آنجا ساكن مىشود .\r\nو الإعداد قريب و بعيد .\r\nآمادگى چنان كه پيش از اين گذشت گاهى دور است و گاهى نزديك چنان كه استعداد نطفه دور است و استعداد جنين نزديك .\r\nو من العلل العرضيّة ما هو معدّ .\r\nپيش از اين معنى علل عرضيه را گفتيم و معد يا علت معده يكى از اقسام علل\r\n\r\n","description":"","footnote":"","page_name":" 161 ","page_number":177},
  {"content":"\r\n\r\nعرضيه است چون خود وجود نميدهد اما مصاحب است با وجود معلول آن را علت پندارند\r\nامور عامه بدين بحث ختم گرديد و دانستن آن براى فهم اصول دين از روى مبانى علمى بسيار مهم و لازم است و پايه مباحث ديگر بر آن قرار گرفته اما چون بيشتر به كار طلاب علوم دينى مىآيد نه عوام ، در اكثر آنها سخن باختصار آورديم و اگر خداى تعالى توفيق دهد اصل مباحث اصول دين را مشروحتر آوريم .\r\n\r\n","description":"","footnote":"","page_name":" 162 ","page_number":178},
  {"content":"\r\n\r\n\r\nالمقصد الثانى فى الجواهر و الاعراض\r\nو فيه فصول\r\n\r\n[ الفصل 
  ] الاول فى الجواهر\r\nالممكن إمّا أن يكون موجودا في الموضوع و هو العرض أولا و هو الجوهر .\r\nمسأله اولى - هر ممكن موجود اگر حاجت بموضوع دارد يعنى بايد در محلّى موجود باشد و محل از او بىنياز ، مانند سياهى و سفيدى و بوى و طعم آن را عرض گويند .\r\nو اگر حاجت بموضوع ندارد آن را جوهر گويند و شايد جوهر محتاج به محل باشد محلى كه محتاج به دو است نه محلى كه بىنياز از اوست و آن جوهر را صورت گويند و فرق محل و موضوع و عرض و صورت پس از اين معلوم خواهد شد ان شاء اللّه تعالى و هو إمّا مفارق في ذاته و فعله و هو العقل أو في ذاته و هو النّفس أو مقارن فإمّا أن يكون محلّا و هو المادّة أو حالّا و هو الصّورة أو ما يتركّب منهما و هو الجسم .\r\nجوهر پنج قسم است . عقل . نفس . ماده . صورت . جسم\r\nمردم عوام پندارند موجود مستقل جسم مادى است و غير آن يا موهوم است\r\n\r\n","description":"","footnote":"","page_name":" 163 ","page_number":179},
  {"content":"\r\n\r\nيا عرض و به آسانى اين پندار باطل از ذهنشان بيرون نخواهد رفت اما خردمند داند كه ممكن است چيزى موجود باشد مستقل حقيقة و آثار از او پديد آيد اما مادى نباشد و مكان نخواهد و طول و عرض نداشته باشد مردم عهد ما بقوائى معتقدند مانند برق و امثال آن كه در فضاى خالى موجودند و حركت ميكنند و با آنكه مؤثرند عرض نيستند يعنى حلول در جسم نكرده‌اند و معدوم هم نيستند اما وضع دارند يعنى به مكان و حيز آنها اشارت ميتوان كرد كه در فلان جاى قرار گرفته‌اند و طول و عرض نيز براى آنها تصور مىشود و اين گونه نيروها باصطلاح حكما اگر بوجود آن اقرار كنند از مجردات و مفارقات محسوب نميشوند چون مكان دارند .\r\nموجود مستقل كه حاجت بموضوع ندارد . اگر وضع و مكان داشته باشد آن را مقارن گويند يعنى مقارن ماده و آن جسم است مركب از ماده و صورت و هر سه جوهرند هم جسم و هم دو جزئش .\r\nاما موجود مستقل كه موضوع و محل ندارد آن را مفارق گويند يعنى جدا از ماده و مجرد يعنى برهنه از ماده و عوارض آن و آن عقل است يا نفس .\r\nحكما گفته‌اند اگر موجود جوهرى ذاتا مفارق باشد اما در كار حاجت بآلت جسمانى داشته باشد نفس است و اگر در كار نيز آلت جسمانى نخواهد عقل است مثلا جان انسان يعنى نفس ناطقه او ذاتا حاجت به بدن ندارد و بىبدن نيز موجود ميماند و پس از فناى بدن باقى است اما كارى نميتواند انجام دهد مگر بدست و پا و چشم و غير آن ، پس ذاتا مفارق و مجرد است و در افعال محتاج به بدن .\r\nاما عقل موجودى است مجرد و حاجت به بدن ندارد نه در ذات و نه در افعال خود و هر كار از او آيد بىآلت بدنى است .\r\nپس جوهر پنج قسم است : عقل كه مفارق است از ماده هم در ذات و هم در فعل .\r\nنفس مفارق است از ماده در ذات نه در فعل .\r\nماده محل است كه صورت‌هاى جسمانى در آن حلول مىكند .\r\n\r\n","description":"","footnote":"","page_name":" 164 ","page_number":180},
  {"content":"\r\n\r\nصورت چيزى است منشأ همه افعال جسم و آثار او كه در ماده حلول كرده است جسم موجود مركب از ماده و صورت است .\r\nو پيش از اين نيز فرق ميان مجرد و مادى و مقارن و مفارق را گفته‌ايم .\r\nو المحلّ و الموضوع يتعاكسان وجودا و عدما في العموم و الخصوص و كذا الحالّ و العرض .\r\nمحل دو قسم است يا محتاج است به چيزى كه در آن حلول كرده يا محتاج نيست مثلا ماده جسم محل صورت است و محتاج است به صورت آن چنان كه خواهيم گفت و صورت هم محتاج است بماده . و آن محل كه محتاج نيست موضوع گويند مانند جسم كه محل رنگ و بو است و حاجت برنگ و بو ندارد و ميتوان گفت ( هر موضوع محل است ) اما نميتوان گفت ( هر محل موضوع است ) بر عكس در عدم نميتوان گفت ( هر چه موضوع نيست محل هم نيست ) اما ميتوان گفت ( هر چه محل است موضوع نيست ) .\r\nاين مطلب در منطق مشروح آمده است كه چون دو مفهوم اعم و اخص باشند ميان دو نقيض آنها هم عموم و خصوص است اما به عكس اصل يعنى نقيض اعم اخص است و نقيض اخص اعم .\r\nو آنچه در باب محل و موضوع و صورت و ماده گفتيم مبنى بر مذهب ابو على بن سينا است و خواجه عليه الرحمه نيز در شرح اشارات موافق او است اما در اين كتاب اصل تركيب از هيولى و صورت را انكار كرد پس محلى كه محتاج به حال باشد به نظر او صحيح نيست .\r\nو بين الموضوع و العرض مباينة .\r\nعرض خود بىنياز از موضوع نيست چون موضوع آن را نگاهداشته است اما موضوع حاجت بعرض ندارد پس مباين يكديگرند .\r\nو يصدق العرض على المحلّ و الحالّ جزئيّا .\r\n\r\n","description":"","footnote":"","page_name":" 165 ","page_number":181},
  {"content":"\r\n\r\nقضيه جزئيه آن است كه حكم بر بعضى افراد كنند مانند بعض حيوان انسان است و ميتوان بقضيه جزئيه عرض را براى محل و هم براى حال ثابت كرد مثلا بگويد بعض محل‌ها عرضند و بعض حال‌ها عرضند . مانند خط مستقيم . خود خط عرض است و مستقيم عرضى است كه عارض بر اين عرض شده است .\r\nاما قضيه كليه نميتوان گفت هر محل عرض است چون جسم محل است و عرض نيست يا نميتوان گفت هر حال عرض است زيرا كه صورت جسميه حال است و جوهر است .\r\nو الجوهريّة و العرضيّة من ثواني المعقولات لتوقّف نسبة أحدهما على وسط .\r\nمسأله دوم - جوهر بودن و عرض بودن از معقولات ثانيه است زيرا كه جوهر بودن جسم و امثال آن يا عرض بودن سفيدى چيزى زائد بر خود آنها نيست بلكه در ذهن از آنها انتزاع مىشود مانند بالا بودن سقف كه چيزى زائد بر سقف نيست غير - چوب و تخته . اما مشهور ميان اهل معقول آن است كه آنچه جوهر است جوهر بودن جنس او است و ذاتى او . اما عرض جنس نيست و از معقولات ثانيه است چون عارض بودن بيان حال و كيفيت وجود عرض است با ملاحظه چيزى خارج از ذات عرض و وجود خود ذاتى هيچ چيز نيست « غير خداى تعالى » حالات وجود هم بطريق اولى ذاتى هيچ چيز نخواهد بود اما جوهر بودن بيان حال ذات و ماهيت اشياء است ذاتا چنان كه ميتوانيم بگوئيم جسم جوهر است و نگوئيم براى چه چيز اما رنگ را نميتوانيم بگوئيم عرض است مگر بگوئيم براى برف و اگر ندانيم چيزى جوهر است حقيقت او را درك نكرده‌ايم مثلا اگر ندانيم نفس خود مستقل است يا كيفيت مزاج بدن و حرارت و امثال آن بايد گفت نفس را نشناخته‌ايم و وقتى آن را ادراك كرده‌ايم كه بدانيم جوهر مجرد است اما اگر نور را ندانيم عرض است آن را درك كرده‌ايم . اگر وجود جزء مفهوم جوهر بود يا جوهر بودن حالى از احوال موجود بود باعتبار غير البته آن را ذاتى و جنس جواهر\r\n\r\n","description":"","footnote":"","page_name":" 166 ","page_number":182},
  {"content":"\r\n\r\nنميدانستيم چون وجود جزء هيچ ماهيتى نيست و هيچ ماهيتى باعتبار غير نيست .\r\nمؤلف فرمود اگر جوهر بودن و عرض بودن ذاتى بودند اثبات آن‌ها محتاج بدليل نبود چون ذاتى بديهى است با اينكه ما محتاجيم ثابت كنيم كم و كيف عرضند و نفس جوهر است پس هر دو از معقولات ثانيه‌اند - و شارح علامه فرمود اين برهان دلالت بر آن دارد كه ذاتى نيستند اما از معقولات ثانيه بودن ثابت نميشود مانند ضاحك كه براى انسان ذاتى نيست و از معقولات ثانيه هم نيست .\r\nسخن در اينجا بسيار است و مناسب وضع كتاب ما نيست .\r\nو اختلاف الأنواع بالأولويّة .\r\nدليل ديگر بر آن كه جوهر و عرض جنس و ذاتى نيستند آن است كه هم جوهر و هم عرض مشكك‌اند يعنى در انواع خود باختلاف‌اند بعضى جواهر در جوهر بودن قوىترند مثلا جسم در جوهريت قويتر است از ماده يا صورت و عرض قار مانند سياهى و سفيدى قويترند از عرض بىقرار ( غير قار ) مانند زمان .\r\nو المعقول اشتراكه عرضيّ .\r\nانسان معنى مشتركى ميان انواع جواهر تصور مىكند مثل اينكه نفس و عقل و جسم مستقل در وجودند و ميان انواع عرض مانند كم و كيف نيز معناى مشتركى تصور مىكند كه محتاج به محلند و اين اشتراك دليل آن نيست كه جوهر و عرض جنس باشند زيرا كه عرض عام هم مشترك است . نه جوهر بودن ذاتى است و نه عرض بودن اگر چه مشتركند همچنانكه ( ماشى ) راه رونده ذاتى حيوان نيست اگر چه در همه انواع مشترك است و بيش از اين تفصيل در اين مطالب مناسب نيست .\r\nو لا تضادّ بين الجواهر و لا بينها و بين غيرها .\r\nمسأله سيم - هرگز ميان دو جوهر تضاد نيست و هيچ جوهرى ممكن نيست جوهر ديگر را معدوم كند ( و مقصود تضاد بمعنى غاية الخلاف نيست بلكه اعم است . رجوع بصفحه 113 شود ) مثلا جسم سبب نابودى جسم ديگر نميشود و نفس سبب فناى نفس ديگر\r\n\r\n","description":"","footnote":"","page_name":" 167 ","page_number":183},
  {"content":"\r\n\r\nهكذا . اگر گوئى صورت در اصطلاح حكما جوهر است و دو صورت ضد يكديگرند مثلا آتش صورت نوعيه آب را نابود مىكند و بالعكس . گوئيم در اين گونه معانى اصل تضاد ميان گرمى و سردى است و چون آتش و آب مصاحب يا ملازم گرمى و سردى هستند بالعرض آنها را متضاد ميگويند و همچنين گوئيم جوهر با هيچ‌يك از اعراض تضاد ندارند .\r\nدو معنى وجودى كه با هم تضاد ندارند يا به اين جهت است كه با هم مجتمع ميشوند يا اصلا يكى متأثر از ديگرى نميشود .\r\nو المعقول من الفناء العدم .\r\nابو هاشم و پيروان او از معتزليان گفتند : فنا ضد جوهر است چنان كه وقتى خدا خواهد عالم را نابود كند فنا را مىآفريند و فنا همه جواهر را نابود مىكند مانند تاريكى كه روشنى را فانى ميسازد و شب كه روز را معدوم مىكند و خواجه عليه الرحمه جواب داد آنچه ما از كلمه فنا ادراك مىكنيم عدم است و عدم معنى وجودى نيست تا با اشياء وجودى ديگر تضاد داشته باشد .\r\nقد يطلق التّضادّ على البعض باعتبار آخر .\r\nگاه تضاد گويند نه به اين معنى كه دو معنى وجودى در يك محل اجتماع نكنند و هر يك ملازم عدم ديگرى باشد و به اين اعتبار گويند صورتى ضد صورت ديگر است چنان كه گفتيم .\r\nو وحدة المحلّ لا تستلزم وحدة الحالّ إلّا مع التّماثل بخلاف العكس .\r\nمسأله چهارم - ممكن است چند حال در يك محل مجتمع گردند مانند جسمى كه چند صفت دارد : سياه است و متحرك و گرم و ماده كه صورت جسميه و نوعيه در آن اجتماع كرده‌اند . اما دو مثل در يك محل جمع نگردند مثلا دو سفيدى بر يك كاغذ چون در يك محل دو صفت متماثل امتياز ندارند و اگر بعلتى امتياز داشته باشند ممكن است\r\n\r\n","description":"","footnote":"","page_name":" 168 ","page_number":184},
  {"content":"\r\n\r\nمانند دو نور از دو چراغ كه بر يك سطح بتابند و عكس اين حكم صحيح نيست يعنى يك صفت در دو محل واقع نميشوند .\r\nو بعضى گفتند اضافات در دو محل است مثل ابوت ميان پدر و پسر يا تأليف كه ابو هاشم گويد ميان دو جسم است و حق آن است كه صفت پدر ابوت است و صفت پسر بنوت و دو چيز است در دو محل و همچنين الفت صفت يك جسم است و الفت ديگر صفت جسم ديگر مانند دو محاذى كه روبروى يكديگر ايستاده‌اند محاذاتى كه صفت يكى است غير محاذات صفت ديگر است .\r\nو أمّا الانقسام فغير مستلزم في الطّرفين .\r\nنه حال اگر منقسم شود موجب تقسيم محل است و نه محل اگر منقسم شود موجب تقسيم شدن حال است . اما گاه باشد كه هر يك بتقسيم ديگرى تقسيم شود . آن حال كه تقسيم نشود مانند پدر بودن و پسر بودن است كه مقدارى از پدرى در جزئى از بدن و مقدار ديگر در جزء ديگر نيست و اگر بدن را نصف كنند ابوت نصف نميشود و آنكه تقسيم شود مانند حرارت كه چون محل را نصف كنند حرارت آن هم نصف شود يك نيمه در جزئى قرار گيرد و نيمه در جزء ديگر .\r\nاما آن محل كه تقسيم نشود بتقسيم حال وقتى است كه حال را تقسيم مقدارى نكنيم بلكه يك جزء عقلى را بگذاريم و جزء عقلى ديگر را نابود كنيم مثلا سياهى را چنان كنيم كه رنگ بماند و سياه نباشد جسم تقسيم نمىشود زيرا كه رنگ در نيمه از جسم قرار ندارد و قابض نور بصر در نيمه ديگر و نظير آن است كه جسمى متحرك بود و گرم ، گرمى در يك قسمت نيست و حركت در قسمت ديگر بلكه حركت در همه جاى جسم است و حرارت مصاحب آن است .\r\nو الموضوع من جملة المشخصات .\r\nمسأله پنجم - مقصود از اين جمله بيان اين مطلب است كه عرض از محلى به محلى منتقل نميشود مثلا آب گرم را كنار آب سرد نهى گرمى آن به اين منتقل نميشود بلكه\r\n\r\n","description":"","footnote":"","page_name":" 169 ","page_number":185},
  {"content":"\r\n\r\nبمجاورت او گرمى تازه در آب سرد پديد مىآيد و آنكه تازه پديد مىآيد غير آن است كه پيش از اين در آب گرم بود . برهانش آن است كه چيزى تا مشخص نباشد موجود نميشود چنان كه در باب خود گفته شد و تشخص گاه مقتضاى حقيقت اشياء است و هيچ يك از اعراض چنين نيستند كه ذاتشان اقتضاى وحدت كند و گاه تشخص بسبب عوارض و صفات است مانند انسان بلند قامت سفيدچرده متولد در فلان سال و فلان مكان و در اعراض اين صفات كافى نيست مگر موضوع آن را معين كنند كه در كدام محل قرار دارد چون اگر حرارت را مانند انسان بصفات مشخص كنيم مانند حرارت بفلان درجه موجود در فلان مكان و فلان زمان و نگوئيم عارض هوا شده است يا آب يا جسم ديگر آن حرارت را مشخص نكرده‌ايم بلكه وجود حرارت بىآنكه در موضوعى باشد محال است و اگر حرارت بىموضوع ممكن بود بايد بوجود منبع حرارت موجود شود هر چند جسمى كه حرارت عارض او شود نباشد و آن محال است و طبيعيان گويند طبقات جوّ با آنكه نزديك‌تر بخورشيداند بغايت سرد و آنكه مجاور زمين است گرم و طبقه سرد هوا را زمهريريه گويند . بارى چون وجود حرارت و ساير اعراض بىموضوع محال است و موضوع از اسباب مشخص بودن عرض است نمىتواند موضوع مبدل شود و عرض او همان عرض اول باشد و علامه فرمود اين حكم نزديك به بديهيات است .\r\nاگر گوئى نور چراغ و خورشيد كه علتش چراغ يا خورشيد است بوجود علت بسته است و موضوع خاص كه قبول نور كند شرط نيست مثلا نور بر ديوارى ميتابد و چون دست روى ديوار گذارى نور از ديوار برخاسته بر دست تو مىنشيند و همين انتقال عرض است از ديوار بدست و نور وابسته به علت است نه به ديوار يا دست پس موضوع شرط تشخص او نيست .\r\nگوئيم اگر ميان سرچشمه نور و چشم ما هوا يا جسم شفاف فاصله نباشد چنان كه مردم عصر ما ميگويند فضاى خالى تاريك است پس نور بر ديوار ايجاد مىشود و حاجت به آن دارد و چون دست روى ديوار گذارى آن نور كه بر دست تو است غير نور ديوار\r\n\r\n","description":"","footnote":"","page_name":" 170 ","page_number":186},
  {"content":"\r\n\r\nاست بلكه نورى است كه بر دست تو تازه موجود شده است و بحث نور در محل خود خواهد آمد ان شاء اللّه .\r\nو قد يفتقر الحالّ إلى محلّ متوسّط .\r\nگاه باشد كه عرض بر صورت يا عرض ديگر عارض شود مانند سرعت كه عارض حركت و از صفات حركت است آنگاه حركت عارض جسم . پس سرعت صفتى است كه حاجت به محل متوسط دارد .\r\nو گاه باشد كه احتياج بمتوسط نيست مانند حركت عارض بر جسم .\r\n\r\nجزء لا يتجزى\r\nو لا وجود لوضعىّ لايتجزّى بالاستقلال .\r\nمسأله ششم - در جوهر فرد يا جزء لا يتجزى . وضعى آن است كه در مكانى خاص واقع است و ميتوان به آن إشاره كرد و مقصود از بالاستقلال جوهر است در مقابل عرض .\r\nچيزى كه مكان دارد و قابل اشاره است قابل قسمت هم هست مگر عرض باشد يا اعتبارى مانند نقطهء آخر خط يا مركز دائره . چون وجود استقلالى ندارند .\r\nمردم در مسأله جزء لا يتجزى اختلاف كردند گروهى گفتند هر جسم مركب است از اجزائى كه به هيچ‌وجه قابل قسمت نيست و از اين گروه جماعتى شماره اجزاء را متناهى دانستند و گروهى غير متناهى . گروه ديگر گفتند جزء لا يتجزى محال است و هرگز جسم از فراهم گشتن چيزى كه نيست حاصل نميشود بلكه جسم بسيط متصل است و بىفواصل و بىخلل و فرج چنان كه در حس متصل مينمايد اما قسمت‌پذير است و جماعتى از اينان گفتند الى غير النهايه قسمت پذيرد و اين قول محققين حكما است و جماعتى ديگر گفتند تا حدى قسمت مىپذيرد و واقف مىشود و اين سخن متناقض و غير معقول است گوينده آن را از علما نتوان شمرد گرچه شهرستانى باشد .\r\nبالجمله در جوهر فرد چهار قول است\r\n\r\n","description":"","footnote":"","page_name":" 171 ","page_number":187},
  {"content":"\r\n\r\nاول آنكه هر جسم مركب است از جوهر فرد و شماره آنها متناهى است .\r\nدوم آنكه هر جسم مركب است از جوهرهاى فرد غير متناهى .\r\nسيم آنكه جسم متصل است و فعلا منقسم باجزاء نيست اما قسمت‌پذير است الى غير النهايه .\r\nچهارم آنكه متصل است و قسمت‌پذير تا حدى كه از آن تجاوز نتوان كرد .\r\nبايد دانست كه قسمت بر چند قسم است يكى آنكه جسم را دوپاره كنند از هم جدا و اين گونه قسمت شايد در جزء لا يتجزى ممكن نباشد از غايت خردى هيچ آلتى كه در آن اثر كند بدست انسان نيست . دويم قسمت در قوه واهمه چون ممكن است جسمى بغايت خرد باشد و وسيله براى تقسيم آن نباشد اما قوه واهمه امتدادى كوچك تصور كند مثل يك ميليمتر و آن را قسمت كند . سيم قسمت به حكم عقل چون گاهى واهمه از تصور چيزى عاجز مىشود و عقل بر خلاف آن حكم مىكند مانند آن كه عقل گويد از ميت نبايد ترسيد چون جماد است و واهمه ميترسد و واهمه يك‌هزارم ميليمتر مثل گرد بسيار نرم را بىطول و عرض ميپندارد و عقل گويد آن هم طول و عرض دارد و گرنه فراهم گشتن آنها ظرفى را پر نميكرد .\r\nو مقصود حكما آن است كه اجزاى جسم در عقل بعد يعنى طول و عرض دارد و هر چه بعد است نصف و ثلث و ربع دارد الى غير النهايه .\r\nلحجب المتوسّط .\r\nنخستين دليل بر آنكه جزء لا يتجزى باطل است آنكه هرگاه سه جزء لا يتجزى را كنار هم قرار دهيم البته آن جزء ميانه دو طرف را از تماس با يكديگر بازمىدارد و نمىگذارد جزء واقع در يك طرف بجزء واقع در طرف ديگر مماس گردد . ناچار جزء ميانى قسمت شده يك جانبش مماس طرفى است و جانب ديگرش مماس طرف ديگر اجزاء را هر چه نرم فرض كنيم مانند سرمه سائيده باز هر جزء به همين علت تقسيم مىشود و اگر اجزاى ميانه مانع تماس دو طرف نشود جسمى بزرگ از اجتماع آنها\r\n\r\n","description":"","footnote":"","page_name":" 172 ","page_number":188},
  {"content":"\r\n\r\nفراهم نمىآيد .\r\nو لحركة الموضوعين على طرفي المركّب من ثلاثة .\r\nدليل دوم آنكه پنج جزء فرض مىكنيم سه جزء آن را در يك رديف كنار هم مىچينيم و جزء چهارم را روى يك جزء كنارى و جزء پنجم را روى جزء ديگر كنارى . آنگاه فرض مىكنيم دو جزء بالائى روى بهم بروند بيك سرعت تا جزء كنارهء راست بالا با جزء چپ بالا با هم ملاقات كنند روى جزء ميانه رديف پائين و هر يك از دو جزء رديف بالا بر مفصلهاى رديف پائين قرار گيرند و همه تقسيم شوند .\r\nأو من أربعة على التّبادل .\r\nدليل سيم است بر بطلان جزء لا يتجزى . فرض ميكنيم دو جزء را در يك رديف كنار هم ميگذاريم بدين صورت . * * و جزء سيم را زير يكى از آنها و جزء چهارم را روى ديگرى قرار ميدهيم آنگاه اين جزء بالا و آن جزء زيرين را حركت ميدهيم تا بدين صورت قرار گيرند . در ضمن اين حركت جائى خواهد بود كه جزء بالا محاذى جزء زيرين واقع خواهد شد و آن غير از مفصل اجزاى ميانه نخواهد بود و ناچار همه تقسيم ميشوند .\r\nو يلزمهم ما يشهد الحسّ بكذبه من التفكيك و سكون المتحرّك و انتفاء الدّائرة .\r\nشواهد ديگرى است بر آنكه جزء لا يتجزى صحيح نيست .\r\n\r\n","description":"","footnote":"","page_name":" 173 ","page_number":189},
  {"content":"\r\n\r\nاول آنكه آسيا و امثال آن كه بر گرد خود ميگردند اگر مركب از اجزاء لا يتجزى باشند ناچار اجزاى محيط دائره بيشتر است از اجزاى نزديك مركز آن و هر چه از محيط دور تر باشد اجزاء آن كمتر است . اگر فرضا در محيط هفت جزء باشد و آسيا به اندازه هفت جزء محيط حركت كند نزديك مركز يك جزء حركت خواهد كرد . به همين نسبت اگر محيط دو جزء حركت كند نزديك مركز كمتر از يك جزء حركت خواهد كرد يعنى قابل تقسيم است . گويند در مجلس صاحب ابن عباد چون طرفداران جزء لا يتجزى اين برهان را در مخالفين خود شنيدند گفتند محيط به اندازه يك جزء حركت مىكند با يك جزء مركزى آنگاه جزء مركزى مىايستد تا محيط به اندازه شش جزء ديگر حركت كند و هكذا و جزء لا يتجزى تقسيم نمىشود . اهل مجلس گفتند بنابراين آسيا بايد در گردش از هم بپاشد و اجزاى آن پراكنده شود چون يك قسمت جسم را نگهدارند و قسمت ديگر را حركت دهند آن دو قسمت از هم جدا ميشوند .\r\nخواجه عليه الرحمه فرمود : معتقدين باجزاء لا يتجزى را لازم آيد به چيزى بر خلاف حس ملزم شوند يعنى جدا گشتن اجزاء جسم متحرك .\r\nشاهد دوم آنكه دو متحرك يكى تيزرو و ديگرى كندرو چون به حركت درآيند هر يك مسافتى طى خواهد كرد و البته تيزرو چند برابر كندرو در يك زمان خواهد پيمود و اگر تندرو مثلا ده جزء لا يتجزى پيمايد و ديگرى يك جزء چون سرعت آن ده برابر است هرگاه تندرو يك جزء پيمايد كندرو عشر يك جزء خواهد پيمود و جزء تقسيم خواهد شد . طرفداران جزء لا يتجزى در جواب اين برهان گفتند تندرو و كندرو يك جزء با هم ميروند آنگاه كندرو به اندازه نه جزء مىايستد و تندرو ميرود باز يك جزء ديگر حركت ميكنند با هم و بالجمله در ميان حركت كندرو سكون‌ها است كه آن را در حس كند نمود و مصنف كتاب عليه الرحمه فرمود اين بر خلاف حس است .\r\n\r\n","description":"","footnote":"","page_name":" 174 ","page_number":190},
  {"content":"\r\n\r\nو نيز گفته‌اند ما جائى فرض ميكنيم كه دو متحرك تندرو و كندرو هر دو بيك محرك حركت كنند كه نتوان گفت كندرو در حال حركت تندرو ساكن ميماند چون حركت دهنده هر دو يكى است .\r\nمثلا ريسمانى فرض مىكنيم به اندازه نصف عمق چاهى و ميخى بر ديواره چاه كوفته در نيمه عمق و جسم سنگينى بر طرف ديگر ريسمان آويخته .\r\nدر اين شكل عمودى ه ب ريسمان است و نقطه ه ميخ وسط چاه آنگاه قلابى بر ريسمان جاى نقطه ه مىاندازيم و آن را به طرف دهانه چاه يعنى نقطه ج بالا ميكشيم ريسمان جسم سنگين ب را بالا ميكشد و همان وقت كه قلاب از نقطه ه تا ج برسد جسم سنگين ب هم تا نقطه ج خواهد رسيد و با آنكه سرعت ب دو برابر سرعت ه است و با هم حركت مىكنند و آغاز و انجام و محرك آن‌ها يكى است نميتوان گفت قلاب در ميان حركت چند بار ساكن شد چون اگر قلاب ساكن شود جسم ب هم ساكن مىشود .\r\nشاهد سيم دائره است گويند اگر هر دائره مركب از اجزاء لا يتجزى باشد در هر سطح مدور مانند كاغذ و ورقه فلز و امثال آن از محيط دائره تا مركز آن دوائرى تو بر تو قرار دارد و اگر دائره حقيقى باشد البته اجزاء دائره محيطى بيش از اجزاى دائره محاطيست كه مماس آن است از طرف درونى آن و البته دو برابر و سه برابر نيست . چون دائره‌هاى درونى واقع در طرف مركز مركبند از اجزاى كمتر و دائره‌هاى بيرون در طرف محيط از اجزاى بيشتر البته زير هر جزء از دائره محيط جزئى از دائره محاط واقع نخواهد شد چون مساوى نيستند بلكه زير چهار جزء محيط مثلا سه جزء از دائره محاط واقع ميگردد و بازاى هر يك جزء زيرين يك جزء و ثلث از جزء بالا قرار خواهد گرفت و همه قابل تقسيم ميشوند و جزء لا يتجزى باطل ميگردد .\r\nو اگر گويند دائره حقيقى يافت نميشود و آنچه مىبينيم در حس دائره است و در\r\n\r\n","description":"","footnote":"","page_name":" 175 ","page_number":191},
  {"content":"\r\n\r\nحقيقت دندانه دندانه‌ها است كه از غايت كوچكى مشاهده نميگردد گوئيم دندانه - بودن بسبب آن است كه بعضى اجزاء بالاتر قرار گرفته‌اند و بعضى پائين‌تر و اگر ميان هر دندانه جزء لا يتجزى بگذاريم پر مىشود و دائره حقيقى حاصل مىشود و اگر پر نشود و جاى خالى بماند كه گنجايش يك جزء نداشته باشد باز جزء لا يتجزى تقسيم‌پذير مىشود زيرا كه جائى كوچكتر از او هست كه امتدادش كوتاهتر است .\r\nدليل ديگر بر اينكه جزء لا يتجزى صحيح نيست آنكه مربعى فرض كنيم مركب از اجزاى لا يتجزى ناچار هر ضلع آن مساوى ضلع ديگر است و هر ضلع از چندين جزء لا يتجزى فراهم آمده شماره آنها با هم مساوى و ناچار عده اجزاى قطر مانند ا ج يا ب د نيز بايد چهار جزء باشد و بيش از آن تصور نميشود اكنون گوئيم چون اجزاء لا يتجزى پهلوى هم قرار گيرند و ميان آنها خلل و فرج نباشد ضلع و قطر مربع مساوى ميشوند و آن محال است .\r\nو النّقطة عرض قائم بالمنقسم باعتبار التّناهى .\r\nآنها كه وجود جزء لا يتجزى را صحيح پنداشتند گويند اگر لا يتجزى نباشد پس نقطه چيست ؟ در جواب گوئيم نقطه عرضى است در جسم منقسم حلول كرده در منتها اليه آن و سرايت در جسم ندارد تا منقسم شود چنان كه سطح عرضى است بر جسم و سرايت در آن نكرده از جهت عمق تقسيم نميشود و هكذا .\r\nو الحركة لا وجود لها في الحال و لا يلزم نفيها مطلقا .\r\nحجت ديگر آوردند كه حركت موجود است و آن مركب است از گذشته و آينده و حال . گذشته و آينده معدوم است و اگر حال نيز معدوم باشد هيچ حركت موجود نيست پس حركت در حال موجود است و در حال قسمت‌پذير نيست پس مسافت آن هم\r\n\r\n","description":"","footnote":"","page_name":" 176 ","page_number":192},
  {"content":"\r\n\r\nدر زمان حال قسمت‌پذير نيست و خود زمان حال نيز همچنين است و هيچ يك - قسمت‌پذير نيستند . جواب آن است كه حركت بالحس موجود است در زمان نه در حال و حركت در يك نقطه لا يتجزى معقول نيست .\r\nو الآن لا تحقّق له خارجا .\r\nگفتند آن يعنى زمان حال موجود است و غير منقسم مانند جزء لا يتجزى و اگر آن موجود نباشد زمان گذشته و آينده هم نيست پس زمان نيست در جواب گوئيم آن حقيقت ندارد و گذشته و آينده در حد خود موجودند نه گذشته در آينده موجود است و نه آينده در گذشته .\r\nو لو تركّبت الحركة ممّا لايتجزّى لم تكن موجودة .\r\nدر معنى حركت تدريج گنجيده است پس اگر متحرك از جزء لا يتجزى در مسافت بجزء ديگر منتقل شود نه در جزء اول آن را متحرك توان گفت زيرا كه در جاى نخستين است ، و نه در جزء دويم زيرا كه حركت بپايان رسيده و نه در بين آنها زيرا كه ميان دو جزء فاصله نيست پس با تصور جزء لا يتجزى تصور حركت نميتوان كرد مگر بجهيدن بطفره .\r\nو القائل بعدم تناهى الأجزاء يلزمه مع ما تقدّم النّقض بوجود المؤلّف ممّا يتناهى و يفتقر في التّعمم إلى التّناسب .\r\nنظام و پيروان او از متكلمين گفتند اجزاء لا يتجزى در اجسام غير متناهى هستند و سخن آنان باطل است ، آنچه درباره لا يتجزى گفتند به چند دليل كه پيشتر گذشت ، و آنچه درباره غير متناهى گفتند به دو دليل ديگر كه بر خصوص قول اينان وارد آيد . يكى آنكه ما به اختيار خود مقدار متناهى از اجزاء لا يتجزى كنار هم مىچينيم و از آن\r\n\r\n","description":"","footnote":"","page_name":" 177 ","page_number":193},
  {"content":"\r\n\r\nقهرا جسمى پديد خواهد آمد با اجزاء متناهى و بدين جسم قول آنان نقض مىشود .\r\nدليل ديگر آنكه اين جسم مركب از اجزاى متناهى كه خود ساخته‌ايم با اجسام ديگر نسبتى خواهد داشت نصف يا ثلث يا بيشتر و كمتر و اجزاى آن هم به همين نسبت از اجزاى متناهى جسمى كه خود ساخته‌ايم بيشتر است دو برابر يا سه برابر يا بيشتر و به هرحال متناهى خواهد بود .\r\nقول مصنف « و يفتقر فى التعميم الى التناسب » يعنى اگر بخواهيم اثبات متناهى بودن اجزاء را تعميم دهيم تا شامل همه اجسام شود نسبت آن را با جسم متناهى خود ساخته ملاحظه ميكنيم .\r\nو يلزم عدم لحوق السّريع البطيء و أن لا يقطع المسافة المتناهية في زمان متناه .\r\nاگر اجزاى لا يتجزى در جسم غير متناهى باشد متحركى كه مسافتى ميپيمايد بايد از اجزاى غير متناهى بگذرد و در هر آنى از زمان حركت در جزئى خواهد بود پس حركت او در آن‌ها غير متناهى واقع مىشود يعنى در زمان غير متناهى و ديگر آنكه متحرك سريع هرگز ببطيء نخواهد رسيد زيرا كه ميان آنها اجزاء غير متناهيه است .\r\nپس اين جمله مشتمل بر دو اعتراض است .\r\nو الضّرورة قضت ببطلان الطّفرة و التّداخل .\r\nطفره آن است كه جسم از مكانى بمكانى بجهد بىآنكه مسافت ميان دو مكان را طى كند و آن محال است و تداخل آنكه دو جسم در هم فروروند و يكى شوند داراى يك مكان به همان اندازه و آن هم باطل است و بطلان اين هر دو بديهى است .\r\nآنها كه به جزء لا يتجزى غير متناهى قائل شدند گفتند در جواب اعتراض اول حكما كه لازم نيست بزرگى و كوچكى دو جسم در مقدار به نسبت شماره اجزاء لا يتجزى باشد كه اگر اجزاء در يكى دو برابر باشد مقدار آن هم دو برابر باشد چون ممكن\r\n\r\n","description":"","footnote":"","page_name":" 178 ","page_number":194},
  {"content":"\r\n\r\nاست اجزاء در هم تداخل كنند و در جواب اعتراض دويم و سيم گفتند شايد متحرك سريع طفره زند و همه اجزاء را نپيمايد و مصنف فرمود طفره و تداخل هر دو باطل است .\r\nو القسمة بأنواعها تحدث اثنينيّة يساوى طباع كلّ واحد منهما طباع المجموع .\r\nقسمت را در اينجا بر سه قسم كردند : قسمت انفكاكى كه جسم بر دو پاره شود از هم جدا و قسمت باختلاف عرض مانند جسم دو رنگ سفيد و سياه و قسمت در وهم كه آلت خارجى براى جدا كردن نباشد اما جسمى كه بعد يعنى طول و عرض دارد هر چند خرد و كوچك باشد باز قابل قسمت است در وهم . ذى مقراطيس از حكماى قديم يونان ميگفت جسم مركب است از اجزاء بسيار خرد اما اندك امتدادى دارند و از اجتماع آنها امتداد بزرگتر حاصل مىشود و عامه چنان پندارند كه ذرات ذى مقراطيسى همان جزء لا يتجزى است و مبتديان معقول نيز همين غلط كرده‌اند و حق آن است كه ذرات ذى مقراطيسى لا يتجزى نيستند چون آن را در وهم قسمت ميكنيم هر قسمت نيز همان طبيعت كل دارد و نظير آن مشك و كافور اگر پراكنده گردند و ذرات نامرئى آنها هوا را معطر كنند گرچه از غايت خردى ديده نميشوند اما سفيدى اين و سياهى آن از لوازم طبيعى آنها است و بفرض ديده شدن همان سياه و سفيد است ذرات ذى مقراطيسى نيز مانند ذرات بوى كافور در هوا بمقتضاى طبيعت جسمانى طول و عرض دارند .\r\nو امتناع الانفكاك لعارض لا يقتضى الامتناع الذّاتي .\r\nبعض اجسام بعلتى قسمت‌پذير نيستند مثلا ذرات ذيمقراطيسى را كه از غايت خردى آلتى براى قسمت كردن آن نداريم بوى كافور مثلا كه ذراتى است در هوا و حكماى قديم ميگفتند فلك قابل قسمت نيست از جهت طبع خود يعنى صورت نوعيه كه در جسم آن است و اين گونه امور دليل آن نيست كه قسمت اين اجسام محال است بلكه علل عرضى است و طبيعت امتداد اقتضاى قسمت مىكند هر چه باشد و هر اندازه\r\n\r\n","description":"","footnote":"","page_name":" 179 ","page_number":195},
  {"content":"\r\n\r\nفثبت أنّ الجسم شيء واحد متّصل يقبل الانقسام إلى ما لا يتناهى .\r\nپس ثابت شد كه جسم يك بعد متصل است و قسمت‌پذير الى غير النهايه و آنكه از اجزاء خرده توده گشته است جسم نيست و در مذهب ذيمقراطيس جسم بسيط مفرد همان ذرات خرد است و جسم بزرگ كه از آنها فراهم آمده در حقيقت جسم مفرد نيست . و بعقيده متكلّمان كه گويند جسم از اجزاء لا يتجزى حاصل مىشود در حقيقت جسم وجود ندارد زيرا كه اتصال در آن نيست و در اصطلاح حكما جسم بر متصل واحد اطلاق مىشود و الى غير النهايه قابل تقسيم است نه بالفعل .\r\nو از ابو على بن سينا نقل كردند كه جسم در ذات خود پيوسته است كه اگر گسسته بودى جسم نبودى .\r\n\r\n[ انكار وجود ماده 
  ]\r\nو لا يقتضى ذلك ثبوت مادّة سوى الجسم لاستحالة التسلسل و وجود ما لا يتناهى .\r\nمسأله هفتم - مصنف فرمود از اينكه جسم متصل است و اجزاء لا يتجزى باطل لازم نمىآيد ماده غير جسم موجود باشد اشاره برد حكماى مشائين است كه گفتند جسم مركب است از هيولى و صورت و هيولى در لغت يونانيان بمعنى ماده است مشائين گفتند چون جسم خود متصل است و قابل تقسيم الى غير النهايه چنان كه گفتيم ناچار محلّى بايد كه هم در جسم متصل موجود باشد و هم پس از تقسيم در اجزاى منفصل و آنكه هم - وصف اتصال مىپذيرد و هم وصف انفصال و قابل هر دو است در ذات خود نه متصل است نه منفصل مانند آب كه قبول رنگهاى گوناگون سبز و سرخ و سياه و مزه شورى و تلخى و شيرينى و ترشى مىكند و در ذات خود رنگ و مزه ندارد و الا از قبول ضد خويش ابا ميكرد . همچنين آب كه در يك ظرف متصل است چون منفصل شود در چند ظرف جدا از هم خود نه متصل است نه منفصل و گاه متصل است و گاه منفصل .\r\n\r\n","description":"","footnote":"","page_name":" 180 ","page_number":196},
  {"content":"\r\n\r\nو مشائيان گويند اگر بالفرض هر بعد و اتصال را از ماده جدا كنيم بايد چيزى بماند نه منفصل از هم چنان كه قائلان بجزء لا يتجزى گفتند و نه متصل چنان كه از پيش بود و هر چند وجود چنين ماده خالى از اتصال و انفصال محال است اما محاليت وى از جهت آن است كه علت او موجود نيست نه از جهت آنكه اتصال جزء ذات ماده است و تحقيق آن را خواجه عليه الرحمه در شرح اشارات ببهترين وجه ادا كرده است و نميدانيم بچه علت در اين كتاب از آن عدول كرد و در جلد دوم شوارق است « و انما ذهب فى هذا الكتاب الى نفى الهيولى لانه اوفق بقواعد علم الكلام » و نيز برهانى كه در اين كتاب بر آن اعتماد كرده است در اشارات آورده و محققانه رد كرده است و منكر هيولى گويد اگر متصل بودن و منفصل شدن جسم دليل اثبات هيولى باشد . خود هيولى هم كه بتبع جسم متصل بود و منفصل شد بايد براى او هيولى ديگر اثبات كرد و هكذا هيولاى دوم منقسم مىشود و براى اتصال و انفصال او هيولاى سيم بايد ثابت كرد الى - غير النهاية و از آن تسلسل لازم آيد و وجود هيولاى غير متناهى و شارح علامه رحمه اللّه تقرير دليل كرد بعبارتى ديگر و به هرحال برهان صحيح نيست و چنان كه خود خواجه عليه الرحمه در شرح اشارات گفته است متصل شدن و منفصل شدن هيولى تابع جسم است چون خود هيولى نه واحد است و نه متعدد و نه متصل و نه منفصل نظير آب بىرنگ و مزه كه مثال زديم .\r\nچنان كه ميدانيم در روش مشائين بايد كيفيت تعلق معلول به علت روشن گردد كه علت تامه است يا ناقصه يا معد و فاعلى يا غائى و غير ذلك و چون اجسام معلول موجودات مجرده هستند بمذهب آنان بايد كيفيت ارتباط و تعلق اجسام را با عالم غيب واضح سازند چنان كه تعلق اعراض از قبيل سياهى و سفيدى و بوى و رنگ بجسم خود معلوم است چون حاجت به محل دارند . و نيز مركبات كه از فراهم گشتن چند عنصر حاصل ميگردند حاجت بعناصر دارند و حاجت مركب بعناصر مانند حاجت نور به چراغ و حرارت به آتش واضح است و اگر جسم مركب از ماده و صورت نباشد حاجت او به چيزى واضح\r\n\r\n","description":"","footnote":"","page_name":" 181 ","page_number":197},
  {"content":"\r\n\r\nنيست و چگونه ميتوانيم گفت عقل فعال يا ملائكه يا هر موجود غيبى ديگر نگهدار اين اجسامند چنان كه اگر لحظه رابطه آنها قطع شود اجسام نابود ميگردند مانند رابطه نور و چراغ .\r\nبسيارى از متكلمين گفتند اكنون اجسام حاجت بنگهدارى ندارند و علت هنگام حدوث آنها را خلق كرد و رها كرد و اكنون به خود ايستاده‌اند چون سبب حاجت را حدوث دانستند چنان كه گذشت اما محققان متكلمين و فلاسفه مشاء اين حاجت را دائم و مستمر ميدانند مانند نور بچراغ و بقاى سقف بر ستون كه در هر آن رابطه قطع شود معلول نابود گردد .\r\nو ارسطو در هر جسم دو مبدء ثابت كرد چون در همه اجسام نيروى فعاله هست مانند جذب و دفع و حركت و سكون ، و آثار و خواص بىنهايت كه مشاهده ميكنيم ، بطورى كه همه تغييرات طبيعى از نيروى فعاله كه در اجسام نهفته است برخاسته ، مبدء همه اين آثار را صورت ناميد ، علاوه بر اين هر جسم قبول اثر از ديگرى مىكند و ميدانيم كه فاعل غير قابل است پس بعقيده ارسطو هر جسم مركب است از مبدء نيروهاى فعاله آن جسم كه صورت جسميه و نوعيه است و ديگر ماده كه هيچ تأثير و فعل از او برنمىآيد مگر از نيروهاى ديگر متأثر شود و بعبارت ديگر هر جسم مركب است از ماده و صورت و هر مركب محتاج است باجزاى خود و اين اجزا هم خود بىنياز نيستند تا خود بپاى خود بايستند بلكه ماده محتاج به صورت است در وجود خود و صورت محتاج بماده در تشخص اما ماده محتاج به صورت است براى آنكه محال است ماده موجود باشد بىطول و عرض و عمق و بىصورت نوعيه يعنى نه آب باشد نه هوا نه فلز نه حيوان و نه هيچ نوع ديگر و صورت هم محتاج بماده است زيرا كه صورت بىماده موجود نخواهد شد پس جسم محتاج است باجزاء و اجزاء محتاج به علت .\r\nو صورت نوعيه و يا جسميه مبدء حفظ جسم و علّت همه آثار و خواص جسمانى است بلكه كارگزار عالم طبيعت همان صورت نوعيه است و آثار از او برخاسته و همه\r\n\r\n","description":"","footnote":"","page_name":" 182 ","page_number":198},
  {"content":"\r\n\r\nنيروهاى طبيعى بسبب او است و هيچ از ماده حاصل نشده زيرا ماده غير آنكه اثرپذير باشد كارى از او نيايد و نيز خود ماده محتاج به صورت است و محال است ماده علت صورت و آن همه آثار و خواص او باشد بارى صورت اشرف و اقوى و در وجود شديدتر است از ماده و سزاوار است او علت ماده باشد از اين جهت مشائين گفتند آنكه در جسم بلا واسطه با عالم غيب يعنى عقل فعال مربوط است قوه‌هاى فعاله‌ايست بنام صورت ، و ماده بتوسط صورت با عقل فعال مربوط است و چون فاعل مؤثر و نگهدار ماده يك صورت شخصى نيست بلكه اگر صورت‌ها مبدل شود مثلا متصل منفصل شود يا آب هوا گردد يا عناصر با هم مركب گردند و مزاج و صورت نوعيه جديد پديد آيد باز ماده به حال خود باقى است . نگفتند صورت خود فاعل بالواسطه و آلت بالاستقلال است چون اگر چيزى واسطه مستقل باشد وقتى مبدل شود معلول هم مبدل مىشود بلكه گفتند صورت‌ها يعنى مبدء قواى فعاله نهفته در اجسام اول صادر شده است و پس از آن ماده از صورت پديد آمده است بشركت و يارى عقل فعال و جسم از تركيب ماده و صورت موجود گشته است شبيه آنكه مردم عصر ما گويند ذرات جسم از دو قوه مغناطيسى مثبت و منفى موجود گشته بارى مصدر قواى جسمانى از عالم غيب است نه از ماده و ماده خود صادر از عالم غيب است پس از صدور قواى جسمانى ، و در نزد مشائين بايد جسم را مركب دانست تا مخلوقيت او از راه نظر و استدلال ثابت شود و آنگونه كه متكلمين از راه حدوث اجسام مخلوقيت آن را ثابت ميكنند به كار حكيم نمىآيد چون حاجت مستمر جسم را ثابت نميكند چنان كه خواهد آمد .\r\nدر طريقه صدر المتالهين قدس سرّه كه مبدء المبادى وجود مطلق است بىماهيت و هرچه ماهيت دارد محدود است و كار همه موجودات از او نمىآيد و خالق عالم بر هر - چيز قادر است پس نامحدود است توهم آنكه جسم به چيزى حاجت نداشته باشد نخواهد بود چون محدود است . و صدر المتالهين مذهب خويش را از احاديث اهل بيت عليهم السّلام گرفته كه بدين مضمون وارد است « كلّما ميز تموه باوهامكم فى ادق معانيه فهو مخلوق مثلكم مردود اليكم » در اين باب تطويل روا داشتيم تا كلام صاحب شوارق واضح گردد\r\n\r\n","description":"","footnote":"","page_name":" 183 ","page_number":199},
  {"content":"\r\n\r\nو خواننده بداند متكلمين بسبب نفى هيولى از خداشناسى و اثبات مخلوقيت اجسام و معنى آيه كريمه  « وَ هُوَ مَعَكُمْ أَيْنَ ما كُنْتُمْ »  سخت دور افتادند و غرض اهم علم كلام را در - نيافتند . و ندانستند چگونه اجسام در حدوث و بقا محتاج بخداى تعالى و تاثير او هستند و اينكه فرمود نفى هيولى موافقتر بقواعد علم كلام است نه براى آن است كه بتوحيد نزديكترند .\r\n\r\n[ مكان طبيعى 
  ]\r\nو لكل جسم مكان طبيعى ؛ يطلبه عند الخروج على أقرب الطّرق .\r\nمسأله هشتم - هر جسمى را مكان طبيعى است كه چون از آنجا بيرونش برند باز آن مكان را ميجويد و از نزديك‌ترين راه سوى آن ميرود .\r\nگويند هر چه از لوازم ذات ممكنات است و ممكن بىاو نتواند موجود شود بايد يك فرد طبيعى داشته باشد مثلا هر جسم بايد در مكان باشد البته بايد در ميان امكنه يكى طبيعى او باشد و هر جسم داراى شكلى است بايد يكى از اشكال طبيعى او باشد و هكذا اما اگر صفتى از لوازم جسم نباشد مانند رنگ و طعم و هيچ فرد طبيعى هم نداشته باشد باكى نيست . براى آنكه اگر علت خارجى جسم را رنگين نكند و طعمى به او ندهد و جسم بىرنگ و طعم بماند محال لازم نمىآيد اما اگر مكان طبيعى نداشته باشد و علت خارجى هم براى آن مكانى تعيين نكند جسم بىمكان خواهد ماند يا در همه مكان‌ها خواهد بود يا بدون ترجيح در يك مكان معين قرار خواهد گرفت و هر سه محال است و بيشتر حكما ميگفتند چهار عنصر كلى كه مشاهده ميكنيم هر يك در جائى كه هستند طبيعى آنها است از اين جهت وقتى خاك و سنگ را در هوا برند مىافتد و در آب هم فرو ميرود و اگر هوا را زير آب برند بالا مىآيد و ملحق به هوا مىشود و بعضى گويند از جمله در زاد المسافرين ديدم كه مكان طبيعى همه اجسام مركز عالم است اما آنكه سنگين‌تر است سبقت ميجويد و اگر خاك را از محل خود بردارند هوا جاى آن را ميگيرد .\r\n\r\n","description":"","footnote":"","page_name":" 184 ","page_number":200},
  {"content":"\r\n\r\nاهل عصر ما كه بناى علمشان بر تجربه است و در امور عقلى دقت وافى نميكنند در مكان طبيعى رأيى اظهار نكرده آن را بابهام گذاشته‌اند و يا مانند قدماى يونان باحتمالات بىشاهد و دليل اكتفا كرده‌اند و بحث در آن مناسب اينجا نيست .\r\nبهر حال ميدانيم جسم مكان طبيعى دارد و اگر عناصر اربعه كه قديم ميگفتند صحيح نباشد منافى اين حكم كلى نيست چون عنصر هر چه باشد مكان طبيعى ميخواهد .\r\nو پيش از اين گفتيم ثابت بن قره رأيى موافق قول اهل زمان ما داشت ( صفحه 145 ) و در شوارق مفصلا نقل كرده است .\r\nفلو تعدد أنتفي\r\nاگر مكان طبيعى يا هر چيز كه مقتضاى طبيعت باشد از يكى بيشتر باشد آن را مقتضاى طبيعت نتوان شمرد . اگر جسمى دو مكان طبيعى داشته باشد و در يكى قرار گيرد اقتضاى مكان ديگر را نخواهد كرد پس آن مكان ديگر طبيعى نخواهد بود .\r\nو مكان المركّب مكان الغالب أومأ اتفق وجوده فيه\r\nهرگاه جسمى مركب از چند عنصر سبك و سنگين باشد مانند چوب كه در آن عنصر هوا غالب بر آب و خاك است در مكان تابع غالب خواهد بود و روى آب مىايستد و اگر چوب را در هوا رها كنى به زمين مىافتد چون خاك و آب كه در ضمن چوب است از هوا سنگين‌تر است و بر هوا غالبند و اگر هيچ‌يك از عناصر مركب بر ديگرى غالب نباشد در هر جا اتفاق افتد ميماند تعيين و اقسام مركبات و مكان آنها دشوار نيست و تفصيل آن هم فايده ندارد .\r\nو كذا الشكل و الطّبيعىّ منه هو الكرة\r\nهمچنين شكل از لوازم جسم است و آنكه طبيعى آنهاست شكل كره است چون كره هيچ جانبش از جانب ديگر ممتاز نيست بر خلاف شكل مكعب و استوانه و مخروط\r\n\r\n","description":"","footnote":"","page_name":" 185 ","page_number":201},
  {"content":"\r\n\r\nو امثال آن و هر يك در جسم پيدا شود غير طبيعى است و بصنعت حاصل شده است چون جوانب و اطراف اشكال غير كره از يكديگر ممتازند و ترجيح بلا مرجح محال است .\r\n\r\n[ ماهيت مكان 
  ]\r\nو المعقول من الاول البعد فانّ الامارات تساعد عليه\r\nمسأله نهم - در ماهيت مكان . حكما را در مكان دو قول است يكى قول افلاطون است كه خواجه عليه الرحمه در اين كتاب اختيار كرده است و آن مذهب ابى البركات يهودى بغدادى است در كتاب معتبر و قول ديگر قول ارسطو و ابن سينا .\r\nقول اول آنكه مكان بعد و امتدادى است داراى طول و عرض و عمق بمنزله جسم تعليمى و به اندازه جسم طبيعى و گوئى جسم طبيعى در آن قرار گرفته چنان كه توهم مىشود اگر جسمى را از جاى خود بردارند جاى آن كه خالى خواهد ماند مكان او است و بعضى آن را حيز ميگويند و اين بعد سه جانبه يا فضاى خالى را بعد مفطور نامند و گويند مانند درون كوزه است براى آب .\r\nدر شوارق گويد براى مكان چهار علامت است 1 - آنكه جسم از آن مكان به غير آن منتقل مىشود 2 - دويم آنكه دو جسم در يك جا قرار نميگيرد و يك جسم ديگرى را بيرون مىكند 3 - آنكه چون بجسم نسبت دهند به حرف فى يعنى در و امثال آن نسبت دهند 4 - بجهات اربع متمايز مىشود مثل فوق و تحت و غير آن و در اسفار بجاى علامت سيم گويد مكان بايد تقسيم شود مثل نصف و ثلث و ربع و اين هر چهار علامت در بعد هست و شارح علامه فرموده از جمله امارات تمكن و استقرار متمكن و مساوى بودن مكان با متمكن و اينكه هم پر شود هم خالى .\r\nقول دويم قول ارسطو است و ابى على و به نظر آنان چيزى بنام فضا و بعد مفطور و امثال آن موجود نيست و آنچه هست جسم است اما قوه واهمه انسانى چون جسمى را در مكانى مىبيند و آنگاه ملاحظه مىكند از آنجا بيرون شد و جسم ديگرى بجاى آن آمد آن را قياس به خانه و ظروف مىكند كه جائى خالى مهيا است براى گنجيدن اشياء كه بتبادل در آن خانه و ظرف داخل و خارج ميشوند . واهمه مردم چنان مىپندارند كه اگر اجسام در\r\n\r\n","description":"","footnote":"","page_name":" 186 ","page_number":202},
  {"content":"\r\n\r\nفضا معدوم شوند خود فضا باقى ميماند و ابو على گويد تصور معدوم شدن اشياء مساوى تصور نابودى فضا است اگر فرض كنيم جسم در فضا نيست مثل آن است كه فرض كرده باشيم فضا نيست نه آنكه فضا هست و جسم نيست .\r\nهمچنانكه زمان مستقل بدون جسم متحرك از اغلاط واهمه است مكان بمعنى فضا هم از اغلاط واهمه است و اگر بايد براى مكان حقيقتى ثابت كرد سطح باطن جسم حاوى است مثل سطح درونى كوزه كه مماس آب است مكان او است .\r\nو چند قول ديگر در مكان در شفا و شوارق بتفصيل آمده است هر كه خواهد بدان رجوع كند و ذكر آن اينجا مناسب نيست و آن چهار علامت كه براى مكان گفتيم در اين دو قول يعنى قول ارسطو و افلاطون هر دو ثابت است اما در آن اقوال كه نقل نكرديم ثابت نيست .\r\nدر قول ابو على و ارسطو كه سطح باطن را مكان گفتند هر چهار علامت هست ، زيرا كه جسم مثل آب از كوزه بكاسه منتقل مىشود چه مكان سطح باطن كوزه باشد چه فضاى درونى آن . نيز دو مقدار آن آب در كوزه قرار نميگيرد چه سطح و چه فضا ، و آب را مىتوان به حرف « فى » بكوزه نسبت داد و به بالا و پائين و راست و چپ امتياز داده مىشود پس همه علامات مكان در هر دو قول موجود است .\r\nبسيار عجيب مىنمايد كه صدر المتالهين قدس سرّه با همه دقت نظر قول ابو على را ترك كرده و بعد مفطور افلاطون را پذيرفته است و عجيبتر آنكه برسم فقها به ظاهر الفاظ و تبادر استدلال نموده است و شاگرد محقق وى عبد الرزاق لاهيجى به بعد موهوم بوجه ديگر قائل شده است و آن را در قوت همطراز قول ابى على داشته است و حق آن است كه مكان همان سطح باطن حاوى است و بعد مفطور و امثال آن غير معقول است و قول متكلمان كه بعد موهوم گفتند تناقص است و گزاف . اما بعد موهوم كه صاحب شوارق فرمود گرچه به حق نزديكتر است اما از مورد بحث خارج است زيرا كه سخن در امور حقيقى است و گرنه ما معتقديم كه بعد موهوم و فضاى خالى از خود اجسام و\r\n\r\n","description":"","footnote":"","page_name":" 187 ","page_number":203},
  {"content":"\r\n\r\nحركت و انتقال آنها از مكانى بمكانى و پر شدن ظروف و خالى شدن آن انتزاع مىشود حتى ابو علي در شفا گويد تصور مكان آماده پيش از خلق اجسام چنان در خاطرها مركوز است كه اوميرس شاعر يونانيان گفت اول خدا مكان را آفريد سپس اشياء را در مكان قرار داد اما اين بعد موهوم قابل بحث و اختلاف نيست و ما بدان معتقديم كه حقيقت ندارد چنان كه زمان موهوم از حركت انتزاع مىشود و خود حقيقت مستقل نيست .\r\nاغلاط واهمه بسيار است از جمله آنكه عامه مردم چنان ميپندارند كه فضائى هست هميشه بوده و قابل فنا نيست و در آن فضا بالا و پائين حقيقى است ، تعجب مىكنند چرا آسمان به زمين نمىافتد و از كره بودن زمين و اينكه آب اقيانوس كبير به شكل گنبدى ايستاده است و پراكنده نمىشود و اينكه مردم آن طرف كره نمىافتند بغايت متعجب مىشوند . همچنانكه بالا و پائين در فضا حقيقت ندارد فضائى غير جسم متمكن در فضا هم حقيقت ندارد اما در اينكه انسان توهم وجود آن مىكند شك نداريم .\r\nبنابر قول افلاطونيان هر چه مشاهده ميكنيم دو بعد تو در تو است يا بيشتر از دو بعد مثلا كتاب و كاسه و فرش و درخت و حيوان و همه چيز بهر اندازه و شكل كه هست يكى خود او است و ديگرى مكان او . درخت بدين شكل و اندازه چون از جاى خود بيرون برند همين اندازه بعد و به همين شكل در فضا ميماند و درخت بيرون ميرود همچنين حيوان چون از جاى خود بجاى ديگر منتقل شود جاى او به شكل و اندازه او ميماند داراى طولى و عرضى مساوى طول و عرض حيوان . وقتى در جاى خود بود دو طول و دو عرض و دو شكل با هم در يك جا بودند يكى بيرون رفت و ديگرى ماند تا جاى جسم ديگر شود بلكه ميتوانيم گفت سه بعد يا چهار بعد و بيشتر در يك جا تو در تو قرار ميگيرند مثل لامپ چراغ برق كه مملو از هوا بود ، هوا را بيرون كشيدند و هوا با طول و عرض خود از لامپ بيرون رفت و فضاى خالى كه آن هم طول و عرض دارد باقى ماند در درون لامپ ، آنگاه لامپ را از جاى خود بجاى ديگر بردند آن فضاى خالى كه درون لامپ است ، منتقل خواهد شد و جاى اول لامپ در فضا خالى مىماند پس درون لامپ سه بعد تو در تو هست پيش از آنكه هواى آن را خالى كنند يكى ملاء است يعنى هوا و دو بعد ديگر خلا و هر سه\r\n\r\n","description":"","footnote":"","page_name":" 188 ","page_number":204},
  {"content":"\r\n\r\nتو در تو . اول بعد هوا كه بيرون رفت . دويم بعد خلاء كه در درون لامپ ماند و در لامپ از جائى به جائى منتقل مىشود . سيم خلائى كه پس از انتقال لامپ و خلاء درونيش در جاى ميماند و ممكن است چهار بعد يا بيشتر ثابت كنيم و آن كس كه بفضا و بعد و خلاء قائل است و آنها را امر حقيقى ميداند بايد به همه اين اباطيل ملتزم شود و آنكه آن را امر موهوم و اعتبارى داند مانند زمان و فوقيت و راست و چپ ناچار مكان را عبارت از سطح درونى حاوى شمارد و گويد فضاى متناهى يا غير متناهى كه جسمى در آن نباشد اعتبارى و موهوم است اگر كسى آن را تصور كند در تصور او هست نه در واقع و اگر تصور نكند نيست مانند يمين و يسار و پيش و پس .\r\nو نيز ميپرسيم آيا فضا كه مكان اجسام است به نظر شما موجود حقيقى است يا موهوم اگر گويند موهوم است قول ما همين است و اگر گويند موجود است مىپرسيم واجب الوجود است يا ممكن الوجود اگر گويند فضا واجب است تكذيب ميكنيم و اگر گويند ممكن است گوئيم پس مخلوق است و اگر خدا فضا را خلق نكند نيست .\r\nو بعضى گزافه‌گويان چون دليل باطل بودن فضا را مىشنوند و از جواب آن فرو ميمانند گويند فضا موهوم است و معنى موهوم آن است كه چيزى در حقيقت نباشد و انسان آن را توهم كند مانند غول و چون با آنها گوئى اين قول منكرين فضا است و شما كه گوئيد فضا موهوم است در حقيقت انكار فضا كرده‌ايد و قول شما با قول منكرين يكى است گويند ما انكار فضا نميكنيم پس هم بوجود فضا قائل مىشوند و هم بعدم آن و حقيقت آن است كه فضا را موجود ميدانند زيرا كه صفات وجودى براى آن ثابت ميكنند مثل متناهى و غير متناهى و كوچك و بزرگ و البته فضاى ميان آسمان و زمين را بزرگتر از فضاى ميان دو آجر ديوار ميدانند و اگر موهوم بود اين دو فضا ذاتا با هم فرق نداشت و نيز ميان آسمان و زمين بسيار اجسام ميگنجد و ميان شكاف دو آجر نميگنجد و اين امتياز در موجود است نه موهوم پس بعد حقيقى و طول و عرض و عمق به نظر اينان در فضا موجود است و فقط در لفظ انكار مىكنند چون به معناى\r\n\r\n","description":"","footnote":"","page_name":" 189 ","page_number":205},
  {"content":"\r\n\r\nسخن خويش توجه ندارند و نميدانند خودشان چه مىگويند .\r\nمحقق لاهيجى قدس سرّه در شوارق فرموده است آن فضاى موهوم كه متكلمان گويند ( عين عقيده طبيعيان زمان ماست ) البته باطل است چون چيزى را موهوم ميگويند كه همه لوازم وجود را براى آن ثابت ميكنند . اما فضاى موهوم به اين معنى كه انسان از اختلاف آمد و شد اجسام در يك مكان و پر شدن و خالى شدن و امثال آن چيزى انتزاع كند كه گوئى جائى است براى آنها آماده و وجود آن را بمعنى وجود منشأ انتزاع بدانيم مانند ذوقيت نه وجود مستقل چنان كه افلاطون و پيروان او گفتند صحيح است و قول صاحب شوارق با قول ارسطو تفاوت بسيار ندارد از اين جهت خوانندگان را مخير كرده است ميان قول ارسطو يا قول خود و اگر متفاوت بود تخيير در امور عقلى نامعقول است اما قول متكلمين و بعد مفطور را قطعا باطل كرده است .\r\n( جلد دويم شوارق شماره صفحه ندارد و اگر كسى خواهد خود بشمارد در صفحه 53 )\r\nو اعلم أنّ البعد منه ملاق للمادّة و هو الحالّ في الجسم و يمانع مساويه و منه مفارق تحلّ فيه الأجسام و يلاقيها بجملتها و يداخلها بحيث ينطبق على بعد المتمكّن و يتّحد به و لا امتناع لخلوّه عن المادّة .\r\nبدان كه بعد يعنى امتداد دو قسم است يكى آنكه با ماده است و حلول در جسم كرده و نميگذارد چيزى به اندازه او در مكان او آيد و با هم باشند و ديگر بعدى است جدا از ماده يعنى طول و عرض است بىماده كه اجسام در آن قرار ميگيرند و در آن ميگنجند و اين طول و عرض تا خالى است تنها است و چون جسمى در آن داخل شود با طول و عرض فضائى كه در آن قرار گرفته منطبق و يكى مىشود و محال\r\n\r\n","description":"","footnote":"","page_name":" 190 ","page_number":206},
  {"content":"\r\n\r\nنيست دو بعد بر يك جسم باشند چون يكى ماده ندارد .\r\nالبته مقصود خواجه عليه الرحمه از اين كلام تأييد قول متكلمين نيست زيرا كه آنان هر وقت مقتضى بدانند براى مكان صفات وجودى ثابت ميكنند و هر وقت مقتضى ندانند آن را معدوم ميشمارند بسته باينكه از حل لوازم هر يك عاجز گردند گاهى ميگويند مكان لا شيء محض است و هيچ نيست و گاه ميگويند بعدى است داراى امتداد موهوم و بر هر يك اعتراض كنند بدان احتمال ديگر پناه مىبرند .\r\nاما آنكه بعد مفطور گويد و فضا را امر حقيقى داند و مكان را بعدى شمارد نظير جسم تعليمى طول و عرض و عمق بىماده . صحت و بطلان قول وى مبنى بر اين است كه آيا دو بعد تو در تو در يك جا ممكن است يا ممكن نيست مثلا بيك جسمى مانند كره اشاره كنيم و گوئيم اين جادو كره است يكى مكان است و يكى متمكن و هر دو به اندازه هم و ميتوان يكى را بجاى ديگر برد و ديگرى را نميتوان . اگر اين احتمال صحيح باشد بعد مفطور هم صحيح است و الا بايد قول ابو على سينا و سطح حاوى را اختيار كنيم و اندكى از اين بيان گذشت .\r\nو لو كان المكان سطحا لتضادّت الاحكام .\r\nاشاره برد قول ابن سينا است كه اگر مكان سطح جسم حاوى باشد احكام متضاد لازم آيد و شارح علامه فرمود هرگاه ماهى در آب ايستاده باشد و آب بر او بگذرد سطح ظاهر آب كه مماس تن ماهى است مبدل مىشود يعنى از مكانى بمكانى منتقل مىشود پس ماهى ساكن را بايد متحرك گوئيم يا اگر مرغ در باد ميان فضا بايستد و باد پيوسته بر او بگذرد همچنين هم ساكن است و هم متحرك . نيز خورشيد گويند در آسمان چهارم مركوز است و چون آسمان بگردد خورشيد در آن ميگردد با آنكه سطح مماس با او عوض نشده و ميخى كه بر تخته كوبيده است چون تخته حركت كند ميخ همراه او حركت مىكند با آنكه سطح مماس با ميخ مبدل نشده پس هم ساكن است هم متحرك .\r\n\r\n","description":"","footnote":"","page_name":" 191 ","page_number":207},
  {"content":"\r\n\r\nدر جواب اين سخن بايد گفت حقايق امور را نميتوان از ظواهر الفاظ مردم و تبادر عرف استنباط كرد و هر چه تعريف از علما ديده‌ايم در اول مباحث علمى چنان نبوده كه جامع و مانع باشد و هيچ ايراد بر آن وارد نشود و هر كس آمد در تعريف سابقين نقضى كرد پس فكر انسان چنان محيط نيست كه كلام بىنقض گويد و بىنقص حتى در بديهىترين چيزها مانند تعريف جسم و ماده و تعريف طهارت و صلاة و تعريف كلمه و كلام و مفرد و مركب و غير آن و اين رسم فقها است كه ظاهر الفاظ را حجت ميگيرند نه بمعنى كشف واقع و حقيقت بلكه براى رفع عذر و فرار از مؤاخذه حتى در الفاظ معصوم عليه السّلام چون ظن براى آنها حجت است و ما نميتوانيم اگر وجود دو بعد و بيشتر در يك جا محال باشد آن را ممكن شماريم براى لفظى كه در تعريف حركت گفتند ( مفارقه الجسم لمكان الى مكان آخر ) بلكه ميگوئيم تعريف حركت صحيح نيست و بايد آن را اصلاح كنند .\r\nو اگر لفظ تعريف حركت دلالت بر آن مىكند كه بعد است بايد تعريف را تغيير دهند و اگر بگويند حركت آن است كه وضع جسم نسبت باشياء ساكن در اطراف آن مبدل شود بهتر است .\r\nو لم يعمّ المكان .\r\nاگر مكان را عبارت از سطح حاوى بدانيم لازم آيد كه بعض اجسام مكان نداشته باشد چون جسم محدد الجهات كه محيط به همه موجودات عالم است او را چيزى در بر نگرفته تا سطح باطن آن مماس محدد الجهات باشد از بيرون آن .\r\nجواب آن است كه سطح زيرين كافى است و نيز گوئيم اگر عمومى را بيك فرد تخصيص دهند مخالف قاعده تكلم نشده است چنان كه گفته‌اند ما من عام الا و قد خص .\r\n\r\n","description":"","footnote":"","page_name":" 192 ","page_number":208},
  {"content":"\r\n\r\n\r\nاختلاف در خلاء\r\nمسأله دهم - خلاء بامكان مربوط است از اين جهت بحث از خلاء را با بحث مكان آوردند . متكلمين اسلام جز عده معدود كه متابعت حكما كردند خلاء را جائز ميدانند مانند طبيعيان عصر ما اما حكما مختلفند چنان كه خواهيم گفت ان شاء اللّه تعالى و هذا المكان لا يصحّ عليه الخلوّ عن شاغل و إلّا لتساوت حركة ذى المعاوق و حركة عديمه عند فرض معاوق أقلّ بنسبة زمانيهما .\r\nمسأله دهم - پيروان ارسطو و ابو على مكان را سطح حاوى دانند و بعد مفطور را موهوم گويند خلاء در نظر آنها محال ذاتى است بفضا قائل نيستند تا سخن از خلاء و ملاء كنند . ميگويند همه ابعاد و امتدادات بر ماده است و هر جسم طبيعى است و امتداد بىماده يعنى جسم تعليمى مستقل موجود نيست به نظر آنها آن فضا كه تصور مىشود خالى است مثل داخل لامپ چراغ برق طول و عرض دارد و قابل تقسيم است پس مركب است از ماده و صورت هر چند بسيار رقيق باشد .\r\nاما كسانى كه مكان را فضاى مجسم دانند بعضى خلاء را محال شمرده‌اند و بعضى ممكن و آنكه محال شمارد نبايد خلاء را محال ذاتى داند زيرا كه بعد بىماده را ذاتا ممكن ميداند و اگر محال گويد به علت ديگرى است .\r\nگويند اگر خلأ موجود باشد حركت در آن بايد در يك آن واقع شود چون حركت حد معين ندارد در سرعت و بطء كه گوئيم از آن مقدار سريعتر نميشود مثلا اگر جسمى يك فرسخ را در يك دقيقه بپيمايد جسم ديگر كه در نيم دقيقه پيمايد از آن سريعتر است و دليلى نداريم كه سير يك فرسخ را در يك ثانيه و كمتر از آن محال دانيم بلكه بايد از مقاومت فضائى كه حركت در آن واقع مىشود با قوه محركه حد سرعت مشخص شود . هرگاه حركت در فضائى با جسم رقيق باشد مانند هوا مقاومت آن با متحرك كمتر است از آنكه\r\n\r\n","description":"","footnote":"","page_name":" 193 ","page_number":209},
  {"content":"\r\n\r\nدر آب حركت كند پس حركت در هوا سريعتر است از حركت در آب و اگر فرض كنيم جسمى رقيق‌تر از هوا فضا را پر كرده باشد چنان كه گويند بخار موسوم به هيدروژن شانزده بار رقيق‌تر است البته حركت در چنين فضا سريعتر خواهد بود و اگر در فضا هيچ مقاومت نباشد بايد متحرك بدون مقاومت در لازمان يعنى در آن واحد به مقصد رسد و اين محال است . و در جواب اين سخن بايد گفت اين دليل محال بودن حركت در خلاء است نه محال بودن خلاء نظير جائى كه بجاى هوا و آب جسم سخت و غير قابل شكستن و گذر كردن باشد نيز حركت محال است نه آنكه وجود جسمى بدان سختى محال باشد همچنانكه حركت در سد آهنين و كوه سنگين محال است از غايت صلابت در خلاء هم محال است از غايت رقت .\r\nاما چون اين بحث جنبه جدلى دارد و قائلان بخلاء حركت در خلا را ممكن دانستند پس اين مناقشه بر آنها متوجه نميشود .\r\nدر كتب فلسفه تقرير استدلال چنين كرده‌اند كه اگر متحرك در فضاى خالى حركت كند سريعتر است مثلا فرسخ را در يك دقيقه ميپيمايد و اگر در جسم غليظ حركت كند مثل آب بطىتر و فرض ميكنيم يك فرسخ را در پنج دقيقه طى كند پنج برابر خلاء آنگاه جسم سيمى فرض ميكنيم كه از آب پنج برابر رقيق‌تر باشد مثلا هوا و متحرك كه در هوا حركت مىكند بايد مسافت را در يك دقيقه طى كند چون مقاومت هوا به قدر يك خمس مقاومت آب است بفرض ، و لازم آيد حركت در خلاء كه معاوقى در مقابل ندارد مساوى حركت در هوا باشد كه معاوق ضعيف دارد و اين غلط است .\r\nابو البركات بغدادى بدين وجه شبهه كرده است كه براى حركت مطلقا مقدارى زمان بايد فرض كرد مثلا يك دقيقه ، پس متحرك در خلاء يك دقيقه مسافت ميپيمايد و در آب اگر پنج دقيقه طى كند در هوا كه خمس آب مقاومت دارد خمس چهار دقيقه يعنى چهل و هشت ثانيه بر حركت در خلاء افزوده مىشود .\r\nو فرض آن است بيشتر يا كمتر بودن نيرو مدخليت در سرعت ندارد . چون جسم بزرگ كه نيروى حركتش بيشتر است بسا با جسم كوچك كه نيرويش كمتر است بيك\r\n\r\n","description":"","footnote":"","page_name":" 194 ","page_number":210},
  {"content":"\r\n\r\nسرعت بروند يا كوچكتر سريعتر برود و اختلاف سرعت ناشى از تصادم و تعارض قوه محركه است با قوه ديگر كه او را بازمىدارد . گاهى مزاحم حركت در خود جسم متحرك است مثلا در قوه قسرى طبيعت مزاحم او است و گاه در خارج جسم متحرك است چنان كه جسمى در آب يا هوا حركت كند . و اگر هيچ مزاحمت نباشد مانند حركت طبيعى در خلاء مقدار سرعت آن تعيين نميشود و چون قوه محركه در خلاء بىمانع است هر چه زودتر بايد حركت را بانجام رساند و اگر فرض كنيم خود اقتضاى زمانى كند مثلا فرسخى در يك دقيقه آنگاه فرض كنيم همين جسم در آب حركت مىكند البته غلظت آب با او مزاحمت خواهد كرد و به اندازه غلظت خود حركت را كند خواهد نمود و مراعات اين معنى نخواهد كرد كه يك دقيقه مقتضاى طبيعت حركت است و نبايد به مقتضاى طبيعت تعرض رسانيد و شايد اگر قوى باشد اصلا مانع حركت شود و اگر چندان قوى نباشد حركت را كند خواهد كرد مثلا يك فرسخ را كه در خلاء در يك دقيقه طى ميشد در پنج دقيقه طى مىكند .\r\nالبته ميدانيم غلظت و رقت درجات دارد و ميتوان اندازه غلظت‌ها را بهم سنجيد و گاه آلتهاى اندازه‌گيرى عصر ما چنان دقيق است كه مقدار آب آميخته با شير يا اندازه چربى شير را معين مىكند پس اگر ما فرض كنيم چيزى غلظتش خمس غلظت آب باشد مقاومت او به همين اندازه كمتر است و حركت در خمس زمان حركت در آب انجام مىگيرد و آن يك دقيقه كه ابو البركات ادعا كرده است مقتضاى ذات حركت است از تعرض مزاحم داخلى و خارجى مصون نيست چنان كه وقتى مزاحم مانع حركت مىشود مانع همان مقتضاى طبيعت هم مىشود و آن قوه كه در خلا در يك دقيقه يك فرسخ را ميپيمود چون با مزاحم قوى يا ضعيف دچار شود بايد با او بمعارضه برخيزد و اگر آب مزاحم او بود و مزاحمت آب مدت او را پنج برابر كرد در خود آن قوه كه مقتضاى طبيعت بود تأثير كرد و همان را مصون نگذاشت و هوا هم كه خمس آن قوه مزاحمت دارد نتيجه تعارض مزاحم با قوه محركه يك خمس است .\r\nبعضى از مردم براى خلاء يا امتناع آن بپاره تجربيات تمسك كردند كه مناسب\r\n\r\n","description":"","footnote":"","page_name":" 195 ","page_number":211},
  {"content":"\r\n\r\nفلسفه و كلام نيست و در هر علمى بايد بروش خاص آن علم بحث و استدلال كرد تجربه مخصوص علوم تجربى است .\r\nو الجهة طرف الامتداد الحاصل في مأخذ الإشارة .\r\nمسأله يازدهم - چون به جائى معين از فضا اشاره كنيم گوئى خطى مستقيم از جانب ما تا مشار اليه كشيده شده منتهاى آن خط را جهت گوئيم و شايد سطحى يا جسمى طويل كشيده باشد طرف آن هم جهت و بالجمله جهت طرف امتداد است اگر امتداد خط باشد طرف آن نقطه است و اگر سطحى طويل باشد طرف آنكه بمشار اليه ميپيوندد خط است و اگر امتداد جسم باشد طرف آن سطح .\r\nو ليست منقسمة .\r\nجهت از جهت امتداد اشاره منقسم نميشود چون اگر اشاره به خط باشد منتهاى آن نقطه است و اگر سطح باشد منتهاى آن خطى است متقاطع به امتداد اشاره و اگر سطح هم باشد امتداد اشاره چون به آن رسد واقف ميگردد و تقسيم خط و سطح البته در طرف امتداد اشاره نيست و اگر بجسمى اشاره كنيم و اشاره ما بوهم در آن جسم فرو رود اگر جهت را آن طرف جسم كه روى بما است بدانيم اشاره از جهت گذشته است و اگر آن روى جسم بدانيم هنوز به جهت نرسيده است .\r\nو هى من ذوات الأوضاع المقصودة بالحركة للحصول فيها و بالإشارة .\r\nجهت صاحب وضع است يعنى جائى معين دارد در فضا و هر چه حركت مىكند روى به جهتى دارد تا بدانجا رسد و نيز مقصود به اشاره است .\r\nو الطّبيعيّ منها فوق و سفل و ما عداهما غير متناه .\r\nجهات غير متناهى هستند زيرا كه هر كس در هر جا قرار دارد آن را مركز كره\r\n\r\n","description":"","footnote":"","page_name":" 196 ","page_number":212},
  {"content":"\r\n\r\nانگارد و ميتواند از جاى خود خطهاى غير متناهى بنواحى و اطراف خود بكشد بوهم و بهرجا اشاره كند و از اين جهات فوق و سفل يعنى بالا و پائين طبيعى هستند و بسته بفرض انسان نيست چون وقتى انسان نبود باز سنگ به طرف پائين مىافتاد و بخار آب بجانب بالا ميرفت اما طرف راست و چپ بسته بتصور انسان است و باختلاف جاى افراد مختلف مىشود . سرش به اعتقاد فلاسفه قديم آن است كه بالا عبارت است از نزديكى بفلك اعظم و هر چه بدان نزديك‌تر باشد بالاتر است و پائين عبارت است از دورى از فلك اعظم و هر چه دور تر باشد پائين‌تر است . چون مركز كره مجوف دورترين نقطه است از جرم فلك پس پائين عبارت است از مركز فلك و كره زمين كه به نظر آنان در مركز قرار دارد پائين بود و گرداگرد زمين از همه طرف هر چه دور ميشد بالا بود گوئى اين از خواص فلك است كه سبكها را كه لطيف و مناسب اويند بسوى خود ميبرد و سنگين را بدور ميراند .\r\nبعقيده طبيعيان عصر ما مطلب برعكس اين است يعنى محدد جهات يا تميز دهنده بالا و پائين خود زمين است سنگين را به طرف خود جذب مىكند و سبك را ميراند .\r\nو اين قول در زمان قديم نيز طرفدار داشت يا احتمال آن ميدادند ابو على بن - سينا رد كرده است كه اگر افتادن سنگين بجذب زمين باشد هر چه سبك‌تر باشد بايد بهتر جذب كند آهن‌ربا خرده آهن را بهتر جذب مىكند و قطعه آهن بزرگتر را ديرتر يا ممكن است هيچ جذب نكند و خود گويد اين ميل است در خود جسم سنگين كه مىافتد و هر چه بزرگتر است ميلش بيشتر است و محاجه در اين امور فائده بسيار ندارد گرچه اهل زمان ما به جهت توجه شديد بماديات براى آن ارزش بسيار قائلند .\r\nاگر گوئى جذب اجسام اختراع نيوتن فرنگى است و ابو على بن سينا از آن خبر نداشت تا رد كند گوئيم جاذبه در صدر اسلام قولى معروف بود چنان كه پيش از اين گفتيم و در شوارق از ثابت بن قره نقل كرده است كه افتادن اشياء سنگين بجاذبه زمين است اما نيوتن و كسان او خبر نداشتند و پنداشتند اين از اسرار مكشوفه او است .\r\n\r\n","description":"","footnote":"","page_name":" 197 ","page_number":213},
  {"content":"\r\n\r\nو اگر گوئى ابو على بن سينا در كتاب اشارات و غير آن جذب زمين را رد كرده با آنكه امروز حقيقت مسلم است گوئيم ابو على جذب را رد كرد و ميل را ثابت كرد نيوتن و امثال وى فرق ميان جذب و ميل و امثال آن نميگذارند و اين گونه دقت از خواص حكماى اسلام است و حكيم اسلامى از جذب چيزى ديگر ميفهمد آن را ردّ كرد و از ميل چيز ديگر و آن را ثابت كرد اما طبيعى فرنگى گويد چه فرق مىكند جذب باشد يا ميل باشد و حق آن است كه جذب صحيح نيست و ميل صحيح است .\r\n\r\nالفصل الثانى فى الاجسام و هى قسمان فلكية و عنصرية\r\n\r\n[ اجسام فلكيه 
  ]\r\nأمّا الفلكيّة فالكلّية منها تسعة واحد غير مكوكب محيط بالجميع و تحته فلك الثوابت ثمّ أفلاك الكواكب السّيّارة السّبعة و تشتمل على أفلاك أخرى جزئيّة تداوير و خارجة المراكز و المجموع أربعة و عشرون و تشتمل على سبعة « 1 » متحيّرة و ألف و نيّف و عشرين كوكبا ثابتا .\r\nپس از بحث از كليات جوهر و عرض بتفصيل هر يك پرداخت و آغاز بحث از اجسام كرد كه بحس نزديكتر است و جسم را دو قسم نمود : اجسام فلكى يعنى آسمانى و اجسام عنصرى .\r\n\r\n\r\n","description":"","footnote":"\r\n( 1 ) متحيره پنج ستاره‌اند و سيارات هفت ستاره ، هفت سياره را باستثناى ماه و خورشيد متحيره گويند و به هرحال سبعه متحيره صحيح نيست و نسخه صحيح يا سبعه سياره است يا خمسه متحيره .\r\n","page_name":" 198 ","page_number":214},
  {"content":"\r\n\r\nمسأله اول - در اجسام آسمانى و فرق ميان آنها و اجسام زمينى از چند جهت است يكى آنكه اجسام فلكى بغايت شفافند چنان كه تراكم آنها هر چه باشد مانع ديدن نميشود چون‌كه ما ستاره‌هاى ثوابت را با آن همه دورى ميبينيم و اگر جسم عنصرى شفاف مانند بلور يا آب بلكه هوا ميان چشم ما و اشياء فاصله شود البته نخواهيم ديد بلورى كه يك ذرع قطر دارد مانع ديدن است و آب صاف بعمق ده ذرع بلكه كمتر نيز مانع است و تراكم هوا اگر از زمين تا آسمان ميشد مانع بود و لطافت آسمان به حدى است كه آن را با خلاء اشتباه كردند . جسم فلكى را قديم جسم اثيرى نيز مىگفتند و اتركه فرنگيان عصر ما گويند از همان كلمه اثير مشتق است و معتقدند كه اتر واسطه رسانيدن نور و حرارت و ساير قوى است از كواكب به زمين و گاه اتر را نسبت بخلاء ميدهند و ميگويند : مثلا اتر خلاء امواج صوت را نقل نميكند و نيز معتقدند كه اتر با اجسام ديگر تزاحم ندارد و چون جسمى در اتر خلاء حركت كند خرق و التيام نمىشود بلكه اجسام تداخل و نفوذ مىكند بارى اتر نزد اينان بجاى اجسام اثيرى است نزد ما و نيز معتقدند اتر وزن ندارد و در معرض كون و فساد نيست چنان كه قدما در اجسام فلكى ميگفتند با اين حال كلام آنها مانند گفتار متكلّمين در مكان غير معقول است چون اگر فضا خلا است و اتر معدوم است چگونه معدوم بتموج نور و و حرارت را منتقل مىكند و اگر فضا پر از اتر است و اتر موجود است خلاء نيست مگر آنكه بگويند از جسم عنصرى وزين كه در معرض كون و فساد باشد خالى است نه از هر موجود مؤثر داراى طول و عرض .\r\nخواجه عليه الرحمه اشاره بعدد افلاك كرد موافق مشهور عهد خود و شارح علامه قدس سره باختصار مهمات مسائل هيئت را آورده است . دانستن تفصيل آن از وظائف اين علم نيست الا همان اندازه كه بدان اشاره كردند .\r\nو ما گوئيم تعدد افلاك و تعيين شماره آن ناشى از حركات مختلفى است كه از قديم در كواكب مشاهده كرده‌اند و آنچه ميدانيم و آثار آن بما رسيده است سه طائفه بدان عنايت داشتند نخست كلدانيان كه دولت آنها بفرزندان بخت نصر ختم گشت دويم يونانيان\r\n\r\n","description":"","footnote":"","page_name":" 199 ","page_number":215},
  {"content":"\r\n\r\nبودند كه از پانصد سال پيش از ميلاد تا ظهور اسلام قهرمان علوم بودند و همه امم را زير بال خود پروردند .\r\nسيم - عرب و مقصود عرب بعد از اسلام است كه رصد و مشاهدات نجومى و قواعد آن را باعلا مدارج كمال رسانيدند و تا زمان غلبه نصارى بيمن دولت رسول صلّى اللّه عليه و آله وارث علوم بشرى شدند و فعلا همه معلومات نجومى نزد ما است .\r\nدر اينجا اشاره باصول حركاتى كه همه مشاهده كردند و آنان را باثبات افلاك تو در تو وادار كرد كه به غير آن ممكن نبود كافى است و پس از آن اهل زمان ما بوجهى حركات را توجيه كردند و افلاك را منكر شدند ذكر آن فعلا مقصود نيست .\r\nنخستين حركتى كه مشاهده كردند طلوع و غروب آفتاب و ديگر كواكب بود و پيدايش شب و روز كه آن را البته محركى بايد كه يك‌نواخت همه را حركت دهد .\r\nدويم حركت خورشيد كه ملاحظه كردند گاه به سمت الراس نزديك مىشود در ظهر تابستان و گاه دور مىشود مانند زمستان . و نيز ماه را ديدند اول ماه در طرف مغرب است و با خورشيد غروب مىكند پس از آن بتدريج غروبش تأخير مىافتد گوئى از مغرب بمشرق ميرود هر شب به اندازه يك ذرع يا بيشتر . پس بايد براى حركت خصوص خورشيد و ماه دو محرك ديگر ثابت كرد و آنگاه پنج ستاره ديگر كه كلدانيان شناخته بودند يعنى عطارد و زهره و مريخ و مشترى و زحل جملگى را ديدند هر يك حركتى دارد مانند ماه از مغرب بمشرق و حركت آنها را مخالف هم ديدند در سرعت و بطء و مدار كه بايد هر يك محركى خاص داشته باشند و گرنه مانند هم حركت ميكردند آنگاه متأخرين يونان در ستاره‌هاى ثوابت يعنى همه ستارگان غير آن هفت كه شمرديم حركتى ديدند بسيار بطى و بطلميوس چنان يافت كه هر يك در صد سال يك درجه بسوى شرق نزديك ميشوند و منجمين اسلام سريعتر از اين ديدند كه هر هفتاد سال يك درجه ميروند و منجمين فرنگستان عهد ما از اين هم اندكى سريعتر ديدند غير قابل اعتبار لا بد براى آن هم محركى بايد و همه اين حركات نه‌گانه مخالف هم هستند و چون انكار اين حركات ممكن نيست متأخرين يونان نه محرك براى نه حركت فرض كردند و هر يك\r\n\r\n","description":"","footnote":"","page_name":" 200 ","page_number":216},
  {"content":"\r\n\r\nرا فلكى ناميدند و منجمين فرنگى بىآنكه علت و محرك اين نه حركت را بتفصيل بدانند اصل حركات را قبول كرده‌اند . به نظر ميرسد كه كلدانيان به هفت فلك قائل بودند قول آن‌ها هميشه مشهور بود و تاكنون هم در زبان مردم متداول است و در قرآن كه البته بايد به زبان متداول احتجاج فرمايد نام هفت آسمان آمده است كه مردم ميشناختند و اثبات هفت دليل آن نيست كه بيشتر نباشد و هرگاه اصطلاح مردم وجه صحيح داشته باشد نبايد از آن تجاوز كرد چنان كه اطباى عصر ما باخلاط اربع معتقد نيستند با اين حال گاه باشد به مريض گويند از گرمى اجتناب كن و هميشه خنكى بخور چون اين سخن وجهى صحيح دارد بالجمله كلدانيان حركت بيست و چند هزارساله كواكب را نميدانستند از اين جهت فلك هشتم را حذف كردند و حركت شبانه روزى را بفلك مستقل جدا از هفت فلك ديگر نسبت نمىدادند و آسمانهاى آنها از هفت تجاوز نميكرد .\r\nو چون نوبت بيونانيان رسيد بر شماره افزودند چنان كه ارسطو بپنجاه فلك يا بيشتر ( نمط ششم اشارات ) معتقد بود .\r\nبعضى كتب جديد عقول عشره را مبنى بر نه فلك بطلميوس نسبت بفلسفه ارسطو دادند و آن خطا است چون ارسطو به افلاك بطلميوس قائل نبود و افلا ششصد سال پيش از بطلميوس ميزيست و بطلميوس را نميشناخت .\r\nآنچه گفتيم راجع بافلاك كليه بود اما افلاك جزئيه كه بدان اشاره فرمود براى اختلافاتى است كه در هر يك از حركات نهگانه مشاهده كردند و در تعليل و اسباب آن خلاف است و ما باصل حركت كه در آن خلاف نيست اكتفا مىكنيم و علت آن خود معلوم مىگردد .\r\nدر حركت 24 ساعته شبانروزى و حركت بيست و چند هزارساله ثوابت اختلافى مشاهده نكردند اما در هفت كوكب سياره اختلاف بسيار ديدند .\r\nاز جمله آنكه همه اين هفت سياره گاه دورند از زمين و گاه نزديك مثلا خورشيد در اوائل سرطان ( ماه تير ) بنهايت دورى ميرسد و آن را اوج گويند و در\r\n\r\n","description":"","footnote":"","page_name":" 201 ","page_number":217},
  {"content":"\r\n\r\nاوايل جدى ( دى ماه ) بغايت نزديكى و آن را حضيض گويند . و هر هفت سياره اوج و حضيض دارند هر يك در برجى غير ديگرى و در قديم براى تصور اوج و حضيض دائره خارج مركز اثبات ميكردند كه خواجه عليه الرحمه بدان اشاره فرمود و در هيئت جديد فرنگىها خروج مركز ميگويند در مدار بيضى و باصطلاح آنان بيضى دو كانون دارد و خورشيد بيك طرف مدار خود نزديكتر است از مدار ديگر .\r\nآنگاه منجمين اسلام مشاهده كردند كه اوج خورشيد هميشه در يك جا نيست چنان كه در عهد يونانيان اواخر جوزا بود ( خرداد ) و كم كم بسرطان منتقل شد و دانستند اوج خورشيد هم حركتى دارد بسيار كند به اندازه حركت ثوابت و آن را يونانيان مشاهده نكرده بودند و پنج ستاره ديگر هم مانند خورشيدند و شارح علامه رحمه اللّه بدان اشاره فرمود و آن را حركت ممثل گفتند يعنى مثل ثوابت در بيست و چند هزار سال دورى طى ميكنند و در هيئت جديد فرنگى نيز اين مشهود است و در جداول زيج ضبط كرده‌اند .\r\nديگر مشاهده كردند كه پنج ستاره متحيره كه در قرآن كريم بنام الخنس الجوار الكنس آمده است در هنگام حركت گاه مىايستند و پس از مدتى توقف از همان راه كه آمده‌اند برمىگردند و باز توقفى ميكنند و به راه مستقيم خود ميروند و از اين جهت آنها را متحيره گفتند و اختلاف آنها را حركت تدوير گويند و در هيئت فرنگى آن را نسبت به آميختن حركت زمين و متحيره ميدهند . . .\r\nافلاك و مداراتى كه براى نظم اين حركات لازم شمردند نه فلك كلى است و هر يك از هفت فلك به چند فلك ديگر تجزيه مىشود مثلا فلك چهارم فك خورشيد است يك فلك كلى است و به دو قسمت تجزيه مىشود و فلك پنجم كه فلك مريخ است و ششم كه از آن مشترى است و هفتم كه از آن زحل است هر يك سه قسمت ميشوند و فلك عطارد و ماه هر يك به چهار فلك و منجمين فرنگستان بىآنكه آسمان جسمانى ثابت كنند اين مدارات و حركات را انكار ندارند و بالجمله نتيجه وجود افلاك را معتقدند و اصل آن را منكر مانند كسى كه ميبيند قطعه ابراز پيش مرغ پرنده دور مىشود نميداند حركات ابر\r\n\r\n","description":"","footnote":"","page_name":" 202 ","page_number":218},
  {"content":"\r\n\r\nاست يا پرنده و مجموع اين افلاك نه‌گانه پس از تجزيه بيست و چهار فلك ميشوند .\r\nقمر و عطارد هر يك را چهار فلك و زهره را سه و خورشيد را دو فلك و هر يك از سه كوكب ديگر را سه فلك و با اضافه هشتم و نهم ( 24 ) مىشود و ترتيب آنها چنان است كه در اين شعر .\r\n قمر است و عطارد و زهره * شمس و مريخ و مشترى و زحل \r\nو شماره ستارگان ثوابت غير محصور است و آنچه رصد كرده يعنى جاى آن را در آسمان معين كردند هزار و بيست و چند است و شارح علامه فرمود بودن همه ثوابت در يك كره معلوم نيست و انحصار افلاك در آنچه گفتند هم معلوم نيست بلكه جائز است افلاك بسيار باشد از آن سوى فلك محيط يا ميان افلاك « 1 » و فرمود ميان دورترين فاصله ماه از زمين و نزديكترين فاصله عطارد از زمين فضائى فاصله است كه گويند سطبرى فلك جوزهر قمر است .\r\nو مقصود علامه رحمه اللّه از جوزهر فلكى است كه دو نقطه كسوف و خسوف معروف بعقده رأس و ذنب را در هيجده سال و چند ماه از جاى خود منتقل مىكند و دورى ميپيمايد . و كشف اين حركت از كلدانيان است .\r\nو الكلّ بسائط .\r\nهمه افلاك بسيطند چون اگر مركب بودند تغير و اختلال در آن راه مىيافت و هزاران سال گذشت بىآنكه تغيير كنند و شارح علامه فرمود بيش از اين نميتوان دريافت كه ممكن است بسيط باشند و اگر تغيير ميكردند حتما بسيط نبودند اما لازم نيست افلاك حتما بسيط باشند و بعبارت ديگر هر چه تغيير پذيرد مركب است و هر چه تغيير نپذيرد شايد بسيط باشد و شايد مركب و چون اجسام حادثند جائز است تغيير و اختلال يابند .\r\n\r\n\r\n","description":"","footnote":"\r\n( 1 ) و شارح علامه رحمه اللّه آيات قرآن را كه به هفت فلك اقتصار كرده است گويا حمل بر آن فرمود كه اثبات اين هفت دليل آن نخواهد بود كه پيش از اين نيست .\r\n","page_name":" 203 ","page_number":219},
  {"content":"\r\n\r\nخالية من الكيفيّات الفعليّة و الانفعاليّة و لوازمها .\r\nكيفيت فعليه حرارت و برودت را گويند و انفعاليه رطوبت و يبوست و افلاك خالى از اين صفات است . حرارت اگر سرايت و تأثير كند و جسم ديگر را تغيير دهد آن را كيفيت فعلى بايد گفت و اگر افلاك گرم بودند همه زمين را با آنچه در آن است مىسوزانيدند و فاصله ميان زمين و آسمان قابل اعتنا نيست زيرا كه زمين با همه عناصر در مقايسه بافلاك بسيار ناچيزند مانند دانه خشخاشى كه ميان كشورى آتش گرفته باشد و اگر افلاك برودت داشت بسردى مؤثر و سارى باز زمين فسرده بود مانند خشخاش در اقيانوس منجمد اگر بخواهيم به زبان امروز سخن گوئيم اتر يا اثير فضا اگر حرارت يا برودت فعلى و مؤثر داشت همه جهان آتش بود يا همه فسرده . خورشيد با آن عظمت هم نمىتوانست در برابر سرماى همه جهان مقاومت نمايد .\r\nاما يبوست و رطوبت از صفات انفعالى است . معنى يبوست آن است كه اجزاى جسم سخت از يكديگر جدا شوند و رطوبت آنكه آسان جدا شوند و مقصود رطوبت آب نيست مثلا سنگ خشك است و جيوه تر . چون سنگ را به سختى ميتوان شكست اما جيوه خود پراكنده مىشود و رطوبت آب ندارد . عوام از سخن حكما كه ميگويند فلك قابل خرق و التيام نيست چنان ميفهمند كه از صلابت و شدت يبوست است و بملازمه عوامانه كه در ذهن خود دارند اجسام عنصرى را يا نرم و قابل عبور ديدند يا سخت و چون فلك قابل خرق و التيام نيست پنداشتند ناچار از يبوست است و ايراد ميكنند كه اگر يا بس نيست چرا قابل خرق نباشد و حق آن است كه ملازمه عوامانه مذكور بديهى نيست چنان كه افلاطونيان بعد مفطور را قابل خرق و التيام نميدانند يعنى نميتوان آن را شكافت و باز پيوست با آنكه نه صلب است و نه لين و گروهى از حكما ميگفتند كواكب خود در ثخن افلاك حركت ميكنند نه افلاك آنها را بگرداند و اشراقيين در جسم مثالى گويند قابل خرق و التيام نيست بلكه جسم متصل معدوم مىشود و بجاى آن دو متصل ايجاد مىشود و صور قوه متخيله انسانى هم مانند جسم مثالى است .\r\n\r\n","description":"","footnote":"","page_name":" 204 ","page_number":220},
  {"content":"\r\n\r\nچنان كه فرعون گاو فربه را ديد كاوان لاغر را پاره پاره كردند بخرق نبود بارى افلاك به نظر آنان اصلا قابل جدا شدن و بهم پيوستن نيست نه به نرمى و نه به سختى و باصطلاح علمى از مقسم خارج است و نظير آن باصطلاح امروز اتر است در فضاى خالى و چنان كه گفتيم اكثر صفات افلاك را در اتر ثابت ميكنند .\r\nشفّافة .\r\nجسم فلك شفاف است و در اول فصل بتفصيل گفتيم و البته مقصود جرم فلك است نه كواكب آن زيرا كه حكما ميدانستند كواكب يكديگر را ميپوشانند يعنى كسف ميكنند و ترتيب آسمان‌ها را از همين كسف دانستند مثلا ماه كواكب را كسف مىكند حتى خورشيد را پس معلوم مىشود از همه كواكب بما نزديكتر است و عطارد زهره را كسف مىكند يعنى هرگاه در يك نقطه آسمان با هم جمع شوند عطارد زهره را ميپوشد و همچنين مريخ مشترى را و مشترى زحل را و اگر شفاف بودند كسف نميكردند و عجيب است كه شارح علامه بدين نكته توجه نفرمودند و بر شفافت افلاك ايراد كردند .\r\n\r\n[ اجسام عنصرى 
  ]\r\nو أمّا العناصر البسيطة فأربعة كرة النّار و الهواء و الماء و الأرض و استفيد عددها من مزاوجات الكيفيات الفعليّة و الانفعاليّة .\r\nمسأله دويم - عناصر يعنى اجسام بسيط چهارند آتش و هوا و آب و زمين .\r\nبدان كه حكما چنان يافتند كه بعض اجسام عنصرى منحل ميشوند باجسام ديگر مانند گوشت و ميوه و چوب و امثال آن چندى كه بر آنها بگذرد تغيير صورت ميدهند و از آنها اجزائى بصورت‌هاى ديگر پديد مىآيد و غالبا صورت خاك از آنها ميماند اما بعضى را نديدند بصورت‌هاى ديگر تجزيه شود مثلا آب و هوا را نديدند تجزيه شود اما ديدند تبديل به صورت ديگرى شوند يعنى آب بخشكد و به صورت هوا درآيد آنكه قابل\r\n\r\n","description":"","footnote":"","page_name":" 205 ","page_number":221},
  {"content":"\r\n\r\nتجزيه بود البته مركب است و آنكه قابل تجزيه نيست عنصر بسيط اگر چه قابل تبديل صورت باشد .\r\nچون تعيين بسايط و مركبات امرى است تجربى و مبنى بر تتبع و استقراء شارح علامه فرمود « علم بالاستقراء ان العناصر البسيطة لا تخلو عن احدى الخ » و هر چه بر تجربه مردم افزوده شد نظر آنان در شماره عناصر تغيير يافت وقتى چهار عنصر بود چنان كه گفتيم و زمانى اين عناصر را تجزيه كردند و شصت يا هفتاد عنصر در آنها يافتند و بر حسب گذشت زمان بيشتر شد تا بعهد ما از صد تجاوز كرده و بازهم در افزايش است و غرض حكيم بتعداد عناصر تعلق نمىگيرد بلكه بتقسيم اجسام ببسيط و مركب و مزاج كه از تركيب آنها حاصل مىشود و آثار مركبات تعلق ميگيرد لذا ذكر شماره آنها براى ما فائده ندارد و كتب مخصوصى براى اين علوم هست .\r\nو از مباحثى كه در اين باب آوردند اثبات كرويت اين عناصر كلى است و چون بحثى مهم است و اغلاط اهل زمان در آن بسيار است اشاره به آن بايد كرد مطابق آنچه شارح علامه فرموده است . عوام زمان ما خصوصا شيفتگان فرنگ معتقدند كه كرويت زمين را فرنگيها در اين عصر اخير كشف كردند و مردم پيش به اين سر مستور پىنبرده بودند با آنكه همه كتب عربى از ادلّه آن مشحون است .\r\nعلامه حلّى كه بزرگترين فقهاى ما است در شرح كتاب از ادله كرويت زمين خسوف ماه را شمرد چون در وقتى معين در شهرى اعتبار كنيم در شهر ديگر كه در طول با آن شهر مخالف است در آن وقت اتفاق نخواهد افتاد يعنى ماه در يك وقت ميگيرد و ما آن را مثلا دو ساعت از غروب گذشته مشاهده ميكنيم كسى كه در طول غربى يا شرقى ما است در آن ساعت و وقت معين نمىبيند بلكه غربى يك ساعت از شب گذشته مىبيند و صاحب طول شرقى سه ساعت با آنكه حقيقة يك وقت است و اين را دليل كره بودن زمين از مشرق به مغرب بايد دانست و نيز فرمود كسى كه به طرف شمال رود روى يك خط نصف النهار بتدريج قطب شمالى براى او مرتفع ميگردد مثلا يك درجه سير كند قطب هم يك درجه مرتفع مىشود و همچنين آنكه روى بجنوب سير مىكند ارتفاع\r\n\r\n","description":"","footnote":"","page_name":" 206 ","page_number":222},
  {"content":"\r\n\r\nقطب كم مىشود و اين دليل كرويت زمين است از شمال بجنوب و پستى بلندىهاى زمين تأثيرى در كرويت ندارد از غايت خردى و ناچيزى آن . اما شايد فهم اين دليل بر مردم عهد ما دشوار باشد و ميتوان گفت سايه زمين كه بر ماه مىافتد وقت خسوف به صورت دائره است پس زمين هم گرد است كه سايه‌اش گرد است و هم علامه رحمه اللّه در كرويت آب دريا فرمود مسافر دريا چون بكوهى نزديك شود اول قله كوه بر وى نمايان مىشود پس از آن دامنه با آنكه دامنه به او نزديكتر است و هر دو بيرون آب‌اند . ديگران هم گفته‌اند اما كلام علامه از جهت آنكه عالم دينى است حجت را تمامتر است و حق آن است كه يونانيان بلكه كلدانيان نيز كرويت زمين را ميدانستند و اولين كسى كه اين رأى را اظهار كرد در عالم قديم معلوم نيست . هوا هم كروى است اما آتش تفصيلى دارد .\r\nو كلّ منها ينقلب إلى الملاصق و إلى الغير بواسطة أو بوسائط .\r\nهر يك از عناصر بعنصر ديگر كه چسبيده به دو است منقلب مىشود مثلا زمين به آب و آب به زمين و به آنكه جدا است هم منقلب مىشود بواسطه مثلا آب به هوا و هوا به آتش و براى اثبات آن احتجاج به تجربه كرده‌اند .\r\nفالنّار حارّة يابسة شفّافة متحرّكة بالتّبعيّة لها طبقة واحدة و قوّة على أحالة المركّب إليها .\r\nآتش گرم است و خشك و شفاف است مانند هوا و كره آتش به حركت شبانروزى حركت مىكند زيرا كه به نظر آنان ستاره دنباله‌دار و شهب در كره نارند و با ديگر ستارگان طلوع و غروب ميكنند . كره آتش يك طبقه است و قوه آن دارد كه هر چه به او رسد مانند خود آتش گرداند .\r\nو الهواء حار رطب شفاف له أربع طبقات .\r\nهوا گرم است و تر و شفاف است داراى چهار طبقه اول طبقه كه ملاصق زمين است\r\n\r\n","description":"","footnote":"","page_name":" 207 ","page_number":223},
  {"content":"\r\n\r\nگرم است و روشن چون شعاع خورشيد به زمين ميتابد به آن طبقه منعكس مىشود و آميخته با بخار آب است دوم طبقه زمهريريه كه انعكاس حرارت زمين تا آن حد نميرسد و قهرا سرد است و آميخته با بخار آب نيز هست و ابر و باران و برف آنجا درست مىشود . سيم طبقه هواى خالص . چهارم هواى آميخته با دود كه ملاصق با كره آتش است و قدما طبقات هوا را چنين تقسيم ميكردند .\r\nو الماء بارد رطب شفّاف محيط بثلاثة أرباع الأرض له طبقة واحدة .\r\nآب سرد است و تر و شفاف و سه چهارم زمين را فرا گرفته و يك طبقه بيش ندارد و الأرض باردة يابسة ساكنة في الوسط شفافه لها ثلث طبقات .\r\nزمين سرد است و خشك در وسط عناصر و سه طبقه دارد طبقه روى زمين كه خشك و محل زندگى انسان و نبات است و طبقه زيرين آن طبقه طين يعنى خاك با آب آميخته كه از آنجا چاه و قنات بيرون مى آيد و طبقه سيم خاك مركزى است .\r\nعلماى كلام در اين كه زمين متحرك است يا ساكن در اين باب بحث كردند و بعضى دليل بر سكون آوردند و بعضى حركت را ممكن دانستند و در كتب مفصل ادله هر يك آمده است خصوصا شفا و شارح علامه فرمود گروهى گفتند زمين سوى پائين ميرود و بعضى گفتند سوى بالا و بعضى گفتند گرد خود ميگردد .\r\nو قول اهل هيئت در زمان ما مشهور است و در قدماى يونان پيروان فيثاغورث ميگفتند زمين گرد خود ميگردد و ابو ريحان بيرونى از بعض اسلاميان نزديك بعهد خود هم نقل مىكند و خود ميگويد در اعمال ما در صنعت نجوم زمين بگردد با فلك - الافلاك فرق نميكند .\r\n\r\n","description":"","footnote":"","page_name":" 208 ","page_number":224},
  {"content":"\r\n\r\nو أمّا المركّبات فهذه الأربعة أسطقسّاتها .\r\nمسأله سيم مركبات . مقصود از مركبات اجسامى است كه از چندين جسم داراى طبيعت مختلف پديد آيد نه آن مركب كه از اجسام متفق الطبيعه فراهم گردد مانند درب از چند قطعه چوب يا جسم بسيط نزد متكلمين كه از اجزاء لا يتجزى فراهم گرديده و اينجا مقصود نيست و همچنين مقصود آن است كه چند طبيعت مختلف با هم آميخته گردند نه مانند كشتى كه از چند قطعه چوب و آهن ساخته‌اند و چون طبايع بسيط يعنى عناصر با هم تركيب و آميخته گردند و هر يك در ديگرى اثر كند و سورت خالص را بشكند آنگونه مركب مقصود ما است و عناصر را باصطلاح يونانيان اسطقس گويند و معادن و نباتات و حيوانات را در زبان حكما مواليد نامند و عناصر اربعه را اركان عالم گويند .\r\nو هى حادثة عند تفاعل بعضها في بعض .\r\nپس از تركيب عناصر با يكديگر به نسبت‌هاى خاص آثار عجيبه ظاهر مىشود كه عقل بشر تا كنون بكنه و علت آن نرسيده مثلا دواى سمى بانواع و اقسام از همين عناصر مركبند و مصلح آنها هم از همين عناصر و ميوه‌هاى گوناگون و حبوب كه خوراك انسان و حيوان است و انواع سبزى و گياه و عقاقير و همه حيوانات با خواص مختلف از همين عناصرند و بفرض آنكه عناصر هر مركبى را جدا جدا بكاربرند فائده مركب را نخواهند برد . بالفرض بدانيم گندم از چه اجزاء فراهم گشته همين اجزا را در هم بياميزيم گندم نخواهد شد و اگر جدا جدا بخوريم فائده گندم نخواهد داد . و اگر اين سموم را تجزيه كنيم و عناصر هر يك را جدا به كار بريم كشنده نيست و اگر الكل را باجزاء و عناصر تجزيه كنيم و هر يك را به همان نسبت كه در الكل است به كار بريم مستى نياورد و بهر حال نميتوان گفت خاصيت مركبات همان خواص بسائط است و علماى طبيعى امروز تجربه كرده‌اند كه قند و الكل مركب از ذغال و آبند اما آب و ذغال را به همان نسبت در هم آميزيم نه قند مىشود و نه الكل . پس صورت نوعيه جديد و نيروى\r\n\r\n","description":"","footnote":"","page_name":" 209 ","page_number":225},
  {"content":"\r\n\r\nتازه بر مركبات افزوده مىشود ، كه خواص و فوائد تازه دارد و سابقا نداشت و اگر ممكن بود از عناصر بىتركيب خاصيت مركب پديدار آيد مردم از زراعت و كشف معادن بىنياز ميشدند و عناصر هر چيز را بجاى آن به كار ميبردند آن گروه از ماديين كه در روش خويش غلو دارند البته تصديق نخواهند كرد قوائى غير آنچه در مواد موجود است تازه حادث شود و در يكى از كتب آنان موسوم به بوب خواندم تصديق باينكه نيروى تازه در مركبات پيدا شود گام اول بسوى عالم غيب و بيرون از ميزان علمى است و بايد گفت هر قوه كه پيدا مىشود از پيش بود . در قديم يونان نيز جماعتى اصحاب خليط بودند و ميگفتند هيچ چيز تازه پيدا نشده همه چيز از پيش بوده است مثلا گوشت و استخوان و چوب و معادن و غير آنها هر يك ذراتى دارد با ذرات ديگر مخلوط و گاه اتفاق افتد كه ذرات از يك طبيعت با هم مجتمع شود و انكساغورس با اين حال خويش را از عالم غيب بىنياز نديده و گفته است قوه الهى ذرات متحد الطبيعه را كه خود به خود فراهم گشته نظم ميدهد و مرتب ميسازد و مذهب ارسطو را پيش از اين گفتيم كه صورت حتى در بسائط از عالم غيب است ، شارح علامه رحمه اللّه در جواب اصحاب خليط فرمود كه بر خلاف ضرورت بلكه خلاف حس است چون ما مشاهده ميكنيم همان عناصر كه در تركيب گوشت و پوست حيوان به كار رفته تغيير طعم و رنگ و بوى ميدهد دليل بر آنكه آميخته و كمون و بروز نيست بلكه تغيير صورت است .\r\nو آيات قرآن در اين باب بينهايت اصرار دارد كه مردم در اختلاف انواع موجودات تدبر كنند و ميوه‌هاى گوناگون و رنگارنگ را ببينند و در اشياء ديگر انديشه بكاربرند كه آن همه خواص و فوائد لا يتناهى هرگز از مشتى گل كه يسقى بماء واحد ( از يك آب ميخورند ) و مبدء آنها مانند هم است اين اختلاف فوائد نيايد البته پس از مزاج صورتى از عالم غيب افاضه مىشود كه از ماده محال است برخيزد يا در آن نهفته باشد .\r\nفتفعل الكيفيّة في المادّة فتكسر صرافة كيفيتها و تحصل كيفية\r\n\r\n","description":"","footnote":"","page_name":" 210 ","page_number":226},
  {"content":"\r\n\r\nمتشابهة الكلّ متوسّطة هى المزاج .\r\nكيفيت هر يك از عناصر با ديگرى مخالف است مثلا حرارت يكى در ماده ديگرى تأثير مىكند و سورت برودت آن را ميشكند بالعكس نيز پس حرارت هر دو متوسط و متساوى مىشود و آن كيفيت متوسط را مزاج گويند پس آب و خاك بهم آميخته را مزاج نميگويند هر چند كه امتزاج است چون شدت هيچ‌يك شكسته نشده و خاصيت تازه پديد نيامده اما اگر آب و خاك درخت و گياه شود مزاج است .\r\nمركبات اگر مدتى صورت تازه خود را حفظ كنند مانند معدن و نبات آن را تام مينامند و اگر حفظ نكند مانند ابر و مه و دود غير تام نامند .\r\nمع حفظ صور البسائط .\r\nچون عناصر با يكديگر مركب شوند و مزاج تازه پديد آيد خواص بزرگ و فوائد عظيم از آن برخيزد كه از عناصر بر نميخاست مانند روئيدن نبات و حركت حيوان و خواص طبى ادويه و آثار صنعتى ديگر ناچار بايد گفت چيزى افزوده شده است در مركبات كه در بسائط نبود و نيز ميدانيم عناصر بسيط هنوز در مركب باقى هستند و به اين جهت وقتى بقرع و انبيق تجزيه كنيم آن عناصر بسيط از هم جدا ميشوند پس صور عناصر محفوظ است با آنكه صورت تازه بر آن افزوده است و در كيفيت جمع ميان اين دو صورت خلاف است : بعضى گويند صور عناصر باطل شد و صورت جديد براى مركب پديد آمد و اين قولى عجيب بر خلاف بديهه و حس است و ابو على بن سينا از وجود چنين قول از بعض عقلاى جهان شگفتى نموده است . قول ديگر آن است كه هم صور عناصر باقى است و هم صورت ديگر پديد آمده چنان كه صورت حيوانيت در جانور زنده منافى صورت استخوان در بعضى اعضاء او نيست و بسا صورت حيوانى زائل شود و صورت استخوان در بعض اعضاء بماند .\r\nصدر المتالهين قدس سرّه گفته است صورت كل يكى است و صور عناصر در صورت كل مستهلكند مانند علوم تفصيلى در علم بسيط اجمالى همچنانكه حرارت در تركيب\r\n\r\n","description":"","footnote":"","page_name":" 211 ","page_number":227},
  {"content":"\r\n\r\nبا برودت شكسته مىشود حالى ميان گرمى و سردى پديد مىآيد كيفيات ساير عناصر بسبب آميزش كيفيات با عناصر ديگر از شدت ميكاهد همچنين صورت هر عنصري كه اصل همه صفات و كيفيات است از صرافت خود ميكاهد و صورت تازه پيدا مىشود ميانه همه آن عناصر تركيبى و واسطه ميان آنها و تركيب آب و هوا چيزى است واسطه ميان آب و هوا و حاجى ملا هادى سبزوارى در منظومه فرمايد :\r\n قالوا بحفظ الصور النوعية * و عندنا المبقاة كالكيفية \r\n فهده الصورة من اواثل * نازلة كنا قص من كامل \r\nو به نظر ميرسد كه حالت متوسطه ميان عناصر براى توجيه آن همه خواص بزرگ و عجيب از مركبات كافى نيست و عقل باور نميكند مثلا روح حيوانى يا نباتى از كاستن رطوبت آب و يبوست خاك باشد وقتى ميعان و جريان شديد آب و يبوست شديد خاك به حالت متوسطه تبدل شود نبايد خاصيتى غير حاصل جمع همان كه داشتند حاصل شود مگر خفيف‌تر و موافق اصول عقلى بايد گفت : چيز تازه بسبب استعداد مزاج در بدن حيوان و نبات پيدا مىشود كه نبود و آن نيروى تازه كه مبدء ساير قوى است مانند هاضمه و ذائقه و محركه و قوه نگهدار صورت استخوانى و گوشت و پوست همه با هم متحد ميشوند و سوى يك غرض حركت ميكنند و اگر از ما بپرسند صورت نوعيه گياه يا حيوان چيست گوئيم چيزى است كه وقتى نباشد گوشت و پوست و اعضاى ديگر خود اتحاد ندارند بكله پراكنده و مستقلند از ديگرى و چون صورت حيوانى پديد آيد همه اين صورتهاى نوعيه را در برمىگيرد و خود او صورت مقوم ماده مىشود و اگر صدر المتالهين اين معنى را خواسته باشد ما از پيروان اوئيم و اگر گويد هيچ نيست جز تعديل عناصر آن را سخت بعيد ميدانيم و اگر خاصيت مركب حاصل جمع خواص فرد فرد بسائط بود احتمال اخير صحيح بود .\r\nثمّ تختلف الأمزجة في الإعداد بحسب قربها و بعدها عن الاعتدال .\r\n\r\n","description":"","footnote":"","page_name":" 212 ","page_number":228},
  {"content":"\r\n\r\nبيشتر حكما معتقد بودند كه مزاج هر چه معتدل‌تر باشد آمادگى آن براى صورت كامل بيشتر است . مراد از معتدل آن است كه درست در حد وسط ميان كيفيات متضاده باشد در حرارت معتدل ميان آتش و خاك يا آب و در يبوست معتدل ميان خاك و هوا و آنكه معتدل نباشد يكى از عناصر را بيش از ديگرى دارد و چون بيش و كم بودن احتمالى محدود نيست بلكه هر بيشى بيشتر از او هست و هر كمى كمتر از او هست پس اندازه عناصر در هر مزاج غير محصور است و شايد بعضى عناصر در بعضى مركبات نباشد و اين امزجه غير محصوره بر حسب آنكه دور از اعتدال باشد يا نزديك استعدادى خاص دارند و بسبب استعداد خاص صورتهاى گوناگون و غير متناهى پديد مى آيد .\r\nآن صورتها كه بسبب استعداد مزاج پديد مىآيد بعضى خاصيتشان حفظ عناصر است از تلاشى و تفرق مثلا عقيق و ياقوت و بسيارى معادن ديگر كه مركبند از عناصر مختلف مزاجى براى آنها حاصل شده كه نميگذارد عناصر از هم بپاشند با آنكه اگر صورت معدنى نبود زود پراكنده ميشدند صورت ياقوتى آن را بجبر نگاهداشته .\r\nبعضى سبب نمو و تغذيه مىشود مانند نبات و بعضى حركت و حس دارند مانند حيوان و همه بواسطه استعداد مزاج و صورت تازه پديد آمده است .\r\nتأثير مزاج در استعداد مسلّم است اما آنكه اشياء كاملتر مزاج معتدلتر دارند محتاج بتأمل بيشتر است .\r\nمع عدم تناهيها بحسب الشّخص و إن كان لكلّ نوع من المركّبات مزاج ذو عرض له طرفا إفراط و تفريط و هى تسعة .\r\nمزاج در هر فرد از افراد يك نوع مخالف مزاج فرد ديگرى است چنان كه تخطيط صورت در هر كس خاص به او است كه شناخته مىشود ، اما نوع آن افراد مزاجى عريض دارد كه شامل همه افراد غير متناهيه ميگردد مثلا افراد انسان هر يك مزاج خاص خود دارد مخالف ديگرى و همه اين مزاجها در حدود مزاج خاص انسان است و اگر از آن حد خارج\r\n\r\n","description":"","footnote":"","page_name":" 213 ","page_number":229},
  {"content":"\r\n\r\nشود آن فرد انسان نيست و نوع انسان مزاجى عريض و فراخ دارد مخالف مزاج هر يك از حيوانات ديگر كه آنها هم عرض مزاجشان فراخ است و افراد مختلف گاو و اسب مثلا هر يك مزاجى خاص دارد و تا از حد عرض مزاج نوع خود خارج نشده فرد همان نوع است . اسب اگر رطوبتش بسيار شود يا كم و استخوانش سست‌تر شود يا سخت‌تر و خونش رقيق شود يا غليظ تا حد مزاج نوعى باقيست از اسب بودن خارج نميشود اما اگر از حد نوع خارج شود ديگر اسب نيست .\r\nو انواع مزاج نه است چون چهار كيفيت اگر حرارت برودت و رطوبت و يبوست به اندازه هم باشند معتدل است و اگر سه كيفيت معتدل باشند و يكى غالب چهار صورت دارد ( يا حرارت غالب است يا ا ه ) و اگر دو كيفيت معتدل باشند و دو كيفيت ديگر غير معتدل نيز چهار صورت دارد ( يا حرارت و رطوبت غير معتدلند يا حرارت و يبوست يا برودت و و رطوبت يا برودت و يبوست ) و اين جمله نه صورت است .\r\n\r\nالفصل الثّالث في بقيّة أحكام الأجسام\r\nو تشترك الأجسام في وجوب التّناهى لوجوب اتّصاف ما فرض له ضدّه به عند مقايسته بمثله مع فرض نقصانه عنه .\r\nمسأله اول - اجسام در اين معنى مشتركند كه بايد متناهى باشند چون اگر فرض كنيم جسمى غير متناهى باشد آنگاه آن را با جسم غير متناهى ديگر كه بفرض چيزى از آن بريده و كاسته‌ايم اعتبار كنيم باز بايد به اندازه هم باشند و شارح علامه فرمود اكثر عقلا بر آن اتفاق كردند كه اجسام متناهى است مگر گروهى از حكماى هند خلاف نمودند . در زمان ما هم سخن از فضاى غير متناهى بسيار ميكنند و البته غلط است و از اشتباهات واهمه چنان كه اصل وجود فضا در ذهن عوام از اغلاط وهم است بلكه عوام حتى دينداران فضا را واجب الوجود مىدانند و زمان مستقل هم از اغلاط وهم است و پائين و بالاى حقيقى از اغلاط وهم است همچنين غير متناهى بودن فضا از اغلاط وهم\r\n\r\n","description":"","footnote":"","page_name":" 214 ","page_number":230},
  {"content":"\r\n\r\nاست و اگر از اين مدعيان بپرسند شما به غير حس اعتقاد نداريد و آخر فضا را نديده‌ايد كه متناهى است يا غير متناهى چنان كه نديده‌ايد سرد است يا گرم يا روشن يا تاريك و همچنانكه در اين امور شك داريد بايد در متناهى بودن يا غير متناهى بودن هم شك داشته باشيد يا بدليلى غير متناهى بودن آن را ثابت كنيد عاجز ميمانند .\r\nبارى خواجه عليه الرحمه دو دليل براى باطل بودن بعد و فضاى غير متناهى آورده است يكى همان برهان تطبيق است كه گذشت ( رجوع به صفحه 127 اصل دوم و صفحه 129 شود ) و اينجا تكرار نمىكنيم و بجاى آن برهان ديگر كه در شفا و غير آن آمده و فى الجمله فهم آن آسان است ذكر ميكنيم :\r\nفرض كنيم خط غير متناهى ب ج با خط متناهى ه د موازى كه هر چه امتداد دهيم به يكديگر نرسند آنگاه خط ه د را گرد نقطه ه مختصر گردش ميدهيم بطورى كه طرف د متمايل به خط ب ج شود . اين دو خط ديگر موازى نخواهند بود بلكه تا گردش نداديم موازيند و باندك گردش با يكديگر تلاقى ميكنند اكنون گوئيم تلاقى نقاطى امثال د با خط ب ج هم اول دارد و هم ندارد اما اول دارد براى آنكه تلاقى نبود و ملاقات كرد و اما اوّل ندارد براى آنكه هر نقطه را روى خط ب ج اولين ملاقات فرض كنى پيش از آن در نقطه ديگر مانند ج ملاقات كرد و هكذا الى غير النهايه و اين برهان را برهان مسامته گويند .\r\nو لحفظ النّسبة بين ضلعى الزّاوية و ما اشتملا عليه مع وجوب اتّصاف الثّاني به .\r\nدليل دويم بر اينكه بعد غير متناهى محال است آنكه ميان دو ضلع زاويه و وتر آن كه دو ضلع آن را در بر دارد نسبت محفوظ است و وتر زاويه متناهى است پس بايد دو ضلع آن هم متناهى باشد . و اين برهان را برهان سلمى گويند .\r\n\r\n","description":"","footnote":"","page_name":" 215 ","page_number":231},
  {"content":"\r\n\r\n( مع وجوب اتصاف الثانى به ) يعنى واجب است متصف بودن دويم كه وتر زاويه است به تناهى .\r\nآسانترين تقرير در اين دليل آن است كه زاويه فرض كنيم ،\r\nدر مثلث متساوى الاضلاع پس از آن هر خط مانند د ه كه موازى ب ج بكشيم باز مثلث متساوى الاضلاع خواهد شد و ب ج مساوى با ا ب و د ه مساوى با ا د . و هر بعد و فاصله نظير د ه همچنين مساوى ضلع زاويه خواهد بود و چون هرگز فاصله ميان دو ضلع زاويه غير متناهى نميشود خود دو ضلع زاويه هم غير متناهى نميشود چون مساوى يكديگرند .\r\nآنكه ادعا مىكند هم اكنون فضا غير متناهى است ميگويد دو ضلع زاويه هم اكنون غير متناهيند و فاصله ميان دو ضلع غير متناهى هم غير متناهى است و هم متناهى .\r\nهم غير متناهى است براى آنكه مساوى دو بعد غير متناهى است و هم متناهى است براى آنكه از هر دو طرف بضلع زاويه منتهى مىشود و اين محال است . پس بايد غير متناهى را انكار كرد تا محال لازم نيايد .\r\nدر تقرير اين استدلال نبايد فرض كرد دو ضلع زاويه اكنون غير متناهى نشده بعد از اين غير متناهى ميشوند بلكه بايد فرض كرد اين دو ضلع هم اكنون غير متناهى هستند و آنچه بايد بدان برسند اكنون رسيده و نبايد از آن محالى لازم آيد با آنكه محال لازم مىآيد كه فاصله يعنى خط عرضى هم متناهى باشد و هم غير متناهى اگر بوهم برويم تا به غير متناهى برسيم واضح است كه هرگز به غير متناهى نخواهيم رسيد و هر جا برويم متناهى است . و ما ميخواهيم غير متناهى را باطل كنيم . و عمده در اين مسأله معارضه با اوهام\r\n\r\n","description":"","footnote":"","page_name":" 216 ","page_number":232},
  {"content":"\r\n\r\nكسانى است كه در استدلال عقلى ورزيده نشده‌اند .\r\nو اتّحاد الحدّ و انتفاء القسمة فيه يدلّ على الوحدة .\r\nمسأله دويم - جسم يك حقيقت است و افراد آن متماثل يعنى افراد يك نوعند و اختلاف آنها در صورت نوعيه و آثار آن كه يكى عنصر است و ديگر مركب و يكى فلز و ديگرى شبه فلز مثلا موجب اختلاف در معنى جسميت نيست بدليل آنكه حد جسم بهر حال چيزى است كه داراى طول و عرض و عمق باشد خواه مانند اشراقيان ماده را منكر شويم يا مانند مشائيان آن را اثبات كنيم يا جسم برزخى و مثالى را كه شيخ اشراق گفته است معقول بدانيم يا ندانيم هيچ‌يك تغيير در معنى جسميت نميدهد .\r\nو نيز جسم را در معنى جسميت تقسيم نميكنيم مثلا نميگوئيم جسميت يا شفاف است يا كدر يا سخت است يا ترم يا مايع است يا جامد يا مجرد است يا مادى چون اين صفات خارج از معنى جسميت است و همه اينها در معنى جسميت يكى هستند .\r\nبدان كه شيخ ابو على بن سينا براى اثبات هيولى در همه اجسام گويد چون طبيعت امتداد در همه اجسام يكى است و اقتضاى طبيعت نوعيه در همه مانند يكديگر است اگر آتش اقتضاى گرمى كند در همه جا اقتضا مىكند امتداد و طول و عرض اگر اقتضاى وجود ماده كند در همه جا اقتضا مىكند و نميتوان گفت صورت جائى محتاج بماده است و جائى محتاج نيست و طبيعت اجسام لا محاله يكى است اما آنكه منكر هيولى است و جسم مثالى را موجود ميداند از اين باك ندارد كه اجسام مختلف باشند و حقيقت آن است كه جسم مثالى قابل اتصال و انفصال نيست تا حاجت بهيولى داشته باشد .\r\nبعضى حكما و متكلمين تقرير اين مسأله بر وجه ديگر كرده‌اند كه جماعتى همه اجسام را حتى با صورت نوعيه يك حقيقت ميشمارند و صورت‌هاى نوعيه را از عوارض ميپندارند مثلا ميگويند ذرات طلا و مس و آهن همه يكى است و يك ماهيت و اختلافى كه در آنها مشاهده ميكنيم نتيجه فشرده بودن يا منتفش ( پوش ) بودن يا وضع ذرات با يكديگر و از اين قبيل است نظير آنكه برف همان يخ است خرد و پراكنده شده و هوا\r\n\r\n","description":"","footnote":"","page_name":" 217 ","page_number":233},
  {"content":"\r\n\r\nبدرون آن نفوذ كرده و بعضى متكلمين معتزله در ذوق و سليقه با سخيف‌ترين مذاهب طبيعى يونان قديم موافقند مانند جزء لا يتجزى و منحصر بودن موجود در محسوس و انكار مجردات و غير متناهى بودن فضا و معدوم بودن غير ماده مرئى و جائز بودن خلأ و غير آن و يكى بودن حقيقت اجسام رأيى است كه از پيروان ذى مقراطيس اقتباس كرده‌اند آنها ميگفتند عناصر چهارگانه همه يك حقيقتند و ذراتى كه در تركيب آنها به كار رفته همه در ماهيت مثل يكديگرند تنها اشكال اين ذرات مختلف است و پنج شكل مجسم متشابه كه اقليدس ثابت كرده است آنها براى اتمهاى خود ثابت كردند هرم مثلث ، مكعب ، و دوازده - ضلعى مخمس و بيست ضلعى مثلث الى غير ذلك . و چون اين مذهب بىاندازه سخيف است و توهم نميرود كسى در حكمت عربى بدان قائل شود مؤلف كتاب اختلاف را حمل بر وجهى معقول كرده است .\r\nو معتزله معتقد بودند اگر حقيقت اجسام يكى باشد معجزه انبيا در تبذيل صور به يكديگر توجيه مىشود و الا نميشود ( رجوع به شوارق شود ) .\r\nو الضّرورة قضت ببقائها .\r\nمسأله سيم - عقلاى جهان غير نظام گويند اجسام باقى هستند و از او نقل كرده‌اند كه اجسام پيوسته در تبدل و تغيرند مانند اعراضى كه ثابت نميمانند يعنى مزه و رنگ و امثال آن البته حكماء و متكلمين كه ميگويند ممكنات در بقاء محتاج بعلتند مانند نور كه محتاج بچراغ است درباره اجسام هم خواهند گفت محتاج بعلتند و پيوسته نعمت وجود بر اجسام افاضه مىشود تا بمانند و گرنه مانند چراغ خاموش ميگردند و اين سخنى معقول است و اكنون بحث در اين گونه بقاء نيست شارح علامه فرمود شايد نظام هم همين معنى خواسته و ناقلان در غلط افتادند .\r\nبعضى حكماء به حركت جوهرى قائلند در طبيعت عالم جسمانى و در كتب بعض فلاسفه يونان و بزرگان عرفا نيز اشارتى بدان هست اما مقصود مؤلف بحث حركت جوهرى نيز نيست .\r\n\r\n","description":"","footnote":"","page_name":" 218 ","page_number":234},
  {"content":"\r\n\r\nو يجوز خلوّها عن الكيفيّات المذوقة و المرئيّة و المشمومة كالهواء .\r\nمسأله چهارم - جائز است اجسام طعم نداشته باشند يا ديده نشوند و بوى از آنها شنيده نشود مانند هوا كه هيچ ندارد اما ملموسه را نام نبرد زيرا كه حرارت و برودت در هر جسم هست و مسموعه را نام نبرد چون صوت از لوازم اجسام نيست و گويند اشعريان جسم بىرنگ را انكار كردند و فايده در اين بحث نيست .\r\nو يجوز رؤيتها به شرط الضّوء و اللّون و هو ضرورىّ .\r\nمسأله پنجم - ديدن هر جسم ممكن است به شرط روشنى و رنگ و اين حكم بديهى است و اگر روشنى نباشد يا جسم بىرنگ باشد مانند هوا ديده نميشود و شارح علامه فرمود عقلاى جهان بر آن اتفاق كردند و مخالفى در آن نمىشناسم پس جسم بالذات ديدنى نيست و ديدنى رنك است و روشنائى .\r\n\r\n","description":"","footnote":"","page_name":" 219 ","page_number":235},
  {"content":"\r\n\r\n\r\nحدوث اجسام\r\nچون متكلمان عصر اول به غير جسم و حالات آن فكرشان نميرسد بلكه بعضى خداى تعالى را هم جسم يا در جهت ميدانستند و ميگفتند ديده مىشود تنها دليل بر حدوث اجسام آوردند اما حقيقت اين است كه همه ما سوى اللّه حادث است خواه جسم باشد يا غير جسم و حالات جسم و متكلمان متأخر بر اين متفقند هر چند دليل حركت و سكون خاص جسم است .\r\nگفتند اجسام يعنى عالم متغير است و هر متغير حادث پس عالم حادث است و اين دليلى صحيح است هم حكيم و هم متكلم آن را ميپذيرد و آن ذات كه تغيير نميپذيرد ذات پروردگار است .\r\nمتغير بودن عالم را بالضروره مشاهده ميكنيم : فلكيات كه پيوسته در حركتند و قديم تعالى از حركت منزه است و عناصر را هم متحرك و متغير مىبينيم باتصال و انفصال و تبديل صورت و تركيب و تفصيل و تجزيه و غير آن .\r\nاما متكلمان بتقريرى سخت مستمسك گشتند براى آنكه در مقام جدل بر خصم فائق آيند كه اگر كسى گويد مثلا در وراى فلك الافلاك يا زير طبقه هفتم زمين جسمى است بىتغيير و آن قديم است جواب دهند كه آن هم حادث است چون هر جسمى اگر به هيچ وجه تغيير نكند البته از سكون خالى نيست .\r\nاگر متحرك است تغيير مكان داده است و اگر ساكن است بودن او در زمان دوم در مكان اول هم حالتى حادث است و تغيير بمعنى پيدا شدن حال حادث است .\r\nاما آنكه چرا متغير را حادث بايد شمرد چنين استدلال كردند كه اگر جسمى قديم باشد تغييراتى كه بر او عارض مىشود غير متناهى خواهد بود و غير متناهى باطل است چنان كه در تسلسل گذشت .\r\nو الأجسام كلّها حادثة لعدم انفكاكها من جزئيّات متناهيّة\r\n\r\n","description":"","footnote":"","page_name":" 220 ","page_number":236},
  {"content":"\r\n\r\nحادثة فإنّها لا تخلو من الحركة و السّكون و كلّ منهما حادث و هو ظاهر .\r\nمسأله ششم - در حدوث اجسام است و شارح علامه فرمود اين بحث بزرگترين و شريفترين مسائل اين كتاب است و ميان حكماى پيشين يعنى يونانيان و متكلّمين اسلام در آن خلاف و مشاجره‌اى است سخت خردمندان در آن سرگردان .\r\nمسلمانان و يهود و نصارى و مجوس اجسام را حادث ميدانند و غالب حكما قديم انتهى . اختلاف در حادث و قديم زمانى است و گرنه حكما هم اجسام را مخلوق خدا ميدانند و ما گوئيم بسيارى از مقدمات و توضيحات در اين مسأله بيش از اين گذشت و ما بتكرار از آن نمىپردازيم اما بنكاتى چند اشارت ميكنيم :\r\n1 - شارح علامه رحمه اللّه فرمود : مسلمانان و ساير ملل آسمانى اجسام را حادث ميدانند و ما گوئيم رأى آنها را از آنجا دانستند كه به نظر عامه مردم نصارى و يهود و غيرهم معتقدند چيزى كه قديم باشد مخلوق خدا نيست و چون همه بخدائى خدا اقرار دارند و عالم را مخلوق او ميدانند پس بايد آن را حادث دانند چون در نظر جمهور مليين علت احتياج حدوث است نه امكان بلكه زنادقه قديم پيوسته از خداشناسان دليل حدوث عالم را ميخواستند تا اقرار به خدا كنند علامت آن است كه زنادقه آن عهدهم بيشتر علت حاجت را حدوث ميدانستند « 1 » ( رجوع بصفحه 42 تا 44 شود )\r\n\r\n\r\n","description":"","footnote":"\r\n( 1 ) حدوث ذاتى و تقدم طبعى را مردم در قلب خود ادراك كرده‌اند چنان كه اگر كسى بپرسد دست حركت كرد پس از آن كليد يا كليد حركت كرد پس از آن دست ؟ جواب دهند اول دست پس از آن كليد بتبع دست اما در مقام تقرير و بيان نميتوانند فرق اين تقدم را با تقدم زمانى بازگويند مانند واجب و ممكن و ممتنع كه در اول كتاب گفتيم . بعضى اوقات ائمه ما عليهم السلام بحدوث ذاتى استدلال كردند و امكان را علت حاجت فرمودند چنان كه در كتاب توحيد صدوق ره روايت حضرت امام جعفر صادق عليه السلام است در جواب ابن ابى العوجاء كه پرسيد اگر اشيا بكوچكى خود بمانند و با فزودن و اتصال بزرگ نشوند و تغيير نكنند چگونه حدوث\r\n","page_name":" 221 ","page_number":237},
  {"content":"\r\n\r\n2 - پيروان حكماى قديم عالم را هم قديم ميدانستند و هم مخلوق يعنى تا خدا بود جهان بود اما مخلوق خدا بود و مثال ميزدند بنور خورشيد و خورشيد كه اگر خورشيد هميشه باشد نور او هم هميشه است با آنكه صادر از خورشيد است و مخلوق بودن نور از خورشيد منافى هميشه بودن او نيست . و مقصودشان اين بود كه حاجت دائم دارد نه مانند خانه و بنا كه چون خانه سازد خانه حاجت به او نداشته باشد نه آنكه در اضطرار مانند خورشيد است اما بعض مردم چنان پنداشتند كه اگر چيزى را به چيز ديگر تشبيه كردند بايد در همه چيز مانند او باشد مثلا اگر قامت كسى را بسرو تشبيه كردند يعنى از جاى خود نمىجنبد و هرگز نمىنشيند و نميخوابد و عموم اين وجه شبه پندارى است غلط ، عالم با خدا در حاجت دائم مانند نور و خورشيد است نه در اضطرار خورشيد . نسبت اينكه خداى تعالى در فعل موجب يا مضطر است به پيروان حكما غلطى است در نقل : در صفحه 83 ثابت كرديم كه بمقتضاى قواعد حكمت جائز نيست واجب الوجود مضطر و مجبور باشد همچنانكه بمقتضاى قواعد علم كلام جائز نيست رجوع بصفحه 83 شود .\r\nبا اينكه اختيار صفت كمال است و انسان از ساير موجودات بدان ممتاز است حتى حيوان در افعال خود مقهور غريزه خويش است و خداوند خالق اختيار بايد اين كمال را به حد اكمل دارا باشد و از بعض كتب فارابى معلوم مىشود كه جامعه بشرى خواه مدينه فاضله و خواه مدينه جاهله اگر رؤسا رأى ديگر داشته باشند غير پيروان خود و آنها را مقهور رأى خود سازند آن جامعه بشرى نخواهد بود و شرح آن را در جاى ديگر بايد گفت . بارى وقتى مجبور بودن انسان نقص او است در خالق او بطريق اولى نقص است و خواجه عليه الرحمه در شرح اشارات فرموده است كه حكما نگفتند واجب الوجود موجب است بلكه گفتند اراده او مانند اراده حيوان نيست .\r\n\r\n\r\n","description":"","footnote":"\r\n- آن را ثابت ميكنى امام فرمود ما درباره اين عالم كه هست گوئيم اگر آن را برداريم و بجاى آن عالم ديگر نهيم چيزى بهتر از اين دلالت بر حدوث نميكند كه ما آن را برداشته‌ايم و ديگرى بجاى آن گذاشته‌ايم يعنى تصور عدم آن محال نيست و همين دليل حدوث است ( كافى جلد 4 صفحه 243 با شرح ملا صالح )\r\n","page_name":" 222 ","page_number":238},
  {"content":"\r\n\r\n3 - جماعتى از علماى اهل حديث براى اثبات حدوث عالم بروايات و اجماع اهل ملل استدلال كردند . البته اجماع و روايات را كسى حجت ميداند كه امام عليه السّلام و پيغمبر صلّى اللّه عليه و آله را پذيرفته باشد بامامت و چنين كس البته ايمان به خدا نيز آورده است و حاجت باثبات حدوث عالم ندارد و اگر خواهى كسى را كه منكر خدا و متظاهر بدين است به خدا معتقدسازى نميتوان گفت چون پيغمبران گفتند عالم حادث است ما بايد قبول كنيم چون او به پيغمبران ايمان ندارد و اگر مقصود اثبات حدوث عالم براى غرض ديگر باشد نه براى اثبات خدا چنان كه در شوارق فرمايد ما نه براى اثبات پروردگار و نه براى اثبات مختار بودن او حاجت باثبات حدوث زمانى عالم نداريم اما چون در سند منقول شرعى و اجماع ثابت است بدان ميگرويم . اين گونه استدلال صحيح است اما آنچه ديده‌ايم در روايات و كتب دينى در حدوث آمده است براى اثبات پروردگار است و در حواشى كافى بدان اشاره كرده‌ايم .\r\n4 - بعضى چنين استدلال كردند كه اگر عالم قديم باشد لازم آيد كه خداى تعالى در افعال مختار نباشد و چون خدا مختار است پس عالم حادث است و به نظر ميرسد مصادره سابق در اين استدلال نيز جارى است ( رجوع به صفحه 82 شود ) چون كسى كه هنوز به خدا ايمان نياورده است و ميخواهيم بحدوث عالم خدا را براى او ثابت كنيم نميتوانيم بگوئيم چون خدا مختار است عالم حادث است و البته منكر پروردگار خواهد گفت من هنوز به خدا ايمان ندارم تا سخن از مختار يا مجبور بودن او گوئيم و مختار بودن او را دليل وجودش قرار دهيم .\r\n5 - از آنچه گفتيم معلوم شد كه براى اثبات حدوث عالم هيچ دليلى كه مقتبس از نقل يا مبنى بر اقرار بوجود حق تعالى باشد نميتوان آورد و دليل بايد با فرض آن آورد كه مخاطب به هيچ دين و مذهب بلكه به خدا قائل نيست و سخن خواجه عليه الرحمه يا شارح را حمل بر آن بايد كرد كه در اثبات حدوث نظر باثبات واجب الوجود نداشتند ( رجوع به صفحه 82 شود ) .\r\n\r\n","description":"","footnote":"","page_name":" 223 ","page_number":239},
  {"content":"\r\n\r\nو أمّا تناهى جزئيّاتهما فلأنّ وجود ما لا يتناهى محال للتّطبيق على ما مرّ و يوصف كلّ حادث بالإضافتين المتقابلتين و يجب زيادة المتّصف بإحداهما من حيث هو كذلك على المتّصف بالاخرى فينقطع النّاقص و الزائد أيضا .\r\nمؤلف فرمود فرد فرد حركت و سكون محال است غير متناهى باشد يعنى از ازل تا اين زمان كه هستيم وجود حركاتى و سكوناتى الى غير النهايه محال است بدليل برهان تطبيق كه در تسلسل گفته شد ( صفحه 129 ) و نيز هر حادثى نسبت به سابق و لاحق خود دو نسبت متضاد دارد . نسبت بسابق لاحق است و نسبت بلاحق سابق و همه حوادث بدين دو صفت متصفند مگر حادثه اخير كه لاحق است و سابق نيست پس لاحق يكى بيش از سابق است با آنكه هر دو غير متناهى هستند و اين محال است و نظير اين استدلال در بطلان تسلسل در صفحه 130 گذشت .\r\nو علامه رحمه اللّه تقرير به عكس اين فرموده است كه يك فرد سابق است و لاحق نيست اما اثبات آن مصادره است .\r\nبايد دانست در مذهب محققين از جمله مؤلف و شارح جزء لا يتجزى باطل است چنان كه گذشت و جسم و حركت و زمان الى غير النهايه قابل تقسيم‌اند و اگر بالفرض جسمى در يك ساعت روى زمين طى مسافت كند آن يك ساعت قابل تقسيم هست الى غير - النهايه و آنات آن غير متناهى است ، حركت همچنين و مسافتى كه متحرك روى آن حركت مىكند نيز الى غير النهايه قابل قسمت است و اجزاى آن غير متناهى است و علماى كلام اين گونه غير متناهى بالقوه را محال نميدانند و آن را محال ميدانند كه زمان تقسيم شده بالفعل و مسافت تقسيم شده بالفعل و حركت تقسيم شده بالفعل غير - متناهى باشد . اگر چه جسم خالى از حركت و سكون نيست و بودن آن در زمان دويم غير بودن در زمان اول است اين سخن وقتى صحيح است كه آنات جدا از هم باشند و\r\n\r\n","description":"","footnote":"","page_name":" 224 ","page_number":240},
  {"content":"\r\n\r\nزمان تقسيم شده بالفعل و اين بودن‌ها حوادث غير متناهى ميشوند جدا از يكديگر و الا هر جسم در يك ساعت بلكه يك دقيقه محل حوادث غير متناهيه است و هيچ‌يك از محققين آن را باطل ندانسته‌اند و گويا اصل اين دليل از كسانى است كه جزء لا يتجزى را جائز ميشمارند يا مانند نظام فرق ميان بالفعل و بالقوه نميگذارند ( رجوع شود به صفحه 171 / 172 / 177 ) .\r\nبهتر آن است كه متناهى يا غير متناهى بودن حوادث و تغيرات را از دليل حدوث حذف كنيم و به همان طريق كه حضرت امام جعفر صادق عليه السّلام در جواب ابن ابى العوجاء استدلال فرمود استدلال كنيم . چون دليل آن حضرت دليل عقلى است و اصل روايت در توحيد صدوق است و ما شرح آن را در حواشى كافى كه با شرح ملا صالح طبع شده ( جلد 4 صفحه 243 ) نوشته‌ايم . و از آن بهتر آنكه براى عامه مردم از دليل حركت و سكون صرف نظر كنيم و حدوث اجسام را نيز دليل اثبات واجب قرار ندهيم و عمده حاجت مردم در اثبات خداى تعالى اثبات علم و عنايت و لطف او است كه بتتبع در حكم و مصالح و نظر عبرت در انواع موجودات حاصل مىشود و از آن راه بهتر خدا را مىتوان شناخت و اثبات علم و عنايت او بطريقى كه در توحيد مفضل آمده و در تشريح و علم الحيوان و ساير ابواب شفا و قانون و كتب ابن سينا و كتب ديگر حكما مسطور است مفيدتر است و هرگاه كسى به خدا معتقد شد و همه چيز را مخلوق او دانست از اثبات حدوث اجسام بىنياز مىشود يا خود به خود قائل بحدوث ميگردد و هر كه قابل باشد مانند اهل معرفت از نظر در اصل وجود و مراتب آن يا ببرهان صديقين و امثال آن كه در محل خود مسطور است به مقصود ميرسد .\r\nو الضّرورة قضت بحدوث ما لا ينفكّ عن حوادث متناهية .\r\nبديهى است كه هر چه از حوادث متناهى خالى نيست خود حادث است اما اگر حوادث غير متناهى عارض جسم شود دليل حدوث او نخواهد بود از اين جهت متناهى بودن حوادث را ثابت كرديم .\r\nفالأجسام حادثة و لمّا استحال قيام الأعراض إلّا بها ثبت\r\n\r\n","description":"","footnote":"","page_name":" 225 ","page_number":241},
  {"content":"\r\n\r\nحدوثها .\r\nاز دليل مزبور معلوم شد اجسام حادثند اما اعراض هم حادثند چون بىجسم وجود نمىيابند و چون جسم حادث باشد عرض هم حادث ، پس همه چيز حادثند و اگر گوئى اعراض غير جسمانى مانند علم بچه دليل حادثند گوئيم ما سوى اللّه مخلوق است و مخلوق حادث است و لو غير جسم چون خداى تعالى فاعل مختار است نه مجبور و مضطر و فاعل مختار هر چه بكند حادث است ( صفحه 82 )\r\nو الحدوث اختصّ بوقته إذ لا وقت قبله و المختار يرجّح أحد مقدوريه بلا داع و مرجّح عند بعضهم .\r\nحكما در حدوث زمانى عالم سه شبهه كرده‌اند در اين جمله بيكى از شبهه‌ها اشاره كرده و جواب داده است . اما شبهه آن است كه آيا متكلمان خدا را علت تامه ميدانند يا علت ناقصه ؟ اگر علت تامه ميدانند بايد تا خدا بوده است عالم هم موجود باشد چون معلول از علت تامه جدا نميشود . و اگر خدا را علت ناقصه ميدانند نعوذ باللّه بايد ديگرى يارى او كند . متكلمان از آن چند جواب دادند . اول آنكه خداى تعالى زودتر موجودات را نيافريد براى آنكه هنوز زمان موجود نشده بود و بمحض آنكه وقت موجود شد بىدرنگ عالم را آفريد پس واجب الوجود در ذات خودش نقص نداشت و علت ناقصه نبود و نقص در شرط وجود ممكنات بود كه حاجت بوقت دارند اين سخن شبيه بسخن اهل معقول است در امكان استعدادى ( صفحه 46 )\r\nو نيز ميتوان گفت وقت پيش از ساير موجودات آفريده نميشود بلكه وجود زمان فرع وجود اشياء ديگر است و بر فرض آنكه پيشتر از جهان آفريده شود باز آفريننده آن خود واجب الوجود است و او نسبت بخلقت زمان يا علت تامه است يا ناقصه . اگر تامه است بايد تا خدا بود زمان هم باشد و اشياء ديگر هم باشند و اگر خدا براى زمان علت ناقصه است همان محذور لازم آيد كه براى اشياء ديگر .\r\nگويند زمان موهوم است نه موجود حقيقى گوئيم نزاع در امر موهوم كار خردمندان\r\n\r\n","description":"","footnote":"","page_name":" 226 ","page_number":242},
  {"content":"\r\n\r\nنيست . يا گوئيم آيا آن زمانى كه بايد بوجود او پيش از وجود عالم معتقد شد امر حقيقى است يا موهوم اگر امر حقيقى است قول فلاسفه ثابت مىشود زيرا كه اين امر حقيقى تا خدا بوده است او هم بوده و مخلوق او بود و اگر امر موهوم است بدون نزاع و محاجه باتفاق همه كس پيش از خلقت جهان چيزى بىحقيقت بنام زمان ميتوان توهم كرد و دليلش وقوع اين است زيرا كه متكلمان و ديگران توهم كرده‌اند و نزاع در آن غير معقول است .\r\nجواب دويم آنكه خداى تعالى فاعل موجب يعنى مجبور نيست بلكه مختار است هر وقت بخواهد بدون علت اشياء را ايجاد مىكند . خواجه عليه الرحمه فرمود اين قول بعضى از متكلمين است اشاره باينكه صحيح نيست چون ترجيح بدون مرجح محال است و به هرحال خداى تعالى علت ناقصه خواهد شد . و چون خواجه نصير الدين طوسى و شارح علامه و ديگر متكلمان آن را باطل ميدانند بدين جواب التفات نفرمودند .\r\nچند جواب نيز شارح نقل كرده است .\r\nجواب سيم آنكه شايد خلقت عالم در وقت معينى فرمود كه در آن مصلحتى بود و پيش از آن و پس از آن مصلحت نبود .\r\nجواب چهارم خداى تعالى علمش تعلق گرفته بود اين وقت عالم را خواهد آفريد و اگر در غير آن مىآفريد بر خلاف علم او بود و محال است چيزى بر خلاف علم او واقع شود .\r\nجواب پنجم آنكه خداى خواست در اين وقت بيافريند و اراده خود مخصص است بالذات و براى تخصيص اراده مخصص لازم نيست .\r\nجواب ششم آنكه محال است عالم ازلى باشد و ناچار بايد حادث باشد بدليلى كه گذشت و بر فرض ندانيم اكنون كه ازلى نيست علت اختصاص او بوقت معين چيست محذورى لازم نمىآيد چنان كه ميدانيم بعد غير متناهى محال است و اگر ندانيم علت آن بعد معين كه دارد چيست مانع اصل مقصود ما نيست .\r\n\r\n","description":"","footnote":"","page_name":" 227 ","page_number":243},
  {"content":"\r\n\r\nو المادّة منتفية .\r\nاشاره بشبهه دويم و جواب آن است . تقرير شبهه آن است كه هر حادث ناچار پس از امكان استعدادى حادث مىشود و در صفحه 38 و 46 گذشت و بايد امكان استعدادى چيزى موجود و حقيقى باشد نه انتزاعى و موهوم مانند امكان ذاتى زيرا كه امكان استعدادى تشخيص ميدهد و تعيين مىكند كه در خاك مثلا صورت كدام گياه بايد پديد آيد و امكان ذاتى نسبت به همه گياهان مساوى است و آنكه تشخيص ميدهد و تعيين مىكند خود ممتاز است و مشخص و موجود ، كسى تصور بكند يا نكند هست و پيش از تصور انسان خود تأثير دارد .\r\nاكنون گوئيم امكان استعدادى كه پيش از وجود حادث موجود است جوهر مستقل نيست بلكه عرض است و محل اين عرض يا علّت فاعلى است يا ماده . يعنى يا بايد گفت علت فاعلى غير گياه معين از اين خاك نميتواند بروياند يا علت مادى غير اين صورت قبول نميكند . نميتوان گفت فاعل قدرت بر غير آن ندارد و ناچار بايد گفت ماده استعداد غير آن صورت كه قبول كرده است ندارد .\r\nخواجه عليه الرحمه جواب داد كه اصلا ماده را باطل كرديم و مقصودش ماده اولى و هيولائى است كه هيچ فعليت ندارد و آن را باطل كرد اما ماده بمعنى اعم كه قابل استعداد صورت تازه باشد چه ماده اولى و چه غير آن ممكن است چنان كه عناصر ماده است براى مركبات و بعض مركبات مانند استخوان و گوشت ماده است براى حيوان .\r\nو القبليّة لا تستدعى الزّمان و قد سلف تحقيقه .\r\nاشاره بشبهه سيم و جواب آن است . شبهه آن است كه از حادث بودن جهان لازم آيد كه زمان قديم باشد زيرا كه حادث آن است كه زمان عدمش پيش از زمان وجودش باشد مثلا عالم حادث است يعنى زمانى بود كه عالم نبود . اين زمان كه پيش از عالم بود جوهر يعنى موجود مستقل نبود بلكه عرضى بود از احوال موجود ديگر كه حركت كرد و از حركت او زمان انتزاع شد مانند آسمان و ماه و خورشيد البته مخلوق\r\n\r\n","description":"","footnote":"","page_name":" 228 ","page_number":244},
  {"content":"\r\n\r\nخدا بود و قديم بود پس مخلوق قديم ثابت مىشود .\r\nخواجه عليه الرحمه جواب داد كه پيش بودن هميشه به زمان نيست تحقيق آن گذشت ( صفحه 51 ) و چيزى كه حادث است بايد عدمش پيش از وجودش باشد نه به زمان بلكه تقدم ذاتى روشنتر است .\r\n\r\nالفصل الرابع فى الجواهر المجردة\r\n\r\n[ عقل مجرد جدا از مادّه 
  ]\r\nأمّا العقل فلم يثبت دليل على امتناعه .\r\nمسأله اولى . در جوهر مجرد . پيش از اين گفتيم جوهر پنج نوع است . سه نوع مقارن ماده كه جسم است و هيولى و صورت . و دو نوع مجرد كه عقل است و نفس . و مقصود از جوهر مجرد آن است كه به خود قائم باشد نه به محل ، و مكان و حيز و وضع نداشته باشد - انسان در آغاز تفكر خود چنان مىپندارد كه موجود عاقل و با شعور منحصر در همان انسان است و عقل حالتى است از حالات موجود جسمانى و پس از همه چيز پديد آمده است يعنى پس از آنكه حيوان ترقى كرد و آلات مدركه او كامل شد عقل پديد آمد اما حكما گويند عقل يعنى موجود عاقل غير پروردگار پيش از همه چيز مستقل از جسم و جسمانى يافت شد . بنا بگفته حكما همه چيز متفرع و تابع عقل است و بقول ديگران عقل متفرع و تابع جسم است و در روايت آمده است هو اول خلق من الروحانيّين يعنى عقل نخستين آفرينش است .\r\nمليّين مانند يهود و نصارى بوجود ملائكه معتقدند بلكه مجوس نيز و آنها را امشاسپندان گويند و شايد بعض اهل شرع از ملائكه چيز ديگر بفهمند و از عقول چيز ديگر اما معنى جامع همه آن است كه موجودى عاقلند غير مواليد و مركبات و عناصر\r\n\r\n","description":"","footnote":"","page_name":" 229 ","page_number":245},
  {"content":"\r\n\r\nكه مشاهده ميكنيم .\r\nعلامه فرمود گروهى از متكلّمان جوهر مجرد را انكار كردند كه اگر موجودى غير جسم و جسمانى موجود باشد در اين وصف با واجب الوجود مشترك خواهد بود و اين سخن سخت سست است زيرا كه اگر چند چيز مشترك باشند در صفات سلبى لازم نيست در ذات يكى باشند براى آنكه هر بسيطى با بسيط ديگر مشترك است در اينكه ما سواى آنها از آنها سلب مىشود مثلا آب و هوا مشتركند در اينكه هيچ‌يك آتش نيستند و لازم نمىآيد يك حقيقت باشند بلكه اشتراك در صفات ثبوتيه نيز دليل آن نيست كه ذاتها با هم مشترك هستند مانند گچ و نمك هر دو سفيدند و بقول كلى همچنانكه در عالم جسمانى موجودات متباين بسيارند و با اينكه جسمانى هستند ذات آنها يكى نيست همچنين غير جسمانىها يك حقيقت نيستند .\r\nپس دليلى بر امتناع و محال بودن عقول و جواهر مجرده نداريم .\r\nو نميدانيم مخالفت متكلمين با عقل از چه جهت است با آنكه مقتضاى هر دينى سبك شمردن امر جسم و ماده و توجه بيشتر بعالم روحانيات و عقول است و هر چه شان عقل را بالا برود نبايد مخالف عاطفه دينى آنان گردد . آن گروه ماديين و ملاحده‌اند كه اصل وجود را جسم ميدانند و ادراك و انديشه و عقل را فرع جسم ميشمارند . چرا متكلمين بايد با غلو در دين و تعصب پيروى از راى ملاحده كنند .\r\nو أدلّة وجوده مدخولة كقولهم الواحد لا يصدر عنه أمران و لا سبق لمشروط باللّاحق في تأثيره أو وجوده و لا لما انتفت صلاحيّة التّأثير عنه لأنّ المؤثّر مختار .\r\nصاحب كتاب فرمود با آنكه مانعى از وجود عقل نداريم و آن را محال نمىشماريم اما ادله كه براى اثبات آن آوردند خالى از شبهه و نقص نيست . بايد دانست كه حكما چند دليل بر اثبات عقل آوردند از جمله آنكه ممكن نيست اولين مخلوق خداى تعالى\r\n\r\n","description":"","footnote":"","page_name":" 230 ","page_number":246},
  {"content":"\r\n\r\nجسم باشد چون جسم مركب است از ماده و صورت و در رتبه نخستين يا ماده بايد خلق شود يا صورت و اين هر دو ملازم يكديگرند ( و بيان آن در اثبات هيولى گذشت ) اما صاحب اين كتاب مركب بودن جسم را از هيولى و صورت انكار كرده است پس اگر اولين صادر جسم باشد از خداى واحد موجود بسيط صادر شده است و منافات با قاعده الواحد لا يصدر عنه إلا الواحد ندارد و اشاره به اين معنى در صفحه 125 گذشت .\r\nو نيز حكما گفتند ممكن نيست اولين مخلوق عرض يا صورت يا نفس يا چيزى از توابع جسم باشد چون وجود خود اينها فرع وجود جسم است و بايد اول جسم ايجاد شود آنگاه عرض يا صورت يا نفس و به هرحال ممكن نيست حالات جسم اولين صادر باشد پس ناچار چيزى صادر اول است كه نه جسم باشد و نه جسمانى بلكه مجرد باشد و جوهر مجرد را عقل گوئيم .\r\nصورت و عرض چون مقارن ماده‌اند در وجود محتاج به آن هستند و بىماده تاثير نمىكنند و نفس ناطقه در تاثير محتاج به بدن است اگر چه در وجود محتاج نيست آن نيز بىبدن تاثير نميكند و هر چه در تاثير يا در وجود حاجت بماده يا جسم دارد محال است سابق بر ماده باشد پس نميتوان اولين مخلوق را صورت يا نفس دانست چون اگر صورت و نفس سابق بر ماده باشد صلاحيت تاثير ندارد .\r\nو نيز حكما گفتند محال است اولين مخلوق ماده باشد چون صلاحيت تاثير ندارد .\r\nدر عبارت كتاب « لا سبق لمشروط باللاحق في تاثيره » اشاره به نفس است و « او وجوده » اشاره بعرض و لا لما انتفت صلاحية اشاره بماده است .\r\nو نيز در عبارت كتاب لان المؤثر مختار در شوارق فرمايد در جمله اول است كه الواحد لا يصدر عنه امران يعنى اگر علت فاعل مختار باشد جائز است از يكى بيش از يكى صادر شود و اگر مختار نباشد جائز نيست . و در صفحه ( 124 ) گذشت كه مع وحدته يتحد المعلول و قيد مختار و مضطر نكرد يعنى مطلقا با وحدت فاعل معلول يكى است و حق آنست كه قيد نكنيم و فاعل مختار هم چند فعل متباين بجا مىآورد هر يك را باراده\r\n\r\n","description":"","footnote":"","page_name":" 231 ","page_number":247},
  {"content":"\r\n\r\nديگر و هر چه نكرد دليل عجز او نيست .\r\nبايد دانست كه در معنى اختيار و اراده ميان حكما و متكلمين اندك فرقى است بعضى ناظران مبتدى در علم كلام را بدان متوجه بايد ساخت شكى نيست كه مسلمين خواه متكلّم يا حكيم يا محدث خداى را قادر ميدانند بر هر امر ممكن و نيز معتقدند فعل قبيح و عبث و ظلم و امثال آن از خداى تعالى محال است هر چند ذاتا ممكن باشد مثلا خدا ميتواند پيغمبران را از ميان مردم نالائق و پست و گناهكار برانگيزد اما محال است چنين كند و واجب است پيغمبر عالم و معصوم از خطا و گناه باشد ميتواند همه بندگان گناهكار را به بهشت برد و نيكوكاران را بدوزخ اما ظلم از وى محال است و هكذا و كار دنيوى نيز همه مبنى بر مصالح و مشتمل بر فوائد و غاياتى است كه خداى تعالى آن را مراعات مىكند و عدليه گويند فلان كار بر خدا واجب است و فلان عمل ممتنع .\r\nنظر حكما بواقع است چنان كه هست و بمحال و ممتنع و قبح اعتنا ندارند مثلا گويند سم الفار كشنده است و آتش سوزنده هر چند خدا قادر است آتش را بر حضرت ابراهيم عليه السّلام برد و سلام كند و خاصيت قتل را از سم الفار بردارد اما بناى علوم عقلى بر خرق عادت نيست و گاه باشد كه نظر متكلمين بقدرت پروردگار باشد با قطع نظر از واقع چنان كه گويند آتش سوزنده نيست مگر بقدرت و اراده او چنان كه در امور دينى خدا قادر بر ظلم است و تقاضاى وجود فعلى بر ظلم و ستم پروردگار نيست .\r\nدليلى كه در اثبات عقل مجرد از حكما نقل كرده است هم مبنى بر اين فرق دقيق است . البته خداى تعالى بر همه چيز قادر است اما نظم و قاعده و حكمت و مراعات مصالح و دفع قبائح كه پيوسته در خلق او مشاهده شده و موافق قول عدليه بر او واجب است اقتضا دارد علل و معلولات و مستعدات را چنان كه در واقع است مراعات كنيم . مثلا اگر مخلوق اول هيولى باشد از او تأثير نيايد و خدا قادر است كمالات در او بيافريند از همان قبيل كه قادر است بدكاران را باعلا عليين بهشت رساند و اين گونه اختيار در افعال خدا معهود نيست هر چند قدرت دارد يا اگر نفس اولين موجود باشد و پيش از بدن آفريده شود دور است و محال نظير آنكه خداى تعالى پيغمبر را غير معصوم از\r\n\r\n","description":"","footnote":"","page_name":" 232 ","page_number":248},
  {"content":"\r\n\r\nگناه برانگيزد هر چند قادر مختار است و ميتواند اما اين گونه اختيار نميكند متكلم براى آنكه خداى تعالى را نسبت به نقص ندهد گويد قادر است هر چند هرگز اين قدرت را اعمال نميكند و اگر يكى از متكلمين طبيب باشد نبايد براى بيمار صفرائى حلوا تجويز كند هر چند خدا قادر است زيان حلوا را از آن بردارد يا براى مريضى سم الفار دستور دهد هر چند خدا قادر است اثر زهر را از آن سلب كند همچنين متكلّم فقيه نبايد براى كسى تجويز زنا يا ربا كند هر چند خدا فاعل مختار است و ميتواند او را ببخشد يا نبخشيده ببهشت برد .\r\nدر اين باب گرچه سخن بدرازا كشيد اما اصلى است واجب و بسيار فروع بر آن مبتنى است همچنين مسأله الواحد لا يصدر عنه امران را جاهل دليل عجز او پندارد بايد اصل معنى را ملاحظه كرد كه از بسيط حقيقى دو چيز ممكن است صادر شود يا ممكن نيست و از اينكه خداى تعالى فاعل مختار است و قادر كه هر چه خواهد ميتواند نميتوان حل مسأله كرد چنان كه در مسأله عدل و جبر و تفويض و عصمت ائمه و وجوب ثواب و عوض بايد در خود اين مسائل نظر كرد نه آنكه خداى تعالى قادر است و هر چه خواهد ميتواند .\r\nو قولهم استدارة الحركة توجب الإرادة المستلزمة للتشبّه بالكامل إذ طلب الحاصل فعلا أو قوّة يوجب الانقطاع و غير الممكن محال لتوقّفه على دوام ما أوجبنا انقطاعه و على حصر اقسام الطّلب مع المنازعة في امتناع طلب المحال .\r\nدليل دويم كه بر اثبات عقول آورده‌اند حركت مستديره افلاك است زيرا كه انسان هر حركت دورانى بيند و محركى در آن نيابد نسبت بفاعل با اراده خواهد داد مثلا اگر آسيائى بيند بىگرداننده ظاهرى ميگردد قهرا آن را نسبت بجن و ملك ميدهد اما اگر حركت مستقيم بيند احتمال ميدهد شايد بجذب يا دفع باشد و شاعر گويد :\r\n بلى در طبع هر دانندهء هست * كه با گردنده گردانندهء هست \r\n\r\n","description":"","footnote":"","page_name":" 233 ","page_number":249},
  {"content":"\r\n\r\nفرق نميكند حركت متناهى باشد مانند آسيا يا غير متناهى يعنى مدت طولانى و بسيار بهر حال چون مستدير باشد منسوب باراده است .\r\nاما حركت غير متناهى اگر چه مستقيم باشد باز منسوب باراده است زيرا كه قوه جسم و جسمانى قدرت بر غير متناهى ندارد . بلكه مدت بسيار طولانى را نميتوان بقوه جسمانى نسبت داد مگر آنكه در تمادى زمان بتدريج از سرعت و نيروى او كاسته شده باشد بارى اين دليل را خواجه عليه الرحمه صحيح نميداند با اين حال مشتمل بر نكاتى است از علم و حكمت كه توجه به آن بايد كرد .\r\nچنان كه گفتيم طبعا انسان حركت دورانى را باراده نسبت ميدهد علتش آن است كه چون جسمى مانند آسيا يك دوره بگردد همه اوضاع براى او حاصل خواهد شد و چون دور دويم را آغاز كند از اوضاعى كه حاصل شده برمىگردد معقول نيست در حركات غير ارادى جسم به طرفى توجه كند و آن مطلوب او باشد آنگاه از آن بگريزد .\r\nحركت ارادى براى آن ميكنند كه مانند كامل شوند . رفتن براى علم آموختن يا كسب مال يا ورزش يا هر غرض ديگر براى آن است كه موجودى كامل را در خاطر ميگيرند مانند عالم مشهورى يا ثروتمند معروفى يا پهلوان نيرومندى و ميكوشند خود را نظير او سازند و اگر براى خدمت بخلق يا رضاى خدا و تحصيل راه آخرت باشد باز كسى منظور اوست مانند سلمان و ابو ذر و صلحا و بزرگان ديگر . و اگر كسى نظر بنفع زير دستان داشته باشد باز براى آن است كه پيغمبر و ائمه عليهم السّلام چنين بودند و او تشبه به آنان ميخواهد و گاه باشد كه متحرك خود كامل معينى را در نظر ندارد اما كمال او را تعقل كرده و در حقيقت طالب شبيه شدن به او است . مانند انسانى كه عقل را منكر شود اما هر رنجى كه براى ادراك معنى تحمل كند براى تشبه بعقل است و از اين جهت گوئيم مطلوب و غايت همه چيز خدا است زيرا كه همه طالب كمالند و كمال كامل در او است و اگر كسى گويد شايد كسى كمالى دارد باز براى آن حركت مىكند گوئيم اگر كسى كمالى دارد ديگر حركت براى تحصيل آن نبايد كرد مگر\r\n\r\n","description":"","footnote":"","page_name":" 234 ","page_number":250},
  {"content":"\r\n\r\nبراى فزونى كه ندارد بكوشد . و چيزى كه هرگز به آن نخواهد رسيد و ممكن نيست البته طلب آن هم محال است .\r\nو در كلام خواجه عليه الرحمه لتوقفه على دوام آه ردّ دليل مذكور است .\r\nيعنى اثبات عقل توقف دارد بر آنكه حركت افلاك غير متناهى باشد و ما غير متناهى را باطل كرديم .\r\nو قول خواجه و على حصر اقسام الطلب يعنى منحصر بسه قسم نيست كه خواجه عليه الرحمه در كتاب به آن اشاره كرده است : يا كمال مطلوب فعلا حاصل است يا ممتنع است حاصل شود يا بتدريج حاصل مىشود .\r\nو قول وى مع المنازعة فى امتناع طلب المحال يعنى طلب محال ممتنع نيست .\r\nشايد جاهلى باشد كه نداند مطلوب وى محال است .\r\nبحث و تفصيل در اين مسأله فائده بسيار ندارد و گرنه بىشك حركت دورانى را اگر بسيط باشد جز باراده نسبت نميتوان داد و هيچ متوقف بر غير متناهى بودن نيست و از همه اعتراضات جواب توان داد .\r\nو اگر گوئى در هيئت جديد كه حركت را نسبت به زمين يا خود كواكب ميدهند عقول را چگونه ثابت بايد كرد گوئيم دليل اثبات عقل منحصر به حركت افلاك نيست علاوه بر اين حركت دورانى را مطلقا بجذب و دفع و طبيعت و امثال آن نميتوان نسبت داد حتى اگر آسيائى گردان باشد ، و زمين دو حركت دارد هر دو دورانى يكى وضعى است و ديگرى در مدارى گرد خورشيد و گويند حركت مدارى او در اصل حركت مستقيم است و اگر جاذبه خورشيد مانع نشود پيوسته از او دور ميشوند و اين حركت بسيار طولانى نسبت بهر قوه كه او را حركت داده باشد در حكم غير متناهى است اما حركت وضعى زمين چون گردش اقتضاى ذات جسم نيست و اگر رها كنند مىايستد محرك زمين به حركت وضعى در حقيقت بر خلاف طبيعت آن است و نيروئى كه آن را غلطانيده هنگام معارضه بايد بتدريج ضعيف گردد و چون هيچ ضعيف نشده است نميتوان گفت بعلتى نيروى قسرى زمين را بگردش آورده است و پس از آن مدتها بگردش مانده است و با\r\n\r\n","description":"","footnote":"","page_name":" 235 ","page_number":251},
  {"content":"\r\n\r\nمعارضه طبيعت و هيچ از آن كاسته نشده است .\r\nبهتر آن است كه براى تاثير عقول در حركات كواكب بروايات نقلى از معصومين عليهم السّلام متمسك شويم و چنان كه گفتيم ملائكه و عقول يكى هستند اين اصطلاح فلسفى است و آن اصطلاح شرعى .\r\nو قولهم لا علّيّة بين المتضايفين و إلّا لأمكن الممتنع أو علّل الأقوى بالأضعف لمنع الامتناع الذّاتي .\r\nدليل سيم است كه حكما بر اثبات عقول آوردند از راه نظر در افلاك و بايد به ياد آورد كه ما گفتيم هيچ جسمى علت جسم ديگر نيست خواه فلكى و خواه عنصرى ( صفحه 136 ) پس هيچ جسم فلكى ممكن نيست علت جسم ديگر باشد .\r\nبا اين حال در فلك خصوصيتى است كه نه حاوى علت محوى ميتواند شد و نه محوى علت حاوى زيرا كه اگر محوى علت باشد ضعيف‌تر است و ضعيف علت را نشايد .\r\nو اگر حاوى علت باشد بايد چون موجود شود و هنوز محوى كه معلول او است ايجاد نشده در جوفش خلأ باشد تا محوى ايجاد شود و خلا را پر كند پس خلأ ممكن مىشود ذاتا و بعلتى ممتنع مىشود خواجه جواب داد هر خلا ممتنع ذاتى نيست .\r\nغير آنچه در اين كتاب آورده ادله ديگرى نيز بر اثبات عقول هست كه در مطاوى مسائل ديگر آمده است .\r\nدليل اول در بيان هيولى و تركيب جسم گذشت كه هيولى ممكن نيست علت صورت باشد و صورت هم ممكن نيست علت هيولى باشد چون هر دو محتاج بيكديگرند و نيز هيولى حاجت به صورت مطلق دارد نه صورت مشخص و اگر علت هيولى صورت بود بايد صورت مشخص باشد تا علت واقع شود و به هرحال قوام هر جسم به موجود مجردى است و آن را عقل فعال ناميدند .\r\nدليل ديگر حافظه قوه عاقله است بطورى كه در محل خود مذكور است .\r\nو دليل سيم در اسرار الآيات و از اطلاع يافتن انسان در خواب يا بيدارى بر امور\r\n\r\n","description":"","footnote":"","page_name":" 236 ","page_number":252},
  {"content":"\r\n\r\nآينده ذكر كرده‌اند . آنچه مردم در خواب مىبينند يا اصحاب كشف در بيدارى از امور آينده مشاهده ميكنند البته از معلومات خود آنها نيست و در خاطر آنها اندوخته نبود بلكه موجودى عاقل با خبر از آينده كه همه چيز را ميداند با نفوس آنها مواجه گرديده است و بيان آن در محل مناسب ذكر مىشود ان شاء اللّه .\r\nو در شوارق فرمايد بدان كه دليل‌هاى برهانى از عقل و شواهد بسيار از قرآن دلالت دارد بر وجود جوهر مجرد بنام عقول و هر كس احاديث ائمه طاهرين عليهم السّلام را تتبع كند و رموز آن را دريابد و باشارات آن متوجه گردد در آن شك نخواهد داشت .\r\n\r\n[ نفس و تعريف آن 
  ]\r\nو أمّا النّفس فهى كمال أوّل لجسم طبيعىّ آلى ذى حيوة بالقوّة .\r\nمسأله دويم در نفس ناطقه - يكى از انواع جواهر نفس ناطقه است و حكما چنين تعريف كردند كه آن كمال اول است جسم طبيعى را كه آلات گوناگون دارد و زنده است\r\nمقصود از كمال اول مبدء و أصل ساير كمالات است و گفتند كمال اول براى آنكه هر نوع خاص صفات و خواص بسيار دارد كه هر يك كمال اويند مثلا درخت ميرويد و غذا از زمين و هوا سوى خويش ميكشد و ميبالد و بزرگ مىشود و توليد مثل مىكند و هر يك از اين صفات فرع درخت بودن و جان داشتن او است پس جان داشتن اصل كمال و كمال اول است و اين ديگر صفات كمال دويم .\r\nگفتند جسم طبيعى در مقابل مصنوع چون اگر جسمى بصنعت داراى كمال زائد شود آن را نفس نگويند مانند سياره و طياره .\r\nگفتند طبيعى آلى چون اگر جسمى آلات مختلف براى وظائف گوناگون نداشته باشد نفس ندارد مثلا درخت ريشه دارد و شاخ و تنه و برگ و رگ هر يك براى كارى و حيوان چشم و گوش و معده و جگر همچنين اما معادن آلات مختلف ندارند مثل حيوان گفتند ذى حيوة بالقوه و حيات يعنى زنده بودن در اصطلاح بيكى از اين چند صفت است غذا بخورد و نمو كند و مانند خود را پديد آورد و ادراك داشته باشد و حركت\r\n\r\n","description":"","footnote":"","page_name":" 237 ","page_number":253},
  {"content":"\r\n\r\nارادى و نطق و مراد از بالقوه آنكه لازم نيست همه علائم حيات بالفعل در او باشد بلكه قوهء آن كافى است .\r\nدر اينجا نكته است كه موجودات زنده گاه باشد كه نفس از آنها جدا شود و بميرند و جسم آنها بيجان بماند مانند چوب درخت و استخوان حيوان مثلا و جسم زنده نسبت بجان خود به دو اعتبار ملاحظه مىشود يكى آنكه ماده است و جان او صورت او است يعنى دو موجودند غير هم و با هم منضم شده يكى جدا شود ماده ميماند و ديگر آنكه جسم جنس است مبهم و نوع آن معين نيست مثلا شبح سياهى را بينى و ندانى سنگ است يا حيوان جسم بدين ابهام جنس است و حيوانيت فصل او است چنان كه شارح علامه اشاره كرده است .\r\nبايد دانست كه حكما نفس را بر صورت نوعيه گياه و حيوان و انسان اطلاق ميكنند و صورت نوعيه فلكى را نيز نفس گويند اما نفس حيوان مثلا با نفس فلك شباهت ندارد چون افلاك به نظر حكماى قديم آلات مختلف براى وظائف مختلف ندارند و آثار زندگى در جسم آن ديده نميشود بلكه مانند آسيائى كه بينى ميگردد بىعلت ظاهر و فقط از گردش او ميدانى جان دارد و اگر عين سخن حكما را كه در افلاك گفتند در زمين جارى سازيم در ظاهر آن آثار زندگى نمىبينيم غير آنكه ميگردد و گرنه قوه حاسه و مدركه و تغذيه و غير آن ندارد . از اين جهت براى تعريف جامعى كه هم شامل نفس فلكى شود و هم نفوس نباتى و حيوانى بمشكل افتادند و حاجت بتفصيل آن نيست چون اصل مقصود در اين فصل نفس ناطقه انسانى است .\r\nو هى مغايرة لما هى شرط فيه لاستحالة الدّور .\r\nمسأله سيم در اين كه نفس غير از مزاج است . اهل تحقيق گفتند نفس ناطقه غير مزاج است و بر آن سه دليل آوردند . دليل اول از حكماى پيشين است كه نفس ناطقه خود شرط پديد آمدن مزاج است براى آنكه مزاج از عناصر متضاد فراهم آمده است و فراهم‌آورنده آن نفس ناطقه است پس ممكن نيست نفس ناطقه كه علت\r\n\r\n","description":"","footnote":"","page_name":" 238 ","page_number":254},
  {"content":"\r\n\r\nپيدايش مزاج است پس از فراهم آمدن مزاج موجود شده باشد . اين خلاصه گفتار شارح علامه است قدس سرّه . و براى توضيح و شرح آن تا بذهن خوانندگان نزديكتر شود گوئيم :\r\nهرگاه چيزى فرع مزاج باشد البته تابع آن خواهد بود و عناصر مزاج البته باقتضاى خود متفرق ميشوند و آنچه تابع است مانع تفرقه نميشود روشنى چراغ فرع روغن و چربى و آتش است كه چربى را ميسوزاند و اگر باد شعله آتش را ببرد يا روغن تمام شود يا فتيله چربى را به آتش نرساند البته روشنى معدوم خواهد شد چون فرع مزاج است نه علّت او ، تا چربى و آتش را با هم آميخته نگاهدارد و اگر نفس ناطقه انسانى هم فرع مزاج باشد تابع آن است و هرگاه مزاج عناصر از هم پراكنده شود نفس ناطقه نيز معدوم ميگردد و خود ممكن نيست علت نگاهدارى مزاج باشد مگر آنكه فرع مزاج نباشد .\r\nعناصر مختلف و متضاد با يكديگر آميخته نميشوند و نزديك يكديگر نمىآيند مگر آنكه فاعلى آنها را بقهر با هم جمع كند و مانع پراكنده گشتن آنها شود تا بهم آميخته شوند اينچنين فاعل فرع مزاج نخواهد بود بلكه بايد خود مستقل باشد تا مزاج را بتواند موجود كند .\r\nسر توليد در حيوان و گياه اين است كه عناصر مختلف كه اجزاء بدن طفل يا تخم گياهند هرگز به خودى خود فراهم و نزديك نميشود و با هم نمىآميزند و مزاج از آن‌ها حاصل نميشود بلكه همه مايل بجدائى هستند و اگر ميوه و برگ بلكه تخم را رها كنى و همچنين گوشت و پوست حيوان بىجان را در اندك مدتى ميپوسد و عناصر آن از هم ميپاشند پس نفس است كه آن را چند صد سال نگاه ميدارد . تخم گياه يا جنين حيوان تا جزئى از بدن مادر است نفس مادر عناصر مختلفه را كه براى جنين لازم است از خون و غذاى مادر برمىگزيند و چنان كه اجزاء بدن خود را مىپرورد بدن جنين را هم مىپرورد پس مزاج فرع نفس است و نفس مادر علت فراهم آمدن و آميختن عناصر و پيدايش مزاج است و استعداد جنين براى نفس مستقل خود فرع مزاجى است كه فرع نفس مادر است آنگاه نفس خود طفل نگاه‌دار و پرورنده مزاج خود مىشود و سالها مانع\r\n\r\n","description":"","footnote":"","page_name":" 239 ","page_number":255},
  {"content":"\r\n\r\nميگردد از اين كه عناصر بدن بمقتضاى تضاد و تنافرى كه دارند پراكنده شوند . و از اين عجب نبايد داشت كه فاعل طبيعى وظيفه خود را به ديگرى واگذارد چون نظير بسيار دارد و در كون و فساد و تبديل صور همين واگذارى هست ، آب چون هوا شود حفظ ماده را به هوا واميگذارد .\r\nحاصل دليل آن است كه چون نفس انسان خود حافظ مزاج است نميتواند تابع مزاج باشد و سخن در انسان است پس از تولد نه جنين .\r\nو للممانعة في الاقتضاء .\r\nدليل دويم بر اينكه مزاج غير نفس است آنكه نفس اقتضائى دارد و مزاج اقتضائى بر ضد آن ، اگر اين دو يكى بود هر دو يك اقتضا داشتند بلكه مزاج علت نفس بود و نفس معلول آن ، محال بود بر خلاف يكديگر تقاضا كند ،\r\nمثلا نفس به بالاى كوه ميرود و مزاج مانع آن است او را به پائين ميكشاند بلكه گاهى نفس قصد حركت مىكند و مزاج متابعت آن نميكند تا آنكه اگر نفس فرع مزاج بود بايد هر تغيير و تاثير كه پيدا مىشود اول در مزاج باشد آنگاه از مزاج بنفس سرايت كند .\r\nو لبطلان أحدهما مع ثبوت الآخر .\r\nدليل سيم بر اينكه نفس غير مزاج است آنكه يكى از افعال نفس ادراك است مانند لمس كردن و چون انسان حرارت يا برودت چيزى را درك كند ادراك‌كننده البته مزاج او است چون غير مزاج چيزى نيست كه آن را نفس بناميم پس آن حالت آميختگى از عناصر مختلفه كه مزاج انسان است از حرارت يا برودت متأثر مىشود . اگر نفس چيزى زائد بر مزاج بود ادراك ميكرد كه دست او گرمتر يا سرد تر شده چون هم حالت اول را كه گرم نشده بود درك كرده بود و هم حالت دويم را كه گرم تر شده است . اما وقتى غير مزاج چيزى نيست مزاج حالت اول كه گرم نشده بود از ميان رفته و حالت دويم كه گرم شده است گرمائى زائد بر خود ندارد تا ادراك\r\n\r\n","description":"","footnote":"","page_name":" 240 ","page_number":256},
  {"content":"\r\n\r\nگرماى تازه براى مزاج تازه حالى بيگانه نيست تا ادراك كند . اين معنى واضح‌تر ميگردد اگر كسى دست خود را از آب گرم بيرون آورد و در آب سرد گذارد سردى آن را ادراك مىكند اما از آب سردى كه دست به آن معتاد بود بيرون آورد و در آب سرد ديگر به همان درجه گذارد ادراك كمى يا زيادتى نميكند .\r\nاين سه دليل را مصنف كتاب از اشارات نقل كرده است .\r\n\r\n[ نفس غير بدن است 
  ]\r\nو لما يقع الغفلة عنه .\r\nمسأله چهارم - نفس غير بدن است زيرا كه هيچ‌كس غافل از خود نيست و در هنگامى كه غافل از خود نيست از اعضاى بدن خود غافل است يا اصلا آن عضو را نمىشناسد مثلا دماغ و اجزاى دماغ و قلب و كبد را غير آنكه تشريح خوانده اصلا نمىداند و انسان در حالتى كه ادراك خود كرده و شعور به خود دارد نه قلب را ميداند و نه دماغ و امثال آن را بلكه از اعضاى ظاهر خود هم غافل است و ابو على انسانى فرض كرده است در اول خلقت و بدنش از هيچ مؤثر خارجى متأثر نشود تا ادراك بدن خود كند در آن حال هم خويش را ادراك كرده است ، همان شعور بذات خود او در ادراك خود كافى است بىادراك بدن .\r\nاگر گوئى گاه باشد كه انسان موجود است و غافل از خويش مثل آنكه داروى بيهوشى خورده نه بدن را ادراك مىكند و نه نفس را . گوئيم ما به آن حالت استدلال نكرديم بلكه به آن حالت استدلال كرديم كه شعور بذات خود دارد و شعور به اعضاى ظاهره و باطنه خود ندارد .\r\nو المشاركة به .\r\nدليل ديگر است بر آن كه نفس بدن نيست چون بدن جسمى است مانند ساير اجسام و از او كارى ساخته است كه از ديگر اجسام ساخته نيست مانند حركت و ادراك كه از خواص و آثار جسم نتوان شمرد ناچار از موجود ديگرى است غير جسم و چون\r\n\r\n","description":"","footnote":"","page_name":" 241 ","page_number":257},
  {"content":"\r\n\r\nاز بدن جدا شود آن آثار از بدن پديد نمىآيد و به هرحال چيزى است زائد .\r\nو التّبدّل فيه .\r\nدليل سيم است بر آنكه نفس غير بدن است چون بدن پيوسته در تغيير و تبدل است اما نفس از اول عمر تا آخر باقى است بدليل آنكه انسان از كودكى وقائع بسيار در ياد دارد كه پس از صد از سال نيز در حافظه او باقى است با آنكه بدن او چند بار مبدل شده است .\r\n\r\nدر تجرد نفس\r\nو هى جوهر مجرّد .\r\nمسأله پنجم - شارح علامه فرمود مردم در ماهيت نفس اختلاف نمودند كه آيا جوهر است يا عرض و آنها كه گفتند جوهر است اختلاف كردند كه آيا مجرد است يا نيست و مشهور نزد حكماى پيشين مجرد بودن آن است و جماعتى از متكلمان مانند بنى نوبخت و شيخ مفيد از اماميه و غزالى از اشاعره نيز گفتند جوهر مجرد است نه جسم است و نه جسمانى و مصنف اين كتاب خواجه نصير الدين طوسى اين قول را برگزيده است .\r\nما گوئيم اين مسأله ميان امم جهان پيوسته محل خلاف بوده است عيسويان مطلقا نفوس را مجرد ميدانند و حكماى آزاد فكر كه منسوب به هيچ‌يك از ملل آسمانى نيستند دو قسمند گروهى آن را مجرد ميدانند و گروهى مادى و امروز معتقد بودن بتجرد ارواح شعار خداپرستان است و خلاف آن شعار زنادقه و ماديين . و از علماى اسلام بيضاوى مفسر شافعى در تفسير آورده است كه : اين آيه  وَ لا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْواتاً بَلْ أَحْياءٌ عِنْدَ رَبِّهِمْ يُرْزَقُونَ  دلالت مىكند كه انسان غير هيكل محسوس است\r\n\r\n","description":"","footnote":"","page_name":" 242 ","page_number":258},
  {"content":"\r\n\r\nبلكه جوهرى است ذاتا مدرك و بخراب بدن فانى نميشود و ادراك او متوقف بر بدن نيست همچنين درد و لذت وى ( آ ه ) و آن آيه ( 170 ) از سوره آل عمران است و نيز بيضاوى در تفسير آيه ( 155 ) از سوره بقره  « وَ لا تَقُولُوا لِمَنْ يُقْتَلُ فِي سَبِيلِ اللَّهِ أَمْواتٌ بَلْ أَحْياءٌ وَ لكِنْ لا تَشْعُرُونَ »  گويد در اين آيه دلالت است بر آنكه ارواح جوهر قائم به خود مغايرند با بدن محسوس پس از مرگ باقى ميماند با ادراك و شعور و جمهور صحابه پيغمبر صلّى اللّه عليه و آله و تابعين صحابه بر اين عقيده بودند و آيات و سنن بر آن دلالت دارد و اين را از وى غنيمت بايد شمرد خصوصا آنكه نسبت بصحابه و تابعين داده است .\r\nبارى اين بحث از بزرگترين مباحث بشرى است . و اوهام متعارض بسيار و حل آن براى اذهان مادى كه از وسوسه واهمه ايمن نيستند دشوار است انكار آن الحاد و موجب انكار هر دين و شريعت و اخلاق و ترك همه آداب و فضائل انسانى است و اقرار به آن سبب همه خيرات و مكارم و فضائل است . و هر چه در اين باب توضيح بيشتر داده شود سزاوار است و ما از نقل سخنان سخيف و تكلف‌آميز جماعتى گزافه‌گوى صرف نظر ميكنيم مانند آنكه گفت نفس خون است يا حركت است يا جزء لايتجزائى است در قلب و غير آن چنان كه مؤلف و شارح نقل نكردند و باختصار گوئيم .\r\nدر نفس دو احتمال بيش نبايد داد يكى آنكه عرض است مانند حرارت و برودت و روشنى چراغ و الكتريك و امثال آن قوى كه البته تابع ماده و مزاج خواهد بود و ديگر آنكه خود اصلى است مستقل مربوط به علت خود مانند نور خورشيد كه به ديوار تابيده و تابع ديوار نيست و از اين دو احتمال احتمال دويم حق است و خواص انسان كه در او هست و در حيوانات ديگر نيست دو چيز است يكى نطق و ديگرى اختيار .\r\nبايد از دقت در اين دو خاصيت دريافت كه نفس انسانى چگونه است .\r\nعلامت تابعيت نور چراغ آن است كه هر تغيير در نور چراغ حاصل مىشود اولا در ماده او تغييرى پيدا شده است و از او بروشنى سرايت كرده است و علامت استقلال آنكه تغيير ديوار تغيير در نور خورشيد نميدهد .\r\n\r\n","description":"","footnote":"","page_name":" 243 ","page_number":259},
  {"content":"\r\n\r\nيكى از خواص انسان قوه ناطقه است و مقصود حكما از آن ادراك كليات است چون ملازمه شديد است ميان ادراك كلى و سخن گفتن . به نظر ميرسد كه طفل پيش از آنكه زبان بگشايد و سخن گويد ادراك كليات مىكند اما بتحقيق نميدانيم آغاز ادراك وى از چه هنگام شروع مىشود چون سخن گفتن با قصد معنى بىادراك كلى ممكن نيست و ما ميدانيم وقتى طفل نوزاد چشم بگشايد در اطراف خويش چيزها مىبيند بىآنكه نام آن را بداند يا مفهومى از آن در ذهن او آمده باشد از چراغ نورى به چشم او فشار مىآورد و زود بر هم ميگذارد و پستان را در دهان احساس مىكند و ميمكد نه اسم پستان و نه اسم چراغ و نور و نه اسم شير و نه اسم زن و مادر را تعقل نكرده است و هر چه من و تو بيش از او بدانيم بقوه ديگرى غير چشم و دهان و زبان ميدانيم و همچنين علوم ما هر چه زائد بر طفل نوزاد باشد بتوسط قوه عاقله و نفس ناطقه حاصل گشته و اگر قوه ناطقه نداشتيم در همان حد طفل گهواره بوديم زيرا كه او هم آلت حاسه دارد مانند ما كلماتى كه انسان در سخن به كار ميبرد همه مفهوم كلى است و هر كس بشمارش كلمات عبارت كتب و غير آن ميتواند اين حقيقت را برأى العين ببيند و از سخن حكما معلوم مىشود كه عقل بالملكه آن هنگام در طفل محقق مىشود كه تصور و تصديق بديهى را ادراك كرده و مستعد آموختن نظريات باشد و البته در هفت سالگى كه آغاز سن تربيت است به اندازه كافى ادراك كلى كرده است و در شرع اسلام طفلى كه شش سال تمام دارد و بميرد بايد بر او نماز ميت خواند . طفل هفت‌ساله معنى زن و مادر و شير و شيردهنده را ادراك كرده و در وقتى در گهواره بود اشخاص را ميديد و مفاهيمى از هم جدا ادراك نميكرد صدر المتألهين قدس سرّه بابرام و تأكيد فرموده است اكثر مردم معانى مجرد كلى عقلى را در نمىيابند و آن خاص جماعتى از بزرگان علم است و عامه مردم مفاهيم را آلوده با خيال و صورت خيالى ادراك ميكنند نه مجرد محض اما من از اين رأى سخت متعجبم و نميدانيم چه عذرى براى ايشان ابداع كنم . آنچه ميدانم و تجربه شده قول حكماى پيشين صحيح است .\r\nكودك مفهوم مادر را تصور مىكند كلى چنان كه گويد همه بچه‌ها مانند من مادر\r\n\r\n","description":"","footnote":"","page_name":" 244 ","page_number":260},
  {"content":"\r\n\r\nدارند و بايد مادر خود را احترام كنند پس معنى كلى مادر را ادراك كرده گرچه در ضمن مادر خود را كه صورت خيالى او است به ياد آورد اما همه كس حتى بزرگان حكما و عرفا كه بقول صدر المتألهين معانى مجرده عقليه را درك كرده‌اند به ياد صور خيالى جزئى خواهند افتاد و منافات با ادراك كلى ندارد . صور خيالى هميشه صورت اشخاص معين است كه وقتى كسى ديده و در خاطرش مانده است و ما به آن صور خيالى كه همراه مفهوم كلى است استدلال نميكنيم بلكه به خود معنى كلى استدلال ميكنيم بارى بسيارى از ادله حكماى الهى بر تجرد نفس مبنى بر ادراك كلى است چنان كه خواهيم گفت ان شاء اللّه .\r\nديگر از خواص انسان اختيار است و آن را نميتوان ناشى از تغييرات جسمانى دانست چون ادراكات و حركات ممكنه غير متناهى است بايد براى هر يك اراده تغييرى قهرى در بدن ثابت كرد گفتيم همه اين تغييرات جسمانى قهرى است چون در طبيعت غير قهر نيست و نيز حركات فكرى انسان كه ميخواهد چيزى به ياد آورد مانند شعرى فراموش شده را يا قياس ترتيب دهد و نتيجه بگيرد يا معنى كلى استنباط كند همه بايد ناشى از تغيير طبيعى قهرى در بدن باشد و تغييرات طبيعى بدنى مانند حركت نبض و قلب قهرا حاصل مىشود پس همه اعمال انسانى تابع تغييرات بدنى است و اول آن تغييرات بدنى قهرى و جبرى حاصل مىشود و اراده به تبع آن باعمال تعلق ميگيرد پس همه اعمال انسان جبرى و قهرى است نه از سنخ آن كه اهل جبر گويند بلكه از سنخ حركت قلب كه همه عقلا بر جبر بودن آن اتفاق دارند .\r\nو به نظر ما غير سفيه ملتزم بچنين سخن باطلى نخواهد شد بلكه سفيه است آنكه احتمال بدهد آن قدر تغيير بدنى قهرى به شماره ارادات و اختيارات انسانى در بدن وى موجود ميتواند شد . و اگر چنين باشد تكليف شرعى و مسئوليت عرفى و حسن و قبح افعال باطل ميگردد .\r\nو البته ارادات انسان مبدء عقلى و نفسانى دارد كه اولا در نفس تغييرى پيدا مىشود پس از آن در بدن به تبع نفس و معنى تجرد اين است و علامت روشن\r\n\r\n","description":"","footnote":"","page_name":" 245 ","page_number":261},
  {"content":"\r\n\r\nآن اين كه هزاران نوع اراده در نفس حاصل مىشود و تغيير بدنى كه به تبع آن در بدن مىبينيم يكى بيش نيست مثلا همه ارادات هزاران گونه از نوع خشم و غضب باشد آثار بدنى آن مانند يك چيز است .\r\nابو على بن سينا در نمط سيم اشارات فرمايد حركات اختياريه در نفسانى بودن شديدتر است از قواى ديگر و مراد وى اختيار حيوانى است كه مقهور واهمه و باصطلاح امروز غريزه‌اند و البته اختيار انسان بنفسانيت نزديكتر است چون در اختيار مقهور هيچ يك از قواى بدنى نيست .\r\nاما دلالت نفس ناطقه و ادراك كلى بر تجرد نفس .\r\nحكما گفتند ادراك يا جزئى است بتوسط يكى از آلات جسمانى و مقصود از ادراك جزئى ادراك چيزى مشخص و موجود است كه در اطراف ما قرار دارد و ممكن است در بدن ما فعل و تأثير كند و ما از تأثير او متوجه بوجود آن ميشويم مانند آنكه دست كسى كه به بدن ما برسد يا نور از جسم روشنى وارد چشم ما شود و همچنين صوت و بوى و مزه بسبب تاثير در بدن ما را متوجه خود كند تا از آن آگاه شويم و گاهى ادراك كلى است يعنى چيزى در جائى قرار نگرفته و فعلا موجود در خارج نيست تا بدن ما از آن متأثر شود و او در بدن ما تأثير كند مانند انسان كلى و ناطق كلى و مثلث كلى و مرض كلى و دشمنى يا دوستى كلى و ادراك اين امور بتوسط آلات بدن نيست زيرا كه آلات بدن از فرد موجود خارجى متأثر مىشود نه از چيزى كه در خارج نيست و اينها معانى و معلومات مجردند و علامه شارح فرمود علم متعلق به آنها هم مطابق آنها است لا جرم آن هم مجرد است و نفس كه محل اين علم است نيز مجرد است .\r\n\r\n","description":"","footnote":"","page_name":" 246 ","page_number":262},
  {"content":"\r\n\r\n\r\nكلام ابو على مسكويه\r\nابو على مسكويه در طهارة الاعراق در تجرد نفس بيانى روشنتر دارد و چون مهمترين مسائل بشرى است مناسب است كلام وى را نيز بياوريم ان شاء اللّه تعالى . گويد :\r\nدر ما چيزى است نه جسم و نه جزء جسم و نه عرض و نه محتاج قوه جسمانى ، هر جسمى كه صورتى دارد صورت ديگر از جنس صورت اولى نمىپذيرد مگر پس از آنكه صورت اول از او جدا شود مثال آن جسمى كه صورت مثلث پذيرفت شكل ديگر مانند مربع و دائره قبول نميكند مگر پس از آنكه صورت اول از او جدا شود و همچنين هرگاه صورت نقش يا نوشته يا هر صورت ديگر پذيرفت صورت ديگر قبول نمىكند مگر آنكه صورت اول زائل شود و اگر چيزى از آثار و نشانهاى اول مانده باشد با صورت تازه آميخته مىشود و صورت تمام از هيچ‌يك نمىماند مثال آن موم است كه چون مهرى بر آن نهادند و نقش مهر در آنجا گرفت نقش مهر ديگر بر آن نميتوان زد و همچنين نقره وقتى به صورت انگشترى ساختند صورت ديگر قبول نميكند و اين حكم دائم است و در همه اجسام جارى . اما ما در صور معقوله يا محسوسه « 1 » غير اين مىبينيم كه هر صورتى را قبول مىكند بىآنكه صورت پيشين زائل شود بلكه نشان اول به تمام و كمال ميماند و نشانه دويم بر آن مزيد مىشود و همچنين پيوسته صورتى پس از صورتى قبول مىكند بىآنكه سست گردد يا از كار بكاهد و اين خاصيت بر خلاف خاصيت اجسام است و به اين علت است كه انسان پيوسته در افزايش است از جهت ادب و دانش پس نفس جسم نيست .\r\n\r\n\r\n","description":"","footnote":"\r\n( 1 ) صور محسوسه كه تجريد شوند و كلى گردند با هم مزاحمت ندارند اما خود محسوسات با يكديگر مزاحمند مثلا صورت درهم آميخته و الوان در هم آميخته ادراك نميشوند و انسان بايد يك چيز را به بيند آنگاه از آن منصرف شود و ديگرى را بيند همچنين طعم و بوى غذا و غير آن و در اوهام نيز وقتى يكى توجه بدشمن دارد در آن حال دشمن ديگرى در ذهنش حاضر نيست و محبت همچنين .\r\n","page_name":" 247 ","page_number":263},
  {"content":"\r\n\r\nديگر از شواهدى كه دلالت مىكند نفس غير جسم است آنكه صفات جسمانى مانند طول و عرض و عمق كه عارض جسم شود آن را طويل و عريض و عميق مىكند و ديگر مقدارى بيشتر از آن قبول نميكند اما نفس انسانى تصور طول و عرض و عمق مىكند و خود ممتد نميشود و بيش از آن را هم تصور مىكند بىآنكه تصور اول باطل شود .\r\nديگر از شواهد آنكه جسم هيچ علمى را جز از راه حواس ادراك نميكند و مايل بدانستن هيچ علمى نيست كه از حس نباشد و ميخواهد بدان اتصال يابد و با هم بياميزند مانند شهوات بدنى و انتقام و غلبه و بالجمله هر چه بحس درآيد و بحس بدان توان رسيد و جسم بدين امور نيرو ميگيرد و از آن‌ها بهره ميبرد چون ماده و خود بدن از امور محسوس است و اسباب هستى او اين‌ها بوده بدان شاد و خرم مىشود و بدان شوق دارد كه تمام وجود او است و بدن او را ميپرورد و مدد ميدهد اما نفس بر خلاف جسم هر چه از امور بدنى دور تر شود و بخويشتن متوجه گردد و تا اندازه كه ممكن است از حواس دور شود راىهاى صحيحه و معقولات ناآلوده براى او بهتر ظاهر مىشود و اين دليل است كه طبع نفس غير طبع بدن است و اينكه گوهر نفس گرامىتر و برتر و بهتر است از همه موجودات اين عالم كه همه امور جسمانى است .\r\nو ديگر از شواهد آنكه شوق نفس سوى چيزهائى كه از جنس بدنست نيست و رغبت او بعلوم الهيه و ميلش به چيزى برتر و بهتر از جسميات و برگزيدن امور الهى بر امور جسمانى و منصرف شدن او از لذات جسمانى دليل روشنى است كه گوهر او بالاتر و ارجمندتر است از امور جسمانى چون محال است چيزى راغب باشد به آنچه از طبيعت و جنس او نيست و منصرف گردد از آنكه ذات او را كامل مىكند و گوهر او را ثابت ميدارد . پس نفس چون بذات خود بازگردد و حواس را رها كند مخالف با كار بدن است و آهنگ و اراده او با آهنگ و اراده نفس مخالف است و ذات او مفارق است از بدن و نيز گوئيم كه نفس اگر چه مبادى علوم را از حواس فرا ميگيرد اما از خود هم مبادى ديگر دارد كه از حواس نگرفته و آن مبادى است كه قياسات و دليل‌هاى صحيح از آن مركب مىشود مثل\r\n\r\n","description":"","footnote":"","page_name":" 248 ","page_number":264},
  {"content":"\r\n\r\nآنكه ميان دو طرف نقيض واسطه نيست آن را از جاى ديگر فرا نگرفته است چون اولى است . و نفس اسباب اتفاقات و اختلاف محسوسات را درك مىكند كه هيچ محسوس نيستند اما حواس تنها محسوسات را مثلا طفل مادر خود را مىبيند اما اينكه او زنى است مثل خواهرش و مانند مادر اطفال ديگر و با مردان فرق دارد و اين گونه امور را بوسيله عقل ميفهمد نه بوسيله حس و همچنين نفس حكم مىكند باينكه حس خطا كرده است و آن را بحس در نيافته زيرا كه حس خلاف خود را درك نميكند .\r\n\r\nابو على بن سينا\r\nادله كه ابن سينا در نمط هفتم اشارات آورده هم دقيقتر و محكمتر و هم مناسبتر است از ادله مصنف با مقام تعليم چون‌كه از اسهل و محسوس شروع كرد و ما اول ادله او را ذكر كنيم آنگاه بتقرير و شرح كتاب پردازيم ان شاء اللّه تعالى .\r\nابو على فرموده است قاعده در قواى جسمانى آن است كه هر جسم كهنه و فرسوده شود و ضعيف گردد عمل او هم ضعيف ميگردد چشم و گوش و حواس ديگر هم كه جسمانى و تابع جسم‌اند نيز فرسوده ميگردند اما عقل به حال خود مىماند يا قويتر مىشود پس معلوم مىشود عقل تابع جسم نيست اگر گويند بسيارى اوقات عقل در پيرى ضعيف مىشود گوئيم همان وقت كه ضعيف نميشود براى استدلال كافى است كه آن را مجرد بدانيم اگر چه وقت ديگر ضعيف شود مثل آنكه اگر خواب يك‌دفعه تعبير صحيح داشته باشد كافى است براى اثبات رؤياى صادقه گرچه هزار بار بىتعبير باشد .\r\nو اگر كسى گويد پيران هميشه ضعيف الفكر ميشوند از اين جهت تعليم آنها دشوار است بر خلاف كودكان و جوانان . گوئيم آموزش متوقف بر قوه متخيله و متفكره است كه البته اين قوه جسمانى است و در پيران ضعيف است اما علوم انباشته در اذهان آنان و حكم و تصديق و التفات بدقائق امور در پيران ضعيف نميشود و گفته‌اند .\r\n آنچه در آينه جوان بيند * پير در خشت خام آن بيند \r\n\r\n","description":"","footnote":"","page_name":" 249 ","page_number":265},
  {"content":"\r\n\r\nاگر گوئى آن عقل كه در كهولت و شيخوخت قوى مىشود نتيجه تجارب است و اگر بينى پيرى عاقلتر است از جوان براى بسيارى معلومات و تجربيات او است نه قوىتر بودن عقلش ، گوئيم اولا ما بزيادتى يا نقصان معقولات تمسك نكرديم زيرا كه فرضا معقولات پير بيشتر نشود و همان باشد كه بود دليل را كافى است .\r\nديگر آنكه آنچه انسان بداند بيش از طفل نوزاد كه تازه زبان باز كرده و سخن گفتن آموخته بوسيله قوه عاقله است و هر اندازه از آن در پيرى مانده باشد براى اثبات تجرد نفس كافى است . مانند ديدن يك چيز براى اثبات باصره و اعتراضات امام فخر و تهافت الفلاسفه و امثال آنها خزعبلات و لاطائل است و از آن غير تضييع وقت چيزى عايد نخواهد شد .\r\nو اگر پيران بدان حد باشند كه بيش از طفل نوزاد هيچ ندانند و همه چيز را فراموش كرده باشند حتى معنى آب و حركت و خواب را ميگفتيم نفس انسان مجرد نيست اما يك پير در ميان افراد بشر معنى كلمه آب را فراموش نكرده باشد ميگوئيم نفس انسان جسمانى نيست مگر آنكه در بدن قوه براى ادراك كلى پيدا كنيم و هر چه كوشيدند نيافتند .\r\nدليل دويم ابن سينا اينكه بتجربه معلوم است هر آلتى از آلات ادراك جسمانى عمل خود را انجام دهد مانده و خسته مىشود و بار ديگر نميتواند مانند آن عمل را انجام دهد خصوصا اگر دويم ضعيفتر از اول باشد مثلا چشم چون بسيار بروشنى خيره شود از ديدن فرو ميماند خصوصا روشنائى ضعيف‌تر و گوش پس از شنيدن بانك بلند و هياهو آواز ضعيف را نميشنود و علتش آن است كه عضو حس بفشار محسوسات مزاج خود را موقتا از دست ميدهد . اما قوه عاقله چنين نيست پس از ادراك معنى عقلى ادراك معنى ديگر مىكند . و اگر گوئى قوه عاقله نيز پس از فكر در مسائل علمى خسته مىشود و نميتواند فكر كند مگر پس از استراحت گوئيم قوه متفكره جسمانى است و سخن در قوه عاقله است نه در متفكره و غالبا ميان اين دو فرق نميگذارند .\r\n\r\n","description":"","footnote":"","page_name":" 250 ","page_number":266},
  {"content":"\r\n\r\nامام فخر گويد قوه خيال نيز از ادراك كوه خسته نميشود و پس از آن ميتواند پشه را تخيل كند گوئيم كوه بر خيال بيش از پشه فشار نمىآورد . و قوه و ضعف در خيال نيست علاوه بر اين معاصران ما كه غالبا پيروان صدر - المتالهين هستند از تجرد خيال ابا ندارند .\r\nدليل سيم ابن سينا آن است كه هيچ آلت جسمانى خود را درك نميكند زيرا كه از خود فشار نمىبيند و دست حرارت خود را نمىيابد اما عاقله همه چيز را ادراك مىكند حتى خود را و اگر در آلتى بود البته خود را درك نميكرد و اگر گوئى همه كس قوه عاقله را درك نميكند بلكه بعضى منكر چنين قوه هستند گوئيم ادراك ميكنند و نميدانند همان كه ادراك كرده‌اند قوه عاقله است .\r\nدليل چهارم اگر قوه عاقله در آلتى از آلات جسمانى باشد مانند قلب يا دماغ چنان كه قوه باصره در چشم است و قوه ذائقه در زبان بايد قوه عاقله پيوسته قلب يا دماغ را ادراك كند يا هيچ‌وقت ادراك نكند و اين حال فعلى كه مشاهده ميكنيم كه گاهى ادراك قلب و دماغ كرده‌اند و گاهى نكرده‌اند هرگز اتفاق نيفتد .\r\nقوه عاقله اگر در همه دماغ باشد يا در بعض اجزاء دماغ فرق نميكند بايد آن مقدار از جسم دماغ كه قوه عاقله در آن است همان مقدار درك كند .\r\nاكنون ميپرسيم قوه عاقله كه جسمانى است و در جزئى از اجزاء دماغ قرار دارد بودن اين قوه در محل خود آيا كافى است كه محل را درك كند يا نه ؟ نظير آنكه وجود درد در دندان كافى است كه صاحب درد دندان را فى الجمله درك كند .\r\nيا كافى نيست چنان كه وجود قوه باصره در چشم كافى نيست چشم را ببينيد . اگر بگويند كافى است گوئيم بايد هميشه قوه عاقله آن جزء دماغ را كه در آن است درك كرده باشد و اگر گويند كافى نيست گوئيم پس بايد صورتى از آن جزء دماغ بار ديگر در عاقله حلول و اگر گوئى شايد صورتى از دماغ در دماغ حلول كند چنان كه براى ديدن چشم خود بايد صورتى از چشم خود بوسيله آينه در چشم خود آورد تا چشم خود را به اين صورت دويم بيند و آن صورت كه قوه باصره در او است كافى نيست ، آن صورت چشم كه ديده مىشود بوسيله آئينه در مردمك چشم\r\n\r\n","description":"","footnote":"","page_name":" 251 ","page_number":267},
  {"content":"\r\n\r\nقرار گوئيم آن صورت در عصب است نه در مردمك چشم قرار دارد . نه در همه چشم و اگر بنابراين باشد كه در يك عضو دو صورت جمع شود محال است همچنين اگر دو صورت دماغ در دماغ جمع شود محال است يكى صورت ظاهرى و ديگرى براى تعقل .\r\nدليل پنجم - ابن سينا در نمط سيم اشارات آورده است كه صورت كلي معقولات مانند انسان كلى و مرد كلى وزن كلى و امثال آن و صورت علم و فضيلت و صفات غير جسمانى ديگر آنطور كه در عقل ما است طول و عرض و اجزاء جدا از هم مانند اجسام ندارد مثلا انسان كلى سرش در يك طرف و پايش در طرف ديگر نباشد بر خلاف صورت ذهنى اشخاص مانند زيد و عمرو . بنابراين نميتوان گفت معنائى كلى در قلب يا در دماغ يا هر عضو ديگر جسمانى انطباع يافته زيرا كه اگر چيزى در جسم منطبع شود حتما قابل تقسيم است مانند ابلق كه دو رنگ جدا دارد هر رنگى در جزئى .\r\nاگر گوئى معنى كلى مانند انسان اگر چه اجزاء جدا مانند ابلق ندارد اما مركب است از اجزاء عقلى مثل حيوان و ناطق و ممكن است حيوان در جزئى از دماغ قرار گيرد و ناطق در جزء ديگر . گوئيم ما نقل كلام ميكنيم در ناطق و هر معنى بسيط از اجزاء حيوان كه آنها هم محال است در جسم منقسم قرار گرفته باشند و منقسم شود و بسيطند و چاره جز اين نيست كه گوئى معانى عقلى صفاتى است نه از سنخ رنگ و شكل و نقش و خط و امثال آن كه در اجسام حلول كنند و لا بد محل آنها نفس ناطقه است غير جسمانى و مجرد :\r\nو اگر گوئى تصور عدد بىتصور آحاد ممكن نيست و آحاد اجزاء عدد است و عدد هم كلى است در ذهن انسان گوئيم صورت كلى عدد مركب از آحاد نيست اما صورت خيالى عدد مركب است . مثلا وقتى ما بگوئيم هزار يا يك مليون و نظر بيك هزار يا مليون خاص نداشته باشيم يك هزار آحاد تصور نكرده‌ايم اما اگر در قوه خيال يك هزار تصور كنيم يك هزار آحاد موجود در خارج را كه ديده باشيم هر واحد آن را جدا جدا در ذهن حاضر كرده داشته باشيم ، آن تصور جز براى مهندسينى كه جسم\r\n\r\n","description":"","footnote":"","page_name":" 252 ","page_number":268},
  {"content":"\r\n\r\nمكعبى را ده در ده قسمت كرده باشند و شكل تقسيم شده پيش چشمشان حاضر باشد ممكن نيست . پس عدد كلى منقسم نيست كه هر واحد آن در جزئى از اجزاء دماغ قرار گيرد و مانند صفات جسمانى به تبع محل تقسيم شود .\r\nو گفته‌اند قوه واهمه و مدركات آن هم منقسم نميشوند مثلا دشمنى و دوستى و امثال آن كه در حيوانات هست نصف و ثلث ندارد مانند صورت عقليه و با اين حال گويند جسمانى است در جزئى از دماغ گرفته شايد صورت عقلى همچنين تقسيم نشود و در جزئى از دماغ باشد .\r\nگوئيم در اين شبهه ، صورت جزئى خارجى دشمنى و دوستى با معنى كلى آن اشتباه شده است و آن هم عينا مانند گرسنگى و تشنگى است . طفل خرد گرسنگى را در معده احساس مىكند و تشنگى را همچنين در گلو و حالتى است در بدن و جسمانى اما گرسنگى كلى و مفهوم آن كه احتياج بغذاست ادراك نكرده و لفظ آن را نميداند و هرگاه ادراك كرد معنى گرسنگى كلى و مفهوم آن در معده و اعضاى بدن نيست بلكه در قوه عاقله است و نظير اين طفل محبت دارد نسبت بمادر خود و اين محبت فردى جزئى مشخصى است و جسمانى است يعنى حالتى است در قلب و دماغ و اعصاب اما معنى كلى محبت كه مشخص نيست و اختصاص بمادر و طفل ندارد هرگاه ادراك شود كلى است و در قلب و دماغ نيست بلكه در قوه عاقله است .\r\nهرگاه كسى عضوى از بدنش درد دارد همان هنگام آن درد احساس جزئى است اما پس از بهبود معنى درد را كه مرد سالم تعقل مىكند و مشترك ميان او و هزاران مردم ديگر است كلى است و بايد بقوه عاقله غير جسمانى درك شود هر چند به ياد درد سابق عضو خود آيد اما اين چيز ديگر است و آن چيز ديگر و متلازم با يكديگر نه عين يكديگر و نيز اگر كسى خواهد درست معنى واهمه و معانى جزئى را ادراك كند و فرق آن را با قوه عاقله و ادراك كلى بگذارد تصور كند كه وقتى خودش خشمگين است رويش برافروخته و چشمش سرخ شده و قلبش در طپش و دندان ميفشارد و همه اينها\r\n\r\n","description":"","footnote":"","page_name":" 253 ","page_number":269},
  {"content":"\r\n\r\nناشى از هيجان جزئى از دماغ است و اين خشم جزئى است اما خشم كلى را شايد وقتى ادراك مىكند كه هيجانش فرونشيند و قلبش آرام باشد و در آن هنگام فكر كند كه خشم صفت بدى است كه من داشتم و از رذائل انسانى است و بايد همه افراد انسان اين صفت را از خود دور سازند . تصور خشم در اين حال تصور كلى است كودك يا حيوان ندارد اما حالت اول خشم جزئى است و همه دارند . و علت طول سخن در اين باب آن است غزالى به گمان خويش نقض بزرگى بر فلاسفه وارد كرده و شبهه لا ينحلى ابداع نموده كه از جواب آن فرومانند و گفته است حكما معانى جزئيه را كه بقوه واهمه ادراك مىشود مانند دوستى و دشمنى جسمانى ميدانند با اينكه قسمت نميشوند و اجزاء ندارند پس بايد دوستى و دشمنى كلى را نيز جسمانى بدانند .\r\nو عجب است كه صدر المتالهين شيرازى عليه الرحمه نيز فى الجمله پيروى كرده و ملتزم شده است كه معنى جزئى و قوه واهمه نيز مجردند مانند قوه عاقله بلكه از اين نيز در گذشته و مدعى شده است اكثر افراد انسان معانى عقلى مجرد را درك نميكنند بلكه نفوس آنها تجرد خيالى دارد نه عقلى .\r\n\r\n[ دليل‌هاى مؤلف كتاب 
  ]\r\nلتجرّد عارضها .\r\nدليل اول است بر مجرد بودن نفس بدين بيان كه نفس ادراك كلى مىكند و ادراك كلى مجرد است يعنى جسمانى نيست و طول و عرض ندارد پس نفس هم كه محل او است مجرد است .\r\nو عدم انقسامه .\r\nدليل دويم است يعنى ادراك كلى عرضى از عوارض نفس و منقسم نميشود پس بايد نفس هم منقسم نشود ، اين دليل نيز گذشت و آن دليل پنجم است كه از ابن سينا نقل كرديم .\r\n\r\n","description":"","footnote":"","page_name":" 254 ","page_number":270},
  {"content":"\r\n\r\nو قوّتها على ما تعجز المقارنات عنه .\r\nدليل سيم است يعنى نفس بر چيزى قدرت دارد كه جسمانيات قدرت ندارند مانند غير متناهى چون نفوس اعداد غير متناهى را تعقل مىكند و اين دليل سابقا نگذشت و معنى غير متناهى كه نفس ميتواند تعقل كند غير متناهى بالقوه است و حاجت بادراك غير متناهى بالفعل نيست . همين اندازه كه ميدانيم كه نفوس ناطقه ميتواند غير متناهى را ادراك كند مانند عدد كافى است او را مجرد بدانيم زيرا كه اجسام قدرت آن را بالقوه هم ندارند و شرح اين دليل را بايد بكتاب ديگر حواله كرد .\r\nو لحصول عارضها بالنسبة إلى ما يعقل محلّا منقطعا .\r\nاين دليل چهارم است مطابق همان دليل چهارم ابن سينا و شرح آن گذشت و معنى عبارت كتاب اين است كه عقل محل خود را يعنى قلب يا دماغ را تعقل مىكند منقطعا يعنى گاه‌گاه .\r\nو لاستلزام استغناء العارض استغناء المعروض .\r\nدليل پنجم است بر تجرد نفس . معنى اين است كه چون صفتى از صفات نفس محتاج بماده نباشد خود نفس هم محتاج بماده نيست و آن صفت ادراك نفس است ذات خود را چون خود را بىآلت درك مىكند و همچنين آلات ادراك خود را درك مىكند بىآلت و چون در ادراك حاجت به بدن ندارد در ذات خود نيز حاجت ندارد و مناسب است تفصيل اين دليل را نيز بكتب ديگر حواله دهيم چون عبارت كتاب معلوم است و ادله ديگر كه گذشت در اثبات اصل مقصود كافى است .\r\nبايد دانست كه ادراك مطلقا حسى باشد يا عقلى بآلت باشد يا بىآلت از سنخ نقش و صورت جسمانى بر اجسام نيست . نقش اشياء در چشم سبب ديدن است نه در هر قطعه بلورى اگر چه بزرگتر از چشم باشد و بلور هيچ نمىبيند و ادراك‌كننده به هرحال نفس\r\n\r\n","description":"","footnote":"","page_name":" 255 ","page_number":271},
  {"content":"\r\n\r\nاست و آلات حسى خود مدرك نيستند . تا جان نباشد چشم نمىبيند و چشم بمنزلت عينك است بدليل آنكه ما در خود ادراك مىكنيم همان كسى كه ديده است چشيده است و لمس كرد و خود ما كه خود را درك ميكنيم اشيا را هم درك ميكنيم درك‌كننده همه چيز يكى است سخن در اين است كه كدام يك از اشيا را بآلت درك مىكنيم و كدام را بىآلت .\r\nآن را كه بحس درك ميكنيم بآلت است و اگر آلت نباشد مثل آن است كه عينك نداشته باشيم و آن را كه بىآلت درك كنيم به خود نفس ادراك ميكنيم و آن را دليل تجرد نفس ميگيريم و چون نفس مجرد باشد مانع از آن نيست كه در بعض مدركات حاجت بآلت داشته باشد .\r\nميتوان گفت وقتى ما مشاهده كرديم كه همه مدركات حواس را يك نفر ادراك كرد خود اين دليل تجرد نفس و وجود مستقل آن است زيرا كه حواس از مدركات يكديگر خبر ندارند مثلا چشم غذاى سفيدى مىبيند مانند قند از طعم آن خبر ندارد و اگر نديده چيزى در دهان گذارند مزه آن را ادراك مىكند و نمىدانند چه رنگ است و اگر غير همين حواس حسّ جداگانه نبود نميدانستيم يك چيز هم شيرين است و هم سفيد و نامش قند است همچنين همه مدركات را از حواس و غير حواس جمع ميكنيم و مىبينيم يك موجود با شعور است كه همه را ادراك كرده و البته آن در يك عضو نيست زيرا كه اگر در يك - عضو بود از همه چيز بىخبر بود نه از همه باخبر .\r\nو لانتفاء التّبعيّة .\r\nشارح علامه فرمود آنچه من از اين سخن ميفهمم دليل ديگرى است بر تجرد نفس به اين تقرير كه قوه جسمانى بضعيف شدن جسم ضعيف مىشود چون جسم شرط وجود قوه است و بسته بوجود آن جسم و نفس را بر خلاف اين مىبينيم زيرا كه هنگام پيرى جسم ضعيف مىشود اما تعقلات او بيشتر ميگردند و اگر جسمانى بود پيوسته بضعف محل سست ميگرديد و چنين نيست . چون نفس در هنگام ضعف تابع جسم نيست دلالت مىكند كه اصلا جسمانى نيست . همان دليل اول ابن سينا است كه با شرح و تفصيل گذشت .\r\n\r\n","description":"","footnote":"","page_name":" 256 ","page_number":272},
  {"content":"\r\n\r\nو لحصول الضّدّ .\r\nدليل هفتم است بر تجرد نفس بدين تقرير كه قواى جسمانى را چون بسيار به كار بندند سست و فرسوده ميشوند و از عمل فرو مىمانند مثلا كسى كه بقرص خورشيد بسيار نگرد ادراك چيز ديگر نميتواند و قوه نفسانى بر خلاف آن است چون كثرت تعقل آن را نيرو ميدهد و مىافزايد و شارح علامه فرمود در شرح عبارت چنين بخاطر من رسيد . و اين دليل دويم ابو على سينا است كه گذشت .\r\nو دخولها تحت حدّ واحد يقتضى وحدتها .\r\nمسأله ششم در اينكه نفوس انسانيه همه يك نوع‌اند . مردم در آن خلاف كردند مذهب ارسطوطاليس آن است كه همه نفوس يك نوعند و گروهى از پيشينيان بر وى معتقد بودند كه نفوس با يكديگر مخالفند :\r\nدليل ارسطو آن است كه همه افراد يك حد دارند و يك حد بر همه شامل است ( چون همه حيوان ناطق‌اند ) و شارح علامه فرمايد هر چه را فرض كنيم حد نفس انسانى است شايد جنس باشد و همه انواع مختلف الحقيقه را شامل بشود و بالجمله اين استدلال دور و مصادره بر مطلوب است زيرا كه ثابت كردن اينكه نفوس همه يك حقيقتند توقف دارد كه بدانيم يك حد نوعى بر همه شامل است و اينكه بدانيم يك حد همه را شامل است توقف دارد بر اين كه بدانيم يك حقيقتند . و ما گوئيم نفوس را با قطع نظر از ابدان چون ملاحظه كنيم گرچه ماهيتى است غير نفوس منضم بابدان زيرا كه نفس بىبدن حيوان نيست اما نفس با بدن حيوان است اما ميتوان گفت همچنانكه افراد انسان با اختلاف رنگ و شكل و عوارض ديگر يك نوعند ممتاز از نوع ديگر مثلا و هرگز شك نخواهيم داشت كه شايد نژاد سياه يا زرد نوع ديگرند غير نژاد سفيد همچنانكه اسب نوع ديگر است غير شتر مثلا ، همچنين يقين داريم نفوس افراد انسانى مانند افراد بدنى آنها در سياه و سفيد و زرد يك نوعند و اگر نفوس آنها بىبدن غير هم بود اثر آن در بدن هم ظاهر ميشد پس ميتوان گفت استدلال حكما و ارسطو مصادره بر\r\n\r\n","description":"","footnote":"","page_name":" 257 ","page_number":273},
  {"content":"\r\n\r\nمطلوب نيست بلكه حوالت به تتبع و استقراء و حدس صائب است و حكم باينكه يك حد شامل همه مىشود محصول تتبع است و حدس نزديك ببديهى و اگر اين نباشد بدليل الزامى وحدت هيچ نوعى ثابت نميشود و هر چه را متحد النوع ببينيم احتمال آن ميدهيم شايد انواع مختلفند و هر صنفى يا رنگى از الوان اسب مثل نوعى باشد جدا .\r\nو إختلاف العوارض لا يقتضى اختلافها .\r\nگروهى نفوس انسانى را حقائق مختلفه پنداشتند بدليل آنكه آنها را مختلف مىبينيم بعضى عفيف و بعضى فاجر و بعضى باهوش و بعضى كند ذهن و غير ذلك از اخلاقى كه نتوان از توابع مزاج شمرد زيرا كه هر يك از اين صفات با هر مزاج ديده شده است مرد با هوش و بيهوش با مزاج حار ديده شده است و بالعكس و بعبارت بهتر هيچ اختلاف بدنى مدخليت در صفات نفسانى ندارد پس اختلاف اين صفات معلول اختلاف در ذات خود آنها است . در جواب اين دليل شارح علامه دو جواب نقل كرده است از مصنف يكى از كتب ديگرش كه اختلاف افراد انسان در خلق و صفات نه تنها به علت نفس آنها است بلكه نفس با عوارض لازم افراد و حالات مختلفه هر يك مقتضى آن شده و دليل آن نيست كه نفوس مختلف است بلكه خلق آنها لازم شخص آنها است نه نوع آنها مثلا قوه مفكره كه حتما در دماغ است بعلتى در اول خلقت پرورش بيشتر يافته و بزيادتى او بر افراد ديگر منتهى شد . جواب دويم را مصنف در اين كتاب فرموده است كه اختلاف نفوس در امر عرضى است نه در ذات و در عوارض مفارق است نه در عرض لازم . و علامه اين جواب دويم را پسنديد و اولى آن است كه جواب اول را انتخاب كنيم زيرا كه بسيارى از اخلاق نفوس از لوازم شخص آنها است و كودكان و جوانانى كه مستعد فهم علوم دقيقه نيستند هرگز مستعد آن نميشوند و بعضى طبع شعر دارند و بعضى ندارند و استعداد اشخاص براى علوم و صنائع گوناگون محسوس است و زائل شدنى نيست .\r\nپس جواب اول مصنف كه اين اختلاف نه بواسطه اختلاف در ذات نفوس است تا انواع مختلفه شوند به نظر صحيح ميرسد . و از اين قبيل است كه مشاهده ميكنيم\r\n\r\n","description":"","footnote":"","page_name":" 258 ","page_number":274},
  {"content":"\r\n\r\nدر قرون سابقه در ميان اين همه امم روى زمين تنها دو امت يونان و عرب بر ديگران فائق آمدند و در علوم و آداب استاد ديگر طوائف بشرى شدند و علت آن نه تنها برترى هوش بود يا براى آنكه ذات نفوس آنها از نفوس بشرى امتياز داشت بلكه مصاحبات اتفاقى اين دو امت را مدد كرد اما عرب چون حكومت و نظام و قوانين الزامى نداشتند و بمقتضاى طبيعت انسانى فكرشان آزاد تربيت شده بود و يونانيان همچنين با داشتن دولت فكر آزاد داشتند و چند قرن با آزادى زندگى كردند و ديگران چنين نبودند و فكر آزاد در مخيله‌شان راه نيافته بود آنگاه اسكندر بر جهان استيلا يافت هزار سال يا بيشتر مردم آزاد تربيت يافته و عالم بر جهان تسلط پيدا كردند هر چه ميدانستند بمردم آموختند و عرب نيز بيمن مقدم رسول اكرم صلّى اللّه عليه و آله و سلّم دولتى بزرگتر از اسكندر و بادوامتر از او برپا كردند و فكر آزاد طبيعى خود را كه بنور اسلام نيز منور شده بود در همه جهان پراكنده ساختند و اين امور براى امم ديگر اتفاق نيفتاد و مغولان نيز بر جهان مسلط شدند اما تسلط قدرت بود نه علم و آداب .\r\nو هي حادثة و هو ظاهر على قولنا و على قول الخصم لو كانت أزليّة لزم اجتماع الضّدّين أو بطلان ما ثبت أو ثبوت ما يمتنع .\r\nمسأله هفتم در اينكه نفوس حادثند . مقصود حادث زمانى است نه حادث ذاتى زيرا كه باتفاق همه الاهيان نفوس مخلوقند . اما اينكه با حدوث بدن حادثند و همان‌گاه كه بدن مستعد شد نفس انسانى بر او افاضه مىشود يا پيش از بدن حادث شده و پس از حدوث بدن بدان تعلق ميگيرد ؟ ارسطو و پيروان او گويند با حدوث بدن حادثند و شايد بعض مليين يا خصوص اهل حديث نفس را حادث دانند پيش از بدن اما خواجه نصير الدين طوسى عليه الرحمه بروش پيروان ارسطو رفته است و آن را حادث بحدوث بدن داند بدليل آنكه دليل آنان را آورده و بدان تمسك جسته است .\r\n\r\n","description":"","footnote":"","page_name":" 259 ","page_number":275},
  {"content":"\r\n\r\nما گوئيم از دو احتمال موجه بيشتر در آن نيست نزد حكماء : يا نفوس قديم زمانى است بقول افلاطون يا حادث بحدوث بدن بقول ارسطو .\r\nاما عبارت كتاب ( و هو ظاهر على قولنا ) يعنى بر قول ما كه عالم را حادث ميدانيم همه چيز را حادث ميدانيم حتى نفوس را .\r\n( و على قول الخصم ) يعنى بقول حكماى پيش از اسلام اگر نفوس حادث باشند چنان كه ارسطو گفته فنعم الوفاق و ( لو كانت ازلية ) و اگر بقول بعضى مانند افلاطون قديم باشند ( لزم اجتماع الضدين ) اجتماع دو ضد لازم آيد زيرا كه اگر نفس از ازل يكى بود و پس از خلق ابدان متعلق به همه ابدان شد و الآن هم يكى است لازم آيد يك نفس در بدن عالم دانشمند باشد و در بدن جاهل نادان و در يكى سخى و در ديگرى بخيل و در يكى شجاع و هكذا اجتماع ضدين لازم آيد .\r\n( او بطلان ما ثبت ) يا اگر نفس در ازل يكى بود و بخلقت ابدان منقسم شود و هر قطعه از آن در بدنى قرار گيرد لازم آيد تجرد نفس و غير منقسم بودن آن را كه ثابت كرديم باطل شود و اين تفسير مطابق كتاب شفا است .\r\n( او ثبوت ما يمتنع ) اگر نفوس از آغاز خلقت متعدد بودند سپس هر نفسى به بدن علىحده تعلق گرفت بدون تقسيم بايد اين نفوس نوع واحد نباشند زيرا كه اگر ماهيت ممكن افراد بسيار از نوع خود داشته باشد اختلاف افراد بماده است يا محل نه بماهيت ، و نفوس مجرد كه ماده و محل ندارد و در مكان و چيزهاى مختلف قرار نميگيرد و ماهية يكى باشند تعدد در آنها معقول نيست .\r\nو هي مع البدن على التّساوى .\r\nمسأله هشتم . هر نفس يك بدن دارد و هر بدن يك نفس و شماره هيچ‌يك از ديگرى بيشتر نيست قال تعالى ما جعل اللّه لرجل من قلبين فى جوفه و اين حكم نزديك بديهى است زيرا هر كس در خود مىيابد كه يك نفس بيشتر نيست و نيز ممكن نيست يك نفس در دو بدن قرار گرفته باشد كه اگر يكى چيزى ديد ديگرى هم ديده باشد و هكذا\r\n\r\n","description":"","footnote":"","page_name":" 260 ","page_number":276},
  {"content":"\r\n\r\n\r\n[ فانى نشدن نفس بفناى بدن 
  ]\r\nو لا تفني بفنائه .\r\nمسأله نهم - نفس بفناى بدن فانى نميشود\r\nحكماى پيش از اسلام مانند سقراط و افلاطون و گروهى ديگر معتقد بودند نفوس پس از فناى بدن باقى است چون نفس را ذاتا مجرد ميدانستند نه مادى و خود او علتى دارد كه وجودش بسته بدان علت است غير بدن مانند نور خورشيد كه معلول خورشيد است و بر ديوار تابيده بخراب شدن ديوار فانى نميشود همچنين نفس به علت خود باقى است و تن علت وجود او نيست تا بفناى تن فانى شود .\r\nنزد حكما فانى شدن در دو مورد معقول است يكى فانى شدن هيئت تركيبى مركبات مانند گياه و حيوان كه عناصرشان از هم فروريزد و هيئت آنها باطل شود .\r\nدويم فانى شدن صفات و صورتهاى اجسام كه بعلتى مستعد آن صفات شدند و داراى آن گشتند باز استعدادشان براى داشتن آن صفات باطل شد و آن صفات فانى شدند مثلا آب بمجاورت آتش گرم شد آنگاه آتش را دور كردند سرد شد و گرمى فانى گرديد و بالجمله فنا يا نسبت بهيئت تركيبى است يا صفات عرضى مواد اما نفوس انسانى كه مجردند نه مركبند كه از هم فرو ريزند و پراكنده شوند و نه از حالات و عوارض بدنند مانند حرارت آب كه آب مستعد سردى يعنى فنا شدن گرمى است از او .\r\nو حكما دليل را چنين تقرير كردند كه هر چه جديدا فانى مىشود مانند آنكه جديدا موجود مىشود موقوف بر امكان استعدادى او است و امكان استعدادى براى موجود يا معدوم شدن بايد پيش از خود آنها باشد و شرح اين كلام در صفحه ( 37 ) گذشت و اگر نفس فانى شود بايد استعداد فنا پيش از او باشد چنان كه براى وجود استعداد وجود پيش از او در بدن بود و شارح علامه بر اين دليل اعتراض كرده است كه صفت امكان امر اعتبارى است نه حقيقى تا محل لازم داشته باشد و محلش مقدم بر او باشد چنان كه در همان صفحه 37 گذشت و نيز جوهر بسيط مانند هيولى و صورت ممكن هستند و ممكن آن است كه قابل فنا باشد پس همه قابل فنا هستند بدون استعداد ماده سابقه\r\n\r\n","description":"","footnote":"","page_name":" 261 ","page_number":277},
  {"content":"\r\n\r\nو بعضى غير علامه گفته چه ضرر دارد كه همان بدن چنان كه مستعد حدوث نفس است مستعد فناى آن هم باشد اما اين احتمال سخت ضعيف و غير معقول است زيرا كه هر چيز كه مستعد است مستعد است كه خود داراى آن باشد يا نباشد و تن مستعد نفس است چون نفس در اول حدوث متعلق به بدن و معقول است بدن مستعد آن باشد اما براى فنا معقول نيست غير آنكه مستعد جدا ماندن از وى باشد .\r\nاما علامه اعتراض ديگرى كرده است كه شايد نفوس مركب باشند از اجزائى مجرد و بتفريق آنها فانى شود . و جواب آن است كه اجزاء مادى بتنافى و تضاد متفرق ميشوند مجردات تنافى و تضاد ندارند و تفصيل آن اگر خدا بخواهد در محل مناسب ديگر خواهد آمد .\r\nاما غير حكما علامه رحمه اللّه فرمود اصحاب ما يعنى متكلمين شيعه گفتند كه ممكن نيست نفوس فانى شود زيرا كه اعاده معدوم محال است و اگر نفوس فانى شود بر گرداندن ممكن نيست با آنكه اعاده نفوس بر خدا واجب است و بعضى كه اعاده معدوم را جائز شمردند گفتند نفس هم با بدن فانى شود و بازگردد . براى بحث اعاده معدوم رجوع بصفحه 72 شود .\r\n\r\n[ باطل بودن تناسخ 
  ]\r\nو لا يصير مبدء صورة لآخر و إلّا بطل ما أصّلناه من التّعادل .\r\nمسأله دهم - در باطل كردن تناسخ - عقلاى جهان در تناسخ خلاف كردند گروهى از حكماى هند و پيروان فيثاغورث از يونانيان بدان معتقد بودند و امروز هم تناسخ جزء عقايد دينى بسيارى از مردم هندوستان است . اما بيشتر عقلاى جهان تناسخ را باطل ميدانند . و تحقيق معنى تناسخ آسانتر از استدلال بر صحت و بطلان آن نيست . علامه شارح فرمود معنى تناسخ آن است كه نفسى كه مبدء صورت زيد بود مثلا منتقل به بدن عمرو و مبدء صورت او گردد و همان علاقه كه ميان نفس و بدن اول بود ميان نفس و بدن دويم تازه گردد . از گفتار علامه معلوم مىشود علاقه نفس با بدن بر حسب احتمال عقلى اقسام مختلف دارد و آن كه مبدء صورت باشد محل خلاف\r\n\r\n","description":"","footnote":"","page_name":" 262 ","page_number":278},
  {"content":"\r\n\r\nاست و نامش تناسخ است نه هر علاقه ، بلكه ميتوان گفت مجردات ديگر هم مثل عقول شايد نوعى علاقه با اجسام دارند مانند عقل فعال كه نگهدار ربط صورت و مادهء و جزء علت فاعليه اجسام است اما علاقه عقل فعال با اجسام بعليت است نه به مبدء صورت بودن و در نظر اهل دين و به اعتقاد مسلمين درباره عذاب و ثواب قبر علاقه نفوس بابدان تناسخ نيست زيرا كه علاقهء بار دويم آن با بدن بطورى نيست كه مبدء صورت او گردد .\r\nو در بطلان تناسخ فرق نميكند به بدن خود او بازگردد يا ديگرى ، و همچنين حشر اجساد در قيامت تناسخ نيست زيرا كه ممكن است علاقه نفس با اجساد اخروى طور ديگر باشد غير آنكه مبدء صورت است و بعضى كه در حشر جسد شبهه كرده‌اند كه تناسخ باطل است صحيح نيست .\r\nهمچنين حشرات مانند كرم و عقرب و امثال آن كه از بدن انسان پس از مردن تولد مىشود تناسخ نيست يا بدن انسان كه خوراك درنده يا ماهى دريا مىشود تناسخ نيست و معتقدان تناسخ انتقال نفس انسان را بحيوانات مطلقا نيز صحيح ميدانند و لازم نميدانند بدن تازه اعمال سابقه را بخاطر داشته باشد و بداند چه بود و چه تقصير كرده و بچه علّت ببلا مبتلا شده است . اما خود مردم مبتلا به فقر و نكبت و مرض و غير آن از اصحاب اين مذهب خود را مقصر ميدانند و آن بلاها را لازم اعمال زندگى پيشين خود ميشمارند و در سختى شكيبائى مينمايند .\r\nبارى دليلى كه شارح علامه رحمه اللّه در ابطال تناسخ آورده همان دليل حكما است بعينه و بدان اكتفا فرمود گويد نفوس حادثند و علّت آنها خداوند تعالى قديم است پس بايد تا خير وجود حوادث را نسبت بدان داد كه ابدان هنوز مستعد وجود آن نشدند و نقص از طرف آمادگى خود نفوس است نه بسبب نقص علّت آن نعوذ باللّه و نميتوان گفت خداى قديم نفوسى را كه مستعد وجود بودند از اول موجود نكرد بلكه بايد گفت مستعد وجود نبودند و چون بدن آماده جان گرفتن شد بر لطف خداى واجب آمد نفسى مناسب آن ايجاد كند تا بدان بدن تعلّق گيرد و اگر نفس جدا شده از بدن ديگر هم بدان ملحق شود لازم آيد براى يك بدن دو نفس باشد با آنكه گفتيم هر نفس يك بدن بيشتر ندارد\r\n\r\n","description":"","footnote":"","page_name":" 263 ","page_number":279},
  {"content":"\r\n\r\nو هر بدن نيز بيش از يك نفس ندارد و اگر گوئى خداى تعالى چون نفسى را مستعد بدن دانست لازم نيست نفس تازه ايجاد كند بلكه از همان نفوس جدا شده از بدن قبلى يكى را ملحق به اين بدن سازد گوئيم بدن تازه استعداد نفس تازه دارد و معنى ندارد درختى كه فعلا مستعد ميوه دادن است از ميوه‌هاى موجود سابق چيزى به او بچسبانند .\r\nو تعقل بذاتها و تدرك بالآلات للامتياز بين المختلفين وضعا من غير استناد .\r\nمسأله يازدهم - نفس كليات را بىآلت درك مىكند اما جزئيات را بآلت .\r\nمثلا انسان كلى را بىچشم و گوش ادراك مىكند اما زيد خاص را به چشم مىبيند چون زيد را در طرفى مشاهده مىكند راست يا چپ يا پيش رو و هكذا محسوسات ديگر را و تشخيص دهنده طرف آلت است و عقل اختصاص به طرف ندارد .\r\nو للنّفس قوى تشارك بها غيرها هى الغاذية و النّامية و المولّدة .\r\nمسأله دوازدهم در قواى نباتى .\r\nنفس را قوائى است كه هم انسان و هم غير انسان در آن شريكند و هر دو دارند از جمله قواى نباتى است در گياه و حيوان و انسان و آن سه است غاذيه و ناميه و مولده .\r\nچون عنايت الهى ببقاى نفوس تعلّق گرفته است كه محتاج به بدن است و بدن مركب از عناصر گوناگون كه مضاد يكديگرند و پيوسته هر يك ديگرى را تباه ميسازد . خداى تعالى بنفس قوه داد كه بتواند نقصان عناصر و اجزاى بدنى را جبران كند و تباهى آن را تلافى كند و آن قوه را غاذيه نامند .\r\nآنگاه چون خلقت تن در آغاز كوچك است عنايت بارى تعالى مقتضى گشت كه تا حد لزوم از غذاهاى مناسب اعضا را در هر طرف بتناسب ببالاند و بزرگ كند .\r\nآنگاه براى فوت و هلاك افراد و بقاى نوع كه عنايت حق بدان تعلق گرفته قوه مولده\r\n\r\n","description":"","footnote":"","page_name":" 264 ","page_number":280},
  {"content":"\r\n\r\nآفريد كه از اجزاى بدن پدر و مادر نسل آينده بيافريند و آماده سازد .\r\nپس غاذيه قوه‌ايست كه غذا را تغيير ميدهد و شبيه بدن خورنده غذا ميسازد تا بجاى اجزاء تحليل رفته بدن باشد و ناميه قوه‌ايست كه در اطراف جسم از همه طرف مىافزايد بتناسب طبيعى تا بنشو كامل رسد و مولده قوه‌ايست براى توليد ميوه يا تخم و نطفه و نقل آن برحم و صورت‌ها و نيروهاى لازم در نطفه ايجاد مىكند و بدان كه نسبت دادن صورت‌سازى بقوه مولده باطل است چنان كه خواهيم گفت .\r\nو أخرى أخصّ بها يحصّل الإدراك إمّا للجزئى أو للكلّى .\r\nنفس قواى ديگر دارد كه مخصوص خود او است و در موجودات نباتى نيست و بدان ادراك كلى يا جزئى مىكند الا آنكه ادراك جزئى ميان انسان و حيوان مشترك است و ادراك كلى خاص انسان . و هر يك از اين قواى خاص يا مشترك تفصيلى دارد .\r\nو للغاذية الجاذبة و الماسكة و الهاضمة و الدّافعة .\r\nقوه غاذيه چهار قوه خادم دارد و در اعمال خود نيازمند به آنها است . نخست قوه جاذبه است و دليل وجود اين قوه در اعضاء غذا آن است كه ريشه نباتات مثلا از ميان خاك اجزائى مناسب خود برمىگزيند و سوى خود ميكشاند و معده و اعضاى غذا در حيوان نسبت بغذاى مناسب خود همچنين حتى تشنه كه سر در نهر گذارد و معده‌اش بالاتر از گلو باشد آب را سوى بالا جذب مىكند تا بمعده رسد و نيز درخت خشك شده و حيوان مرده كه نفس ندارد قوه جاذبه هم ندارد و غذاها را جذب نميكند .\r\nدوم قوه ماسكه است كه اعضاى غذا تا مدتى كه لازم است غذا را نگه ميدارد مثلا چند ساعت غذا را در معده حبس مىكند و در بواب را به روى آن مىبندد تا خارج نشود چنان كه در تشريح گفتند آخر معده سوراخى است براى بيرون رفتن غذا و آن سوراخ دريچه دارد كه بواب گويند تا غذا هضم نشده آن دريچه را به روى غذا مىبندد و چون وقت رسيد آن را باز مىكند و جواز خروج ميدهد . همچنين هر عضوى مانند كبد و روده و رگها و غير آن مظروف خود را تا هنگام لزوم نگاه ميدارد و اگر وقتى به مرض يا آفت پيش از وقت\r\n\r\n","description":"","footnote":"","page_name":" 265 ","page_number":281},
  {"content":"\r\n\r\nغذا از محل خود خارج شود دردهاى سخت پديد مىآورد .\r\nسيم قوه هاضمه از قواى عجيبه بدن انسان و حيوان است چون اجسام غذائى بدين صورت و مزاج كه دارند لايق آنكه جزء بدن شوند نيستند بلكه هر عضوى از اعضاى بدن را غذاى عضو ديگر مناسب نيست و بايد غذا در خود بدن طبخ و نضج بيند و پخته شود و بعضى مواد كه از بدن ترشح مىشود با آن آميخته گردد و مزاجى نو حاصل شود .\r\nاگر نان را به همين حالت كه هست داخل گوشت بدن كنند غذا نميشود بلكه در معده در حرارت غريزى بدن با اندكى ترشى خاص و مواد ديگر كه خداى تعالى در نسج معده مقرر فرمود و خود ميدانست هر غذا را چه اندازه از آن لازم است از معده تراوش شود و غذا مزاج خاص پيدا مىكند كه پيش از آن نبود آن مواد هاضمه كه از معده تراوش مىشود اگر نباشد غذا هضم نميشود و كسى نميداند آن را چگونه بايد ساخت مگر از خود معده حيوانات بگيرند . پس از آن شيره خالص غذا كيموس از عروق ماساريقا كه به زبان امروز شيليفرو مزانتريك ميگويند از ديواره روده‌ها و اعالى معده جذب مىشود تا وريد معروف بباب الكبد و وارد خون وريد شده در كبد هضم ديگر مىبيند و در آنجا غذا به صورت خون است و هضم آن خود تفصيل دارد تا خون حامل غذاهاى مختلف بدن كه دو هضم ديده‌اند از كبد داخل وريد اجوف مىشود و آن رگى بزرگ است و خون كه غذاها را از كبد گرفته بتوسط اجوف به همه بدن منتشر مىشود و يك راه نيز بكليه دارد كه همه خون اجوف و غذاهاى محموله آن ناچار بايد از كليه عبور كنند و باصطلاح امروز قرنطينه شوند تا هر چه سمّ و مضرات و زوايد از غذاها در خون مانده بتوسط بول دور ريخته شود بارى غذا در رگ و عروق نيز هضم سيم مىبينند تا لائق آن شوند كه جزء بدن گردند و هضم چهارم در خود اعضا است زيرا كه خون غذاى مناسب هر عضوى را همراه دارد و بايد استخوان بدن غذاهاى خود را از خون فراگيرد و مردمك چشم نيز و غذاى هيچ‌يك مناسب ديگرى نيست مگر خود چشم از غذا چيزى مناسب خود سازد و استخوان مناسب خود و اين هضم آخرين هضم چهارم است .\r\n\r\n","description":"","footnote":"","page_name":" 266 ","page_number":282},
  {"content":"\r\n\r\nچهارم قوه دافعه كه هر چه به كار نيايد براند و بيرون كند يا چيزى كه در جاى خود نيست بجاى مناسب خود براند مثلا غذا را از معده بيرون كند و در رودها از جائى به جائى براند و زايد را از تن بيرون كند مثلا عرق بدن و اشك چشم و چربى و امثال آن را و شايد موى و ناخن هم به دو جهت دفع شوند .\r\nو تفصيل اين مطالب را جاى ديگر بايد خواند و مردم امروز در اين علوم وقت بسيار صرف مىكند اما از دو غرض مهم كه بايد ما بدان متوجه باشيم خالى است يكى آنكه مردم امروز چنان نمىآموزند كه اين قوى آلت نفس مجرد است از عالم امر تا خواننده عارف مقام خود گردد و نفس را بشناسد و در صدد تهذيب آن برآيد و بالجمله به ياد آخرت افتد . ديگر آنكه متوجه حكمت و عنايت پروردگار و مصالحى كه در آن به كار رفته نميشوند تا خالق آن را بشناسند و آن را نسبت بطبيعت ندهند . و نظر علماى كلام از اين بحث به چيزى است كه در روش آموزش زمان ما به كار نميبرند بر خلاف كتب كلام و حكمت قديم و بالجمله بايد طبيعيات را نيز بروش قديم خواند .\r\nو قد تتضاعف هذه لبعض الأعضاء .\r\nبسا در بعض اعضا چند قوه با هم باشند مانند معده كه هم جاذب غذاست و هم ماسك آن ، هم هضم مىكند و هم دفع مىكند بسوى كبد و كبد نيز ، بلكه ميتوان گفت همه اعضاى هاضمه جامع چهار قوتند مگر بعضى عروق كه قوه ماسكه ندارند .\r\nو النّموّ مغاير للسّمن .\r\nنمو زيادتى جسم است بسبب اتصال جسم ديگر بدان از همان نوع به شرط آنكه در آميخته گردد با آن . و آن غير فربهى است و همچنين ذبول غير لاغرى است . گاه باشد كه سن نمو گذشته و انسان در حال توقف است اما فربه مىشود مانند پيران كه اجزاى اصليه خشك شده و سخت گشته قابل نمو نيست و زيادتى غذا قدرت نفوذ و بزرگ كردن آن ندارد پس نمو محقق نميشود اما غذا خلل و فرج اجزا را ميگيرد .\r\n\r\n","description":"","footnote":"","page_name":" 267 ","page_number":283},
  {"content":"\r\n\r\n\r\n[ قوه مصوره 
  ]\r\nو المصوّرة عندي باطلة لاستحالة صدور هذه الأفعال المحكمة المركّبة عن قوّة بسيطة ليس لها شعور أصلا .\r\nمصوره يكى از خوادم و شعب قوه مولده است و آن قوه‌ايست كه نطفه را در رحم باقسام و اعضاى مختلف تقسيم مىكند و بهر يك صورتى خاص ميدهد و در هر يك مادهء خاص به كار ميبرد موافق حكم و مصالحى كه عقل انسان از ادراك آن عاجز است .\r\nخواجه عليه الرحمه فرمود قوه مصوره نزد من باطل است زيرا كه محال است اين افعال محكمه گوناگون از يك قوه بسيط صادر شود كه هيچ شعور ندارد .\r\nو به نظر ميرسد كه هيچ‌يك از قواى حيوانى و نباتى در احكام و مصلحت و دقت و فوائد آن كمتر از مصوره نيست هيچ يك را نميتوان بفاعل بىشعور نسبت داد و از بحث در غاية در فصل علت و معلول ( صفحه 150 و بعد از آن ) بالقوه معلوم گرديد كه در همه چيز اثر مدخليت عالم غيب و باصطلاح فلاسفه عقل فعال ظاهر است و هيچ قوه از قواى جسمانى نيست كه نيروى غيبى نگهبان و مدد او نباشد و اعمال او بشعور و اراده او اجرا نشود اگر قوه مصورهء خود فاعل مستقل بود و خداى تعالى تاثير را به او تفويض كرده بود چنان كه عوام تصور ميكنند البته باطل بود اما قوه مصوره و هاضمه و ناميه و همه قوى و موجودات مسخرات بامر پروردگارند و ملائكه مدبرات امر همه را سرپرستى و نگاهبانى ميكنند بامر پروردگار و همه آلتى هستند كه اشيا را موافق علم و عنايت پروردگار و نقشه كه در قضاى او گذشته پرورش ميدهند بنابراين فرقى ميان قوه مصوره و غير آن نيست .\r\nو لا مؤثر فى الوجود الّا اللّه و علة العلل با همه وسائط در كارند .\r\nو در شوارق گويد امر مصوره عجيب بود اگر باذن خالقش نبود . بارى اگر قوه مصوره آلت است باطل نيست و اگر بتفويض و استقلال كار مىكند و فرشتگان عالم غيب آنها را به حال خود رها كرده‌اند البته توهمى غلط است اما اينكه قوه مصوره بسيط است و از آن كارهاى مختلف نيايد نيز صحيح نيست زيرا كه قوه مصوره با قواى ديگر\r\n\r\n","description":"","footnote":"","page_name":" 268 ","page_number":284},
  {"content":"\r\n\r\nفرق ندارد و بحيثيات مختلف كارهاى مختلف انجام ميدهد و عمده در اين مسائل آن است كه هيچ ممكنى را نبايد در ذات و فعل مستقل دانست و روش ماديين و ملاحده كه منكر عالم غيب و تأثير آنند با عوام اشاعره يا معتزله كه اشياء را در كار خود مستقل ميشمارند يكى است . خدا از خلق جدا نيست هو معكم اين ما كنتم و جدائى او چنان كه امير المؤمنين عليه السّلام فرمود بينونة صفة لا بينونة عزلة و يا هو داخل فى الاشياء لا كدخول شيء فى شيء و خارج عنها لا كخروج شيء عن شيء -\r\nآيا درباره عمل زنبور عسل و مورچه چه گويند كه در غايت وضوح عملشان بزرگتر از اندازه شعورشان است و طبيعت يا نفوس يا صورت نوعيه هر يك كوچكتر از آنند كه تدبير اعمال خود كنند آيا درباره آن غير از اين توان گفت كه عقول مجرده يا ملائكه موكل بر اشياء از روى نقشه كه موافق علم و عنايت پروردگار است كارگذار آنانند .\r\nحاجى ملا هادى سبزوارى در منظومه فرموده است :\r\n بالرب للنحل المسدسات * و للعناكب المسدسات \r\nو نيز گويد :\r\n و صنم لزينة جا زبر جا * كان لنور ربه أنموذجا \r\n كهذه الالوان فى الطاوس * بل كل ما فى عالم المحسوس \r\nو درباره قوه مصوره گويد :\r\n و قوة تفعل شكلا و خطط * طبعا لديهم ولدى ذا شطط \r\nو در شرح آن فرمود نسبت افعال عجيبه مطابق حكمت و استادانه به قوه بىشعور باطل است بلكه آن مستند بفرشتگانى است موكل بر تدبير امور كه بتسخير امر خداى تعالى تدبير ميكنند و چنان كه گفتيم عقول مجرد و ملائكه نزد حكما يكى هستند .\r\n\r\n","description":"","footnote":"","page_name":" 269 ","page_number":285},
  {"content":"\r\n\r\n\r\nانواع ادراك\r\nو أمّا قوّة الإدراك للجزئى فمنه اللّمس و هو قوّة منبثة في البدن كلّه .\r\nمسأله سيزدهم - انواع احساس . يكى از قواى نفس ادراك جزئى يعنى ادراك افراد و اشخاص است و يكى از انواع ادراك جزئى لمس است و شارح علامه فرمود اين قوائى كه ذكر ميكنيم قواى حيوانى است و انسان با ديگر حيوانات در آن شريك است قوه لامسه براى پرهيز از آسيب و آزار است و قواى ديگر براى جلب منفعت است و دفع زيان لازمتر است از جلب منافع از اين جهت آن را مقدم داشت و اين قوه در همه ظاهر بشره پراكنده است و همه اعضاى حيوان اين قوه را دارد تا از همه جانب بر آسيب واقف گردد .\r\nو في تعدّده نظر .\r\nدر اينكه لامسه يك قوه است يا بيشتر خلاف كردند بعضى گفتند از يك قوه چند عمل نيايد و قوه لامسه به چهار حكم مغاير حكم مىكند . اول ميان گرم و سرد فرق ميگذارد . دوم ميان تر و خشك . سيم ميان درشت و نرم . چهارم ميان فشارپذير يا سخت .\r\nاحتمال آنكه قسم چهارم نوع ديگر باشد غير لامسه بيشتر است زيرا كه از دست كشيدن روى جسم صلابت يا فشارپذير بودن او درك نميشود بلكه اگر فشار بر جسم آورد و براى فرو بردن دست نيرو بيشتر به كار برد آن جسم سخت‌تر و اگر هيچ فرو نرود سخت‌تر است پس مدرك آن اعصاب لامسه نيست بلكه مقدار نيروئى كه در فشار به كار ميرود نظير ادراك سبكى و سنگينى كه آن نيز بسنجش نيروى دست و بازو است كه براى نگاه داشتن جسم سنگين به كار ميرود و ابو على در شفا بدين مطلب اشاره كرده است :\r\n\r\n","description":"","footnote":"","page_name":" 270 ","page_number":286},
  {"content":"\r\n\r\nو منه الذوق و يفتقر إلى توسّط الرّطوبة اللّعابيّة الخالية عن المثل و الضّدّ .\r\nيكى از انواع ادراك جزئى قوه ذائقه است يعنى چشيدن و در سطح زبان پراكنده است و بدان مزه‌ها ادراك مىشود و مانند قوه لامسه بر خورد و تماس طعام با زبان كافى نيست تا مزه را دريابد اگر طعام گرم يا سرد بر زبان گذارند و خشك باشد بقوه لامسه كه در زبان است گرمى و سردى را در مىيابد اما مزه آن متوقف بر رطوبت آب دهان است به شرط آنكه پيشتر آلوده بمزه مانند آن يا ضد آن نباشد چون زبان شيرين درست ادراك شيرينى تازه را نميكند يا اگر به مرض و غير آن تلخ باشد هم ادراك صحيح نميكند .\r\nو منه الشّمّ و يفتقر إلى الهواء المنفعل من ذى الرّائحة إلى الخيشوم .\r\nشامه يعنى شنونده بوى يكى از ادراكات جزئى است و حاجت به آن دارد كه هوا از جسم بوى دار متأثر گردد و از آن جدا شده به خيشوم يعنى سوراخ دماغ برسد .\r\nقوه شامه در دو زائده دماغ است شبيه سر پستان از پيش دماغ روئيده نه به سختى عصب است و نه به نرمى دماغ و در بالاى سوراخهاى دماغ در جوف جمجمه قرار دارد و بايد هواى بوى ناك بدان رسد تا بوى ادراك شود و ميان اهل تجربه خلاف است كه آيا از ذرات و اجزاى جسم چيزى جدا و در هوا پراكنده مىشود مانند كافور و از ذرات كافور بدماغ ميرسد يا آنكه هواى اطراف و جوانب كافور خود متكيف مىشود و بمجاورت بوى كافور ميگيرد و هوا داخل دماغ ميگردد و بعضى گفتند به تبخير و مالش بوى شديد مىشود بايد اجزاء پراكنده شوند و بعضى گفتند باستنشاق از وزن آنها كاسته نميشود نبايد اجزاء از آن جدا شود .\r\n\r\n","description":"","footnote":"","page_name":" 271 ","page_number":287},
  {"content":"\r\n\r\nو منه السّمع و يتوقّف على وصول الهواء المنضغط إلى الصّماخ .\r\nيكى از انواع ادراك سامعه است و آن متوقف بر آنكه تموج هواى فشرده و رانده ميان دو جسم كه بر يكديگر برخورند بسوراخ گوش رسد و علت آنكه جهت صوت را ادراك ميكنيم آن است هوا از يك طرف وارد گوش مىشود و دليل آن كه شنيدن توقف بر حركت دارد آن است كه شنيدن ديرتر از ديدن است وقتى جسمى را مىبينيم به ديگرى برخورد و مدتى پس از آن بانك آن به گوش ميرسد .\r\nو شارح علامه شبهه كرده است كه گاه آواز از پشت ديوار شنيده مىشود با آنكه هوا از آن عبور نميكند و بر فرض آنكه از ديوار عبور كند به شكل اول باقى نخواهد بود و در مسموعات شرحى بيش از اين خواهد آمد ان شاء اللّه .\r\nو منه البصر و هى قوّة مودعة في العصبتين المجوفتين اللّتين يتلاقيان و يتفارقان إلى العينين و يتعلّق بالذات بالضّوء و اللّون .\r\nيكى از ادراكات جزئى بصر است يعنى بينائى و اين قوه است در دو عصبه مجوف وديعه نهاده شده است و اين دو عصبه از دو طرف بطن دماغ جدا مىشود به شكل صليبى با يكديگر برمخورند باز جدا ميشوند و سوى دو چشم مىآيند « 1 » و در عضلات چشم\r\n\r\n\r\n","description":"","footnote":"\r\n( 1 ) بايد دانست كه اطبا در چشم هفت پرده و سه رطوبت يافتند و جزء عمده چشم كه اهم از اجزاء ديگر است رطوبت جليديه است كه آن را عدسى و مردمك چشم يا انسان العين مينامند و آن سفيد و شفاف است به اندازه عدسى مانند بلور و در وسط سياهى چشم ديده مىشود و به اندازه خشخاش از آن پيداست و باقى زير پرده رنگين معروف بعنبيه پنهان است و از آفت تابش نور محفوظ . رطوبت ديگر موسوم به زجاجيه در پشت جليديه قرار دارد و فائده آن آماده كردن غذاى جليديه است بتصفيه خون و اخلاط تا خوراك لطيف مناسب مردمك چشم آماده كند و در پيش جلديه رطوبت ديگر است بنام بيضية كه فضول جلديه بدان جا دفع مىشود و ميان اين دو شبكه بسيار لطيفى است موسوم بپرده عنكبوتيه . اما پرده‌هاى هفتگانه يا طبقات چشم سه پرده\r\n","page_name":" 272 ","page_number":288},
  {"content":"\r\n\r\nپراكنده مىشود و ديدن اصلا برنگ و روشنى تعلق ميگيرد و آنچه غير اين دو ديده شود بواسطه آنها است مثلا جسمى را ميبينيم مربع است و سه ذرع است و خوراكى است يا چيز ديگر ديدن همه بواسطه رنگ و روشنى است و هيچ يك مستقلا ديده نميشوند .\r\nو هو راجع فينا إلىّ تأثّر الحدقة .\r\nديدن در ما از متأثر شدن حدقه است و همچنين همه ادراكات حسى از فشارى است كه بآلات حس وارد مىآيد اما خداوند تعالى از آلت منزه است ديدن او بوجه ديگر است كه تفصيل آن براى ما معلوم نيست و آنچه بتوان گفت در محل خود خواهد آمد ان شاء اللّه .\r\nو يجب حصوله مع شرائطه .\r\nچون شرائط ديدن فراهم گردد ناچار ديدن هم واقع شود و شارح علامه فرمود شرط ديدار هفت است اول آنكه جسم مرئى بسيار دور نباشد دويم آنكه بسيار نزديك نباشد سيم آنكه ميان بيننده و آن حاجبى نباشد چهارم بسيار خرد و كوچك نباشد پنجم آنكه مقابل باشد يا در حكم مقابل چنان كه در آينه . ششم آنكه مرئى روشن باشد يا از خود يا پرتوى از جاى ديگر بر او افتاده باشد . هفتم آنكه مرئى شفاف نباشد يعنى با روشنائى رنگ نيز داشته باشد .\r\nو فرمود مردم در آن اختلاف كردند حكما و معتزله گويند پس از حصول شرائط\r\n\r\n\r\n","description":"","footnote":"\r\nدر پشت رطوبتها است به طرف استخوان حدقه بنام صلبيه و شبكيه و مشيميه و چهار پرده در پيش چشم است : عنكبوتيه ميان رطوبت جليديه و بيضيه ، و دوم عنبيه كه رنگين است سياه يا ازرق يا غير آن و قرنيه پرده بسيار محكم و سفيد و شفاف و بىرنگ است روى سياهى و سفيدى چشم را فرا گرفته و طبقه ملتحمه همان عضله سفيد به صورت پيه است .\r\nشاعرى گفته است :\r\n كرد آفريدگار توانا بفضل خويش * چشمت به هفت پرده و سه آب منقسم \r\n صلب و مشيمه زجاجيه و جليد * پس عنكبوت و بيض عنب قرن و ملتحم \r\n","page_name":" 273 ","page_number":289},
  {"content":"\r\n\r\nديدن واجب است و اشاعره گفتند واجب نيست و شايد با حصول همه شرايط كسى چيزى نبيند . و چنان كه گفتيم قدرت پروردگار در اين گونه مسائل محل كلام نيست زيرا كه معلوم است خداوند بر قهر اسباب و علل و نابود كردن آنها قادر است بلكه سخن بر وفق سنت جاريه و امر واقعى و اقتضاى اشياء است چنان كه گفتيم متكلم اگر طبيب باشد اگر چه خدا را قادر ميداند نبايد سم به بيمار خوراند باعتماد اينكه خدا قادر است اثر سم را از آن بردارد همچنين با شرائط ديدن خدا قادر است چشم سالم را از كسى بگيرد يا او را از توجه منصرف نمايد يا بغته مكان را تاريك كند اما سخن در امور عادى است و شارح علامه تفصيل شرائط ديدن را و اينكه ديدن پس از آن حتمى است در بسيارى از محاجات خود با اشاعره تأكيد نموده است و قول اشاعره را نسبت بسفسطه داده .\r\nشارح علامه فرمود اشاعره بدين حجت تمسك كردند كه ما چيزهاى بزرگ را كوچك مىبينيم به علت آنكه بعض اجزاى آن را با همه شرايط مىبينيم و بعضى را نمىبينيم و جوابى نقل كرده است از احتجاج آنها سست‌تر كه در ذكر آن فائده نيست .\r\nبخروج الشعاع .\r\nدر ديدن دو قول معروف است ميان حكما يكى آنكه شعاعى از چشم بيرون مىآيد به شكل مخروط كه رأس آن در چشم است و قاعده آن بر اشياء مرئى . قول ديگر آنكه نور از جسم مرئى در مردمك چشم يعنى جليديه تأثير مىكند و صورت آن در جليديه منطبع ميگردد و ميان اين دو قول پيوسته خلاف بوده مصنف كتاب خواجه نصير الدين طوسى رأى اول را برگزيده و رياضيان پيوسته بر خروج شعاع اعتماد دارند و علم مناظر و مرايا را مبنى بر خروج شعاع تأسيس كردند و ابو على بن سينا و پيروان او از فلاسفه مشاء قول انطباع را پذيرفته‌اند .\r\nشارح علامه فرمود هر دو قول نزد من باطل است و ظاهرا پيروى شيخ اشراق كرده و همان دليل كه در حكمة الاشراق بر رد دو قول آورده است نقل كرده است و\r\n\r\n","description":"","footnote":"","page_name":" 274 ","page_number":290},
  {"content":"\r\n\r\nبه نظر ميرسد قول شيخ اشراق را پذيرفته است كه نه شعاعى از چشم بيرون ميرود و نه صورتى كه از اشياء در جليديه باشد سبب ديدن ميگردد بلكه هنگام مقابلهء حدقه با اشياء صورت آنها نزد نفس حاضر ميگريد و آنكه مىبينيم صورتى است كه در نفس حاضر شده .\r\nشيخ اشراق گويد خروج شعاع باطل است براى آنكه اين شعاع يا عرض است يا جسم اگر عرض باشد چگونه منتقل مىشود ؟ و اگر جسم باشد يا باراده از چشم بيرون مى آيد يا بطبع خود اگر باراده باشد بايد ما بتوانيم هر وقت نخواستيم با چشم باز شعاع را از چشم خود بيرون نفرستيم و چيزى نبينيم و اگر بطبع حركت مىكند نبايد به همه اطراف برود . . . تا آنكه گويد محال است از چشم بدين كوچكى آن اندازه شعاع بيرون آيد كه در آن واحد نصف كره عالم را پر كند و انسان تا ستاره‌هاى ثوابت را مشاهده كند .\r\nو انطباع باطل است براى آنكه در دو جليديه دو چشم دو صورت منطبع مىشود و بايد انسان پيوسته يك چيز را دو چيز به بيند و نيز اجسام بزرگ كه بصفت بزرگى مىبينيم محال است در جرم كوچكى منطبع شود .\r\nو شيخ مذكور در حكمة الاشراق ادعا كرده است كه خود نفس بر اشياء خارجيه احاطه علمى و اشراق حضورى پيدا مىكند و خود اشياء را ادراك مىكند نه صورت آنها را . صدر المتألهين قدس سرّه بر او اعتراض كرده است كه وجود معلوم بايد براى عالم باشد و اشياء خارجى وجودشان براى خودشان و علت خودشان است . خورشيد در آسمان است وقتى من آن را ببينم صورتى از آن براى من است كه وقتى نبينم براى من چيزى نيست و سخن در تفاوت حال علم و جهل است كه علم بچه چيز از جهل ممتاز است آيا به چيزى كه در خارج است يا به چيزى كه در نفس خود عالم و جاهل است .\r\nو خود صدر المتالهين فرمايد صورت اشياء براى نفس موجود مىشود و وجود او بسته بوجود نفس است نظير حال و محل الا آنكه حال و محل نيست و ما صورت اشيائى\r\n\r\n","description":"","footnote":"","page_name":" 275 ","page_number":291},
  {"content":"\r\n\r\nرا كه مىبينيم مانند همه معلولات كه به علت وابسته است آن هم بوجود ما وابسته و بغفلت ما معدوم مىشود و نوعى تجرد خيالى دارد و البته انطباع و شرائطى كه مشائين گفتند و سلامت جليديه و اعصاب و آلات ادراك معدات است براى ادراك با شرائط آن و در حقيقت قول صدر المتالهين منافى با قول ابو على و مشائين نيست و هيچ‌كس توهم آن نخواهد كرد كه صرف انطباع صورت در بلور و جسم شفاف سبب ديدن آنها باشد چنان كه برخورد جسمى با جسم ديگر موجب ادراك لمسى نيست تا نفس مستولى نباشد و صفات جسم ملموس براى او حاصل نشود .\r\nو حاجى ملا هادى در منظومه فرمايد .\r\n و صدر الآراء هو رأى الصدر * فهو بجعل النفس رأيا يدرى \r\n( صفحه 283 چاپ ناصر الدين شاهى . )\r\nو اگر گوئى علم مناظر و مرايا با آن متانت و دقت مبنى بر قول بخروج شعاع است و چگونه ميتوان مبناى چنين علم متقن را باطل دانست گوئيم : اين علم نه مبنى بر - خروج شعاعى است كه طبيعيان گويند يعنى حقيقة نورى از چشم بيرون مى آيد بلكه شعاع در علم مناظر و مرايا فرض رياضى است چنان كه گويند خطى از جليديه چشم فرض ميكنيم امتداد دهيم بمرئى منتهى شود يا دو خط به دو طرف مرئى رسد .\r\nفإن انعكس إلى المدرك أبصر وجهه .\r\nاگر گوئيم ديدن بخروج شعاع است و شعاع از چشم بيننده بيرون رود و به جسم صيقلى مانند آئينه برخورد و باز به چشم برگردد در اين حال بيننده روى خود را خواهد ديد و بنابر قول ابو على و مشائين چون نور از جسم مرئى جدا شود و بآينه رسد و از آئينه و امثال آن منكسر شده به چشم بيننده برخورد آن را خواهد ديد بارى ديدن در آئينه بنابر دو قول فرق ندارد چون در قول مصنف شعاع از چشم خارج مىشود بآينه ميرسد و بسبب آئينه برمىگردد و بقول مشائين نور از مرئى بر آئينه ميتابد و از آن منعكس مىشود به چشم بيننده و شارح علامه فرمود بر قول انطباع صورت اشياء در آينه\r\n\r\n","description":"","footnote":"","page_name":" 276 ","page_number":292},
  {"content":"\r\n\r\nمنطبع مىشود و از صورت منطبع در آينه صورت ديگر در چشم ما ؛ و آن را رد كرد كه اصلا صورت در آينه منطبع نميشود زيرا كه اگر صورتى در آينه نقش بسته بود مانند نقش روى كاغذ كه بتغيير وضع كاغذ محو نميشود و محلش تغيير نميكند صورت آينه هم تغيير نميكرد . و ما گوئيم هيچ لازم نيست صورت در آينه منطبع شود و لو بقول مشائين بلكه نور شيء مرئى بايد در چشم منطبع شود و آينه وسيله رسانيدن نور است به خط منكسر نه واسطه در انطباع .\r\nو إن عرض تعدّد السّهمين تعدد المرئىّ :\r\nدر بيان سبب حول است يعنى يكى را دو ديدن بقول آنها كه ديدن را بخروج شعاع گفته‌اند . معتقدند كه چون دسته شعاع به شكل مخروط از چشم خارج شود هرگاه دو سهم مخروط برد و جاى مرئى قرار گيرند انسان دو مرئى ميبيند و اگر بر يك جا قرار گيرد يكى مىبيند .\r\nمثلا نقطه‌هاى ب و ج در جليديه چشم قرار دارد و دو خط ب د و ج ه دو سهم مخروطند در يك شكل د و ه بيك نقطه منتهى شدند و در شكل ديگر به دو نقطه پس مرئى را كه خط ط ك است در صورت اول يكى مىبيند و در دومى دو خط .\r\nو ديگران گويند بيننده چشم نيست و گرنه هميشه يكى را دو ميديديم چون در هر چشم يك صورت منتقش مىشود غير ديگرى چنان كه با دو دست اگر يك چيز را مس كنيم با چشم بسته نميدانيم يك چيز را مس كرده‌ايم . علت آنكه دو صورت جليديه را يكى مىبينم آن است كه نقش صورت از چشم بعصب باصره مىپيوندد و هر دو عصب از هر دو چشم در يك جا بهم مىپيوندند و ادراك‌كننده روح يعنى نيروئى است در محل تلاقى دو عصب . اگر در ملتقى دو عصب آسيب باشد كه هر دو صورت بيك جا منتهى نشود حول باشد .\r\n\r\n","description":"","footnote":"","page_name":" 277 ","page_number":293},
  {"content":"\r\n\r\nو من هذه القوى بنطاسيا الحاكمة بين المحسوسات .\r\nمسأله چهاردهم در قواى باطنه و آن بقول حكماى پيشين پنج است .\r\n1 - حس مشترك كه همه محسوسات نزد او فراهم ميگردند و او همه را با هم ادراك مىكند . 2 - خيال و آن حافظه حس مشترك است 3 - واهمه معانى جزئيه را كه به هيچ‌يك از حواس ظاهره ادراك نميشود مانند دوستى و دشمنى ادراك مىكند . 4 - حافظه قوه واهمه كه معانى را به ياد دارد .\r\n5 - متخيله قوه كه در معانى و صورتهاى جزئيه خزانه خيال و حافظه تصرف مىكند مثلا انسان پردار و كوه ياقوت ميسازد اگر اين قوه را عاقله به كار برد متفكره مينامند و اگر واهمه به كار برد متخيله .\r\nحس مشترك كه مصنف از آن به بنطاسيا تعبير كرده است قوه‌ايست غير پنج حس ظاهر اگر چه مدركات او از محسوسات ظاهره تجاوز نميكند .\r\nاما ما ميدانيم اگر نمك را در دهن كور گذارند رنگ آن را در نمىيابد و نيز كسى كه بينا است از ديدن چيزى مزه آن را نمىفهمد پس هر يك از قواى حس ظاهر محسوس خود را درك مىكند نه ديگرى را اما انسان مدركات چند حس را با هم جمع مىكند نمك را با شورى و سفيدى مثلا و طبل با آواز و هيئت مدور و رنگ زرد مثلا و هيچ‌يك از قواى حس ظاهر نيست كه همه را با هم درك كند ناچار بايد گفت قوه ديگرى داريم كه او ميتواند همه را درك كند و البته در آلت جسمانى است و چنين آلت حاسهء در ظاهر بدن نيست آن را از حواس باطنه شمردند .\r\nچنان كه در تجرد نفس گفتيم محال است صور و نقوش جسمانى روى جليديه يا دماغ يا هر جسمى روى يكديگر متراكم شوند و يكديگر را باطل نكنند مثل خطهاى مختلف روى يك كاغذ بنويسيم و چند صورت روى هم بكشيم يا چند مهر بر هم بزنيم و يا بوسيله چشم يك چيز را مىبينيم و اگر بخواهيم ديگرى ببينيم بايد از اولى نظر بگردانيم پس چگونه در حس مشترك صورت‌هاى گوناگون متراكم ميشوند گوئيم در\r\n\r\n","description":"","footnote":"","page_name":" 278 ","page_number":294},
  {"content":"\r\n\r\nحس مشترك نيز يك چيز را ادراك ميكنيم با چند صفت و اگر بخواهيم چيز ديگر را ادراك كنيم بايد از ادراك اول منصرف شويم و قوه متفكره و متخيله همچنين اگر در يك مطلب به كار بيافتد از مطلب ديگر ميماند و نميتواند هم شعر بگويد و هم مسأله رياضى حل كند و قوه واهمه همچنين . اما حافظه صور بسيار روى هم متراكم دارد . گروهى اشعار بسيار از حفظ دارند و گروهى احاديث و گروهى مسائل علمى مانند كتاب شفا و حافظ قرآن بيش از حد احصا است پس بايد گفت قوه حافظه هر ادراكى مجرد است نه جسمانى خواه حافظ صور باشد يا حافظ معانى جزئيه يا كليه . و نيز گوئيم در آن دو احتمال است : يكى آنكه صور و معانى در جائى منقوش و محفوظ است و هنگامى كه انسان شعرى را پس از غفلت يا فراموشى به ياد مى آورد از جائى كه موجود است برمىدارد و در پيش حس مشترك و واهمه حاضر ميسازد يعنى ياد آوردن نقل از محلى است مغفول به محلى حاضر . احتمال دويم آنكه حافظه ملكه‌ايست در نفس كه بسبب تمرين و تكرار براى او حاصل مىشود و ميتواند صورتى جديد در حس مشترك ايجاد كند مطابق صورت سابق . چنان كه بسبب تمرين در خط ملكه براى نفس حاصل مىشود كه ميتواند دست خود را به نوشتن خطوط تازه وادارد . همچنان كه در دست ملكه نوشتن خطوط غير - متناهى بالفعل موجود نيست تا متراكم و مزاحم باشند بلكه خطى بعد از خطى مىنويسد همچنين در خزينه حافظه و آن جزء دماغ كه قوه حافظه در آن هست صورتهائى بالفعل موجود نيست بلكه ملكه و قدرت و قوت آن هست و از تراكم آنها تزاحم نميشود . اگر احتمال اول را قبول كنيم قوه حافظهء مطلقا مجرد است و اگر احتمال دوم صحيح باشد لازم نيست آن را مجرد بدانيم اما علل ديگر هست كه ناچار بايد صورت خيال را مجرد دانست چنان كه مذهب صدر المتالهين قدس سرّه است .\r\nو لرؤية القطرة خطّا و الشعلة دائرة .\r\nدليل ديگرى است بر اثبات حس مشترك كه انسان چون بدانه باران نظر كند كه از آسمان فرو ميريزد هر دانه بنظرش خطى مستقيم باشد و شعله جواله يعنى آتشگردان\r\n\r\n","description":"","footnote":"","page_name":" 279 ","page_number":295},
  {"content":"\r\n\r\nرا چون بگردانند به نظر حلقه آتشين مىآيد با اينكه نه خط و نه حلقه آتشين هيچ‌يك موجود نيست و البته در جليديه چشم از خارج چيزى وارد نشده است بلكه قوه كه اين دو را ادراك مىكند نخست صورتى از مكان اول به دو رسيده و قطره باران يا شعله آتش را در مكان اول ادراك كرده و هنوز صورتش از حس مشترك محو نشده صورت ديگر از مكان دويم بدان وصل مىشود و هكذا صورت سيم و چهارم .\r\nو المبرسم ما لا تحقّق له .\r\nدليل سيم است بر اثبات حس مشترك كه مبتلايان به بيمارى برسام « 1 » صورتها مشاهده ميكنند كه در حقيقت نيست بدليل آنكه اگر حقيقت داشت ديگران هم ميديدند و مردم سالم همچنين در خواب صورتها مىبينند كه ديگران نمىبينند و البته به حواس ظاهر نيست بلكه حس مشترك است و چون صورت جسمانى است با طول و عرض نميتوان گفت نفس به خود درك كرده است بىآلت حس . در شرح حكمه الاشراق گويد اين صورت‌ها هرگز در جسم دماغ منطبع نميشوند زيرا كه صورت بزرگ در جاى كوچك نميگنجد و در خارج موجود نيست چون اگر بود همه ميديدند و عدم محض نيست زيرا كه صورت دارند و از يكديگر ممتازند و چون موجودند و در ذهن نيستند و در عالم عقول هم نيستند چون جسمانىاند پس ناچار در عالم ديگرى باشند موسوم بعالم مثالى و خيالى متوسط بين عالم عقل و حس بالاتر از حس و پائين‌تر از عقل و در آن همه صور و اشكال و مقادير و اجسام هست و ما گوئيم بايد بر آن افزود كه هميشه باطل نيست زيرا كه در رؤياى صادقه محقق و صحيح است .\r\nو الخيال لوجوب المغايرة بين القابل و الحافظ .\r\n\r\n\r\n","description":"","footnote":"\r\n( 1 ) كلمه برسام به معنى ورم پهلو است و در طب بيمارى را ميگفتند كه اختلاط عقل مىآورد و گاه تب شديد و معتقد بودند ورمى است در حجاب حاجز ميان قلب و معده و آن ديافراغماست و چون اين حجاب با غلاف دماغ ( ام الغليظ ) مربوط است آفت حجاب تا آنجا كشيده ميشد و به نظر مىآيد بيمارى در سر است و بعضى اشتباه كرده ديافراغما را غير حجاب حاجز دانسته‌اند .\r\n","page_name":" 280 ","page_number":296},
  {"content":"\r\n\r\nدو يمين قوه از قواى باطنه قوه خيال است و آن حافظ صورتهاى حس مشترك است چون آنچه حس مشترك ادراك مىكند هميشه پيش او حاضر نيست مانند صورت‌هائى كه در خواب ديده يا حلقه آتشين كه وقتى مشاهده كرده است اما از نفس او به كلى محو نشده است چون پس از بيدارى از او بپرسند ديشب در خواب چه ديدى در نظرش حاضر مىشود و خواب خود را بيان مىكند و همچنين شهرها و خانه‌ها و باغها و چيزهاى ديگر كه پيش از اين ديده و عبارات و اشعارى كه از حفظ كرده بالفعل در ذهنش نيست اما باندك التفات يا تأمل در ذهنش حاضر مىشود و البته وقتى كه حاضر نشده بود در نفس بود و گرنه او با آنكه از اول حفظ نكرده است فرق نداشت ناچار قوه حس مشترك كه قبول صورت مىكند غير حافظ است كه آن را نگاه ميدارد و شايد بعض حيوانات قوه خيال نداشته باشند و صورتها را حفظ نكنند چنان كه حشرات مانند پروانه و زنبور چون روشنى بينند به گمان آنكه راهى به بيرون است خود را به آن ميزنند و بسا شيشه مانع باشد يا آتش و راه نيابند اما مأيوس نميشوند و در حافظه آنها نميماند كه مانعى در ميان است اما خروس چون مثال خود را در آئينه بيند ابتدا بستيزه‌جويى حمله مىكند اما مانع مىبيند در حافظه‌اش ميماند و پس از تكرار مأيوس مىشود بارى در انسان يا حيوان چون بينيم حافظه صور در بعضى هست و در بعضى نيست اما حس مشترك در همه هست گوئيم دليل مغايرت دو قوه است هر چند شارح علامه اعتراض كرده است و از مثل وى چنين اعتراض بسيار بعيد است .\r\nو الوهم المدرك للمعاني الجزئيّة .\r\nسيمين قوه از قواى حس باطن واهمه است و بدين قوه حيوان ادراك معانى مىكند مانند دوستى و دشمنى چنان كه گوسفند وقتى گرگ را به بيند دشمنى آن را حس مىكند و اگر بتواند ميگريزد يا بچه حيوان وقتى مادر را بيند سوى او ميشتابد . البته ادراك اين معانى از خواص حيوان و از مقوله ادراك است و بحواس ظاهر دوستى مادر و دشمنى گرگ ديده نميشود . مقصود از واهمه چنان كه غزالى و بعض ديگر پنداشته‌اند آن نيست كه معنى\r\n\r\n","description":"","footnote":"","page_name":" 281 ","page_number":297},
  {"content":"\r\n\r\nكلى دشمنى يا دوستى را ادراك ميكنند و باضافه بمادر يا گرگ مخصوص جزئى ميسازند زيرا كه اين عين ادراك كلى است لكن مقصود آنست كه حالتى از ديدن مادر يا گرگ در آنها پيدا مىشود كه ما افراد انسان از آن تعبير لفظى يا مفهومى ميكنيم مثل آنكه درد دندان جزئى است اما مفهوم كلى درد دندان در ذهن مجرد است و جسمانى نيست صفحه ( 253 ) نبايد واهمه را با خيال اشتباه كرد چون خيال معانى محسوسه بحس ظاهر را ذخيره دارد و واهمه معانى كه به هيچ حس ظاهر محسوس نيست نيز واهمه را نبايد با عاقله اشتباه كرد زيرا كه صاحب واهمه هيچ توجه بواقع ندارد و در ذهنش نميگذرد كه آيا ادراك او درست حكايت از واقع مىكند يا حاكى از واقع نيست . بلكه معنى در خاطرش ميگذرد و او را به كار ميدارد مانند كسى كه بچشمش اشاره كنند او قهرا چشم را برهم مىنهد يا كسى كه گوشش سنگين است براى آنكه صدا را بهتر بشنود دهان ميگشايد بىآنكه بداند از دهان راهى به گوش است . بسيارى از اعمال انسان چنين است و اين قوه در حيوان رياست كليه دارد بر همه قوى از اين جهت او را مكلف و مسئول اعمال خود نميدانند .\r\n نيش عقرب نه از ره كين است * اقتضاى طبيعتش اين است \r\nو الحافظة .\r\nچهارمين قوه از قواى باطنه حافظه است بمعنى خاص چون حافظه دو اطلاق دارد بسيارى اوقات حافظه بر حافظ همه ادراكات اطلاق مىشود اما حافظه بمعنى خاص حافظه معانى جزئيه است و همان حجت كه در اثبات خيال گفتيم در آن نيز ميگوئيم :\r\nاما ذاكره و مذكره را در متخيله ذكر خواهيم كرد ان شاء اللّه تعالى .\r\nراجع بقوه حافظه در شرح حس مشترك و خيال سخنى گذشت و بمذهب صدر - المتألهين قدس سرّه چنان كه گفتيم خيال مجرد است و قيام او بنفس است نه به اعضاى بدن و چون بقاى نفس ناطقه ثابت شد بقاى خيال و جسم مثالى هم كه معلول او است\r\n\r\n","description":"","footnote":"","page_name":" 282 ","page_number":298},
  {"content":"\r\n\r\nثابت مىشود مانند عالم مثال منفصل حقيقى خارجى\r\nو بعقيده مشائين حافظه قوه عاقله خود عقل فعال است و تذكر مواجه شدن نفس با آن و اللّه العالم .\r\nو المتخيّلة المركبة للصّور و المعاني بعضها مع بعض .\r\nمتخيله پنجمين از قواى حس باطن است و آن گرچه از خيال مشتق است اما با خيال فرق دارد و آن قوه ايست در نفس انسان كه ميتواند صور و معانى گوناگون را با يكديگر تركيب كند يا مفاهيم مختلف را كه در يك چيز جمعند از هم جدا سازد و بالجمله قوه‌ايست متصرف در ادراكات ذهنى و هيچ قوه در افراد انسان آن قدر مختلف نيست كه متخيله است . شعراى معروف و نويسندگان بزرگ و مخترعين و خطباى مشهور و دانشمندانى كه در بيان مسائل علمى و استدلال و برهان آوردن غايت مهارت دارند و امثال آنان در قوه متخيله بسيار قوى هستند و آنكه در اين قوه ضعيف است هر چند دانشمند بزرگ باشد در بيان و احتجاج چندان توانا نيست و شايد براى مطلبى جزئى چند صفحه بنويسد اما خواننده مقصود را در نيابد و او نتواند معانى و مفاهيم ذهنى را بتركيبى بليغ ادا كند و چون كتب مصنف اين كتاب و شارح علامه رحمه اللّه را بدقت تتبع كنيم دانيم چگونه انسان ميتواند الفاظ و معانى را چنان تركيب و تفصيل دهد كه گوئى جان خويش را در آن جمله بمردم شناسانده و خداى تعالى چه قدرتى در اين موجود عجيب الخلقه بوديعت نهاده است چنان كه شاعر گريد :\r\nما اطيب فاك جل باريك نميدانيم حيوانات تا چه اندازه قوه متخيله دارند اما اگر داشته باشند قوه واهمه بر آن تسلط دارد و عمل واهمه به عمل طبيعى و غريزى نزديكتر است مانند ساير اعمال حيوان . بنابراين قوه متخيله نه مانند حس ظاهر صرف قبول و انفعال است و نه مانند قواى حافظه صرف نگهدارى بلكه فعل است و تصرف در امور ذهنى از اين جهت آن را متصرفه گويند و در انسان هرگاه در امور عقلى و براى امور عقلى به كار رود قوه متفكره ناميده\r\n\r\n","description":"","footnote":"","page_name":" 283 ","page_number":299},
  {"content":"\r\n\r\nمىشود و اگر براى امور غير عقلائى به كار رود متخيله بمعنى خاص نامند و اگر براى احضار مطالب فراموش شده يا نشده به كار اندازند و در ميان معانى مخزونه در حافظه بجويند تا آن را بدست آورند مذكره يا ذاكره ناميده مىشود و همه اينها مشتمل بر كوشش و حركت و جستجوى ذهن است . آيا در انسان واهمه تنها قوه متخيله را به كار ميبرد بدون مداخله عاقله ؟ بسيار بعيد به نظر ميرسد زيرا كه متخيله آنچه ما مىبينيم و تتبع ميكنيم بىادراك و استعمال معانى كلى نيست و مراد حكما از آنكه واهمه آن را به كار ميبرد اين ستكه واهمه دخيل باشد براى فوائد غير عقلائى .\r\nدليل آنكه قوه متخيله غير آن چهار قوه است آنكه اگر عين آنها بود هر كس قوه حافظه قوى داشت مثلا قوه متخيله قوى هم داشت و اينكه بعضى دارند و بعضى ندارند دليل بر آن است كه آنكه دارد قوه افزون دارد . و شيخ اشراق معتقد است قوه خيال و واهمه و متخيله يكى است زيرا كه قوه متخيله هم معانى و هم صور را با هم تركيب مىكند و ناچار آنها را درك كرده است و ما ميگوئيم نفس بوسيله خيال و واهمه آنها را درك مىكند و بوسيله متخيله با يكديگر تركيب ميدهد و در حيوان واهمه مسلط بر ساير قوى است .\r\nدر شوارق در ذيل قوه متخيله سر رؤيا را آورده است و ذكر آن بسيار مناسب است . چون قوه متخيله در خواب هم بيكار نيست و فقط قواى حس ظاهر ميخوابند اما نه نفس ناطقه و قوه عاقله و نه واهمه ضبط و ارتباطى بقوه متخيله نميدهند كه مانند حال بيدارى براى غرض معين و بروش معين صورتها و معانى را بهم تركيب كند بلكه بعلل مختلف صورتى در حس مشترك حاضر مىشود و لازم و مصاحبات اتفاقيه آن بدنبال آن در حس مشترك مىآيند و گاه باشد كه انسان صورت پدر را در خواب بيند و البته حافظه يعنى خيال صورت او را در خزينه دارد اما اگر مرده باشد چون مرده حاضر نمىشود - پندارد زنده است با آنكه مردن پدر در حافظه او ثبت است در حس مشترك او حاضر نميشود و از جمله عجائب رؤيا خوابهاى صادق و خوابهاى تعبيردار است كه خبر از گذشته و آينده ميدهد و در اين صورت چيزهاى واقع نشده را كه هرگز در هيچ‌يك از قواى حافظه\r\n\r\n","description":"","footnote":"","page_name":" 284 ","page_number":300},
  {"content":"\r\n\r\nاو مضبوط نبوده در پيش حس مشترك مشاهده مىكند مثل آنكه فرعون هفت سال فراوانى و در دنبال آن هفت سال قحطى را در خواب ديد به صورت گاوهاى فربه و گاوهاى لاغر ، با اينكه سالهاى آينده را نميدانست و هرگز در قوه حافظه‌اش ثابت نبود . اما انسان بر حسب مصلحت خداوندى گاهى بر اوضاع عالم غيب فى الجمله واقف مىشود و رابطه با عقول مجرده يا ملائكه يا هر چه نام نهى حاصل مىكند و آينده را از آنها فرا ميگيرد مانند آينه كه برابر آينه ديگر نهند و در اين ميان قوهء متخيله حاضر است و آن علم غيبى را چنان كه عادت متخيله است به صورتى مناسب با آن علم جلوه ميدهد چنان كه براى فرعون صورت گاو لاغر و فربه ساخت . گويند زبيده زن هارون هنگامى كه ميخواست قنات مشهور مكه را بسازد خوابى ديد مناسب زنان كه خير رسانيدن بمردم را بدان عمل دانند و هكذا تعبير خواب بسبب تصرف متخيله است كه معانى غيبى و عقلى را كه نفس از عالم ملائكه فرا گرفته به صورتى مناسب در مىآورد و معبر ميداند اين صورت حاكى از كدام معنى است . اينجا بيش از اين حاجت نيست و رؤياى تعبيردار يكى از ادله اثبات عقول و عالم مجردات و ملائكه است چنان كه در صفحهء 236 به آن اشاره كرديم .\r\n\r\n","description":"","footnote":"","page_name":" 285 ","page_number":301},
  {"content":"\r\n\r\n\r\nالفصل الخامس فى الاعراض\r\nو تنحصر في تسعة .\r\nمسأله اولى - حكماى پيشين گفتند موجود يا واجب است يا ممكن و ممكن يا از موضوع بىنياز است يا محتاج - آنكه از موضوع بىنياز است جوهر است و تفصيل آن را گفتيم و آنكه محتاج است بموضوع عرض است و آن نه قسم است : كم و كيف .\r\nاين . وضع . ملك . اضافه . و فعل و انفعال و متى .\r\nمتكلمان تا بيست و يك عرض شمردند و بازگشت همه به همان نه قسم اول است .\r\n1 - كون . 2 - لون 3 - طعم 4 - بوى . 5 - حرارت . 6 - برودت . 7 - رطوبت .\r\n8 - يبوست . 9 - تأليف . 10 - اعتماد . 11 - حيات . 12 - قدرت . 13 - اعتقاد . 14 - ظن 15 - نظر . 16 - اراده . 17 - كراهت . 18 - شهوت . 19 - نفرت . 20 - الم . 21 - لذت .\r\nو بعضى اعراض ديگر هم ثابت كردند و اين بيست و يك قسم كه شمرديم همه داخل كيفند غير كون كه مراد متكلمين از آن اين است يعنى مكان نه وجود .\r\nبعضى حكما گفتند عرض سه قسم است كم و كيف و نسبت و هفت عرض را يكى شمردند و اختلاف حقيقى نيست .\r\nدر حاشيه يكى از نسخ شرح تجريد اين شعر را آورده است كه مثل براى همه مقولات است\r\n گل به بستان دوش در خوشتر لباسى خفته بود * يك نسيم از كوى جانان خاست خرم در گذشت \r\nالأوّل الكمّ فمتّصله القارّ جسم و سطح و خطّ و غيره الزّمان و منفصله العدد .\r\n\r\n","description":"","footnote":"","page_name":" 286 ","page_number":302},
  {"content":"\r\n\r\nمسأله دويم - كم و آن دو قسم است متصل و منفصل و متصل دو قسم است : قار و غير قار و اصل كم كلمه استفهام است بمعنى چند ؟ و هر كمى قابل تقسيم است .\r\nكم متصل آن است كه اجزاء آن فعلا تقسيم نشده و قابل تقسيم است مثل خط و سطح و جسم تعليمى . و مانند زمان .\r\nكم متصل قار آن است كه اجزاء آن با هم جمع ميشوند مانند خط و سطح .\r\nكم متصل غير قار مانند زمان است كه اجزاء آن با هم جمع نمىشوند .\r\nكم منفصل عدد است .\r\nبايد دانست كه جسم طبيعى جوهر است و تفصيل آن در جواهر گذشت و جسم تعليمى عرض است از مقوله كم كه در اينجا نام او برده شد . معنى جسم طبيعى جسمى است كه در علوم طبيعى از آن بحث مىشود مانند طب و خواص معادن و نباتات و آن جوهر است و شكل در ماهيتش اعتبار نشده است چون وقتى طبيب در خواص ترياك گويد فلان و فلان خاصيت دارد به شكل آن نظر ندارد كه كره باشد يا استوانه .\r\nو معنى جسم تعليمى جسمى است كه در هندسه و علوم رياضى از آن بحث مىشود و چون در آن علم بحث كنند مثلا از مساحت كره و مكعب نظر به مقدار و شكل آن دارند و نظر بطبيعت آن ندارند كه كره از آهن باشد يا بلور .\r\nالبته واضح است كه جسم طبيعى جوهر است و جسم تعليمى عرض از مقوله كم .\r\nو يشملهما قبول المساواة و عدمها و القسمة و إمكان وجود العادّ .\r\nمسأله سيم - در خواص كم است كه آن را جزء فصل آن ميتوان قرار داد .\r\n1 - كم عرض است كه ذاتا قبول برابر بودن و نبودن مىكند و ساير چيزها بسبب او برابرند يا نيستند مثلا گويند خطى برابر خط ديگر است يا نيست اما جسم يا عرض غير كم مانند سياهى و سفيدى را گويند برابر هم هستند يا نيستند باعتبار آن است كه كم آن برابر است يا نيست .\r\n\r\n","description":"","footnote":"","page_name":" 287 ","page_number":303},
  {"content":"\r\n\r\n2 - كم عرض است كه ذاتا قبول قسمت مىكند و چيزهاى ديگر بواسطه او مثلا جسم يا اعراض آن را نصف و ثلث ميكنيم باينكه طول آب را قسمت ميكنيم .\r\n3 - پيوسته ميتوان مقدارى كوچك فرض كرد و مقدار بزرگتر را بدان پيمود تا مقدار بزرگتر بپايان رسد و آن مقدار كوچك را عاد گويند مثلا واحد عاد هر عددى است چون هر عددى را ميتوان يكى يكى شمرد اما دو عاد هر عددى نيست زيرا كه پنج را نميتوان دو دو شمرد تا تمام شود و اگر گوئى پس عدد اصم چيست ؟ غير آنكه هيچ مقدارى آن را عاد نميكند ؟ گوئيم عدد اصم هميشه پس از ملاحظه دو مقدار است يعنى دو عدد يا مقدار چنانند كه هيچ مقدار كوچك هر چه فرض كنيم ممكن نيست عاد هر دو باشد مثلا جذر عدد دو اصم است يعنى واحد كوچكى نيست كه هم دو را عاد باشد و هم جذر او را و گويند نسبت قطر مربع به ضلع آن اصم است يعنى مقدار كوچكى موجود نيست كه عاد هر دو باشد و گرنه هر يك تنها مثل قطر تنها يا ضلع تنها را ناچار مقدارى عاد خواهد بود . هر مقسوم كه چون بر عدد ديگر تقسيم كنيم بصفر نرسد مقسوم و مقسوم عليه نسبت به يكديگر اصمند و عاد مشترك ندارند . و إن كانت تختلف بنوع‌مّا من الاعتبار .\r\nشارح علامه فرمود ظاهر كلام آن است جسم اگر تعليمى باشد فرق دارد با آنكه سطح و خط تعليمى باشند چون جسم را ميتوان لا به شرط ملاحظه كرد و هم به شرط لا يعنى جسم تعليمى را ملاحظه كنيم بىجسم طبيعى چنان كه اصحاب خلا تصور كردند اما خط و سطح را نميتوان بىموضوع فرض كرد و ناچار تصور خط و سطح موجب تصور جسم است .\r\nو تخلف الجوهريّة عمّا يقال في جواب ما هو في كلّ واحد يعطى عرضيّته .\r\nدليل آن كه كم متصل و منفصل عرضند آنكه چون از آنها سؤال كنند بما هو و بخواهيم ماهيت آنها را در جواب بگوئيم حاجت به آن نيست كه جوهر بودن آنها را در تعريف بياوريم پس عرضند .\r\n\r\n","description":"","footnote":"","page_name":" 288 ","page_number":304},
  {"content":"\r\n\r\nو هو ذاتيّ و عرضيّ .\r\nكم ذاتى و عرضى هر دو معلوم گرديد و كم عرضى « مانند جسم و سياهى و سفيدى كه همراه كم‌اند و بسبب كم تقسيم ميشوند » گاهى عارض كم است مانند سياهى كه عارض سطح است و گاهى معروض مانند جسم و گاه مصاحب و مجامع در محل مانند حرارت در جسم و گاه علت و سبب و متعلق بكم است مانند قوه كه گويند غير متناهى است يعنى شماره افعال يا مقدار حركت كه از آن قوه صادر مىشود غير متناهى است . و غير متناهى در شدت را نيز به مقدار مىسنجند مثلا نور شديد يا غير متناهى آن است كه تا مسافت دور تر برود يا اشياء بيشتر روشن كند يا مسافت يا اشياء غير متناهى .\r\nو يعرض ثاني القسمين فيهما لأوّلهما .\r\nمسأله چهارم - چنان كه گفتيم كم يا متصل است يا منفصل و كم منفصل عدد است كه عارض كم متصل مىشود چون خط و سطح و جسم را به چند جزء تقسيم ميكنيم و زمان را كه كم متصل است به چند روز و ساعت و دقيقه .\r\nو نيز گفتيم متصل قار است يا غير قار و غير قار كه زمان است عارض مسافت مىشود مثلا گويند يك ساعت راه .\r\nو في حصول المنافي و عدم الشّرط دلالة على انتفاء الضّدّيّة .\r\nكم ضد ندارد زيرا كه مانع ضديت در آن موجود است و شرط ضديت مفقود تفصيل آنكه عدد هميشه مقوم عدد ديگر است مثلا پنج جزء ده است و سه جزء چهار است و هيچ‌گاه ضد مقوم و جزء ضد ديگر نيست .\r\nو مقدار متصل مانند خط و سطح و جسم عارض يكديگر ميشوند و ضد هرگز عارض ضد ديگر نميشود و اين‌ها منافى ضديت است .\r\nديگر آنكه دو مقدار هرگز عارض يك چيز نميشوند مانند پنج و شش و شرط\r\n\r\n","description":"","footnote":"","page_name":" 289 ","page_number":305},
  {"content":"\r\n\r\nتضاد آن است كه يك چيز قابل هر دو ضد باشد .\r\nو اگر گوئى شايد پنج كاسه آب را در سه كاسه ريزيم . گوئيم موضوع سه و پنج در اين صورت تغيير مىكند .\r\nو نيز بايد ميان دو ضد غايت دورى باشد و ميان دو مقدار غايت دورى نيست زيرا كه مقدار در كثرت حد ندارد و آنچه را غايت فرض كنيم بيش از آن هم هست .\r\nو يوصف بالزّيادة و الكثرة و مقابلتيهما دون الشّدّة و مقابلها .\r\nميتوان گفت مقدارى از مقدارى يا عددى از عددى بيشتر است يا كمتر يا بزرگتر است يا كوچكتر اما نميتوان گفت شديدتر است مثلا جسم شديدتر است از سطح .\r\nو أنواع المتّصل القارّ قد تكون تعليميّة .\r\nمتصل قار خط و سطح و جسم است و البته اين سه به خود موجود نميشوند مگر آنكه عارض جسم طبيعى باشند اما در ذهن ميتوان آنها را از جسم طبيعى جدا و مستقل ملاحظه كرد و در اين وقت موضوع علوم رياضى ميگردند و علوم رياضى را تعليمى ميگويند چون آغاز تعليم عقليات از رياضى ميكنند تا ذهن پرورش يابد و برهان را تمرين كند پس مقصود از تعليمى خط و سطح و جسم تعليمى است و شرح آن را پيشتر گفتيم .\r\nاگر گوئى درباره جسم مثالى كه شيخ اشراق بدان قائل گرديده و عرفا و اهل شرع نيز بدان معتقدند و در احاديث اهل بيت عليهم السّلام وارد شده چه بايد گفت جوهر است يا عرض و از سنخ جسم تعليمى است يا طبيعى ؟ گوئيم از سنخ جسم تعليمى نيست زيرا كه غير طول و عرض و عمق صورت ديگر دارد مانند صورت عالم رؤيا كه فرعون گاو لاغر و گاو فربه ديد و خوشه گندم شاداب و پژمرده ديد پس مرتبه از وجود جسم است در عالمى كه علت موجده‌اش غير علت اجسام طبيعى است و بحث در آن از حد اين كتاب خارج است .\r\nو التّبدّل مع بقاء الحقيقة و افتقار التّناهى إلى برهان و ثبوت الكرة الحقيقة و الافتقار إلى عرض و التّقوّم به يعطى عرضيّة الجسم\r\n\r\n","description":"","footnote":"","page_name":" 290 ","page_number":306},
  {"content":"\r\n\r\nالتّعليمىّ و السّطح و الخطّ و الزّمان و العدد .\r\nاين كلام مشتمل بر چند مطلب است .\r\n1 - جسم تعليمى عرض است و جزء ماهيت جسم طبيعى نيست زيرا كه يك جسم با يك طبيعت مانند موم گاه به شكل كره و گاه مكعب و گاه مخروط و غير آن در مىآيد و نوع جسم تعليمى مبدل مىشود با آنكه طبيعت مبدل نشده پس جسم تعليمى داخل ماهيت جسم طبيعى نيست بلكه عرض است :\r\n2 - سطح عرض است و جزء ماهيت جسم نيست زيرا كه هر چه با اعتبار معانى خارج از طبيعت عارض شده باشد عرض است و آنكه جزو ماهيت است بىاعتبار خارجى بايد جزء باشد و سطح باعتبار متناهى بودن عارض جسم مىشود و متناهى بودن جزء ماهيت جسم نيست چون احتياج متناهى بودن اجسام ببرهان دليل است بر آن كه سطح جزء ماهيت جسم نيست .\r\n3 - خط عرض است و جزء ماهيت جسم نيست چه بسا جسم كه خط ندارد مانند كره .\r\n4 - زمان عرض است و چنان كه عوام پندارند جوهر مستقل بذات خود نيست زيرا كه زمان مقدار حركت است و خود محتاج به حركت و حركت هم عرض است .\r\n5 - عدد عرض است زيرا كه قوام ذات او از آحاد است و آحاد عرض است .\r\nو ليست الأطراف أعداما و إن اتّصفت بها مع نوع من الإضافة .\r\nگروهى از متكلمين گفتند سطح و خط و نقطه عدم هستند زيرا كه سطح بنهايت رسيدن جسم است و خط بمنتها رسيدن سطح و نقطه بنهايت رسيدن خط يعنى تا حدى كه جسم هست سطح نيست و چون جسم به آخر رسد و نباشد نبودن او سطح است و بر همين قياس در خط و نقطه ، مصنف كتاب خواجه عليه الرحمه فرمود آنها موجودند نه معدوم\r\n\r\n","description":"","footnote":"","page_name":" 291 ","page_number":307},
  {"content":"\r\n\r\nزيرا كه بمعدوم اشاره نميشود و بسطح اشاره مىشود و معدومات از يكديگر امتياز ندارند و سطوح از هم ممتازند و متعددند هر يك صفتى دارد غير ديگرى يك خط كوتاهتر است و يكى بلندتر يكى منحنى و ديگرى مستقيم و البته وجود جوهرى مستقل ندارند .\r\nگفتند اگر سطح و خط موجود باشند بايد بتقسيم جسم منقسم شوند گوئيم آن عرضى كه با جسم تقسيم مىشود آن است كه در جسم سارى باشد مانند حرارت نه مانند سياهى و سفيدى كه فقط بر ظاهر جسم است .\r\nگفتند اگر دو جسم را كه روى هم بنهيم چنان كه سطحهاى آنها با هم منطبق شوند اگر همه سطح با همه سطح ديگر ملاقات كند تداخل دو سطح لازم آيد و آن باطل است و اگر يك جانب سطح با سطح ديگر ملاقات كند و جانب ديگر به محل متصل باشد لازم آيد كه سطح‌ها در عمق تقسيم شوند نظير آنكه در جزء لا يتجزى گذشت گوئيم سطح عمق ندارد و آن را با اندود رنگ و امثال آن اشتباه نبايد كرد كه خود جسمى رقيق است .\r\nبارى اين سه عرض خود موجودند اما عدم اشياء ديگر از صفات آنها است مثلا عدم جسم و يا خط فناى سطح است و هكذا .\r\nو الجنس معروض التّناهى و عدمه .\r\nجنس كم است كه گاهى متصف بمتناهى و گاهى متصف بنامتناهى ميگردد و اجناس ديگر را اگر متناهى يا غير متناهى گويند باعتبار كم گويند مثل جسم و قوه و غير آن كه باعتبار طول يا عدد گويند متناهى است يا غير متناهى .\r\nو هما اعتباريّان .\r\nتناهى و عدم تناهى هر دو مفهوم اعتبارى هستند از معقولات ثانيه نظير فوقيت .\r\nالثّاني الكيف و يرسم بقيود عدميّة تخصّه جملتها بالاجتماع .\r\n\r\n","description":"","footnote":"","page_name":" 292 ","page_number":308},
  {"content":"\r\n\r\nدو يمين از اعراض نه‌گانه كيف است .\r\nجنس عالى باصطلاح منطقيين حد ندارد زيرا كه ماهيت جنس عالى بسيط است و جنسى بالاتر از آن نيست تا بجنس و فصل تعريف كنند بلكه بخواص آن تميز بايد داد و پس از تميز دادن شناختن ماهيت آنها بديهى است و گاه باشد كه يكى از خواص اعم باشد يعنى خاصه نباشد در آن وقت بايد چند صفت را با هم ضم كرد تا اختصاص يابد و مشخص شود نظير آنكه گويند « خفاش پرنده است كه بچه ميزايد » پرنده اختصاص بخفاش ندارد اما پرنده كه بزايد خاص خفاش است . پرنده‌هاى ديگر تخم ميگذارند و زايندهاى ديگر نميپرند . در تعريف كيف نيز چند صفت عدمى را با هم تركيب كردند گفتند كيف عرضى است كه ذاتا تقسيم نميشود و نسبت در ذات او نيست بر خلاف كم كه ذاتا تقسيم مىشود و ساير اعراض كه حاوى معنى نسبت‌اند مانند زمان و مكان و غير آن كه منسوب بوجودى خاص باشد و گرنه زمان غير منسوب نوعى از كم است چنان كه گذشت اما زمان منسوب به چيزى متى است .\r\nو أقسامه أربعة .\r\nمسأله دويم - كيف چهار نوع است : اول كيف محسوس مانند رنگ و بوى و آواز دوم كيف نفسانى مانند علوم و ارادات و اخلاق . سيم كيف استعدادى مانند سختى و نرمى يعنى فشارپذير بودن . و نبودن چهارم كيفيات مختص بكميات مانند استقامت خط و زوجيت عدد .\r\nفالمحسوسات إمّا انفعاليّات و إمّا انفعالات .\r\nمسأله سيم در بحث از كيفيات محسوسه . و آنها مانند رنگ اگر زود بر طرف شوند و نمانند انفعالاتشان گويند چون سرخى روى شرمسار و اگر دير بپايد انفعاليات مانند سرخى ياقوت .\r\nو هي مغايرة للأشكال لاختلافهما في الحمل ،\r\n\r\n","description":"","footnote":"","page_name":" 293 ","page_number":309},
  {"content":"\r\n\r\nمسأله چهارم - بعضى از فلاسفه قديم گفتند كيف محسوس هيچ نيست غير شكل و رنگ و بوى و طعم و غير آن همه اشكال است مثلا حرارت و برودت كيف ملموس است و در حقيقت حرارت و برودت نيست بلكه ذرات جسم گرم تيز است از همه جانب و چون به بدن رسد ميشكافد و از آن درد و تألمى بهم ميرسد آن را گرم ميناميم و ذرات مكعب يا كره شكافنده و برنده نيست جسمى كه از آن مركب باشد سرد ميناميم و طعم تند مانند فلفل همچنين اجزاى زبان را ميدرد و نفوذ مىكند و شيرين اجزا را پيوند ميدهد از آن لذت ميبريم و هكذا سفيدى و سياهى در نور چشم تأثير مىكند سفيدى مانند تندى فلفل است و سياهى مانند طعم شيرين الا آنكه آنها در زبان تاثير دارند و اينها نور چشم را پراكنده ميسازند يا جمع ميكنند و خواجه عليه الرحمه جواب داده است كه اين سخن صحيح نيست زيرا كه صفاتى بر اشكال حمل مىشود كه بر كيف نميشود مثلا اشكال با يكديگر تضاد ندارند و الوان تضاد دارند و اشكال بلمس مشخص ميگردند و بوى و طعم مشخص نميگردند و حق آن است كه اين اختلاف فائده ندارد و نميدانيم انكار محسوس براى چه بايد كرد .\r\nو للمزاج لعمومها .\r\nو نيز كيف محسوس غير مزاج است . چون مزاج حالت معتدله است ميان حرارت و برودت و رطوبت و يبوست و اين چهار از كيفيات ملموسه‌اند و محسوسه اعم از ملموسه است اگر گويند همه ناشى از مزاج و تابع آنند گوئيم بر فرض تابع مزاج باشند مخالف قول ما نيست زيرا كه تابع غير متنوع است چنان كه بهبودى از مرض تابع علاج است و غير علاج است .\r\n\r\n","description":"","footnote":"","page_name":" 294 ","page_number":310},
  {"content":"\r\n\r\n\r\nفى البحث عن الملموسات\r\nفمنها أوائل الملموسات و هي الحرارة و البرودة و الرّطوبة و اليبوسة .\r\nمسأله پنجم در كيفهائى كه بحس لامسه ادراك مىشود و آنكه اول ادراك مىشود چهار است گرمى و سردى و ترى و خشكى و هر چه غير اين بحس لمس ادراك شود بازگشت آن به اين چهار است مانند لطافت و لزوجت و ضد هر يك و نم داشتن و بىنم بودن و سنگينى و سبكى و بايد دانست كه حرارت و برودت را كيف فعلى ميگويند و رطوبت و يبوست را كيف انفعالى .\r\nفالحرارة جامعة للمتشاكلات مفرّقة للمحتلفات و البرودة بالعكس .\r\nحرارت اجسامى را كه داراى طبيعت مختلفند از يكديگر جدا مىكند و آنها كه مانند يكديگرند با يكديگر مجتمع ميسازد و برودت بر عكس و علتش آن است كه حرارت اجسام را سبك مىكند و چون جسم مركب سبك شود آنكه لطيف‌تر است سبكتر مىشود و از ميان اجزاء ديگر بيرون مىآيد و بامثال خود پيوسته مىشود .\r\nو هما متضادّان .\r\nحرارت و برودت ضد يكديگرند چون هر دو وجودى هستند و بعضى گويند حرارت ملكه است و برودت عدم ملكه يعنى جسم چون حرارت نداشته باشد آن را سرد گوئيم و تحقيق آن فائده ندارد .\r\nو تطلق الحرارة على معان أخر مخالفة للكيفيّة في الحقيقة .\r\nشارح علامه فرمود حرارت بر چند معنى اطلاق مىشود . اول آنكه از حرارت\r\n\r\n","description":"","footnote":"","page_name":" 295 ","page_number":311},
  {"content":"\r\n\r\nآتش ادراك مىشود . دوم حرارت غريزيه كه مناسب و شرط حيات است و حرارت ديگر ضد حيات سيم حرارت كواكب . و بعضى افزودند حرارتى كه از حركت پديد مىآيد و اگر گوئيم حرارت معنى مشكّك است و هر مرتبه آن اقتضائى دارد اولى خواهد بود .\r\nو الرّطوبة كيفيّة تقتضى سهولة التّشكّل و اليبوسة بالعكس .\r\nرطوبت در زبان مردم اندك آبى است كه بر ظاهر جسم باشد چنان كه فرو رفتن آب در باطن جسم را خيسيدن گويند اما مراد حكما آن است كه جسمى مايع يا بخار باشد كه شكل تازه آسان پذيرد مانند هوا هر چند آب نداشته باشد .\r\nو يبوست بر خلاف آن جامد باشد و شكل نپذيرد مگر به سختى .\r\nو هما مغايرتان للّين و الصّلابة .\r\nمقصود از لين در اينجا آن است كه جسم نرم باشد اما بكشيدن آسان پاره نشود مانند چرم و صلابة بالعكس مانند آهن و آن را از كيفيات استعداديه شمارند .\r\nو الثّقل كيفيّة تقتضى حركة الجسم إلى حيث ينطبق مركزه على مركز العالم إن كان مطلقا و الخفّة بالعكس و يقالان بالإضافة باعتبارين .\r\nسنگين و سبك بودن را از كيفيات ملموسه شمرد چون حرارت و برودت در آن اثر دارد و سنگين مطلق آن است كه مايل بمركز عالم باشد و اگر مانع در راه او نبود بر مركز عالم منطبق شود و سبك آنكه چون بىمانع باشد بالا برود تا بالاتر از همه عناصر قرار گيرد . اما سنگين و سبك بالاضافه به دو اعتبار گويند يكى آنكه چون رها كنى بالا يا پائين ميرود اما نه پائينتر يا بالاتر از همه عناصر مانند هوا كه بالاتر از آب مىايستد اما بالاتر از آتش نه ، و سنگين بالاضافه مانند آب كه به پائين ميريزد اما پائين‌تر از خاك نه . اعتبار دويم آنكه هر عنصر نسبت به ديگرى سبكتر است يا سنگين‌تر\r\n\r\n","description":"","footnote":"","page_name":" 296 ","page_number":312},
  {"content":"\r\n\r\nمثلا خاك از آب سنگين‌تر است و هوا از آب سبكتر .\r\nو الميل طبيعىّ و قسريّ و نفسانيّ .\r\nميل فشارى است كه جسم چون آماده حركت باشد بلمس ادراك مىشود و چون خواهى آن را از حركت بازدارى نيز فشار آن را احساس ميكنى و متكلمان اين ميل را اعتماد گويند و آن سه قسم است : طبيعى مانند آنكه سنگ به پائين مىافتد بسبب فشار طبيعى او سوى مكان خويش و قسرى مانند جسم سنگين كه سوى بالا پرتاب كنى و ميل نفسانى مانند حيوان يا انسان كه بيك سوى آهنگ حركت كنند و مانند ميل ساق گياه به بالا هنگام روئيدن .\r\nو هو العلّة القريبة للحركة و باعتباره يصدر عن الثّابت متغيّر .\r\nگرچه علت اصلى حركت يا طبيعت است يا قاسر يا نفس در حركات نفسانى ، اما اين‌ها امر ثابت‌اند و بلا واسطه علت حركت كه امر متغير است نميشوند اما ميل واسطه است ميان علت اصلى و حركت و بعبارت ديگر علت قريب است ، از جهتى مربوط بثابت است و از جهتى بمتغير .\r\nو مختلفه متضاد .\r\nدو ميل مختلف ضد يكديگرند چون ممكن نيست در جسم فشار به دو طرف باشد اما هرگاه دو حركت مختلف يكى ذاتى و ديگرى عرضى در جسم ممكن باشد دو ميل هم ممكن است مانند كسى كه در كشتى نشسته كشتى براهى ميرود و انسان بر خلاف جهت كشتى حركت مىكند .\r\nو لو لا ثبوته لتساوي ذو العائق و عادمه .\r\nدليل بر ثبوت ميل طبيعى است - انسان چون نيروى محركه را هر چه باشد با ماده\r\n\r\n","description":"","footnote":"","page_name":" 297 ","page_number":313},
  {"content":"\r\n\r\nجسم متحرك مقايسه كند چنان معتقد مىشود كه نيرو در مقابل جسم متحرك مختلف التاثير است مثلا يك قوه در جسم بزرگ و سنگين و در هم فشرده كمتر مؤثر است از جسم سبك و كوچك يعنى مقاومت متحرك سنگين بيشتر است تا جائى كه آن قوه قدرت جنباندن بعضى اجسام بزرگ را ندارد . البته اين مقاومت بسبب ميل طبيعى است در جسم متحرك و اگر ميل طبيعى در جسمى نباشد مقاومت در او نيست چون به هيچ طرف فشار نمياورد و يك كودك ميتواند كره مشتري را بضرب انگشت بغلطاند چنان كه توپ بازى خود را . چون وقتى ميل طبيعى نباشد نه در كره مشترى مقاومتى هست نه در توپ بازى و هر دو در مقابل ضرب دست كودك يكسانند و البته كسى تصديق اين معنى را نخواهد كرد چون بالفطر معتقدند در هر جسم مادى ميل طبيعى هست .\r\nالّا - آنكه حكما بطريق استدلال چنين تقرير كردند .\r\nفرض ميكنيم سه جسم مانند هم و تصور ميكنم يكى بىميل و جسم ديگر با ميل كه به اندازه ده من فشار طبيعى دارد و سيم داراى ميل كمتر و هر سه را بيك قوه در فضاى خالى يا در جائى متشابه كه از يك جنس بخار مثلا هوا پر باشد حركت دهيم جسم بىميل بسرعتى بيشتر از همه مسافتى طى مىكند مثلا يك دقيقه و جسم ده منى بسرعت كمتر در زمانى بيشتر مثلا در ده دقيقه و جسم سيم را فرض ميكنيم با ميل كمتر به نسبت اين دو زمان يعنى يك به ده و آن هم بايد در يك دقيقه طى مسافت كند زيرا كه مانع او ده يك مانع جسم سنگين است پس بايد جسمى كه هيچ وزن ندارد با آنكه وزن كم دارد مساوى باشند و اين غلط است و نظير اين استدلال در خلاء گذشت ( صفحه 193 - 195 ) .\r\nو عند آخرين هو جنس بحسب عدد الجهات و يتماثل و يختلف باعتبارها .\r\nمتكلمان چنان كه گفتيم ميل را اعتماد گويند و به نظر آنان ميل شش نوع است\r\n\r\n","description":"","footnote":"","page_name":" 298 ","page_number":314},
  {"content":"\r\n\r\nبر حسب آن كه جهات شش است اعتماد به طرف فوق نوعى است و به طرف پائين نوع ديگر و غير ذلك و چند اعتماد كه همه بيك جانبند از يك نوعند و متماثل مانند همه اجسام كه به زير مىافتند و شارح علامه فرمود ابو هاشم و ابو على « 1 » در ميل‌هاى مختلف اختلاف كردند ابو هاشم گفت متضاد نيستند چون جسم كه سوى بالا پرتاب شود بقسر هنوز ميل به زير دارد و مقاومت مىكند پس دو ميل بجانب بالا و پائين در آن جمعند همچنين حلقه كه دو تن با قوه متساوى از دو طرف بكشند دو ميل مختلف در آن جمع شده‌اند و ابو على گفت دو ميل متضادند و بحث در آن فائده ندارد و با اينكه متكلمين در آن بحث كردند از مسائل اصول دين نيست .\r\nو منه الثّقل و آخرون منهم جعلوه مغايرا .\r\nسنگينى در اجسام هم ميل و اعتماد است و آن عبارت است از اعتمادى كه علت حركت به پائين باشد و ابو على گفت سنگينى از بسيارى اجزاء جسم و در هم فشردگى آن است يعنى چيزى غير ميل نيست و شارح علامه فرمود اين صحيح نيست زيرا كه بر اجسام خفيف مانند دود هر چند اجزاى بسيار بيفزائيم مانند آهن نميسود . بلكه سبك است و به بالا ميرود مثلا دود بسيار كه البته وزنش بيش از يك دانه ماش است دود به بالا ميرود و ماش به زمين مىافتد .\r\nو منه لازم و مفارق .\r\nاعتماد دو قسم است لازم و مفارق اعتماد لازم فشار به بالا و پائين است در اجسام سبك و سنگين زيرا كه هميشه با اجسام هست و ميل مفارق فشار بجهات اربع است كه بعلتى حادث مىشود .\r\nو يفتقر إلى محلّ لا غير .\r\nاعتماد بيك محل نيازمند است و بيشتر نه . اما آنكه بيك محل نيازمند است\r\n\r\n\r\n","description":"","footnote":"\r\n( 1 ) مراد ابو على جبائى است از مشاهير معتزله\r\n","page_name":" 299 ","page_number":315},
  {"content":"\r\n\r\nزيرا كه عرض است و عرض محتاج به محل است و نيز اعتماد بمعنى فشارى است كه موجب حركت شود ناچار محلى بايد كه آن را حركت دهد و گرنه فشار و اعتماد معقول نيست .\r\nاما اينكه بيش از يك محل حاجت ندارد براى آنكه عرض در دو محل واقع نميشود و بعضى متكلمين گويند تأليف قائم به دو محل است و گوئيم بر فرض صحت اين سخن در تأليف البته در اعتماد اين سخن معقول نيست .\r\nو هو مقدور لنا .\r\nمتكلمان گويند اعتماد مقدور ما است زيرا كه بر حسب داعى و مصالح خويش ميل ايجاد ميكنيم .\r\nو يتولّد عنه أشياء بعضها لذاته من غير شرط و بعضها به شرط و بعضها لا لذاته .\r\nاز اعتماد چيزها يعنى حالاتى در جسم پديد مىآيد از جمله از اعتماد ، اعتماد ديگر پيدا مىشود مثلا جسمى حركت مىكند و سبب آن اعتماد است و پس از حركت اعتماد ديگر براى حركت بعد از اين و هكذا ، ديگر از اعتماد اكوان اربعه حاصل مىشود و باصطلاح متكلمين اكوان اربعه بمعنى حركت و سكون و اجتماع و افتراق است .\r\nديگر از چيزها كه از اعتماد متولد مىشود بانك و آواز است چون جسمى بجسم ديگر به سختى برخورد در نتيجه اعتماد بانك برمىخيزد و شايد اين در كوه و جاى ديگر ايجاد صدا كند و آواز را بازگرداند آن هم متولد از اعتماد است .\r\nديگر اعتماد ممكن است دو جسم را بهم چسباند و متصل كند و سبب تأليف شود يا دو جزء را از هم جدا كند .\r\nو شايد در اعضاى بدن سبب درد باشد .\r\nبانگ از اعتماد برخاسته است به شرط برخورد سخت .\r\n\r\n","description":"","footnote":"","page_name":" 300 ","page_number":316},
  {"content":"\r\n\r\nحركت و سكون از اعتماد حاصل مىشود بىشرط .\r\nدرد از اعتماد متولد شود نه از ذات اعتماد بلكه از شكستن و دريدن اين تحقيقات از متكلمين است و فائده بسيار ندارد .\r\n\r\nالبحث عن المبصرات\r\nو منها أوائل المبصرات و هي اللّون و الضّوء .\r\nمسأله ششم - يكى از انواع كيف ديدنىها است و مقصود چيزهائى است كه اول ديده مىشود يعنى بالذات و ديگر چيزها بسبب آن مثلا ما جسم را مىبينيم و طول و عرض و بزرگى و كوچكى آن را مشاهده ميكنيم همه بواسطه رنگ و روشنائى است پس اولين عرض ديدنى رنگ و روشنى است و اعراض ديگر هر چند مىبينيم كيف نيستند و لكلّ منهما طرفان .\r\nهر يك را دو طرف است رنگ ميان سياه و سفيد و روشنائى ميان نور بسيار شديد .\r\nظلمت و رنگ‌هاى ديگر واسطه‌اند مانند مراتب روشنائى و سايه .\r\nو للأوّل حقيقة .\r\nيعنى رنگ حقيقت دارد . اشاره بردّ جماعتى است كه گويند لون حقيقت ندارد بلكه از اختلاف وضع تابش نور و جسم مرئى چيزى به خيال مىآيد و مثلا يخ شفاف است و چون ريزه ريزه كنند و هوا در آن داخل شود سفيد مينمايد و برف غير اين نيست و سياهى جسم از اين است كه نور بجسمى فرو نرود و ظلمت هم عبور نكردن نور است و خيال سياهى از آن ناشى مىشود و از اين قبيل است كه ببعض اجسام از هر طرف نظر كنى برنگ ديگر جلوه مىكند براى اختلاف وضع تابش نور .\r\nاصل اختلاف از آنجا برمىخيزد كه جماعتى تاريكى را مانند پرده مىپندارند\r\n\r\n","description":"","footnote":"","page_name":" 301 ","page_number":317},
  {"content":"\r\n\r\nمانع ديدن ، اين عقيده صحيح نيست زيرا كه اگر چيزى خود قابل ديدن باشد تاريكى فضا مانع آن نميشود چنان كه ما ستارگان را شب مشاهده ميكنيم و در بيابان تاريك چراغ را از دور مىبينيم و در همان اطاق تاريك كه چيزى ديده نميشود اگر از روزنى نورى بتابد كه هيچ چيز را روشن نكند مگر نقطه از ديوار مقابل را آن نور را مىبينيم و گوئيم اجسام خود در ظلمت نور ندارند كه ديده نميشوند و اگر فرض كنيم فضا تاريك باشد اما ديوار مقابل چشم ما روشن ، آن را مىبينيم و بعضى گويند رنگ صفت جسم است بسبب تابش نور و اگر نور بر جسم نتابد همچنانكه روشن نيست رنگ هم ندارد اما مستعد داشتن رنگ خاصى است كه وقتى نور بر او تابيد رنگ او بالفعل ظاهر مىشود آنكه بايد سفيد جلوه كند مستعد همان است و آن كه بايد سبز جلوه كند مستعد همان است و در تاريكى همان استعداد موجود است و رنگ بواسطه تابش نور بالفعل مىشود .\r\nابو على بن سينا گويد بدون شك چون هوا در جسم شفاف مانند يخ و بلور كه هيچ رنگ ندارد نفوذ كند سبب ظهور سفيدى است در آن اما گوئيم سفيدى گاه به غير آن هم حاصل مىشود مانند گچ كه چون به آتش پخته شود سفيد ميگردد اما بكوبيدن سفيد نميشود هر چند نرمتر از پختن و نفوذ هوا در آن بيش از پختن است و تخم مرغ چون پخته شود سفيد مىشود با اينكه هوا از آن بيرون ميرود بپختن و اگر هوا بيشتر در آن داخل ميشد سخت نميگرديد بلكه از ناپخته آن مايعتر ميشد و نيز اهل كيميا دوائى ميسازند بنام لبن العذراء يعنى شير دختر ، مردار سنگ را در سركه ميپزند تا در سركه حل مىشود آنگاه صاف ميكنند و سركه شفاف و سفيد مىشود آنگاه قليا را در آب ميپزند و نيك تصفيه ميكنند كه هيچ درد نماند آنگاه آب قليا را با سركه شفاف مىآميزند و مردار سنگ كه در سركه منحل شده بود بسته مىشود در نهايت سفيدى مانند شير و آن را خشك ميكنند .\r\nو نيز ابو على گويد رنگ سياه هرگز منعكس نميشود يعنى اگر جسم صيقلى سياهى در آفتاب گذارند و عكس آن به جائى بتابد سياه نيست اما سرخ و سفيد و رنگهاى ديگر منعكس مىشود پس معلوم مىشود اين رنگ‌ها از آميزش سياهى و سفيدى پديد\r\n\r\n","description":"","footnote":"","page_name":" 302 ","page_number":318},
  {"content":"\r\n\r\nنيامده زيرا كه اگر چنين بود سياهى آن منعكس نميشد و تنها سفيدى منعكس ميشد علاوه بر اينكه راه تغيير رنگ از سفيدى بسياهى يكى نيست بلكه گاهى از سفيدى تيره و خاكى رنگ و قهوهء و سياه مىشود و گاهى زرد و سرخ كم رنگ و رنگ جگرى و سياه و گاه از طريق سبزى ضعيف و شديد تا يشمى و سياهى ميرسد و اگر رنگ متوسط از آميزش دو طرف بود يك راه بيشتر نداشت و شارح علامه فرمود كلام ابو على بن سينا درباره سفيدى مضطرب است گاهى آن را حقيقى دانسته و گاهى غير حقيقى و بهتر آن بود كه ميفرمود شيخ هر دو را ممكن شمرده است چون ممكن است در بعض موضوعات مانند برف غير حقيقى باشد از امتزاج هوا و جسم شفاف به نظر مى آيد و در بعض موضوعات حقيقى باشد .\r\nو طرفاه السّواد و البياض المتضادّان .\r\nدو طرف رنگ سياهى و سفيدى است و با يكديگر متضادند چون ميان آنها نهايت دورى است و هر دو ضد نوعى جداگانه‌اند يكى غير ديگرى چنان كه هر رنگ مانند سبزى و سرخى نوعى جدا است و شرط تضاد آن است كه جنس واحد باشند و شارح علامه فرمود همه الوان يك نوعند و اگر مراد نوع اضافى باشد صحيح است .\r\nو يتوقّف على الثّاني في الإدراك لا الوجود .\r\nرنگ متوقف بر روشنائى است به اين معنى كه اگر روشنائى نباشد رنگ ديده نميشود نه آنگه اگر روشنائى نباشد رنگ موجود نيست و ابو على گويد اگر روشنى نباشد رنگ بالفعل موجود نيست چون جسم بر دو قسم است يا شفاف مانند شيشه كه چون نور بر آن افتد بگذرد و پشت آن ديده شود و اين جسم رنگ ندارد دويم كدر كه نور بر آن بتابد و نگذرد و سوى ديگر آن ديده نشود مانند چوب و فلز و در اين گونه اجسام است كه رنگ را مشاهده ميكنيم پس رنگ بسبب توقف نور است بر سطح جسم و نگذشتن آن و اگر گوئى شيشه‌هاى رنگين هم شفاف است هم رنگ دارد پس رنگ از توقف و نگذشتن نور نيست گوئيم البته ذراتى كه مستعد پذيرفتن رنگهاى مختلف است با جرم\r\n\r\n","description":"","footnote":"","page_name":" 303 ","page_number":319},
  {"content":"\r\n\r\nشيشه آميخته و رنگى كه مشاهده ميكنيم از آن ذرات است و شفافيت از ذرات ديگر .\r\nو شارح علامه فرمود ابو على روشنائى را شرط وجود رنگ دانسته و سخن مصنف اشاره بردّ او است و بهتر آن بود كه بفرمايد ابو على وجود رنگ را در اجسام بالقوه ميداند كه بواسطه روشنائى بالفعل مىشود .\r\nو هما متغايران حسّا .\r\nروشنى و رنگ غير يكديگرند بر خلاف گروهى كه گفتند هر دو يك چيزند ظهور مطلق سفيدى است و خفاى مطلق سياهى و ما بين آنها آميخته از هر دو .\r\nقابلان للشّدّة و الضّعف المتباينان نوعا .\r\nروشنائى و رنگ هر دو قابل شدت و ضعفند و هر يك از شديد و ضعيف نوعى جداگانه .\r\nو لو كان الثّاني جسما لحصل ضدّ المحسوس .\r\nنور جسم نيست و اگر جسم باشد لازم آيد بامرى بر خلاف حس ملتزم شويم . و شارح علامه رحمه اللّه چند احتمال در اين امر بر خلاف حس داده است و گويد عبارت را بر همه آنها حمل توان كرد .\r\nيكى آنكه چون گروهى نور را جسم پنداشتند به اين علت كه حركت مىكند مثلا چراغ را كه از خانه به خانه ديگر ببرى نور او هم همراه او ميرود و حركت از خواص جسم است پس نور جسم است و شارح فرمود حس دلالت دارد كه نور احتياج به محل دارد و هرگز خود به خود قائم نيست و اگر جسم باشد بايد به خود قائم باشد و اين بر خلاف حسّ است .\r\nدويم آنكه چون روشنائى بر جسمى بتابد آن را آشكار مىكند تا ديده مىشود و هر چه بر روشنى افزوده شود بهتر ديده مىشود و اگر نور جسم بود بايد بزيادتى آن جسم مرئى پوشيده‌تر شود و حس بر خلاف آن است .\r\n\r\n","description":"","footnote":"","page_name":" 304 ","page_number":320},
  {"content":"\r\n\r\nسيم آنكه اگر نور جسم بود بايد وقتى آفتاب برآيد زمين را بتدريج روشن كند يعنى هر چه بمشرق نزديكتر باشد پيشتر روشن شود با آنكه حس دلالت بر آن دارد كه همه جا يكباره روشن مىشود .\r\nو اينكه گفتند نور با چراغ حركت مىكند صحيح نيست زيرا كه نور از خانه اول معدوم مىشود و نور ديگر در خانه دويم موجود ميگردد مثل آنكه اگر حاجبى در پيش چراغ گذارند كه مانع نور شود آنگاه بردارند روشنى تازه پيدا مىشود مانند آنكه چراغ را خاموش كنند و باز روشن كنند .\r\nاگر گوئى در عصر ما حركت نور را ثابت كرده‌اند پس جسم است گوئيم حركت در اصطلاح اين عصر مطابق اصطلاح فلاسفه ما نيست زيرا كه اينان نور را بتموج نسبت ميدهند و موج عبارت از آن است كه يك جزء آب يا هوا يا غير آن برخيزد و فرو - نشيند و پس از آن جزء ديگر آب برخيزد و هكذا نه آنكه يك چيز از جائى بجاى ديگر رود .\r\nبل هو عرض قائم بالمحلّ معدّ لحصوله في المقابل .\r\nچون جسم تاريك در مقابل جسم روشن قرار گيرد و از آن بر اين روشنى بتابد چنان نيست كه روشنى از جسم اول حركت كرده بطى مسافت بجسم دويم رسيده باشد بلكه روشنى جسم اول دويمى را كه در برابر اوست آماده كرد تا مانند نور او در دويمى هم ايجاد شود و اگر حقيقة نور حركت كرده و منتقل شده بود و خود جسمى مستقل و قابل حركت بود بايد اگر جسم اول را كه ذاتا روشن است برداريم روشنى در جسم دويم باقى ماند پس نور عرض و محتاج بموضوع است و البته در محلى قرار ميگيرد .\r\nو هو عرضىّ و ذاتيّ أوّل و ثاني .\r\nروشنى گاهى ذاتى است مانند روشنائى خورشيد كه از خود او است و آن را غالبا ضوء يا ضيا گويند و گاهى عرضى است مانند روشنى ماه كه از خورشيد بر او فروغ افكند\r\n\r\n","description":"","footnote":"","page_name":" 305 ","page_number":321},
  {"content":"\r\n\r\nو آن را غالبا نور گويند . نور اول آن پرتوى است كه بلاواسطه از صاحب ذاتى روشنائى تافته مانند شعاع آفتاب و ثانى آن پرتوى كه از پرتو اول منعكس گشته مانند روشنى زمين پيش از طلوع آفتاب كه از روشنى هواست .\r\nو الظلمة عدم ملكة .\r\nبعضى پنداشتند كه ظلمت كيفيتى است وجودى مانند رنگ سياه كه ضد سفيد است ظلمت هم ضد وجودى نور است و مصنف كتاب فرمود چنين نيست بلكه ظلمت عدمى است يعنى عدم نور از جائى كه قابل نور باشد پس تقابل ميان نور و ظلمت تقابل عدم و ملكه است مانند جهل و علم . گفتند :\r\nاگر كسى چشم فرو بندد ظلمت مىبيند و اگر در تاريكى چشم بگشايد باز ظلمت مىبيند و ميان اين دو در نظر او هيچ فرق نيست . اگر ظلمت امر وجودى باشد چشم بسته بايد هيچ نبيند و چشم باز فضاى تاريك بيند و ما گوئيم واقعا همچنين است چشم بسته و گشوده در تاريكى فرق دارند ظلمت فضا ديدنى است و هر كس در خانه در بسته باشد و روز از شب نداند و در خانه را بگشايد چشم مىبيند تاريك است اما با وجود اين ظلمت عدمى است و ديدن آن دليل وجودى بودن آن نيست چنان كه كورى و برهنگى كه عدم ملكه هستند ديده ميشوند بالعرض مانند ظلمت و شارح علامه بر عكس اين فرمود ديده نشدن ظلمت دليل عدمى بودن آن نيست زيرا كه بسيار چيزها هست و ديده نميشود .\r\n\r\n","description":"","footnote":"","page_name":" 306 ","page_number":322},
  {"content":"\r\n\r\n\r\nدر مسموعات\r\nو منها المسموعات و هي الأصوات الحاصلة من التّموّج المعلول للقرع و القلع .\r\nمسأله هفتم مسموعات . آواز و صداهائى است كه از تموج هوا حاصل مىشود و تموج به علت كوبيدن جسمى است بر ديگرى يا كنده شدن و شكافتن پاره‌هاى جسمى از يكديگر . و علت آن است كه بر هم خوردن يا جدا شدن جسمى از جسمى در هوا تموج پديد مىآورد و آن تموج در اطراف صدا پراكنده ميشوند و چون موج به گوش رسيد آن را ادراك مىكند و بعضى گويند صوت همان تموج است و آن صحيح نيست زيرا كه صوت معلول تموج است و بعضى گويند همان كنده شدن و بر هم خوردن دو جسم است و آن هم صحيح نيست زيرا كه اينها علت صوتند نه اصل صوت .\r\nبه شرط المقاومة .\r\nآواز وقتى از برخوردن دو جسم برمىخيزد كه دو جسم با يكديگر مقاومت كنند مثلا چوب را اگر به قوت بر آب زنى از آن آوازى برآيد اما اگر آهسته روى آب گذارى بانگى برنخيزد و شرط آواز سختى دو جسم نيست .\r\nفي الخارج .\r\nگروهى گويند بانگ و آواز در خارج نيست بلكه در گوش شنونده ايجاد مىشود و مصنف گويد در خارج از حواس ادراك‌كننده هم موجود است و اگر مقصود آن باشد كه بىوجود شنونده در هوا غوغا و هياهو و بانگ و آواز هست به همان كيفيت كه در گوش ما است ميتوان گفت قول آن گروه صحيح است كه صوت را موجود نمىدانند اما اگر مقصود آن باشد كه جز قرع و قلع و تموج چيزى در خارج نيست و كار گوش كار قوه لامسه است كه فشار موج هوا را مىپذيرد و تأثر وى از اين فشار صوت زير يا بم و آهنگ\r\n\r\n","description":"","footnote":"","page_name":" 307 ","page_number":323},
  {"content":"\r\n\r\nمولم يا لذيذى در گوش پديد مىآورد اين سخن صحيح نيست زيرا كه كار گوش غير كار لامسه است . هرگاه موج گرما يا سرما يا ترشح آب يا ضرب سنگ و امثال آن به جائى از بدن انسان برسد البته قوه لامسه ادراك نخواهد كرد كه سنگ مثلا از كدام جانب آمده و به پشت او اصابت كرده يا از دور آمده يا نزديك اما آواز را ميتوان به گوش تشخيص داد از كدام جانب است و از نزديك است يا دور پس موج حامل بانك و آواز كه به گوش ميرسد داراى كيفيتى است بنام صوت با تعيين جهت و فاصله .\r\nو يستحيل بقائه لوجوب إدراك الهيئة الصّوتيّة .\r\nمحال است صوت باقى ماند بلكه بايد هر جزء مؤخر كه موجود شد جزء سابق معدوم شده باشد چون حروف ترتيب مكانى ندارد و آواز ممتد در حيز و مكان نيست تا اولش از وسط و آخرش تميز داده شود بلكه ترتيب اجزاى آن در زمان است و امتيازش باينكه يك جزئش در اول زمان واقع شده و جزء ديگر در زمان دويم و سيم و هكذا . زيد مثلا بايد زاء پيش از ياء و ياء پيش از دال باشد و به همين ترتيب ادراك شود پس ترتيب آن زمانى است و اگر هر سه حرف در زمان مجتمع گردد معلوم نميشود كدام يك مقدم است و كدام مؤخر و اقسام تركيب سه حرف شش است چون ز مقدم است يا ى يا د و بر هر احتمال در حرف دوم دو وجه است ( ز ى د ) يا ( ز د ى ) ( ى ز د ) يا ( ى د ز ) يا ( د ز ى ) يا ( د ى ز ) و غير زيد احتمالات ديگر پنج مىشود .\r\nو يحصل منه آخر .\r\nيعنى از آواز آواز ديگر پديد مىآيد وقتى تموج هوا بجسم سختى منتهى شود و ميان موج و آن جسم تصادم شود موج برمىگردد و همان صدا را بار ديگر برمىگرداند و در لغت عرب صدا عبارت از آن است مانند آنكه در آينه صورت مرئى برمىگردد و بعضى پندارند صدا آوازى است تازه كه از برخورد موج هوا با جسم سخت برمىخيزد و شيخ در شفا وجه اول را برگزيده چون برخورد موج هوا با سنگ چنان شديد نيست كه\r\n\r\n","description":"","footnote":"","page_name":" 308 ","page_number":324},
  {"content":"\r\n\r\nايجاد صوت كند و اگر شديد بود چون به گوش ميرسيد نيز آزار و رنج بسيار ميداد و نيز شباهت بلكه مماثلت آواز برگشته با آواز اول با تباين علت درست نيست اما ظاهر كلام علامه رحمه اللّه تأييد قول ديگر است .\r\nو يعرض له كيفيّة مميّزة يسمّى باعتبارها حرفا .\r\nكيفيتى عارض صوت مىشود و به اين اعتبار آن را حرف گويند توضيح آنكه انسان هوائى از ريه بيرون ميفرستد و آن شنيده نميشود و صوت نيست اما چنان كه در همه اصوات گفتيم از برخورد دو جسم با مقاومت صوت برمىخيزد پس هنگامى كه نفس بيرون مىآيد اگر ناگهان دو دندان پيش را بر هم نهيم صوت از آن پديد مىآيد و اگر دو لب بر هم زنيم به قوت حرف ب پيدا مىشود و هر كس ميتواند همه اين حروف را امتحان كند و مخرج و يا مقطع كه در حقيقت علت پيدايش حرف است تميز دهد اگر بگويد ، ك ، كاف از برخورد وسط زبان بكام بالا پديد آمده يا بگويد ، ا ت ، ت از برخورد نوك زبان به بيخ لثه دندان ادا شده است و ا د ، دال همچنان اما محكمتر ادا كنند و هكذا همان برخورد دو جسم كه موجد صوت است در اجزاى دهان داراى كيفيت خاص است و آن را حرف گويند و شارح علامه فرمود برهانى بر انحصار حروف در عدد معين نيست چنان كه در عربى حروفى است كه فارسيان اعتبار نميكنند و بالعكس و در ساير لغات نيز .\r\nإمّا مصوّت أو صامت متماثل أو مختلف بالذّات أو بالعرض .\r\nحروف مصوت در اصطلاح مشرقيان الف ( واو ) و ياء يعنى حروف مد يا لين ساكن است و بعض امم فتحه و كسره و ضمه را هم به صورت حرف مىنويسند و آن را از اقسام حروف مصوت ميشمرند و فائده حرف مصوت آن است كه صوت حاصل از حرف را تا زمانى ميكشد مثل با و بو گوئى حرف سابق بر خود را نگاه ميدارد و صامت همه حروف غير آن سه حرف مصوت است .\r\nدو حرف متماثل مانند ميم و ميم كه در يكديگر ادغام مىشود و مختلف مانند\r\n\r\n","description":"","footnote":"","page_name":" 309 ","page_number":325},
  {"content":"\r\n\r\nميم و ن آنكه بالذات مختلف است همان است و آنكه بالعرض مختلف است مانند نون ساكن و نون متحرك .\r\nو ينتظم منه الكلام بأقسامه .\r\nكلام آنست كه از حروف مسموعه تأليف پذيرد كه اگر كسى يك حرف ادا كند سخن نگفته است مثل ب و د چون كودكان زبان نگشوده بر اداى يك حرف قادرند و كسى نميگويد بكلام آمده‌اند اما اگر به اختيار دو حرف با هم تركيب كنند ميگويند تازه به حرف آمده است ، و فقها نيز گفته‌اند كسى كه دو حرف مؤلف بگويد در نماز نمازش باطل مىشود اما بيك حرف باطل نميشود و كلام در گفتار مصنف شامل كلمه هم مىشود و اقسام كلام بسيار است مانند تام و ناقص و مفرد و مركب و خبر و انشا و غير ذلك همه مؤلف از حروفند .\r\nو لا يعقل غيره .\r\nيعنى غير كلام لفظى كه مركب از حروف مسموع باشد تعقل نميشود و در الهيات همچنين فرمود و اين سخن رد بر اشاعره است و اصل در اين مسأله آن است كه گروهى از متكلمان صدر اسلام بر آن بودند كه چون قرآن بسيار مكرم و معظم است و بايد آن را بغايت تجليل كرد هر چه در اين باب مبالغه شود مطابق سليقه عامه مردم بهتر است از جمله اگر بگوئيم قرآن قديم است مانند خدا بذهن آنان ملايمتر باشد از آنكه بگوئيم حادث است چنان كه ما اگر درباره پيغمبر صلّى اللّه عليه و آله گوئيم اولين مخلوق است بيشتر تعظيم كرده‌ايم از اينكه بگوئيم حادث است . لاجرم كلام قديم را عوام پسنديدند و معتزله از قبول آن سرباز زدند و بفسق و بدعت متهم گشتند و بسيارى بجرم اعتقاد بخلق قرآن شكنجه ديدند و بسيارى مطرود شدند و بعضى كشته گشتند پس از آنكه علما نظر كردند و آن را باطل و غير معقول يافتند و نتوانستند مخالفت سلف كنند براى توجيه سخن باطل اسلاف بتكلف افتادند كه كلام عبارت از اين الفاظ متدرج الحصول نيست كه حادث است بلكه معنائى است الهى و از صفات او مانند عالم و قادر و تا خدا بود قرآن هم از صفات او\r\n\r\n","description":"","footnote":"","page_name":" 310 ","page_number":326},
  {"content":"\r\n\r\nبود و كلام آن است و اين الفاظ تعبيرى است از آن كلام .\r\nبارى كلام نفسانى معنائى است غير صفات ديگر مانند حيات و قدرت و غير علم بمدلول لفظ و غير تخيل الفاظ . و چنان كه شارح علامه فرمود كلام نفسى يكى است و اقسام كلام لفظى مانند انشا و خبر و امر و نهى و امثال آن در كلام نفسى نيست و در شوارق فرمايد كلام لفظى يا خبر است يا انشا مانند امر و نهى و معنى خبر مانند زيد قائم در ذهن با اعتقاد و ثبوت اين صفت است براى زيد و معنى امر اراده است مانند اضرب كه اراده وقوع زدن است و معنى نهى كراهت و هكذا . و اينان گويند گاه باشد كه انسان خبر دروغ دهد كه عقيده به آن ندارد يا امر كند به چيزى كه نميخواهد واقع شود يا نهى كند از كارى كه ترك آن را نميخواهد و مثل ميزنند كه مردى بنده خود را شكنجه دهد مردم سرزنش كنند ، او عذر آورد كه بنده نافرمان است و سزاوار شكنجه و براى برائت خويش در حضور آنان بنده را فرمانى دهد كه بكن و او ميخواهد نكند تا عذرش هويدا گردد به هرحال كلام اگر در لفظ نباشد در ذهن است و در ذهن دو چيز ممكن است يكى تخيل الفاظ دويم معانى الفاظ . اشاعره گويند كلام نفسى تخيل الفاظ نيست زيرا كه تخيل الفاظ خود الفاظ است و الفاظ چند قسم‌اند و بعضى حروف آن مقدم بر بعضى و كلام نفسانى به نظر آنها يك قسم است و بس .\r\nو گويند كلام نفسى علم و تصور معنى لفظ نيست زيرا كه معنى خبر اعتقاد است و معنى امر اراده و معنى نهى كراهت است و بسا خبر دروغ باشد و امر و نهى براى امتحان يا اظهار عذر باشند و معنى محقق نشود . اگر گويند مراد ما از كلام نفسى صورت معنى خبر است در ذهن هر چند بدان معتقد نباشد . و تصور معنى اراده است هر چند واقعا نخواهد و نهى همچنين زيرا كه دروغگو اگر چه معنى خبر خود را قصد نكرده است اما بىشك معنى آن دروغ در خاطرش خلجان كرده و آنكه بىاراده امر مىكند گرچه نمىخواهد امر او اطاعت شود اما تصور اطاعت را كرده است و همان كلام نفسى است و ما گوئيم اگر معتقدين بكلام نفسى به اين اندازه قناعت كنند نزاع آنها با ديگران نزاع لفظى مىشود كه آيا كلام را بر تصور معانى باطله و اراده ظاهرى بىحقيقت\r\n\r\n","description":"","footnote":"","page_name":" 311 ","page_number":327},
  {"content":"\r\n\r\nميتوان اطلاق كرد يا نميتوان مثلا فلان سخن گفت يعنى در ذهنش تصور باطل كرد اگر اين را بتوان كلام گفت طلب امتحانى را نيز ميتوان ، اما حقيقت اين است كه كلام نفسى نزد اشاعره اين تصورهاى باطل نيست و چنان كه شهرستانى در ملل و نحل نقل كرده گويند كلام نفسى واحد بسيط است و كلام لفظى كه تعبيرى از او است اقسام مختلف دارد و اگر مدلول كلام لفظى كلام نفسى بود آن هم انواع داشت ( كلام شارح علامه رحمه اللّه اندكى مجمل است ) و به هرحال هرگز اشعرى نخواهد گفت تصور معناى دروغ و تظاهر باراده غير حقيقى كلام نفسى است اما معنى درست سخن صادق و اراده حقيقى كلام نفسى نيست و البته كسى كه معنى و اراده حقيقى را كلام نفسى نداند معنى دروغ و اراده بىحقيقت را كلام نفسى نخواهد دانست پس چنان كه خواجه فرمود كلام نفسانى غير معقول است چون امر امتحانى و تصور دروغ معقول است پس كلام نفسانى از اينها نيست .\r\nو منها المطعومات التسعة الحادثة من تفاعل الثّلاثة في مثلها .\r\nمسأله هشتم - از اقسام كيف محسوس يكى آن است كه به قوه ذائقه ادراك مىشود و آن را مزه گويند و انواع مزه‌ها را نميتوان حصر كرد زيرا كه انواع آن بسيار است اما اساس آنها نه مزه است با ملاحظه آنكه بيمزه‌گى را نيز يكى از اقسام شمريم :\r\n1 - بىمزه 2 - شيرينى 3 - ترشى 4 - شورى 5 - تندى مانند فلفل 6 - تلخى مانند ترياك 7 - گس مانند مازو و سيب كال و بعض انواع به 8 - قبض آنكه ظاهر زبان را فقط فراگيرد و عوام دبش ميگويند 9 - چربى .\r\nگويند جسم يا لطيف است يا كثيف يا معتدل و كيفيت فاعله يا حرارت است يا برودت يا اعتدال و هر يك از كيفيات اثرى دارد . حرارت در جسم كثيف تلخى مىآورد و در لطيف تندى و در معتدل شورى . برودت در جسم كثيف عفوصت آورد و در لطيف ترشى و در معتدل قبض . و اعتدال در لطيف چربى و در كثيف شيرينى و در معتدل بيمزگى\r\n\r\n","description":"","footnote":"","page_name":" 312 ","page_number":328},
  {"content":"\r\n\r\nبىمزه آنست كه ذرات آن در آب دهان حل نشود مانند آهن و فلزات ديگر و اگر چنان كنند كه حل شود و در زبان فرو رود بسا مزه داشته باشد و دور نيست كه جسمى حل شود در آب دهان و به زبان فرو رود و مزه نداشته باشد مانند آب .\r\nقبض و عفص هر دو رطوبت دهان را به خود جذب مىكند از اين جهت انسان احساس خشكى مىكند و گوئى بسبب بيرون رفتن رطوبات ذرات ديگر بهم نزديك و فشرده مىشود و عفص به آن گويند كه احساس فشردگى در باطن و ظاهر زبان هر دو باشد و عامه آن را گس گويند و قبض آنكه فشردگى در ظاهر زبان باشد فقط و آن را دبش گويند\r\nو منها المشمومات و لا أسماء لأنواعها إلّا من حيث الموافقه و المخالفة .\r\nمسأله نهم . در بوىها . يكى از انواع كيف محسوس آن است كه بقوه شامه ادراك مىشود و آن بوى است و انواع آن نام خاص ندارد جز آنكه اضافه به صاحب آن بوى كنند مثل بوى گل و بوى مشك اما بعضى بويهاى خوش است و بعضى ناخوش مانند بوى مردار و از اين دو بموافقت و مخالفت تعبير نموده است و بوى خوش موافق طبع انسان و بوى ناخوش مخالف آن .\r\n\r\nكيفيات استعداديه\r\nو الاستعدادات المتوسّطة بين طرفي النّقيض .\r\nمسأله دهم - گفتيم كيف چهار نوع است و يكى از آنها كيف استعدادى است كه قوه و لا قوه نيز گويند . و معنى استعداد و امكان استعدادى پيش از اين گذشت و گفته شد كه چون ماده آماده صفتى يا تغييرى يا صورت تازه يا حالتى تازه و زوال حالات و صورت\r\n\r\n","description":"","footnote":"","page_name":" 313 ","page_number":329},
  {"content":"\r\n\r\nپيشين گردد پس از آماده شدن حالت و صفت و تغيير در آن پيدا مىشود و بىاستعداد ممكن نيست و آمادگى مراتب مختلف دارد مثلا خاك مستعد انسان شدن است و نطفه همچنين اما نزديكتر است از خاك ، اكنون گوئيم مفاهيم و معانى گاهى حكايت از آمادگى نزديك يا دور مىكند آن را كيف استعدادى گويند و خود استعداد كيف است و قوه و لا قوه همان است گويند سقمونيا مسهل قوى است و روغن بادام ملين و داراشكنه سم قوى است و افيون ضعيف‌تر اين‌ها دلالت بر كيفيت استعدادى مىكند به طرف فعل و تأثير يا اگر گوئيم سنگ سخت است و خمير نرم يا فلان ضعيف البنيه است و فلان قوى ، كيف استعدادى است به طرف انفعال . و اين كيف ميان وجود و عدم است آنكه مستعد ناخوشى است نه تندرست است و نه بيمار .\r\n\r\nكيف نفسانى\r\nو النّفسانيّة حال أو ملكة .\r\nمسأله يازدهم - يكى از انواع كيف كيف نفسانى است كه خاص زنده و جاندار است و آن بر دو قسم است اگر زود زوال پذيرد حال گويند مانند غضب و اگر ثابت باشد و دير زائل شود ملكه گويند مانند علم و اخلاق .\r\nمنها العلم و هو اما تصور او تصديق جازم ثابت\r\n\r\n[ در تعريف علم و اقسام آن 
  ]\r\nمسأله دوازدهم در علم . و آن دو قسم است : تصور و تصديق . تصور آن است كه صورت چيزى در ذهن منتقش شود بىآنكه بر آن حكمى كند كه چگونه است و چه صفاتى دارد . و تصديق آنكه حكم كند بيقين كه معنى تصور شده او داراى صفتى و حالى معين هست يا نيست . و در تصديق چند شرط است تا آن را علم گويند اول آنكه حكم جزمى و قطعى باشد نه آميخته بترديد و گمان يعنى بايد حكم‌كننده احتمال خلاف ندهد و اگر احتمال خلاف دهد و لو ضعيف آن را علم نگويند مگر بمجاز مثلا خبر دهند فلان از دنيا رفت و وسائل تشييع فراهم بود جماعت دوستان زارى كنان بر در خانه‌اش ايستاده اما احتمال دهد شايد بسكته و علت ديگر بر آنان اشتباه شده چنان كه بسيار\r\n\r\n","description":"","footnote":"","page_name":" 314 ","page_number":330},
  {"content":"\r\n\r\nاتفاق افتد هنوز علم بموت او حاصل نگشته .\r\nدويم شرط كرد مطابق واقع و حقيقت باشد و اگر كسى جزم دارد و احتمال خلاف نميدهد اما حكم او بر خلاف واقع است نيز آن را علم نگويند مثلا نميگوئيم مشرك علم دارد كه خداى تعالى يكى نيست و يهودى پيغمبر صلّى اللّه عليه و آله را ميداند بر حق نبود و در قرآن كريم نقل قول دهريه كرده است در انكار پروردگار و عالم آخرت آنگاه فرمود مالهم بذلك من علم ان هم الا يظنون .\r\nاعتقاد دهريه علم نيست بلكه ظن است با آنكه جزم دارند بباطل خويش خداى آن را ظن ناميد كه مطابق واقع نيست .\r\nسيم شرط كرد حكم ثابت باشد چون پاره مردم بسبب كم هوشى و سادگى احتمال خلاف در حكم خود نميدهند و اگر كسى آنان را متنبه سازد مردد ميشوند مثل آنكه كسى پيغامى بنشانه آورده چيزى خواهد و ساده‌لوح بخاطرش نگذرد كه او دروغ ميگويد و چون او را متنبه سازند كه شايد نشانه از جاى ديگر به دو رسيده ترديد مىكند و تقليد غير معصوم همچنين است و چون كسى را متنبه سازند كه غير معصوم بسيار اشتباه مىكند او در تقليد احتمال خطا خواهد داد . و گاه باشد كه ساده‌لوحان چيزى كه احتمال خلاف در آن نباشد احتمال خلاف دهند و هرگز از تواتر علم حاصل نكنند .\r\nبارى چون اين شروط جمع نباشد نه در اصطلاح علما علم است و نه در لغت و زبان مردم مگر آنكه بمجاز گويند يا غير علم را صحيح پندارند بغلط مثل آنكه مجسمه را حيوان پندارد .\r\nو لا يحدّ .\r\nعلم را تعريف نتوان كرد چون كيف نفسانى بوجدان معلوم است و هر كس آنچه خود در وجدان خود دارد درست مىشناسد و نيز غير علم را بعلم بايد شناخت پس علم خود بىنياز از معرفت است و اگر كسى تعريف كند مقصودش شرح لفظى و تشخيص اين مفهوم است از نظائر آن و بعضى آن را تعريف كردند كه علم عبارت از اعتقاد به چيزى\r\n\r\n","description":"","footnote":"","page_name":" 315 ","page_number":331},
  {"content":"\r\n\r\nاست با اعتقاد باينكه غير آن نميباشد ، و بعضى گفتند علم اعتقادى است كه موجب آرامش نفس و سكون خاطر باشد . سيد مرتضى رحمه اللّه و شيخ طوسى در عده چنين تعريف كردند و شيخ رحمه اللّه صريحا فرمود تقليد از علم خارج است چون موجب سكون نفس و اطمينان خاطر نيست . بنابراين مقصود آنان همان تصديق جازم است كه بتشكيك و تأمل زائل نشود و ظن و امثال آن به نظر آنان علم نيست و بعضى از اهل حديث گويند ظن قوى هم در شرع علم است و كلام سيد مرتضى رحمه اللّه را بر آن حمل كردند چون ظن قوى نيز سبب سكون و آرامش دل و اطمينان نفس است .\r\nو علامه شارح فرمود اين دو تعريف هر دو ناقص است زيرا كه شامل تقليد مىشود و تقليد علم نيست چون مقلد اعتقاد به چيزى دارد و اعتقاد دارد كه غير آن نيست و به آنچه ياد گرفته است آرامش دل دارد و ما گوئيم بسا اوقات كسى از اسباب موجب ظن اعتقاد پيدا كرده مانند دهريان كه نيافتن و نديدن را دليل نبودن گرفته‌اند و خداوند تعالى اعتقاد آنها را ظن ناميد چنان كه گذشت .\r\nو يقسمان الضّرورة و الاكتساب .\r\nتصور و تصديق يا ضرورى و بديهى هستند يا نظرى و كسبى .\r\nو لا بدّ فيه من الانطباع .\r\nمسأله سيزدهم - شرط است كه صورت اشياء در ذهن عالم منطبع گردد يعنى نقش بسته شود تا آن را درك كند و بعضى گفتند لازم نيست چيزى در ذهن عالم ثابت شود بلكه ارتباط حواس او با اشياء خارجى كافى است و جواب اين است كه بسيار چيزها درك ميكنيم كه در خارج نيستند و ارتباط و اضافه با آن ممكن نيست و تفصيل اين مطلب خواهد آمد ان شاء اللّه .\r\nفي المحلّ المجرّد القابل .\r\nباستقراء و تجربه دانسته‌ايم كه موجودات جسمانى و مادى صفات و نقوشى كه در\r\n\r\n","description":"","footnote":"","page_name":" 316 ","page_number":332},
  {"content":"\r\n\r\nآن‌ها حلول كند ادراك نميكنند و هرگز ديوار سياه سياهى خود را نميداند و از شكافتن متألم نمىشود و ادراك خاص انسان و ديگر حيوانات است ناچار در آنها چيزى يا قوهء يا كمالى يا هر چه نام‌گذارى هست كه در جماد و نبات نيست پس انطباع و نقش بستن صورت در همه چيز سبب ادراك نيست بلكه شرط است قابل باشد و اجسام قابل نيستند و هر ادراك‌كننده كه چيزى را درك كند خود را نيز درك كرده است .\r\nموجودى كه ادراك خويش كند و بداند خود هست ماده نيست و قواى مادى هم نيست مانند حرارت و نور و الكتريك بلكه روح حيوانى كه اطبا ميگفتند در شرائين جاريست نيز ادراك ندارد و روح جارى در اعصاب و در دماغ نيز آلتى است براى رسانيدن خبر فشار موجودات از حس بدماغ اما موجودى كه از اين فشار معنائى يا صورتى درك مىكند اعصاب و دماغ نيست بلكه قوه‌ايست از سنخ ديگر و صورتى كه در او نقش ميبندد سنخ ديگر است و نقش بستن او هم سنخ ديگر است غير آنچه در ماديات مىبينيم .\r\nپس شرط ادراك آن است كه صورت در ادراك‌كننده حلول كند زيرا كه وجود صورت علمى وابسته بوجود ادراك‌كننده است و بايد ادراك‌كننده كه محل ادراك است ماده و از قواى مادى نباشد و قابليت براى ادراك داشته باشد و مقصود از علم و ادراك در اينجا علم و ادراك كلى است .\r\nو حلول المثال مغاير .\r\nدر بحث وجود ذهنى در صفحه دهم ذكر اين شبهه و جواب آن گذشت كه صورت ذهنى بسيارى از احكام صور خارجى را ندارد مثلا از تصور صورت ذهنى مربع و مثلث ذهن انسان مربع و مثلث نميشود و از تصور حرارت و برودت گرم و سرد نميشود و دو ضد را در ذهن تصور ميكنيم مثلا سياه و سفيد و هر دو بر ذهن عارض مىشود و متنافى نيستند اما بر جسم مادى عارض نميشوند .\r\n\r\n","description":"","footnote":"","page_name":" 317 ","page_number":333},
  {"content":"\r\n\r\nو لا يمكن الاتّحاد .\r\nگروهى از حكماى پيشين گفتند چون كسى معنائى را تعقل كند با آن معنى متحد مىشود و نيز گفتند چون چيزى را تعقل كند با عقل فعال يكى مىشود . و در اشارات گويد مردى بنام فرفوريوس كتابى در عقل و معقولات نوشته است و در آن باتحاد معتقد گرديده و هو حشف كلّه يعنى خرماى بلايه است گنده و پوسيده و يكى از معاصرين وى بر وى ردّ نوشته و او جواب ردّ داده است بگفتارى سخيف‌تر اما صدر المتألهين شيرازى قدّس - سره و پيروان وى عقيده فرفوريوس را با تأويل پذيرفته‌اند و تطويل سخن در اين كتاب مناسب نيست الا آنكه اشاره بايد كرد ان شاء اللّه .\r\n( رجوع به صفحه 109 شود )\r\nاتحاد در نظر اهل حكمت احتمال دو معنى دارد يكى اتحاد دو يا چند چيز بطورى كه ماهيت آن چند چيز باقى باشد و نيز با هم يك ماهيت شوند و اين گونه اتحاد تعقل شدنى نيست مثلا آب و هوا با هم متحد شوند و يك ماهيت گردند در عين اينكه آب آب باشد هوا هوا باشد و اين محال است براى آنكه اگر ماهيت ثالثى پيدا شود نه آب آب است ، و نه هوا هوا است ، و همه در ماهيت سيم مستهلك شده‌اند و اگر ماهيت ثالث پيدا نشود اما آب بر هوا غالب شود و همه آب شوند باز هوا فاسد شده و آب گشته و اتحاد حاصل نشده و اگر هوا بر آب غالب شود همچنين .\r\nاحتمال دويم در معنى اتحاد آن است كه موجودى با موجود ديگر پيوند داده شود مانند پيوند شكوفه درختى بنهال درخت ديگر كه ميان آنها رابطه پديد آيد و بعضى احكام و آثار نهال در شكوفه تازه پيوند زده جارى شود و اين نوع ربط شديد همچنانكه در ماديات تصور مىشود در مجردات نيز تصور مىشود . صدر المتالهين سخن حكماى پيشين را كه قائل باتحاد عاقل و معقول بودند بر احتمال دويم منطبق دانسته نه بر احتمال اول و دليلى كه ابو على بن سينا بر رد اتحاد آورده منطبق بر احتمال اول است .\r\nو صدر المتالهين فرمود ناچار معنى مجرد بايد معقول باشد مثلا معنى حيوان\r\n\r\n","description":"","footnote":"","page_name":" 318 ","page_number":334},
  {"content":"\r\n\r\nكلى كه مجرد است معقول است و معقوليت از لوازم ذات اوست و لوازم ذات محال است نيازمند وجود چيزى خارج از ذات باشد زيرا كه در اين صورت از لوازم نخواهد بود مانند شكستن كه از لوازم تبر نيست و بريدن از لوازم اره نيست چون نيازمند چوب است اما تيز بودن از لوازم آنها است چون حاجت به چيزى غير علت ندارد و پس از دارا شدن صفت از ديگرى بىنياز است و حيوان كلى كه معقول است حاجت به غير ندارد در معقوليت و ناچار خود عاقل خود هست و هر صورتى خود عاقل خود باشد با ذهن انسان كه عاقل او است متحد است همچنين از اتحاد عقل انسان با عقل فعال عجب نبايد داشت زيرا كه از پيوند معلول به علت و مسبب بسبب و تابع بمتبوع و پيوند شكوفه بنهال اتحاد در همه چيز لازم نمىآيد پس واجب نيست وقتى عقل انسان با عقل فعال متحد مىشود هر چه عقل فعال ميداند او هم بداند .\r\nو يختلف بإختلاف المعقول .\r\nشارح علامهء فرمود مردم اختلاف كردند كه آيا يك علم به دو معلوم تعلق ميگيرد يا نمىگيرد و حق آن است كه تعلق نميگيرد زيرا كه علم تعلق مىگيرد به همان صورت كه در ذهن است و اگر آن صورت يكى است علم يكى است و اگر بيشتر است علم هم بيشتر است و آن صورت ذهنى هم بايد مطابق با خارج و حقيقت باشد اگر در خارج صورتى مطابق صورت ذهنى هست آن صورت معلوم است و اگر مطابق صورت ذهنى در خارج يافت نمىشود ذهن تصور معدوم كرده است . احتمال معقول در خلاف اين قول تعلق « يك علم به دو معلوم » آن است كه كسى علم را صورت ذهنى نداند و بگويد معلوم در خارج است و علم اضافه ذهن به او بنابراين ميتوان تصور كرد كه چند چيز متباين و مختلف را تعقل كنيم و همه را يك حقيقت و ماهيت پنداريم .\r\nكالحال و الاستقبال .\r\nاشاره باختلافى است ميان معتزله در علم پروردگار بعضى از آنها گفتند چون\r\n\r\n","description":"","footnote":"","page_name":" 319 ","page_number":335},
  {"content":"\r\n\r\nعلم خداوند تغيير نميكند و از پيش ميداند آنچه بايد واقع شود . پس اكنون كه ميداند زيد در چند سال ديگر موجود مىشود علم او اكنون باينكه زيد موجود خواهد شد عين همان علم باشد كه پس از چند سال در زمان مستقبل ميداند زيد موجود گرديد بعضى گفتند اكنون خداى تعالى ميداند زيد موجود نيست و بعد موجود خواهد شد و پس از موجود شدن ميداند موجود است و معدوم نيست و اين دو علم با يكديگر فرق دارد ابو الحسين بصرى گويد در علم او تغييرى حاصل نميشود بلكه متعلقات آن تغيير ميپذيرد و بحث آن در محل خود خواهد آمد ان شاء اللّه و قول مصنف آن است كه علم حال و استقبال مغاير يكديگرند .\r\nو لا يعقل إلّا مضافا فيقوى الاشكال به اجتماع الصّورتين المتماثلتين مع الاتّحاد .\r\nعلم معنى نسبت را در بر دارد و اگر گويند فلان عالم است معنى تمام نيست مگر معلوم شود عالم به چه چيز ؟ و شبهه مىشود در اينكه هر كس علم بذات خود دارد عالم خود اوست و معلوم خود او با اينكه اضافه ميان دو چيز است و با اتحاد نسبت تعقل نميشود و نميتوان گفت فلان برادر خود است و برابر خود و معلم خود و امثال آن مگر بمجاز و اگر گوئيم خود كه علم به خود دارد صورت خود او در خود او منطبع مىشود صحيح نيست زيرا كه دو صورت مانند هم در يك محل جمع نميشود و جواب آنست كه علم انسان بذات خود حاجت به صورت زائد ندارد و اضافه اعتبارى كافى است مانند طبيب كه خود مريض باشد و خويشتن را معالجه كند از جهتى علاج‌كننده و از جهتى علاج‌پذير است و علم انسان به صورت ذهنيه خود نيز حاجت به صورت زائد ندارد و اين گونه علم را در اصطلاح علم حضورى گويند و آنكه به صورت زائد باشد علم حصولى مثلا علم انسان به آب خارجى علم حصولى است و به صورت ذهنى علم حضورى .\r\n\r\n","description":"","footnote":"","page_name":" 320 ","page_number":336},
  {"content":"\r\n\r\nو هو عرض لوجود حدّه فيه .\r\nاختلاف كردند كه علم عرض است يا تابع معلوم مثلا صورت انسان و حيوان در ذهن انسان عرض است يا جوهر است بعضى گفتند عرض است چون حالى است از حالات نفس انسانى و در وجود محتاج بنفس است اما نفس محتاج به او نيست و حد عرض همين است و بعضى گفتند جوهر است براى آنكه صورت ذهنى در ماهيت با حقيقت خارجى يكى است چنان كه در وجود ذهنى اول كتاب گفتيم ( ص 10 ) و معلوم كه حقيقت خارجى است جوهر است و صورت ذهنى هم بايد همان ماهيت باشد .\r\nسياهى و سفيدى و ساير اعراض كه در خارج عرضند در ذهن هم عرضند اما در خارج كيف محسوس و در ذهن كيف نفسانى و عدد هم در خارج عرض است در ذهن هم عرض است اما در خارج از مقوله كم است و در ذهن از مقوله كيف .\r\nو صدر المتالهين قدس سرّه فرمود به محل اولى ذاتى علم از مقوله معلوم است و بحمل شايع صناعى از مقوله كيف نفسانى و حاجى ملا هادى سبزوارى در منظومه فرمود .\r\n بحمل ذات صورة مقولة * وحدتها مع عاقل مقولة \r\nو تفصيل را در شرح آن كتاب بايد خواند .\r\nو هو فعلىّ و انفعاليّ و غيرهما .\r\nمسأله چهاردهم - علم سه قسم است اول فعلى مانند علم مهندس كه اول صورت بنائى در ذهن ميسازد آنگاه مطابق آن در خارج مىآورد و اين علم پيش از معلوم است و سبب آنست .\r\nدويم انفعالى مانند علم ديگران ببناى مهندس پس از ديدن آن .\r\nسيم آن علم كه نه سبب فعل است و نه از موجودات خارجى در ذهن آمده مانند آنكه كل بزرگتر از جزء است و مانند علم انسان بذات خود .\r\n\r\n","description":"","footnote":"","page_name":" 321 ","page_number":337},
  {"content":"\r\n\r\nو ضرورى أقسامه ستّة و مكتسب .\r\nعلم بر دو قسم است يا ضرورى است يعنى آنكه محتاج بدليل و برهان نباشد و غالبا همان را بديهى گويند و دويم علم مكتسب يعنى آنكه بىحجت و دليل معلوم نشود و آن را نظرى نيز گويند و ضرورى شش قسم است چنان كه در منطق گفته‌اند ( 1 ) اوليات آن است كه تصور موضوع و محمول در تصديق به آن كافى باشد مانند آنكه كل بزرگتر از جزء است و هيچ ممكن بىعلت يافت نميشود يعنى ترجيح دو احتمال مساوى بىعلت مرجح محال است ( 2 ) محسوسات بحواس ظاهر يا باطن ( 3 ) تجربيات كه حكمى بمشاهدات مكرر معلوم شود مانند سقمونيا مسهل است ، وقتى از تجربه معلوم شود كه بعلتى اين اثر دارد و اثر آن اتفاقى نيست اگر چه علت آن را ندانيم ، و اغلب مسائل طب و طبيعى از اين قسم است .\r\n( 4 ) حدس از مشاهدات مكرر كه بىقصد تحقيق و استدلال واقع شده ذهن انسان متنبه مطلبى گردد و بدان يقين حاصل كند مانند آنكه نور ماه از خورشيد است كسى كه اول اين حكم را دانست به قصد تحقيق در پى بىآن نرفت بلكه مكرر ديد ماه كوچك و بزرگ مينمايد و اين تغيير بسته به وضع آن با خورشيد است دانست نور او از خورشيد است نه از خود ماه . زيرا كه اگر نور او از خود او بود هر شب كم و بيش نميشد پس از جاى ديگر بر او تابيده و غير خورشيد منبعى نيست كه نور به ماه دهد چون باختلاف وضع آن با خورشيد زياده و كم مىشود .\r\nفرق تجربه و استقراء آن است كه در استقراء وجود علت مشترك معلوم نشده تا حكم كلى توان كرد و در تجربه وجود علت مشترك معلوم شده اگر چه ماهيت آن را ندانيم و در حدس هم وجود و هم ماهيت علت معلوم شده است .\r\n( 5 ) متواتر آن است كه جماعت بسيار به چيزى خبر دهند و بدانيم آن‌ها اتفاق و تعاهد بر نقل كذب نداشتند مانند اخبار از وجود شهرى بنام مكه .\r\n( 6 ) فطريات آنكه حكمى بدليل ثابت شود اما آن دليل پيوسته در ذهن انسان\r\n\r\n","description":"","footnote":"","page_name":" 322 ","page_number":338},
  {"content":"\r\n\r\nحاضر باشد مثل آنكه چهار زوج است فطرى است اما هفده عدد اول است چنين نيست .\r\nو واجب و ممكن .\r\nعلم يا واجب است يا ممكن و واجب علم واجب الوجود است كه عين ذات اوست .\r\nو هو تابع بمعنى أصالة موازنه في التطابق .\r\nچون دو چيز را مطابقه كنيم مانند دو نسخه كتاب يكى را اصل قرار ميدهيم و ديگرى را تابع او و تابع را مطابق اصل ميسازيم نه اصل را مطابق تابع . همچنين علم تابع معلوم است و اگر اين دو مطابق يكديگر نباشند اصل را موجود خارجى بايد دانست و علم را تابع آن و گرنه علم را حقيقة علم نبايد گفت بلكه جهل مركب است و علم خداوند تعالى حق است چون موجود خارجى درست مطابق علم او است .\r\nفزال الدّور .\r\nگفتيم علم تابع معلوم است حتى علم فعلى و نيز گفتيم در علم فعلى مثل علم مهندس و امثال او ، معلوم تابع علم است پس از آن دور لازم آيد زيرا كه اگر علم تابع باشد مؤخر است از معلوم اگر علت باشد مقدم است بر معلوم و جواب آن است كه گفتيم علم تابع معلوم است يعنى حاكى از معلوم است نه مؤخر از آن و حاكى شايد مقدم باشد مانند علم ما بقيامت و شايد مؤخر و بر فرض مقدم باشد لازم نيست علت باشد يعنى علم فعلى باشد و حكايت كه تابع محكى است لازم نيست مؤخر يا مقدم باشد تا دور لازم آيد .\r\nو لا بدّ فيه من الاستعداد أمّا الضّرورىّ فبالحواسّ و أمّا الكسبيّ فبالأوّل .\r\nمسأله پانزدهم - علامه رحمه اللّه فرمود علم ضرورى يا كسبى يعنى بديهى يا نظرى پس از نبودن براى انسان حاصل ميشوند زيرا كه انسان در آغاز خلقت خود از هر علم خالى است و حادث زمانى چنان كه گذشت بايد پس از استعداد باشد ( صفحه 46 و 47 )\r\n\r\n","description":"","footnote":"","page_name":" 323 ","page_number":339},
  {"content":"\r\n\r\nو نيز انسان نسبت بعلوم خود قابل است و قابل ممكن نيست فاعل باشد بلكه بايد علت خارج او را از قوه بفعل آورد يعنى بايد غير خود انسان او را عالم گرداند ( در صفحه 132 و 133 گذشت ) و اين فاعل خدا است و استعداد براى ادراك ضروريات از به كار بردن حواس حاصل مىشود و براى علوم كسبى و نظرى از ممارست و تمرن در بديهيات و تركيب و ترتيب آنها و بعبارت ديگر از مقدمات بديهى بنتايج نظرى پىبردن . و از بعضى متكلمين نقل كرده است كه علم نظرى از روى مقدمات بفعل نفس انسانى حاصل مىشود و اين غلط است چون‌كه نفس پيش از مقدمات چيزى نميدانست و البته فاعل و موجد علم خداست و همچنين استفاده كليات از جزئيات كه بحواس ادراك كرده است فعل حق است نه فعل خود نفس مگر بمجاز .\r\nو في اصطلاح يفارق الإدراك مفارقة الجنس النّوع و باصطلاح آخر مفارقة النّوعين .\r\nمسأله شانزدهم ، فرق ميان علم و ادراك ، در اصطلاح بعض علماء علم و ادراك دو چيز متباينند . علم را بر كلى اطلاق ميكنند مانند علم به انسان و ادراك را بر جزئى مانند ديدن زيد ، نه اين را علم گويند و نه آن را ادراك .\r\nو در اصطلاح بعضى علم خاص كليات است و ادراك اعم از كلى و جزئى و بعبارة ديگر ادراك جنس است و علم نوع و به هرحال حيوان را عالم نگويند چون ادراك او كلى نيست .\r\nو تعلقه على التّمام بالعلّة يستلزم تعلّقه بالمعلول .\r\nمسأله هفدهم . اگر كسى علت را بشناسد اما نداند علت است از آن علم بمعلول حاصل نميكند مثلا علفى را بشناسد و نداند علت رفع تب است يا سم است يا مسهل است علم بمعلول و اثر آن پيدا نميكند .\r\nاگر علت را بشناسد و بداند علت است اما علم كامل بماهيت و لوازم آن ندارد مثل آن\r\n\r\n","description":"","footnote":"","page_name":" 324 ","page_number":340},
  {"content":"\r\n\r\nكه بداند الكل علت مستى است اما لوازم و آثار ديگر آن را نداند ، علم او به همان تعلق ميگيرد كه ميداند و از مضار آن بىخبر است اما آنكه ميداند ماهيت و ذات علت و همه ملزومات و لوازم آن را ، از علم او به علت علم به همه مضرات آن حاصل مىشود اين قيود و تفصيلات براى آن است كه حكما گفتند علم به علت موجب علم بمعلول است و گروهى بىتامل شبهه كردند كه چنين نيست زيرا كه ما براى دانستن هر اثرى از هر علتى محتاج بتجربه‌هاى مكرر هستيم و آنچه ميشناسيم خواص و آثار آن را نميدانيم مگر پس از آزمايش . و جواب آن است كه ما علم بعلّت تامه نداريم و مقصود علم بعلّت از جهت عليت است يعنى علم بعليت تامه .\r\nو مراتبه ثلثة .\r\nمسأله هيجدهم - مراتب علم سه است : اول آنكه قوه آموختن دارد اما هنوز نياموخته . دويم آنكه آموخته و بتفصيل در ياد دارد .\r\nسيم آنكه پس از آموختن از آن غافل است و هرگاه بخواهد در ذهن او حاضر مىشود .\r\nو ذوا السّبب إنّما يعلم به كلّيا .\r\nمسأله نوزدهم - آنكه سبب ندارد ذات واجب الوجود است جل جلاله پس همه چيز ممكن است و بىسبب موجود نميشود و علم در اين كلام يا بمعنى تصور است يا تصديق بوجود . اگر مراد تصور باشد معنى آن است كه ماهيت و حقيقت هيچ چيز تصور نميشود مگر سبب آن را بدانند مثلا تب مريض را بحواس ادراك ميكنى اما حقيقت مرض را تشخيص نميدهى مگر آنكه بدانى بچه سبب عارض شده است . و گاه باشد ماه را بىنور بينى نميتوانى آن را دليل خسوف قرار دهى مگر آنكه بدانى بىنورى او بسبب حائل شدن زمين است ميان او و خورشيد و كسى كه خسوف را ببيند و سبب آن را نداند معنى خسوف را درك نكرده است و هكذا و اين بحث را در منطق آورده‌اند آنجا كه گفتند\r\n\r\n","description":"","footnote":"","page_name":" 325 ","page_number":341},
  {"content":"\r\n\r\n« الحد و البرهان متشاركان في حدودهما » و در اصطلاح مردم نيز جارى است .\r\nكسى كه نداند شيشه را چگونه و از چه مواد ميسازند گويند نميدانى شيشه چيست يعنى ماهيت آن را نميدانى و البته اسباب را بوجه كلى بايد شناخت نه عين كوره و شخص شيشه‌گر را .\r\nو اگر مراد تصديق باشد معنى آن است كه علم بوجود هيچ ممكنى حاصل نميشود مگر آنكه تصور سبب آن را كرده باشد اجمالا مثلا كسى آتش بيند يقين كند آن بعلتى ايجاد شده است اگر چه نداند علت آن چيست . اما شرط تصديق بسبب آن است كه تصديق‌كننده بداند موجودى را كه مشاهده كرد سبب دارد اما اگر آن را سبب‌دار نداند از وجود آن علم بسبب حاصل نميكند مانند ملاحده از مشاهده آسمان و زمين تصديق بسبب نميكنند .\r\nدر شوارق فرمايد اگر علم باشياء از طريق مشاهده و ضرورت حاصل شود و بعبارة ديگر بديهى باشد محتاج بدانستن سبب نيست اما اگر نظرى و محتاج باستدلال باشد بايد از وجود سبب استدلال بر وجود آن كرد يعنى از وجود علت پى بوجود معلول برد نه از معلول بوجود علت و اول را لمى گويند و دويم را انى چنان كه در منطق است و فرمود برهان انّى ناقص است زيرا كه معلول معين بر علت مبهم دلالت مىكند مثلا نور دلالت مىكند بر آنكه علتى هست يا آفتاب يا چراغ يا ماه اما علت معنى بر معلول معين مثلا خورشيد دلالت مىكند بر نور خود نه بر نور يا حرارت يا سياهى كه به علت ديگر هم عارض مىشود و علامه رحمه اللّه فرمود هيچ‌گاه علمى كه از راه سبب پيدا شود علم جزئى و مشخص نخواهد بود مثلا علم باينكه خسوفى پديد خواهد آمد براى آنكه اگر بداند در فلان زمان معين زمين ميان ماه و خورشيد فاصله مىشود و ماه منخسف ميگردد و هم زمان و هم ماه و خورشيد و زمين كلى باشند هر چند منحصر بفردند اما علم بخسوف نيز كلى است و در شوارق اعتراضى نقل كرده است كه اگر سبب جزئى باشد از علم بوجود آن علم بمسبب جزئى پيدا مىشود و اگر سبب كلى باشد علم بمسبب كلى و جاى اين بحث در مسأله علم واجب الوجود است .\r\n\r\n","description":"","footnote":"","page_name":" 326 ","page_number":342},
  {"content":"\r\n\r\nو العقل غريزة يلزمها العلم بالضّروريات عند سلامة الآلات .\r\nمسأله بيستم - عقل يكى از خواص طبيعى ذهن انسان است كه اگر آلات بدن سالم باشد از آن علم ببديهيات حاصل مىشود . بعضى گويند قوه‌ايست كه واجب و محال را امتياز دهد و بداند چه امرى شدنى است و چه امرى نشدنى .\r\nو گفتند اين دو معنى با هم متلازمند و علامه فرمود اگر متلازمند دليل آن نيست كه متحدند .\r\nو يطلق على غيره بالاشتراك .\r\nو عقل را بر غير آن معنى نيز اطلاق كنند پس مشترك است ميان چند معنى و مقصود در اين بحث عقل در اصطلاح حكما و علماى معقول است . يكى عقل مجرد يعنى موجود عاقل غير جسمانى كه ذكر آن گذشت ( 229 - 236 ) و چنان كه گفتيم اين اصطلاح بجاى ملائكه و فرشته است در اصطلاح اهل شرع .\r\nديگر عقل نظرى كه در انسان است و بدان ادراك كليات مىكند و آن را قوه ناطقه ميگويند و ( در صفحه 244 - 246 گذشت ) و در ادله تجرد نفس گفتيم قوه‌ايست كه كه در هيچ‌يك از آلات بدن حلول نكرده است .\r\nسيم عقل عملى كه بدان ادراك حسن و قبح مىكند و بعضى كارها را زشت و بعضى را نيكو ميبيند و شايد مردم از جهتى در اين قوه مختلف باشند مثلا چنگيز قتل مردم را چنان قبيح نميديد كه ابراهيم ادهم اما در عقل نظرى با يكديگر موافق بودند كه مثلا عدد چهار بيش از دو است .\r\nحكما عقل بمعنى دويم يعنى عقل نظرى را چند قسم كردند 1 - عقل هيولائى يعنى استعداد عاقل شدن در كسى كه هنوز ادراك كليات نكرده است مانند طفل نوزاد .\r\n2 - عقل بالملكه و آن مرتبه‌ايست كه كليات بديهى را ادراك كرده است و آماده استنباط علوم نظرى گرديده بدليل و برهان .\r\n\r\n","description":"","footnote":"","page_name":" 327 ","page_number":343},
  {"content":"\r\n\r\n3 - آنكه علوم نظرى براى او حاصل آمده است چنان كه حاجت بآموختن تازه و تعليم ندارد بلكه در حافظه او ذخيره شده هر وقت خواهد ميتواند حاضر سازد يا خود مقدمه تركيب كند آسان و نتيجه بگيرد مانند كاتب ورزيده كه هر وقت خواهد بنويسد ميتواند و آن را عقل بالفعل گويند .\r\n4 - عقل مستفاد آنكه از خزانه خاطر آورده و در ذهن حاضر كرده است .\r\nو الاعتقاد يقال لأحد قسميه .\r\nمسأله بيست و يكم - اعتقاد بمعنى تصديق است و قسمى است از علم چون علم يا تصور است يا تصديق . تصديق در اينجا شامل يقين و ظن و تقليد نيز مىشود و منحصر بيقين نيست . شارح علامه از ابو الهذيل علاف نقل كرده است كه اعتقاد از جنس علم نيست و ابو على جبائى بر وى در كرده است كه اگر اعتقاد عين علم نباشد يا مثل آن است يا ضد يا مخالف . اگر مثل است فهو المطلوب و اگر ضد آن است با يكديگر اجتماع نميكنند و حال آنكه انسان علم دارد و اعتقاد دارد پس علم و اعتقاد با يكديگر جمع ميشوند و ضد نيستند و اگر مخالف باشد مانند سفيدى و شيرينى بايد بيك ضد منفى نگردند و هر يك ضدى جدا داشته باشد با آنكه جهل و شك هم علم را ميبرد و هم اعتقاد را .\r\nما گوئيم اين بحث به نظر غير معقول ميرسد زيرا كه توهم مغايرت علم و اعتقاد از انسان عادى و سالم بسيار بعيد است و گويا اين سخن از آنجا برخاست كه گروهى از ترس شمشير يا بيم تفرد اظهار ايمان و خود را در جامعه مسلمانان داخل ميكردند و بالعكس گروهى يقين به خدا و صحت نبوت پيغمبر داشتند و براى مصلحت دنيوى انكار ميكردند چنان كه خدا فرمود  ( وَ جَحَدُوا بِها وَ اسْتَيْقَنَتْها أَنْفُسُهُمْ )  و جبائيان تظاهر بدين را اعتقاد ناميدند و گاه باشد كه گويند واجب است انسان به ظن خود اعتقاد داشته باشد و اگر گوئى چگونه ممكن است ظن انسان بىدليل و برهان مبدل بيقين شود گويند اعتقاد چيزى است غير يقين مثل آنكه اهل عصر ما گويند به خود تلقين كند .\r\nهمچنين واجب است مكلف خود را تلقين كند كه مظنون او صحيح است و\r\n\r\n","description":"","footnote":"","page_name":" 328 ","page_number":344},
  {"content":"\r\n\r\nالتزام قلبى داشته باشد كه احتمال خلاف را دفع كند و اين مطالب بيهوده در سياست دنيوى مناسب است كه بزرگان از زيردستان اطاعت ظاهر ميخواهند نه در دين خدا كه از بندگان حقيقت و علم و يقين ميخواهد معاونان ظالم كه بدانند بد ميكنند اما اطاعت كنند مقربند و آنها كه اطاعت نكنند مغضوب و مطرود . نزد آنها علم به حق غير از اعتقاد به ظالم و عقد قلبى بر اطاعت او است .\r\nفيتعاكسان في العموم و الخصوص .\r\nچون اعتقاد خاص بتصديق است و تصور علم است و اعتقاد نيست پس علم اعم از اعتقاد است و باعتبارى اعتقاد اعم است زيرا كه شامل يقين و ظن و علم مقلد و جهل مركب مىشود بر خلاف علم . و در اين عبارت و معنى تسامح است .\r\nو يقع فيه التّضادّ بخلاف العلم .\r\nدر علم تضاد نيست يعنى دو علم ضد يكديگر نيستند چون علم آن است كه مطابق واقع باشد و در واقع تضاد نيست و آن چه موافق واقع است علم است و آنكه مخالف است ظن .\r\nاما در اعتقاد تضاد هست مانند اعتقاد كافر و مسلمان .\r\nو السّهو عدم ملكة العلم و قد يفرق بينه و بين النّسيان .\r\nسهو بمعنى حاضر نبودن معنى است در ذهن و تقابل ميان سهو و علم تقابل عدم و ملكه است مانند جهل و علم خواه چيزى را فراموش كرده باشد يا فراموش نكرده اما فعلا ملتفت به آن نباشد و بعضى ميان سهو و نسيان فرق گذارند كه سهو از حافظه بيرون نرفته و در نسيان از حافظه هم بيرون رفته و ابو على جبائى گويد سهو معنى ثبوتى است ضد علم .\r\nو در لغت عربى تشخيص فرق ميان سهو و نسيان مشكل است زيرا كه همه بمعنى ترك و غفلت بلكه ندانستن و توجه نداشتن استعمال شده است مانند ( الذين هم عن -\r\n\r\n","description":"","footnote":"","page_name":" 329 ","page_number":345},
  {"content":"\r\n\r\nصلاتهم ساهون ) يعنى كسانى كه از نماز غافلند ( فنسى و لم نجد له عزما ) يعنى ترك كرد و ثابت نماند بر عهد خود . و اگر ميان آنها اندك فرق باشد در اصل لغت اما در عرف بتوسعه در يكديگر استعمال شده‌اند و اللّه العالم .\r\nو الشّكّ تردّد الذّهن بين الطّرفين .\r\nشك آن است كه ذهن در بودن و نبودن چيزى مردد باشد و متكلمين خلاف كردند كه آن معنى است يعنى عرضى است از اعراض نفسانى يا عدم است و فائده در تحقيق آن نيست و به هرحال تا انسان نباشد شك نميكند پس صفت موجود است و هر كس از چيزى غافل باشد شك ندارد پس متوقف بر تصور چيزى است بىآنكه تصديق بحكمى كند .\r\nو قد يصحّ تعلّق كلّ من العلم و الاعتقاد بنفسه و بالآخر فيتغاير الاعتبار لا الصّور .\r\nصحيح است علم بعلم تعلق گيرد يعنى بداند كه بداند يا اعتقاد به اعتقاد چنان كه كافر اعتقاد دارد به اعتقاد خود و ممكن است علم به اعتقاد تعلق گيرد يا اعتقاد بعلم و آنگاه كه علم تعلق بعلم گيرد تغاير علم و معلوم اعتبارى است نه آنكه صورتى در ذهن باشد و از آن صورت صورت ديگر كه اولى را علم گوئيم و دويم را علم بعلم ، بلكه همان علم اول هم علم است هم علم بعلم است در آغاز كه آن را حاكى از موجود خارجى قرار دهيم علم است و در نظر ثانى كه به او نظر استقلالى كنيم علم بعلم است و چون اعتقاد شامل خلاف واقع نيز مىشود اعتقاد به اعتقاد باطل جهل مركب است .\r\nو الجهل بمعني يقابلهما و به آخر قسم لأحدهما .\r\nجهل بسيط در مقابل علم و اعتقاد هر دو است اما جهل مركب يك قسم از اعتقاد\r\n\r\n","description":"","footnote":"","page_name":" 330 ","page_number":346},
  {"content":"\r\n\r\nو الظّن ترجيح أحد الطّرفين و هو غير اعتقاد الرّجحان .\r\nظن ترجيح دادن يكى از طرفين است از بودن و نبودن يعنى راجح بودن اعتقاد نه اعتقاد راجح بودن چون اعتقاد راجح بودن با جزم و يقين منافى نيست و راجح بودن اعتقاد با جزم به آن منافى است و بايد دانست كه بسا مردم ظن دارند به چيزى و خود آن را يقين ميپندارند و احتمال خطا در گمان خود نميدهند براى عدم توجه و در قرآن كريم دربارهء دهريه گويد ( مالهم بذلك من علم ان هم الا يظنون ) بسخن باطل خويش علم ندارند بلكه گمان دارند چون نيافتن را دليل نبودن گرفتند با اينكه ميدانيم انسان سالم از نيافتن چيزى يقين بنبودن حاصل نميكند بلكه خود دهريه هم در غير مبدأ و معاد اگر گم شده خود را در شهر نيافتند يقين نمىكنند نيست . و در حقيقت ظن دارند و آن را يقين ميپندارند .\r\nو يقبل الشّدّة و الضّعف و طرفاه علم و جهل .\r\nظن قابل شدت و ضعف است و دو طرف آن يكى علم است كه هيچ احتمال خطا نميدهد و گاه جهل بسيط كه هيچ متوجه معنى نيست .\r\nمثلا اگر فرض كنيم در كيسه هزار سكه قلب است و يكى صحيح و يكى را بردارى بعيد است آن سكه صحيح باشد اما محال نيست و اگر در هزار سكه بيش از يك سكه صحيح باشد احتمال آنكه برداشته صحيح باشد قوىتر است و اين درجات پيوسته احتمال صحت را قويتر مىكند تا آنكه در هزار سكه صحيح يك سكه قلب باشد آن يكى كه برداشته به ظن قوى صحيح است . و مراتب ظن قوى را بعضى علماى زمان ما ظن اطمينانى نامند و ليكن در احكام شرعيه كه شرط آن علم است ظن به كار نمىآيد حتى اگر باعلى مراتب قوت باشد مثلا دست دزدى را بايد بريد كه مال مسروق او اقلا ربع دينار باشد و اگر در كيسه صد هزار دينار باشد و يك سكه قلب و بىارزش و دزد يك سكه از آن دزديده باشد چون باحتمال يك درصد هزار آن سكه قلب بدست\r\n\r\n","description":"","footnote":"","page_name":" 331 ","page_number":347},
  {"content":"\r\n\r\nدزد آمده بريدن دست او جائز نيست .\r\nو كسبيّ العلم يحصل بالنّظر مع سلامة جزئيه ضرورة .\r\nمسأله بيست و دويم - در نظر و استدلال . مسأله منطقى است جز اين نكته كه علم نظرى محتاج به برهان و استدلال آيا بمقدمات منطقى حاصل مىشود مثلا هرگاه ماهيت چيزى را ندانيم به ترتيب جنس و فصل ميتوان حقيقت آن را يافت و برسم منطقى تشخيص داد يا نميتوان يا هرگاه حكمى بديهى نباشد مانند حدوث عالم و اثبات وجود پروردگار و بقاى روح و معاد و امثال آن آيا ميتوان بمقدمات بديهى بروش اهل منطق از ترتيب صغرى و كبرى و قياس اقترانى و خلف نتيجه گرفت و يقين به آن حاصل كرد يا نميتوان .\r\nعلامه شارح فرمود در آن خلاف نمودند ، آنكه چندان تحصيل ندارد يعنى باريك بين و حق جوى نيست گويد باستدلال چيزى بدست نيايد و محققين گويند بدست آيد و در بعضى كتب آمده مخالف استدلال گروهى از عوام صوفيه‌اند كه گويند برياضت و تحصيل صفاى باطن بايد علم آموخت بكشف و حشويه اهل حديث گويند بايد متابعت روايات كرد ، نه عقل و نه قرآن كافى براى علم نيست .\r\nاز جمله ادلّه آنان است كه اگر از دليل و برهان علم حاصل ميشد عقلا در مسائل اختلاف نميكردند زيرا كه دليل را غالب دو طرف متخاصم ديده‌اند و البته دليل از مقدمات بديهى تركيب مىيابد كه همه كس آسان ادراك مىكند . خواجه عليه الرحمه فرمود با سلامت صغرى و كبرى كه جزء مادى قياسند و سلامت صورت كه شرايط قياس و جزء صورى آنند البته علم حاصل مىشود و آن بديهى است و ضرورى و بىشبهه اگر كسى معتقد باشد عالم ممكن است و ممكن محتاج به علت البته معتقد شود كه عالم محتاج به علت است .\r\nاما اختلاف مردم در مسائل براى آن است كه همه بديهيات براى همه بديهى نيست و شايد بعضى در پاره مطالب بديهى شك كنند يا قياس درست ترتيب ندهند و\r\n\r\n","description":"","footnote":"","page_name":" 332 ","page_number":348},
  {"content":"\r\n\r\nمراعات شرائط نكنند مثل آنكه در شكل اول بايد صغرى موجبه باشد و كبرى كليّه و يا جهت را مراعات نكنند و راه غلط در باب مغالطات از منطق مشروح آمده است .\r\nو مع فساد أحدهما قد يحصل ضدّه .\r\nقياس و حجت صحيح يقينا نتيجه صحيح ميدهد اما اگر صورت يا ماده آن غلط باشد لازم نيست نتيجه آن صحيح باشد و لازم هم نيست غلط باشد ، مثلا اگر بگوئيم انسان حيوان است و هر حيوان جسم است نتيجه ميدهد و چون قياس صحيح است نتيجه هم صحيح است چون نتيجه از لوازم قياس صحيح است و جدا شدنى نيست .\r\nاما اگر بگوئيم انسان جسم است و همه جسمى جان ندارد پس انسان جان ندارد صحيح نيست چون شرط قياس آن است كه كبرى كليه باشد يعنى بگوئيم هيچ جسمى جان ندارد و در آن مثال كبرى جزئيه است و صورت آن غلط است .\r\nو اگر بگوئيم انسان جسم است و بعض اجسام جان دارند پس انسان جان دارد اگر چه كبرى جزئيه است اما نتيجه صحيح است . از اين جهت فرمود قد يحصل ضده اگر قياس فاسد باشد گاهى ضد علم يعنى جهل و باطل نتيجه ميدهد نه هميشه .\r\nعين آن سخن كه در صورت قياس و باطل بودن آن گفتيم و مثال آورديم در ماده قياس هم اگر غلط باشد ميگوئيم مثلا انسان جماد است و هر جمادى سخن ميگويد پس انسان سخن ميگويد در اين قياس صورت قياس صحيح است اما ماده آن غلط چون هم صغرى دروغ است و هم كبرى اما نتيجه صحيح است زيرا انسان سخن ميگويد .\r\nو اگر بگوئيم انسان جماد است و هر جمادى بىحركت است پس انسان بىحركت است نتيجه صحيح نيست و بدانچه گفتيم معنى متن كتاب معلوم گرديد .\r\nو شارح علامه فرمود بعضى گفتند از نظر فاسد و قياس باطل جهل لازم نيايد و چنان نيست كه هر كس در دليل باطل نظر كند بنتيجه باطل معتقد شود از اين جهت بسيار مردم كه عقيده حق دارند نظر در دليل باطل ميكنند و گمراه نميشوند . آنگاه علامه\r\n\r\n","description":"","footnote":"","page_name":" 333 ","page_number":349},
  {"content":"\r\n\r\nآن را رد كرده است و ما گوئيم سخن اين گوينده منافى متن است و كلام خواجه عليه الرحمه نيز مؤيد همين است . شارح علامه فرمود بسيارى از مردم در قياس صحيح نظر ميكنند و بنتيجه آن يقين نميكنند و نبايد گفت قياس صحيح منتج بنتيجه صحيح نيست همچنين اگر بعضى مردم از قياس باطل گمراه نشود نبايد گفت قياس باطل منتج نتيجه باطل نيست و اگر گويند قياس صحيح منتج نتيجه صحيح است براى كسى كه مقدمات را صحيح بداند ما هم در قياس گوئيم منتج نتيجه باطل است براى كسى كه مقدمات را صحيح بداند انتهى .\r\nو ما گوئيم بر فرض آنكه مقدمات قياس باطل باشد و كسى آن را صحيح بداند باز لازم نيست نتيجه آن باطل باشد چنان كه در مثال بالا گفتيم انسان جماد است و جماد سخن ميگويد پس انسان سخن ميگويد . در شوارق از امام نقل كرده است كه از نظر كردن در قياس فاسد جهل لازم آيد و آن را رد كرده است بنظير آنچه ما گفتيم .\r\nو حصول العلم عن الصّحيح واجب .\r\nعلمى كه از نظر و استدلال بدست آيد امرى است حادث و سبب دارد و اختلافى كه در هر سبب و حادث هست در آن هست اشاعره گويند هيچ چيز سبب هيچ چيز نيست و عادة اللّه جاريست كه پس از وجود آتش حريق را در پنبه ايجاد كند و آتش سوزنده نيست همچنين نظر و استدلال سبب نتيجه نيست بلكه عادة اللّه است كه چون كسى بمقدمات يقين كند خداى تعالى هم علم به نتيجه را در ذهن او ايجاد فرمايد . معتزله گويند حوادث واگذار شده باسباب است و نتيجه از مقدمات ميتراود و فعل خدا نيست نعوذ باللّه و به نظر حكما مقدمات علل و اسباب معده است نه فاعل و علم بنتيجه مانند ديگر حوادث از عالم غيب بر مواد افاضه ميگردد و افاضه آن در حكمت الهى واجب است و شدنى و تخلف‌ناپذير .\r\nو لا حاجة إلى المعلم .\r\n\r\n","description":"","footnote":"","page_name":" 334 ","page_number":350},
  {"content":"\r\n\r\nعلامه شارح فرمود ملاحده گفتند نظر و استدلال در حصول علم كافى نيست و ناچار معلمى بايد تا از قول او يقين حاصل شود و مقصود از ملاحده اسماعيليه الموتند بلكه گفتند بظاهرترين اشيا و بديهىترين امور بىارشاد معلم نتوان يقين حاصل كرد .\r\nو عقلا همه بر بطلان عقيده اينان اتفاق كردند زيرا كه اگر كسى بداند انسان جسم است و جسم مكان دارد البته يقين كند كه انسان مكان دارد و معلم لازم نيست خواه عادة اللّه جارى باشد بايجاد دانش يا بتوليد و سبب قائل شويم و صوفيه يا حشويه اهل حديث نيز مخالف مذهب ملاحده‌اند زيرا كه آنها كمال علم بدقائق معارف و توحيد را گفتند بعقل نتوان يافت نه هر مطلب عقلى را .\r\nو حقيقت آنست كه ملاحده ميخواستند و هنوز هم ميخواهند مردم را برسوم و آداب و احكامى بر خلاف طبيعت بشر اجبار كنند و همه مردم در دست آنان آلتى باشند مانند اره و تيشه و اراده رؤسا را انجام دهند و ناچار چنين فرمانبران بايد بفكر خود اعتماد نداشته باشند و به عواطف خويش اعتنا نكنند تا مطيع فرمان شوند و معلمى كه مقاصد رؤسا را بداند پيوسته بر آنها القا و تلقين كند و آنها را معتقد باطيل رؤسا سازد و از خدا و دين و شريعت و احكام انبيا بازگرداند چون ملاحده هنوز هم معتقدند كه مردم بتلقين و تكرار مروجان دين متدين و خداشناس گشتند نه برهان و تحقيق و ميتوان بتلقين ضد آنها را در دل آنها جاى داد . و يكى از اهل سنت درباره اسماعيليه آنها گفته ظاهر هم الرفض و باطنهم الكفر المحض و صاحب كتاب النقض فرمود مخالفت شيعه با آنها از مخالفت اهل سنت شديدتر بود . در اين سخن هم كه علم بىمعلم محال است فريب خواستند و سفسطه نمودند .\r\nالبته در آموختن هر علم و فن معلم لازم است نه چنان كه ملاحده گويند زيرا كه معلم ما بما ياد ميدهد كه خود ما چگونه فكر كنيم و نتيجه بگيريم و معلم ملاحده ياد ميدهد كه فكر نكنيد و نتيجه نگيريد كه هر چه شما فكر كنيد غلط و باطل است .\r\nاشاعره و معتزله گفتند قول معلم موجب علم نيست مگر آنكه بدانيم خداوند تعالى او را تائيد كرده است بمعجزه و آيات و اثبات اين امور بعقل بايد كرد و اگر از عقل چيزى بدست نيايد بايد به معلم ديگر تصديق اين معلم كرد و آن را هم بتصديق\r\n\r\n","description":"","footnote":"","page_name":" 335 ","page_number":351},
  {"content":"\r\n\r\nمعلم ديگر و دور يا تسلسل مىشود و عين اين استدلال را رد حشويه اصحاب حديث نيز ميتوان آورد چون آنها با ملاحده در انكار عقل و دشمنى با عقلا متحدند .\r\nنعم لا بدّ من الجزء الصّورىّ .\r\nناچار بايد مقدمات برهان را ترتيب صحيح داد تا نتيجهء صحيح گرفت و ترتيب صحيح جزء صورى قياس است و آن كار آسانى نيست و علما بجزء صورى و شكل قياس عنايت بسيار مىنمودند و حق آن است كه اكثر مردم توانائى تحليل و تجزيه معلومات خويش ندارند بسيار چيزها ميدانند درهم آميخته و نمىتوانند آنها را از هم جدا كنند وجود معلم و بحث و مجادله طلاب و مذاكره اساتيد و تقريرات آنان براى تمرين همين تجزيه است تا قضيه را بجاى قضيه ديگر از مقدمات قياس قرار ندهند و در بحث قوه متخيله ( صفحه 283 ) تأثير آن را در قدرت بر استدلال ذكر كرديم و اختلاف مردم در عقايد ناشى از اختلال همين جزء صورى است .\r\nبارى بايد نخست احكام و قضاياى ذهنى را از هم جدا كرد تا بتوان قياسى ترتيب داد و از اينكه مقدمات صحيح آميخته با هم در ذهن موجود باشد و آن را ترتيب ندهى و صورت قياس نگيرد نتيجه نميدهد چنان كه از وجود چوب و ميخ در انبار نجار در و پنجره ساخته نميشود و اگر وجود بديهيات آميخته و غير مرتب در ذهن كافى بود همه مردم بعلوم مشكل مانند هندسه عالم بودند بىمعلم زيرا كه اولا آن از اصول بديهيه تركيب يافته مانند دو چيز مساوى بيك چيز مساويند و كل بزرگتر از جزء است و هكذا و شرطه عدم الغاية و ضدّها و حضورها\r\nشرط استنباط حكم از برهان آن است كه انسان آن حكم را از پيش نداند و گرنه برهان بر او چيزى نيفزوده است و نيز ضد آن حكم در ذهنش راسخ نباشد مانند ملحدى كه گويد ميدانم غير عالم ماده چيزى نيست البته در ادله و مقدمات بدقت نظر نمىكند تا از آن نتيجه گيرد يا احتمال ميدهد كه خللى دارد و او متوجه نشده است .\r\nو نيز شرط است كه غايت يعنى حكمى كه ميخواهد بداند در ذهن او حاضر باشد تا طلب دليل آن كند و اگر كسى چيزى را تصور نكرد در طلب آن برنمىخيزد .\r\n\r\n","description":"","footnote":"","page_name":" 336 ","page_number":352},
  {"content":"\r\n\r\nو لوجوب ما يتوقّف عليه العقليّان و انتفاء ضدّ المطلوب على تقدير ثبوته كان التكليف به عقليّا .\r\nعبارت كتاب مجمل است و شارح علامه فرمايد مراد از عقليان يعنى دو حكم عقلى يكى شكر منعم است و ديگر دفع خوف از خويش و آنچه اين دو حكم عقلى توقف بر آنها دارد معرفت خداست و مقصود آن است كه ما خويش را غرق در نعمت‌هاى بيكران مىبينيم كه البته آن را كسى بما داده است و هرگاه عاقل را از جائى عطيه فرا رسد بايد جستجو كند تا بداند از جانب كيست و سپاس او گذارد و اين نعمت‌هاى بزرگ كه از جانب خالق جهان است البته ما را بشكر الزام كند و شكرگزارى متوقف است بر شناختن او پس بدليل عقل معرفت خدا واجب است .\r\nو هم گويند اين همه اختلاف مردم در دين اين انديشه را پديد مىآورند كه اگر ثواب و عقاب براى كار نيك و بد حق باشد آنكه راه باطل رود گرفتار شقاوت ابدى گردد و هر كس احتمال خطر در راهى دهد يا بانك درنده شنود يا شكستى در سقف و ديوار بيند و امثال آن سخت پرهيز كند و راهى بىخطر برگزيند . البته اين بيم و هراس انسان را بر آن دارد كه در تحقيق حق بكوشد و اين دليل ديگرى است عقلى بر اينكه معرفت خدا و دين حق واجب است .\r\nعبارت كتاب كه فرمود لوجوب ما يتوقف عليه العقليان تا اينجا واضح گشت و اينكه گفت ضد المطلوب على تقدير ثبوته مقصود واجب نقلى است چون اگر بدليل نقلى مانند روايات و احاديث و قرآن وجوب معرفت خدا ثابت شود ديگر دليل عقلى به كار نيايد زيرا كه دليل نقلى بر فرض ثابت بودنش ضد دليل عقلى است اما ثابت نيست چنان كه در رد اشاعره خواهيم گفت .\r\nآنگاه فرمود آنچه ما از عبارت مصنف دريافتيم اين است .\r\nاشاعره گفتند شناختن خدا واجب نقلى است نه عقلى و اين سخن صحيح نيست چون دور است و مصادره بر مطلوب . كسى كه خدا را نشناخته و پيغمبر صلّى اللّه عليه و آله را پيغمبر\r\n\r\n","description":"","footnote":"","page_name":" 337 ","page_number":353},
  {"content":"\r\n\r\nنميداند نميتوان با او گفت چون در قرآن آمده است : كه اعلم انه لا إله الا اللّه واجب است بر تو خدا را بشناسى .\r\nو اشاعره بدين آيت تمسك كردند ما كنا معذبين حتى نبعث رسولا يعنى تا پيغمبر نفرستيم كس را عذاب نكنيم پس بسبب نشناختن خدا گناهى لازم نشود گوئيم خدا فرمود عذاب نكنيم و شايد ترك بسيارى از واجبات را خداوند عفو كند بتفضل .\r\nو در شوارق فرمايد اشاعره گويند صحابه و تابعين و مسلمانان سلف از مسائل كلام بحث نكردند و متأخرين اين بدعت نهادند و نيز اين همه مردم عامى از عرب و عجم و حبشى و زنكى كه به حضرت پيغمبر ايمان آوردند و دين اسلام را پذيرفتند دليل دور و تسلسل نميدانستند و از ذات و صفات و كثرت و وحدت آنها خبر نداشتند از آنها انقياد ميخواستند هر چند به ظن و تقليد باشند .\r\nجواب آن است كه تدوين علوم شرعى و ادبى غير كلام نيز پس از عهد صحابه بود و آن را بدعت باطل نبايد شمرد مانند اصول فقه و علم قراءات و حديث و درايه و صرف و نحو و نيز قرآن كريم و سنت شريف از مسائل كلام مشحون است كه عشرى از اعشار آن در علم كلام مدون نيست بلكه آيات اصول دين در قرآن چند برابر آيات فقه است اما مردم عامى كه دور و تسلسل نمىدانند بدليل اجمالى سهل و آسان بوجود حق يقين حاصل كردند و اگر نتوانند محاجه كنند يا رد شبهات معاندين نمايند مربوط بايمان خود آنها نيست و اشاعره نتوانستند در ذهن خود دور و تسلسل را از مطلق دليل جدا سازند و نيز گوئيم از اول اسلام تاكنون همه « اشهد » را دليل اسلام دانستند يعنى گواهى مىدهم و اگر كافرى ميگفت أظن يعنى گمان دارم پيغمبر صلّى اللّه عليه و آله بر حق است از او نمىپذيرفتند و محققين اشاعره نيز ميدانند به ظن اكتفا نميتوان كرد و انقياد و تقليد را امراى سياسى مىپذيرند نه خدا و رسول و انقياد بىاعتقاد نفاق است كه در قرآن مذمت شده است .\r\n\r\n","description":"","footnote":"","page_name":" 338 ","page_number":354},
  {"content":"\r\n\r\nو ملزوم العلم دليل و الظّن أمارة .\r\nدليل آن است كه علم آورد و اماره آنكه ظن آورد در اصطلاح اهل اصول و معقول و در زمان ما علماى اصول فقه اماره را در مقابل اصول استعمال كنند هر چند يقين باشد . مثلا برائت اصليه اماره نيست اما قرآن اماره است .\r\nو بسائطه عقليّة و مركّبة لاستحالة الدّور .\r\nهر دليل مركب است از چند قضيه و هر قضيه را مقدمه نامند و مواد از بسائط اين مقدمات است و شارح علامه فرمود مقدمات يا همه عقلى هستند يا مركب از عقلى و نقلى و ممكن نيست دليل از چند مقدمه كه همه نقلى باشند تركيب شده باشد براى اينكه دليل نقلى حجت نيست مگر اينكه صادق بودن پيغمبر صلّى اللّه عليه و آله را بدانى و صدق آن حضرت بايد بعقل ثابت شود و اگر صدق او را خواهى بقول خود او ثابت كنى دور خواهد شد پس هميشه يكى از مقدمات دليل نقلى عقل است انتهى .\r\nو از اينجا معلوم شد قبول قول پيغمبر صلّى اللّه عليه و آله و ائمه معصومين تقليد نيست و يقين مىآورد چون يك مقدمه آن عقل است و تقليد آن است كه قول غير معصوم را بپذيرى كه موجب ظن است و ضميمه عقلى بر صحت آن گواهى نميدهد .\r\nو قد يفيد اللّفظىّ القطع .\r\nبعضى گويند دليل لفظى يقين نمىآورد چون متوقف بر امورى است همه ظنى مثل علم لغت و از گفته و نقل اهل لغت يقين حاصل نميشود و نحو و صرف از شواهد نقلى شعرا استنباط شده و نقل آنها يقين نيست و ديگر باصولى اعتماد ميكنند كه از آن بيش از ظن استفاده نميشود مانند آنكه اصل مشترك نبودن لفظ است . و اصل آنست كه در غير معنى استعمال نشده است و اصل آن است كه نقل نشده و تخصيص و اضمار در كلام نيست و نسخ و تقديم و تاخير در حكم نبوده و معارض عقلى ندارد . مصنف كتاب فرمود گرچه غالبا از دليل لفظى بيش از ظن حاصل نميشود اما گاهى\r\n\r\n","description":"","footnote":"","page_name":" 339 ","page_number":355},
  {"content":"\r\n\r\nنيز يقين مىآورد هرگاه نقل متواتر باشد يا بقرائن عقلى يا نقلى صحت آن مسلم شود مثلا دلالت لغات مشهور متواتر است و اعتماد بر نقل يك لغوى نيست « ما » يعنى آب و سما آسمان و ارض زمين و هكذا و البته لغت شاذ كه يك لغوى نقل كرده باشد و احتمال خطا در آن برود موجب يقين نيست همچنين قواعد صرف و نحو كه متواتر باشد بسيار است مانند صيغه ماضى و مستقبل و عمل ان و كان و اگر قاعده يا استثنائى شاذ باشد بقول يك نفر صرفى يا نحوى ثابت نميشود و از قول او يقين حاصل نميگردد مانند : ان اباها و ابا أباها كه مضاف اليه منصوب آمده است . اما در تطبيق الفاظ بر معانى آنكه مبنى بر اصول لفظى باشد البته يقين نمىآورد اما هميشه مبنى بر آن نيست . مثلا فاغسلوا وجوهكم و ايديكم الى المرافق از ظاهر لفظ الى بذهن انسان چنين مىآيد كه بايد از انگشت تا مرفق شست اما چنين نيست و مراد شستن از مرفق است تا سر انگشت و اصل لفظى در اينجا حجت نيست . و ظاهر آيه قرآن و اللائى يئسن من المحيض . آن است هر زن طلاق داده كه يائسه باشد بايد عده نگاهدارد . و آن دليل نيست و مراد آن است كه نزديك سن ياس باشند و نزديك بودن را اضمار بايد كرد يعنى در تقدير بايد گرفت و اصل عدم اضمار اينجا صحيح نيست و نيز لا جناح عليكم ان تقصروا من الصلاة بر مسافر گناهى نيست نماز كوتاه كند و از آن جائز بودن ميفهمند و مراد وجوب است و در قرآن و سنت از اين امور بسيار است و هر چه مبنى بر اصل باشد يقين نمىآورد و اگر مبنى بر تواتر باشد يقين مىآورد و اگر گوئى فقها اصول لفظى را حجت ميدانند گوئيم حجت در اصطلاح آنها غير دليل است كه سخن ما در آن است چون مقصودشان از حجت دليل معذور بودن نه دليلى كه از آن يقين يا ظن حاصل شده يعنى اگر به ظاهر كلام عمل كرديم اگر چه بر خلاف واقع باشد معذوريم .\r\nو يجب تأويله عند التعارض .\r\nعلامه شارح فرمود هرگاه دو دليل نقلى با هم معارض باشند يا دليل عقلى با نقلى معارض باشد دليل نقلى را تأويل بايد كرد . در تعارض دو نقلى ظاهر است چون دليل‌ها نبايد\r\n\r\n","description":"","footnote":"","page_name":" 340 ","page_number":356},
  {"content":"\r\n\r\nبا يكديگر تناقض داشته باشند اگر دليل عقلى با نقلى تعارض داشته باشند حكم همين است اما نقلى را بايد تأويل كرد نه عقلى را چون از چهار كار يكى بايد كرد يا هر دو را صحيح دانيم يا هر دو را باطل يا نقلى را صحيح دانيم و عقلى را باطل يا عقلى را صحيح دانيم و نقلى را تأويل كنيم از اين چهار دو احتمال اول غلط است و نيز نميتوانم نقلى را صحيح بدانيم و عقلى را باطل چون صحت قول رسول صلّى اللّه عليه و آله را بدليل عقلى ثابت كرده‌ايم و اگر بگوئيم احكام عقلى اعتبار ندارد و به آن اعتماد نبايد كرد نقل هم باطل مىشود چون عمل اصل نقل است و نقل فرع آن است و بباطل شدن عقل نقل هم باطل مىشود پس بايد دليل عقلى را به حال خود گذاشت و نقل را تأويل كرد . انتهى . و معنى تأويل آن است كه كلام معصوم را طورى معنى كنيم كه مخالف عقل نباشد البته در اينجا مراد دليلى است كه با قطع نظر از تعارض يقين آورد يعنى علمى يقينى بىظن و تخمين و قرآن و روايت متواتر و قطعى نه روايات ظنى .\r\nو هو قياس و قسيماه .\r\nدليل سه قسم است قياس و استقراء و تمثيل و شرح آن در علم منطق است .\r\nفالقياس اقتراني و استثنائيّ .\r\nقياس دو قسم است اقترانى و استثنائى و مراد از استثنا بازگشت بكلامى است كه يك بار گفته‌اند و خواهند در آن تغييرى دهند يا قيدى كنند چنان كه در روايت استثنا بمعنى ان شاء اللّه گفتن پس از گفتار آمده است و در قياس آن است كه جمله بگويند آنگاه به آن جمله بازگردند چنان كه گويند : « اگر آفتاب برآمده باشد روز است » پس از اين جمله شرطيه بسوى آن بازگردند و گويند « لكن آفتاب بر نيامده پس روز نشده است » اين دليل را قياس استثنائى گويند و اقترانى آن است كه استثناء يعنى بازگشت ندارد . و نيز گفته‌اند در استثنائى نتيجه قياس يا نقيض نتيجه در آن مذكور است بالفعل و در اقترانى بالقوه و تفصيل آن را در علم منطق بايد ديد .\r\n\r\n","description":"","footnote":"","page_name":" 341 ","page_number":357},
  {"content":"\r\n\r\nفالأوّل باعتبار الصّورة القريبة أربعة و البعيدة اثنان .\r\nقياس اقترانى چهار صورت دارد كه آن را چهار شكل ميگويند و هر شكل شرايطى دارد در منطق مذكور باعتبارى هر شكل دو صورت دارد يا حملى يا شرطى چنان كه در منطق تفصيل آن آمده است چهار شكل صورت قريبه است و حملى و شرطى صورت بعيده .\r\nو باعتبار المادّة القريبة خمسة و البعيدة أربعة .\r\nقياس باعتبار ماده بعيده چهار قسم است چون قضايا يا يقينى هستند يا ظنى يا شبيه يقينى يا تخيلى و باعتبار ماده قريبه پنج است : برهان : جدل . خطابه .\r\nمغالطه و شعر .\r\nبرهان ماده قياس است و ماده برهان قضاياى يقينى است و جدل نيز ماده قياس است و ماده جدل آميخته از حق و باطل به شرط آنكه خصم بدان معتقد باشد و خطابه ماده قياس است و ماده خطابه قضاياى ظنى است و مغالطه نيز ماده قياس و ماده مغالطه قضاياى باطل شبيه به حق و شعر نيز ماده است و ماده شعر تخيل است .\r\nو الثّاني متّصل و ناتجه أمران و كذا غير الحقيقيّ من المنفصل و فيه ضعفه .\r\nمراد از ثانى قياس استثنائى است و آن از يك قضيه شرطيه و يك حمليه تركيب مىشود و قضيه شرطيه يا متصل است يا منفصل و براى هر يك مثالى مىآوريم .\r\n1 - شرطيه متصل مانند : اگر آفتاب برآمده باشد هوا روشن است و آفتاب برآمده پس هوا روشن است . يا هوا روشن نيست پس آفتاب بر نيامده است .\r\nدر اين مثال اثبات مقدم نتيجه ميدهد مثلا هوا روشن است پس آفتاب بر آمده صحيح است همچنين آفتاب برنيامده پس هوا روشن نيست نتيجه نميدهد چون روشنى هوا به ماه هم ممكن است .\r\n\r\n","description":"","footnote":"","page_name":" 342 ","page_number":358},
  {"content":"\r\n\r\n2 - شرطيه منفصله مانعة الجمع مانند : اينكه گوئيم انسان يا سفيد است يا سياه يعنى ممكن نيست هم سياه باشد و هم سفيد . لكن سفيد است پس سياه نيست و بالعكس و نمىتوان گفت سياه نيست پس سفيد است چون شايد زرد باشد . پس از اثبات هر يك سلب ديگرى نتيجه ميدهد .\r\n3 - شرطيه منفصله مانعة الخلو مثل آنكه گوئيم اين مرد ضعيف يا پير است يا مريض يعنى از اين دو خالى است لكن مريض نيست پس پير است يا پير نيست پس مريض است يعنى از سلب هر يك اثبات ديگرى نتيجه ميدهد و نمىتوان گفت لكن پير است پس مريض نيست يا مريض است پس پير نيست چون شايد هر دو باشد .\r\n4 - منفصله حقيقيه . مانند آنكه عدد يا زوج است يا فرد نه جمع اين دو حال ممكن است نه خالى بودن از آن دو . پس اگر زوج است فرد نيست و بالعكس و اگر زوج نيست پس فرد است و بالعكس پس در سه مثال اول دو صورت نتيجه ميدهد و در مثال چهارم دو برابر آن يعنى چهار صورت .\r\nو الأخيران يفيدان الظّنّ و تفاصيل هذه الأشياء مذكورة في غير هذا الفنّ .\r\nمراد از اخيران يعنى دو قسم اخير حجت استقراء و تمثيل است و اين دو مفيد ظن‌اند نه يقين و اگر گوئى فرق استقراء و تجربه چيست كه استقراء را مفيد ظن شمارند و تجربه را مفيد يقين . گوئيم گاهى از تتبع و تجربه مناط كلى حكم بدست مىآيد كه همان موضوع قضيه واقع مىشود مثلا از تتبع و تجربه چند داروى مختلف معلوم مىشود كه در علاج مرض مؤثر است يا زهر است يا مسهل و هكذا و طبيعت كلى آن اين اثر دارد يا مثلا علائم امراض مثل سرعت نبض كه دليل تب باشد در اين صورت تتبع مفيد يقين است و از تجربيات محسوب مىشود و گاه مناط حكم بدست نمىآيد مثل آنكه حيواناتى را به تتبع ديديم فك اسفل را ميجنبانند هنگام جويدن طعام نمىتوان حكم كلى كرد كه هر حيوان چنين است .\r\n\r\n","description":"","footnote":"","page_name":" 343 ","page_number":359},
  {"content":"\r\n\r\nو التّعقّل و التّجرّد متلازمان لاستلزام انقسام المحلّ انقسام الحالّ فإن تشابهت عرض الوضع للمجرّد و إلّا تركّب ممّا لا يتناهى .\r\nتعقل كردن ( يعنى ادراك كلى كه بىحواس ظاهره است ) و تجرد ( يعنى بىماده بودن ) با يكديگر متلازمند يعنى هر عاقل مجرد است و هر مجرد عاقل و نيز هر معقول مجرد است و هر مجرد معقول . اكنون سخن در دعوى اول است و در تجرد نفس ناطقه ادله چند گذشت بر اثبات دعوى اول و در اينجا دليل ديگر آورد نزديك بدليل پنجم ابن سينا ( صفحه 252 ) بدين تقرير كه اگر قوه عاقله در محل جسمانى باشد و صورت تعقل شده حلول در جسم كرده باشد مانند حرارت و سفيدى و سياهى البته بتقسيم محل تقسيم مىشود در اين صورت صورت معقول نيز داراى طول و عرض ميگردد و اين صحيح نيست و اگر گوئيم بتقسيم محل تقسيم مىشود اما نه تقسيم متشابه مانند حرارت كه هر جزء حرارت در جزئى و محلى از جسم است بلكه اجزاى عقلى مانند حيوان ناطق براى انسان هر جزء آن در محلى قرار ميگيرد مثلا حيوان در يك جانب و ناطق در جاى ديگر گوئيم محل الى غير النهايه قابل تقسيم است و اجزاء عقلى غير متناهى نيست تا هر جزء مفهوم انسان در جزئى از اجزاى محل واقع شود . ناچار در چند جزء از جسم معانى متشابه است و تقسيم مىشود . از اين دليل ثابت مىشود كه هم عاقل مجرد است و هم معقول .\r\nو لاستلزام التّجرّد صحّة المعقوليّة المستلزمة لإمكان المصاحبة .\r\nاين قضيه عكس پيش است يعنى همچنانكه هر عاقلى مجرد است هر مجردى هم عاقل است معقول همچنين ، و از فروع اين حكم است آنكه هر مجردى خود را تعقل مىكند بر خلاف ماديات مانند اجسام كه از خود خبر ندارند و حكما به اين دليل ثابت\r\n\r\n","description":"","footnote":"","page_name":" 344 ","page_number":360},
  {"content":"\r\n\r\nكردند واجب الوجود بايد خود را بداند و امثال آب و آتش و خورشيد و ساير اجسام واجب الوجود نيستند .\r\nبتجربه معلوم است كه اجسام را بتماس و فشار و ارتباط با حواس ظاهر بايد ادراك كرد و جسمى كه هيچ نوع ارتباط با حواس و بدن ما ندارد ادراك آن نميكنيم اما معقولات چنين نيست زيرا كه جسم كلى و مثلث كلى را تعقل ميكنيم و صور و اشكالى در هندسه و ساير علوم در تصور ما مىآيد بىواسطه يكى از حواس ظاهره و اگر يك مثلث مشخص را هزار بار ديده باشيم دفعه هزار و يكم بايد به چشم درآيد تا آن را ببينيم اما كلى نديده را مانند جسم بيست ضلعى كه هر ضلعش مثلث باشد نديده بعقل ادراك ميكنيم ( و مهندسين ميدانند ) چون طول و عرض آن هم كلى است و مفهوم طول و عرض طول عرض ندارد چنان كه مفهوم پنج مركب از آحاد نيست يعنى هيچ‌يك از مقوله كم نيستند بلكه از مقوله كيفند .\r\nبارى مجرد قابل معقول بودن است يعنى قابل آنكه عاقلى آن را درك كند و ادراك عاقل به آن است كه با معقول مصاحب گردد و معقول در آن حلول كند و عاقلى كه مجرد در آن حلول كند بايد خود مجرد باشد پس صحت معقول مجرد موجب صحت عاقل مجرد است و اينها همه بديهى است يا بتجربه معلوم شده است و مدعاى مصنّف كتاب حضرت خواجه عليه الرحمه نيز بدين قدر ثابت مىشود يعنى هر مجردى ممكن است عاقل يا معقول باشد .\r\nو فرمود مجرد صحيح است معقول باشد و نفرمود واجب است زيرا كه خداى تعالى مجرد است اما كسى حقيقت او را در نمىيابد و نيز مجردى كه خود جوهر باشد مانند عقول قابل معقوليت هست و صحيح است معقول باشد اما واجب نيست معقول هر عاقلى باشد چون لازم است كه عاقل با معقول نوعى اتصال داشته باشد يا بوجهى عاقل بر معقول مسلط و محيط باشد .\r\nو بر فرض چيزى قابل معقوليت چيزى باشد قابل معقوليت براى همه چيز نيست زيرا كه همه چيز بر او محيط و مسلط نميتواند باشد و فرمود المستلزمة لامكان\r\n\r\n","description":"","footnote":"","page_name":" 345 ","page_number":361},
  {"content":"\r\n\r\nالمصاحبة لا وجوبها معقول بودن مستلزم وجود عاقل است زيرا كه تا عاقلى نباشد معقول نميتواند معقول باشد و امكان معقوليت هر چيز مستلزم امكان عاقل و تعقل است پس امكان و صحت معقول بودن معنى مجرد مستلزم امكان و صحت مصاحبت مجردى است با مجرد ديگر .\r\nبعضى گويند مجرد يا جوهر است يا عرض ، جوهر مانند عقل و عرض مانند مفهوم انسان كلى ، مفهوم انسان كلى كه عرض و كيف نفسانى است با قوه عاقله كه جوهر است مصاحب مىشود تا معقول باشد و نيز دو كلى عرضى مانند مفهوم انسان كلى و مفهوم جسم كلى در قوه عاقله اجتماع ميكنند .\r\nشارح علامه اعتراض كرده است كه از كلام حكما بيش از اين ثابت نميشود كه معقول كلى عرضى با معقول كلى ديگر كه عرضى است در ذهن عاقل كه جوهر است جمع مىشود اما ثابت نشد كه معقول كلى عرضى با عاقل كه جوهر است جمع ميشوند و ما گوئيم اين اعتراض به نظر الحاقى مىآيد و شايد حاشيه بوده است از يكى از خوانندگان و ناسخ كتاب به گمان آنكه از متن كتاب است داخل متن كرده است بارى وقوع هر چيز نشان امكان او است به اين معنى كه ممكن بود و بواسطه امكان واقع شد نه آنكه اول واقع شده بود و بواسطه واقع شدن ممكن گرديد . وقتى ما ديديم مفهوم كلى عقلى مقارن مفهوم كلى ديگر شد در ذهن عاقل دليل آن است كه ممكن است مفهوم كلى مقارن مفهوم كلى ديگر شود و هم دليل آن است كه هر دو مفهوم كلى ممكن است مقارن قوه عاقله گردند و اعتراض مذكور آن است كه مصاحبت مفهوم كلى با مفهوم كلى دليل امكان هست اما مصاحبت اين دو با جوهر عاقل دليل صحت مصاحبت نيست و اين سخن از شارح بعيد مينمايد و اگر گوئى انسان در حال بيهوشى هيچ چيز را درك نميكند با اينكه مجرد است گوئيم امكان تعقل براى او هست چون پس از آنكه به هوش آمد ادراك مىكند و اگر گوئى ما بسيارى از مجردات را نميتوانيم تعقل كنيم مانند واجب الوجود و عقول عاليه گوئيم ادعاى مصنف آن نبود كه همه مجردات معقول را همه عاقلان درك ميكنند بلكه هر يك معقول است براى عاقلى فى الجمله : واجب الوجود را خود واجب الوجود درك مىكند .\r\n\r\n","description":"","footnote":"","page_name":" 346 ","page_number":362},
  {"content":"\r\n\r\nو اگر گوئى افراد انسان بسيارى از معقولات را درك نكرده‌اند گوئيم لازم نيست همه معقولات جهان بذهن همه عاقلان درآيد بلكه صحت آن را ادعا كرديم .\r\n\r\n[ در تعريف قدرت 
  ]\r\nو منها القدرة و تفارق الطّبيعة و المزاج بمقارنة الشّعور و المغايرة في التابع .\r\nمسأله بيست و سيم در قدرت . يكى از كيفيات نفسانى قدرت است . و در اصطلاح متكلمان صفت فاعل با شعور است .\r\nالبته اجسام نه بماده مؤثراند نه به صورت جسميه زيرا كه آثار اگر از اين دو بود همه اجسام يك اثر داشتند بلكه در هر جسمى مؤثرى است زائد بر جسميت و آن بر چهار قسم است : يا با شعور است يا بىشعور و هر يك يا بر يك روش عمل ميكنند يا بروش‌هاى گوناگون .\r\n1 آنكه با شعور است و بيك روش تاثير مىكند فلك است بمذهب مشائين كه حركت دورانى دارد بيك طريق .\r\n2 - آنكه با شعور كارهاى گوناگون كند مانند حيوان در حركات مختلف . و اين دو كه با شعورند نفس فلكى يا حيوانى گويند يعنى جزء مؤثر آنها را .\r\n3 - آنكه بىشعور يك روش كار كند طبيعت است مانند چيز سنگين كه به پائين مىافتد و آثار ادويه در علاج و اغذيه در اصلاح و ترميم بدن .\r\n4 - آنكه بىشعور كارهاى مختلف كند مانند درخت كه هر شاخه‌اش بيكسو ميرود و بعضى كمتر برگ و ميوه ميدهند و بعضى بيشتر .\r\nو مؤثر اين قسم را نفس نباتى گويند . و قدرت از اين چهار قسم مخصوص به قسم دويم است يعنى نفس حيوانى و آن با طبيعت از اين جهت فرق دارد كه طبيعت بىشعور است و با مزاج و صورت مركبات از اين جهت فرق دارد كه آثار و توابع مزاج يك‌نواخت و تابع عناصر آن است و آثار قدرت حيوانى مغاير آثار و توابع مزاج است مثلا مقتضاى\r\n\r\n","description":"","footnote":"","page_name":" 347 ","page_number":363},
  {"content":"\r\n\r\nمزاج حيوان آن است كه گوشتش دو روزه بگندد و بپوسد و اثر نفس حيوانى آنكه صد سال بماند .\r\nو مصحّحة للفعل بالنّسبة .\r\nقدرت سبب مىشود كه بتوان فعل را به قادر نسبت داد چون اگر از فاعل بىشعور فعلى صادر شود مانند سنگى كه بيفتد و سرى بشكند يا كسى را بكشد كشتن را به سنگ نسبت نتوان داد و بعبارت ديگر فاعل مختار فاعل است نه فاعل مجبور و اين دعوى را مصنف كتاب در شرح اشارت رد كرده گويد فعل را نسبت بفاعل موجب نيز توان داد و به اين شعر تمسك كرده است .\r\n و عينان قال اللّه كونا فكانتا * فعولان بالالباب ما يفعل الخمر \r\nو به اين عبارت معروف كه بعضى بحديث نسبت داده‌اند :\r\nتوقوا اول البرد و تلقوا آخره فانه يفعل بابدانكم ما يفعل بأشجاركم .\r\n گفت پيغمبر باصحاب كبار * تن مپوشانيد از باد بهار \r\n كانچه با برگ درختان مىكند * با تن و جان شما آن مىكند \r\nو نسبت فعل بجمادات در قرآن و كلام عرب و عجم بسيار است چندان‌كه احصا نتوان كرد اما در فقه فعل مكلف كه صحيح و فاسد و واجب و مستحب و داراى احكام و وظائفى است از غير فاعل با شعور صادر نميشود و اصطلاح فقه را نبايد همه جا جارى كرد چون وقتى گويند قاتل را قصاص بايد كرد شامل آن صورت كه قاتل سنگ باشد نميشود و اين حكم فقه است و شايد در غير فقه شامل شود .\r\nو تعلّقها بالطّرفين .\r\nقدرت به دو طرف تعلق ميگيرد هم بكردن كار و هم نكردن آن و آنكه بر يك طرف قدرت دارد موجب است يعنى مجبور است نه قادر و اشاعره گويند مردم بر يك طرف قدرت دارند با اين حال قادرند و آن صحيح نيست .\r\nاگر گوئى آيا خداوند تعالى قدرت بر ظلم دارد گوئيم دارد و اگر گوئى آيا ممكن\r\n\r\n","description":"","footnote":"","page_name":" 348 ","page_number":364},
  {"content":"\r\n\r\nاست ظلم كند گوئيم محال است و اگر گوئى اگر محال است ظلم كند پس قدرت او به دو طرف تعلق نميگيرد گوئيم قدرت بر عمل غير امكان عمل است ( رجوع به صفحه 83 شود )\r\nو تتقدّم الفعل لتكليف الكافر و للتّنافي و لزوم أحد المتنافيين لولاه .\r\nاشاعره چنان كه موافق ذوق و سليقه ايشان است گفته‌اند انسان پيش از آنكه وقت مقدر برسد هيچ كارى انجام نمىتواند داد اما چون وقتى كه خدا مقرر فرموده برسد ممكن است فعل از او صادر شود و البته آن قدرت هم كه در وقت مقرر دارد نه قدرت اختيارى است كه معتزله گويند بلكه قدرتى كه آن هم بدست خدا است بارى به نظر اشاعره پيش از وقت هيچ قدرت نيست براى بنده و هنگام عمل به ظاهر قدرتى هست اما از طرف حق تعالى نه قدرت مستقل بنده و معتزله گويند قدرت پيش از عمل است زيرا كه كافر را مكلف بايمان كردند و او ايمان نخواهد آورد چون پس از عمل وقت عمل ندارد و پيش از وقت قدرت ندارد پس بايد مكلف نباشد .\r\nو نيز گفته‌اند اگر پيش از عمل قدرت ندارد مكلف نيست و اگر مكلف باشد با عجز ظلم است . و نيز عمل متوقف بر قدرت است و اگر پيش از عمل قدرت ندارد يعنى عمل متوقف بر قدرت نيست و آن تناقض است . و نيز گوئيم اگر قدرت با فعل است بايد خدا پيش از آنكه عالم را بيافريند قدرت نداشته باشد يا قدرت داشته و عمل را آنگاه كه قدرت داشت انجام دهد قديم بودن عالم لازم آيد و اين هم تناقض است .\r\nشارح علامه فرمود در تفسير ( تنافى و لزوم احد المتنافيين ) اين مطالب به نظر ما آمد و ممكن است تنافى را بوجه ديگر تفسير كنيم چون اشاعره و ديگران گفتند قدرت به دو طرف تعلق ميگيرد كردن و نكردن ، و اگر بايد قدرت با فعل باشد بايد هم بكند و هم نكند تا قدرت به دو طرف تعلق گيرد يا قدرت بر يك طرف بيشتر نداشته باشد همان كه مىكند و آن صحيح نيست يا قدرتش بر آن طرف كه انجام ميدهد مقارن فعل و بر آن طرف كه انجام نميدهد قبل از فعل و ثبت المطلوب .\r\n\r\n","description":"","footnote":"","page_name":" 349 ","page_number":365},
  {"content":"\r\n\r\nو لا يتّحد وقوع المقدور مع تعدّد القادر .\r\nممكن است دو تن يا بيشتر بر كارى توانا باشند اما ممكن نيست يك كار را دو تن انجام دهند زيرا كه اگر يكى همه كار را انجام دهد از ديگرى بىنياز است .\r\nو لا استبعاد في تماثلهما .\r\nدور نيست دو قدرت مانند هم باشند وقتى دو تن يك كار بتوانند و از بعض معتزله نقل شده است كه چون يك مقدور از دو تن صادر نميشود پس دو قدرت مانند هم ممكن نيست .\r\nو تقابل العجز تقابل العدم و الملكة .\r\nعجز ناتوانى است و با قدرت تقابل دارند بعدم و ملكه زيرا كه عجز عدم قدرت است از كسى كه قدرت براى او ممكن است و اشاعره گفتند عجز و قدرت هر دو معنى ثبوتى است .\r\nو تغاير الخلق لتضادّ أحكامهما و الفعل .\r\nخلق و خوى و ملكه چيزى زائدند بر قدرت چون بسا مردم كارى بتوانند مانند خط نوشتن اما ملكه آنها نباشد كه با سهولت انجام دهند و نيز قدرت به دو طرف تعلق ميگيرد و عادت و خوى بيك طرف و قدرت غير فعل است .\r\nو منها الالم و اللذّة و هما نوعان من الإدراك تخصّصا بإضافة تختلف بالقياس .\r\nمسأله بيست و چهارم در لذت و الم . يكى از كيفيات نفسانى درد است و ضد آن لذت و اين دو متوقف بر ادراك است و گاه باشد انسان چيزى را ادراك كند و نه او\r\n\r\n","description":"","footnote":"","page_name":" 350 ","page_number":366},
  {"content":"\r\n\r\nرا خوش آيد و نه رنج و آزار بيند و چون لذت چيزى است كه حيوان طالب آن است آن را بادراك ملايم تعريف كردند و درد چيزى است كه از آن ميگريزد و دور ميگردد آن را بادراك مناقر . پس هر حيوانى كه غايتى دارد و متوجه آن است چيزى كه او را در وصول بغايت خود يارى كند آن را دوست دارد و هر چه او را بازدارد گريزان است و دشمن دارد و آن نسبت به اشخاص و انواع مختلف است و در شعر سعدى گويد :\r\n اى سير تو را نان جوين خوش ننمايد * معشوق من است آنكه به نزديك تو زشت است \r\n حوران بهشتى را دوزخ بود اعراف * از دوزخيان پرس كه اعراف بهشت است \r\nلذتى كه علما از حل نكته علمى در مىيابند نادان در نمىيابد و لذتى كه سحرخيزان از مناجات با خدا و راز و نياز با معبود خويش دارند بر ملحدان مجهول است .\r\nو ليست اللذّة خروجا عن الحالة الطّبيعيّة لا غير .\r\nمحمّد بن زكرياى طبيب گفته است لذت خروج از حال طبيعى است چون پس از تاثر يكى از حواس حاصل مىشود و اگر مقصود اين باشد هر خروج از حال طبيعى لذت است يا لذت‌آور است صحيح نيست زيرا كه در دو بيمارى و بسيارى صفات ديگر لذت و لذت‌آور نيست و گاه لذت معنوى بىتاثر آلت حس حاصل شود .\r\nو قد يستند الألم إلى التّفرّق .\r\nگاه در درا نسبت بتفرق دهند يعنى چون اجزاى عضوى از بدن از يكديگر جدا شوند درد آورد و شارح فرمايد در درا دو سبب است يا تفرق اتصال يا سوء مزاج مختلف و منحصر بتفرق اتصال نيست زيرا تبدار رنجور است بىتفرق اتصال و معنى سوء مزاج آن است كه مزاج عنصرى عضوى از اعضاى بدن از حال طبيعى بگردد مثلا خون بسيار شده يا اندك يا بلغم در معده از اندازه طبيعى افزون شود يا كاسته گردد . و سوء مزاج مختلف آن است كه در همه جا يكسان نباشد مثلا در يك جا خون افزونى يابد و\r\n\r\n","description":"","footnote":"","page_name":" 351 ","page_number":367},
  {"content":"\r\n\r\nجاى ديگر به حد طبيعى كه در آن وقت رنج آورد نه آنكه در همه جا يكسان بر خلاف طبيعت باشد از آن رنجى نبينند .\r\nو كلّ منهما حسّى و عقليّ و هو أقوى .\r\nهر يك از لذت و الم دو قسم است حسى و عقلى و گروهى لذت عقلى را انكار كنند و آن صحيح نيست زيرا كه ما خود مىيابيم در دل خويش كه از معارف و علوم لذت ميبريم و چون امر خيرى كه وظيفه ماست انجام دهيم شاد ميشويم و از عكس آن محزون بلكه لذات عقلى و وهمى از لذات حسى پسنديده‌تر است و برگزيده‌تر ، چه بسا مردم براى غلبه وهمى قمار و مسابقه كشتى و كارهائى بيهوده خوردن غذا و آب را فراموش ميكنند و در هنگامه نبرد از زخم تن خويش رنج نميبرند بلكه از آن غافل ميگردند پس شايسته است كه براى لذات عقلى پيش از لذات وهمى بكوشند چنان كه شاعر گفته است :\r\n چون چتر سنجرى رخ بختم سياه باد * باشد اگر بسر هوس ملك سنجرم \r\n تا يافت جان من خبر از ذوق نيم‌شب * صد ملك نيمروز بيك جو نميخرم \r\nو منها الارادة و الكراهة و هما نوعان من العلم\r\nمسأله بيست و پنجم - يكى از كيفيات نفسانى اراده و كراهت است يعنى خواستن و نخواستن و آن دو نوع از انواع علم و ادراك است . چون علم بمصلحت تعلق گيرد و انسان يقين يا اعتقاد و مظنه بسود و منفعت عملى حاصل كند آن را ميخواهد و چون به ضرر و زيان و مفسده آن معتقد شود آن را نميخواهد و بعضى گويند تنها علم و ادراك مصلحت را اراده نتوان گفت بلكه پس از علم كيفيت زائد حاصل مىشود هر چند علم بمصلحت با اراده متلازمند و علم بمفسده با كراهت اما دو متلازم هميشه عين يكديگر نيستند مانند چهار و زوجيت و فائده در اين بحث نيست زيرا كه دو معنى متلازم باشند يا عين يكديگر هر دو يك اثر دارد .\r\nبعضى مردم زمان ما گويند اراده حقيقى شايد با علم بمصلحت ملازم باشند اما اراده انشائى چنين نيست بلكه ممكن است با علم بمفسده اراده انشائى كنند و اين سخن\r\n\r\n","description":"","footnote":"","page_name":" 352 ","page_number":368},
  {"content":"\r\n\r\nشايسته نوشتن در كتب علمى و نقل و بحث نيست و قابل اعتنا و توجه نميباشد زيرا كه همه چيز حقيقتى و مجازى دارد و اصل و شبيه و درست و نادرست ، كه اشتباه به يكديگر مىشود مانند كسى كه خشمگين نباشد و تظاهر بغضب كند و دشمن باشد و تظاهر بدوستى و چيزى را واقعا نخواهد و چنان وانمايد كه آن را ميخواهد يا چيزى را در لفظ بخواهد و در واقع نخواهد و سخن هميشه در حقايق است نه در اباطيل و اراده انشائى از اباطيل است تظاهر بخواستن چيزى كه واقعا نميخواهد در معنى دروغ است إلا آنكه در اصطلاح دروغ را بخبر دروغ اطلاق ميكنند نه بر انشاء دروغين و اين قول از سوء ظن بعلماى سلف برخاسته .\r\nاراده غير شهوت و رغبت است زيرا كه بيمار اراده خوردن دارو مىكند و رغبت بدان ندارد چون علم او بمصلحت و سوددار و تعلق گرفته است .\r\nبعضى اشاعره گفتند طلب غير اراده است اين سخن قابل اعتنا نيست و نبايد وقت عزيز را در آن صرف كرد .\r\nو أحدهما لازم مع التقابل .\r\nشارح علامه قدس سرّه اين عبارت را به دو وجه تفسير كرده است :\r\nاول آنكه چون دو عمل ضد يكديگر باشند ( و مراد از ضد آن است كه آن دو عمل را با هم نتوان انجام داد ) و انسان يكى را بخواهد ترك ضد آن را هم خواهد خواست .\r\nو در آن اختلاف دارند بعضى گويند خواستن يك ضد عين نخواستن ضد ديگر است و بعضى گويند مستلزم آن است و فائده در اين خلاف نيست زيرا كه به هرحال ترك ضد آن را ميخواهد خواه مستلزم باشد و خواه عين .\r\nتفسير دويم آنكه اراده يا كراهت لازم علم است زيرا كه هر چيز براى تصوركننده آن يا نوعى مصلحت دارد يا نوعى مفسده و به هرحال يا از آن كراهت دارد يا بدان اراده دارد و اگر گوئى ما بسيار چيزها تصور ميكنيم و هيچ‌گونه عملى درباره آن نميتوانيم انجام دهيم تا اراده و كراهت بدان تعلق گيرد مثلا اقيانوس كبير و كوه هيماليا و كره زحل تصور ميكنيم بىاراده و كراهت گوئيم رفتن يا نرفتن در اقيانوس كبير و بر سر كوه\r\n\r\n","description":"","footnote":"","page_name":" 353 ","page_number":369},
  {"content":"\r\n\r\nهيماليا يا تعيين كردن ارتفاع و دانستن قعر و مساحت آنها و نظر كردن در زحل و سير او و امثال آن يا مصلحت دارد براى ما يا ندارد اگر دارد اراده داريم و اگر ندارد صرف عمر در آن بيهوده است و مفسده دارد .\r\nاگر گوئى هرگاه خداى تعالى عملى از بنده بخواهد و ضد آن مكروه او باشد بايد اضداد همه باطل باشند و ناپسند و فقهاء بدان ملتزم نيستند گوئيم بعضى بترتب اراده و كراهت قائلند و بعضى باطل بودن عمل را از لوازم مكروه بودن نشمردند و محل بحث آن علم اصول فقه است و بمقتضاى قواعد علم كلام هر عملى كه محبوب خداست ضد آن مبغوض او است و محبوب يا مكروه خود دو چيز است و مراتب مختلف دارد غير متناهى و در فقه پنج حكم است واجب و مستحب و حرام و مكروه و مباح و در علم كلام تحديد به پنج حكم ممكن نيست پس نميتوان همه مسائل فقها را با مراتب اراده و كراهت علم كلام منطبق ساخت مگر دو چيز و بيان آن محتاج بمقدمه است .\r\nو مقدمه آن است كه اگر ما از جهتى عملى را دوست داشته باشيم و از جهت ديگر از آن متنفر باشيم هنگام فعل يا ترك آن دو جهت را با هم مىسنجيم و يكى را كه مرجح يافتيم عمل ميكنيم مانند بيمار كه داروى تلخ را مىخورد و جهت شفا را ترجيح ميدهد و اراده بمعنى آن عزم آخرى است كه پس از ترجيح جهات براى انسان حاصل مىشود و كراهت همچنين چون هيچ فعلى در نظر انسان محض مصلحت يا مفسده نيست بلكه در هر چيز مفسده و مصلحت متزاحمند . و اگر مصلحت يا مفسده را ترجيح نداديم براى انجام آن برنمىخيزيم چون تكلف عمل خود مفسده است اما عملى كه ديگرى انجام ميدهد براى ما آن هم داراى مفاسد و مصالحى است براى ما يا براى خود او و ما ميخواهيم مراعات مصالح ما را بكند و اگر براى ما در آن مصلحتى نباشد او البته مراعات مصلحت خويش خواهد كرد و تا راجح نباشد اقدام نمىكند و چون مخالف مصلحت ما نيست و تكلف عمل براى ما ندارد عمل را براى او مباح دانيم .\r\nپس از اين مقدمه گوئيم اراده و كراهت در علم كلام با هم جمع نميشوند چون تصميم يا بفعل است يا ترك و ميان اين دو تصميم چيزى نظير مستحب و مكروه و مباح نيست\r\n\r\n","description":"","footnote":"","page_name":" 354 ","page_number":370},
  {"content":"\r\n\r\nبلكه غير واجب و حرام نداريم با اختلاف مراتب در تأكيد و غير آن .\r\nمطلب ديگر آن كه اعمال مكلفان در مقام اطاعت فرمان خدا يا داراى مصالحى است ترك ناكردنى يا مفاسدى است احترازكردنى و امر الهى بمراعات آن تعلق گرفته است و مكلفان بايد آنها را رعايت كنند و خداى تعالى واجب فرمود يا حرام ، و گاه مفاسد و مصالح آن اعمال عند اللّه الزام‌آور نيست چنان كه اگر خود بنده بدان عالم بود هم در نظر او آن مصالح و مفاسد ارزش نداشت كه آن را بفعل و ترك وادار كند آن اعمال بر حسب اختلاف موارد مستحب يا مكروه و مباح است چون ميان خدا و بنده است اما بنده خود با مصالح شخصى خود خواهد نگريست يا فعل و يا ترك آن بتصميم الزام‌آور خواهد بود و غير اراده و كراهت الزامى براى او تصور نميشود .\r\nو يتغاير اعتبارهما بالنّسبة إلى الفاعل و غيره .\r\nشارح علامه فرمود آنچه از اين كلام براى من معلوم ميگردد آن است كه ارادت و كراهت هرگاه نسبت بفاعل داده شود در مفهوم آن اعتبارهائى بايد كرد كه چون بفعل ديگران نسبت داده شود آن قيود معتبر نيست چنان كه در فصل پيش اشاره بدان كرديم .\r\nو بعبارة اخرى گاهى انسان عمل خود را اراده مىكند و گاه عملى كه ديگرى انجام دهد و كراهت همچنين و اراده انسان نسبت بفعل خود آن است كه صفتى دارد موجب تخصيص فعل معين در وقت معين و شروط و قيود معين اما در فعل ديگرى بسا اراده بفعل نامعين تعلق گيرد چنان كه خدا ميخواهد مكلّف در هر جاى اتفاق افتد نماز بخواند .\r\nو قد يتعلّقان بذاتيهما بخلاف الشّهوة و النفرة .\r\nممكن است اراده و كراهت به خود آنها تعلّق گيرد يعنى بخواهد كه بخواهد و نخواهد كه بخواهد اما شهوت و نفرت بخودشان تعلق نميگيرد .\r\nفهذه الكيفيات تفتقر إلى الحيوة و هي صفة تقتضى الحسّ و\r\n\r\n","description":"","footnote":"","page_name":" 355 ","page_number":371},
  {"content":"\r\n\r\nالحركة مشروطة اإعتدال المزاج عندنا .\r\nحيات يعنى زندگى در ما ممكنات عبارت از قدرت بر حس و حركت است و شرط آن اعتدال مزاج اما در واجب الوجود و مجردات اعتدال مزاج معنى ندارد و حس و حركت بر واجب الوجود محال است و حق آن است كه در حيات علم و قدرت كافى است حتى روح جدا از بدن هم زنده است چنان كه فرمود بل احياء عند ربهم .\r\nو شرط اعتدال مزاج در حيات دنيوى است نه در آخرت و شايد اهل بهشت و دوزخ نيز حياتشان مبنى بر مزاج و تنفس و نسيم و حركت نبض و قلب و جريان خون و صفرا و بلغم نباشد از اين جهت پيوسته زنده‌اند .\r\nفلا بدّ من البنية .\r\nيعنى ناچار بايد زندگى در بدن و جسمى مستعد باشد چون مشروط باعتدال مزاج است و اشاعره جائز دانستند حيات در محل غير منقسم « يعنى غير جسم » به خود قائم باشد .\r\nو تفتقر إلى الرّوح .\r\nحيات حاجت بروح دارد و مقصود متكلمان از روح روح حيوانى مصطلح اطبا است يعنى بخارى كه از قلب برآيد و در عروق وريد و شرائين پراكنده گردد . اطباى قديم آن را بخارى سارى ميدانستند و ناقل قوى از اعضا بقلب و از قلب بدماغ و از جمله استدلال بر وجود او ميكردند كه انسان وقتى سخت گرد خود بگردد چند بار و ناگهان ساكن شود باز احساس گردش مىكند و اين گردش البته در جرم دماغ نيست بلكه در روحى است كه خلاياى دماغ را پر كرد همچنانكه اگر ظرف آب را بگردانند و يكباره نگهدارند آب هنوز در ظرف ميگردد روح نيز در دماغ همين حكم دارد هنگام چرخيدن انسان ميگردد و چون يكباره ساكن شود بازميگردد و البته اين روح غير روح مجرد است كه حكما و علماى دين معتقدند و پس از بدن باقى است هر چند بعضى ساده‌لوحان همين روح بخارى را روح الهى پنداشته‌اند .\r\n\r\n","description":"","footnote":"","page_name":" 356 ","page_number":372},
  {"content":"\r\n\r\nو تقابل الموت تقابل العدم و الملكة .\r\nزنده بودن كه صفت اجسام است در مقابل مرگ و تقابل آنها تقابل عدم ملكه است .\r\nو من الكيفيّات النّفسانيّة الصّحّة و المرض .\r\nمسأله بيست و ششم تندرستى و بيمارى از كيفيات نفس نباتى است و شيخ ابو على گويد تندرستى ملكه‌ايست در جسم حيوانى كه حال او موافق مجراى طبيعت جريان دارد و اندامش را آسيبى نباشد و مرض مقابل آن است يعنى آن هم كيف نفسانى است .\r\nو بايد دانست كه يك چيز باعتبارات مختلف از مقولات مختلف شمرده مىشود مثلا مرض گاهى از سوء مزاج عارض مىشود يعنى تركيب عناصر جسمانى از حد طبيعى بگردد چنان كه امروز گويند در خون چربى يا نمك يا غير آن بيش از اندازه طبيعى است يا كمتر از آن . اين مرض از جهت سوء مزاج كيف محسوس است و از جهت آنكه مانع جريان عمل نفس است كيف نفسانى است و يكى از امراض ناشى از سوء تركيب است مانند بزرگى يا كوچكى معده و قلب و كبد و سد مجرى و امثال آن و هر يك از مقولات ديگرى است مانند كم و عدد و باعتبار مرض كيف نفسانى است شبيه آن كه پدر از جهت ذات جوهر است و از جهت پدرى از مقوله مضاف و علامه رحمه اللّه شبهه آورده و جواب نداده است آنچه ما گفتيم براى توضيح كافى است .\r\nو الفرح و الغمّ .\r\nشادى و اندوه نيز كيف نفسانى هستند و سبب معدّ فرح آن است كه روح حيوانى بر افضل احوال خود باشد و علت فاعلى آن تخيل انسان است كه خويش را بر افضل احوال بيند و اندوه بر خلاف آن است و از اين كلام معلوم مىشود كه تخيل كمال كافى نيست در شادى مگر آنكه روح حيوانى نيز سالم باشد و شايد تجربه بر خلاف آن دلالت كند زيرا كه در عين مرض و شدت حال چون بيمار بداند بهشتى است و خدا از او راضى است شاد مىشود .\r\n\r\n","description":"","footnote":"","page_name":" 357 ","page_number":373},
  {"content":"\r\n\r\nو الغضب و الحزن و الهمّ و الخجل و الحقد .\r\nغضب و حزن خشم و اندوه است و همّ سرگرمى بكارى دشوار است و شرمسارى خجل و حقد كينه همه از صفات نفسانى و در هر يك روح حيوانى يا به باطن ميرود يا به ظاهر مىآيد يا دفعة يا بتدريج يا بسيار يا كم مثلا در فزع و ترس روح ميگريزد به باطن و در اندوه همچنين اما كمتر از فزع و در خشم خون ببيرون توجه مىكند و چشم و رخساره را سرخ مينمايد و در شرم نيز رخسار سرخ مىشود اما كمتر از خشم هر چند خود نوعى خشم است و اين حالات و حركات را نسبت به حركت روح ميدهند نه خون هر چند خون با آن حركت مىكند زيرا كه حركت خون بايد بسبب جسمانى باشد مانند فشار .\r\nو فرق ميان حقد و غضب آن است كه در غضب اميد انتقام و توانائى آن است و در حقد اميد دست يافتن فعلى بانتقام نيست .\r\nو المختصّة بالكمّيّة إمّا المتّصلة كالاستقامة و الاستدارة و الانحناء و التّقعير و التّقبيب و الشّكل و الخلقة أو المنفصلة كالزّوجيّة و الفردية .\r\nمسأله بيست و هفتم - كيفيات مخصوص بكميات - پاره كيفيات عارض كم مىشود مانند استقامت كه صفت خط مستقيم است و استداره صفت دائره است و انحناء صفت خط منحنى و تقعير گود بودن مانند كاسه و التقبيب يعنى گنبدى بودن مانند سرپوش و شكل معروف است و خلقت اندازه مناسب اجزاء است .\r\nو اين جمله عارض كم متصل مىشود اما كم منفصل مانند عدد را نيز كيفيات خاص است مانند زوجيت و فرديت و منطق و اصم و غير آن .\r\nفالمستقيم أقصر الخطوط الواصلة بين نقطتين و كما أنه موجود فكذا الدّائرة .\r\n\r\n","description":"","footnote":"","page_name":" 358 ","page_number":374},
  {"content":"\r\n\r\nعلامه فرموده ارشميدس خط مستقيم را تعريف كرده كه كوتاهترين خطى است ميان دو نقطه و وجود آن بديهى است و تعريف دائره مشهور است و در بحث جزء لا يتجزى گذشت كه لازم سخن قائلان جزء لا يتجزى آن است كه دائره حقيقى موجود نباشد رجوع به صفحه 175 شود .\r\nو التّضادّ منتف عن المستقيم و المستدير و كذا عن عارضيهما\r\nخط مستقيم و مستدير ضد يكديگر نيستند چون ضد آن است كه بر يك موضوع عارض گردد مانند سفيد و سياه بر يك جسم اما استقامت و انحنا جائز نيست بتناوب عارض يك خط شوند چون خط مستقيم كه منحنى شود از ميان رفته است و نيز غايت خلاف در انحنا تصور نميشود زيرا كه هر منحنى را كه فرض كنيم منحنىتر از آن هم فرض مىشود و مقصود از عارضين آن است كه تضاد چنان كه ميان خط مستقيم و خط منحنى نيست ميان استقامت و انحنا هم نيست يا مراد از عارضين حركت است يعنى ميان حركت مستقيم و منحنى تضاد نيست .\r\nو الشّكل هيئة إحاطة الحدّ أو الحدود بالجسم و مع انضمام اللّون تحصل الخلقة .\r\nشكل هيئتى است كه از احاطه يك حد يا چند حد بجسم انتزاع مىشود مثلا شكل مكعب يعنى جسم هيئتى دارد كه از شش سطح با زواياى قائمه بر او تعقل شده است و شكل از مقوله كيف است . خلقت در اصطلاح بعضى شكل است با اعتبار رنگ و اگر گفتند خلقت سيب چگونه است مراد آن است كه كره است يا شكل ديگر و رنگ سيب سرخ يا زرد و در اصطلاح قرآن اندازه هر چيز است موافق حكمت مثل :\r\nاعطى كل شي خلقه ثم هدى .\r\n\r\n","description":"","footnote":"","page_name":" 359 ","page_number":375},
  {"content":"\r\n\r\n\r\nالثالث - المضاف\r\nمقوله سيم از مقولات ده‌گانه مضاف است . پيش از اين مقوله كم و كيف گفته شد و آنچه پس از اين بگوئيم مشتمل بر نسبت است و در آن چند مسأله ذكر مىشود\r\nو هو حقيقىّ و مشهوري .\r\nمسأله اولى - مضاف دو قسم است حقيقى و مشهورى حقيقى عين معنى مصدرى را گويند مانند پدر بودن و پسر بودن و مشهورى ذاتى كه اضافه بر او عارض شده مثل پدر و پسر .\r\nو يجب فيه الانعكاس و التّكافؤ بالفعل أو بالقوّة .\r\nمسأله دوم - در اضافه البته انعكاس لازم است مانند پدر كه مضاف بپسر است ناچار بايد پسر هم مضاف به پدر باشد و معنى انعكاس اين است و تكافؤ يعنى هر دو بايد با هم باشند در ذهن و خارج .\r\nو اين در وقتى است كه معنى اضافه در هر دو مضاف باشد چنان كه در پدر و پسر گفتيم اما اگر در هر دو نباشد مانند پدر انسان انعكاس و تكافؤ لازم نمىآيد .\r\nو مقصود از بالقوه اين است كه گاهى مضاف نسبت بمضاف ديگر در زمان مقدم است اما در ذهن ملاحظه هر يك متوقف بر ملاحظه ديگرى است .\r\nو يعرض للموجودات أجمع .\r\nاضافه بهر موجودى عارض مىشود چنان كه گويند واجب الوجود علت است و ممكنات معلول و جوهر مانند پدر و كم مانند خط درازتر از خط ديگر و كيف مانند گرمى گرمتر و بر خود مضاف مانند نزديكتر و دور تر و در أين يعنى مكان بالاتر و پائين‌تر و متى يعنى زمان زودتر و ديرتر و وضع مانند راست‌تر و كج‌تر و ملك مانند برهنه‌تر و خوش‌پوش‌تر و در فعل برنده‌تر و در انفعال گرماپذيرتر . موجود ذهنى مانند جنس اعم از فصل است در ذهن و موجود خارج مانند آسمان بالاتر از ماست در خارج .\r\n\r\n","description":"","footnote":"","page_name":" 360 ","page_number":376},
  {"content":"\r\n\r\nو ثبوته ذهنيّ و إلّا تسلسل و لا ينفع تعلّق الإضافة بذاتها .\r\nمسأله سيم در اينكه اضافه امرى ثابت در ذهن است . مشائيان اضافه را يكى از مقولات وجودى شمرده پس بايد آن را امر وجودى دانست و علتش آن است كه مضاف و غير مضاف حقيقتا فرق دارند چه ما تصور بكنيم و چه تصور نكنيم مانند پدر كه پدر است چه كسى بداند و چه نداند بر خلاف آن مفهومى كه تا ما تصور نكنيم در خارج نيست و مانند تكليف و مسئوليت كه چيزى نيست ثابت در خارج براى كسى كه علم به تكليف ندارد . اما خواجه عليه الرحمه فرمود : اضافه اعتبار ذهنى است زيرا كه اگر حقيقت باشد تسلسل لازم آيد مثلا ابوت خود اضافه است اگر چيزى ثابت بود لا بد در محل يعنى در ذات پدر بود و خود اضافه حال به محل حقيقى است و آن هم حال است در محل و هكذا تسلسل در حال و محل لازم مىآيد و نظير اين در صفحه 36 گذشت كه ثابت كرديم امكان از معقولات ثانيه است .\r\nابو على بن سينا موافق طريقه خود گفته است اضافه گاهى عين ماهيت است و گاهى صفت ماهيت ديگر آنكه عين ماهيت است مانند ابوت و آنكه عارض ماهيت ديگر شده مانند آنكه ملاحظه كنيم پدر عالم است و قامت بلند دارد و انسان است و شاگرد فلان است و شوهر فلان زن و برادر فلان و هكذا برگشت همه به انسان است و نسبتى كه دارد . چون از انسانيت و ساير صفات برشمرده صرفنظر كنيم ابوت حقيقت معنى اضافى است و أب بسبب ابوت مضاف شمرده مىشود پس اضافه همه چيز بيك معنى بازميگردد كه عين معنى اضافه است و چون منتهى به آن شود تسلسل قطع مىشود .\r\nاما به نظر ميرسد كه مراد از تسلسل در كلام خواجه تسلسل در وهم متوهمين است به عادت اهل كلام مثلا ميگويند اگر وجود حقيقت داشته باشد ( وجود ) ( وجود وجود ) ( وجود وجود وجود ) الى غير النهايه ثابت مىشود و نيز امكان و ( امكان امكان ) و امكان امكان امكان الى غير النهايه . و اضافه ابوت به پدر و عروض ابوت پدر ( و عروض عروض ) ( و عروض عروض عروض ) و اين نوعى وسوسه است لايق مقام علما نيست .\r\n\r\n","description":"","footnote":"","page_name":" 361 ","page_number":377},
  {"content":"\r\n\r\nالبته اگر موجود را منحصر در موجود مادى بدانيم يا آنچه به چشم مشاهده مىشود چنان كه عوام معتقدند نه اضافه موجود است نه ساير مقولات اضافى و اين سخن موافق اصطلاح عوام است و خواجه عليه الرحمه در اين كلام با متكلمان تسامح نموده است .\r\nاگر گوئى چون اضافه را موجود دانيم البته بايد عروض را موجود بدانيم كه اضافه است و عروض عروض را ( دو بار عروض ) و عروض عروض ( سه بار و هكذا ) گوئيم تسامح در اين كلام بيش از اصل دعوى است زيرا كه وقتى ما حيوان را موجود دانستيم لازم نيست غول بىشاخ و عنقاى مغرب و سيمرغ زال را هم موجود بدانيم .\r\nموهوم بجاى خود موهوم است و موجود موجود است . عروض عروض موهوم است و عتقاى مغرب هم موهوم .\r\nو لتقدّم وجودها عليه .\r\nدليل ديگرى است بر آنكه اضافه امر حقيقى نيست . بايد دانست كه همه ممكنات جهان در وجود داشتن مشتركند امتياز بماهيت آنها است مثل انسان و حيوان و جماد هر سه وجود دارند و امتياز آنها به انسان بودن و حيوان بودن و جماد بودن است و اينها را ماهيت گويند همچنين حيوان انواع گوناگون دارد همه موجود است و در وجود مشتركند امتياز آنها بماهيت آنها است از جمله اضافه انواع متعدد دارد مانند حيوان چنان كه ابوت نوعى اضافه است نظير شير كه نوعى حيوان است و زوجيت نوعى اضافه است نظير گربه كه نوع ديگر حيوان است و بايد دانست كه وجود و ماهيت هر دو در خارج موجود مستقل اصيل نيستند تا نسبت ميان آنها محقق شود گربه يا شير ماهيتند و چيزى جدا از وجود نيستند چنان كه در صفحه 7 اين كتاب گذشت و معنى ندارد ميان ماهيت و وجود نسبت و اضافه محقق شود .\r\nچون اين مطالب دانسته شود گوئيم دعوى مصنف كه براى تسامح با متكلمين فرمود لتقدم وجودها عليه مطابق ساير اقوال محققانه او نيست زيرا كه اگر اضافه در خارج موجود باشد ماهيتى است كه هيچ تعقل نميشود مقدم بر وجود خود باشد\r\n\r\n","description":"","footnote":"","page_name":" 362 ","page_number":378},
  {"content":"\r\n\r\nبلكه تعقل نمىشود ماهيت غير وجود خود باشد .\r\nو للزم عدم التّناهى في كلّ مرتبة من مراتب الأعداد .\r\nدليل سيم بر آنكه اضافه موجود در خارج نيست آنكه هر عددى با عدد ديگر نسبتى دارد مثلا دو نسبت به چهار نصف است و نسبت به شش ثلث و نسبت به هشت ربع الى غير النهايه و اگر همه اين نسبت‌ها موجود باشد بايد در عدد « دو » نسبت‌هاى غير متناهى موجود باشد و اعداد غير متناهى نيز موجود باشد زيرا كه نسبت فرع وجود منتسبين است .\r\nاين استدلال نيز به نظر عجيب مىآيد زيرا كه چون گفتيم اضافه عارض همه موجودات ذهنى و خارجى مىشود هرگاه چيزى خود موجود در ذهن باشد مانند جنس اضافه هم عارض همان موجود ذهنى مىشود و عدد اگر در خارج غير متناهى نيست در ذهن هر چه تصور كنى اضافه هم عارض همان كه تصور كرده‌اى مىشود .\r\nگوئى متكلمين در اينجا برسم فقها بظهور الفاظ در اطلاق و عموم تمسك كرده‌اند و شبهه از آنجا ناشى شده . چون حكما گفتند اضافه موجود است در خارج آن را باطلاق گرفتند يعنى هر اضافه با هر شرائط حتى اضافه كه بر معدوم هم عارض شده بايد موجود باشد مثلا عدم العلة علة العدم . بعينه مانند آن است كه كسى بگويد جوهر موجود در خارج است و كسى ايراد كند چرا سيمرغ موجود نيست .\r\nو تكثّر صفاته تعالى .\r\nيكى از ادله بر آن كه اضافه در خارج نيست آنكه اگر موجود بود خداى تعالى خالق و حافظ و رب و رازق همه موجودات و اضافات او با ممكنات لا يتناهى است پس لازم آيد صفات او غير متناهى باشد و جواب آن در محل خود خواهد آمد و هر كس عبارت شيخ را در الهيات شفا بخواند و دقت كند همه شبهه‌ها از ذهن او زائل مىشود « 1 »\r\n\r\n\r\n","description":"","footnote":"\r\n( 1 ) عذر تقصير - بناى ما در اين كتاب نقض و اعتراض نبود بلكه غير شرح و توضيح نميخواستيم در اين بحث وجود مضاف چون نه مسأله دينى بود نه مسأله علمى مهم و مفيد براى\r\n","page_name":" 363 ","page_number":379},
  {"content":"\r\n\r\nتختصّ كلّ مضاف مشهوريّ بمضاف حقيقىّ فيعرض له الاختلاف و الاتّفاق إمّا باعتبار زائد أولا .\r\nمضاف ميان دو معنى است و رابطه ميان آن دو مضاف حقيقى است . گاه آن رابطه ميان دو موجود خارجى است و رابطه ميان آنها حقيقى و گاه ميان دو موجود ذهنى است و رابطه آنها هم در ذهن است و به هرحال گاهى اعتبار زائدى ميان دو طرف هست و گاه نيست و اينها بر چند قسم است :\r\nاول مانند ابوت ميان دو موجود خارجى كه رابطه آنها هم امر حقيقى است اعم از آنكه كسى تصور كند يا نكند زيد پسر عمرو است و در اين مثال دو طرف اضافه دو نام مختلف دارند پدر و پسر و گاه يك نام دارند مانند اخوت ميان دو برادر كه هر دو بنام برادر مشخص گردد .\r\nدوم اضافه ميان دو موجود ذهنى مانند اعم و اخص بودن جنس و فصل در ذهن .\r\nسيم آنكه هر دو خارجى باشند و اعتبار زائد در يكى مانند عالم و معلوم . در عالم صفتى زائد پيدا مىشود تا عالمش گويند اما در معلوم تغييرى پيدا نميشود .\r\nچهارم هر دو خارجى باشند و چيزى زايد در هيچ‌يك پيدا نشود مانند راست و چپ نسبت به يكديگر در هيچ‌يك اعتبار زائد موجود نيست .\r\n\r\n\r\n","description":"","footnote":"\r\nآنكه حمل بر عجز نشود و احتمال تقليد نرود آنچه به نظر خود بر ما صحيح ميرسيد نوشتيم و ميدانيم از اين عمل زيانى برنمىخيزد و خوانندگان ما بدين ترك اولى خرده نگيرند با آنكه تحقيق حق هرگز ترك اولى نيست و للّه العالم .\r\n","page_name":" 364 ","page_number":380},
  {"content":"\r\n\r\n\r\nمقوله أين\r\nو هو النّسبة إلى المكان .\r\nمسأله پنجم - در مقوله أين است و أين بمعنى نسبت شيء است به مكان و أين در عربى بمعنى كجا است و فرق آن با مكان معلوم است زيرا كه آن خود مكان است و اين نسبت چيز است به مكان و از بعض متكلمين اصطلاحى منقول است كه أين را همان وجود شىء گويند و در نزد ما و باعتبار صحيح نبايد وجود را أين ناميد زيرا كه بسيارى از موجودات أين يعنى مكان ندارند و آنكه دارد وجودش مبدل نميشود و مكانش مبدل مىشود .\r\nو أنواعه أربعة عند قوم هى الحركة و السّكون و الاجتماع و الافتراق .\r\nنزد متكلمين أين چهار نوع است حركت و سكون و اجتماع و افتراق و آن را اكوان اربعه گويند .\r\n\r\n[ حركت و احكام آن 
  ]\r\nو الحركة كمال أوّل لما بالقوّة من حيث هو بالقوّة . أو حصول الجسم في مكان بعد آخر .\r\nحركت را حكما تعريفى كردند كه شامل هر تغيير تدريجى مىشود و متكلمين تنها بمعنى انتقال از مكان به مكان ديگر گرفتند .\r\nحكما گفتند حركت كمال اول است براى هر چيز بالقوه ، چون تخم درخت كه آماده تغيير شود تا بتدريج به صورت درخت درآيد شروع به حركت كرده است و چون شروع به حركت كند اولين كمال كه براى او حاصل شده است همان تغيير از صورت تخم بپوسيدگى و روئيدن دو برگ اول و ريشه است .\r\nو همچنان بتدريج تغيير صورت دهد و حركت كند و كمال او همان حركت باشد\r\n\r\n","description":"","footnote":"","page_name":" 365 ","page_number":381},
  {"content":"\r\n\r\nتا به صورت نهالى درآيد و درختى خرد شود صورتى بالفعل پيدا كرده و صورت نهالى او كمال بالفعل است و آن را حركت نگويند اما وقتى در نهال هم اعتبار حركت و تغيير كنى از كوچكى تا بزرگ شود ، از جهت آنكه بالفعل نهال است حركت نيست و لو آنكه تغيير مىكند ، اما از جهت آنكه تغيير مىكند حركت است . پس حركت كمال اول چيزى است كه تغيير مىكند از جهت آنكه تغيير مىكند . و گفتند كمال اول براى آنكه تغيير آثار بسيار دارد كه خود منشأ آنها است و كمال اول به منشأ آثار گويند مثلا صورت نوعيه مبدأ عوارض ذاتيه است .\r\nو وجودها ضرورىّ .\r\nوجود حركت بديهى است و حاجت بدليل ندارد و بعضى از قدما مانند زينون گفتند حركت موجود نيست زيرا كه تدريج در مفهوم آن مندرج است و گذشته آن معدوم است و آينده نيامده و حال يك آن است و جزء لا يتجزى باطل است . ديگر آنكه حركت اگر در مكان اول است معدوم شده و اگر در مكان دويم است هنوز موجود نشده و اگر در مجموع دو مكان است معقول نيست جسمى در دو مكان با هم اجتماع كنند . ديگر آنكه موجود بايد واحد باشد و حركت واحد نيست پس موجود نيست .\r\nو تتوقّف عن المتقابلين و العلّتين و للمنسوب إليه و المقدار\r\nدر حركت شش چيز ضرور است ( 1 ) مبدء ( 2 ) منتهى و اين دو را مصنف متقابلين ناميد ( 3 ) علت فاعلى ( 4 ) علت قابلى كه همان جسم متحرك است كه آنها را علتين گفت ( 5 ) مقوله از مقولات دهگانه كه حركت در آن واقع مىشود مانند اين و وضع و كم و كيف . و آن را منسوب اليه تعبير فرمود . ( 6 ) مقدار يعنى زمانى كه حركت در آن مدت واقع مىشود .\r\nبتعبير ديگر گفتند حركت شش چيز ميخواهد ( 1 ) ما منه ( 2 ) ما اليه . يعنى آغاز و انجام و باقى به ترتيب : ( 3 ) ما به . ( 4 ) ما له . ( 5 ) ما فيه بمعنى مقوله . ( 6 ) ما فيه بمعنى زمان .\r\n\r\n","description":"","footnote":"","page_name":" 366 ","page_number":382},
  {"content":"\r\n\r\nفما منه و ما إليه قد يتّحدان محلّا و قد يتضادّان ذاتا و عرضا\r\nآغاز و انجام حركت گاه يكى است در يك جا مانند حركت مستديره كه از نقطه شروع مىكند و بنقطه ختم . و گاه غير يكديگرند و ضد هم مانند حركت مستقيم از راست به چپ يا از سياهى بسفيدى يكى ضد ديگرى است ذاتا و ديگرى عرضا .\r\nو لهما اعتباران متقابلان أحدهما باعتبار ما يقالان له و ثانيهما اعتبار كلّ منهما بالقياس إلى الآخر .\r\nدر مبدء و منتهى دو اعتبار است يكى اعتبار آنها نسبت به صاحب مبدء و منتهى يعنى مسافت و به اين اعتبار مضاف‌اند بمسافت و ديگر اعتبار مبدء بمنتهى و به اين اعتبار مضاد يكديگرند و فائده در بيان اين مطلب نيست .\r\nو لو اتّحدت العلّتان انتفى المعلول .\r\nاگر علت حركت همان جسم باشد و محركى غير جسميت نداشته باشد لازم آيد جسم كه علت حركت است علت اجزاء حركت نيز باشد و تا جسم باقى است جزء اول حركت باقى باشد و نوبت بجزء دويم نرسد ، و حركتى كه جزء اول آن ثابت باشد حركت نيست .\r\nو عمّ .\r\nيعنى اگر محرك جسم همان جسميت او باشد لازم آيد همه اجسام هر يك پيوسته در حركت باشند و چنين نيست .\r\nبخلاف الطّبيعة المختلفة المستلزمة في حال ما .\r\nاگر كسى شبهه كند كه حركت را از لوازم جسم مطلق ندانستيد به دو دليل يكى آنكه اگر حركت معلول جسم باشد بايد هميشه‌گى باشد و تا جسم هست حركت كند و ديگر آن كه اگر حركت معلول جسم باشد بايد در همه اجسام بيك نحو باشد .\r\n\r\n","description":"","footnote":"","page_name":" 367 ","page_number":383},
  {"content":"\r\n\r\nشبهه‌كننده گويد عين اين سخن در حركت طبيعى هست زيرا كه اگر طبيعت علت حركت است علت جزء اول آن هم هست و بايد تا طبيعت باقى است در جزء اول بماند و حركت نكند و نيز بايد همه اشياء كه يك طبيعت دارند بر يك نهج حركت كنند .\r\nمؤلف در جواب گويد طبيعت يكى نيست بلكه مختلف است و جائز است هر طبيعتى اقتضاى حركت ديگر كند و نيز طبيعت مطلقا با هر شرط اقتضاى حركت نميكند بلكه تا در خارج از مكان طبيعى قرار گرفته اقتضاى حركت بدان مىكند و چون در مكان طبيعى باشد اقتضاى سكون دارد .\r\nو المنسوب إليه أربع فإنّ بسائط الجواهر توجد دفعة و مركّباتها تعدم بعدم أجزائها .\r\nحركت در چهار مقوله از مقولات دهگانه جارى است : كيف مانند حركت از رنگى برنگى تدريجا دويم كم مانند بزرگ شدن و كوچك شدن سيم أين يعنى مكان و آن واضح است چهارم حركت در وضع مانند آنكه چيزى بىتغيير مكان بگردد و محاذاتش نسبت باجسام واقع در اطراف آن تغيير كند .\r\nدر شش مقوله ديگر حركت معقول نيست از جمله در جوهر زيرا كه جوهر بسيط مانند عناصر دفعة حاصل ميشوند و مركبات دفعه معدوم ميشوند مثلا آب كه هوا شود يا بالعكس تبديل دفعى است و ميان آب و هوا اجناس ديگرى نيست غليظتر از هوا و لطيف تر از آب كه بتدريج هوا غليظ شود تا آب شود بر خلاف سفيدى و سياهى كه سفيدى بتدريج پررنگ مىشود تا سياه گردد و ميان سفيدى و سياهى واسطه بسيار است اما ميان آب و هوا واسطه نيست و نيز مركب موجود كه معدوم مىشود تدريجى لازم نيست بلكه يكى از اجزا كه معدوم شود مركب معدوم مىشود .\r\nبايد دانست كه صدر المتالهين حركت جوهرى را ثابت كرده است نه در ماهيات چون در ميان دو ماهيت مختلف واسطه نيست و حركت معنى ندارد بلكه بمعنى ديگر كه محل ذكر آن اينجا نيست و بايد بكتب خود او مراجعه شود .\r\n\r\n","description":"","footnote":"","page_name":" 368 ","page_number":384},
  {"content":"\r\n\r\nو المضاف تابع .\r\nمضاف خود حركت نميكند بلكه تابع ديگرى است مثلا پدر بودن قابل شدت و ضعف نيست تا كسى بتدريج پدر شود اما محاذات قابل تغيير است چون جسم محاذى در مكان حركت مىكند و حركت او ربطى به حركت در اضافه ندارد .\r\nو كذا متى .\r\nمتى يعنى نسبت شيء به زمان به خودى خود قابل حركت نيست چون چيزى كه در زمان است در زمان بودن او معنى ندارد غير آنكه بودنش تدريجى و غير ثابت باشد و در شفا گفته حال متى حال اضافه است يعنى تغيير در مقوله ديگرى واقع مىشود و زمان لازم آن تغيير مىكند و گرنه نقل از زمان به زمان ديگر دفعى است مانند نقل از شب بر روز يا از سالى بسالى و اگر انتقال به زمان تدريجى باشد براى زمان زمان ثابت مىشود .\r\nو الجدة دفعة .\r\nمقوله ملك نيز دفعى است و در آن حركت تعقل نميشود و معنى ملك پس از اين خواهد آمد ان شاء اللّه و به نظر ميرسد كه در آن نيز حركت بالتبع باشد مثل مرد متجمل كه بتدريج ژنده‌پوش شود .\r\nو لا تعقل حركة في مقولتي الفعل و الانفعال .\r\nدر اين دو مقوله نيز حركت معقول نيست و معنى حركت در فعل آن است كه مثلا آتش مشغول گرم كردن آب است تدريجا از گرم كردن بازايستد نه يك‌دفعه .\r\nو در انفعال آب كه روى بگرم شدن دارد بتدريج روى بسردى آورد و آن دو معقول نيست زيرا كه وقتى روى بگرم شدن دارد ناگهان روى بسردى مىكند و دفعه از فعل و انفعال برگشته نه تدريجا .\r\nففي الكمّ اإعتبارين لدخول الماء القارورة المكبوبة عليه و\r\n\r\n","description":"","footnote":"","page_name":" 369 ","page_number":385},
  {"content":"\r\n\r\nتصدّع الآنية عند الغليان .\r\nحركت در كم واقع مىشود و دليل آن دو تجربه است يكى تجربه شيشه كه واژگونه بر آب مىنهند و ديگر شكافتن آن چون بجوشانند .\r\nتجربه اول آن است كه شيشه را بمكند و اندكى هوا از آن خارج كنند و بانگشت دهانه شيشه را نگاهدارند تا هواى ديگر داخل آن نشود آنگاه دهانه شيشه را واژگونه در آب نهند ناچار مقدارى آب از دهانه شيشه بدرون خواهد رفت بىآنكه آن را پر كند و گفتند اين دليل حركت كمى است يعنى آن مقدار هوا در شيشه كه آن را پر كرده است پس از مكيدن كمتر از هواى پيش از مكيدن است با اين حال بزرگ شده به اندازه آنكه شيشه را پر كرد و باز چون آن را واژگونه روى آب گذاشتيم و آب به داخل شيشه رفت همان هوا كه شيشه را پر كرده بود كوچك شد و بقعر شيشه رفت و براى آب جاى بازشد و حركت در كم بدين وجه در هوا ثابت گرديد .\r\nتجربه ديگر شكافتن ظرف در بسته است و پرآب چون بر آتش بنهند و بجوشانند .\r\nبايد ظرف چنان بسته باشد كه بخار از آن بيرون نرود و چون بجوشانند هم حجم آب بسبب گرمى بزرگ مىشود و هم بخار و هوا كه در شيشه است بىآنكه از خارج چيزى بر آنها افزوده شده حركت در كم مىكند و علامه فرمود اين تجربه‌ها مفيد ظن است « 1 »\r\n\r\n\r\n","description":"","footnote":"\r\n( 1 ) بايد دانست در علوم طبيعى كه تجربه به كار است مقصود و غايت چيز ديگر است و در فلسفه چيز ديگر و روشى كه در استدلال و براهين هر يك به كار مىبرند غير ديگرى است . در علوم طبيعى بيش از اين مقصود نيست كه بتجربه معلوم شود اثرى در دنبال مؤثرى مىآيد هر چند سر و علت آن را ندانيم اما مؤثر را كه باصطلاح فلسفى معد گويند درست بشناسيم مثلا سنبل الطيب براى عصب و قلب نافع است چون بتجربه معلوم كرديم پس از آشاميدن آن قلب آرام ميگيرد اما علت آن زيادتى اجزاى ناريه و قلت رطوبت يا مزاج خاص آن است بغرض اول مقصود طبيب نيست ، آب جوشيده در ظرف سربسته بىشك ظرف را ميتركاند و آن اثر انبساط و بيشتر شدن مقدار مظروف است و مقصود طبيعى از اين تجربه حاصل ميگردد . و قماقم صياحه كه يكى از آلات جنگ -\r\n","page_name":" 370 ","page_number":386},
  {"content":"\r\n\r\nبايد دانست كه مراد از حركت كم آن است كه تخلخل و تكائف در جسم حاصل شده نه پراكندگى و فشردگى اجزاء چون دور ايستادن اجزاء از هم يا فشرده شدن بهم حركت در كم نيست و نيز نمو و ذبول يعنى باليدن و روئيدن درخت و امثال آن يا پژمرده شدن نيز نوعى حركت در كم است .\r\nو حركة أجزاء المغتذى في جميع الأقطار على التّناسب .\r\nنمو بزرگ شدن جسم است از همه طرف متناسب نه آنكه از يك طرف بزرگ شود مانند فربهى كه در طول قامت نيست بلكه در عرض است .\r\nو اگر بگوئيم نمو اجزائى است كه بر اجزاى نخستين افزوده شده حركت نمو منفى ميگردد .\r\nبايد دانست كه نمو را در آن صورت اطلاق ميكنند كه اجزاى غذا متصل باجزاى اصلى بدن شود نه مانند فربهى كه در مجاور اجزاء اصلى قرار ميگيرد بنابراين مانند آبى كه چون به آب ديگر متصل شود بايد گفت دو جسميت اول معدوم شد و جسميت ديگرى موجود گرديده اگر نمو تدريجى باشد حركت در كم صدق مىكند .\r\nو في الكيف للاستحالة المحسوسة مع الجزم ببطلان الكمون\r\n\r\n\r\n","description":"","footnote":"\r\n- بود بر اين تجربه تعبيه كرده بودند و براى مقصود آنها مفيد علم است اما چنان كه علامه فرمود براى اثبات مطلب فلسفى شايد مفيد علم نباشد و نظير اين در اصول فلسفى كه مبنى بر تجارب است و از آن نتيجه يقينى نبايد گرفت چنان كه در باب خلا و تجربيات بعضى مردم كه آن را دليل بطلان خلا دانستند همين گوئيم و در صفحه 195 گذشت و نظير اين سخن در تجربيات نجومى هم جاريست مثل آنكه حركت ماه و خورشيد مطابق تجربه در چه مدت است و در كجا سريعند و كجا بطى و نزديك يا دور و فاصله كسوفى و كسوفى و خسوفى هكذا همه تجربه شده و يقين است هر چند فلك تدوير و خارج مركز يقين نباشد و بالعكس مسأله فلسفى مانند جسم بسيط و مركب و مزاج يقين است هر چند عده بسائط و عناصر ( باد و خاك و آب و آتش ) كه مسأله طبيعى است يقين نباشد و در تأييد اين معنى شيخ در شفا گويد ( صفحه 140 ) تعليق احكام طبيعيه به احكام رياضيه صواب نيست . و اللّه العالم\r\n","page_name":" 371 ","page_number":387},
  {"content":"\r\n\r\nو البروز لتكذيب للحسّ لهما .\r\nحركت در مقوله كيف واقع مىشود و آن را استحاله ميگويند مثل آنكه سرد بتدريج گرم مىشود يا بالعكس و بعض قدما انكار استحاله كردند كه گرم شدن آب نه بتغيير كيف است بلكه اجزاء آتش در آب پنهان است يعنى پوشيده و مستور و چون گرم كنند آتشها بروز مىكند و همچنين همه چيز در همه چيز پنهان است و بعلل مختلف هويدا ميگردند و اين مردم را اصحاب كمون و بروز گويند و بعضى گويند اجزاى آتش از خارج وارد آب مىشود و آب را گرم مىكند . جواب آنست كه اين هر دو مخالف حس است زيرا كه هر چه در باطن آب بجوئى آتش و ساير اجناس كه آب به آنها مستحيل مىشود نتوانى يافت .\r\nو گاه باشد كه تلى از گوگرد باندك آتش افروخته گردد كه نتوان گفت همه آن آتش‌هاى تل گوگرد از آميختن شراره سنگ چخماق است .\r\nو في الأين و الوضع ظاهر .\r\nحركت در أين و وضع معلوم و آشكار است حركت أين انتقال از مكانى است بمكانى و حركت وضع انتقال اجزاء از محاذاتى به محاذاتى و شارح علامه گويد ابو على گفت من حركت وضعى را نخست از حركات شمردم اما در كلام ابى نصر فارابى نيز ذكر آن هست .\r\nو يعرض لها وحدة باعتبار وحدة المقدار و المحلّ و القابل .\r\nمراد از مقدار زمان است و از محل جسم متحرك و از قابل مقوله كه در آن حركت واقع مىشود يا بالعكس قابل جسم متحرك است و محل مقوله كه حركت در آن واقع مىشود : بارى اگر يك جسم مشخص در زمان مشخص در مقوله مشخص حركت كند آن يك حركت است اما اگر در همان زمان و همان مقوله جسم ديگرى حركت كند غير اول است مثلا زيد در يك ساعت مسافتى طى كند و عمرو در همان زمان آن مسافت\r\n\r\n","description":"","footnote":"","page_name":" 372 ","page_number":388},
  {"content":"\r\n\r\nرا ، دو حركت خواهد بود همچنين زيد در اين ساعت مسافتى طى كند و ساعت ديگر مسافت ديگر يا زيد در اين ساعت مسافتى طى كند غير آن است كه او در همين ساعت كه طى مسافت مىكند بدنش هم گرم شود . پس با وحدت سه قيد حركت واحد است و با اختلاف آنها مختلف .\r\nاما سه قيد ديگر كه در حركت اعتبار كرديم اگر واحد باشد مناط وحدت حركت نيست و اگر كثير باشند مناط اختلاف حركت نيست مگر اين سه قيد كه اينجا ذكر شد واحد باشند مثلا زيد در ساعت معين از مبدء بمنتهى رود غير آن است كه همين زيد در همين ساعت از منتهى به مبدء رود . و با اختلاف أين اتحاد مبدء و منتهى كافى نيست و در قوه محركه بايد گفت اختلاف آن تاثير در تعدد حركت نميكند زيرا كه اگر زيد در ساعت معين بقوه اراده حركت كند غير آن نيست كه همو در همان ساعت همان مسافت را بقوه قسرى حركت كند .\r\nو اختلاف المتقابلين و المنسوب إليه مقتض للاختلاف .\r\nاختلاف شخصى حركتى با حركتى از آنچه گفتيم معلوم گرديد اكنون گوئيم حركتى با حركتى اختلاف نوعى دارد در صورتى كه مبدء و منتهى آنها مختلف باشند يا منسوب اليه يعنى مقوله كه حركت در آن واقع مىشود مختلف باشد مثلا حركت از بالا به پائين يا از پائين به بالا دو نوع است و لو از يك متحرك يا حركت در وضع و حركت در أين از دو نوع است چون در دو مقوله است و اما اگر يك مقوله باشد مانند حركت در أين از دو متحرك از يك نوع است و حركت از پائين به بالا از يك نوع است و حركت به دو قوه مختلف يك نوع است مانند حركت از پائين به بالا در سنگ بقسر و در بخار بطبع بنابر آنكه گفتيم مقصود از متقابلين مبدء و منتهى است و از منسوب اليه مقوله حركت .\r\nو تضادّ الأوّلين التّضادّ .\r\nمبدء و منتهى چون با يكديگر ضد باشند حركت كه از مبدء بمنتهى رود يا از\r\n\r\n","description":"","footnote":"","page_name":" 373 ","page_number":389},
  {"content":"\r\n\r\nمنتهى بمبدا ضد يكديگرند اما زمان و مقوله و قوه محركه و جسم متحرك مدخليتى در تضاد ندارند چون خود با هم ضد نيستند تا تضاد آنها به حركت سرايت كند .\r\nو لا مدخل للمتقابلين و الفاعل في الانقسام .\r\nحركت به زمان تقسيم مىشود يعنى حركت در يك ساعت بدونيم ساعت تقسيم مىشود و به مكان نيز تقسيم مىشود مثلا حركت در يك فرسخ بدونيم فرسخ و به خود متحرك زيرا كه حركت همه جسم بيش از حركت نصف آن است اما مبدء و منتهى و قوه محركه دخلى در تقسيم ندارد يعنى حركتى كه بيك قوه حركت كند نصف حركتى نيست كه به نصف آن قوه حركت كند .\r\nو يعرض لها كيفيّة تشتدّ فتكون الحركة سريعة و تضعف فتكون بطيئة و لا يختلف بهما الماهيّة .\r\nحركت را كيفيتى عارض مىشود بنام سرعت و بطء يعنى تندى و كندى . سرعت شدت آن كيفيت است مانند حرارت شديد و بطء ضعف آن مانند حرارت اندك و سرعت و بطء ضدهم نيستند مانند حرارت و برودت زيرا كه هر تندى نسبت به تندتر از خود كند است و هر كندى نسبت بكندتر از خود تند ، و حد فاصل ندارد و از اين جهت نميتوان گفت سرعت و بطء دو نوع از يك جنس‌اند زيرا كه امور نسبى خارج از ماهيت اشياء هستند چنان كه نميتوان گفت مرد بلند بالا نوعى است و كوتاه بالا نوعى ديگر . و بايد ميان دو نوع حد فاصل باشد .\r\nو نيز حركت را بوجوهى كه گذشت بانواع مختلف تقسيم كرديم مثلا حركت به بالا نوعى بود و حركت به پائين نوع ديگر و چون هر يك از اين دو نوع گاه سريعند و گاه بطىء نميتوان انواع متداخل ثابت كرد بلكه انواع بايد مترتب باشند و متداخل نشوند مثلا نميتوانيم حيوان را به دو نوع تقسيم كنيم سياه و سفيد و نيز به دو نوع تقسيم كنيم ناطق و غير ناطق يا نامى را به دو نوع تقسيم كنيم حساس و غير حساس و باز به دو نوع تقسيم كنيم راست قامت و خميده كه راست قامت شامل انسان و درخت شود و خميده شامل\r\n\r\n","description":"","footnote":"","page_name":" 374 ","page_number":390},
  {"content":"\r\n\r\nچهارپا اما ميتوان نامى را بنوع حيوان و غير حيوان تقسيم كرد و حيوان را بناطق و غير ناطق مترتب برهم .\r\nو سبب البطؤ الممانعة الخارجيّة و الدّاخليّة لا تخلّل السّكنات و إلا لما أحسّ بما اتّصف بالمقابل .\r\nمتكلمين پنداشتند حركت كند بسبب آن است كه جسم در حال حركت گاه گاهى مىايستد و هر چه بيشتر درنگ كند بطىتر مينمايد اما چون حركت و سكون سخت بهم آميخته است احساس آن نتوان كرد و حكما گويند علت كندى حركت مقاومت است يا داخلى يا خارجى چنان كه در حركت قسر مانند انداختن سنگ به بالا طبيعت مقاومت مىكند و هر چه مقاومت شديد باشد كندتر مىشود و اين ممانعت داخلى است يا جسمى در فضاى پر از آب يا هوا حركت مىكند ممانعت آب و هوا سبب كندى حركت مىشود و اين ممانعت خارجى است و شرح اين مطالب ( در صفحه 297 و 193 - 195 و 174 - 175 ) گذشت .\r\nدر شرح « لما احس بما اتصف بالمقابل » فرمود اگر تخلل سكون سبب بطوء بود لازم مىآمد كه حركات متصفه بسرعت را كه مقابل بطوء است احساس نكنيم براى آنكه در مسأله جزء لا يتجزى گذشت و مقصود آن است كه حركات متصف بسرعت را كه نزد غالب مردم سريع است حس نكنيم تا چه رسد بحركات بطىء .\r\nمثلا بايد حركت اسب تيزتك را كه يك روزه پنجاه فرسخ ميرود حس نكنيم تا چه رسد به حركت مورچه و لاك‌پشت ، زيرا كه هرگاه حركت اسب را در يك روز با حركت خورشيد در آسمان قياس كنيم در وقتى كه اسب پنجاه فرسخ رفته است خورشيد هزارها مليون فرسخ رفته و به همين نسبت حركت اسب تندرو آميخته به سكون است يعنى به قدر يك جزء حركت مىكند و مليونها جزء ساكن است و اسبى كه سكونش در بين حركت هزاران مليون برابر حركت است بايد حركتش هيچ محسوس نباشد .\r\n\r\n","description":"","footnote":"","page_name":" 375 ","page_number":391},
  {"content":"\r\n\r\nو لا اتّصال لذوات الزّوايا و الانعطاف لوجود زمان بين آني الميلين .\r\nحركتى در مسافت كه صاحب زاويه باشد يا پس از رسيدن بمنتهى برگردد البته در محل تغيير جهت زاويه و بازگشت سكونى فاصله است چون حركت تابع و معلول ميل است و چون جسمى حركت كند تا منتهاى مسافت و آخرين نقطه آن ، ميل با او هست و همان وقت ميل معدوم مىشود كه حركت بمنتهى رسد باز چون جسم متحرك بازخواهدگرديد بايد ميل ديگر مخالف جهت ميل اول در او ايجاد شود و اين دو ميل مخالف با هم در يك آن جمع نخواهند شد بلكه ميل اول در آن آخر حركت اول موجود است و ميل دوم در آن اول حركت دوم و اين دو آن غير يكديگرند و چون جزء لا يتجزى باطل است دو آن مجاور هم واقع نميشوند چنان كه دو جزء لا يتجزى جسمانى پهلوى هم واقع نميشوند و البته زمان متصل و ممتد ميان دو حركت به سكون ميگذرد كه اول زمان سكون بمنزله نقطه‌ايست كه در آن ميل برفتن موجود بود و آخر زمان سكون بمنزلت نقطه كه ميل بازگشتن در آن موجود است ، و بدين تقرير واضح كه گفتيم همه شبهات اهل تشكيك رفع مىشود و اصل تقرير از ابو على بن سينا است اما ديگران سخن از دو ميل مخالف در برهان نياوردند ابو على بر آنها ردّ كرده است و با اين حال در تقرير خود او هم شبهه‌ايست كه چون دانه ريگى به هوا پرتاب كنى و سنگ آسيا از بالا بيفتند و در راه خود آن ريگ را به زمين بازگرداند ميان بالا رفتن ريگ و بازگشتن آن زمان سكون نيست چون اگر ريگ بايستد آسيا هم مىايستد و آن معقول نيست و بعبارت كلى و اعم گوئيم گاهى وجود ضد سبب عدم ضد ديگر مىشود بىفاصله زمان مانند عارض شدن سفيدى كه سبب معدوم شدن سياهى است و وجود نور سبب نفى تاريكى است پس ميل شديد آسيا به طرف پائين كه پيش از رسيدن بريگ موجود بود هرگاه با آن برخورد ميل ريگ را به طرف بالا معدوم گرداند و حاجت به آن نيست كه ميل ريگ را سوى بالا پيش از برخورد با آسيا معدوم بدانيم تا ميل آن به تبع آسيا سوى پائين موجود شود\r\n\r\n","description":"","footnote":"","page_name":" 376 ","page_number":392},
  {"content":"\r\n\r\nبلكه مانند ساير علل برخورد ريگ با آسيا علت معدوم شدن ميل ضعيف خود او است و علت و معلول از جهت زمان فاصله ندارند و از جهت وجود ميل مخالف آسيا مقدم است بر عدم ميل خود ريگ و در حاشيه شفا از استاد بزرگوار مرحوم ميرزا حسن كرمانشاهى قدس سرّه پس از نقل قول صدر المتألهين كه ميفرمود « ريگ سكون ذاتى دارد بين دو حركت صعود و هبوط و حركت بالعرض « تابع آسيا و ممكن است مانند كشتى سواران ذاتا ساكن باشند و متحرك بالعرض » نقل كرده كه خود آن را نپسنديد و آن وجه كه ما گفتيم بعبارت كلى و اعم اولى است .\r\nشبهه ديگر كه در شفا نقل كرده شبهه دو لابيه است كه اگر كره بر چرخ چاه نصب كنيم و سطح مستوى بالاى آن چرخ نصب كنيم و آن را بگردانيم چنان كه در گردش نقطه از كره يك بار مماس آن سطح مستوى شود در هر برخوردى نقطه برخورد فاصله مىشود ميان صعود و هبوط و هيچ زمانى فاصل ميان دو حركت نيست و موافق جواب صدر المتألهين حركت كره عرضى و تابع چرخ چاه است و نقطه ميان صعود و هبوط در حركت بالذات نيست تا حركت كره تقسيم شود بلكه حركت ذاتى از چرخ چاه است و آن بتماس با سطح مستوى قطع نشده و شيخ الرئيس در شفا انكار آن كرده است كه در واقع كره در يك نقطه با سطح مستوى مماس شود و اگر مماس شود حتما اندكى زمان سكون خواهد بود و حق آن است كه از تماس كره با سطح مستوى در يك نقطه تقسيم حركت لازم نمىآيد تا محتاج باثبات دو ميل باشد بلكه اگر بىتماس با سطح مستوى بگردد يا با تماس فرق ندارد و نيز شيخ در شفا گويد البته در نقطه تماس كره با سطح مستوى سه جسم با هم جمع هستند يكى كره و دويم سطح مستوى كه متعلق بجسم ديگر است و سيم هوا يا چيز ديگر كه فضاى ميان آن دو را پر كرده است يك جانبش منطبق با سطح مستوى و مستوى است و جانب ديگرش گنبدى مماس كره و هرگاه كره مماس سطح مستوى شود هوا از نقطه تماس دور مىشود نه به قدر جزء لا يتجزى كه باطل است بلكه به قدر سطح كوچكى .\r\nو السّكون حفظ النسب فهو ضدّ .\r\nبعضى گفتند سكون معنى عدمى است و ميان آن و حركت تقابل عدم و ملكه است\r\n\r\n","description":"","footnote":"","page_name":" 377 ","page_number":393},
  {"content":"\r\n\r\nو بعضى گفتند وجودى است و با حركت تقابل تضاد دارد چون سكون بمعنى حفظ نسبت است و ماندن بهر حالى كه بوده است و صاحب كتاب اين قول را اختيار كرده .\r\nيقابل الحركتين .\r\nشارح علامه فرمود در اين عبارت دو احتمال است يكى آنكه سكون در مقابل دو حركت است هم حركت از مبدأ بمنتها و هم حركت از منتها بمبدا چون هر دو حركت ضد سكون است بر خلاف گروهى كه گفتند سكون ضد حركت از مبدأ بمنتهى است اما سكون در منتهى ضد اين حركت كه بانجام رسانيده نيست چون اين سكون كمال و غايت حركت است و غايت چيزى ضد آن نخواهد بود ، اما بنابراين مناسبتر بود بفرمايد الحركة تقابل السكونين و شرح آن در فصل هفتم از مقاله چهارم شفا است .\r\nاحتمال ديگر آنكه سكون هم ضد حركت مستديره است و هم ضد حركت مستقيمه چون در هيچ يك از اين دو حركت نسبت محفوظ نمىماند .\r\nو في غير الأين حفظ النّوع .\r\nسكون در حركت أينى و انتقال از مكانى بمكانى ديگر بمعنى حفظ نسب معلوم است اما در غير حركت أينى مانند حركت در كم و كيف آن است كه آنچه دارد نگاهدارد نه شخص آن را مثلا اگر سياهى بسياهى ديگر تبديل شود به همان درجه نه شديدتر و و نه ضعيف‌تر باز سكون است .\r\nو يتضادّ لتضادّ ما فيه .\r\nشايد سكونى با سكون ديگر ضد باشند و تضاد آنها براى تضاد مكان يا وضع يا مقوله ايست كه سكون در آن واقع شده است مثلا بودن در مكان بالا ضد سكون در مكان پائين است اما خود ساكن با ساكن ديگر اگر ضد باشند سكونشان ضد نيست مثلا سكون و ثبات سياهى ضد ثبات سفيدى نيست همچنين مكان با مكان تضاد ندارد و زمان\r\n\r\n","description":"","footnote":"","page_name":" 378 ","page_number":394},
  {"content":"\r\n\r\nبا زمان نيز تضاد ندارد .\r\nو من الكون طبيعىّ و قسرىّ و إرادىّ .\r\nكون اعم است از حركت و سكون و آن سه قسم است طبيعى و قسرى و ارادى و معانى اين سه لفظ و امثله آن پيش از اين معلوم شد .\r\nفطبيعىّ الحركة إنّما يحصل عند مقارنة أمر غير طبيعى .\r\nحركت طبيعى هميشه در جسم نيست ، چه بسا جسم در مكان خود باشد اما اگر حال غير طبيعى عارض شود طبيعت آن را به حال اول برمىگرداند مانند آب كه گرم شود طبيعت او را بسردى بازميگرداند و جسم كه از مكان خود بيرون برند باز به مكان طبيعى مىآيد .\r\nليردّ الجسم إليه فيقف .\r\nحركت طبيعى براى آن است كه جسم را به حال طبيعى بازگرداند و چون بدان رسيد مىايستد .\r\nفلا تكون دوريّة .\r\nپس محال است حركت طبيعى دورانى باشد چون جسم كه يك دور بگردد همه اوضاع ممكنه را دريافته و اگر يكى از آنها طبيعى باشد مىايستد و اين بحث ( در صفحه 234 و 235 ) گذشت و خواجه عليه الرحمه با آنكه آنجا بترديد گذرانده بود اينجا بقطع و يقين حكم كرد و چون حركت قسرى هم بىميل طبيعى نيست ناچار حركت دورانى باراده است و انسان هرگاه آسيا يا چرخ ديگر بيند كه بىعلت ميگردد آن را نسبت بملك و جن ميدهد و اگر گرفتار ضعف نفس باشد و نتواند حكم كند متحيّر ميماند و هيچ كودن حركت مستدير را بعلل طبيعى نسبت نخواهد داد مگر آنكه در عهد ما جماعت مقلده كه هيچ جرئت حكم ندارند و خويشتن را لائق تصديق و تكذيب نميدانند و بعقل خود بدبينند چيزى كه بالضروره باطل است اگر از نصارى بشنوند باور ميكنند\r\n\r\n","description":"","footnote":"","page_name":" 379 ","page_number":395},
  {"content":"\r\n\r\nيا چيزى كه بالضروره صحيح است اگر آنها نگفته باشند در آن ترديد دارند و حماقت آنها به حدى است كه حتى در طب به همين روش ميروند اگر هزار بار داروئى خورده و از آن شفا يافته باشند پس از آن مطّلع شوند كه نصارى از اين دارو خبر ندارند و آن را به كار نبردند در بهبود خود شك ميكنند و آنچه در كتب سابقين هم از مقلده فلاسفه و پيروان نام‌هاى يونانى نقل كرده‌اند عينا مشاهده مىكنيم ، در مسأله حركات دورانى و ارادى نيز كسانى ديديم از علم هيئت آن بديهيات اوليه را كه هيچ قابل بطلان و زوال نيست نميدانند و از رجعت و استقامت و اقامت و محاق و احتراق بلكه از علت اختلاف روز و شب در تابستان و زمستان و اختلاف شهرهاى جنوبى و شمالى در مقدار كوتاهى و بلندى روز آگاه نيستند يعنى چيزهائى كه هم در هيئت قديم ثابت است و هم در هيئت جديد همه بر آن متفقند اينان بىخبرند نادانسته بتقليد گويند قديم منسوخ شد و جديد ثابت گشت و اگر از آنها بپرسى آنكه باطل شد چه بود و آنكه ثابت شد چيست و آنكه از قديم ثابت بود و الى الابد باطل نخواهد شد كدام است نميدانند و اينان را جزء افراد بشر نبايد شمرد ، بارى حركت دائم و دورانى ( چه بهيئت قديم قائل شويم و چه هيئت جديد و چه نصارى تصديق بكنند و چه نكنند و چه مقلده آنان بفهمند و چه نفهمند ) بسبب هيچ يك از علل طبيعى نيست و غير اراده در آن مدخليت ندارد هر چند كيفيت و تفصيل آن را ندانيم و ما در مبحث غايت و هم در بحث قوه مصوره مطالبى كه اين اصل را تقريب يا تأكيد كند ذكر كرديم .\r\nو قسريّتها مستندة إلى قوّة مستفادة قابلة للضّعف .\r\nحركت قسرى بر دو قسم است يكى آنكه محرك همراه متحرك باشد مانند كسى كه سنگى بر زمين كشان‌كشان ببرد ديگر آنكه قوه حركت دهنده در جسم متحرك نيست اما ميل حركت ايجاد مىكند و آن را رها مىكند مانند سنگى كه به هوا پرتاب كنند بمنجنيق يا فلاخن و امثال آن كه منجنيق در سنگ قوه ايجاد كرده و خود همراه سنگ نيست و در اين قسم اختلاف است رأى صحيح آن است كه سنگ از منجنيق قوه\r\n\r\n","description":"","footnote":"","page_name":" 380 ","page_number":396},
  {"content":"\r\n\r\nكسب كرد و آن قوه كه در سنگ است آن را ميبرد .\r\nو بعضى گويند فشار اولين سنگ را به بالا ميبرد و سنگ فشار بهواى بالاتر از خود وارد مىآورد و آن هوا بفشار زير سنگ مىآيد و آن را بالا ميبرد و هواى بالا را از جاى خود مىجنباند و به زير سنگ مىآيد و باز آن را بالاتر ميبرد و هكذا و از اين قبيل چيزهاى ديگر گفتند غير معقول .\r\nبايد دانست كه قوه قسرى كه جسم متحرك كسب كرده است ابتدا غالب بر طبيعت است اما پيوسته بمزاحمت با موانع خارجى مانند شكافتن هوا و اصطكاك و موانع ديگر ضعيف مىشود و خود مقتضاى طبيعت كه پيوسته در جسم هست با قوه بيگانه و بىمدد قسرى در معارضه است تا آنكه قوه را ضعيف گرداند چنان كه فرمود « قابلة للضعف » و قوه قسرى را نابود ميسازد و اگر معارضه موانع نبود قوه قسرى دائما جسم را به خط مستقيم ميبرد و امروز منجمين عصر ما درباره كواكب همين گويند كه قوه قسرى آنها را به حركت مستقيم حركت داده است و ما عين علّت را نميدانيم و چون مانع خارجى در مقابل حركت آنها نيست پيوسته ميروند مگر آنكه جاذبه مركزى نگذارد به خط مستقيم سير كنند و ناچار برمىگردند مانند فلاخن در دست رامى . به نظر ما حركت كه از قواى جسمانى برخيزد باشد بر يك سرعت و غير متناهى نيست .\r\nو طبيعىّ السّكون يستند إلى الطّبيعة مطلقا .\r\nسكون نيز مانند حركت سه قسم است طبيعى و قسرى و ارادى .\r\nسكون طبيعى مانند بودن زمين در محل خود و قسرى مانند سنگ نگاهداشته در هوا و ارادى مانند سكون حيوان باراده خود و در سكون طبيعى شرط نيست حالى غير ملايم چنان كه در حركت طبيعى شرط نيست جسم در جائى باشد غير ملايم طبع او .\r\nو تعرض البساطة و مقابلها للحركة خاصّة .\r\nحركت گاه بسيط است يعنى بيك قوه و بيك سوى و گاه مركب است از چند قوه و به چند سوى اما سكون بسيط است و سكون مركب تصور نميشود .\r\n\r\n","description":"","footnote":"","page_name":" 381 ","page_number":397},
  {"content":"\r\n\r\nحركت مركب آن را گويند كه جسمى حركت ذاتى كند و حركت عرضى با آن آميخته شود مانند مورى كه بر آسيا راه ميرود و آسيا را ميگردانند و حركت مورچه اگر موافق جهت حركت آسيا باشد به قدر مجموع هر دو است و اگر بر خلاف آن باشد به قدر فزونى يك حركت است بر حركت ديگر .\r\nو لا يعلّل الجنس و لا أنواعه بما يقتضى الدّور .\r\nمراد از جنس در اينجا كون است باصطلاح معتزله يعنى أين چون آنها بودن شيء را در مكان كون ميگويند و أين به نظر آنها جنسى است شامل چهار نوع حركت و سكون و اجتماع و افتراق و ابو هاشم گويد كائنيت علّت كون است با آنكه كائنيت معنائى غير كون نيست و اگر اين گونه اعتبار كنيم كه كون مصدر است و كائن اسم فاعل است و كائنيت مصدر جعلى مشتق از اسم فاعل است پس كائنيت پس از كائن و كائن پس از كون است و اگر علّت كون باشد پيش از كون خواهد بود و دور مىشود و سخن ابو هاشم به هرحال غير معقول است پس كون و انواع آن كه يكى حركت است نتوان معلول چيزى قرار داد كه از آن دور لازم آيد و شارح علامه فرمود آنكه حقيقة علت است و جسم را در مكانى قرار ميدهد كه پيش از آن در آن مكان نبود حركت است و حركت تابع ميل پس علت كون ميل است .\r\nالخامس المتى و هو النّسبة إلى الزّمان أو طرفه بالحصول فيه .\r\nمسأله ششم در متى پنجمين از اعراض و متى در زبان عربى كلمه سؤال است بمعنى كى و چه زمان ؟ و آن نسبت شي است به زمان يا طرف زمان نه هر گونه نسبت بلكه فقط واقع شدن در زمان متى است مثلا فاعل زمان يعنى علت آن را به متى متصف نسازند .\r\nيا اگر چيز در طرف زمان واقع شود مانند وصول به منتهى يا وسط مسافت كه در يك آن است .\r\nبايد دانست كه گاهى وقوع چيزى در زمان مانند مكان است يعنى همه حادثه با همه زمان منطبق باشد مانند روزه از اول صبح تا شب و گاهى در مقدارى از زمان\r\n\r\n","description":"","footnote":"","page_name":" 382 ","page_number":398},
  {"content":"\r\n\r\nواقع مىشود مانند نماز از ظهر تا غروب . و ميان زمان و مكان فرق ديگر هست كه چند حادثه در يك زمان واقع مىشود اما چند جسم در يك مكان قرار نميگيرد .\r\nو الزّمان مقدار الحركة من حيث التّقدّم و التّأخّر العارضين لها باعتبار آخر .\r\nالبته در حركت تقدم و تأخر است بر حسب مسافت و مقوله كه حركت در آن واقع مىشود مثلا بودن در مبدء پيش از وسط و بودن در وسط پيش از منتهى است و هكذا حدود ديگر مسافت هر نقطه پيش از نقطه ديگر است .\r\nاما مسافت فاصل ميان پيشتر و پستر گاه زودتر ميگذرد و گاه ديرتر و بر حسب آنكه حركت گاهى تندتر است و گاه كندتر و براى حركت به اين اعتبار نيز مقدارى است و آن را زمان گويند پس زمان مقدار حركت و فرع حركت است و اگر فرض كنيم جسم در جهان نيست و چيزى حركت نميكند زمان هم فرض نميشود و عامه مردم چنان مىپندارند زمان چيزى است موجود و اگر حركت باشد يا نباشد زمان هست بلكه آن را لا يتناهى بلكه واجب الوجود ميدانند يعنى زمان قابل خلق و ايجاد نيست و چه خداوند زمان را خلق كرده يا نكرده باشد خود موجود است و اين از اغلاط واهمه است و نظير اين را در مكان گفتيم ( صفحه 189 ) .\r\nو إنّما تعرض المقولة بالذّات للمتغيّرات و بالعرض لمعروضها .\r\nمقوله متى عارض هر چيز متغير مىشود آنكه ثابت است زمان ندارد زيرا كه چون تغيير نباشد مقدم و مؤخر نيست و زمان صفت چيزى است كه در آن تقدم و تأخر باشد پس مانند ذات واجب الوجود و مجردات كه تغييرپذير نيستند زمان هم براى آنها ثابت نميشود بلكه اگر جسمى باشد كه فرضا هيچ حركت نكند حتى حركت جوهرى باز زمان ندارد زمان اصلا عارض تغير هر چيز مىشود پس از آن عارض متغير مثلا جسم كه از سفيدى بسياهى ميرود اولا تغيير رنگ زمانى است\r\n\r\n","description":"","footnote":"","page_name":" 383 ","page_number":399},
  {"content":"\r\n\r\nپس از آن جسم متغير بالعرض زمانى است .\r\nو لا يفتقر وجود معروضها و عدمه إليه .\r\nشارح اين جمله را دو تفسير كرده است يكى آنكه وجود متغير و عدم متغير هيچ‌كدام محتاج به زمان نيستند چون زمان از عوارض تغيير است و پس از تغيير موجود مىشود و اگر تغيير محتاج به زمان بود بايد پيش از تغير موجود باشد و اين غلط است .\r\nدويم اينكه زمان خود حاجت به زمان ندارد گرچه متغير است و مقوله متى نسبت ميان متغير است و زمان پس عارض زمان مىشود و زمان خود معروض متى است و از اين جهت آن را معروض ناميد .\r\nاز آنچه گفتيم معلوم گرديد كه حدوث زمانى يعنى مقدم بودن زمان بر حوادث جسمانى كه براى آن تعصب ميورزند معنى معقول ندارد و هرگز تصور نميشود پيش از خلقت اجسام زمان موجود باشد و پيش از اين گذشت كه حادث حاجت بماده و مدت ندارد و نيز گفته شد كه حادث زمانى حاجت به مدت يعنى زمان دارد و مقصود حاجت داشتن بر حسب صدق مفهوم است نه حاجت خارجى و وجود ( رجوع به صفحه 420 - 228 ) .\r\nو الطّرف كالنّقطة و عدمه في الزّمان لا على التّدريج .\r\nطرف زمان يعنى آن حكم نقطه دارد در مسافت و نيست شدن آن در زمان واقع مىشود اما تدريجى نيست توضيح آنكه بعضى اتفاقات در يك آن واقع مىشود مانند رسيدن متحرك بمنتهى مسافت يا بميانه آن مثلا و البته در يك آن ميرسد كه پيش از آن نرسيده بود و پس از آن ديگر حركت نميكند اما جدا شدن از نقطه وصول « مثل آنكه بديوارى بازخورد و برگردد » البته تا فاصله ميان ديوار و جسم متحرك پيدا نشود از ديوار جدا نشده است و هر فاصله كه پيدا شود داراى امتداد و مسافتى است چون جزء لا يتجزى محال است و آن فاصله هر چه كم باشد الى غير النهايه تقسيم‌پذير است پس جدا شدن جسم متحرك از ديوار در مسافت و زمان واقع مىشود نه بتدريج\r\n\r\n","description":"","footnote":"","page_name":" 384 ","page_number":400},
  {"content":"\r\n\r\nيعنى شروع جدائى از هيچ نيست بلكه جدائى اول ندارد كه پيش از جدائى جدائى ديگر نباشد بلكه پيش از هر جدائى جدائى است و پيش از همه جدائيها اتصال است يعنى عدم جدائى در آنى است متصل به زمان جدائى .\r\nبارى وقوع در زمان گاه بتدريج است مانند حركت كه جزء جزء آن با جزء جزء زمان منطبق است و گاه به غير تدريج مثل جدائى كه با زمان منطبق است و خود يكى است .\r\nو حدوث العالم مستلزم حدوثه .\r\nپيش از اين ثابت كرديم كه عالم حادث است از جمله زمان نيز حادث است ( رجوع به صفحه 226 ) شود و در اين كلام اشاره برد بعض متكلمين است كه ميگويند خداى تعالى بر عالم تقدم زمانى دارد يعنى خدا در زمانى بود كه عالم نبود گوئيم آن زمان كه پيش از عالم تصور كنيم موهوم است مانند آنكه ميان ظهر و عصر در يك روز هزار سال فرض كنيم و نيز ردّ بر كسانى است كه زمان را قديم ميدانند .\r\n\r\nدر مقوله وضع\r\nالسّادس الوضع و هو هيئة تعرض للجسم باعتبار نسبتين .\r\nمسأله هفتم در مقوله وضع است .\r\nششمين از اعراض وضع است و وضع در اصطلاح معقول بر سه معنى گفته مىشود .\r\n1 - آنكه چيزى قابل اشاره حسى باشد و در جهتى از جهات فضا قرار گرفته باشد مانند نقطه سمت الراس و جنوب و شمال يا جسم كواكب و عناصر و غير آن .\r\n2 - نسبت أجزاى جسم به يكديگر مثل راست بودن و كج بودن .\r\n3 - نسبت اجزاى جسم به يكديگر و بخارج مثل ايستاده و نشسته و بر پشت خفته و فرق دويم و سيم به اين است كه راست بودن بر انسان ايستاده و خفته هر دو اطلاق مىشود و اين وضع بمعنى دويم است و ايستاده بودن براست بودن قامت تنها كافى نيست بلكه بايد سر به طرف آسمان و پاى به طرف زمين باشد و آنكه به پشت خفته يا راست ايستاده\r\n\r\n","description":"","footnote":"","page_name":" 385 ","page_number":401},
  {"content":"\r\n\r\nبمعنى دويم بيك وضعند اما بمعنى سيم بيك وضع نيستند .\r\nمقوله وضع قسم سيم است يعنى نسبت اجزاء بهم و بخارج .\r\nو فيه تضاد و شدّة و ضعف .\r\nدر وضع تضاد تعقل مىشود مثل راست و واژگونه و نيز در آن شدت و ضعف است مانند راست و راست‌تر و كج و كج‌تر .\r\n\r\nدر مقوله جده يا ملك\r\nالسّابع الملك و هو نسبة التّملّك .\r\nمسأله هشتم - ملك نسبت تملك است يعنى دارا بودن اگر مراد اضافه ميان مالك و مملوك باشد آن را عرضى غير اضافه نتوان شمرد و ممكن نيست صاحب كتاب آن را خواسته باشد بلكه ميتوان گفت اضافه مالكيت امر اعتبارى و ذهنى است و با ساير اضافات مانند ابوت و بنوت و محاذات و امثال آن فرق دارد زيرا كه پدر حقيقتا پدر است اگر چه كسى آن را تصور نكند اما اشياء مملوكه مملوك نيستند مگر بتصور و قرارداد شرعى و عرفى پس تملك به اين معنى را يكى از مقولات دهگانه نتوان شمرد و تصور نميكنيم كسى بدين معنى تفسير كرده باشد و امام فخر رازى در محصل گويد جده بودن جسم است فرا گرفته به غير خود چنان كه با آن حركت كند و مصنف كتاب ما خواجه عليه الرحمه بر آن نقد و اعتراض نكرده است با آنكه در نقد المحصل هر چه را از امام نمىپسنديد نقض ميكرد . بارى معنى صحيح جده همان است كه ابو على بن سينا بترديد ذكر كرده است و آن را نزديكتر شمرده چون از هيئت مصاحبت جسم با لباس و پيرايه و آرايش معانى بسيار ميان مردم متداول است و آن نسبتى مخصوص است و اعتبارى محض نيست چنان كه گويند فلان متجمل است يا ژوليده و ژنده يا ساده و به زبان عوام شيك است يا جلنبر يا مسلح يا معمم يا مزين و آراسته و امثال آن كه همراه جوهر حركت مىكند\r\n\r\n","description":"","footnote":"","page_name":" 386 ","page_number":402},
  {"content":"\r\n\r\n\r\nفعل و انفعال\r\nالثّامن و التّاسع أن يفعل و أن ينفعل .\r\nمسأله نهم - هشتم و نهم از اعراض را أن يفعل ناميدند يعنى اينكه كارى كند و أن ينفعل يعنى اثرى را بپذيرد و به صيغه فعل مضارع آوردند يعنى در آن هنگام كه فاعل و منفعل در كارند اين دو عرض محقق است و پس از آن محقق نيست مثلا آتش آب را گرم مىكند . تأثير آتش در آب چيزى است زائد بر گرمى خود آتش چون هر چيز كه صفتى دارد لازم نيست از صفت خود به ديگرى بدهد مانند زردى طلا و نيز پذيرفتن گرمى در آب صفتى است زائد بر سردى يا گرمى آب چون ممكن است آب از بسيارى از اشياء صفت آن را نپذيرد .\r\nو اين تأثير و تأثر بسته باعتبار و تصور اعتبار كنندگان نيست چون مؤثر اثر مىكند و متأثر اثر مىپذيرد بىآنكه كسى بداند چنان كه ترشحات معده ما غذاها را تحليل ميبرد و ما از آن خبر نداريم و بعضى اشياء تأثير آن ترشحات را نميپذيرد و بعضى ميپذيرد بيشتر و كمتر يعنى تحليل نميرود يا تحليل ميرود زود يا دير و معده شترمرغ آهن را آب مىكند و سنگدان مرغ اهلى نميكند بارى تأثير و تأثر چيزى است زائد بر صفات ديگر و چون تأثير و تأثر بپايان رسد فعل و انفعال گويند و نتيجه آن عرضى ديگر است مانند كم و كيف و امثال آن .\r\nو الحقّ ثبوتهما ذهنا و إلّا لزم التّسلسل .\r\nمصنف پيروى متكلمان كرده است كه دو مقوله فعل و انفعال معنى ذهنى هستند نه حقيقت خارجى و جواب آن از آنچه گفتيم واضح گشت اما متكلمين گويند اگر تأثير در علت عرضى باشد مثلا گرم كردن آب عرضى است مانند ساير صفات عارض\r\n\r\n","description":"","footnote":"","page_name":" 387 ","page_number":403},
  {"content":"\r\n\r\nبر آتش شده و ميان عارض و معروض يعنى آتش و تأثير كردن او نسبتى است كه آن نسبت هم موجود است و عرض است براى آتش و ميان آتش و آن نسبت هم نسبتى است و هكذا و نظاير اين چند بار گذشت و بطلان آن معلوم گرديد .\r\nبحث جواهر و اعراض اينجا بپايان رسيد\r\nو الحمد للّه رب العالمين و الصلاة على محمّد و آله الطاهرين\r\nربنا تقبل منا و وفقنا لتكميل المقصد الثالث باحسن ما يمكننا و انفع به اللهم آمين\r\n\r\n","description":"","footnote":"","page_name":" 388 ","page_number":404},
  {"content":"\r\n\r\n\r\nالمقصد الثالث فى اثبات الصانع تعالى و صفاته و آثاره و فيه فصول\r\n\r\nالفصل الأوّل في وجوده تعالى .\r\nالوجود ان كان واجبا فهو المطلوب و إلّا استلزمه لاستحالة الدّور و التّسلسل .\r\nدر آغاز كتاب گذشت كه مؤلف آن را بر شش مقصد بخش كرده است اول در امور عامه و دوم در جواهر و اعراض و مقصد سيم كه اكنون بدان آغاز ميكنيم در اثبات خداى تعالى و صفات و افعال او است و سه مقصد ديگر به ترتيب در نبوت و امامت و معاد است .\r\nمقصد سيم مشتمل بر چند فصل است و فصل اول در وجود خداى تعالى است و صاحب كتاب خواجه عليه الرحمه فرمود : وجود كه شكى در ثبوت آن نيست يا واجب است يا ممكن اگر واجب است نبودن آن معقول نيست و همان واجب الوجود است و اگر ممكن است بايد بسبب ديگرى موجود شده باشد و آن ديگرى هم اگر واجب است هو المطلوب و اگر ممكن است بسبب ديگر موجود شده بارى اگر بواجب منتهى شود مقصود ما ثابت است و اگر بواجب منتهى نشود دور يا تسلسل لازم آيد و اين هر دو محال است و اين مطالب همه در جاى خود گذشته است و حاجت بتكرار نيست خصوصا بطلان تسلسل در صفحه 127 و بعد از آن گذشت و شارح فرمود اين برهانى است قاطع و در قرآن كريم بدان اشاره شده است  أَ وَ لَمْ يَكْفِ بِرَبِّكَ أَنَّهُ عَلى كُلِّ شَيْءٍ شَهِيدٌ  و ان استدلال لمى است نه انّى چون از معلول يعنى آثار به او پىنبرديم .\r\nو نيز بايد دانست كه هيچ‌يك از موجودات اين عالم كه مىبينيم لائق آنكه آنها را واجب الوجود شماريم نيستند چون يا عرضند و عرض محتاج است يا جوهرند و جوهر اگر جسم است مركب است و متحيز و محتاج به مكان و اگر مجرد است و كسى كه به مجرد\r\n\r\n","description":"","footnote":"","page_name":" 389 ","page_number":405},
  {"content":"\r\n\r\nمعتقد است عقل يا نفس ابا از وجود مجردى چون واجب الوجود ندارد\r\nو نيز بايد دانست كه اين دليل مبنى بر اثبات حدوث زمانى عالم نيست و شارح علامه فرمود اگر بخواهيم مانند متكلمين از راه حدوث عالم اثبات صانع كنيم ميگوئيم زمانى بود كه عالم نبود و پس از آن موجود شد ناچار فاعلى آن را موجود كرده اگر قديم است فهو المطلوب و اگر آن هم حادث است حاجت بفاعل ديگر دارد و هكذا دور و تسلسل لازم آيد باز محتاج بتمسك بدور و تسلسل ميشويم و همان روش استدلال اول پيش مىآيد و مصنف كتاب بدان اكتفا كرد و گوئيم دليل اول هم براى منكر حدوث زمانى عالم به كار مىآيد و هم براى مثبت آن و از اين جهت فائده آن اعم است و شرح اين مطلب در صفحه 42 گذشت و اثبات حدوث عالم مكرر ذكر شده از جمله صفحه 220 نسبت باجسام كه بيشتر توجه متكلمين بدان است مشروح‌تر آمده است و بهتر آنست كه خوانندگان ببحث غايت نيز رجوع كنند و بعضى از علما دانستند جمع ميان حدوث ذاتى و مخلوقيت عالم به آسانى در ذهن عامه مردم نميگنجد و بمحض آنكه قديم زمانى گوئى از آن نفى وجود حق ميفهمند از آن تابى جستند و وظيفه ارشاد همين است كه چيزى نگوئى مگر از انحراف ذهن شنونده ايمن باشى .\r\n\r\nالثانى فى صفاته\r\nوجود العالم بعد عدمه ينفى الايجاب .\r\nفصل دويم در صفات پروردگار است و در آن چند مسأله است .\r\nمسأله اولى - در اينكه خداى تعالى قادر مختارست مؤلف فرمود چون عالم حادث است بايد صانع آن قادر مختار باشد اما مختار بودن خداى تعالى تقريبا بديهى است و حاجت باستدلال ندارد زيرا كه بالاتر از خداى تعالى و قويتر از او كسى نيست تا بتواند او را مجبور كند و معقول نيست خود او مركب القوى باشد مانند انسان مركب از طبيعت جسمانى و اراده نفسانى كه نفس چيزى خواهد مثلا كه از بام نيفتد و طبيعت جسمانى غالب\r\n\r\n","description":"","footnote":"","page_name":" 390 ","page_number":406},
  {"content":"\r\n\r\nآمده او را بيندازد . اگر خداوند هم مركب بود احتمال آن داده ميشد كارى بخواهد انجام دهد و طبيعت او نگذارد يا كارى را نخواهد و قهرا از طبيعت او بر خلاف اراده‌اش صادر شود و نيز توهم آن نميرود كه خداوند عالم جماد باشد بىاراده و علم كه هر چه از او صادر شود مانند سوختن آتش و روشن كردن خورشيد نداند چه مىكند بلكه هر چه مىكند موافق اراده و علم و رضاى خود او است ( رجوع بصفحه 82 - 83 شود ) كسى خدا را موجب داند كه طبيعى باشد مانند آنها كه آب يا آتش را خدا ميدانند .\r\nو الواسطة غير معقولة .\r\nواسطه ميان خدا و ما سوى معقول نيست چون هر موجود يا واجب است يا ممكن و ما سوى اللّه ممكن است و ميان ممكن و واجب واسطه تصور نميشود .\r\nشارح علامه فرمود جواب شبهه ايست كه كسى گويد ما قبول كرديم كه عالم پس از نبودن بوجود آمده و صانع آن بايد مختار باشد اما گوئيم خداى تعالى كه موجب است يعنى مجبور است صانع عالم نيست و آن واسطه كه مختار است صانع عالم است و حق آن است كه چنين شبهه از اباطيل است و مستحق جواب نيست و از مصنف و شارح بعيد مينمايد بدان اعتنا و نقل كنند اما صاحب شوارق بوجهى با تكلف تأويل كرده است و گويد :\r\nجواب سؤالى است كه گويا كسى انكار قدرت و اختيار مىكند در هر فاعلى به اين دليل كه انسان يا هر فاعل مختار ديگر اگر همه شرائط كار در او فراهم باشد قهرا عمل از او صادر مىشود و ناچار مجبور خواهد بود بفعل و اگر همه شرائط فراهم نباشد عملى از او صادر نميگردد و ناچار مجبور است به ترك و فاعل مختار معقول نيست .\r\nجواب شبهه اين است كه فاعل مختار هرگاه همه شرائط جمع داشته باشد و يكى از شرائط او داعى است ( مانند مرد مسلمانى كه در ماه رمضان با سلامت مزاج و بىمانع قصد روزه مىكند حتما باعتبار داعى و شرائط احتمال آنكه روزه نگيرد نيست و ملحد گرسنه در خانه خالى و طعام ، عقل باور نكند كز رمضان انديشد و احتمال روزه داشتن\r\n\r\n","description":"","footnote":"","page_name":" 391 ","page_number":407},
  {"content":"\r\n\r\nدرباره او نيست ) چون داعى ندارد پس فعل با وجود شرائط از جمله داعى و تصميم واجب است و منافى امكان و اختيار نيست لذا از پيش خبر ميدهيم فلان ملحد روزه نخواهد گرفت به اختيار خودش و اگر واجب نبود خبر نميداديم اما اين وجوب بسبب اختيار است نه منافى اختيار ، بارى مردم در اين مسأله ميان افراط و تفريطند گروهى گويند فاعل مختار بايد بدون مرجح اختيار فعل يا ترك كند و اگر مرجح داشته باشند مجبور ميشوند پس جائز نيست مكلف باشند و گروهى ديگر گويند همه مردم در اعمال خود مجبورند و مكلف و مذهب حق آن است كه مختار تا مرجح نباشد اختيار كارى نميكند و مرجح نيز سبب اجبار نميشود . چنان كه شارح علامه قدس سرّه بدان اشارت فرمودند در تأييد آن گوئيم بعقيده ما محال است امام و پيغمبر صلّى اللّه عليه و آله معصيت كنند و دروغ بگويند و واجب است معصوم باشند و خدا واجب است عادل باشد و جزاى خير بندگان بخير بدهد و اين وجوب و امتناع الزام نمىآورد و خداوند تعالى مجبور نميشود ( رجوع به صفحه 232 ) شود . چنان كه فرمود و يمكن عروض الوجوب و الامكان للاثر باعتبارين\r\nو اجتماع القدرة علي المستقبل مع العدم .\r\nشبهه ديگر است بر قدرت پيش از فعل كه پيش از اين گذشت و خداى تعالى پيش از آفرينش البته قدرت داشت بر آفريدن جهان و اما قدرت ازلى است و آفرينش محال است ازلى باشد پس چگونه ميتوان گفت كه خدا قدرت دارد بر كارى محال و ناچار بايد گفت ممكن است عالم ازلى باشد چون خداى تعالى بر آن قدرت دارد يا خداوند تعالى نعوذ باللّه از ازل قدرت نداشت و جواب آن است كه قدرت او از ازل بر فعل مستقبل تعلّق گرفت و قدرت با نبودن فعل جمع مىشود و شايد بگوئيم اين جواب كافى نيست زيرا كه قدرت همچنانكه بفعل مستقبل تعلق ميگيرد به حال نيز تعلق ميگيرد و چون هميشه خداى تعالى قدرت دارد جهان بيافريند پس آفريدن جهان هميشه ممكن است و لو از ازل و اگر ممكن نباشد علت ديگر دارد مانند آنكه خداى تعالى قدرت\r\n\r\n","description":"","footnote":"","page_name":" 392 ","page_number":408},
  {"content":"\r\n\r\nبر ظلم دارد و ظلم از او محال است .\r\nو انتفاء الفعل ليس فعل الضّدّ .\r\nجواب شبهه ديگر است كه كسى گويد قدرت بايد بر فعل و ترك تعلق گيرد و ترك متعلق عمل فاعل واقع نميشود پس قدرت به ترك تعلق نميگيرد و آنچه بفعل تنها تعلق ميگيرد قدرت نيست جواب آن است كه گفتيم قدرت بايد بفعل و ترك تعلق گيرد يعنى فاعل بتواند بكند و بتواند نكند نه آنكه بتواند كارى كند يا ضد آن كار را نيز بكند و ترك فعل بمعنى بجا آوردن فعل ضد نيست .\r\nو عموميّة العلّة تستلزم عموميّة الصّفة .\r\nعلت آنكه خدا را قادر ميدانيم امكان ممكنات است پس صفت قدرت نيز همه ممكنات را شامل مىشود . از گروهى از مسلمانان و غير آنان نقل است كه خدا را قادر بر همه چيز نميدانند اما به نظر ميرسد كه بيشتر آنان اقرار بعجز پروردگار عالم نكردند بلكه گفتند محال است عملى كه موجب نقص و جهل و ظلم و غير آن باشد از خدا صادر شود و عاجز بودن پروردگار مطلب ديگر است و محال بودن فعل از او مطلب ديگر چنان كه متكلمين ما گويند محال است خداى تعالى غير معصوم را به پيغمبرى يا امامت برگزيند و محال است مردم را مجبور كند به معصيت آنگاه عذاب كند و نگفتند قدرت بر اين ندارد يا از ظلم عاجز است و محال است شريكى براى خود بيافريند و لو ضعيفتر از خود و كار عالم را به دو تفويض كند و نيز محال است كارى بر خلاف حكمت و مصلحت كند و از اين قبيل بسيار است و هيچ كس نگفت خداى را عاجز ميدانيم و شايد گروهى از طوائف مسلمانان گفتند مانند نظام كه خداى تعالى قادر بر فعل قبيح نيست و اين تعبير غلط است مگر بگويد فعل قبيح از او محال است و بلخى گفت مانند مقدور بنده از او محال است چون بنده اطاعت و معصيت مىكند و خداى تعالى اطاعت و معصيت نميكند و بعضى گفتند عين مقدور بنده محال است از خدا صادر شود زيرا كه دو علت بر معلول\r\n\r\n","description":"","footnote":"","page_name":" 393 ","page_number":409},
  {"content":"\r\n\r\nواحد اجتماع نميكنند و جواب همه آن است كه محال بودن ؛ دليل عجز نيست و معروف است ابى اللّه ان يجرى الامور الا باسبابها خداى تعالى ابا كرد از اينكه كار به غير اسباب طبيعى انجام پذيرد و كار بىاسباب محال ذاتى نيست اما مجوس گفتند خير كار خدا است و شر كار شيطان و اگر مقصود اين باشد كه خدا قدرت بر شر ندارد صحيح نيست و اگر مقصود آن است كه با وجود قدرت كار شر از او صادر نميشود صحيح است و از اين جهت كه آن را نسبت بفعل شيطان ميدهند صحيح نيست و فلاسفه كه گفتند الواحد لا يصدر عنه الا الواحد هم اگر مقصودشان عجز خدا است صحيح نيست و اگر مقصود آن است كه موافق نظام اسباب طبيعى و مصلحت كه خود در نظم جهان بعنايت تامه خود مقدر فرمود عقل را در مرتبه اول خلقت مقدم بر همه آفريد صحيح است همچنانكه هر علت طبيعى را پيش از معلول آفريد مثلا روز را روشن ساخت بآفرينش خورشيد و خورشيد را روشن نساخت بآفرينش روز و نفوس مردم را آفريد پس از تمام خلق بدن و امثال آن از ساير اسباب و مسببات و عقل را هم آفريد مقدم بر همه چيز نه براى عجز از خلقت ديگر . و نيز خلقت جهان تفويض بعقل يا موجود ديگر نكرد زيرا كه لا مؤثر فى الوجود الّا اللّه و من در هيچ كتاب حكمت نخواندم و از هيچ كس نشنيدم كه حكيمى گفته باشد خداى تعالى از آفرينش غير عقل عاجز بود و بسيار شنيدم كه « لا مؤثر فى الوجود الا اللّه » و خواجه عليه الرحمه پيش از اين بقاعده الواحد لا يصدر عنه الا الواحد تصريح فرموده ( در صفحة 124 - 126 ) گذشت و بهمنيار در تحصيل صريحا گويد :\r\nفان سألت الحق فلا يصح ان تكون علة الوجود الا ما هو برىء من كل الوجه من معنى ما بالقوة و هذا هو صفة الاول تعالى لا غير اذ لو كان تقييد الوجود بما فيه معنى ما بالقوة سواء كان عقلا او جسما كان للعدم شركة في افادة الوجود و كان لما بالقوة شركة في اخراج الشىء من القوة الى الفعل انتهى . از اين عبارت تحصيل واضح مىشود كه هيچ چيز غير خدا تأثير در ايجاد هيچ ندارد عقل اول را كه اول صادر دانند طعن بر كلام مزبور يا از كسانى است كه با اين معانى آشنا نيستند يا كسانى كه ترسيدند عامه مردم از آن عجز خداوند يا تفويض خلقت بعقل بفهمند و\r\n\r\n","description":"","footnote":"","page_name":" 394 ","page_number":410},
  {"content":"\r\n\r\nنتوان معنى صحيح را در ذهن آنها گنجانيد ( رجوع بصفحه 232 شود ) .\r\nو الإحكام و التّجرّد و استناد كلّ شىء إليه دلائل العلم .\r\nدر اثبات علم خدا است و در آن بسه وجه تمسك جست : اول آنكه افعال او را در كمال اتقان و محكم مىبينيم يعنى هر چيز موافق مصلحت و چنين عمل محكم از غير عالم صادر نميشود و حكما در اين باب بسيار نوشته و شواهد آورده‌اند و اشارتى بدان در مبحث غايت گذشت ( صفحه 148 تا 153 ) و هيچ كتابى پس از آيات كتاب و سنت مانند توحيد مفضل و امثال آن بهتر از تتبع كتاب طبيعيات شفاى ابو على بن سينا و قانون وى در طب نيست كه بسيارى از اين حكم و مصالح را در آفرينش اشياء بيان كرده است و هر كس خواهد بدانها رجوع كند .\r\nدليل دويم دليل تجرد است و در صفحه 344 بدان اشارت شد . و خلاصه دليل آن است كه هر مجرد قابل آن هست كه معقول گردد چون مانع تعقل هر چيز ماده آنست ببيانى كه در آنجا گذشت و هر چه معقول گردد قابل آن هست كه در ذهن عاقلى متصور شود و معقول ديگرى هم در ذهن همان عاقل با او مصاحب باشد پس هر معقول هم ممكن است با عاقلى مصاحب گردد و هم با معقول ديگر ( مانند خود ) در ذهن عاقل مصاحب گردد مثلا حيوان كلى در ذهن انسان تصور شود و جسم كلى هم در ذهن همان انسان با حيوان كلى مصاحب باشد يعنى جائز است حيوان كلى با جسم كلى مصاحب باشد و اگر ما فرض كنيم حيوان كلى كه اكنون صورتى است در ذهن عاقل خود جوهر مستقل باشد مجرد و موجود بالذات باشد قابل آن هست با جسم كلى مصاحب گردد يعنى جسم كلى در ذهن اين حيوان كلى درآيد و حيوان كلى مستقل جسم كلى را تعقل كند مگر آنكه مانعى از وجود حيوان كلى مستقل باشد يا مانع تعقل او چنان كه ممكنات خدا را ادراك نميكنند .\r\nاز جمله اعتراضات نقل كرديم كه اگر عاقلى جسم كلى را با حيوان كلى تعقل كند و جسم كلى با حيوان كلى در ذهن او مصاحب شوند دليل آن نيست كه اگر حيوان كلى\r\n\r\n","description":"","footnote":"","page_name":" 395 ","page_number":411},
  {"content":"\r\n\r\nمستقل هم باشد در وجود باز بتواند با مفهوم جسم كلى اجتماع كند و جواب آن هم در آنجا داده شد .\r\nبارى خداوند عالم مجرد است يعنى جسم و جسمانى نيست و مانعى از ادراك اشياء و علم به آنها ندارد پس بايد عالم به همه چيز باشد .\r\nدليل سيم آنكه هر چيز غير او مستند به او است علم و دانش از جمله در ميان ممكنات عالم بسيار است و علم بايد مانند همه صفات كمال از ناحيت او باشد و نيز گوئيم او علم بوجود خود دارد چون مجرد است و هر عالمى كه علم به علت دارد علم بمعلول دارد . او علت همه چيز است پس علم به همه چيز دارد .\r\nو الأخير عام .\r\nدليل آخرى همه معلومات را شامل مىشود چون همه چيز معلول او است پس خداى تعالى عالم است كلى و جزئى و عرض و جوهر و افعال بلكه نيات ديگران را . اما از دليل اول ثابت مىشود كه هر چه محكم و متقن بودن او را ديده‌ايم او ميداند و دليل دويم آنكه مجردات و كليات را ميداند .\r\nو التّغاير اعتباري .\r\nاگر كسى گويد عالم چون به خود عالم باشد خود او هم معلوم خواهد بود و چگونه يك چيز هم عالم است و هم معلوم و جواب آن است كه تغاير اعتبارى كافى است يعنى باعتبارى عالم است و باعتبارى معلوم .\r\nو لا يستدعى العلم صورا مغايرة للمعلومات عنده لأنّ نسبة الحصول إليه أشدّ من نسبة الصّور المعقولة لنا\r\nابو على بن سينا معتقد بود كه صورت همه چيز نزد خدا حاضر است و علم خداوند تعالى عبارت از حضور همان صورتها است اما خواجه نصير الدين طوسى صاحب كتاب اين\r\n\r\n","description":"","footnote":"","page_name":" 396 ","page_number":412},
  {"content":"\r\n\r\nسخن را نپسنديد و بيان ديگر فرمود كه همه چيز معلول خداست و بستگى و ارتباط او به خدا شديدتر است از ارتباط صورتهاى ذهنى ما بذهن ما و هرگاه مشاهده ميكنيم كه ارتباط صورت ذهنى بما موجب علم ما است ارتباط معلول به علت اولى ( كه حقيقت ارتباط آن است ) بطريق اولى سبب علم او خواهد بود پس خدا عين اشياء خارجى را مىبيند و ميداند نه صورت آنها را ، علم ما به خود ما و به صورت ذهنيه ما به صورت ديگر نيست ، علم واجب هم باشياء به صورت اشياء نيست و شارح فرمايد اين تحقيق را بهمنيار در تحصيل آورده و مؤلف كتاب در شرح اشارات بتفصيل بيان فرمود و آن را از شيخ اشراق شهاب الدين سهروردى نيز نقل كرده است و در اصطلاح اين گونه علم به خود اشياء را حضورى و علم به صورت را علم حصولى گويند .\r\nبا اينكه اين بيان بسيار دقيق و محققانه است و بزرگان حكما پسنديدند اما براى توجيه علم پروردگار كافى نيست چون بعقيده فلاسفه الهى و اهل شرع خداى تعالى پيش از آفرينش به همه چيز علم دارد و اين وجه كه خواجه فرمود مبنى بر آن است كه پس از خلقت كه اشياء موجود گشتند معلوم پروردگار ميشوند و نيز در شرح اشارات گويد صورت تفصيلى اشياء را در عقل اول يا در عقول ديگر مشاهده مىكند و اين هم كافى نيست زيرا كه علم او به همه چيز پيش از صدور عقل اول ثابت بوده است و از اين جهت قول ابو على ترجيح دارد اگر چه علم خدا به خود اشياء پس از آفرينش هم صحيح است اما پيش از آن واجب است و طريقه صحيح در علم سابق آن است كه استاد الحكما صدر المتألهين قدس سرّه بيان كرده است و شرح آن را در كتب او بايد خواند و در تعليقات ابو على است كه حقايقها يعنى حقائق البسائط هى انه تلزم عنها اللوازم و في ذاتها تلك اللوازم على انها من حيث هي قابلة فاعلة فان البسيط عنه و فيه شىء واحد اذ لا كثرة فيه و لا يصح فيه غير ذلك .\r\nو صدر المتألهين فرمود علم اجمالى است در عين كشف تفصيلى و منافى آن علم كه خواجه عليه الرحمه نقل كرده نيست و چون كتب صدر المتألهين و پيروان وى مشهور و متداول است و بناى ما در اين شرح بر ذكر مبادى و اصول اوليه اين علم است از نقل تفصيل قول وى عذر خواستيم و تنها اين نكته را ياد ميكنيم .\r\nهمچنانكه اعراض ذاتى در هر چه ظاهر شود از باطن خود او است مانند زردى و سفيدى\r\n\r\n","description":"","footnote":"","page_name":" 397 ","page_number":413},
  {"content":"\r\n\r\nطلا و نقره و از غير او عارض او نشده و اگر طلا خود عالم بوجود خود بود رنگى كه مقتضاى ذات خود او است در خودش ميديد و همچنين دانه كشت شده اگر خود را ميشناخت برگ و شاخ و ساقه و گل و ميوه را كه بالقوه در خود او هست و قهرا طالب آنها است و سوى آنها حركت مىكند البته ميشناخت در ضمن شناختن خود ، پس چگونه علت العلل كه وجود هر چيز از او است نه از غير او باجمال و تفصيل در ذات خود نه بيند با آنكه ذات او با بساطت مقتضى همه اين كثرات است .\r\nو تغيّر الإضافات ممكن\r\nدر مذهب ما خداوند تعالى آلات حاسه ندارد چون جسم و جسمانى نيست از اين جهت جائز نيست او را حساس گويند گرچه علم به همه محسوسات دارد مثلا ميداند بوى مشك چگونه است و طعم نىشكر چيست اما اين علم بچشيدن و بوى كشيدن براى او حاصل نشده است و آن نتيجه كه چشندگان از چشيدن مطعومات يافته‌اند او بىچشيدن ميداند چون آن را كه در اشياء خلق كرده است ميداند چيست همچنين چشم ندارد و ديدن بمعنى منفعل شدن حاسه براى او حاصل نيست اما نتيجه اين حس براى او حاصل است و ميداند ديدن و شرائط و نتايج آن را چنان كه چشم را با پرده‌ها و شرائط ديدن آفريده و وسائل تابش نور و انعكاس آن در جليديه و كاستن از شدت تأثير آن برنگ عنبيه و ساير مصالح را در خلقت چشم به كار برده است پس با آنكه چشم ندارد علم بمبصرات دارد اين علم او بمحسوسات را بهر يك يك از اشياء نسبت توان داد و از اينكه به همه آنها نسبت داده مىشود كثرت در او نمىآورد و سبب تغيير در ذات او نميشود و اگر آلت حس داشت مانند چشم بهر ديدنى محسوس را ميديد و بديدن ديگر محسوس ديگر و اين كثرت و تغير در ذات او پديد مىآيد اما ديدن او بىآلت حس است جسمى نيست تا در معرض تغير حقيقى باشد .\r\nو نبايد توهم آن كرد كه چون خداى تعالى آلت حس ندارد علم به جزئيات ندارد زيرا كه جزئيات را بايد به آلت حس ادراك كرد و ما گوئيم لازم نيست حتما ادراك جزئى\r\n\r\n","description":"","footnote":"","page_name":" 398 ","page_number":414},
  {"content":"\r\n\r\nبآلت جسمانى باشد بلكه ادراك خداى تعالى جزئيات را مانند ادراك كلى است بىآلت حس .\r\nو يمكن اجتماع الوجوب و الإمكان اإعتبارين\r\nبعضى معتقدند كه علم خداى تعالى بحوادث آينده موجب جبر مىشود يا جهل چون علم او باينكه هر كس چه مىكند ناچار بايد واقع شود پس آن كس محبور است و غير آن كه علم خدا بدان تعلق گرفته نميتواند كرد و اگر غير آن كند علم خدا جهل مىشود .\r\nجواب آن است كه خدا علمش تعلق گرفته است كه فلان باراده خود كارى انجام ميدهد نه باجبار پس از جهت آنكه علم خدا بدان تعلق گرفته واجب است واقع شود اما واجب نيست علم خدا سبب وقوع آن باشد بلكه ذاتا ممكن است ، و هرگز تنافي ميان اين دو نيست كه چيزى ممكن باشد و بسبب اراده فاعل واجب شود .\r\nو كلّ قادر عالم حي بالضّرورة\r\nمسأله سيم اينكه خداى تعالى حى است يعنى زنده ، زنده بودن را به كسى نسبت دهند كه عالم و قادر باشد و چون در انسان و حيوان به حركت نبض و قلب و تنفس و جذب غذا و نسيم و دفع فضول است ما حيات را فرع اين امور دانيم اما در حقيقت آن احتياج به هيچ‌يك ندارد و خداى تعالى زنده است بىاين حركات و ارواح در قالب مثالى برزخى زنده‌اند و حاجت به اين اعمال بدنى دنيوى ندارند .\r\nو تخصيص بعض الممكنات بالايجاد في وقت يدلّ على ارادية تعالى .\r\nمسأله چهارم در اينكه خداى تعالى مريد است .\r\nاراده از صفات خداى تعالى است به اعتقاد عامه مسلمين و در معنى آن اختلاف است و ابو الحسين بصرى از شيوخ معتزله و حكما گفتند اراده عبارت است از علم خداى تعالى بمصالحى در فعل و همان سبب ايجاد فعل مىشود چون قدرت و علم او به همه چيز\r\n\r\n","description":"","footnote":"","page_name":" 399 ","page_number":415},
  {"content":"\r\n\r\nتعلق ميگيرد در همه وقت اما همه چيز را نمىآفريند و در همه وقت مگر در ضمن علم به آن فعل علم بمصلحتى در آن داشته باشد و كعبى گفت معنى اراده آن است كه بافعال خويش علم دارد و نجار گفت معنى اراده آن است كه كسى او را مجبور نكرد و مغلوب چيزى نشد و ما در شرح عبارت كتاب وجود العالم بعد عدمه ينفى الايجاب بيان اين معنى كرديم .\r\nو اشاعره و بعضى ديگر گفتند صفتى زائد بر علم است و در صفحه 352 گذشت كه اراده در انسان هم صفتى زايد بر علم نيست و بدون شك اراده خداوند تعالى پس از ترديد و سنجيدن مصالح و مفاسد و اعتبارات ديگر حاصل نميشود و حالتى حادث در خداى تعالى ايجاد نميكند از قبيل عزم و تصميم و شورش دل و امثال آن .\r\nو بعضى روايات كافى دلالت بر تأييد قول اشعريان مىكند كه اراده زائد بر علم و حادث است و ناچار مقصود صفت اضافى است مانند فعل و در شرح ملا صالح ( جلد سيم صفحه 345 ) از بعض حكماء الهيين يعنى آخوند ملا صدرا قدس سرّه نقل كرده كه او گويد اراده بر دو معنى اطلاق مىشود يكى اراده حادثه و آن را در حديث به خود ايجاد تفسير كردند يعنى احداث فعل و ديگرى ارادهء كه از صفات ذاتيه خدا است و هرگز به غير آن متصف نميشود و نزاع علما در اين دويمى است محقق طوسى فرمود آن عين علم حق است بمصالح و خيرات و اشاعره آن را زائد بر ذات گرفتند .\r\nو از حضرت موسى بن جعفر عليهما السّلام روايت است اراده خدا احداث اوست لا غير براى آنكه انديشه نميكند و همّ و فكر ندارد .\r\nو ليست زائدة علي الدّاعى و إلّا لزم التّسلسل أو تعدّد القدماء\r\nاشاعره گفتند اراده صفتى است زائد بر ذات و قديم و ابو الحسن گفت اراده همان داعى بر فعل است صاحب كتاب آن را اختيار كرد و ابو على و ابو هاشم گفتند اراده او حادث است نه در محل و گراميه گفتند اراده حادث است در ذات خدا .\r\nو صاحب كتاب گويد اگر اراده چيزى زائد بر ذات خدا باشد و قديم باشد تعدد\r\n\r\n","description":"","footnote":"","page_name":" 400 ","page_number":416},
  {"content":"\r\n\r\nقدما لازم آيد و اگر حادث باشد در ذات او ذات او محل حوادث واقع مىشود و اگر حادث باشد در غير ذات او غير معقول است كه صفت چيزى در خارج او باشد و به هرحال وقتى حادث باشد مخلوق است و باراده آفريده شده است پس براى اراده ، اراده ديگر بايد ثابت كرد و تسلسل لازم آيد پس چاره جز اين نيست كه گوئيم همان خصوصيت فعل كه متضمن مصلحتى بوده و خدا بدان علم داشته و داعى بخلقت او شده است همان اراده است و سخن ملا صدرا را در عنوان پيشين از ملا صالح نقل كرديم .\r\nو النقل دلّ على اتّصافه بالإدراك و العقل على استحالة الآلات .\r\nمسأله پنجم در اينكه خداى تعالى سميع و بصير است .\r\nمراد از ادراك ادراك جزئيات است چنان كه ما بحواس در مىيابيم و آن شامل ديدن و شنيدن مىشود و خداى تعالى سميع و بصير است و با اينكه طعم و بوى و ملموسات را نيز ميداند در قرآن و سنت او را بطاعم و شام و لامس وصف نكردند و عقل دلالت بر آن دارد كه خداى تعالى جسم نيست و آلت براى ادراك حسى ندارد از اين جهت حكماى ما گفتند علم بجزئيات دارد بر وجه كلى و متكلمين گفتند سمع و بصر او و علم بمسموعات و مبصرات است .\r\nو اشاعره صفتى زائد ثابت كردند چنان كه روش آنها است .\r\nو عموميّة قدرته تدلّ على ثبوت الكلام و النّفسانيّ غير معقول .\r\nمسأله ششم در اينكه حق تعالى متكلم است .\r\nمسلمانان خداى تعالى را بكلام وصف كردند و او را متكلم گفتند و اين صفت در قرآن و سنت وارد است و كلام مركب از حروف و اصوات است چنان كه در شرح كيف مسموع در صفحه 310 گذشت و خداى تعالى گرچه آلت تنفس و حلقوم و لب و دندان و\r\n\r\n","description":"","footnote":"","page_name":" 401 ","page_number":417},
  {"content":"\r\n\r\nآلت تقطيع حروف ندارد اما قدرت دارد اين اصوات را در جائى ايجاد كند و اشاعره گويند ايجادكننده صوت را متكلم نگويند پس كلام نفسانى است و ما گوئيم چيزى را كه نه صوت باشد و نه تقطيع و نه مركب از حروف بطريق اولى كلام نگويند و بعضى بقول اخطار شاعر نصرانى تمسك كردند كه :\r\n ان الكلام لفى الفؤاد و انما * جعل اللسان على الفؤاد دليلا \r\nو از كجا دانيم كه اخطل نصرانى جاهل كلام نفسانى اشاعره را قصد كرده باشد و شايد مقصود از آنكه در دل است معنى است يعنى كلام در حقيقت همان معنى كلام است .\r\nبارى پيش از اين وجوه اقوال را در كلام نفسى و غير معقول بودن آن گفتيم و حاجت بتكرار نيست ( رجوع بصفحه 310 ) شود در شرح قول مصنف ( و لا يعقل غيره )\r\nدر اينجا گوئيم كه آنچه تعقل مىشود لفظ است و تصور الفاظ و معنى حقيقى و تصور مدلول الفاظ بىتوجه به آنكه مطابق حقيقت است يا نيست و غير اين چهار چيزى تعقل نمىكنيم . كلام نفسى لفظ نيست و تصور الفاظ هم نيست چون تقدم و تأخر در حروف و كلمات در آنها ملحوظ است و بانواع مختلف مانند خبر و انشا و امر و نهى تقسيم مىشود و خود اشاعره اقرار دارند كه نه لفظ است و نه تخيل الفاظ .\r\nاما معنى حقيقى علم است و غير آن چيزى نيست و تصور مدلول الفاظ بىتصديق بحقيقت آن مانند امر و نهى انشائى در اوامر امتحانى كه اهل عصر ما ميگويند و تصور معنى خبر دروغ مانند آنكه عنقا موجود است و تسلسل باطل نيست نيز بعقيده خود اشاعره كلام نفسى نيست چون گفتند كلام نفسانى اقسام ندارد و امر و نهى و تمنى و ترجى و غير آن از انشاآت هرگاه بىقصد جدى باشد يا تصور خبر دروغ و امثال آن همه انواع مختلفند و اللّه العالم « 1 » .\r\n\r\n\r\n","description":"","footnote":"\r\n( 1 ) و از حوادث ناملايم روزگار و مصائب وى آنكه ملا عبد الرزاق لاهيجى قدس سرّه كتاب شوارق را به همين جا ختم كرد و موفق بشرح بقيه كتاب تجريد نشده است و علماء از فيض بزرگى محروم ماندند رحمه اللّه و جزاه خير الجزاء عما عمل و وفقنا لتكميل ما بنينا عليه و رزقنا خدمة اهل العلم و الدين بلطفه و منه .\r\n","page_name":" 402 ","page_number":418},
  {"content":"\r\n\r\nو انتفاء القبح عنه تعالى يدلّ على صدقه\r\nخداى تعالى صادق است يعنى راستگو چون دروغ قبيح است و خداى تعالى عمل قبيح نميكند و اشاعره قبح و حسن عقلى را انكار دارند و قبيح شرعى درباره خداى - تعالى تصور نميشود .\r\nو وجوب الوجود يدلّ على سرمديّته و نفى الزائد .\r\nمسأله هفتم در اينكه خداى تعالى باقى است هميشه بوده و جاودان خواهد بود دليل اين حكم واجب الوجود بودن او است كه چون احتمال عدم در او نرود هميشه هست و خواهد بود و اختلاف است كه آيا صفت بقا چيزى است زائد بر ذات يا عين ذات او هر چند اين خلاف قابل نقل و بحث نيست خواجه عليه الرحمه آن را رد كرده است كه اگر صفت بقا زائد بر ذات او باشد معنى آن است كه بىاين صفت ذات او فانى مىشود نعوذ باللّه با اينكه واجب الوجود است پس صفت وجود زائد بر ذات او نيست .\r\nو الشّريك .\r\nمسأله هشتم در اينكه خداى تعالى واحد است .\r\nواجب الوجود بودن دليل آن است كه خداى تعالى شريك ندارد چون اگر شريك داشته باشد آن شريك هم واجب الوجود است پس در واجب الوجود بودن مانند يكديگرند و البته هر يك خصوصيتى دارد كه ديگرى ندارد پس هر دو مركب ميشوند از معنى مشترك ( واجب الوجود ) و خصوصيتى كه هر يك دارد مانند انسان كه مركب است از حيوان و ناطق . وجوب بمنزله حيوان است و خصوصيت بمنزله ناطق و تركيب چنان كه خواهد آمد در ذات خدا جائز نيست .\r\nو در اينجا شبهه ايست معروف بشبهه ابن كمونه كه معنى واجب الوجود اگر چه مشترك ميان دو واجب الوجود است اما ذاتى آنها نيست چون بسيار باشد دو معنى متباين در معنى عرضى مشترك باشند مانند دوا كه بر هر حيوان و نبات و معدنى كه در\r\n\r\n","description":"","footnote":"","page_name":" 403 ","page_number":419},
  {"content":"\r\n\r\nمعالجه به كار رود اطلاق مىشود و همه در اين معنى مشتركند اما هر يك مباين ديگرى است مثلا هم طلا در معالجه به كار ميرود و هم آهن و تركيبات آنها ، دو واجب الوجود هم نام واجب الوجود دارند اما هر يك مباين ديگرى است و نام واجب الوجود براى دو - شريك مانند نام دارو است براى آهن و طلا .\r\nو اهل فن گويند اين شبهه جز با اصول صدر المتالهين دفع نميشود و اگر از اصول او صرف نظر كنيم بايد بدليل نقلى مانند آيات قرآن و روايات متمسك شويم و براى آن تمسك بنقل كافى است زيرا كه يك خدا را ثابت كرديم با لطف و حكمت و پيغمبرى كه از جانب او آمده نيز ثابت ميكنيم تا قول او حجت باشد آنگاه بقول او نفى شريك ميكنيم با اين حال بايد باصول صدر المتالهين اشارتى كرد تا اصل شبهه دفع شود اگر چه بناى ما در اين كتاب بر شرح و نقل كلام اين حكيم بزرگ نبود چون كتب او معروف و متداول است و نوعا طلاب ميخوانند و كم و بيش از آن آگاهند .\r\nبارى به نظر صدر عليه الرحمه وجود اصل است در همه چيز و ماهيات اعتبارى و فرع آن و واجب الوجود بودن بمعنى وجود بىنهايت شديد و اكيد است كه از آن شديدتر تصور نميشود و وجوب عرض نيست براى واجب الوجود بلكه عين ذات او است و وجود يك حقيقت است مشكك داراى مراتب مختلف همه از يك سنخ و يك معنى بنابراين اگر دو واجب الوجود باشد وجود مؤكد شديد عين ذات هر دو است و تركيب لازم مىآيد .\r\nاما اينكه واجب الوجود عين حقيقت وجود است همه حكما گفتند زيرا كه اگر وجود براى خداى تعالى عرضى باشد و خداى تعالى موضوع آن عرض باشد بايد ذات او بىوجود معدوم باشد و چون معدوم بود يا ديگرى او را موجود كرده يا از ذات خودش در حالتى نبود وجود تراويده باشد و اين هر دو غلط است .\r\nزيرا چيزى كه موجود نيست از او چيزى نميتراود و اگر موجود باشد حاجت ندارد كه بر وى وجودى عارض شود .\r\nچون واجب الوجود معنى حقيقى و مشترك ميان دو واجب الوجود است و هر دو يك حقيقتند تركيب در ذات او لازم مىآيد و شبهه ابن كمونه باطل مىشود .\r\n\r\n","description":"","footnote":"","page_name":" 404 ","page_number":420},
  {"content":"\r\n\r\nمتكلمين دليل ديگرى آوردند بنام دليل تمانع كه اگر دو واجب الوجود باشد و يكى عملى خواهد و ديگرى ترك آن عمل يا كارى را بوجهى خواهد و ديگرى بوجه ديگر بايد اراده هيچ‌كدام واقع نشود و هر دو عاجز باشند يا اراده يكى واقع شود و آن يكى غالب باشد و هر دو غلط است و بعضى اعتراض كردند كه هر دو متفقند و مخالفت يكديگر نمىكنند گوئيم به هرحال قدرت آنها محدود مىشود و مقيد باينكه ديگرى مخالفت نكند و همين عجز است و لو ديگرى هرگز مانع نشود و مزاحمت بالفعل شرط عجز نيست بلكه مزاحمت بالقوه نيز دليل عجز است چون قوه در مقابل او هست كه قدرت او را محدود مىكند .\r\nبارى در اينكه اگر دو موجود همزور يافت شوند قدرت هر يك محدود مىشود شبهه نيست اما كسى كه دو واجب الوجود فرض مىكند از محدود ساختن هر يك باك ندارد . باز حاجت بقبول اصول صدر المتالهين هستيم كه وجود اصل و مؤكد كه در مراتب تشكيك از همه شديدتر است جز يكى تصور نميشود و بهر چه نظر ثانوى كنى اگر متعلق به غير است واجب نيست و اگر شديدترين مراتب وجود است همان اول است .\r\nو المثل .\r\nمسأله نهم در اينكه واجب الوجود مثل ندارد .\r\nواجب الوجود بودن اقتضاى آن دارد كه مانند نداشته باشد . چون چيزى را مثل گويند كه با ديگرى يك ماهيت داشته باشد و دو شخص ، مانند انسانى با انسان ديگر كه هر دو يك ماهيتند و خواصشان يكى است و منافعشان با هم برابر و شخصشان جدا از هم اما واجب الوجود عين حقيقت وجود است و چيزى كه مثل او است بايد عين حقيقت وجود باشد و اگر وجود هر يك عين وجود ديگرى است دو شخص نيستند و اگر عين وجود ديگرى نيست پس دو وجودند و چون دو وجودند دو حقيقتند مباين با هم زيرا كه حقيقت آنها غير وجود نيست . و توهم نميشود هر يك دو وجود داشته باشند يكى مشترك و يكى مختص چون هر چه موجود است يك وجود دارد و وجودش خاص خود او است و چيزى\r\n\r\n","description":"","footnote":"","page_name":" 405 ","page_number":421},
  {"content":"\r\n\r\nمشترك ميان آنها نيست .\r\nابو هاشم از معتزله گفته است خداى تعالى با ممكنات ذاتا مانند يكديگرند و بصفات چهارگانه حى عالم و قادر و موجود از ديگران امتياز دارد و اين چهار صفت را مجموعا صفت الهيه ناميده است و اين قول قابل اعتنا نيست .\r\nو التّركيب بمعانيه .\r\nمسأله دهم در اين كه واجب الوجود به هيچ وجهى مركب نيست .\r\nواجب الوجود بودن اقتضاى آن دارد كه خداى تعالى مركب نباشد چون مركب محتاج باجزاست و اگر چيزى از اجزا فراهم آمده آن اجزا بواجب بودن سزاوارترند از مركب .\r\nتركيب گاهى عقلى است مانند مركب بودن انسان از جنس و فصل ( حيوان و ناطق ) و گاه در خارج از عقل است مانند تركيب جسم از ماده و صورت و اعداد از آحاد و مقادير از اجزا و مركب در همه اقسام محتاج است حتى در جنس و فصل عقلى زيرا كه حيوان از صفات و آثارى كه در انسان هست انتزاع مىشود مانند حس و حركت و ناطق از آثار و صفات ديگر مانند عقل و فكر و واجب الوجود منزه است از آن كه در ذاتش اختلافى ادراك شود .\r\nو الضّدّ .\r\nمسأله يازدهم در اينكه واجب الوجود ضد ندارد . مقصود از ضد در اينجا يكى از دو چيز است اول ضد اصطلاحى در علم كلام كه در بحث تقابل گذشت يعنى دو معنى كه چون بر يك موضوع يا محل عارض شوند يكى ديگرى را نابود كند مانند سياهى و سفيدى و ضد به اين معنى براى واجب الوجود تصور نميگردد زيرا كه خدا عارض موضوع و محل نميشود تعالى اللّه عن ذلك و معنى دويم ضد آن است كه چيزى هم قوه با واجب الوجود باشد و او را از افعال الهى ممانعت كند و آن هم محال است چون مثل ندارد و چنين ضدى مثل است بلكه در عبارت اهل تدقيق آن را ند گويند بنون .\r\n\r\n","description":"","footnote":"","page_name":" 406 ","page_number":422},
  {"content":"\r\n\r\nو التحيّز .\r\nمسأله دوازدهم - خداى تعالى حيز ندارد يعنى در مكان قرار نگرفته و اشاره حسى به او نتوان كرد كه در كدام طرف است . اين حكم براى حكما بديهى است زيرا كه خداى تعالى جسم نيست اما متكلمين كه جماعتى از ايشان مجسمه‌اند تحيز را براى او جائز دانستند بلكه بعضى براى او مكان و حيز ثابت كردند بالاى آسمانها و روى عرش اما نام جسم را براى او روا نداشتند و آنها كه موافق مايند و جسم و صورت براى او روا نميدارند گويند اگر خدا در مكان باشد خالى از حركت و سكون نيست و چنان كه در محل خود ملتزم شدند حركت و سكون دلالت بر حدوث مىكند پس بر خدا جائز نيست مكان تا حادث نشود .\r\nو الحلول .\r\nمسأله سيزدهم - واجب الوجود تعالى حلول در هيچ چيز نميكند و بعض نصارى گويند در مسيح حلول كرد و بعض صوفيه معتقد شدند در بدن عارف و اصل حلول مىكند و اين بعض البته از عوام صوفيه‌اند كه كلام رؤساى خويش را ندانستند و به هرحال هر كه گفته باشد باطل است چون اگر حلول بمعنى عروض باشد مانند حرارت و برودت و حركت اگر خداى در بدن عارف حلول كند متحيز و مجسم مىشود و آن صحيح نيست و اگر بمعنى تعلق باشد مانند تعلق نفس به بدن باز باطل است چون نفس مخصوص بيك بدن است و خداى تعالى اختصاص ندارد و اگر بمعنى تعلق علت بمعلول و تسلط و احاطه و قدرت و كمال استيلا و سلطنت او باشد بر قلوب عارفين اين نوع تعلق و احاطه را خداى تعالى به همه مخلوقات دارد و آن را حلول نگويند همچنين اگر مراد لطف و عنايت خاص باشد و البته مقصود خواجه عليه الرحمه در اين كتاب همان حلول بمعنى اول است مانند عروض حرارت و برودت و آن را باطل كرده است چون عوام صوفيه فكرشان به بيش از اين نميرسد .\r\nو الاتّحاد .\r\n\r\n","description":"","footnote":"","page_name":" 407 ","page_number":423},
  {"content":"\r\n\r\nمسأله چهاردهم . واجب الوجود با هيچ چيز متحد نميگردد چون غير او ممكن است و اگر او با ممكن يكى شود باينكه ممكن پس از ملاقات فانى شود و واجب الوجود بماند يا واجب الوجود در ممكن فانى شود و ممكن بماند يا چون با يكديگر ملاقات كردند هر دو فانى شوند و از آميختن آنها چيز ثالثى پديد آيد و هيچ‌يك صحيح نيست .\r\nاعتقاد باتحاد و بعبارة معروفتر وحدت وجود از اكثر صوفيه معروف است .\r\nبزرگانشان چيزى گفتند براى غالب مردم غير مفهوم و عوامشان آن را درست در نيافتند و بامر كوزات ذهن خويش كه عرفا بدان ملتزم نيستند درآميختند و چيزى ساختند كه دست - آويز جاهلان شد . اما اينكه چگونه اين اعتقاد غلط و غير معقول در ذهن عوام صوفيه تكون يافت گوئيم اكثر مردم در ذهنشان چنان مركوز است كه همه موجودات به خودى خود باستقلال موجودند حتى كسى كه بواجب الوجود معتقد است همه چيز را مستقل به خود مىپندارد بطورى كه اگر نعوذ باللّه خداى تعالى پس از آفرينش اينها دست از تصرف بردارد بلكه اگر معدوم شود مخلوقات به حال خود خواهند ماند . خداى تعالى موجودى است جدا و مستقل و ممكنات نيز جدا و مستقل - اند مانند صنعتگر و مصنوعات خود و اگر كسى بگويد خدا با ممكنات يكى شده شنونده بيش از اين نميفهمد كه در اين ممكنات مستهلك شده و در آن‌ها فرو رفته مانند حرارت و برودت در آنها حلول كرده است و اين حلول و اتحاد را اهل شرع كفر و الحاد مينامند زيرا كه در حقيقت گم كردن خدا است در مخلوق و متصف شدن او بصفات مخلوق و گروهى ديگر ممكنات را در خدا مستهلك ميسازند و ميگويند ممكنات هيچ نيستند و عدم محضند و آنچه هست خداست و آنها را از ناچيزى بايد معدوم انگاشت پس اين مردم در حقيقت انكار ممكنات كردند نه انكار ذات پروردگار و اين اعتقاد غلط باشد يا صحيح موجب كفر و الحاد نيست زيرا كه نه انكار ذات پروردگار كردند و نه صفات مخلوقات را براى او ثابت كردند چون قائل بمخلوق نيستند تا خداى تعالى در آن حلول كند و صفت مخلوق گيرد .\r\nاين دو احتمال كه گفتيم قول هيچ‌يك از بزرگان عرفا نيست زيرا كه هيچ‌كس را\r\n\r\n","description":"","footnote":"","page_name":" 408 ","page_number":424},
  {"content":"\r\n\r\nمعتقد بدان نيافتيم و در هيچ كتاب نديديم مگر آنكه كسى يكى از عبارات آنان را با مركوزات خاطر خود بياميزد و تحقيق آن است كه استاد الحكماء المتألهين صدر - الدين شيرازى قدس سرّه در اسفار آورده در بيان وحدت وجود و حق و باطل آن فصل الخطاب است :\r\nرفع اشتباه - قد ثبت مما ذكرناه انه اذا اطلق في عرفهم الوجود المطلق على الحق الواجب يكون مرادهم الوجود بالمعنى الاول اى الحقيقة به شرط لا شيء لا هذا المعنى الاخير و الا يلزم عليهم المفاسد الشنيعة كما لا يخفى و ما اكثر ما ينشأ لاجل الاشتباه بين هذين المعنيين من الضلالات و العقائد الفاسدة من الالحاد و الاباحة و الحلول و اتصاف الحق الاول بصفات الممكنات و صيرورته محل النواقص و الحادثات فعلم ان التنزيه الصرف و التقديس المحض كما راه المحققون من الحكما و جمهور ارباب الشرائع و الفضلاء من الاسلاميين باق على الوجه المقرر بلا ريب . يعنى از آنچه گفتيم دانسته شد كه چون وجود مطلق را بر واجب الوجود اطلاق كنند مرادشان حقيقت به شرط لا است نه موجود لا به شرط كه بهر صورت ظاهر مىشود و اگر اين نباشد و وجود به شرط لا را گويند با اشياء متحد است مفاسد بسيار لازم آيد و بسبب اشتباه اين دو اصطلاح كه گاه وجود مطلق را بر لا به شرط و گاه بر وجود به شرط لا اطلاق كردند اين دو بهم اشتباه شد و مفاسد بسيار پديد آمد آنگاه پس از اين كلام تأييداتى از بزرگان اهل عرفان نقل مىكند كه آنها نيز منكر كثرت ماهيات نيستند اما چون بىوجودى كه از جانب خدا بر آنها افاضه شده حكم آنها ظاهر نميشود آنها را نيست و ناچيز گفتند و از محيى الدين بن عربى در فتوحات نقل كرده است فهو عين كل شيء في الظهور ما هو عين الاشياء في ذواتها سبحانه و تعالى بل هو هو و الاشياء اشياء خداوند تعالى در ذات عين اشياء نيست سبحانه و تعالى بلكه او او است و اشياء اشياء .\r\nو الجهة .\r\nمسأله پانزدهم - واجب الوجود در جهت نيست چون جسم نيست و بالا و پائين و\r\n\r\n","description":"","footnote":"","page_name":" 409 ","page_number":425},
  {"content":"\r\n\r\nراست و چپ نسبت به او برابرند مجسمه آن را در جهت ميدانند و پيروان محمّد بن كرام كه آنان نيز گروهى از مجسمه‌اند نيز در اين باب آراء خاص دارند يكى گويد جهت او از جهت عرش است الى غير النهايه و فاصله عرش از او هم غير متناهى است و بعضى گفتند فاصله متناهى است و او خود غير متناهى است و هيچ‌يك قابل نقل و بحث نيست .\r\nو حلول الحوادث فيه .\r\nمسأله شانزدهم - او محل حوادث واقع نميشود يعنى محال است چيزى تازه براى او پيدا شود كه پيشتر نداشت چون اگر داشتن صفت يا حالتى كمال است بايد از اول داشته باشد و اگر نقص است نبايد بعد از اين دارا شود و نيز اگر اين صفت از لوازم ذات خود او است از اول بود و اگر از غير است بايد غير او كه ممكنات هستند در او تاثير كنند و جائز نيست .\r\nو الحاجة\r\nمسأله هفدهم - واجب الوجود در هيچ صفت حاجت به كسى ندارد و در ذات بطريق اولى چون همه چيز غير او ممكن است و هر چه دارد از او دارد و اگر او هم محتاج باشد به كسى كه همه چيز از او گرفته دور لازم آيد و نيز گوئيم صفات واجب الوجود خواه ثبوتى باشد يا سلبى مانند اعراض مفارقه ساير موجودات نيست بلكه بمنزله صفات مقومه است مثلا انسان بلند بالا باشد يا كوتاه در ذات او تغييرى حاصل نميشود اما اگر ناطق نباشد ذات او ذات انسان نيست ، واجب الوجود تعالى صفات ثبوتيه‌اش صفت كمال است و بايد داشته باشد چنان كه اگر نداشته باشد مثل آن است كه انسان ناطق نباشد و صفات سلبيه‌اش نقائص است و بايد نداشته باشد مانند آنكه انسان بايد جماد نباشد پس اگر واجب الوجود در داشتن صفت كمال محتاج به غير باشد و ذات او هم بىآن صفت كمال نباشد پس در ذات محتاج است همچنين اگر در نداشتن صفت نقص محتاج غير باشد در ذات محتاج مىشود و اين دليل را شارح از ابن سينا نقل كرده است و ما توضيح داديم .\r\n\r\n","description":"","footnote":"","page_name":" 410 ","page_number":426},
  {"content":"\r\n\r\nو الألم مطلقا و اللّذة و المزاجيّة .\r\nمسأله هيجدهم - درد و رنج و آزار و هر ناملائمى به روى روا نيست زيرا كه همه چيز باراده او است و هيچ موجود از يافتن خواسته خود ناراضى نميشود اما لذت كه از صحت مزاج و امور ملائم طبيعت باشد نيز بر خدا روا نيست زيرا كه او جسم نيست و مزاج و طبيعت ندارد و لذات ديگر از غير مزاج كه ابو على بن سينا آن را بهجت ناميده است در واجب الوجود هست و آل نوبخت از قدماى متكلمين شيعه و بعض ديگر از متكلمين آن را روا داشتند و خواجه نصير الدين طوسى عليه الرحمه اين قول را برگزيده است چون لذت مزاجيه را انكار كرده ، اما كلمه ملتذ يعنى لذت‌برنده اگر چه در معنى براى خدا صحيح باشد چون در عرف مردم از آن معنى ديگر ميفهمند بر خدا روا نيست چنان كه شام يعنى بوى شنونده و ذائق يعنى چشنده بر او روا نيست و معنى آنها براى او ثابت است .\r\nو ابو على بن سينا فرمود « اجل مبتهج بشىء هو الاول بذاته بزرگترين بهجت ( بجاى لذت ) براى ذات موجود اول حاصل است كه ذات خود را ادراك مىكند و شايد بعضى مردم جاهل پندارند كه چون فرشتگان غذا نميخورند و نكاح نميكنند و از لذائذ جهان محرومند انسان از اين جهت سعادتمندتر است و نميدانند لذت براى هر موجود چيزى است آن خوراك كه حشرات ميخورند و از آن لذت مىبرند انسان نفرت دارد و موجب الم او است و از نور كه همه كس شكفته و شاد مىشود جغد محزون ميگردد ، لذت همان ادراك است چون جمادات لذت ندارند و ادراك ملائم است چون ادراك غير ملائم سبب آزار است و مجردات عالم بالا در ادراك كمالات ملائم قويترند از انسان پس سعادتشان بيشتر و بهترين خوشى و خرسندى براى كسى است كه بالاترين كمال را براى خود حاصل بيند .\r\nبسيارى از علما مانند شارح علامه فرمودند نامهاى خداى تعالى توقيفى است و غير آنچه وارد شده است بر او اطلاق نتوان كرد چنان كه ملتذ يعنى لذت‌برنده گرچه\r\n\r\n","description":"","footnote":"","page_name":" 411 ","page_number":427},
  {"content":"\r\n\r\nدر معنى صحيح است اما خداى را نتوان ملتذ ناميد ، انسان در بادى امر چنان مىپندارد كه مقصود منع شرعى است اما التزام بدان دشوار است زيرا كه هيچ‌يك از ادعيه و مناجاتها كه حاوى اسماء اللّه است باسناد معتبر كه حجت باشد و فقها آن را در تجويز محرمات محل اعتماد قرار دهند ثابت نشده است اگر اطلاق نام بىاسناد بر خداى تعالى حرام باشد دعاى جوشن كبير هم باسناد صحيح روايت نشده بايد بسيارى از نامهاى خدا كه در آن است حرام باشد و مسأله از سنن نيست تا بتسامح در ادله سنن بتوان تمسك كرد بلكه كلام در تخصيص حرمت است مانند تجويز لباس خز و سنجاب براى نمازگزار و دور نيست بگوئيم مراد منع لغوى است و از شرع حرمتى نرسيده بلكه هر نامى كه معنى آن بر خدا جائز باشد اطلاق آن بر حق رواست بدليل و للّه الاسماء الحسنى فادعوه بها كه عام است .\r\nپس هر نام نيكو كه دلالت بر كمال و صفات كماليه او كند بر او اطلاق توان كرد و اسمائى كه دلالت بر نقص في الجمله كند جائز نميباشد و روش علماء را با منع لغوى سازگارتر مىبينيم مثلا يكى از نام‌هاى خدا زارع نيست و اهل زبان عرب آن را از اسماى حسنى الهى نمىشمرند با آنكه اگر بنابر منع و تجويز شرعى بود وصف خداى تعالى بزارع از جهت اسناد از همه اسماء حسنى معتبرتر است چون در قرآن وارد است انتم تزرعونها ام نحن الزارعون أما اگر زارع را بىقرينه استعمال كنند ذهن شنونده بمرد ده‌نشين از طبقه پست مردم متبادر مىشود و اين معنى دلالت بر نقص مىكند و شايسته خداوند نيست اما چون در آيه قرآن ذهن به اين نقص متبادر نميشود و آن را اطلاق كرده است . نيز خداى تعالى را كريم و جواد گويند اما سخى كه تقريبا مرادف آن است نگويند و او را فقيه و فهيم و عارف نگويند اما حكيم و عليم گويند ، مانع آن در آنچه ميگويند امتناع طبع بلغاى اهل لغت است و مجوز آن استعمال آنها كه دلالت بر وضع مىكند نه آنكه در روايتى يا آيه قرآن وارد باشد كه خدا را فقيه و سخى مگوئيد و قيود اهل لغت در عربى بلكه در هر زبانى بسيار است و منع و تجويز را از امتناع يا استعمال آنها بايد\r\n\r\n","description":"","footnote":"","page_name":" 412 ","page_number":428},
  {"content":"\r\n\r\nاستنباط كرد چنان كه ما در فارسى گوئيم چند رأس اسب و چند نفر شتر و بالعكس نگوئيم و در كتاب سامى فى الاسامى و اصلاح المنطق و فقه اللغه امثال آن بسيار است چرا بايد نار را مؤنث دانست و ماء را مذكر و قمر مؤنث شمس مذكر و در بعضى زبانهاى ديگر به عكس ماه مؤنث است و خورشيد مذكر و چرا در عربى بايد گفت سألت الرجل عن المسألة و در فارسى به عكس سألت المسألة عن الرجل و اگر غير آن كند شنونده داند گوينده ماهر نبوده ، و چرا فاعل در عربى پس از فعل آيد و در فارسى پيش و چرا شاطى الواد الايمن را نميتوان در فارسى « ساحل رود راست » نميتوان ترجمه كرد و بايد گفت ساحل راست رود و امثال اين بسيار است . اگر گوئى در بسيارى روايات نهى است از آنكه خداى را به غير آن صفات كه خويش را وصف كرد وصف كنند گوئيم چنان كه از دقت در آنها معلوم مىشود مراد هر فرد فرد اسماء نيست بلكه صفت كلى است بهر لفظ مثلا خداى تعالى در هيچ جا خود را بجسم و صورت و تخطيط وصف نكرده اما بعلم و قدرت وصف كرده پس اگر معنائى بر خداى تعالى جائز باشد و صفتى از صفات كه خداى تعالى خود را بدان وصف كرده باشد بهر لفظ ادا كنند منع شرعى ندارد .\r\nو المعاني و الأحوال و الصّفات الزّائدة عينا\r\nمسأله نوزدهم - معنى و حال و صفت در اصطلاح متكلمان فرق دارد مثلا علم و قدرت را معنى ميگويند و عالميت و قادريت را صفت و حيوة را معنى و حىّ را صفت و هكذا و حال در اصطلاح بعض آنان صفتى است واسطه ميان موجود و معدوم چنان كه در اول كتاب گذشت و در مذهب ما و بسيارى از معتزليان هيچ چيز زائد بر ذات خدا نيست نه معنى و نه صفت و نه حال و صفات حقيقيه او عين ذات او است چون ذات او حاجت به هيچ معنى زائد ندارد به خودى خود عالم است و به خود قادر نه باضافه معنى قدرت قادر و يا به عروض صورت علمى در ذهن خود عالم شود و هكذا .\r\n\r\n","description":"","footnote":"","page_name":" 413 ","page_number":429},
  {"content":"\r\n\r\nو الرّؤية\r\nمسأله بيستم در اينكه خداى تعالى ديده نميشود .\r\nمذهب ما اين است كه خداى تعالى را نتوان به چشم سر ديد چون جسم نيست و رنگ ندارد و گروهى گويند كه جسم است و ديده مىشود و اشاعره با آنكه خداى تعالى را مجرد ميدانند بازگويند او را ميتوان ديد . و اين قوم به چند دليل نقلى و عقلى تمسك جستند :\r\nو سؤال موسى لقومه .\r\nاشاعره گفتند خداى را ميتوان ديد چون حضرت موسى عليه السّلام از خداى خواست خود را بقوم بنمايد و اگر ممكن نبود موسى عليه السّلام از خدا نميخواست و جواب آن است كه صريح لن ترانى كه قول خدا است يعنى هرگز مرا نبينى ، بقياس و اعتبار استنباطى از كلام جهال بنى اسرائيل نبايد ترك كرد و خواجه فرمود سؤال موسى براى خاطر قومش بود نه از جانب خود\r\nو النّظر لا يدلّ على الرّؤية مع قبول التّأويل\r\nاشاعره استدلال كردند به آيه قرآن درباره اهل بهشت   « وُجُوهٌ يَوْمَئِذٍ ناضِرَةٌ إِلى رَبِّها ناظِرَةٌ »   يعنى روىهائى در آن روز شاداب و خرم باشند و سوى پروردگار نگرند .\r\nگفتند خداى در جهتى قرار ندارد كه الى ربها ( يعنى سوى پروردگار ) را حمل بر آن كنيم اما نتيجه و اثر نظر كردن بسوى چيزى ديدن است و اين نتيجه حاصل است .\r\nمخالفان اشاعره جواب دادند كه به هرحال بايد الى ربها را تأويل كرد و از معنى ظاهر بيرون بردهم بقول اشعريان و هم بقول ما پس چرا نظر را تأويل نكنيم و از آن معرفت تام و كامل نفهميم مانند عين اليقين و نظر هميشه موجب ديدن نيست چنان كه گفتند « نظرت الى الهلال فلم اره » ديده سوى هلال كردم و نديدم و بعضى تأويل كردند الى ربها ناظره را بمعنى منتظر بودن نعمت خداى تعالى چون الى بمعنى نعمت هم آمده است .\r\n\r\n","description":"","footnote":"","page_name":" 414 ","page_number":430},
  {"content":"\r\n\r\nو در مقابل اهل بهشت درباره دوزخيان فرمود وجوه يومئذ باسرة تظن ان يفعل بها فاقره يعنى اينان دژم روى اندوهگين‌اند و نگران آنكه عذابى كمرشكن در رسد .\r\nو تعليق الرّؤية باستقرار المتحرّك لا يدلّ على الإمكان\r\nاشاعره گفتند خداى تعالى ديدن خود را معلق بر آن فرمود كه متحرك ساكن شود يعنى اگر اين كوه در جاى خود استوار ماند مرا خواهى ديد و بر فرض آنكه كوه متحرك شود در جائى قرار گرفتن او پس از حركت محال نيست و كارى كه معلق بر ممكن شود ممكن است .\r\nدر جواب آنها گفتند خداى تعالى ديدن خود را معلق بر محال كرد چون كوه در حال حركت ساكن و مستقر نيست ، فرمود اگر اين كوه حركت نكرد مرا خواهى ديد چنان كه ما گوئيم اگر پشت گوشت را ببينى مرا خواهى ديد .\r\nبارى از تعصب و مغالطه انسان بايد عجب داشت كه آياتى را خداوند براى محال بودن رويت خود آورده است همان را دليل رؤيت گيرند و كان الانسان اكثر شيء جدلا و بامثال آيه لا تدركه الابصار و هو يدرك الابصار توجه نكردند و الا آن را هم دليل ديدن قرار ميدادند . شيخ نظامى گنجوى در محزن الاسرار گويد .\r\n ديد پيمبر نه بچشمى دگر * بلكه بدين چشم سر اين چشم سر \r\nاما فردوسى گفته است\r\n به بينندگان آفريننده را * نبينى مرنجان دو بيننده را \r\nو ملك الشعراى مرحوم فتحعلى شاه گفته است نه ملك الشعراى عهد ما\r\n به بينندگان آفريننده بين * بژرفى يكى در دو بيننده بين \r\n كه باز است از اين خرد بيننده‌ات * درى زى بزرگ آفريننده‌ات \r\nو اشتراك المعلولات لا يدلّ على اشتراك العلل مع منع التّعليل و الحصر\r\nاشاعره دليل عقلى آوردند بر اينكه خداى را ميتوان ديد .\r\n\r\n","description":"","footnote":"","page_name":" 415 ","page_number":431},
  {"content":"\r\n\r\nو ما پيش از آنكه برهان عقلى آنها را شرح دهيم تيمنا دليلى كه حضرت رضا عليه السّلام آورده است بر نديدن حق از كافى نقل و شرح استاد الحكماء صدر المتالهين شيرازى قدس سرّه را نيز نقل ميكنيم باختصار كه خواننده را ملال نگيرد آنگاه اباطيلى كه از اشاعره در كتاب آمده است ذكر ميكنيم .\r\nبايد دانست كه منطقيان علم را دو قسم كردند بديهى و نظرى يا ضرورى و كسبى و عمده اقسام بديهى محسوسات است يا راجع بحس مثل روشنى خورشيد و گرمى آتش و روانى آب و حركت ارادى حيوان و تجربه و تواتر و امثال آن كه راجع بحس است ، و حس چيزى را ادراك مىكند كه بر او فشار آورد چون حس خود جسم است و تنبيه او بفشار است از جسمى ديگر كه در حيزى قرار گرفته است و عمده انواع اكتساب يا همه آنها راجع بعقل است چون از روى قياس و تركيب مقدمات كلى نتيجه عقلى گرفته مىشود غير محسوس و آنچه انسان به نظر و كسب فرا ميگيرد و غير محسوس است در جائى و حيزى قرار ندارد . از اين جهت بايد گفت محسوس ضد معقول است و بديهى ضد نظرى است و ضرورى ضد كسبى است .\r\nحضرت امام رضا عليه السّلام فرمود اگر كسى در آخرت خدا را ببيند بحس مىبيند و خدا محسوس او مىشود مانند جسم متحيز و به اين اعتبار علم او به خدا ضرورى است اما در دنيا بدليل و اكتساب و نظر خداى را شناخته و او را غير محسوس و مجرد دانسته است . اگر ايمان صحيح آن است كه در آخرت دارد و خدا جسم است پس اعتقاد او در دنيا كه او را بعقل و نظر بايد شناخت باطل است و شناخت او هم موافق واقع نيست پس در دنيا مؤمن نبود .\r\nاين خلاصه روايتى است كه از حضرت رضا عليه السّلام نقل كردند با تلخيص كه از شرح صدر المتالهين قدس سرّه در خاطر بود و مرحوم مجلسى عليه الرحمه در مرآة العقول در شرح حديث وجوهى آورده از جمله كلام صدر را گويد الثالث ما حققه بعض الا فاضل ( و مقصود او آخوند ملا صدراست ) آنگاه عبارت شرح اصول كافى را نقل\r\n\r\n","description":"","footnote":"","page_name":" 416 ","page_number":432},
  {"content":"\r\n\r\nكرده است ( صفحه 69 از مرآة العقول جلد اول ) ( و در شرح كافى صفحه 255 ) فرمايد :\r\nيجب ان يعلم ان العلم اذا صار عينا محسوسا لم ينقلب مشاهدة بصريه حسية لان الحس و المحسوس نوع مضاد للعقل و المعقول ليس نسبة احدها الى الآخر نسبة النقص الى الكمال و الضعف الى الشدة الخ .\r\nو عين همين عبارت تا آخر در مرآة العقول است . ما همه عبارت را اينجا نقل نكرديم .\r\nاكنون گوئيم بزرگان و رؤساى اشعرى معتقد بودند هر چه موجود است بايد ديده شود خواه واجب الوجود باشد يا ممكن الوجود زيرا كه فرق ميان خدا و خلق به اين است كه خدا قديم است و هميشه بوده و خلق حادث است و نو پيدا شده است و گذشت زمان مدخليت در ديده شدن ندارد بلكه حالات كنونى مدخليت دارد و علت ديده شدن موجود بودن است و نيز ما هم جوهر را مىبينيم مثل جسم و هم عرض را مانند سفيدى و صفت مشترك ميان جوهر و عرض موجود و حادث بودن اين دو است و اما حادث بودن ارتباطى با ديدن ندارد يعنى چيزى مدتى از زمان موجود نباشد سبب ديدن نميشود و آنچه سبب ديدن است آن است در هنگام ديدن موجود باشد .\r\nو با آنكه اين اباطيل سزاوار جواب نيست خواجه عليه الرحمه به چند وجه جواب داده است .\r\nاول آنكه گفتار آنان ، كه چون هم عرض را مىبينيم و هم جوهر را پس علت ديدن در هر دو بايد يكى باشد صحيح نيست اگر دو معلول در يك معنى مشترك باشند دليل آن نيست كه علت آنها هم بايد در يك معنى مشترك باشند و معنى مشترك در علت‌ها سبب معنى مشترك در معلول‌ها باشد مثلا ما رنگ و روشنائى را بالذات مىبينيم به علت آنكه شعاع آنها در جليديه مؤثرند و جسم را بالعرض مىبينيم به علت آنكه همراه با رنگ است و شفاف را با آنكه موجود است نمىبينيم براى آنكه رنگ ندارد پس وجود علت رويت نيست و اگر وجود علت رؤيت بود بقول اشاعره ما همه اعراض را كه موجود ميدانند مانند بوى\r\n\r\n","description":"","footnote":"","page_name":" 417 ","page_number":433},
  {"content":"\r\n\r\nو طعم و صوت مىديديم .\r\nجواب دويم آنكه ما قبول نداريم علت ديدن وجود است چون بسا موجود را نمىبينيم مانند هوا و افلاك و اجسام شفاف و اعراض غير مرئيه .\r\nسيم آنكه قبول نداريم صفات مشترك ميان جوهر و عرض منحصر بوجود و حدوث باشد تا چون حدوث علت نباشد وجود علت باشد .\r\nو جواب‌هاى ديگر گفته‌اند محققانه و صحيح كه حيف است انسان آنها را با اين اباطيل أشاعره قرين سازد .\r\nو على ثبوت الجود\r\nمسأله بيست و يكم - در اين مسأله چند صفت از صفات الهى را پىدرپى ثابت مىكند .\r\nيكى واجب الوجود بودن دلالت مىكند بر اينكه او جواد است . بمقتضاى قواعد اهل كلام بر خدا واجب نيست خلق را بيافريند و بمذهب آنان زمانها گذشت و آفريده نبود و اگر واجب الوجود بودن دليل جود باشد بايد هميشه تا خدا بوده است خلقى آفريده باشد . اما اوائل يعنى حكماى پيشين ابا از اين نداشتند كه خدا باراده و اختيار خود هميشه خلقى آفريده باشد و هرگز بىمخلوق نبوده . متكلمين ميگفتند اگر چنين باشد بايد خداى تعالى مجبور باشد در آفريدن و حكما گفتند لازم نمىآيد مجبور باشد زيرا كه خودش خواست و خودش آفريد و اين مطالب پيش از اين گذشت پس مراد در اينجا آن نيست كه از لوازم وجود واجب الوجود آن است كه هميشه ببخشد زيرا كه اگر چنين بود بايد خدا هميشه مخلوق داشته باشد بلكه مراد آن است كه اگر خواست چيزى ايجاد كند و چيزى به كسى دهد به آن كسى ميدهد كه سزاوار است و چيزى ميدهد كه سزاوار است و عوض نميخواهد چون دادن چيزى به كسى كه سزاوار نيست جود نيست مانند « تيغ دادن در كف زنگى مست » و توقع عوض داشتن جود نيست چنان كه شاعر گويد .\r\n\r\n","description":"","footnote":"","page_name":" 418 ","page_number":434},
  {"content":"\r\n\r\n خداى راست مسلم بزرگوارى و لطف * كه جرم بيند و نان برقرار ميدارد \r\nو حكماى پيشين گفتند جواد آن است كه غرض تكميل در فعل خود ندارد و پس از اين ذكر آن خواهد آمد ان شاء اللّه تعالى .\r\nو الملك .\r\nيعنى واجب الوجود بودن دليل ملك است . ملك يعنى پادشاهى قائم بسه چيز است يكى آنكه از ديگران بىنياز باشد دويم آنكه ديگران نيازمند او باشند سيم آنكه در همه چيز تصرف تواند كرد و كسى از او مؤاخذه نكند .\r\nو التّمام و فوق التّمام .\r\nاز صفات خداى تعالى تمام و فوق التمام را شمرد و اين نام اگر از شرع وارد نشده باشد نيز اطلاق آن بر حق رواست و از ( وصف بما لم يصف نفسه بها ) نيست و در اصطلاح تمام بدان معنى گويند كه هيچ كمال نيست كه او نداشته باشد و بيش از اين كه هست نخواهد شد نه در ذات و نه در صفات حقيقى و اضافى و از آفرينش خلق چيزى بر او افزوده نشود و فوق التمام آن است كه فيض او به علت كمال او است كه مقتضاى پرى لب‌ريزى است و بعبارة ديگر چون كامل بود آفريده نه چون آفريد كامل شد و نقص از خود رفع كرد .\r\nو الحقّيّة .\r\nخداى تعالى حق است و حق بر چند معنى نزديك به يكديگر اطلاق مىشود . اول حق بمعنى ثابت دويم بمعنى ثابت جاودان و سيم بمعنى درست اگر نسبت به عقيده يا كلام دهيم يعنى اعتقاد درست و كلام درست . و صادق يعنى راست همان حق است و راست و درست مانند دو كلمه مترادف استعمال ميشوند چه بگوئيم كلام راست و چه بگوئيم درست است و اهل دقت گفتند كلام راست يا صادق يعنى آن كه مطابق واقع است و درست يا حق يعنى واقع مطابق اوست و خداى تعالى حق است و هر حقيقتى را او كسب حقيقت كرده است .\r\n\r\n","description":"","footnote":"","page_name":" 419 ","page_number":435},
  {"content":"\r\n\r\nو الخيريّة .\r\nواجب الوجود خير محض است و شر در او راه ندارد چون شر عدم است يا سبب عدم و در اوائل كتاب گفته شد وجود خير محض است .\r\nو الحكمة .\r\nواجب الوجود حكيم است و حكمت آن است كه حقائق اشياء را نيك بشناسند و ديگر آنكه هر كار را بر وجه اكمل مطابق مصالح كلى درست و استوار سازد . و خداى تعالى بدين دو صفت متصف است .\r\nو التّجبير .\r\nيكى از صفات واجب الوجود جباريت است يعنى شكسته را بستن و بهم پيوستن چون خداى تعالى هر چه بالقوه است بفعل مىرساند و نه جبركننده بندگان است بكارى كه خود نخواهند و اگر خداى جبركننده بود مردم را بقهر به كار نيكو ميداشت و از معصيت بازميداشت اما مقتضاى ذات انسان اختيار است و اگر مجبور شود هيچ عمل انسانى از و صادر نميشود و غرض از خلقت انسان حاصل نميگردد و هيچ علم و هنر و صنعت رواج نميگيرد از اين جهت خداى تعالى مردم را در كار آزاد گذاشت و در هدايت بامر و نهى و ترغيب و ترهيب اكتفا كرد  « لِيَهْلِكَ مَنْ هَلَكَ عَنْ بَيِّنَةٍ وَ يَحْيى مَنْ حَيَّ عَنْ بَيِّنَةٍ »  . و امروز مشاهده ميكنيم و فارابى در كتاب السياسة هم ثابت كرده است كه علوم و آداب در مدينة الجماعة است و هنر و صنعت و ساير لوازم انسانيت نيز آنجاست نه مقهوران ملوك جبار كه عادت باطاعت ستمگران كرده‌اند .\r\nو القهر .\r\nواجب الوجود قهار است چون اعدام را مقهور ميسازد و ممكنات را موجود مىكند جباريت و قهاريت را بمعنى متبادر اگر نسبت بستمگرترين ملوك جهان دهند آزرده ميشوند و در خداى تعالى بايد بوجهى تأويل كرد يا از آن قدرت و قوت خواست .\r\n\r\n","description":"","footnote":"","page_name":" 420 ","page_number":436},
  {"content":"\r\n\r\nو القيّوميّة .\r\nخداى تعالى به خود قائم است و حاجت به ديگرى ندارد و قيام ديگران به دو است چون همه نياز به دو دارند و معنى قيوميت همين است .\r\nو أمّا اليد و الوجه و القدم و الرّحمة و الكرم و الرّضا و التّكوين فراجعة إلى ما تقدّم .\r\nدست و روى براى خدا بمعنى حقيقى موجب جسميت است و او جسم نيست و قديم بودن از لوازم ذات واجب الوجود است بعض متكلمين گويند صفتى است غير بقا و معقول نيست و ساير صفات مذكوره اگر دلالت بر تغيير ذات او كند صحيح نيست و اگر مقصود تغير ذات نباشد صحيح است و تكوين بمعنى خلق كردن است و غير معنى قدرت است و اللّه العالم .\r\n\r\nالفصل الثالث - فى افعاله\r\nو عدل نيز در اين فصل بيان ميگردد و در آن چند مسأله است\r\n\r\n[ حسن و قبح عقلى 
  ]\r\nالفعل المتّصف بالزائد إمّا حسن أو قبيح و الحسن أربعة .\r\nمسأله اولى در حسن و قبح عقلى -\r\nكار هر كس اگر به اختيار و اراده او نباشد نه آن را حسن گويند و نه قبيح اما اگر باراده و اختيار باشد خواجه عليه الرحمه آن را متصف بزائد ناميده است يعنى بيش از آنكه فعل است صفتى زائد هم دارد كه نيك است يا بد و حسن يعنى نيكو آن است كه كيفر و عتاب ندارد و فاعل آن را مذمت نبايد كرد و آن چهار قسم است يا واجب است يا مستحب يا مكروه يا مباح و قبيح يك قسم است حرام . و بر حسب نظر كلامى فعل دو قسم بيش نيست زيرا كه از جهت تكليف و اراده و تصميم بر عمل يا مصالح و مفاسد آن يا چنان است كه انسان را ملزم مىكند بفعل يا ترك مانند واجب و حرام يا الزام نميكند مانند مستحب و مكروه و مباح و تقسيم آن به پنج بمتابعت فقهاست براى تطبيق اصطلاح دو علم\r\n\r\n","description":"","footnote":"","page_name":" 421 ","page_number":437},
  {"content":"\r\n\r\nبارى در حسن و قبح عقلى سخن بسيار است حكماى پيشين بدان معتقد بودند و به عقل عملى اعمال را نيكو يا زشت ميشمردند و حكمت عملى نزد آن‌ها كه عبارت از علم اخلاق و تدبير منزل و سياست مدن است مبنى بر استنباط عقلى عملى است . و در ميان طوايف مسلمين مذهب ائمه اهل بيت عليهم السّلام و معتزله همين است اما اشاعره حسن و قبح عقلى را انكار دارند و گويند همه اعمال مانند يكديگر است عدل و ظلم و امانت و خيانت و قتل و احيا و دروغ و راست هر چه خدا نهى كند زشت است و هر چه امر فرمايد زيبا است و علامه رحمه اللّه از ابو الحسين بصرى روايت كرد كه با انكار حسن و قبح عقلى هيچ‌يك از قواعد و اركان دين اسلام استوار نميشود چون اگر هيچ عمل قبيح نباشد چرا خداى پيغمبر راستگو فرستد و چرا رياكار و دروغگوى را به پيغمبرى نگزيند و چرا حكم مطابق مصلحت بندگان كند و چرا از لذات و شهوات منع فرمايد و چرا ستمكار را دوست نداشته باشد و چرا داد مظلوم از ظالم بگيرد و چرا بوعده بهشت و دوزخ وفا كند و هكذا اگر هيچ كار قبيح نباشد يا از خداى قبيح نباشد همه اين احتمالات جائز است .\r\nاز بعضى قدما و متأخرين نقل ميكنند كه حسن و قبح افعال بذات آنها نيست بلكه بوجوه و اعتبار است و اگر اين نقل صحيح باشد و كسى واقعا چنين قولى داشته و شايسته باشد قول او را نقل كنند باز گفتارش نامعقول است زيرا كه مثلا اگر فعلى ذاتا نه جهت راجح داشته باشد نه مرجوح مانند سخن گفتن . ذاتا اين عمل حسن است چون جهت قبح ندارد و اگر جهات حسن و قبح به آن ضميمه شود مثل وعظ و ذكر و درس دين يا غيبت و تهمت و دروغ باز حسن ذاتى است براى وعظ و ذكر و قبح ذاتى براى غيبت و دروغ منتها آنكه گوينده قول اشتباه كرد اول سخن گفتن را عنوان كرده است سپس عناوين ضميمه را بدان ملحق ساخته و بايد اول حسن و قبح را براى همين ضمائم ثابت كند و اگر حسن و قبح افعال به چيزى كه ذاتى است منتهى نشود و همه بوجوه و اعتبار باشد تسلسل لازم آيد .\r\n\r\n","description":"","footnote":"","page_name":" 422 ","page_number":438},
  {"content":"\r\n\r\nو هما عقليّان للعلم بحسن الإحسان و قبح الظّلم من غير شرع\r\nحسن و قبح افعال بعقل ثابت است نه بشرع تنها براى آنكه ما يقين داريم احسان به بيچارگان و نيازمندان خوب است و ستم كردن بر مردم زشت است اگر چه در شرع براى ما نگفته باشند چون براهمه هند كه به هيچ پيغمبرى معتقد نيستند و ملحدان نيز به نيكى و بدى آنها معتقدند . و اگر گوئى اگر حسن و قبح اشياء عقلى باشد نبايد ميان مردم در آن خلاف افتد مثلا براهمه هندوستان كشتن چهارپايان را قبيح ميشمارند و گوشت نميخورند و ما قربانى را عبادت ميدانيم و اگر قباحت آن عقلى بود ما هم قبيح ميدانستيم در جواب گوئيم اختلاف مردم دليل آن نيست كه مردم هند حسن و قبح آزار حيوان را بشرع دانستند زيرا كه هنديها بشرع قائل نيستند بلكه اختلاف در حسن و يبح مانند اختلاف در مسائل علم طبيعى و الهى است در مسائل رياضى شايد اختلاف كمتر باشد مثلا دو نصف چهار است به اعتقاد همه كس چنگيز باشد يا سلمان فارسى .\r\nاگر گوئى حسن و قبح اشياء اگر عقلى باشد بايد براهمه و ملاحده دريابند حسن حج يا روزه ماه رمضان و امثال آن را با اينكه ملاحده را برأى العين مشاهده ميكنيم در عين آنكه اعانت به فقرا را نكو ميدانند روزه ماه رمضان را مسخره ميكنند و باعمال حج ميخندند و مسلمانان هم وقتى ميخواهند آنها را به حج و روزه خود اقناع كنند فوائد ديگر را به ياد آنها مىآورند مثلا بايد به حج رفت تا بيماران و گرمازدگان را علاج كرد يا روزه بايد گرفت براى سلامت مزاج و اينكه مقدارى از غذاى خود را بفقيران داد و گرنه خود حج و روزه را كار خوبى نميدانند در جواب گوئيم ادعا نكرديم همه جهات حسن و قبح همه اعمال را همه مردم ادراك ميكنند چنان كه در عقل نظرى نميگوئيم همه اسرار هستى را همه ادراك كرده‌اند .\r\nو لانتفائهما مطلقا لو ثبتا شرعا .\r\nاگر حسن و قبح عقلى نباشد شرعى هم ثابت نميشود زيرا كه چون دروغ گفتن قبيح نيست اگر پيغمبرى هم كه نبوت او ثابت شده خبر دهد كه دروغ قبيح است از او\r\n\r\n","description":"","footnote":"","page_name":" 423 ","page_number":439},
  {"content":"\r\n\r\nقبول نميتوان كرد چون شايد دروغ گويد و نيز پيغمبرى او هم ثابت نميشود چون خلاف حكمت بر خدا قبيح نيست و تصديق دروغگو نيز قبيح نيست و بعيد نيست كسى بدروغ دعوى نبوت كند و خداى تعالى معجزات بر دست او جارى سازد و او را تصديق نمايد و او هم بسيارى چيزها را كه خدا منع نكرده و يا امر نفرموده براى مردم حرام و واجب گرداند . بالجمله وقتى قبيح نباشد همه اين احتمالات رواست .\r\nو لجاز التّعاكس .\r\nو نيز اگر قبح و حسن عقلى نباشد احتمال آن دارد كه كشتن بىگناهان نيكو باشد و احسان بدرماندگان عملى زشت .\r\nو يجوز التّفاوت في العلوم لتفاوت التصوّر .\r\nاشعريان گفتند اگر حسن و قبح عقلى بود نيكى و بدى هر عمل بر ما واضح بود چنان كه ( كل از جزء بزرگتر است ) بر ما واضح است جواب آن است كه بسيارى از ضروريات بر بعضى مردم مخفى مىشود براى آنكه تصور آن نكرده‌اند و نيز ما دعوى كرديم حسن و قبح عقلى است نه ضرورى و شرح اين گذشت در ضمن شرح « و هما عقليان »\r\nو ارتكاب أقلّ القبيحين مع إمكان التّخلّص .\r\nاشعريان گفتند اگر حسن و قبح عقلى باشد جهات با يكديگر تعارض كنند و انسان فرو ميماند و نميداند چه كند مثلا دروغى كه پيغمبرى را از قتل برهاند . دروغ قبيح است و رهانيدن پيغمبر واجب . و نيز اگر كسى وعده دهد فردا دروغى خواهم گفت ، اگر دروغ بگويد قبيح است و اگر نگويد خلاف وعده و آن هم قبيح است .\r\nدر جواب بايد گفت اين سخن منافى دعوى ما نيست زيرا كه نجات دادن پيغمبر نيكو است در عقل و دروغ گفتن زشت است در عقل . و عاجز بودن يكتن از عمل بمقتضاى هر دو موجب آن نيست نجات پيغمبر نيكو نباشد يا دروغ قبيح نباشد چنان كه ظالمى كه بر شهرى مسلط است و از كشتن و غصب اموال و زجر و آزار خلق دريغ ندارد نجات دادن مردم از شر او نيكو است و كسى نميتواند اين عمل واجب را انجام دهد عجز دليل\r\n\r\n","description":"","footnote":"","page_name":" 424 ","page_number":440},
  {"content":"\r\n\r\nآن نيست كه بايد ظلم را كار نيكوئى شمرد اما وظيفه شخص آن است كه در تعارض اگر بتواند يكى كه قباحتش كمتر است مرتكب شود و تخلص جويد مثلا دروغ بگويد و پيغمبر را برهاند و فردا راست بگويد و خلف وعده كند و عذر بخواهد از كسى كه وعده دروغ به او داده است .\r\nو الجبر باطل .\r\nاشعريان گفتند مردم مجبورند پس اعمال آنها را نه نيك توان گفت و نه بد و حسن و قبح صفت عمل اختيارى است و جواب آن است كه جبر باطل است و در محل خود بيايد ان شاء اللّه تعالى .\r\nو استغناؤه و علمه يدلّان على انتفاء القبح عن أفعاله تعالى\r\nمسأله دويم - آن كس از ما كه كار زشت كند از سه قسم خالى نيست يكى آنكه خود را ملزم نكرده است كه مردى پارسا و نيكوكار باشد و باك از آن ندارد كه وى را ملامت يا مذمت كنند يا شكنجه و عذاب بيند در كيفر كار زشت خويش . دويم آنكه نداند كارى زشت و قبيح است و نادانسته مرتكب شود و سيم آنكه حاجت او را به كار زشت وادارد و در خداى تعالى هيچ‌يك از اين سه احتمال نيست ، در طريقه فلاسفه و حكما خداوند تعالى عين وجود است و وجود عين خير است ( صفحه 15 ) و شر عدم است و آنچه خداى ميدهد وجود است پس از فاعل خير جز نكوئى نايد و هر عملى كه شر و قبيح پنداريم چون درست بنگريم متضمن خير و مصلحتى است و در صفحه 150 در مبحث غايت اشارتى بدان شد و نيز گفته‌اند آنچه را ما شر و قبيح پنداريم مقصود بالعرض است يعنى شر را براى خيرى كه از آن بيشتر و بهتر است انجام ميدهند مانند بريدن انگشت شقاقلوس چون ترك كردن نفع كثير براى شر قليل شر كثير است چنان كه در محل خود ثابت شده است .\r\nو نيز گوئيم هر چه نيكو باشد خداى تعالى به خوبى آن عالم است و آن را ايجاد خواهد كرد و ترك ايجاد آن بخل است و ظلم .\r\n\r\n","description":"","footnote":"","page_name":" 425 ","page_number":441},
  {"content":"\r\n\r\nاشعرى منكر حسن و قبح عقلى است و گويد كار نيك آن باشد كه خدا بكند و معتزلى گويد او بر فعل نيك قادر است و مىكند چون داعى دارد و بد نميكند چون صارف دارد و نيازمند آن نيست پس نخواهد كرد و در شرح قول مصنف الفعل المتصف بالزائد در اين نزديكى گذشت كه اگر خداى تعالى كار قبيح كند يا كار نيك انجام ندهد ، اعتماد از دين و شريعت برداشته مىشود .\r\nبالجمله هم فلاسفه و حكماى الهى و هم متكلمين بالبداهة چنين مىيابند در قلب خويش كه خداى آنها در غايت نيكى و نهايت حسن و عدل و صفات حسنه است ، انسان صالح و نيكو كسى است كه در تحصيل خوى نيكو و صفات حسنه و كمالات خود را شبيه او سازد مانند سرمشق استادكاران كه آموزندگان خط و صنعت پيش روى خود ميگذارند و ميكوشند شبيه آن شوند در صنعت و اگر از خداى تعالى فعل قبيح ممكن باشد هيچ معنى ندارد كه بندگان بفعل حسن تقرب به دو جويند و اين قضيه در قلوب ما مانند ( الكل اعظم من الجزء ) از بديهيات اوليه است چنان كه اگر با ساده‌ترين عوام گوئى خداى تعالى بنده پارساى خود را در دوزخ افكند از آن مشمئز شود بلكه اگر گوئى مثلا ولد الزنا مستحق آتش است يا حتما كافر خواهد شد خواهند گفت اين چه ظلمى است ؟ بچه كه تقصير نكرده چرا بسوزد .\r\nمع قدرته عليه لعموم النّسبة و لا ينافي الامتناع اللاحق .\r\nمسأله سيم - با اينكه خداى تعالى عمل قبيح نميكند اما بر آن قدرت دارد زيرا كه نسبت او به همه ممكنات برابر است و شايد بعضى ممكنات ذاتي بعلتى محال و ممتنع گردند و نظير اين سخن پيش از اين هم گذشت .\r\nو نفى الغرض يستلزم العبث و لا يلزم عوده إليه .\r\nمسأله چهارم - بايد دانست غرض و فائده و غايت و امثال آن در عرف متكلمين يكى است و اگر كسى با آنها گويد فلان در عمل خود غرضى ندارد يا فائده عقلانى از آن در نظر نگرفته همه بيك معنى است مانند جمادات كه در اعمال خود غرض ندارند يا\r\n\r\n","description":"","footnote":"","page_name":" 426 ","page_number":442},
  {"content":"\r\n\r\nحيوان و انسانى كه بىفائده عقلى كار لهو كند مثلا چيزى را به هوا بيندازد و بگيرد يا با ريش خود بازى كند يا بىعلت يك چشم بر هم گذارد و يكى باز كند و معتزله گويند افعال خداى تعالى هر يك براى غرض و فائده است و اشاعره انكار آن كردند و حق با معتزله است در مقابل اشاعره زيرا كه كار بىغرض و غايت عقلائى عبث است و عبث قبح است و و آيات قرآن در ردّ آن بسيار و اشاعره بر مبناى خويش كه حسن و قبح عقلى را انكار دارند گويند عبث بر خدا محال نيست زيرا كه قبيح نيست اما در اصطلاح حكما غايت چيز ديگر است و غرض چيز ديگر و فائده چيز ديگر و گويند فعل او بىغايت نيست و شرح آن بتفصيل گذشت ( از صفحه 148 - 154 ) و غرض را در اصطلاح خود به آن فائده تخصيص دادند كه تكميل ذات فاعل كند ، چنان كه عوام آن را بمقصودى تخصيص ميدهد كه آزار و آسيب ديگران يا تحصيل سود نامشروع باشد و اطلاق آن بدين دو اصطلاح بر خدا جائز نيست و علامه رحمة اللّه متعرض عقيده و اصطلاح حكما نگشته است .\r\nو إرادة القبيح قبيحة و كذا ترك إرادة الحسن و الأمر و النّهى\r\nمسأله پنجم - معتزله گويند خداى تعالى از كافر و مؤمن ايمان خواسته است و هر عمل خير كه از نيكان خواسته از بدان هم خواسته است چون خواستن كار زشت زشت است و همچنين نخواستن كار نيكو و نيز امر و نهى نكردن و خاموش بودن در خوب و بد نيز زشت است بلكه بايد امر كند يا نهى و علت آن است كه خداى تعالى فعل قبيح نميكند .\r\nو بعض الأفعال مستندة إلينا و المغلوبيّة غير لازمة و العلم تابع .\r\nاين كلام مشتمل بر سه مطلب اعتراضى است يكى آنكه ما بسيار افعال زشت مرتكب ميشويم و البته بىخواست خدا نيست يعنى خدا آن را خواسته است پس خواستن كار قبيح قبيح نيست . خواجه عليه الرحمة جواب داد كه اين قبائح از ما و بدست ما است نه بخواست او چنان كه خواهد آمد .\r\nمطلب دوم آنكه اگر خدا خواست ما نيكوكار باشيم و ما غير آن خواستيم و اراده\r\n\r\n","description":"","footnote":"","page_name":" 427 ","page_number":443},
  {"content":"\r\n\r\nما پيش رفت لازم آيد خداى تعالى مغلوب ما گردد جواب آن است كه خدا خواست ما به اختيار خودمان نيكوكار باشيم نه بجبر او چون خدا انسان را طبعا مختار آفريده وقتى مقصود خدا از خلقت انسان حاصل مىشود كه مختار باشد انسان مجبور مانند بوته گياه است كه بخواهند زير سرپوش بپرورند البته نميرويد و غالبا انسان غير مختار و محكوم زير دست جابران از لوازم انسانيت مانند علم و صنعت و كشف اسرار هستى و امثال آن بازميماند . از اين جهت خدا خواست انسان مختار باشد و به اختيار نيكوكار باشد پس مغلوب نشد .\r\nمطلب سيم آنكه خدا ميدانست كافر و فاسق بدكار ميشوند و اگر مؤمن عادل شوند علم خدا جهل شود . جواب آن است كه علم خدا در اينجا از قبيل علم فعلى و قضا و قدرى نيست كه سبب ايجاد اشيا در خارج باشد بلكه اختيار و داعى و خلق و خوى بندگان را ميداند و ميداند چه خواهند كرد مانند علم خود ما باعمال دوستان و آشنايان خودمان چون از خوى و عادت آنها آگاهيم و علم ما تابع فعل آنها است نه فعل آنها تابع علم ما ، و خداى تعالى خود ميخواهد مردم را مجبور نكند در كار به همان علت كه گفتيم اما ميداند خود آنها چه خواهند كرد . اجبار مردم به كار خير ذاتا خوب است اما خير قليل است كه از آن شر كثير برمىخيزد و آن شر كثير نقض غرض از خلقت انسان است كه براى كشف اسرار هستى آفريده شده اما اختيار داشتن مردم شر قليل است كه گاهى خطا ميكنند و فساد و فتنه مى انگيزند و از ترك اين شر قليل از نفع كثير محروم ميمانند و نقض غرض مىشود . ملائكه همگام خلقت آدم گفتند أ تجعل فيها من يفسد فيها و خدا جواب انى اعلم ما لا تعلمون\r\n\r\n[ جبر و اختيار 
  ]\r\nو الضّرورة قاضية باستناد أفعالنا إلينا\r\nمسأله ششم - عمده اختلاف ميان اشعرى و معتزلى اين مسأله است كه افعال بندگان از خود آنهاست يا خدا بر دست ايشان جارى ميسازد . و باصطلاح ديگر جبر است يا تفويض و در آن سخن بسيار است . ما بوجدان در خود مىيابيم كه بعضى افعال به اختيار ما\r\n\r\n","description":"","footnote":"","page_name":" 428 ","page_number":444},
  {"content":"\r\n\r\nاست مانند نشستن و برخاستن و از پلكان بالا و پائين رفتن و اگر نخواهيم نميكنيم و پاره افعال از اختيار ما بيرون است و بخواهيم يا نخواهيم صادر خواهد شد مانند نفس كشيدن و زدن نبض و امثال آن .\r\nاولين كس كه مذهب جبر آورد گويند جهم بن صفوان بود گفت همه كار انسان را خدا بر دست او جارى ميسازد .\r\nاگر گويند فلان روزه گرفت و نماز خواند مثل آن است كه بگويند قد كشيد يا ثروتمند شد . پس از او ضرار بن عمرو حفص القرد ( يعنى بوزينه لقب است ) و نجار گفتند از بنده كسب است و از خداى فعل و قدرت بنده اثرى در فعل او ندارد و تا امروز كسى ندانسته كسب چيست و هنوز نامفهوم است و اشاعره بر اين قولند و قاضى باقلانى گفت فعل از خداست و طاعت يا معصيت از بنده و معنى كسب اين است و ابو اسحاق اسفراينى گفت قدرت هر دو در آن دخيل است .\r\nحكما گويند خدا خواست كه مردم مختار باشند و باراده خود عمل كنند پس هر چه كنند فعل خود آنها است و بر خلاف مشيت خدا هم نيست زيرا كه خدا خواست مردم مختار باشند .\r\nو از حضرت امام جعفر صادق عليه السّلام منقول است لا جبر و لا تفويض بل امر بين الامرين و بايد عمل مردم را به عمل لشكريانى تشبيه كرد كه رئيس لشكر آنها را بجنگ وامىدارد و آنها به اختيار خود فرمان رئيس مىبرند و شهرى ميگشايند و دشمن را مىشكنند و همه مستحق اجر و انعامند هم رئيس و هم لشكريان\r\nو الوجوب للدّاعى لا ينافي القدرة كالواجب .\r\nجواب شبهه ايست كه اگر جبريان گويند همه مردم مجبورند زيرا كه تا واجب نشود عملى از كسى صادر نميشود و حكما گفتند الشىء ما لم يجب لم يوجد و هرگاه صادر شدن عمل از دست كسى واجب شود او مجبور خواهد بود در جواب گوئيم واجب مىشود بسبب داعى كه در خود ما است و اگر ما كارى را بخواهيم انجام دهيم و ديگرى بر خلاف اراده ما را به كار دارد آن را جبر گويند و اين مطلب را در ( صفحه 83 ) بشرح بيان كرديم عجب است كه دليل اشاعره دربارهء خود واجب الوجود نيز جارى است زيرا كه تا صدور\r\n\r\n","description":"","footnote":"","page_name":" 429 ","page_number":445},
  {"content":"\r\n\r\nفعل از او واجب نشود موجود نميشود پس بايد خدا مجبور باشد نعوذ باللّه .\r\nو اشاعره چنان دانستند كه چون خداى تعالى به نظر فلاسفه علت تامه است و صدور خلق از او واجب پس خدا مجبور است جواب آن است كه خداى تعالى داعى از خود دارد و واجب شدن فعل بسبب داعى موجب مجبور بودن حقتعالى نيست . معلوم نيست اشاعره چگونه آن جواب را يك جا پذيرفتند و يك جا نپذيرفتند در اين باب سخن بسيار است و در اينجا اين اندازه كافى است .\r\nو الايجاد لا يستلزم العلم إلّا مع اقتران القصد فيكفى الإجمال\r\nاشاعره گفتند اگر انسان فاعل كارهاى خويش بوده بدان علم داشت و ما مىبينيم بدان علم ندارد مثلا حركت مىكند از اول مسافت تا آخر آن و هر چند اصل حركت و مسافت مقصود و معلوم او است اما جزئيات آن معلوم او نيست . و خواجه جواب فرمود فاعل هميشه بفعل خود علم ندارد زيرا كه فاعل بىقصد نيز ممكن است و بر فرض سخن را بفاعل با قصد تخصيص دهيم علم اجمالى كافى است .\r\nو حق آن است كه اين مطلب قابل بحث و سؤال و جواب نيست و گرنه فعل مقصود بىعلم تفصيلى نخواهد بود .\r\nو مع الاجتماع يقع مراده تعالى\r\nاشعريان گفتند اگر خدا كارى را بخواهد و بنده خلاف آن خواهد مراد كدام واقع خواهد شد گوئيم مراد خدا واقع خواهد شد و اگر گويند هميشه خداوند نسبت بافعال بندگان اراده دارد اما گاهى اراده بندگان بر خلاف اراده حق واقع مىشود مثلا ابو لهب كافر مىشود با آنكه خدا ميخواهد مؤمن باشد جواب آن است كه خدا ميخواهد او به اختيار خود ايمان آورد نه بجبر اراده معصيت‌كاران غالب بر اراده خداوند نشده است چنان كه گفتيم .\r\n\r\n","description":"","footnote":"","page_name":" 430 ","page_number":446},
  {"content":"\r\n\r\nو الحدوث اعتباريّ .\r\nاشاعره گفتند انسان فاعل افعال نيست زيرا كه خودش فعل ديگرى است و علت آنكه او فعل ديگرى است و او را ديگرى آفريده آن است كه حادث بوده و چيزى كه به علت حدوث مفعول است چگونه فاعل حدوث باشد . بايد علت چيزى باشد كه آن چيز سبب معلوليت خود او نبوده مثلا آب در گرم شدن محتاج به آتش است نميشود علت گرمى آتش باشد .\r\nو جواب آن است كه علت حدوث چيزى نميشويم چون حدوث اعتبارى است بلكه علت ماهيت افعال خود ميشويم .\r\nاين مسأله هم نيز از آن مسائل است كه قابل نقل و بحث نيست .\r\nو امتناع الجسم لغيره\r\nگفتند اگر ما فاعل بوديم ميتوانستيم اجسام هم ايجاد كنيم و اين سخن نيز از اباطيل است زيرا كه هر كس قدرت بر كارى دارد لازم نيست بر همه كار قدرت داشته باشد .\r\nو تعذّر المماثلة في بعض الأفعال لتعذّر الإحاطة .\r\nاين بحث نيز از همان‌ها است كه قابل نقل و بحث نيست اگر متعرض نشوند و جواب نگويند بعضى پندارند بسيارى از مطلب صحيح و براهين قاطعه اشاعره را عمدا پنهان كردند . بارى گفتند اگر انسان فاعل كارهاى خود بود بار دوم هم ميتوانست عملى مانند بار اول بانجام رساند مثلا خطى بنويسد از همه جهت مانند خط اول و هكذا جواب آن است كه مقدار جزئيات افعال خود را در دفعه اول نتوانستيم ضبط كنيم يا در ضمن حركت اختيارى گاهى لغزش غير اختيارى حاصل مىشود .\r\nو لا نسبة في الخيريّة بين فعلنا و فعل اللّه تعالى\r\nجواب شبهه‌ايست و شارح علامه فرمود يكى از مجوسان بر ضرار بن عمرو\r\n\r\n","description":"","footnote":"","page_name":" 431 ","page_number":447},
  {"content":"\r\n\r\nاعتراض كرد كه شما مسلمانان ميگوئيد آفريدن حيوان زشت و موذى بلكه هر چيز زشت و بدكار خداست با آنكه ما معتقديم خدا كار شر نميكند و پشه و زنبور و مگس و بوزينه و خوك و امثال آن كار او نيست و خود شما مسلمانان خصوصا آنها كه ادعاى پارسائى ميكنند براى آزار ديگران چيزهاى زيان‌آور نميسازند پس فعل شما از فعل خدا بهتر است به نظر شما گفتند ضرار بدين اعتراض تن در داد و مجاب شد چون نتوانست چيزى بگويد گفت كارهاى خوب ما هم كار خداست و كار شر نيز كار او است و چون شر نسبت به خدا داده مىشود خير محض است .\r\nبارى گفتار خواجه رد اين شبهه است كه نسبتى ميان فعل ما و فعل خدا نيست در خيريت و آن اعمال خير كه ما ميكنيم نه از جهت آن كه فعل ماست خير است بلكه از جهت آنكه خدا در مقابل اعمال خير ما سعادت و نعمت آخرت مرحمت مىكند خير است پس خير از او است نه از ما و اللّه اعلم بالصواب .\r\nو ما گوئيم القدريه مجوس هذه الامة به اين قصه مربوط است\r\nو الشّكر على مقدّمات الايمان\r\nاشاعره گفتند شكر بر ايمان واجب است و ادله نقليه بر آن دلالت دارد و هم اجماع است و اگر ايمان فعل خدا نبود شكر بر آن معنى نداشت .\r\nجواب آن است كه شكر بر توفيق و تسهيل اسباب و فراهم آوردن وسائل است ايمان ما حاصل از دعوت انبيا و ترغيب اوليا و تعليم علما و تأسيسات اهل خير و تربيت پدر و مادر مسلمان است و اينها هيچ‌يك اختيارى ما نبوده است هر چند اصل ايمان اختيارى ما است .\r\nو السّمع متأوّل و معارض بمثله و التّرجيح معنا\r\nگفتند آيات بسيار در قرآن دلالت بر جبر مىكند مانند  « خَتَمَ اللَّهُ عَلى قُلُوبِهِمْ وَ عَلى سَمْعِهِمْ »  و مثل  « وَ مَنْ يُرِدْ أَنْ يُضِلَّهُ يَجْعَلْ صَدْرَهُ ضَيِّقاً حَرَجاً »  و غير ذلك .\r\n\r\n","description":"","footnote":"","page_name":" 432 ","page_number":448},
  {"content":"\r\n\r\nخواجه عليه الرحمه جواب فرمود كه آيات اختيار بسيار است و بر آيات جبر ترجيح دارد چون دليل عقل و وجدان و حس تأييد اختيار مىكند پس بايد آيات جبر را تأويل كرده يعنى حمل بر معنائى كرد خلاف ظاهر جبر و علماى ما تأويل هر يك را در جاى خود نوشتند .\r\nاما آياتى كه دلالت بر اختيار مىكند علما همه را بده دسته كردند كه بهر يك اشاره مىشود ان شاء اللّه .\r\nس : با عدد اول اشاره به شماره سوره است و آ : با عدد دويم اشاره به عدد آيه .\r\nاول آياتى است كه نسبت فعل به بندگان داده است مانند :\r\n فَوَيْلٌ لِلَّذِينَ يَكْتُبُونَ الْكِتابَ بِأَيْدِيهِمْ  س : 2 آ : 74\r\n إِنْ يَتَّبِعُونَ إِلَّا الظَّنَّ . . .  س : 6 آ : 117\r\n حَتَّى يُغَيِّرُوا ما بِأَنْفُسِهِمْ  س 8 آ : 56\r\n بَلْ سَوَّلَتْ لَكُمْ أَنْفُسُكُمْ  س 12 آ : 19 - 84\r\n فَطَوَّعَتْ لَهُ نَفْسُهُ قَتْلَ أَخِيهِ  س 5 - آ : 34\r\n مَنْ يَعْمَلْ سُوءاً يُجْزَ بِهِ  س 4 - آ : 123\r\n كُلُّ نَفْسٍ بِما كَسَبَتْ رَهِينَةٌ . . .   كُلُّ امْرِئٍ بِما كَسَبَ رَهِينٌ  س - 74 - آ : 22 س 53 آ : 22\r\n ما كانَ لِي عَلَيْكُمْ مِنْ سُلْطانٍ إِلَّا أَنْ دَعَوْتُكُمْ  س 14 - آ : 27 - 28\r\nصنف دوم آياتى كه دلالت بر ستايش مؤمنين مىكند بر اينكه ايمان آوردند و نكوهش كفار مثل :\r\n الْيَوْمَ تُجْزى كُلُّ نَفْسٍ بِما كَسَبَتْ  س 40 آ : 17\r\n الْيَوْمَ تُجْزَوْنَ ما كُنْتُمْ تَعْمَلُونَ  س 46 آ : 28\r\n وَ إِبْراهِيمَ الَّذِي وَفَّى  س 53 آ : 39\r\n وَ لا تَزِرُ وازِرَةٌ وِزْرَ أُخْرى  س 6 آ : 165\r\n لِتُجْزى كُلُّ نَفْسٍ بِما تَسْعى  س 20 آ : 17\r\n\r\n","description":"","footnote":"","page_name":" 433 ","page_number":449},
  {"content":"\r\n\r\n هَلْ تُجْزَوْنَ إِلَّا ما كُنْتُمْ تَعْمَلُونَ  س - 10 آ : 53\r\n مَنْ جاءَ بِالْحَسَنَةِ فَلَهُ عَشْرُ أَمْثالِها  س - 6 آ : 162\r\n وَ مَنْ أَعْرَضَ عَنْ ذِكْرِي فَإِنَّ لَهُ مَعِيشَةً ضَنْكاً  س 20 آ : 124\r\n أُولئِكَ الَّذِينَ اشْتَرَوُا الْحَياةَ الدُّنْيا  س - 2 آ : 81\r\n إِنَّ الَّذِينَ كَفَرُوا بَعْدَ إِيمانِهِمْ  س - 3 - آ : 85\r\nصنف سوم آياتى كه دلالت بر آن دارد كه افعال خدا مانند افعال ما نيست ، افعال او اختلاف ندارد و افعال ما اختلاف دارد\r\n ما تَرى فِي خَلْقِ الرَّحْمنِ مِنْ تَفاوُتٍ  س - 67 - آ : 4\r\n الَّذِي أَحْسَنَ كُلَّ شَيْءٍ خَلَقَهُ  س - 32 - آ : 7\r\n وَ ما خَلَقْنَا السَّماواتِ وَ الْأَرْضَ وَ ما بَيْنَهُما إِلَّا بِالْحَقِّ  س 16 - آ : 86\r\n إِنَّ اللَّهَ لا يَظْلِمُ مِثْقالَ ذَرَّةٍ  س - 4 آ : 45\r\n وَ ما رَبُّكَ بِظَلَّامٍ لِلْعَبِيدِ  س - 42 آ : 47\r\n وَ ما ظَلَمْناهُمْ  س 11 - آ : 104  لا ظُلْمَ الْيَوْمَ  س 40 آ : 18  وَ لا يُظْلَمُونَ فَتِيلًا  س 4 آ : 53\r\nدسته چهارم آياتى كه دلالت بر مذمت بندگان مىكند بر كفر و معصيت  كَيْفَ تَكْفُرُونَ بِاللَّهِ  س - 2 - آ : 27\r\n وَ ما مَنَعَ النَّاسَ أَنْ يُؤْمِنُوا إِذْ جاءَهُمُ الْهُدى  س - 17 - آ : 97\r\n وَ ما ذا عَلَيْهِمْ لَوْ آمَنُوا بِاللَّهِ وَ الْيَوْمِ الْآخِرِ  س - 4 - آ : 44\r\n ما مَنَعَكَ أَنْ تَسْجُدَ  - س - 39 آ : 76\r\n فَما لَهُمْ عَنِ التَّذْكِرَةِ مُعْرِضِينَ  س 74 آ : 51\r\n لِمَ تَلْبِسُونَ الْحَقَّ بِالْباطِلِ  س 33 آ : 63\r\n لِمَ تَصُدُّونَ عَنْ سَبِيلِ اللَّهِ  س 3 آ : 95\r\nگروه پنجم - آياتى كه دلالت بر تخيير عتاب‌آميز دارد مثل :\r\n فَمَنْ شاءَ فَلْيُؤْمِنْ وَ مَنْ شاءَ فَلْيَكْفُرْ  س 18 - آ : 29\r\n\r\n","description":"","footnote":"","page_name":" 434 ","page_number":450},
  {"content":"\r\n\r\n اعْمَلُوا ما شِئْتُمْ  س 41 آ : 41\r\n لِمَنْ شاءَ مِنْكُمْ أَنْ يَتَقَدَّمَ أَوْ يَتَأَخَّرَ  س 74 - آ : 41\r\n فَمَنْ شاءَ ذَكَرَهُ  س 74 - آ : 55\r\n فَمَنْ شاءَ اتَّخَذَ إِلى رَبِّهِ سَبِيلًا . . .   فَمَنْ شاءَ اتَّخَذَ إِلى رَبِّهِ مَآباً  س 73 - آ : 20 س 78 - آ : 150\r\n سَيَقُولُ الَّذِينَ أَشْرَكُوا لَوْ شاءَ اللَّهُ ما أَشْرَكْنا وَ لا آباؤُنا  س 6 آ : 150\r\n وَ قالُوا لَوْ شاءَ الرَّحْمنُ ما عَبَدْناهُمْ  س 43 آ : 20\r\nدسته ششم - آياتى كه دلالت بر شتاب كردن مىكند سوى خير پيش از آنكه فرصت از دست برود مانند :\r\n سارِعُوا إِلى مَغْفِرَةٍ مِنْ رَبِّكُمْ  س 3 آ : 128\r\n أَجِيبُوا داعِيَ اللَّهِ  س 46 آ : 31\r\n اسْتَجِيبُوا لِلَّهِ وَ لِلرَّسُولِ  س 8 آ : 25\r\n وَ اتَّبِعُوا أَحْسَنَ ما أُنْزِلَ إِلَيْكُمْ  س 39 آ : 57\r\n وَ أَنِيبُوا إِلى رَبِّكُمْ  س 39 آ : 56\r\nقسم هفتم - آياتى كه خداوند مردم را به يارى خواستن از وى تحريص مىكند و شامل حال بندگان است مانند :\r\n وَ إِيَّاكَ نَسْتَعِينُ  س 1 آ : 5\r\n فَاسْتَعِذْ بِاللَّهِ مِنَ الشَّيْطانِ الرَّجِيمِ  س 16 آ : 101\r\n اسْتَعِينُوا بِاللَّهِ  س 7 آ : 126\r\n أَ وَ لا يَرَوْنَ أَنَّهُمْ يُفْتَنُونَ فِي كُلِّ عامٍ مَرَّةً أَوْ مَرَّتَيْنِ  س 9 آ : 33\r\n ثُمَّ لا يَتُوبُونَ وَ لا هُمْ يَذَّكَّرُونَ  س 9 آ : 128\r\n وَ لَوْ لا أَنْ يَكُونَ النَّاسُ أُمَّةً واحِدَةً  س 43 آ : 33\r\n وَ لَوْ بَسَطَ اللَّهُ الرِّزْقَ لِعِبادِهِ  س 42 آ : 27\r\n\r\n","description":"","footnote":"","page_name":" 435 ","page_number":451},
  {"content":"\r\n\r\n فَبِما رَحْمَةٍ مِنَ اللَّهِ لِنْتَ لَهُمْ  س 3 آ : 145\r\n إِنَّ الصَّلاةَ تَنْهى عَنِ الْفَحْشاءِ وَ الْمُنْكَرِ  س 29 آ : 45\r\nصنف هشتم - آن آيات كه دلالت بر استغفار انبيا مىكند از ترك اولى\r\n رَبَّنا ظَلَمْنا أَنْفُسَنا  س 17 آ : 23\r\n سُبْحانَكَ إِنِّي كُنْتُ مِنَ الظَّالِمِينَ  س - 21 آ : 88\r\n رَبِّ إِنِّي ظَلَمْتُ نَفْسِي  س 27 آ : 46\r\n رَبِّ إِنِّي أَعُوذُ بِكَ أَنْ أَسْئَلَكَ ما لَيْسَ لِي بِهِ عِلْمٌ  س 11 آ : 49\r\nصنف نهم - آياتى كه دلالت بر اقرار گناهكاران مىكند بگناه خود\r\n وَ لَوْ تَرى إِذِ الظَّالِمُونَ . . .  س 6 آ : 94\r\n  ما سَلَكَكُمْ فِي سَقَرَ قالُوا لَمْ نَكُ مِنَ الْمُصَلِّينَ   - س - 74 آ : 45\r\n كُلَّما أُلْقِيَ فِيها فَوْجٌ  - س - 67 آ : 9\r\nدسته دهم - آياتى كه دلالت بر حسرت كفار مىكند بر كفر و معصيت\r\n وَ هُمْ يَصْطَرِخُونَ فِيها  س 35 آ : 35\r\n رَبَّنا أَخْرِجْنا مِنْها  س - 23 - آ : 110\r\n رَبِّ ارْجِعُونِ  س - 23 آ : 102\r\n وَ لَوْ تَرى إِذِ الْمُجْرِمُونَ ناكِسُوا رُؤُسِهِمْ  س 32 - آ : 13\r\n أَوْ تَقُولَ حِينَ تَرَى الْعَذابَ لَوْ أَنَّ لِي كَرَّةً  س 39 آ : 60 اين آيات معارض است با آن آيات كه دلالت بر جبر مىكند و ترجيح با اينها است چون تكليف اقتضا دارد كه افعال ما از خود ما باشد و وعد وعيد و انذار و تخويف تا ما قدرت نداشته باشيم بيهوده است چون اين مسأله بسيار مهم بود مصنف گفتار طولانى كرد\r\nو حسن المدح و الذّم على المتولّد يقتضى العلم باضافته إلينا .\r\nمسأله هفتم - در فعل متولد . متكلمين گويند آن عمل كه بىواسطه بقدرت انسان حاصل شود آن عمل مباشرت است و آنكه با واسطه بقدرت مربوط است يعنى از قدرت\r\n\r\n","description":"","footnote":"","page_name":" 436 ","page_number":452},
  {"content":"\r\n\r\nعملى حاصل شده و از آن عمل عمل ديگر بواسطه او مانند آنكه سنگ انداخت و حيوانى كشته شد يا سنگى را غلطانيد و از بالاى بام به زمين افتاد آن فعل دويم را متولد گويند و فعل مباشر سبب است و متولد مسبب ، گاهى متولد در همان محل فعل مباشر است و گاه در غير آن ، محل ، مثلا ستون را از زير سقف كشيدى و سقف فرو ريخت و جماعتى كشته شدند بيرون كشيدن ستون فعل مباشر است و فرو ريختن سقف و كشتن جماعت فعل مباشر تو نيست و محل فعل مباشر تو همان ستون است و از اين ترهات و سخنان بيهوده سودى نيست ، نوع ديگرى هست كه عمل در هيچ محل واقع نشود مانند ايجاد ابر و باران و آن را مخترع گويند .\r\nبارى افعال سه قسم است مباشر و متولد و مخترع ، مباشر آن است كه بلاواسطه از قدرت برخاسته . متولد آنكه بواسطه فعل مباشر در همان محل يا در محل ديگر حاصل شده و مخترع آنكه در محل و براى محل ايجاد نشود ، و دانستن اين سه اصطلاح في الجمله بىفائده نيست .\r\nآنگاه اختلاف كردند كه فاعل اين سه نوع فعل كيست : در فعل مباشر همان اختلاف ميان جبر و اختيار است و متولد را گروهى كه قول اختيار پذيرفتند گفتند آن هم از دست مباشر صادر شده و خواجه عليه الرحمه اين قول را تأييد كرد چون مدح و ذم راجع بفاعل مباشر است و منسوب به دو است بواسطه و جماعتى آن را منسوب به خدا دانستند و اقوال آنها تفصيلى دارد ، و فعل مخترع را مطلقا گفتند كار خداست .\r\nاگر چه تفصيل اقوال معتزله سودى معتد به ندارد ، اما چون در كتب نقل كردند مختصرى شارح علامه آورده ما به همان اكتفا ميكنيم از جمله معمر « 1 » گفت انسان خود نزد جزء لا يتجزى است در قلب كار او منحصر بايجاد اراده است و ما بقى بطبيعت محل اجرا مىشود چون قلب اراده كرد طبيعت قلب و اعضا خودبخود بجنب و جوش مىآيند و كار را بپايان ميرسانند و بعضى گفتند انسان غير فكر و انديشه هيچ نميكند و همه حركات\r\n\r\n\r\n","description":"","footnote":"\r\n( 1 ) معمر بن عباد سلمى همان كس است كه ميگفت دلالت الفاظ بر معانى بذات است نه به وضع و كارهاى جارى عالم از طبيعت اشياء است و خداى تعالى فقط خلقت كرده است .\r\n","page_name":" 437 ","page_number":453},
  {"content":"\r\n\r\nاز لوازم فكر اويند و نظام گفت « 2 » انسان چيزى است در همه بدن سارى مانند آب در گل و فعل انسان حركاتى است كه در بدن خود حاصل مىشود و اعتقادات و اراده هم از حركات قلب است و هر چه جدا از بدن انسان پديد آمد مانند خط و مصنوعات فعل خدا است بطبيعت محل ، و ثمامه گفت فعل انسان آن است كه در محل قدرت او ايجاد مىشود مثلا حركات اعضا و شكستن چوب و آنچه در غير محل قدرت پديد آمد فعلى است كه فاعل ندارد .\r\nو ما گوئيم با اينكه اباطيل و خزعبلات در اين سخنان بسيار است از همه غير معقول‌تر فعل بىفاعل است كه ثمامه اشرس گفته است و پس از آن كسى كه بطبيعت محل نسبت فعل دهد مانند معمر و نظام .\r\n\r\nخلقت و آغاز آن\r\n- بمناسبت فعل مباشر و متولد و آنكه كدام فعل بنده است و كدام كار خدا اشاره به اين نكته بايد كرد كه ساير ملل خصوص يهود عنايتى مينمودند كه آغاز خلقت چگونه بود و تاريخى براى آن معين ميكردند نزديك پنج‌هزار سال و سرگذشتى و حكماى پيشين هر يك وجهى گفتند و تا امروز اين بحث ميان فلاسفه جديد پايان نيافته اما متكلمين اسلام هيچ‌يك از مسائل خلق و كيفيت پيدايش آنها را جزء علم كلام نياوردند و آن را باهل تفسير و حديث واگذاشتيد چون مطلبى كه بدليل عقلى يا نقلى متواتر ثابت نشود از آن يقين حاصل نميگردد و چيزى كه يقينى نيست جزء اصول عقايد نبايد شمرد اگر نص قرآن يا حديث متواتر در امرى از تكوينيات يافتيم مضمون آن را قبول ميكنيم يا حكماى پيشين از روى تجربه و دليل عقل ثابت كنند مىپذيريم و اگر بىدليل باشد نميپذيريم چون عادت حكماى سابق و فلاسفه امروز هست كه بفرض و احتمال و امارات غير يقينى نظرى درباره خلقت اشياء ميدهند مثلا همه سيارات از خورشيد جدا شدند گاهى دليل قطعى بر آن يافت نميشود و گاه دليل قطعى دارد مثلا خلقت عقل مقدم بود بر خلقت جسم از آنها مىپذيريم .\r\n\r\n\r\n","description":"","footnote":"\r\n( 2 ) و نظام به صيغه مبالغه همان است كه جسم را مركب از اجزاء لا يتجزى غير متناهى ميداند و اقوال آنان در كتاب ملل و نحل مشروح است .\r\n","page_name":" 438 ","page_number":454},
  {"content":"\r\n\r\nچون در روايات هم آمده است كه عقل اول خلق من الروحانيين و در كتب مقدسه يهود از امثال سليمان عليه السّلام نقل است ( فصل 8 از آيه 23 / 31 ) كه عقل گفت خداى تعالى مرا ازل و از قديم خلق كرد پيش از آنكه دريا و چشمه‌ها و كوهها و زمين آفريده شود وقتى آسمان‌ها را آفريده شدند من بودم . آه . باختصار نقل شد .\r\nو نزد حكماى اسلام خداى تعالى عقل را پيش از همه آفريد و عالم مجردات را را پيش از اجسام خواه بده عقل قائل شويم يا بيشتر يا كمتر و مشائيان كه ده عقل گفتند بانحصار آن ملتزم نيستند . و عقول بمنزله ملائكه است در اصطلاح شرع .\r\nفيلسوفان مادى كه ملاحده‌اند عقل را فرع جسم و يكى از آثار و خواص تركيب عناصر ميدانند گويند عقل از خواص و آثار دماغ است چنان كه حرارت از آثار سوختن و الكتريك از مالش است به نظر آنها عقل پس از همه چيز بوجود آمد چون تابع است و الهيين گويند عقل خود چيز مستقلى است كه پيش از جسم بوجود آمد و جسم تابع او است نه او تابع جسم .\r\nالهيان گويند ماده تابع صورت است مثلا ماده آهن وابسته به صورت آهن و صورت آهن تابع و وابسته عقلى است كه مدبر او است و عقل تابع و وابسته بپروردگار عالم است و ملاحده به عكس گويند اصل ماده است و عقل از ظواهر و باصطلاح امروز پديده دماغ است و دماغ كه صورت و مزاج علىحده و تركيب خاصى دارد تابع ماده است كه غذاى او است و اصل همه چيز ماده است . شايد بعض ارباب جدل پندارند كه هم عقل و عالم روحانى موجود است و هم جسم و عالم جسمانى اما هيچ‌يك تابع ديگرى نيست بلكه هر يك عالم مستقلى است براى خود و مخلوق علىحده ولى حق آن است كه بايد حتما يكى تابع ديگرى باشد !\r\nعرفا گويند هر چه در اين عالم است صورت و نقشى است از مانند خود در عالم بالاتر و از آن عالم هم در عالم بالاتر تا منتهى شود باعيان ثابته يعنى صورت علميه پروردگار كه هر يك مظهر اسمى از اسماء حسنى اويند و هر چه در اينجا است نقشش در آنجاست و همه تابع اسماء و صفات حقند جلّ جلاله .\r\nاز آنچه گفتيم معلوم شد كه اصحاب اديان آسمانى باتفاق نقل كردند از بزرگان\r\n\r\n","description":"","footnote":"","page_name":" 439 ","page_number":455},
  {"content":"\r\n\r\nحجج خويش كه اول موجود كه خداى تعالى آفريده عقل است . ما از ائمه دين روايت كرديم و يهود از حضرت سليمان عليه السّلام و نصارى هم اين نقل را حجت ميدانند و حاجى ملا هادى سبزوارى فرمود .\r\nعقلا و نقلا كان عقل اذ بدا .\r\nبا اين حال چون عامه مردم تعقل عقل مجرد نمىكنند و به غير ماده و جسم معتقد نيستند اين سخنان را كه امام و پيغمبر فرمودند ناديده گرفتند .\r\nاكنون بايد بدانيم كه فعل مقدم بر قوه است و قوه به خود ممكن نيست بىتاثير فاعل بالفعل شود مثلا خداى تعالى اول مرغ مىآفريند آنگاه بيضه در شكم مرغ نه آنكه از ارزن و امثال آن بيضه پديد آورد و بيضه مرغ شود زيرا كه اگر بيضه بايد پديد شود بمذهب ملاحده و زنادقه بايد ارزن يا دانه‌هاى ديگر يا خاك و عناصر ديگر به خودى خود تغيير شكل و صورت دهند و اختلاط و امتزاج يابند و به صورت تخم مرغ درآيند با اينكه ماده اجسام قابل همه چيز هست علت ندارد كه تركيبى مخصوصى را فراگيرد به مقدار مخصوص و شرايط مخصوص تا تخم مرغ شود بلكه همان ماده كه تخم مىشود آماده همه چيز هست و ممكن است بهر صورتى درآيد گوشت ، گندم جو درخت ميوه الى غير ذالك يا همچنانكه هست سالها بماند و تغيير نكند خاك را از صورت خاكى درآوردن و صورت‌هاى گوناگون و تركيبات مختلف دادن محال است خودبخود اتفاق افتد .\r\nمگر مرغ در شكم خود از ارزن تخم مرغ بسازد يا گندم كشته در درون خود خاك را تبديل بگياه كند بالجمله بالفعل مقدم است بر بالقوه و اگر بالفعل نباشد هيچ قوه و استعداد از مقام خود پا فرا نمىنهد و هر چه را بينى متغير مىشود ، و او بگنديدن و پراكنده شدن ، از آثار صورت بالفعل است كه در او موجود بود و باقتضاى فعليت صورت يكى از تغييرات غير متناهى براى او برگزيده گشته است و مخصوص او شده و گرنه تا هزاران سال ميماند و تغييرات غير متناهى كه براى او ممكن بود هيچ‌يك بفعليت نميرسيد بارى آغاز وجود را از ماده نبايد گرفت كه بالقوه است بلكه بايد از چيزى گرفت كه از\r\n\r\n","description":"","footnote":"","page_name":" 440 ","page_number":456},
  {"content":"\r\n\r\nهمه جهت بالفعل است و نبايد بكمالى برتر از آنكه دارد نايل شود .\r\nما هم بتبع متكلمين بهتر آن است گرد مسأله خلقت نگرديم و اين مسائل را جزء عقائد قرار ندهيم .\r\nو الوجوب به اختيار السّبب لا حق .\r\nآنها كه گويند فعل با واسطه بقدرت ما نيست بدين دليل تمسك كردند كه چون كسى سبب را ايجاد كند مثلا ستون را از زير سقف بكشد قدرت بر نگاهداشتن سقف و حفظ مردمى كه زير سقفند ندارد چون محال است سقف نيفتد و كسى كشته نشود . جواب آن است كه چون سبب بقدرت و اختيار او بوده است سبب هم به اختيار او واقع شده است و گفته‌اند ( الامتناع بالاختيار لا ينافي الاختيار ) و اين وجوب پس از اختيار سبب است .\r\nو الذّمّ في إلقاء الصّبيّ عليه لا على الإحراق .\r\nكسى كه كودكى را در آتش بيندازد و آتش او را بسوزاند مذمت ميكنند بر انداختن در آتش نه بر سوزاندن آتش چون سوزاندن آتش كار خداست و آن مذمت ندارد اما انداختن كودك در آتش از كسى كه ميداند او را ميسوزاند مذمت دارد گفتند مراعات عادت و سنت طبيعت در حكمت الهى واجب است زيرا كه مردم بايد اسباب و مسببات را بشناسد تا كار معيشت دنيا و آخرت منظم گردد و اگر خداى تعالى بنابر حفظ عادت و مراعات سنن طبيعت نگذارد مردم نميدانند چه بكارند و چه بخورند و چه بپوشند و درخت را چگونه بپرورند و آيا امروز و اين ساعت آتش گرمى خواهد داد يا سردى از اين جهت مقتضاى طبايع را ثابت كرد و استوار و علامه شارح فرمود مگر در زمان انبياء براى معجزات آنان و اثبات قدرت خود خرق عادت فرمود و مبتلايان بسوختن را عوض خواهد داد و شرح آن را در محل خود بيان فرموده است .\r\n\r\n[ قضا و قدر 
  ]\r\nو القضاء و القدر أريد بهما خلق الفعل لزم المحال أو الإلزام صحّ في الواجب خاصّة أو الإعلام صحّ مطلقا و قد بيّنه أمير المؤمنين\r\n\r\n","description":"","footnote":"","page_name":" 441 ","page_number":457},
  {"content":"\r\n\r\nعليه السّلام في حديث الأصبغ .\r\nمسأله هشتم در قضا و قدر :\r\nيكى از مسائل كه دست آويز جبريان شده اعتقاد مردم مسلمان و بخصوص قرآن و حديث است در قضا و قدر و مردم از قضا و قدر آن ميفهمند كه خداوند تعالى سرنوشت همه كس را معين كرد آنچه به اختيار بايد بكنند يا بىاختيار يا بفعل ديگران نصيب آنها مىشود همه چيز مطابق سرنوشت و حكم و دستورى است كه خداى تعالى از پيش معين فرمود و بايد همان واقع شود مثلا غنى يا فقير بودن و عمر طولانى يا كوتاه و شكل و صورت خوب و زشت و هر چه هست و خواهد بود مطابق اراده و مشيت الهى است بنابراين مردم مجبورند و هيچ‌كس غير آنچه مىكند نميتواند كرد : كه كار خدائى نه كارى است خرد . قضاى نبشته نشايد سترد . مخالفين جبر گويند قضا و قدر نه به اين معنى است كه مردم مختار نباشند بلكه اين دو بسته بمشيت الهى است و همان كه مشيت به آن تعلق گرفته واجب است واقع شود اگر خداى خواست مردم با تميز و اختيار باشند و ساير حيوانات تميز و اختيار نداشته باشند يا خواست فلان بلند بالا باشد و فلان كوتاه و فلان غنى و فلان فقير و انسان مختار باشد و جماد مضطر همان كه خدا خواست واقع خواهد شد اما يكى يكى از اعمال بندگان را باجبار و الزام نخواست بلكه دانست هر يك چه خواهد كرد به اختيار خود .\r\nبارى جواب ما اين است كه قضا و قدر حق است و صحيح و موجب مجبور بودن ما نيست چون خداوند خود مختار بودن ما را مقدر فرموده است . و از يكى از ائمه عليه السّلام پرسيدند كه آيا رقيه دفع قضاى الهى مىكند ؟ يعنى متوسل شدن بدعا و آويختن آن به بدن بيمار و امثال آن رفع بيمارىهاى مقدر را مىكند امام فرمود رقيه خود از قضاى الهى است يعنى خدا حكم كرده است كه بيمار بسبب دعا خوب شود ممكن نيست بىدعا خوب شود و همچنين اسباب طبيعى ديگر را بر آن قياس بايد كرد . اگر پرسند بيمارى اجلش رسيده باشد و مرگش مقدر شده آيا دارو و علاج دفع بيمارى\r\n\r\n","description":"","footnote":"","page_name":" 442 ","page_number":458},
  {"content":"\r\n\r\nمىكند . گوئيم چون ما نميدانيم اجلش رسيده و يا نرسيده بايد او را دارو و علاج كرد چون شايد حكم خدا و تقدير او چنان باشد كه بيمار بعلاج از بيمارى نجات يابد و اگر حكم خدا اين باشد كه و لو با علاج بميرد البته خواهد مرد يا حكم خدا آن باشد كه بىعلاج نجات يابد همان خواهد شد و به هرحال اسباب طبيعى براى ضديت و نقاضت با حكم و تقدير الهى نيست چون اگر چنين باشد هرگز اسباب طبيعى مؤثر نخواهد بود و دفع قضاى الهى نخواهد كرد بلكه وقتى قضاى الهى آن باشد كه بيمار بسبب علاج بهتر شود ناچار علاج هم از قضاى الهى است .\r\nبارى تقدير الهى سببى در عرض اسباب طبيعى نيست كه مثلا روشن شدن روز و تاريك شدن شب و روئيدن درخت و مريض شدن حيوان و امثال آن دو سبب مستقل جدا داشته باشد يكى اراده الهى و ديگرى سبب طبيعى كه گاهى درخت بسبب طبيعى آب و آفتاب و تخم و زمين و امثال آنها برويد خواه خدا مقدر كرده باشد يا نه و گاه بسبب الهى يعنى مشيت وى تعلق گيرد بروئيدن درخت خواه آب و آفتاب و تخم و كود باشد يا نباشد .\r\nاين توهم مطابق حديث مذكور صحيح نيست زيرا كه روئيدن درخت دو سبب ندارد و مشيت الهى در عرض اسباب طبيعى نيست بلكه اصل قضاى الهى است كه عادة درخت بسبب آب و باران و آفتاب برويد و آنجا كه معجزه ايست بتأثير نفوس اوليا بر خلاف عادت است اما آنكه عامه مردم طبيعت را ضد خدا و خدا را ضد طبيعت و اقرار بهر يك را انكار ديگرى مىپندارند صحيح نيست بلكه طبيعت همان عادة اللّه است و سنت و مشيت او و هر چه مىكند بمشيت و تدبير خدا مىكند و آلتى است نه فاعل مستقل و نه ضد و نه آنكه خدا به او تفويض كرده باشد .\r\nو همچنانكه اسباب طبيعى داخل قضاى الهى است اختيار انسان هم داخل قضاى او است نه ضد او .\r\nخواجه طوسى عليه الرحمه در متن كتاب اشاره بحديثى فرمود از اصبغ بن نباته\r\n\r\n","description":"","footnote":"","page_name":" 443 ","page_number":459},
  {"content":"\r\n\r\nكه امير المؤمنين عليه السّلام بيان معنى قضا و قدر كرد و در شرح علامه رحمه اللّه عبارت حديث آمده است و ظاهرا آن را از كتاب غرر تأليف ابو الحسين بصرى كه از شيوخ معتزله بود نقل كرده است و ابن ابى الحديد هم از وى نقل كرده از اصبغ نباته و عين همين حديث در اصول كافى هست بىنام راوى و در كلماتى چند با آنكه علامه نقل كرده فرق دارد كه مغير معنى نيست و هم روايت كافى و هم روايت ابن ابى الحديد با متن نهج البلاغه نيز فرق دارد « 1 »\r\nخلاصه حديث آن است كه چون امير المؤمنين عليه السّلام از صفين بازميگشت پير مردى برخاست و سوى او آمد و گفت كه يا امير المؤمنين ما را خبر ده كه آيا رفتن ما بشام به قضا و قدر الهى بود ؟ امير المؤمنين عليه السّلام فرمود سوگند به آن كه دانه را شكافت و روح را بيافريد كه هيچ گامى ننهاديم و در دره فرو رفتيم و بر تلى بالا نيامديم مگر به قضا و قدر الهى پيرمرد گفت اين رنج‌ها را خداى در حساب داشته باشد كه هيچ مزدى در اين رنجها نيافتم . امام فرمود اى مرد چنين مگوى بلكه شما را پاداش بزرگ دهد هم در رفتن بشام و هم در بازگشت هنگام برگشتن و در هيچ حال مضطر نبوديد و با كراهتان نبردند ( تا مزد نداشته باشيد ) پيرمرد پرسيد چگونه مضطر نبوديم كه قضا و قدر ما را بجبر ميبرد . امام عليه السّلام فرمود اين چه سخنى است ؟ پنداشتى قضاى لازم است و قدر حتم كه ( بىاسباب و اختيار و اراده خود مردم واقع شود ) اگر چنين بود ثواب و عقاب و وعد و وعيد باطل ميگشت و امر و نهى نميكردند و هيچ گناهكارى را خداى تعالى ملامت نميفرمود و هيچ نيكوكارى را ستايش نميكرد و نيكوكار بمدح كردن اولى نبود از بدكار و بدكار بنكوهش اولى نبود از نيكوكار . اين سخن بت‌پرستان است و لشكريان شيطان و گواهان دروغگوى و كوردلان كه راه صواب نشناسند آنان قدريه اين امتند\r\n\r\n\r\n","description":"","footnote":"\r\n( 1 ) فقهاى عصر ما معتقدند كه علم عادى دارند به صحت همه الفاظ روايات با تقدم و تأخر و حروف تأكيد و حصر و قسم و مانند الفاظ قرآن به همه الفاظ روايات حتى بنكات آن استدلال ميكنند .\r\n","page_name":" 444 ","page_number":460},
  {"content":"\r\n\r\nو مجوس آنها . خدا به كار نيك امر كرد و مختار فرمود و از كار زشت نهى كرد و بيم داد .\r\nتكليف آسان كرد و هر كس او را نافرمانى نمود بر او غالب نشد و آنكه فرمان برد مجبور نبود . پيغمبران را بىفائده نفرستاد و آسمان و زمين و آنچه ميان اين دو است بيهوده نيافريد . اين گمان كسانى است كه كافر گشته واى به حال كافران از آتش .\r\n( پيرمرد پرسيد پس آن قضا و قدر كه ما بى آن دو سير نكرديم چيست فرمود آن امر خداست و حكم وى و اين آيه خواند :  قَضى رَبُّكَ أَلَّا تَعْبُدُوا إِلَّا إِيَّاهُ  « 1 »\r\nپس پيرمرد برخاست شادان و ميگفت :\r\n انت الامام الذي نرجو بطاعته * يوم النشور من الرحمن رضوانا \r\n اوضحت من ديننا ما كان ملتبسا * جزاك ربك عنا منه احسانا \r\nشارح علامه فرمود : ابو الحسين بصرى و محمود خوارزمى در اين كلام كه مجبره مجوس امتند چند وجه تشبيه ذكر كرده‌اند : يكى آنكه مجوسان بسخنان سست و عقايد فرسوده زود گسل كه باطل بودن آن معلوم است اختصاص دارند و جبر از همان قبيل است . دويم آنكه خدا ابليس را آفريد و آنگاه آفريده خود را براند و لعن كرد جبريه گويند خدا قبائح را مىآفريند بر دست بندگان و از آن تبرى ميجويد از آن جمله نكاح محارم كه به نظر هر دو باراده خداست . ديگر آنكه مجبره گفتند قدرت مقدم بر عمل نيست و مجوس گفتند فاعل خير قدرت بر شر ندارد « 2 »\r\nقضا و قدر در اصطلاح ابو على - ابو على بن سينا از قضا حكم كلى و علم كلى\r\n\r\n\r\n","description":"","footnote":"\r\n( 1 ) آنچه بين الهلالين است در حديث كافى نيست .\r\n( 2 ) اين تفاسير مبنى بر قول معتزله است كه گويند قدريه يعنى معتقدان به قدر اما جبريه گفتند قدريه يعنى نافيان قدر و اين تفسير بر خلاف رسم لغت است زيرا كه در نظاير آن مجسمه يعنى قائلان بجسم نه منكران آن و اماميه يعنى قائلان به امام و الهيون يعنى معتقدان به خدا و مسيحيون يعنى معتقدان مسيح و همچنين قدريه معتقدان به قدر است نه منكران و هر كس از قاعده لغت خارج شود بايد آن را ثابت كند .\r\n","page_name":" 445 ","page_number":461},
  {"content":"\r\n\r\nپروردگار را خواسته است و از قدر علم او بجزئيات متغيره و بسيارى از اهل معقول پيروى او كردند و در اصل لغت قضا بمعنى حكم است و قدر بمعنى اندازه چنان كه اگر گويند هر واقعه به قضاى الهى است يعنى به حكم او واقع شده است و اگر گويند به قدر الهى بود يعنى به اندازه و تعيين مقدار مثلا در چه زمان باشد و در چه مكان نيز بزرگى و كوچكى جثه و اعضاء و جوارح هر يك به اندازه است كه خدا موافق مصلحت معين فرمود چشم انسان بچه اندازه باشد و در كجاى روى و سياهى و سفيدى و مژگان و رنگ مژگان فراخى يا تنگى رگها يا شرايين و هكذا اندازه‌گيرى او است و شايد مسلمين صدر اول هم از معنى لغوى چندان دور نشده بودند و در آخر روايت اصبغ از امير المؤمنين عليه السّلام كه شارح نقل فرموده قضا بمعنى امر خدا و حكم خدا تفسير فرموده و قضا و قدر را مرادف يكديگر شمرده الا آنكه اين عبارت در روايت كافى و توحيد نيست و علامه رحمه اللّه قضا را بمعنى اعلام و اخبار گرفته است مانند آيه كريمه و قضينا الى بنى اسرائيل في الكتاب و قدر را هم بمعنى خلق آورده مثل و قدر فيها أقواتها .\r\nمخالفين جبر گويند انسان بايد به قضاى الهى راضى باشد و اگر كفر و فسق از قضاى الهى باشد راضى بودن بكفر و فسق مطلوب نيست .\r\nدر اينجا شبهه‌ايست كه متأخرين بسيار در آن گفتگو كردند و آن را مشكل ديدند ، مىپرسند دعا و صدقه و توسل بائمه عليهم السلام و شفاعت خواستن از اوليا چه فائده دارد قضا و قدر الهى را تغيير نميدهد و آنچه خدا مقرر فرمود بايد برسد و در قرآن آمده است  يَمْحُوا اللَّهُ ما يَشاءُ وَ يُثْبِتُ وَ عِنْدَهُ أُمُّ الْكِتابِ  بتفسيرى معنى آن است كه خدا مقدرات را محو مىكند و بجاى آن مقدر ديگر ثبت ميفرمايد و قوم يونس بر آنها عذاب نازل گشته بود و اگر توبه نكرده بودند هلاك شده بودند اما توبه كردند و خدا توبه آنها را پذيرفت و عذاب دفع كرد و جواب اين شبهه از آنچه گفتيم معلوم ميگردد زيرا كه قضاى الهى همان است كه پس از دعا و صدقه و توسل به انسان ميرسد يعنى خدا علمش تعلق گرفت كه فلان بيمار صدقه ميدهد يا دعا مىكند و نجات مىيابد و اما آنكه اگر دعا نكند\r\n\r\n","description":"","footnote":"","page_name":" 446 ","page_number":462},
  {"content":"\r\n\r\nچه مىشود البته نجات پيدا نميكند اما چنين اتفاق واقع نخواهد شد پس در علم خدا تغييرى حاصل نگشته ، اگر خدا از اول چنان ميدانست كه بيمار ميميرد و چون صدقه داد علم خدا تغيير كرد شبهه بود اما چنين نيست و در حقيقت ما انكار علم اول ميكنيم كه بعضى آن را تغييرپذير ميدانند نه انكار علم دويم ، وظيفه انسان است كه دعا كند و صدقه دهد و علاج كند و پس از بهبودى بداند همين مقدر بود كه او آن كار بكند .\r\nآنچه گفتيم ارتباط با بدا كه متأخران از آن بحث ميكنند ندارد اما بهتر است اشاره به بدا نيز بكنيم چون بعضى آن را با محو و اثبات اشتباه ميكنند .\r\n\r\nقضا و بدا\r\n- بدا بمعنى پشيمانى و برگشتن از رأى اول است يا پيدايش رأيى كه از پيش نبود مانند ( فبدا لهم من بعد ما رأوا الآيات ليسجننه ) و چون نو شدن رأى و تغيير مشيت بلكه هيچ نوع تغيير در ذات پروردگار جائز نيست علماى ما بدا را مطلقا بر حقتعالى جائز ندانستند مانند غضب و رضا و اسف و حزن و انتقام كه از كينه باشد و از اين قبيل هر چه در قرآن و سنت آمده است بمعنى صحيح تأويل كردند كه در ذات پروردگار محال نباشد مثلا غضب خدا بر گناهكار به آن معنى است كه با آنها عمل انسان خشمگين مىكند و رضاى او از مؤمنين بدين معنى كه پاداش و ثواب بمؤمن ميدهد نظير كسانى كه از زير دستان خود راضى باشند و همچنين مودت و محبت و تردد در روايت كترددى فى قبض روح عبدى المؤمن نه تردد واقعى است و اسف در قرآن  ( فَلَمَّا آسَفُونا انْتَقَمْنا )  الى غير ذلك هم از اين قبيل است و بايد تأويل كرد .\r\nو شارح عميدى در شرح تهذيب حال خويش علامه حلى فرموده است اگر امر ابراهيم عليه السّلام به ذبح فرزندش اسماعيل امر حقيقى بود و پيش از عمل نسخ شد بدا لازم آيد و بدا در مذهب ما باطل است و بقياس غضب و رضا و تردد و حزن و تمنى بايد بدا را نظير همان‌ها تأويل كنند مثلا خداوند تعالى عملى مىكند در ظاهر شبيه باعمالى كه مردم پشيمان ميكنند مثلا قوم يونس را از عذاب ترسانيد و ميدانست توبه ميكنند و عذاب نمىشوند و چون عذاب فرستاد توبه كردند عذاب را بازگردانيد شبيه به كسى كه اول خشم گرفت و پس از آن راضى شد چنان كه خشم گرفتن اول در خدا\r\n\r\n","description":"","footnote":"","page_name":" 447 ","page_number":463},
  {"content":"\r\n\r\nبمعنى حقيقى خشم نيست بلكه عمل بمقتضاى خشم است رضاى پس آن هم بمعنى حقيقى نيست و بدا يعنى رضاى بعد از غضب همچنين شبيه بداست نزد مردم و در قصه فرمان حضرت ابراهيم بكشتن فرزندش اسماعيل كه پيش از عمل نهى شد آن نيز دليل پشيمانى و تغيير رأى نيست چون خدا خود ميدانست اين حكم را برمىدارد و براى امتحان صورت امر فرستاد و صورت امر امتحانى در حقيقت امر نيست تا برگشتن از آن دليل پشيمانى باشد « 1 » اما بعضى از اصول مذهب در تفسير بدا بيرون رفتند .\r\nاز جمله بعضى گفتند روح امام با پيغمبر ( ص ) با آن دسته از فرشتگان رابطه پيدا ميكنند كه در طبقه پائينترند و از همه حوادث اطلاع ندارند و خبرشان مطابق واقع نمىآيد و اعتقاد ما دربارهء حجت آن است كه خدا او را از خطا حفظ مىكند و استعداد او چنان است كه هرگز غلط را بجاى صحيح نميگيرد و گرنه اعتماد از قول او سلب مىشود و يكى ديگر از شراح حديث پاى فراتر نهاده و سخنى بىوجه آورده است نعوذ باللّه و نستغفره و نسأله العفو لنا و له كه ائمه عليهم السّلام گاهى عمدا خبر ميدادند به چيزى كه ميدانستند واقع نخواهد شد براى آنكه شيعه را نگاه دارند و در اين فريبكارى قصد خير داشتند .\r\n\r\n\r\n","description":"","footnote":"\r\n( 1 ) براى توجه طلاب علوم دينيه بانشائات و حقيقت و مجاز آن گوئيم در كتاب مطول در معنى صدق و كذب و خبر و انشا توضيح نيكو داده است . خبر آن است كه معنائى در ذهن گوينده دارد و حقيقتى در خارج مانند جاء زيد يا يجيء عمرو گاه ذهن با خارج مطابق است و گاه مخالف و انشا فقط معنى در ذهن دارد نه در خارج مثلا كسى كه آرزو در دل دارد گويد كاش يا ( ليت ) و اين آرزو تنها در ذهن گوينده است و در عالم خارج چيزى بنام آرزو وجود ندارد و نظير آن اميد كه معنى است در ذهن و لفظى كه براى تعبير از آن قرار داده‌اند در عربى لعل است و در فارسى شايد و نيز طلب و حزن و اسف كه از آن به واى تعبير كنند و تعجب كه از آن به چه نيكومردى مثلا تعبير كنند و هكذا و غالبا معانى انشائيه پيش از اداى لفظ در ذهن موجود است نه آنكه در هنگام اداى كلمه موجود شود بر خلاف اخبار كه پيش از تكلم يا پس از آن هم موجود ميگردد -\r\n","page_name":" 448 ","page_number":464},
  {"content":"\r\n\r\nزيرا كه اگر روز اول ميگفتند امام زمان تا هزار سال ديگر ظاهر نميشود شيعيان عصر اول حتى معاصران امام جعفر صادق عليه السّلام از فيروزى بر دولت باطل نوميد ميشدند و در ترويج دين حق نميكوشيدند و عجب است آنكه اين خرافه را بجزاف گويد آن را جز بطغيان قلم نسبت نتوان داد و به نظر ما اگر كسى معنى حقيقى بدارا كه باجماع بر خدا روا نيست انكار كند اگر تأويل مجازى آن را نداند به روى حرجى نيست و حكماى اخير نيز تأويل در بدا كرده‌اند خصوص صدر المتالهين عليه الرحمه و بناى نقل مطالب معروفه صدر المتالهين نداريم چون كتب او مشهور است .\r\nو الإضلال إشارة إلى خلاف الحقّ و فعل الضّلالة و الإهلاك و الهدى مقابل له و الأوّلان منفيّان عن اللّه تعالى .\r\nمسأله نهم - در هدايت و ضلالت .\r\nاز فروع مسأله جبر و تفويض است كه خداى تعالى در بسيارى آيات نسبت اضلال يعنى گمراه كردن به خود داده است و علماى تفسير در هر مورد شبهه و جواب آن را گفته‌اند مصنف كتاب باجمال به آن سخنان اشاره كرده است كه اضلال غالبا بر سه معنى اطلاق\r\n\r\n\r\n","description":"","footnote":"\r\n- بطورى اگر واقعا كسى آرزو ندارد و بگويد « اى كاش » لفظى گفته است مجازى در تضجر مثل اينكه گويد كاش مرده بودم و اين روز را نمىديدم ، همچنين طلب مثلا آنكه گويد در امر امتحانى فرزند خويش را بكش صورت لفظ است و معنى آن در ذهنش موجود نيست و معنى اين گونه الفاظ انشائى مقارن با تكلم در زمان حال موجود است همچنين امر و بعضى تصور ميكنند بايد معنى انشاء بعد از تكلم موجود شود و بعضى چنان متحير ماندند كه همه جهان را متحير ديدند نحويين و اهل لغت و ادب را تخطئه ميكنند و گويند امر دلالت بر زمان حال نميكند بلكه خاص استقبال است و احتمال حال در او نيست زيرا كه مأمور بايد مهلت داشته باشد تا مقصود فرمان دهنده را دريابد و انجام دهد و ندانست كه امر دلالت بر طلب فعل مىكند نه بر اصل فعل بارى معانى الفاظ انشائى كه غالب مصادف با تغير و تجدد حالت نفس است بحقيقت در خدا نيست و الفاظ آن را تأويل بايد كرد به عمل متفرع بر آن حالات .\r\n","page_name":" 449 ","page_number":465},
  {"content":"\r\n\r\nشده كه هر سه مشهور است اول آنكه راهى را به كسى نشان دهند بر خلاف واقع مثل آنكه گويند در شهر ما قبله به طرف مشرق است دوم آنكه به عمل كسى را گمراه كنند مثل آنكه كورى را كه ميخواهد به مسجد رود دست بگيرد و بحمام برد . سيم آنكه كسى را هلاك كند چون اگر كسى مالى را گم كند گويد ضل عنى و اگر كسى را هلاك كند گم مىشود . و هدايت نيز سه معنى دارد در مقابل اضلال . « اضلال » به دو معنى اول بر خدا روا نيست أما بمعنى سيم روا است و هر جا اضلال نسبت به خدا داده شود بمعنى هلاك كردن است و شايد در بعضى عبارات بمجاز و تأويل نسبت دهند مثل آنكه خدا مردم را آزاد آفريد و همه را بجبر هدايت نكرد ميتوان گفت همين آزادى سبب كفر و عصيان گرديد نظير آنكه گويند همين اطبا مردم را كشتند زيرا كه زهرها را تجربه و تعريف كردند براى اجتناب و پرهيز و جماعتى آن را ياد گرفتند و به كار بردند و اطبا تقصير ندارند و در قرآن درباره هاروت و ماروت آمده است كه آنها سحر را بمردم مىآموختند براى اجتناب و تميز سحر از صنايع دقيقه و بعضى خطا ميكردند آنها يعلمان الناس السحر و ميگفتند انما نحن فتنه فلا تكفر .\r\nو تعذيب غير المكلّف قبيح و كلام نوح مجاز و الخدمة ليست عقوبة له و التبعيّة في بعض الأحكام جائزة .\r\nمسأله دهم - خدا كودكان نابالغ را بجرم بزرگان عذاب نميكند .\r\nهمه مسلمانان معتقدند كه غير مكلف و غير مقصر را خدا عذاب نميكند هر چند اشاعره حسن و قبح عقلى را منكرند و بايد عذاب آنها را جائز دانند اما تصريحى از آنها در اين باب بخاطر ندارم و شارح علامه فرمود نزد بعضى حشويه يعنى اهل حديث عامه اطفال مشركين را عذاب ميكنند و ما از بعض محدثين شيعه هم شنيديم كه ولد الزنا در جهنم است اما قول اينان را ميتوان بوجهى تأويل كرد كه ولد الزناى نابالغ را نميگويند بلكه بالغى كه كافر شود و معتقدند هر كس ولد الزنا است به اختيار كافر خواهد شد اما عموم شيعه و اصحاب مذهب عدل گويند  « لا تَزِرُ وازِرَةٌ وِزْرَ أُخْرى »  يعنى هيچ‌كس بار گناه\r\n\r\n","description":"","footnote":"","page_name":" 450 ","page_number":466},
  {"content":"\r\n\r\nديگرى را برنمىدارد و ولد الزنا را كه به ظاهر اسلام است كافر ندانند چنان كه در فقه بتفصيل آمده است .\r\nمخالفين به چند وجه تمسك كردند كه خواجه عليه الرحمه اشاره بجواب آنها فرمود .\r\nاول قول نوح عليه السّلام و لا يلدوا الا فاجرا كفارا . مشركان فرزندى غير فاجر و كافر نمىآورند خواجه فرمود فاجر و كافر مجاز است و مراد آنكه بعد از اين كافر ميشوند و مشتق در مستقبل مجاز است .\r\nدليل دوم آنها آنكه ما فرزندان مشركان را ببندگى ميگيريم و آنها را خدمت ميفرمائيم .\r\nجواب دادند كه اين خدمت عقوبت معصيت نيست بلكه در خانه بردن كودكان اسيران جنگى يا كشته‌شدگان جنگ و پرستارى و پرورش و نفقه دادن آنها و ادب آموختن و خدمتى مناسب فرمودن عقاب نيست و اى كاش اين رسم هنوز هم ميان مردم جارى بود و ثروتمندان قوم غالب اسيران جنگى را مانند كودكان يتيم و زنان بيوه در كاخها و عمارتهاى خود ميبردند و مطابق شرع اسلام ميپروردند و آزاد ميكردند افسوس كه هر رسم نيكوئى را برانداختند و مغلوبان را يا كشتند يا بىسرپرست رها كردند و ما از آنها نيستيم به حمد اللّه و المنه و حسن توفيقه كه احكام ديگران بر حكم الهى ترجيح دهيم .\r\nو اگر فرضا بندهء در خانه مولاى خود شكنجه بيند يا از بندگى آزرده خاطر باشد باز شر قليل است در مقابل خير كثير و خدا بر آن عوض‌ها خواهد داد .\r\nسيم آنكه طفل در حكم پدر است يعنى چون كافر باشد پسر نيز كه از اسلام و كفر چيزى ياد نگرفته حكم كفار دارد . جواب آن است كه عقوبت در آخرت است و آنجا حكم كفار ندارد و اگر در احكام فقهى تابع پدر باشد از آن رنجى نمىبيند و اگر بيند خدا عوض ميدهد مثلا در قبرستان مسلمان دفن فرزند كفار جائز نيست وارث از پدر كافر خود ميبرد و زن از هم دين خويش ميگيرد و انس دو هم دين با يكديگر بيشتر است و هكذا .\r\n\r\n","description":"","footnote":"","page_name":" 451 ","page_number":467},
  {"content":"\r\n\r\n\r\n[ تكليف 
  ]\r\nو التّكليف حسن لاشتماله على مصلحة لا تحصل بدونه .\r\nمسأله يازدهم در حسن تكليف .\r\nبدان كه خداوند تعالى موجودات را مختلف آفريد بعضى آماده كمال‌اند و بالاتر رفتن از آن حد كه دارند ترقى كنند مانند انسان و بعضى نيستند مانند جماد و نبات و عنايت الهى بدان تعلق گرفته است كه مستعد كمال را بكمال خود برساند . مثلا سنگ از همين حد جمادى كه دارد ترقى نميكند مگر ماهيتش تغيير كند اما انسان ممكن است در عين انسانيت در معرفت ترقى كند و از ملائكه هم درگذرد و از جمله كمالات و ترقى انسان امورى است كه برياضت و توجه بروحانيات و عالم آخرت حاصل مىشود و ميدانيم خداوند اين امر را مهمل نگذارد و تكليف عبارت از دستور و فرمانى است كه بندگان را بدان مأمور كرده است تا بكمال انسانى برسند .\r\nمتكلمين گفتند تكليف آن است كه كسى كه اطاعت او واجب باشد كار دشوارى از زيردستان خود بخواهد به شرط آنكه اعلام كند و آنكه اطاعت او واجب است مانند خدا و پيغمبر صلّى اللّه عليه و آله و امام عليهم السّلام و مالك و پدر و منعم يعنى آزادكننده بنده كه هنوز ولايت او باقى باشد و شرط اعلام كرديم براى آنكه اراده تنها تا اعلام نكند تكليف نيست چون بنده نميداند مولاى از او چه اراده كرده است و مقصود اولين فرمان دهنده است يعنى اگر خدا فرمان دهد به نماز مثلا و پدر هم فرمان دهد حكم اول مؤثر است و گفتيم كار دشوار زيرا كه تكليف از كلفت است يعنى مشقت و گوئيم تكليف حسن است چون اگر قبيح بود خدا تكليف نميكرد و نيز تكليف بندگان را در معرض ثواب قرار ميدهد و آنان را در راه خير هدايت مىكند كه در آن منافع عظيم دنيا و آخرت است .\r\nاگر گوئى چرا خداى تعالى ثواب را بىمشقت تكليف نميدهد گوئيم عنايت او بدين قرار گرفته است كه مستعدان را تكميل كند و آنها كه از اول كامل مستند خود عبادت ميكنند و بر آنها عبادت مشقت نيست تا تكليف بناميم و سؤال به اين برمىگردد كه خدا چرا همه را داراى كمال نيافريد تا محتاج به تكليف نشوند و گوئيم جود و فضل الهى\r\n\r\n","description":"","footnote":"","page_name":" 452 ","page_number":468},
  {"content":"\r\n\r\nمقتضى آن است كه بخلقت كاملان اكتفا نكند و آنها را كه مستعد تكميلند نيز در عنايت خود گيرد .\r\nچنان كه اگر كسى گويد چرا مرا در زمان پيغمبر صلّى اللّه عليه و آله خلق نكرد جواب آن است كه جود و عنايت او مقتضى نيست به همان كسانى كه در آن عهد بودند اكتفا كند بلكه بايد پس از عهد آن حضرت كسانى را هم كه براى قبول دين او آماده‌اند بيافريند .\r\nبعضى گفتند ثواب بر سبيل تعظيم است و تعظيم غير مستحق نيكو نيست مثلا كودكان و ديوانگان و جهال و بايد كسى را تعظيم كرد كه قابل باشد .\r\nبخلاف الجرح و التّداوى و المعاوضات و الشّكر باطل .\r\nبعضى گفتند تكليف خوب نيست براى آنكه كسى را در مشقت انداختن پس از آن پاداش دادن مانند آن است كه كسى را زخمى بزنند و مرهم گذارند تا خوب شود چه لازم رنج كشيدن و آن سود بردن ، جواب شبهه اين است كه تكليف مانند زخم زدن نيست چون زخم هيچ سودى ندارد و تكاليف هزاران سود دنيوى و اخروى دارد و اگر بايد مثال زد و تشبيه كرد بايد بدريدن شكم مثل زد براى بيرون آوردن سنگ مثانه آنگاه تداوى آن .\r\nشبهه ديگرى كردند كه تكليف و ثواب بمنزله معاوضات است و بايد برضاى دو طرف باشد و شايد كسى راضى نباشد كه روزه بگيرد و اجر ببرد ، جواب آن است كه تكليف و ثواب از باب معاوضات نيست چون واجب و حرام يك طرف آن مصلحت است و طرف ديگر مفسده و خداوند تعالى آن را كه تركش مفسده عظيم دارد واجب كرد و آنكه فعلش مفسده عظيم دارد مانند شرب خمر حرام كرد و اگر توهم معاوضه شود در مستحبات و مكروهات است و آن به اختيار مكلفان است .\r\nشبهه سيم آنكه شايد تكاليف براى ثواب نباشد بلكه براى شكر نعمت‌هاى سابقه است جواب آن است كه در شكر مشقت معتبر نيست بلكه مضر بشكر است ، چون خداى تعالى از بندگان براى شكر نعمت‌هائى كه مرحمت كرده اعمالى پرمشقت بخواهد بر خلاف\r\n\r\n","description":"","footnote":"","page_name":" 453 ","page_number":469},
  {"content":"\r\n\r\nلطف و عنايت او است .\r\nو لأنّ النّوع محتاج إلى التّعاضد المستلزم للسّنّة النّافع استعمالها في الرّياضة و إدامة النّظر في الامور العالية و تذكّر الإنذارات المستلزمة لاقامة العدل مع زيادة الأجر و الثّواب .\r\nحكماى پيشين از يونان و غير آنان از معنى نبوت و شريعت و تكليف الهى چنان كه اعتقاد ما است آگاه نبودند و درباره نبوت بحث نكردند ، اما فلاسفه اسلام در اين معانى وارد گشتند و در وحى و نبوت و تكليف و معجزات و كرامات و امثال آن نظر نمودند از جمله گفتند در حكمت عملى كه تكليف و شريعت از ضروريات جامعه بشرى است كه بى آن معيشت ممكن نيست ، از جمله گفتند وجود تكاليف در جامعه بشرى واجب است چون انسان طبعا مدنى است يعنى معيشت او مبنى بر يارى و معاونت يكديگر است و يك تن تنها از عهده تهيه حوائج خويش برنمىآيد مثلا غذاى انسان خام نيست و حاجت به صنعت دارد و جامه و پوشش او نيز بىصنعت يافت نميشود و مسكن همچنين و بايد هر كس پيشه پيش گيرد تا نياز مردم را برآورد ، يكى كشت كند و يكى درو و يكى آرد كند و ديگرى بپزد و جامه را يكى ببافد و ديگرى بدوزد و مسكن ساختن و نقل حوائج از شهرى بشهرى و غير آن ، و همه كس چون مردم را نيازمند خويش يابد و با حرص و شهوت كه در نهاد انسان نهفته است البته موجب اختلاف و نزاع شود و سود را بسوى خود كشيدن و زيان براى ديگران خواستن از لوازم آن خواهد بود ، پس قانونى بايد و سنت عادلى كه حقوق خويش را عادلانه بدان تشخيص دهند .\r\nو بايد وضع‌كننده قانون كسى باشد ممتاز از ديگران تا ديگران به حكم او تن دهند و قانون او را تابع شوند و گرنه همان نزاع اول برمىگردد و هر يك دعوى آن مىكند كه قانون او پسنديده است و مردم بايد اطاعت او كنند و ديگرى نيز گويد من اولى هستم بجعل قوانين ، روستائيان گويند چرا بايد اهل شهر مثلا قيمت براى كالاى ما معين كنند و\r\n\r\n","description":"","footnote":"","page_name":" 454 ","page_number":470},
  {"content":"\r\n\r\nچرا ما براى امتعه آنها نرخ معين نكنيم ، بارى جاعل قوانين همه مراعات سود خويش ميكنند پس واضع قانون بايد كسى باشد از طرف خداوند تعالى تا حكم او را همه بپذيرند با معجزاتى كه گواه صدق او باشد .\r\nو نيز گوئيم كه در اختلاف قوانين و سود و زيان خلق ، خدا نيز حكمى دارد و بقانون و قاعده‌اى راضى است و از ديگر قواعد ناراضى چنان كه در روايت كافى از امام عليه السّلام وارد شده است و اين دليل قاطع‌تر است از آنكه گفتيم زيرا كه اگر كسى شبهه كند شايد مانند ممالك دموكراسى در عهد ما همه مردم حكم اكثر را گردن نهند و جاعل قانون باكثريت ممتاز است و حاجت بقانون انبياء نيست ما جواب ميدهيم ( موافق قول امام عليه السّلام و احتجاج او ) كه شايد حكم اكثريت جاعلين قانون موافق رضاى الهى نباشد و آنكه خداپرست است بايد رضاى خدا را در نظر گيرد و نيز خداوند مصلحت ندانست كه قوانين و سنن و احكام عادلانه روز بروز و وقت بوقت تغيير كند بلكه حكم هر چه ثابت‌تر باشد و عام‌تر در همه كشورها و در همه زمانها بهتر است چون اطمينان اهل كسب و تجارت و صنعت و اصحاب املاك به كار بيشتر مىشود و ميدانند رنج آنها بهدر نميرود و سعى آنها در كار خود بيشتر ميگردد و اگر بثبات قانون مطمئن نباشند چون امروز مطابق قانونى با او رفتار ميكنند و فردا مطابق قانون ديگر البته نميداند چه بايدش كرد و ايمنى از وى سلب مىشود ازين جهت خداوند عالم دير دير پيغمبر براى نسخ شريعت سابق و جعل قانون جديد ميفرستد و در احكام خلق اين حسن نيست و چون بدين سبب قانون و شريعت انبيا مشتمل بر فوائدى است كه از لوازم بقاى شريعت و دوام آن در مدت بسيار است ، خواجه عليه الرحمه به آنها اشارت فرمود .\r\nاول از فوائد ، آنكه در قوانين پيغمبران براى آنكه پيوسته به ياد جاعل قوانين باشند و تعظيم او كنند و خود را ملزم باطاعت آن قوانين دانند عبادات و رياضاتى مقرر است كه از لوازم آن كسر قوه شهوت و غضب و به كار بردن عقل عملى است در رفتار و بالجمله قوانين عادلانه را كسى اطاعت مىكند كه اسير شهوت و غضب نباشد و گرنه براى رسيدن بشهوت خود باك ندارد همه قوانين را بشكند و همه حقوق مردم را باطل كند و از ظلم\r\n\r\n","description":"","footnote":"","page_name":" 455 ","page_number":471},
  {"content":"\r\n\r\nو جور و دزدى و قتل و دروغ و خيانت دريغ ندارد و با قوه غضبيه از قتل و آزار و كينه كشى و امثال آن بازنايستد .\r\nاما در قوانين بشرى هر چند عادلانه باشد اين فائده نيست و مقيد بعبادت و رياضت و شكستن شهوت جعل نشده .\r\nدوم آنكه در قانون الهى هر كس پيوسته در فكر اين است كه آيا آورنده اين قوانين كه پيغمبر خداست چگونه مردى است و خدا چگونه با او سخن ميگويد و اين فكر او را بدان ميدارد كه در معرفت خدا و كتب و رسل و ملائكه و امور الهى و مجرد و عوالم مجردات انديشه كند و شناختن اين امور بالاترين مقامى است كه انسان به او ميرسد و بزرگترين سعادتى است كه براى او حاصل مىشود .\r\nسيم آنكه قانون الهى مشتمل بر انذار يعنى نويد نعمت سعادت اخروى و وعيد دوزخ و شقاوت است و اين امور بيشتر افراد بشر را باطاعت فرمان خدا و حفظ نظم و ياورى يكديگر واميدارد و ما خود مشاهده كرده‌ايم كه مردم متدين در همه جا با آنكه هيچ قدرتى كه آنها را باطاعت مجبور كند بالاى سر خود نمىبينند غير خداى يگانه در غيب به احكام الهى پايبندند و شايد در بعضى بلاد و كشورها بيش از پنجاه و بلكه صد سال است ملاحده و زنادقه و منكران همه انبيا بر كارها مسلط باشند و در باطن بطرق مختلف مردم را به شك و ترديد مىاندازند و به تمام نيروى خود ميكوشند قوانين انبيا را باطل سازند و موفق نميشوند اما اوامر حكام دنيا و قوانين آنها تا وقتى برپا است كه جاعل آن به زور اجرا مىكند .\r\nو واجب لزجره عن القبائح .\r\nمعتزله گفتند بر خدا واجب است بندگان را تكليفى فرستد زيرا كه بر حسب مصلحت در آنها شهوت و ميل به قبيح آفريده و اگر در عقل او زاجرى نباشد كه منع كند و دستورى كه بدان از قبائح بپرهيزد و اگر نكرد مؤاخذه نمايد فساد بسيار برخيزد و مردم بيدريغ منشأ قبائح گردند .\r\n\r\n","description":"","footnote":"","page_name":" 456 ","page_number":472},
  {"content":"\r\n\r\nو شرائط حسنه انتفاء المفسدة و تقدّمه و إمكان متعلّقه و ثبوت صفة زائدة على حسنه و علم المكلّف بصفات الفعل و قدرته و امتناع القبيح عليه و قدرة المكلّف على الفعل و علمه به أو إمكانه و إمكان الآلة .\r\nتكليف شرايطى دارد بعضى شرائط خود تكليف است و بعضى شرائط فعل و بعضى شرائط تكليف‌كننده و بعضى شرائط تكليف شونده . شرط خود تكليف آن است كه در آن از هيچ جهت مفسده نباشد با اينكه خود تكليف نيكو است مثلا روزه براى مريض نيكو است اما از جهتى زيان دارد و وضو گرفتن براى مسافر نيكو است اما گرفتار تشنگى مىشود . دويم اينكه تكليف مقدم بر فعل باشد به اندازه كه بتواند مكلف بر آن آگاه شود و آماده گردد از اين جهت مؤاخذه كسى بر گناهان پيش از تشريع جائز نيست\r\nاما شرايط فعل يكى آنكه ممكن باشد نه مانند سعى با پاى لنگ دويم آنكه صفتى زائد بر حسن داشته باشد و افعال مباح با آنكه حسن دارد متعلق تكليف واقع نميشود .\r\nاما شرائط تكليف‌كننده يكى آنكه صفات فعل را بداند تا تكليف بقبيح نكند و ديگر آنكه مقدار استحقاق فرمانبران را بداند تا بيكى ثواب بيش از استحقاق و يكى كمتر ندهد . سيم آنكه خود او از قبيح بپرهيزد بلكه قبيح از او محال باشد تا در دادن پاداش مطيعان مسامحه نكند .\r\nاما تكليف شونده . شرط است كه قادر و عالم به تكليف باشد يا بتواند عالم شود و اسباب و وسائل انجام دادن تكليف براى او حاصل باشد .\r\nو متعلّقه إمّا علم إمّا عقليّ أو سمعيّ و إمّا ظنّ و إمّا عمل .\r\nمتعلق تكليف گاهى علم است و گاه عمل و گاه ظن :\r\n\r\n","description":"","footnote":"","page_name":" 457 ","page_number":473},
  {"content":"\r\n\r\nآنكه تكليف بعلم تعلق گيرد مانند تكليف مردم بدانستن توحيد و صفات و افعال خدا و ملائكه و كتب و رسل او و معاد و امثال آن كه واجب است مردم بدليل قطع و يقين بدانند و اين تكليف عقلى است يا نقلى . اما تكليف بخداشناسى و شناختن پيغمبر صلّى اللّه عليه و آله ممكن نيست اصلا نقلى باشد چون كسى كه هنوز خدا را نشناخته نميتوان با او گفت واجب است خدا را بشناسى براى آنكه در قرآن آمده است كه بگو خدا يكى است چون اين كس نه قرآن را حجت ميداند و نه پيغمبر را به نبوت پذيرفته و نه اقرار بفرستنده قرآن دارد . اما پس از آنكه خدا و پيغمبر و قرآن و عصمت و حجيت را شناخت ميتوان از قول پيغمبر يقين بملائكه و كتب و رسل و معاد حاصل كرد به شرط آنكه نص متواتر قطعى از آن حضرت بدست برسد نه بروايتى كه صحت آن مشكوك است .\r\nآنكه تكليف به عمل تعلق گيرد مانند عبادات و ضمانات . و تكليف به ظن هم پيوسته براى عمل است مانند قبله و اگر نه تحصيل ظن به هيچ مطلبى ذاتا واجب نيست كه مثلا اگر كسى نتواند علم به امام و معاد پيدا كند ظن به آن واجب باشد يا اگر علم بپيغمبرى پيغمبر صلّى اللّه عليه و آله نداشته باشد ظن به آن كافى باشد اما براى عمل قاضى ظن از قول دو گواه معتبر است .\r\nو هو منقطع للاجماع و لا يصال الثّواب .\r\nتكليف بايد بپايان رسد و مردم را وقتى بايد كه مكلف نباشند به دو دليل : يكى اجماع است زيرا كه باتفاق اهل ملل تكليف در اين جهان است نه در آخرت و نيز بايد وقتى بنده را پاداش دهند و آن وقت تكليف نباشد چون مشقت تكليف منافى ثواب است .\r\nو اگر گوئى شايد تكليف و ثواب در يك زمان باشد چنان كه انسان عملى كند و ثوابش را بلافاصله دريابد آنگاه عمل ديگر كند و ثوابش را همچنين در مدت زندگى عمل كند و پاداش بيند .\r\nگوئيم اين گونه عمل و تكليف كه ثوابش حاضر باشد يا عقاب ترك آن مكرر ديده شود صحيح نيست چون اين گونه مردم كه چنين بينند بالجاء و اضطرار قهرا به تكليف\r\n\r\n","description":"","footnote":"","page_name":" 458 ","page_number":474},
  {"content":"\r\n\r\nعمل ميكنند و مقصود از تكليف امتحان است و ورزش عقلى و نفسانى تا انسان از حد حيوانى پا فرا نهد و گرنه تكليف آميخته با ثواب و عقاب براى همه چهارپايان زبان بسته هم معقول است .\r\nو اگر گوئى اهل بهشت نيز حمد و تسبيح خدا ميكنند و بزرگترين نعمت آنها تقرب بخداست گوئيم آن تكليف نيست چون مشقت ندارد بلكه عبادت آنان از همه نعمت‌ها لذيذتر است و بسبب آن علو درجات براى آنها حاصل مىشود الى ما شاء اللّه .\r\nو علّة حسنه عامّة .\r\nفائده تكليف آن است كه مردم را در معرض ثواب قرار دهد نه در خود ثواب يعنى واجب نيست ثواب را براى آنها محقق ساز پس شامل كافر مىشود .\r\nو ضرر الكافر من اختياره .\r\nكافر از تكليف فائده نميبرد به اختيار خود و زيان او از تكليف بر عهده خود است نه خداى تعالى .\r\nو هو مفسدة لا من حيث التّكليف بخلاف ما شرطناه .\r\nتكليف در حق كافر زيان و مفسده دارد زيرا كه اگر مكلف نبود عذاب آخرت نمىچشيد اكنون كه مكلف است بسبب تكليف زيان كار شده است و ما شرط كرديم در تكليف نبايد مفسده باشد جواب آن است كه تكليف كافر مفسده ندارد بلكه او را در معرض ثواب قرار ميدهد و مفسده از تقصير خود اوست كه عمل نكرده و ما شرط كرديم تكليف خود مفسده نداشته مانند غسل كردن بيمار .\r\nعلامه فرمود بخاطر ما چنين رسيد كه مقصود مؤلف اشاره به اين سؤال و جواب است .\r\nو الفائدة ثابتة .\r\nفائده تكليف ثابت است و عام چنان كه گفتيم .\r\n\r\n","description":"","footnote":"","page_name":" 459 ","page_number":475},
  {"content":"\r\n\r\n\r\n[ لطف واجب است 
  ]\r\nو اللّطف واجب لتحصيل الغرض به .\r\nمسأله دوازدهم . در لطف :\r\nلطف در اصطلاح اهل كلام چيزى است كه مكلف را بطاعت نزديك كند و از معصيت دور سازد و به حد ايجاب و الجاء نرسد و شرط قدرت هم نباشد و مردم زمان ما گويند قانون ضمانت اجرائى ميخواهد و آن نزديك بمعنى لطف است . بارى تكليف بر سه وجه تصور مىشود .\r\nيكى آنكه تكليف‌كننده مقصود خود را بگويد كه چنين و چنين ميخواهم و اسباب تمكن آن را نيز فراهم آورد زيرا كه بىتمكن تكليف باطل است . وجه دويم آنكه همه گونه امكان تخلف و معصيت را بر روى مكلف ببندد بطورى كه چاره غير اطاعت نداشته باشد آنگاه او را تكليف كند مثلا هيچ آب انگور را مسكر نكند و هر كس اسباب قمار سازد دستش خشك شود و هر كس زنا كند فورا بميرد و هكذا . اين گونه تكليف كه الجاء و اضطرار آورد بر خلاف حكمت تكليف و آزمايش است و آيات قرآن و روايات دلالت بر آن دارد كه خداى تعالى اين گونه تكليف نكرده و اگر ترس تطويل نبود آيات بسيار در اين معنى ذكر ميگرديم و پيش از اين گفتيم اقتضاى ذات انسان اختيار است و خدا انسان را براى مختار بودن آفريده است .\r\nوجه سيم آنكه تكليف كند آنگاه وسائلى انگيزد كه علاوه بر تكليف مكلف را ترغيب بطاعت كند و از معاصى متنفر سازد و او را داعى به عمل شود زايد بر تمكن مانند وعده ثواب و وعيد عقاب و حدود و مواعظ و هر چه به حد الجا و اضطرار نرساند و اين امور را لطف گويند .\r\nو براى آنكه طلاب مبتدى خوب بمعنى لطف آشنا شوند چند مثال مىزنيم ، اول علماء گفته‌اند واجبات شرعيه لطف‌ها هستند در واجبات عقليه مثلا عقل حكم مىكند كه كشتن فرزند عملى زشت است از اين جهت خداى تعالى جماعتى از اهل جاهليت را ملامت كرد كه دخترها را زنده بگور مىكردند   « وَ إِذَا الْمَوْؤُدَةُ سُئِلَتْ بِأَيِّ ذَنْبٍ قُتِلَتْ »   و نيز فرمود  « وَ لا تَقْتُلُوا أَوْلادَكُمْ خَشْيَةَ إِمْلاقٍ »  و به حكم عقل حجت تمام است اما وقتى در شرع نيز\r\n\r\n","description":"","footnote":"","page_name":" 460 ","page_number":476},
  {"content":"\r\n\r\nحرام شد مردم بيشتر و بهتر پرهيز ميكنند . و حدود معاصى لطف است زيرا كه وقتى زانى احتمال دهد كه شايد گناه ثابت شود و او را حد بزنند از آن تنفر بيشتر دارد ، و اگر شراب را بگويند نجس است مانند بول و غايط نفرت از آن بيشتر است و اينها لطف است و اگر نگويند نجس است گرچه تكليف و حجت تمام است اما لطف نيست ، فرستادن پيغمبر و كتاب در چيزى كه عقل حكم به آن نميكند مانند روزه ماه رمضان و چهار ركعت نماز ظهر لطف نيست زيرا كه تمكن از اطاعت توقف بر آن دارد كه خدا بگويد و خلقت آب براى وضو لطف نيست چون بىآب امكان ندارد كسى وضو بگيرد ، باطل كردن شهوت لطف نيست زيرا كه مكلف به ترك فحشا مجبور مىشود و بالجمله در لطف شرط است كه شرط تمكين نباشد و الجاء و اجبارهم نياورد .\r\nمرحوم ملا نظر علي طالقانى كه از شاگردان شيخ مرتضى بن امين انصارى عليه الرحمه بود و در علم كلام يد طولى داشت در كتاب كاشف الاسرار فصل چهار از توحيد در وجوب هر لطف بر خدا سخن بتفصيل آورده و ثابت كرده است چنان كه در كتابى بدان گونه تفصيل نديدم گويا اهل زمان خود را محتاج بدان شرح ديده است و در آنجا گويد اجماع اماميه قدس سرهم و ضرورت مذهب ائمه عليهم السّلام است و اگر در بعضى خصوصيات اين قاعده بعضى از فقها را تمجمجى باشد ضرر ندارد بعد از اتفاق همه كتب در اصول و فروع بر اصل قاعده في الجمله با آنكه به يارى قائم عجل اللّه فرجه اثبات موجبه كليه نمائيم بطورى كه بديهى شود و بر تو هويدا گردد كه تأمل بعضى در بعضى از افراد و خصوصيات اين قاعده شريفه ناشى از سرعت سير و قلت تأمل است انتهى .\r\nو در آخر فصل نيز گويد بعضى شبهات به جهت نفى ايجاب كلى انداخته‌اند همانا مانند شبهات ديگر است كه در مقابل قطعيات عقليه و بديهيات حسيه انداخته‌اند تا آنكه گويد پناه ميبرم به خدا از امثال اين گمانها و از تأمل و ترديد در اين گونه مطلبها انتهى .\r\nو در ضمن اين فصل همه گونه استشهاد عالمانه و عاميانه آورده است كه هر كس بخواند براى او شبهه نمىماند .\r\n\r\n","description":"","footnote":"","page_name":" 461 ","page_number":477},
  {"content":"\r\n\r\nفإن كان من فعله تعالى وجب عليه و إن كان من المكلّف وجب أن يشعره به و يوجبه و إن كان من غيرهما شرط في التكليف العلم بالفعل .\r\nلطف را سه قسم فرمود :\r\nاول آنكه فعل خداست و آن بر خدا واجب است چنان كه گفتيم .\r\nدوم آنكه از افعال مكلفان باشد مانند وعظ و تذكير و تعلم قرآن و آداب و شرايع دين و تحصيل علوم دينى ، واجب است خداى تعالى بر بندگان خود اين اعمال مقرب بطاعت را واجب كند و اگر بىحصول آن متمكن از فعل نباشد با آنكه واجب است آن را لطف نگويند .\r\nسيم آنكه نه فعل خداست و نه فعل مكلف بلكه فعل اجنبى است مانند وجود واعظ و معلم قرآن و مسجد و مدرسه دينى و تمرين پدر و مادر و امر بمعروف و نهى از منكر و امثال آن ، شرط است كه خداى تعالى بداند اين امور واقع مىشود تا تكليف كند .\r\nو وجوه القبح منتفية و الكافر لا يخلو من اللّطف و الإخبار بالسّعادة و الشّقاوة ليس مفسدة .\r\nبر لطف سه شبهه كرده‌اند اول آنكه ما به همه جهات و مصالح افعال احاطه نداريم و بسيارى از اعمال را نميدانيم خوب است يا بد تا بشرع ثابت نشود مانند روزه عيد رمضان و لطف از همين قبيل است شايد در آن مفاسدى باشد كه ما ندانيم جواب آن است چيزى كه انسان را بطاعت نزديك كند و از گناه دور ، ميدانيم هيچ مفسده ندارد و هر چه هست مصلحت است ، و آنكه توهم مىشود شايد بعضى از امور مقرب بطاعت مفسده داشته باشد گوئيم آن مفسده از جهت ديگر است نه از جهت لطف مثل آنكه\r\n\r\n","description":"","footnote":"","page_name":" 462 ","page_number":478},
  {"content":"\r\n\r\nميدانيم احسان به فقير خوب است و اگر از جهتى مفسده داشته باشد نه از جهت احسان است .\r\nشبهه دويم آنكه چرا لطف را درباره كافران اعمال نكرد تا آنها هم مسلمان شوند پس لطف واجب نيست ، جواب آن است كه هر لطف درباره مؤمنان كرد درباره كفار كرد تنها چيزى موجب الجا و اضطرار كفار شود يعنى عملى كه راه كافر شدن را بر آنها ببندد تا مجبور بايمان باشند نكرد و البته شرط لطف است كه به حد الجا نرسد .\r\nشبهه سيم آنكه خداوند تعالى خبر داد كه ابو لهب دوزخى است و ابليس در جهنم است و همين سبب مىشود كه آنها هرگز عبادت نكنند ، جواب آن است كه ابو لهب اعتقاد بدوزخ نداشت و به هرحال منكر آخرت بود و اين خبر تأثير در عمل او نداشت بلكه لطف بود درباره ديگران كه چون ديدند خدا خبر داد و مطابق واقع آمد كه وى بر كفر مرد ايمانشان محكمتر شد و ابليس را كه خبر داد جهنمى است نيز در تصميم او بمخالفت اثر نداشت و هر جا غير اين باشد خداى تعالى خبر بسعادت و شقاوت شخص كسى نداده است .\r\nو يقبح منه تعالى التّعذيب مع منعه دون الذّم .\r\nاگر خداى تعالى لطف ننمايد عذاب كردن بندگان عاصى قبيح است اما ذم آنان قبيح نيست پس اگر كسى كار قبيح كند كه عقل شهادت بقبح آن ميدهد اما خداى تعالى پيغمبرى نفرستاده باشد تا آن را بشرع حرام كند آن كسى كه مرتكب قبيح شده است پيش از شرع نبايد عقاب كرد اما توان نكوهش كرد زيرا كه احكام شرعيه الطافى هستند در واجبات عقليه و شارح علامه به اين آيه استدلال كرد  « وَ لَوْ أَنَّا أَهْلَكْناهُمْ بِعَذابٍ مِنْ قَبْلِهِ لَقالُوا رَبَّنا لَوْ لا أَرْسَلْتَ إِلَيْنا رَسُولًا »  - يعنى اگر پيش از فرستادن قرآن آنها را به عذاب هلاك ميكرديم مىگفتند چرا رسولى نفرستادى و مفاد آن آنكه چون رسول نفرستادى لطف نكردى و عذاب جائز نبود ، اما مذمت بر قبيح پيوسته جائز است .\r\nو لا بدّ من المناسبة و إلّا ترجّح بلا مرجّح بالنّسبة إلى\r\n\r\n","description":"","footnote":"","page_name":" 463 ","page_number":479},
  {"content":"\r\n\r\nالمنتسبين .\r\nمعنى عبارت مجمل است و علامه فرمود آنچه بفكر ما ميرسد در شرح اين كلام آن است كه ميان لطف و اصل تكليف مناسبت شرط است مثلا احكام شرعى لطف است در واجبات عقلى و حكم با حكم مناسب است و اگر مناسبتى نباشد لطف سبب عمل به تكليف نميشود چون نسبت همه چيز به تكليف مساوى است مثلا خوردن انگور يا خرما براى ترغيب به نماز و اگر براى نماز لطف باشد علت ندارد براى حج لطف نباشد و هكذا ترجيح - بلا مرجح باطل است .\r\nو لا يبلغ الإلجاء .\r\nبر خداوند تعالى واجب نيست چنان بنده را نزديك بطاعت و دور از معصيت سازد كه بدان ملجأ شود و چاره جز اطاعت فرمان خدا نداشته باشد و اين را در تعريف لطف بيان كرديم .\r\nو يعلم المكلّف اللّطف إجمالا أو تقصيلا\r\nلطف آن است كه انسان را بطاعت نزديك كند و چون تا انسان چيزى را نداند در اراده او تأثير نخواهد كرد مثلا اگر زيانى به چهار پا برسد و صاحب آن نداند تأثيرى در او نميكند اما اگر صاحب آن عالم شود بسا همان او را ترغيب بزكاة كند كه ندادن زكات سبب اين خسارت مىشود و نيز بايد مناسبت بين لطف و تكليف نيز معلوم مكلف باشد و الا كسى كه زكات بر عهده ندارد و زيانى بوى رسد هرگز ذهنش منصرف بتكليفى خاص نميشود تا لطف نسبت به آن تكليف باشد و بايد دانست كه شرط نيست مكلف لطف بودن آن را تصديق كند بلكه بايد علم بمصداق لطف داشته باشد و گرنه كفّار و بسيارى از مسلمانان مانند اشاعره منكر لطف‌اند با آنكه لطف درباره آنها هست و مصداق آن را ميدانند بلكه عوام عدليه هم شايد تصديق بلطف ندارند چنان كه گذشت .\r\nگاه علم اجمالى كافى است مثل آنكه زيانى كه به كسى برسد براى نزديك شدن او\r\n\r\n","description":"","footnote":"","page_name":" 464 ","page_number":480},
  {"content":"\r\n\r\nبطاعت مطلقا تا روى به خدا آورد و از او حاجت خواهد و گاه علم تفصيلى لازم است تا لطف باشد در عمل خاص .\r\nو يزيد اللّطف على جهة الحسن\r\nحسن فعل مباحات را نيز شامل است اما لطف بيش از مباح است چون در حكمت الهى واجب است و گاه بر بندگان نيز واجب است .\r\nو يدخله التّخيير .\r\nگاه باشد كه لطف تخييرى بود مثلا كفارات لطف است و آنكه روزه ماه رمضان را افطار كند مخير است ميان شصت روز روزه و سير كردن شصت مسكين و بنده آزاد كردن و هر يك باشد تشريع آن داعى بر روزه مىشود تا از زحمت كفاره برهد و خدا نيز چون خواهد به دادن فرزند لطف كند بر كسى كه ميداند بداشتن فرزند پارسا مىشود مختار است يك فرزند بدهد يا فرزند ديگر را .\r\nو يشترط حسن البدلين .\r\nهرگاه لطف به دو چيز على البدل ثابت شود شرط است هر دو بدل از افعال قبيحه نباشد و بعضى گويند عمل قبيح نيز ممكن است لطف باشد مثلا ستمكارى ستمكاران داعى بزارى و استغاثه مردم بدرگاه خدا مىشود و بسا عدل ثابت مردم را برفاهيت و لهو و معاصى ترغيب كند . جواب آن است كه لطف قبيح نيست و ظلم قبيح است پس ظلم لطف نخواهد بود و آن را به مرض قياس نتوان كرد .\r\nصاحب مواقف گويد در رد معتزله كه لطف را واجب دانستند : دعوى آنها باطل است و گواه بىشمار بر نقض آن داريم براى آنكه ما ميدانيم اگر در هر عصرى پيغمبرى بود و در هر شهرى امام معصومى كه امر بمعروف و نهى از منكر ميكردند و حاكمان هر جا مجتهد پرهيزكار بودند لطفى عظيم بود و بندگان را بطاعت نزديك‌تر ميكرد و معتزله آن را واجب نميدانند . جواب آن است كه اگر در هر زمان پيغمبرى بود بىمعجزه آن\r\n\r\n","description":"","footnote":"","page_name":" 465 ","page_number":481},
  {"content":"\r\n\r\nوقع و تأثير كه ميپندارند نداشت و اگر با معجزه قاهره بود كه هر كس آهنگ معصيت ميكرد بقهر بازميداشت الجا و اضطرار لازم مىآمد اما مجتهد متقى لطف است و خدا اين لطف را مراعات فرموده مردم را از بودن در جائى كه مجتهد متقى نباشد نهى كرده است و اجتهاد را به اندازه حاجت مردم واجب فرمود و لطف در فعل بندگان به همين حاصل مىشود چنان كه گفتيم و اجبار انسان تكوينا صحيح نيست و آن را لطف نميگوئيم و واجب نميدانيم اما وجود امام معصوم در محل خود مى آيد ان شاء اللّه تعالى .\r\nو بيشتر شبهه جاهلان در لطف از جهت آن است كه قيد الجاء را در خاطر نميگيرند و الا گاه باشد كه جماعت مردم غالبا فاسق و فاجر شوند و نيكان را از راه حق بازدارند و خدا ميتواند آنها را بقهر بازدارد تا لطف باشد درباره نيكان اما چون انسان را مختار آفريده نميخواهد آنها را بقهر و الجا وادار كند .\r\nو بعض الالم قبيح يصدر عنّا خاصّة و بعضه حسن يصدر منه تعالى و منّا و حسنه إمّا لاستحقاقه أو لاشتماله على النّفع و دفع الضّرر الزائدين أو لكونه عاديّا أو وجه الدّفع .\r\nدرد و رنج و آزار كردن ديگران اصلا قبيح است و چون قبيح است از جانب خدا نيست اما گاهى بعلتى خوب است و ممكن است از جانب خدا باشد چنان كه از ما هم ممكن است .\r\nاما آزار دادن ديگران به چند وجه تصور مىشود كه نيكو باشد يكى آنكه مكلف مستحق آزار و شكنجه باشد مانند دزد و زانى را كه حد ميزنند . دويم آنكه سود بزرگى داشته باشد براى مكلفان مانند جهاد سيم آنكه دفع زيان عظيمى كند مانند بريدن بعضى اعضا در جراحى . چهارم آنكه مطابق عادة اللّه و سنت جاريه الهيه باشد مثل سوختن به آتش پنجم آنكه براى دفاع باشد مانند كشتن كسى كه به انسان حمله كند .\r\nو لا بدّ في المشتمل على النّفع من اللّطف .\r\n\r\n","description":"","footnote":"","page_name":" 466 ","page_number":482},
  {"content":"\r\n\r\nدرد و آزارى كه نفع دارد بايد در آن لطفى باشد يعنى رنج‌كشنده و آزار ديده را بطاعت نزديك كند و اگر او را مقرب نباشد ديگران را باشد و ابو على جبائى شرط لطف نكرد بلكه گفت اگر آزار نفع رساند كافى است زيرا كه اين آزار ظلم نيست و ابو هاشم گفت بايد لطف باشد چون اگر لطف نباشد عبث است .\r\nو يجوز في المستحقّ كونه عقابا .\r\nآلام و مصيبات و رنج و آزارى كه انسان ميكشد در دنيا ممكن است عقاب بعض معاصى او باشد بقول ابى الحسين بصرى از معتزله و قاضى القضاة گفته است ممكن نيست عقاب باشد چون انسان بايد بآلام و رنجها از مقدرات الهى راضى باشد بر خلاف عقاب پس نبايد گفت آلام دنيوى هميشه براى عقاب است بلكه محنت و بلائى است كه براى صالح و طالح اتفاق مىافتد .\r\nو لا يكفي اللّطف في ألم المكلف في الحسن .\r\nاختلاف است كه آيا براى نزديك كردن مردم بطاعت جائز است خداوند آلام و بليات به روى نازل كند بعضى گفتند جائز است چون تحمل مشقت براى سود بسيار نيك است و خردمندان بدان راغب‌اند چنان كه تاجر رنج سفر بر خويش هموار مىكند تا سود برد و صاحب كتاب فرمود كافى نيست بلكه بايد خدا در مقابل هر رنج عوض ديگر نيز عطا فرمايد و طاعت خود مشقتى است در مقابل ثواب خود و اين لطف مشقت ديگر است كه مراعات عوض آن نيز بايد كرد .\r\nو لا يحسن مع اشتمال اللّذّة على لطفه .\r\nهرگاه لطف و تقرب بطاعت هم بلذت حاصل شود و هم برنج و آلام ابو هاشم گفت آمر مختار است بهر يك خواهد لطف كند چون آلام هم مشتمل بر عوض و فوائد بسيار است و ابو الحسين گفت لطف بآلام در اين صورت جائز نيست چون اصل مقصود به لذت حاصل مىشود و آزار كردن براى فائده رساندن نيكو نيست .\r\n\r\n","description":"","footnote":"","page_name":" 467 ","page_number":483},
  {"content":"\r\n\r\nو لا يشترط في الحسن اختيار المتألّم بالفعل .\r\nآنجا كه رنج و آزار رسانيدن داراى منفعت بسيار باشد براى مكلف شرط است كه مكلف نيز بدان راضى باشد و خود اختيار آن نفع كند و تن به اين ضرر دهد و پيشتر گفتيم آزار قبيح است مگر در چند جاى كه شمرديم اكنون مؤلف فرمايد رضاى بالفعل لازم نيست بلكه هرگاه خدا بداند پس از عرضه اين مصيبت و بيان فوائد عظيمه آن مكلف راضى خواهد بود همين كافى است .\r\n\r\n[ عوض و احكام آن 
  ]\r\nو العوض نفع مستحقّ خال عن تعظيم و إجلال .\r\nمسأله چهاردهم - بايد دانست پاداشى كه خداوند به بندگان در مقابل تحمل مشقات مرحمت ميفرمايد از سه قسم خارج نيست . يكى آنكه بنده استحقاق ندارد و اگر آن پاداش را ندهد خلاف عدل نيست مانند ثواب حج نيابى و عبادات استيجارى كه ميت از آن هيچ استحقاق ندارد و ثواب عمل خاص نائب و اجير است كه عبادت كرده‌اند اما خداى تعالى .\r\nبدان ميت هم بهره ميدهد آن را تفضل گويند . دويم آنكه بنده استحقاق دارد براى تحمل مشقت كه از جانب خدا به او رسيده است مانند درد و بيمارى و فقر و آفات زمينى و آسمانى از قبيل زلزله و سيل و طوفان و خسف اما عبادت به قصد قربت نكرده است . آنچه براى اين مشقات به بنده دهند عوض نام دارد و مسلمان و كافر و طفل و مجنون و عاقل و مكلف يكسان است . سيم ثواب و آن در راه مشقاتى است كه در راه اطاعت فرمان خدا به قصد قربت از انسان صادر شود و اين پاداش متضمن اجلال و تعظيم است چون در مقابل خدمت است و در تعريف عوض فرمود نفعى است كه از روى استحقاق دهند اما مقارن تعظيم و اجلال نباشد پس در عوض دو قيد است يكى استحقاق و اگر استحقاق نباشد تفضل نام دارد و ديگر با تعظيم و اجلال نباشد كه اگر باشد ثواب نام دارد .\r\nاما مناط استحقاق مشقتى است كه از جهت خداوند رسد پس اگر كسى پياده به حج رود و حج نگذارده بميرد يا مانع او شوند رنج برده و مشقتى كشيده است و سبب مشقت او امر خدا بوده پس مستحق پاداش است با تعظيم و اجلال چون خدمت كرده است\r\n\r\n","description":"","footnote":"","page_name":" 468 ","page_number":484},
  {"content":"\r\n\r\nبه قصد قربت و بىاجر گذاشتن او قبيح و ظلم است به روى و در يكى از اوراق يادداشت خود ديدم و بخاطر ندارم كه از كجا نقل كرده‌ام كه بعضى فقهاى عصر اخير گويند چنين عمل ثواب ندارد و خود گوينده مدعى است كه عقل بالاستقلال حكم مىكند كه هيچ مشقت در راه خدا ثواب ندارد مگر بواجب نفسى منتهى شود و ثواب براى واجب نفسى است و آيات قرآن و روايات كه دلالت بر اصول مذهب مىكند تأويل كرده است و به نظر ما چيزى كه بر خلاف اصول مذهب است قبول نتوان كرد چون مذهب ما عدل است و مقدمه واجب كه سبب آن امر خداست و به قصد قربت انجام دهند هر چند منتهى به خود واجب نشود ثواب دارد بلكه عمل نيمه تمام مانند روزه ماه مبارك رمضان كه نزديك غروب بدون تقصير مكلف باطل شود مانند حيض و سفر و بيمارى و موت و غشى نيز ثواب دارد و حج نيمه تمام هر چند قضاى آن واجب باشد نيز استحقاق ثواب دارد و عجب است كه مرد عاقل گويد زنى در گرماى تابستان هفده ساعت روزه گيرد و از تشنگى طاقتش نماند نزديك غروب ناگهان حيض شود روزه‌اش باطل گردد همه رنج و تكلفى كه بر خود هموار كرده است بىاجر و ثواب است و مدعى شود عقل بالاستقلال به اين حكم مىكند و حق آن است كه اين گونه دعاوى قابل نقل و اعتنا نيست اوقات شريف را به اين اباطيل تباه نبايد كرد .\r\nو يستحقّ عليه تعالى بإنزال الآلام و تفويت المنافع لمصلحة الغير و إنزال الغموم سواء استندت إلى علم ضرورىّ أو مكتسب أو ظنّ لا ما تستند إلى فعل العبد و أمر عباده بالمضارّ و إباحته و تمكين غير العاقل .\r\nمقتضاى عدل الهى است كه هر آزار و آسيب و رنجى به انسان رسد از طرف خداى تعالى همه آن را عوض دهد تا نعمت او بر بندگان برابر يكديگر شود و تفاوتى نباشد مگر بر حسب قابليت خود بندگان زيرا غير قابل نعمت قابلان را نميخواهد و هرگز مردم عادى آرزو نميكنند مشكلترين مسائل رياضى را بتوانند حل كنند و چون آرزوى آن ندارند\r\n\r\n","description":"","footnote":"","page_name":" 469 ","page_number":485},
  {"content":"\r\n\r\nمانند كوهى كه آرزوى حركت ندارد اگر از اين نعمت محروم شود رنج نميبرد تا عوض خواهد ، اما آنچه بر حسب قابليت آرزوى آن كنند بايد به آنها داد تا رنج نبرند و اگر محروم بمانند بعوض جبران بايد كرد .\r\nآنچه موجب عوض است چند چيز است ( 1 ) درد و رنج ( 2 ) منفعت از دست يكى بيرون كردن براى نفع ديگرى ( 3 ) اندوه و حزن خواه از علم بديهى پيدا شود يا از علم كسبى يا گمان كه از عمل خود بنده نباشد ( 4 ) آنكه بنده را مكلف فرمايد به كارهاى زيان‌آور براى خود ( 5 ) غير عاقل را بر بنده مستولى سازد كه او را زيان رساند .\r\nمثال درد و رنج پيش از اين گذشت و تفويت منفعت مثل آنكه مال كسى را بسيل و زلزله و امثال آن تباه كند يا فرزندى كه ميداند به حال پدر سودمند است از او بگيرد .\r\nسيم حزن و اندوه مانند مردن عزيزان و تباه شدن اموال و هر چه سبب ناراحتى انسان شود و البته اگر غم از ناحيه خود مكلف باشد تقصير از خود او است و عوض ندارد ، و چهارم مانند ذبح حيوان و آزار آنها كه براى انسان مباح فرموده عوض آن براى حيوان واجب است ، و مثال پنجم مانند تسلط درندگان و ديوانگان بر مردم .\r\nبايد دانست كه ملاحده و زنادقه كه كارهاى جهان را بطبيعت نسبت ميدهند رنج و آلام را از لوازم وجود طبيعت ميدانند و چشم بعوض ندارند با اين حال خدا به آنها عوض ميدهد چون‌كه عوض خاص بمؤمن و خداشناس نيست و مقتضاى عدل الهى عوض است و نيز گروهى از متكلمين عوض را بر خدا واجب نميدانند ، اما در مذهب حكماى الهى كه همه چيز موافق علم پروردگار و عنايت او بوجه اصلح قرار گرفته است مشتمل بودن رنج بر عوض نيز وجه اصلح است و مخالف اصول حكمت نيست و آنچه در افعال اللّه و غايت آن ملاحظه كرده‌ايم نهايت عدل و استوارى و اتقان ديده‌ايم .\r\nو نيز گوئيم در روايت آمده است « جرح العجماء جبار » يعنى زخم حيوان زبان بسته هدر است و معنى آن است كه كسى ضامن جراحت او نيست ، اگر از قبيل گاو ميش و اسب باشد صاحب آن ضامن نيست مگر در حفظ آن تقصير كرده باشد و اگر از قبيل گرگ\r\n\r\n","description":"","footnote":"","page_name":" 470 ","page_number":486},
  {"content":"\r\n\r\nو پلنگ باشد باز كسى ضامن ديه او نيست و معنى آن نيست كه عوض تمكين بر خدا واجب نباشد زيرا كه خداى در اين حيوانات ميل بدرندگى قرار داده است و عقل ندارند تا مكلف شوند و انسان پيش آنها ضعيف است و آنها مسلط پس بايد خدا عوض دهد و سخنان بيهوده بسيار از معتزله نقل كرده‌اند كه قابل نقل نيست .\r\nبخلاف الإحراق عند الإلقاء في النّار و القتل عند شهادة الزّور .\r\nاگر كسى ديگرى را در آتش بيندازد و آتش او را بسوزاند عوض بر خدا نيست بلكه بر آن كس است كه بنده را در آتش انداخت و اگر كسى شهادت دروغ دهد و بشهادت او بىگناهى كشته شود عوض بر شهود است و بايد آنها خونبهاى او را بدهند و بر قاضى حرجى نيست چون حكم او بقتل مطابق حكم الهى بوده است و بر خدا است انتقام مظلوم را از ظالم بگيرد .\r\nو الانتصاف عليه تعالى واجب عقلا و سمعا .\r\nبر خدا تعالى است داد مظلوم از ظالم بگيرد مانند پدرى كه ولى اولاد است و مؤلف فرمود هم بدليل عقل واجب است چون خدا ظالم را تمكين داده و مسلط كرده است بر حسب مصالحى كه خود دانست و مردم را مختار آفريد و هم بدليل نقل واجب است چون خدا در قرآن فرمود خدا ميان بندگانش حكم مىكند .\r\nفلا يجوز تمكين الظّالم من الظّلم من دون عوض في الحال يوازى ظلمه .\r\nچون انتقام واجب است جائز نيست خداى تعالى دست ظالم را بظلم بگشايد و او را تمكين كند از ظلم مگر آنكه در همان حال تمكين عوضى برابر با ظلم بر وى واجب كند و چون اين سخن به ظاهر درست نمىآيد زيرا كه بسيارى از ستمكاران روزگار مانند\r\n\r\n","description":"","footnote":"","page_name":" 471 ","page_number":487},
  {"content":"\r\n\r\nحجاج و چنگيز بر بندگان خدا ستمها روا داشتند و در حال ظلم چندان مال حلال نداشتند كه عوض قتل و جرح را ادا كنند و نه عمل خير دارند كه در آخرت عوض دهند ، گروهى از معتزله مانند كعبى و ابو هاشم گفتند واجب نيست در همان حال عوض داشته باشند ، و اگر پس از اين هم عمل خير كنند و مستحق ثواب شوند كافى است .\r\nو بعضى گفتند خداى تعالى تفضل كند بر ظالمان و آنگاه آن تفضل را بوجه عوض بمظلوم دهد و به هرحال نبايد مظلومى كه بتمكين خداى تعالى ظالم بر وى مسلط شده است بىعوض بماند و لو آنكه تفضل خدا باشد به روى كه در حقيقت تفضل بر ظالم است براى نفع مظلوم ، خداى اهل ملل و موحدين بايد با خداى طبيعيان و ماديين فرق داشته باشد و دلخوشى بندگان خدا خصوص ستمديدگان كه دستشان از انتقام كوتاه است بدادخواهى خداست و مظلوم براى آن خدا را مىپرستد كه داد او را از ظالم بگيرد و اگر چنان كه اشاعره گويند مانند صاحب مواقف و فخر رازى كه عوض بر خدا نيست همه موحدين زنديق مىشوند چون كسى نيست كه ستمى بر وى نرفته و باميد عوض صبر نكرده باشد .\r\nو اگر ما تفصيل عوض را ندانيم بايد باصل آن معتقد باشيم تا با طبيعيان فرق داشته باشيم .\r\nفإن كان المظلوم من أهل الجنّة فرّق اللّه تعالى أعواضه على الأوقات أو تفضّل عليه بمثلها و إن كان من أهل العقاب أسقط بها جزء من عقابه بحيث لا يظهر له التخفيف بأن يفرّق النّاقص على الأوقات .\r\nدرباره عوض گاهى بر سبيل سؤال يا شبهه اوهامى در ذهن انسان خلجان مىكند و چون دانستن تفاصيل جواب غالبا دشوار است و اجمالا شبهه در اصل عدالت پروردگار نميتوان كرد براى توضيح پاره احتمالات نزديك بذهن ذكر ميكنند .\r\nمثلا سؤال مىشود كه آيا عوض را بمظلوم در دنيا ميدهند يا در آخرت ؟ در جواب\r\n\r\n","description":"","footnote":"","page_name":" 472 ","page_number":488},
  {"content":"\r\n\r\nگويند هر دو ممكن است . ديگر سؤال مىشود اگر در آخرت بدهند نعمت دائم است يا منقطع ؟ جواب ميدهيم هر دو ممكن است . و اگر گويند در آخرت باهل بهشت البته عوض بايد داد به آنها كه فقير يا مريض و ناقص الخلقه بودند پس اگر عوض موقت باشد چون از آنها بازگيرند متألم ميشوند و در بهشت تألم نيست . جواب بايد داد شايد عوض‌ها را متفرق دهند كه از نبودن موقت آن تألم حاصل نشود يا خداى تعالى تفضل كند و بيش از استحقاق عوض آن را دائم قرار دهد . و اگر بپرسند شايد مظلوم اهل دوزخ و مستحق عقاب دائم باشد عوض به او چگونه بايد داد ؟ جواب دهيم از عذاب او تخفيف ميدهند چنان كه بر وى ظاهر نشود تخفيف يافته و عوض ناقص را بر اوقات متفرق كنند چون لازم نيست مستحق عوض بداند نعمتى كه به او داده‌اند عوض بلائى است كه در دنيا به او رسيده بلكه همان اندازه كه عوض به او رسيده كافى است مثلا فرعون را در ازاى مشقاتى كه در راه آسايش رعيت خود ميكشيد عمر و ملك طولانى داد و او نه به خدا اقرار داشت و نه ميدانست اين ملك عوض آن مشقات است و اگر در عين عذاب عوضى دهند كه او ادراك تخفيف كند هم باكى نيست .\r\nو لا يجب دوامه لحسن الزّائد بما يختار معه الألم و إن كان منقطعا و لا يجب حصوله في الدّنيا لاحتمال مصلحة التأخير و الألم على القطع ممنوع مع أنّه غير محلّ النّزاع .\r\nآيا عوض هم مانند ثواب بايد دائم باشد ابو على جبائى گفت بايد دائم باشد و ابو هاشم گفت واجب نيست و مصنف اختيار اين قول كرد چون عوض مقتضاى عدل است و اگر عدل الهى بعوض غير دائم حاصل شود كافى است فقط بايد آن اندازه باشد كه اگر بر مظلوم آن عوض را در مقابل آن مصيبت عرضه دارند راضى باشند بمصيبت هر چند دائم نباشد .\r\nواجب نيست عوض در دنيا باشد چون شايد مصلحت در تاخير آن باشد . اگر كسى\r\n\r\n","description":"","footnote":"","page_name":" 473 ","page_number":489},
  {"content":"\r\n\r\nگويد عوض حتما بايد دائم باشد زيرا كه اگر مقطوع گردد از قطع آن رنج و دردى عارض مىشود و محتاج بعوض ديگر مىشود و هكذا . صاحب كتاب جواب داد كه متألم شدن از قطع عوض را قبول نداريم چون شايد قطع تدريجى باشد و نعمت صاحب عوض چندان بسيار كه از قطع آن متألم نشود و ديگر آنكه از محل نزاع خارج است چون گفتيم عوض يك رنج منقطع گردد رنج ديگر خود عوض ديگر دارد .\r\nو لا يجب إشعار صاحبه بايصاله عوضا .\r\nواجب نيست مستحق عوض بفهمانند كه نعمتى كه به او داده شده عوض فلان مصيبت او است زيرا كه مقتضاى عدل بيش از اين نيست .\r\nو لا يتعيّن مدافعه .\r\nعوض را خداوند تعالى از هر چه صلاح بداند مرحمت مىكند اما در ثواب مراعات رغبت و ميل بندگان نيكوكار بايد كرد چنان كه بنده عبادت براى قصور و بساتين كرد در بهشت از همان جنس بايد داد چون ترك شهوات براى رسيدن به آن كرده است و بايد مكلف بداند اين ثواب عمل او است اما در عوض لازم نيست بداند چنان كه گذشت .\r\nو لا يصحّ إسقاطه .\r\nخلاف است كه آيا مظلوم ميتواند از عوض بگذرد و آن را اسقاط كند يا ببخشد .\r\nابو هاشم و قاضى القضاة گفتند اسقاط آن درست نيست چون عوض در تصرف او نيست و نميداند چيست و قدرت بر آن ندارد و بنده نسبت به آن حكم كودك نابالغ دارد و ابو الحسين بصرى گفت اگر عوض بر ظالم باشد مظلوم ميتواند ببخشد و ساقط كند و اگر بر خدا باشد نميتواند پس اگر ظالم از مظلوم حليت طلبيد باصطلاح عامه و مظلوم از او گذشت عوض بر ظالم نيست اما اگر عوض بر خدا باشد اسقاط آن عبث است و خدا از آن بهره نمىبرد صاحب كتاب قول قاضى القضاة را برگزيد و علامه شارح قول ابى الحسين را كه چون مظلوم مثل كودك نابالغ نيست و بر فرض مانند او باشد كودك نابالغ مميز كه معنى\r\n\r\n","description":"","footnote":"","page_name":" 474 ","page_number":490},
  {"content":"\r\n\r\nعفو و اسقاط و رضا را ادراك كنند عقلا عفو و گذشت او صحيح است و شرعا صحيح نيست بعللى و در اين مباحث سخن در جواز عقلى داريم .\r\nآنچه درباره عوض گفتيم درباره ثواب جارى نيست چون معقول نيست ثواب عمل را به ديگرى بخشيدن و ثواب با تعظيم و اجلال و تكريم است آنكه اطاعت نكرده مستحق تكريم و اجلال نيست . اگر گوئى فقها در بسيار مسائل گويند كسى به نيابت ديگرى حج كند يا عبادت ديگر ثواب آن براى ميت يا زنده باشد گوئيم آن فقها كه چنين گفته‌اند مقيد بحفظ اصطلاح اهل كلام نيستند و هر نفعى كه بمكلف رسد در آخرت آن را ثواب مينامند و فرق ميان تفضل و عوض و ثواب نميگذارند و حق آن است كه ثواب عمل زنده مخصوص خود عامل است و ميت هيچ بهره از آن ثواب ندارد چون در ثواب دو قيد است كه در بهره ميت نيست يكى آنكه ثواب بايد باستحقاق باشد و ميتى كه خود عمل نكرده و شايد بىاعتنا به حج و روزه و امثال آن بود استحقاق هيچ ندارد و ديگر قيد ثواب آن است كه بوجه تعظيم و اجلال باشد و او شايسته تعظيم نيست پس آنچه از عمل زنده و نائب به ميت برسد تفضل است و گاه باشد كه در روايات و احاديث هم ثواب گويند و از آن تفضل خواهند و بمعنى لغوى نزديك است اما در اصطلاح كلام انتقال ثواب از زنده به ميت محال است .\r\nو العوض عليه تعالى يجب تزايده إلى حدّ الرّضا عند كلّ عاقل و علينا يجب مساواته .\r\nعوض كه خدا بر آلام دهد بايد چندان باشد كه هر عاقل بدان مقدار عوض براى نظائر آن آلام راضى شود خواه دردى باشد كه خدا بسبب بيمارى و امثال آن داده است يا ديگرى بامر خدا اجرا كرده است مثل آنكه فرمود اگر در جهاد حاجت بدان كشيد كه بايد مالى تلف كرد و بىگناهى كشته شود يا آزارى را براى مردم مباح ساخته باشد مانند كشتن حيوانات حلال گوشت يا غير عاقل را به حال خود رها كرده تا عاقلان يا كودكان را آزار كند يا بكشد همه استحقاق عوض دارند بيش از آنچه رنج كشيده‌اند به حدى كه راضى شوند و اما\r\n\r\n","description":"","footnote":"","page_name":" 475 ","page_number":491},
  {"content":"\r\n\r\nرنج و درد بندگان بىآنكه از طرف خدا باشد مستحق عوض مساوى است و اللّه العالم .\r\nو أجل الحيوان الوقت الّذى علم اللّه تعالى بطلان حياته فيه .\r\nمسأله پانزدهم - در اجل\r\nشارح علامه فرمود اجل بمعنى وقت است و مقصود از وقت چيز حادث است يا آنكه حادث را به آن اندازه بايد كرد مثلا طلوع آفتاب معروف است و همه كس ميشناسد ، امورى كه وقت آن را نميشناسند بطلوع آفتاب تقدير ميكنند مثلا وقت قضا شدن نماز صبح طلوع آفتاب است بارى اجل حيوان آن وقتى است كه علم خداوند تعالى بمرگ او در آن وقت تعلق گرفته باشد .\r\nو المقتول يجوز فيه الأمر ان لو لاه .\r\nاختلاف كردند كه اگر مقتول كشته نشود بمرگ خدائى خواهد مرد يا زنده ميماند اشعريان گويند البته خواهد مرد و ابو الهذيل علاف از معتزله نيز همين گفته است و بعضى معتزله بغداد گفتند زنده ميماند چون اگر انسان زنده نماند كشتن كسى قصاص ندارد و اگر حيوان زنده نماند ذبح حيوان احسانى است به مالك آن و الا حرام مىشود . و گروهى ديگر گفتند هر دو احتمال هست و خواجه عليه الرحمه اين قول را اختيار كرد و آن را بايد تأويل نمود كه اگر كشته نشود دليل آن است كه اجلش نرسيده بود و بعد از اين دو احتمال است كه زود بميرد يا زنده ماند و آنها كه گويند زنده ميماند اختلاف كردند گروهى گفتند دو اجل دارد على البدل و گروهى گفتند اجل او همان كشته شدن است و اگر كشته نشود پس از اجل زنده است اما اين اقوال و احتمالات بر خلاف تحقيق است و حق آن است كه خداى متعال علمش تعلق گرفته باينكه او بسبب كشتن از دنيا خواهد رفت نه به غير كشتن و اگر بخواهيم با فرض علم خدا بقتل او سخن گوئيم احتمال اينكه كشته نشود باطل است مثل آنكه احتمال دهيم اصلا نميرد باطل است همچنانكه علم خدا بانقضاى حياتش تخلف‌پذير نيست و محال است زنده بماند همچنان محال است كشته نشود و به علت ديگر غير كشتن بميرد اگر بفرض محال علم خدا تخلف‌پذير باشد و او كشته نشود احتمال آن هم هست كه اصلا نميرد و حق آن است كه علم خدا\r\n\r\n","description":"","footnote":"","page_name":" 476 ","page_number":492},
  {"content":"\r\n\r\nتخلف‌پذير نيست و همچنانكه مقتول بايد از دنيا برود بايد بكشته شدن برود و نظير آن علم خدا تعلق گرفت بكفر ابى لهب به اختيار خودش نه بجبر همچنانكه كافر مردن او حتمى است مختار بودن او هم حتمى است و آنكه گوسفندى را بكشد ضامن است يا انسانى را بكشد قصاص بايد كرد زيرا كه معصيت كردند و علم خدا به معصيت معصيت‌كاران رفع - عقاب و ضمان از آنها نميكند چون علم خدا تعلق گرفت كه قاتل معصيت مىكند و مقتول را ميكشد و ساير شبهه‌ها در قضا و قدر گذشت مثل آنكه اگر كشته شدن كسى حتمى است احتراز و دفاع لازم نيست يا اگر دعا كند بلا دفع نخواهد شد .\r\nو يجوز أن يكون الأجل لطفا للغير لا للمكلّف\r\nاجل ممكن نيست براى مكلف لطف باشد چون زندگى شرط تكليف است و بىحيات كسى عمل به تكليف نميتواند كرد و لطف آن است كه توانائى مكلف توقف بر آن نداشته باشد و اجل توانائى را از او سلب مىكند و تكليف معدوم مىشود اما براى غير مكلف مثلا ظالمى كه مانع از كار خير مردم شود البته مرگش لطف است از طرف خدا چون اگر زنده نباشد مردم به خدا نزديك و از مخالفت دور ميشوند و در مرگ آن ظالم آسان عبادت ميكنند .\r\nو الرّزق ما صحّ الانتفاع به و لم يكن لأحد منعه .\r\nمسأله شانزدهم - در رزق است و در آن تحقيقى علمى بيش از آنچه پيش ازين گذشت نداريم الا آنكه در ذيل قضا و قدر و جبر و اختيار از رزق نيز سخنى آوردند . و رزق در اصطلاح اشاعره هر حلال يا حرامى است كه كسى بخورد . و معتزله حرام را رزق ندانند چون رزق آن است كه خدا براى هر بنده مقرر فرمود و انفاق از آن را مستحسن شمرده است و خدا حرام را روزى كسى قرار نميدهد و امر بانفاق از آن نميكند چنان كه فرمود  « أَنْفِقُوا مِمَّا رَزَقَكُمُ اللَّهُ »  و نيز گوئيم هر چه انتفاع و به كار بردن آن جائز باشد رزق است خواه به خوردن و خواه به غير خوردن و شرط خوردن در آن نيست و نيز رزق آن است كه كسى نتواند انسان را از آن مانع شود پس حرام رزق نيست و مال مردم اگر\r\n\r\n","description":"","footnote":"","page_name":" 477 ","page_number":493},
  {"content":"\r\n\r\nچه حلال كرده باشند براى ما رزق نيست زيرا كه صاحب آن مىتواند از رأى خود برگردد و پس از حلال كردن حرام كند و انسان را از تصرف بازدارد . و خوراك چهارپايان در اصطلاح معتزله رزق نيست چون مالك علف ميتواند آن را از چهار پا منع كند اما در لغت شايد رزق بر آن اطلاق كنند و رزق ملك نباشد چون غذائى كه در ضيافت مىخورند پس از خوردن رزق است و منع او نميتوان كرد . و همه جهان ملك خدا است و رزق او نيست و نيز فرزند و علم و ساير نعم رزق است و ملك نيست .\r\nرزق از طرف خدا است زيرا كه هر چه مخلوق است از او است و هر ممكن بسبب وجود او موجود شده است و هر عملى كه انسان براى تحصيل آن بكند نيز باراده حق و مشيت او است .\r\nو السّعى في تحصيله قد يجب و يستحبّ و يباح و يحرم .\r\nكوشش در تحصيل روزى در شرع گاه واجب است و گاه مستحب و گاه مباح و گاهى حرام اما مكروه تعقل نميشود و جمهور خردمندان جهان بر اين رفته‌اند كه كسب جائز است و حرام نيست اما بعضى صوفيه آن را حرام ميدانند به دو علت يكى آنكه اموال اين جهان همه آميخته از حرام و حلال است چنان كه تميز آن ممكن نيست و حرام آن اندازه كم نيست كه قابل اعتنا نباشد براى آنكه ظالم و فاسق كه از حرام پرهيز ندارند بسيارند و علت ديگر آنكه در كسب اعانت ظالم است كه گمرك و خراج مىگيرد و اعانت ظالم حرام است و علامه فرمود اين قول صحيح نيست زيرا كه كسب كردن براى دفع ضرر است و دفع ضرر واجب و در قرآن است  « وَ ابْتَغُوا مِنْ فَضْلِ اللَّهِ »  و آيات در طلب روزى بسيار است و نيز گوئيم مال آميخته به حرام را خداوند براى كسى كه نميداند حلال فرموده براى دفع ضرورت و مشقت ، و مساعدت ظالم بىقصد حرام نيست و آن كسى كه بكسب معاونت ظالم كند به قصد معاونت او كسب نكرده است بلكه قصد ديگر داشت .\r\nاگر گوئى در معاونت ظالم قصد شرط نيست زيرا كه معاونت حرام است با قصد و بىقصد چنان كه ظالمى تازيانه خواهد براى زدن مظلومى يا شمشير خواهد براى كشتن بىگناهى\r\n\r\n","description":"","footnote":"","page_name":" 478 ","page_number":494},
  {"content":"\r\n\r\nو كسى آن شمشير به او دهد اگر چه به قصد معاونت در كشتن نباشد حرام است گوئيم اين سؤال و احتمال سفيهانه است زيرا كه معقول نيست كسى ظالم را مهياى كشتن مظلوم بيند و شمشير بدست او بدهد و قصد معاونت نداشته باشد و خطور ببال كه عوام قصد پندارند نيز سفيهانه است . مثل آنكه گويند در مسافرت نميخواهيم ده روز بمانم اما قصد ماندن ميكنم يعنى ده روز را در خاطر مىگذرانم .\r\nعلامه رحمه اللّه حرمت كسب را نسبت ببعض صوفيه داده است چون بعضى كسب را جائز ميدانند شهيد عليه الرحمه در وقف دروس ترديد نموده است . و فرمايد اگر كسى مال خود را وقف بر صوفيه كند بايد به كسانى از آنها داد كه روى بعبادت آورده و از دنيا اعراض كرده باشند تا آنكه گويد آيا شرط است بحرفه مشغول نباشد ترديد است و شايد كتاب نوشتن و صحافى و خياطى و هر چه عمل آن در خانقاه ممكن باشد مستثنى است و علت آن است كه همه آنها مطلق كسب را حرام نميدانند و ذكر صوفيه در فضائل امير المؤمنين عليه السلام و در آخر كتاب بيايد ان شاء اللّه تعالى .\r\nو اقسام كسب واجب و حرام و مستحب و مباح در كتب فقه بتفصيل مسطور است .\r\nو السّعر تقدير العوض الّذى يباع به الشّيء و هو رخص و غلاء و لا بدّ من اعتبار العادة و اتّحاد الوقت و المكان و يستندان إليه تعالى و إلينا أيضا\r\nمسأله هفدهم - سعر يعنى ارزش و نرخ مقدار آن عوض است كه متاع را بدان مىفروشند و آن ارزان است يا گران . آنكه كمتر از نرخ عادى باشد از جهت عادت و وقت و مكان ارزان گويند و آنكه بيشتر باشد گران و گرانى و ارزانى گاهى از طرف خدا است و گاه تصرف مردم نيز در آن دخل دارد .\r\nگفتيم عادت و اتحاد وقت و مكان در آن معتبر است براى آنكه اگر قيمت يخ در تابستان بيشتر باشد و در زمستان كمتر نبايد گفت ارزان شده است بلكه اگر در تابستانى\r\n\r\n","description":"","footnote":"","page_name":" 479 ","page_number":495},
  {"content":"\r\n\r\nقيمتش از تابستان ديگر كمتر باشد بايد گفت ارزانتر است . يا اگر در شهرى به خريدوفروش متاعى عادت نكرده‌اند و اتفاقا ارزان بدست آيد . اما در شهر ديگر عادت به فروش آن است و گران‌تر باشد مانند آب اعتبار ارزانى و گرانى به آن نيست مثل آنكه يك سنگ آب كه در بلاد ما هزاران دينار ارزش دارد و بر سر آن مردم يكديگر را مىكشند در بلاد عراق و مصر پشيزى نمىارزد .\r\nخواجه عليه الرحمه فرمود نرخ كم يا بسيار و ارزانى و گرانى بمشيت الهى است و علامه شارح فرمود به علت آن كه بسته بفراوانى متاع و رغبت مردم است و به زبان مردم امروز تابع عرضه و تقاضا است هر چه متاع فراوان‌تر باشد و براى فروش بيشتر آماده سازند ارزانتر است و هر چه رغبت مردم در خريدن كمتر باشد باز ارزانتر است و اين هر دو بمشيت الهى است كه اگر خواهد متاع را فراوان كند و رغبت مردم را كم يا بالعكس و بندگان خدا از آن عاجزند .\r\nو نيز خواجه فرمود گاه مردم هم در آن دخيلند مثل آنكه گروهى احتكار كنند يا ظالمى راه را به بندد و مانع رسيدن كالا شود يا ولاة مردم را بفروختن به قيمت بيشتر مجبور كنند و اين وقتى است كه ولاة خود فروشنده متاعى باشند يا از فروشندگان رشوه گيرند و گاه باشد كه مردم را مجبور كند متاع خويش را به كمتر فروشند بستم و جور يا محتكر را اجبار كند به فروش جنس خود تا متاع فراوان و ارزان شود . و اللّه العالم .\r\nو الأصلح قد يجب لوجود الدّاعى و انتفاء الصّارف .\r\nمسأله هيجدهم - يكى از مسائل متكلمين است كه آيا بهترين مقدار رزق و مال بر خدا واجب است كه بهر كس شايسته باشد بدهد .\r\nابو على و ابو هاشم گفتند واجب نيست و بلخى گفت واجب است و معتزله بغداد و بصره بر اين قول‌اند و خواجه عليه الرحمه فرمود گاهى واجب است و گاه نيست و ابو الحسين بصرى نيز همين گفته است و سخنان آنها همه مبنى بر مصلحت و مفسده است چون هرگاه مصلحت در دادن نعمت باشد و مفسده نباشد خداى تعالى داعى بر فعل دارد و صارف ندارد پس افاضه نعمت واجب است و آنكه گويد واجب نيست گويد هر اندازه كه فرض\r\n\r\n","description":"","footnote":"","page_name":" 480 ","page_number":496},
  {"content":"\r\n\r\nكنيم بيش از آن هم فرض مىشود و اگر همه واجب باشد نعمت غير متناهى است و براى يكتن محال است و جواب آن است كه اصلح با فرض امكان و نبودن مفسده واجب است و آنكه گويد گاهى واجب است و گاه نيست نيز مبنى بر مفسده گويد كه هرگاه مفسده باشد واجب نيست و اگر نباشد واجب است و موافق قواعد حكما اصلح در علم خدا و عنايت او افاضه وجود حادث است پس از استعداد و تحقيق آن بر خواننده دشوار نيست .\r\n\r\nالمقصد الرابع فى النبوة\r\nمقصد چهارم در نبوت است ، چنان كه پيش از اين معلوم شد اين كتاب مشتمل بر شش مقصد است يكى در امور عامه و پنج مقصد هر يك در يكى از اصول دين يا مذهب و اين مقصد چهارم در نبوت است .\r\n\r\n[ فوائد بعثت پيغمبران 
  ]\r\nالبعثة حسنة لاشتمالها على فوائد كمعاضدة العقل فيما يدلّ عليه و استفادة الحكم فيما لا يدلّ و إزالة الخوف و استفادة الحسن و المنافع و المضارّ و حفظ النّوع الإنسانىّ و تكميل أشخاصه بحسب استعداداتهم المختلفة و تعليمهم الصّنايع الخفيّة و الأخلاق و السّياسات و الإخبار بالعقاب و الثّواب فيحصل اللطف للمكلّف .\r\nمسأله اولى - بعثت پيغمبران نيكو است چون سود بسيار دارد بىزيان مانند :\r\n1 - تأييد حكم عقل در آنچه بدان راه دارد مانند قباحت قتل و دزدى ، چون شرع تأكيد حكم عقل كند داعى مردم در آن قوىتر مىشود .\r\n\r\n","description":"","footnote":"","page_name":" 481 ","page_number":497},
  {"content":"\r\n\r\n2 - بيان احكامى كه عقل بدان راه ندارد و عقلا در آن اختلاف كردند ، مثلا روزه ماه مبارك رمضان واجب است و روزه عيد فطر حرام ، كشتن حيوان براى غذاى انسان خوب است نزد ما ، و بد است نزد هنود .\r\n3 - بسبب پيغمبران ترس از اقدام به بسيارى از كارها بر طرف مىشود چون انسان نميداند خوب است يا بد مانند غصب مال ديگرى براى رفع گرسنگى از خود .\r\n4 - تشخيص نيك و بد در امورى كه عقل بادراك آن راه ندارد و به نظر ميرسد اين فائده مكرر ذكر شده .\r\n5 - تشخيص سود و زيان در قواعد و رسومى كه حسن و قبح عقلى در آن راه ندارد مثلا تقسيم ارث چگونه نافعتر است و وصيت بيش از ثلث زيان دارد و بسا در اين امور حكم مستحبى يا ارشادى باشد يا نباشد مانند پوشيدن روى ظرف آب در شب و مسح سر انگشت و موى سر پس از تراشيدن سر و ناخن گرفتن تا چرك زائل شود و مانند شستن هر ميوه پيش از خوردن تا قذارات حشرات و گرد و خاك از آن زائل شود و امثال آن در آداب طهارت و سنن خوراك و معاشرت بسيار است و غالبا اوامر ارشادى است نه حكم شرعى مستحب يا واجب و در اينجا سخنى ديگر هست كه علامه رحمة اللّه فرمود فوائد بسيارى از غذاها و دواها و مضار آنها براى انسان مجهول است و عقل ادراك آنها را نميتواند كرد و انبيا آن را از وحى فرا گرفته بمردم آموختند و اين فائده عظيم از ناحيت آنها ظاهر گشت اما چنان كه مؤلف در نقد المحصل فرموده اثبات آن ضرورى نيست هر چند گاهى براى اعجاز ببعضى عجائب طب و غير آن اشاره كردند .\r\n6 - از فوايد بعثت انبيا حفظ نوع انسان است از تباهى باينكه قوانين عادله جعل كنند براى معيشت دنيا غير آنكه براى عبادت و آخرت قرار دادند مانند احكام معاملات و نكاح و طلاق و قضا و شهادات و امثال آن و اين قسمت از شريعت فقط فائده دنيوى دارد و همه كس از عادل و فاسق و ظالم و پارسا به آن نيازمندند و ارزش آن پيش مردم بيش از ساير احكام و علوم دين است .\r\nعلامه رحمه اللّه فرمود حب غلبه در طبائع بشرى موجب نفرت آنها است از يكديگر\r\n\r\n","description":"","footnote":"","page_name":" 482 ","page_number":498},
  {"content":"\r\n\r\nبا آنكه حكمت الهى در اجتماع انسان بر الفت است و همرأيى و بر ضد تنافر ، چون انسان مدنى است طبعا و بايد افراد آنان به يارى يكديگر حوائج خويش را برآورند و و با نفرت ممكن نيست پس جامع مشتركى ميان آنها بايد كه آنها را بهم پيوند دهد و يك اجتماع بسازد و براى همه يك آرزو و يك مقصد ايجاد نمايد ( در زمان ما هموطن و هم زبان بودن و امثال آن را جامع مشترك قرار دادند ) و علامه فرمود آن جامع مشترك سنت واحد و شريعت است كه همه كس آن را ملاك وحدت و موجب سعادت داند و اجتماع بدان پيوند مىپذيرد ، با داشتن چنين شرع و سنت همه خود را يگانه ميدانند ( بتجربه صحت كلام علامه بر ما معلوم ميگردد زيرا كه در قوافل مسافران و كاروانان و در بلاد غربت چند تن شيعه كه زبان‌هاى مختلف دارند ترك و هندى و عرب و فارس با هم مأنوس ميشوند هر چند وطنشان مختلف است اما دو فارسى زبان يا دو عربى زبان كه يكى مذهب تشيّع دارد و ديگرى از اهل سنت است از اهل يك وطن و زبان از هم جدا ميشوند ، پس جامع مشترك كه اجتماع را يگانه ميسازد نه زبان و وطن است بلكه سنت واحد است همچنين مسلمانان با يكديگر تعصب ميورزند هر چند از بلاد مختلف باشند و غير مسلمانى كه از وطن خود آنهاست براى آنها اجنبى است .\r\nآنگاه فرمود سنت را بايد كسى بنهد و مقرر دارد و بايد از هم نوعان خود ممتاز باشد چون هيچ يك از ديگرى اولويت ندارد و نميتوان گفت خود مردم يك تن برگزينند چون در تعيين آن كس كه بايد قانون قرار دهد اختلاف خواهد افتاد پس بايد آن را خداى تعالى امتياز دهد و بمعجزات مؤيد كند تا همه بدانند برگزيده حق است و پاره از اين مطالب پيش از اين گذشت .\r\n7 - آنكه افراد بشر در ادراك كمالات و تحصيل معارف و كسب فضائل مختلفند بعضى چنان نفس قوى دارند كه از يارى ديگران بىنيازند در ادراك كمال و در استعداد آنكه بموجودات عاليه اتصال يابند بسيار شديدند و بعضى از همه جهت عاجز و ناتوان و نتوانند ادراك كمالى كنند و ميانه اين دو طرف متوسط بسيار است و مراتب كمال در آنان متفاوت بعضى بيك طرف نزديكترند و بعضى به طرف ديگر و فائده پيغمبران است كه ناقص\r\n\r\n","description":"","footnote":"","page_name":" 483 ","page_number":499},
  {"content":"\r\n\r\nاز افراد را بر حسب استعداد خود او بكمال رسانند . و اگر گوئى آنها كه در مراتب عاليه از ادراك كمالند و فرمود از يارى ديگران بىنيازند كيستند آيا از انبيا هستند يا از ساير مردم ؟ گوئيم گروهى از انبيا در هر زمان بودند مبعوث بر خود نه بر هدايت ديگران و به نظر ميرسد مراد آنهايند كه خود استعداد اتصال بعقول عاليه دارند و اللّه العالم .\r\n8 - ديگر از فوائد بعثت پيغمبران تعليم صنائع خفى است كه عقل بشر بدان نميرسد چنان كه در قرآن درباره حضرت داود عليه السّلام فرمود :  وَ عَلَّمْناهُ صَنْعَةَ لَبُوسٍ لَكُمْ  يعنى زره بافتن بداود آموختيم و درباره حضرت نوح  أَنِ اصْنَعِ الْفُلْكَ بِأَعْيُنِنا  كشتى ساختن به حضرت نوح آموخت اما بايد تصديق كرد چنان كه خود مصنف در نقد المحصل فرموده است كه اين فائده از ضروريات وجود پيغمبران نيست يعنى آنها براى اين امور مبعوث نگشتند هر چند براى اظهار معجزه بعض عجائب نمودند و بعضى علوم اظهار كردند و گاهى راهنمائى بپاره صنايع و علوم كردند چنان كه امير المؤمنين عليه السّلام به چند سطر عقول مردم را بروش استنباط نحو رهبرى كرد و حضرت رسول صلّى اللّه عليه و آله باستعمال ظل يعنى سايه آفتاب در تعيين زاويه ارتفاع خورشيد و تشخيص اوقات عقول مردم را بعلم مثلثات و خطوط مثلثاتى هدايت فرمود و حضرت امام جعفر صادق عليه السّلام بتعليم قواعدى چند جابر بن حيان صوفى را متوجه اصل مبناى شيمى ساخت كه عناصر پس از تركيب و تغيير صورت نوعيه هزاران هزار فائده عجيب دارد كه امتزاج آنها ندارد و امروز همه مردم جهان ميدانند نخستين شيمىدان جهان جابر بود و نيز همه ميدانند جابر شاگرد امام جعفر صادق عليه السّلام است .\r\n9 - از فوائد بعثت پيغمبران خدا تكميل و تأييد حكمت عمليه است و در اصطلاح حكما حكمت عمليه بر علم اخلاق و تدبير منزل و سياست مدن اطلاق مىشود علم اخلاق بيان وظيفه انسان است بخويش كه خود را از رذائل مانند حسد و بخل و كينه پاك كند و بفضايل آراسته سازد و تدبير منزل وظيفه او است نسبت بزن و فرزندان و كسان و خويشان و سياست وظيفه او نسبت باهل شهر و كشور خود ، و خواجه عليه الرحمه تدبير منزل را جدا نام نبرده و آن را داخل در سياست شمرد و اين سه علم از وظايف انبيا است .\r\n10 - وهم از فوائد پيغمبران حل بزرگترين مسائل بشرى است كه اثبات ثواب\r\n\r\n","description":"","footnote":"","page_name":" 484 ","page_number":500},
  {"content":"\r\n\r\nو عقاب و سراى آخرت و بقاى روح باشد و با آنكه خود اين مسأله از اهم مسائل است و دانستن آن فضل بزرگى است ، در آن لطفى است براى مكلّفان در عمل به احكام شريعت :\r\n\r\n[ قول براهمه كه پيغمبر لازم نيست 
  ]\r\nو شبهة البراهمة باطلة بما تقدّم .\r\nبراهمه دانشمندان و بزرگان هندند به بعثت پيغمبران اعتقاد ندارند و شايد همه بت‌پرستان بر اين عقيده باشند گويند اگر پيغمبران چيزى موافق عقل آوردند عقلا از آنها بىنيازند و اگر مخالف عقل آورند نبايد پذيرفت . جواب آن است كه اگر موافق عقل آورند تأييد عقل مىكند و لطف است و اگر عقل در آن حكم نكند يعنى راه بدان نداشته باشد شرع تأسيس حكم مىكند .\r\nو هي واجبة لاشتمالها على اللّطف في التّكاليف العقليّة .\r\nمسأله دويم - بعثت پيغمبران واجب است چون لطف است در واجبات عقليه و لطف واجب است ، اين مذهب معتزله است و بيان آن گذشت .\r\n\r\n[ معصوم بودن پيغمبران 
  ]\r\nو يجب في النّبي العصمة ليحصل الوثوق فيحصل الغرض و لوجوب متابعته و ضدها و الإنكار عليه .\r\nمسأله سيم - عصمت پيغمبران در آن اختلاف كردند معتزله گفتند گناه بر پيغمبران روا نيست مگر گناهان صغيره بسهو يا بتأويل جائز است و معنى تأويل آن است بخطا آن را گناه نداند و گفتند چون ثواب انبيا بسيار است اندكى گناه صغيره بدان همه ثواب فانى و مضمحل مىشود و اشاعره غير كفر و دروغ را از آن‌ها ممكن ميدانند كبيره يا صغيره و امام فخر رازى صدور كبائر را جائز ندانسته است و در مواقف گويد اشاعره جائز ندانستند سمعا نه عقلا چون آنها بحسن و قبح عقلى معتقد نيستند .\r\nو اماميه گفتند از هر گناه معصومند كبيره و صغيره ، از كذب معصومند چون اگر احتمال\r\n\r\n","description":"","footnote":"","page_name":" 485 ","page_number":501},
  {"content":"\r\n\r\nدروغ در آنها داده شود اطمينان بقول آنان نمىماند و از ساير معاصى نيز معصومند زيرا كه امت را مأمور كردند به پيروى آنها در اقوال و افعال و اگر فعل آنها معصيت باشد پيروى آنها جائز نيست يا گوئيم هم متابعت آنها واجب است چون پيغمبرند و هم مخالفت واجب است چون گناهكارند . ديگر آنكه اگر پيغمبر گناه كند بايد او را نهى كرد و عمل او را منكر شمرد با آنكه رد پيغمبر و آزار او جائز نيست . و امام فخر رازى گويد گناه كار فاسق است و قول فاسق را بصريح قرآن نبايد پذيرفت  « إِنْ جاءَكُمْ فاسِقٌ بِنَبَإٍ فَتَبَيَّنُوا  پس قول او حجت نيست نعوذ باللّه .\r\nعلماى ما نام صغيره و كبيره در دليل نبردند و ميان آن دو فرق نگذاشتند چون مقصود نافرمانى خداست كه وثوق و اعتماد از اعمال پيغمبر برمىخيزد و متابعت او حرام مىشود با اينكه صغيره و كبيره نسبى و اضافى است و حد مائز و مرز فاصل ندارد هر - گناهى نسبت بگناهى بزرگتر است و بگناه ديگر كوچكتر مانند شهر بزرگ و كوچك و خانه بزرگ و كوچك و مرد مشهور و خامل و امثال آن .\r\nاما آن اعمال انبيا كه ترك اولى گويند متابعت آن براى ما جائز است .\r\nامام فخر رازى در محصل از حشويه نقل كرده است كه گفتند پيغمبر صلّى اللّه عليه و آله و سلّم پيش از نبوت كافر بوده است و حشويه گروهى از ساده‌لوحان خشكند اندكى احمق گونه و اختصاص بمذاهب مختلفه اهل سنت ندارند بلكه در همه گروه يافت ميشوند و مبناى آنها بر قبول هر گونه روايت است بىملاحظه ادله و قرائن كذب و ظواهر الفاظ را دليل ميگيرند بىتفحص از ادله ديگر و قيد و تخصيص و فخر گويد اين قوم بر خلاف همه مسلمانان گفتند آيه قرآن  « وَ وَجَدَكَ ضَالًّا فَهَدى »  .  « ما كُنْتَ تَدْرِي مَا الْكِتابُ وَ لَا - الْإِيمانُ  دلالت بر كفر دارد نعوذ باللّه . بلكه معنى آن است كه ممكن بذات خود هيچ ندارد مگر به او بدهند و عدم ذاتى مقدم است بر وجود غيرى مانند   إِنَّا أَنْشَأْناهُنَّ إِنْشاءً فَجَعَلْناهُنَّ أَبْكاراً   باكره بودن تأخر از خلقت ندارد .\r\nو كمال العقل و الذّكاء و الفطنة و قوّة الرّأى و عدم السّهو و\r\n\r\n","description":"","footnote":"","page_name":" 486 ","page_number":502},
  {"content":"\r\n\r\nكلّما ينفّر عنه من دناءة الآباء و عهر الأمّهات و الفظاظة و شبهها و لا كل على الطّريق و شبهه .\r\nپيغمبران نبايد داراى صفاتى باشند كه نفرت آورد و مردم چنان كه بايد آنها را تعظيم نكنند و نبايد در قلوب مردم بىوقع و حشمت باشند از جمله در عقل و هوش و تنبه چنان باشند كه فريب نخورند چون فريب خورده را مردم بمسخره و افسون ميگيرند و بر فرض آنكه او را پاك و بىآلايش از مكر و حيله دانند اما چون پاكى از سادگى باشد وقعى ننهند و او را تعظيم نكنند و فرمان نبرند مگر بدانند در تصميم خود فريب نخورده است و نيز بايد قوى الرأى باشد و آنچه پيش‌بينى مىكند و وسائل آن آماده ميسازد درست درآيد و ما بتجربه يافته‌ايم حتى علما اگر بدين صفات متصف باشند و لو در غايت علم و تقوى باشند چندان وقعى ندارند در نظر مردم ، پس پيغمبران را كه خدا براى ترويج دين و نفوذ كلمه مبعوث مىكند بايد با وقع و وقار باشند تا نقض غرض نشود .\r\nو نيز بايد پيغمبر سهو نكند چون اگر يك بار سهو كند عملش حجت نيست و نميتوان متابعت او را واجب دانست با اينكه مسلمانان اگر شنيدند يك بار آن حضرت فلان جنس را خريد يا فلان معامله را انجام داد يا در سفر فلان عمل كرد اقلا آن را دليل جائز بودن عمل ميشمارند .\r\nو نيز بايد پيغمبر از جهت پدران چنان نباشد كه مردم وى را سبك شمارند و از جهت مادران پارسا باشد و درشت خوى نباشد و سخت‌گير كه مردم متنفر شوند و از بيمارىهاى نفرت‌آور مانند سلس و جذام و برص سالم و از عادات پست مانند طعام خوردن در راه و امثال آن خالى باشد و اگر بخواهيم با منكران لطف بطريق اهل فن مجادله كنيم ميتوانيم به آيه كريمه  « وَ لَوْ كُنْتَ فَظًّا غَلِيظَ الْقَلْبِ لَانْفَضُّوا مِنْ حَوْلِكَ »  متمسك شويم خدا فرمود با پيغمبرش كه تو بدخوى و سنگين دل نبودى كه اگر بودى مردم از گرد تو پراكنده ميشدند پس خدا ميخواهد مردم به آن حضرت رغبت كنند و هر چيز منفر مانند بدخوئى و سنگدلى\r\n\r\n","description":"","footnote":"","page_name":" 487 ","page_number":503},
  {"content":"\r\n\r\nكه نفرت آورد و غير آن از صفات كه در كتاب برشمرده است بايد از او دور دارد و لطف همين است و اين گونه منكران لطف بتمسك به ظاهر قرآن و قياس خصوصا علت منصوصه سخت شيفته‌اند .\r\nو اين استدلال بروش خود آنها حجتى است قاطع بلكه منهى كه از نقص عقيده خود آگاه شوند .\r\n\r\n[ طريقه اثبات نبى 
  ]\r\nو طريق معرفة صدقه ظهور المعجز على يده و هو ثبوت ما ليس معتادا أو نفى ما هو معتاد مع خرق العادة و مطابقة الدّعوى .\r\nراه شناختن پيغمبر و درستى گفتار او معجزه ايست كه بر دست وى ظاهر شود و معجزه چيزى است بر خلاف عادت و دو قسم است ، يا آنكه عادت بثبوت چيزى قرار گرفته و به تصرف پيغمبر يا دعاى او ثابت نشود و عادت را بشكند يا آنكه عادت بثابت نشدن قرار گرفته و براى پيغمبر ثابت شود و شرط آن است كه مطابق دعوى باشد مثلا عادت جارى بر آن نيست كه عصاى چوبين اژدها شود و براى حضرت موسى اژدها شد و فرعون را بترسانيد و نيز عادت بر آن نيست كه پهلوان نيرومند از برداشتن شمشير سبك عاجز شود و باعجاز نبى چنان شود كه هرگاه خواست آن را بردارد نتواند آن نيز معجز است و شرط است مطابق دعوى باشد زيرا كه اگر ادعا كند كور را شفا مىدهم و اتفاقا او را كر كرد گرچه خرق عادت است اما معجز نيست .\r\nبايد دانست كه شرط معجزه نيست بىسبب طبيعى باشد بلكه گاه سبب طبيعى دارد و گاه ندارد مثلا پيغمبر صلّى اللّه عليه و آله يكى از معاندان را نفرين كرد كه خداى سگى از سكان را بر وى مسلط كند و او را در سفر شيرى خورد يا پيغمبرى نفرين به قحط و گرسنگى كند و باران نيايد يا نفرين به و با و بلا كند زمينى يا آسمانى و زمين بشكافد و كس را فرو برد يا از آسمان صاعقه فرو افتد و كسى را بكشد اما چون اين بلاها مقارن نفرين پيغمبر واقع شود چنان كه مردم بدانند نفرين پيغمبر در آن تاثير داشت معجز است و اگر بىاسباب طبيعى باشد مانند زنده كردن مردگان يا رويانيدن درخت در چند دقيقه و بزرگ شدن\r\n\r\n","description":"","footnote":"","page_name":" 488 ","page_number":504},
  {"content":"\r\n\r\nو ميوه دادن دلالت آن ظاهرتر است .\r\nمراد از خرق عادت كه در كلام مؤلف تكرار شده آن است كه نوادر طبيعت هميشه خرق عادت نيست گرچه خلاف معتاد است مانند طفلى كه سه پا داشته باشد يا چشمش بالاى سرش قرار گرفته چون نوادر هم فى الجمله موافق عادت است اما بايد بدانيم كه امر خارق العاده مربوط با دعاى پيغمبر است و خدا براى تصديق او اظهار كرده است نه آنكه اتفاقا مقارن دعوى بوده است .\r\nعلامه رحمه اللّه پنج شرط كرده است ( 1 ) آنكه امت از مانند آن يا چيزى نزديك به آن عاجز باشند و معنى آن بر نويسنده معلوم نيست چون نزديك بمعجزه اگر معتاد باشد و خرق عادت نباشد توانستن آن دليل توانستن اصل معجزه نيست ( 2 ) دوم آنكه از جانب خداى تعالى يا بفرمان او باشد و مقصود آن هم بر اين بنده مجهول است چون همه چيز بفرمان خداست و اگر مقصود آن است كه سبب ظاهر نداشته تا مجازا نسبت به آن سبب دهند گفتيم اين شرط در معجزه نيست ( 3 ) سيم آنكه در زمان تكليف باشد نه نزديك قيامت كه اوضاع جهان بهم مىخورد و عادات شكسته مىشود ( 4 ) آنكه بقرائن معلوم باشد كه متعلق بدعوت پيغمبر است ( 5 ) آنكه خارق عادت باشد .\r\nو قصّة مريم و غيرها تعطى جواز ظهورها على الصّالحين .\r\nمسأله پنجم در كرامات يعنى خوارق عادت كه از دست غير پيغمبران ظاهر شود .\r\nمردم اختلاف كردند گروهى از معتزله ظهور كرامات را از غير پيغمبر كه دلالت بر فضائل و منقبت آنان كند جائز ندانستند و هم جائز ندانستند بر دست مدعيان دروغگو خرق عادت بر ضد دعوى آنها ظاهر شود مانند مسيلمه كذاب كه گفتند در چاه آب دهان بيند از تا ببركت آن آب چاه افزوده شود او آب دهان انداخت و خشك شد . ابو الحسين و جماعت ديگر از معتزله و اشاعره كرامات را جائز دانستند چنان كه در قرآن كريم از مريم نقل كرده است طعام براى او حاضر ميشد و آصف برخيا عرش ملكه سبا را از يمن بشام آورد و نيز از امير المؤمنين على عليه السّلام و ائمه ديگر عليهم السّلام كرامات بسيار متواتر است :\r\n\r\n","description":"","footnote":"","page_name":" 489 ","page_number":505},
  {"content":"\r\n\r\nو لا يلزم خروجه عن الإعجاز و لا النّفور و لا عدم التّميّز و لا إبطال دلالته و لا العموميّة .\r\nگفتند به چند دليل نبايد غير پيغمبران معجزه داشته باشند .\r\n( 1 ) آنكه اوليا و صلحا بسيارند و اگر براى هر يك ثبوت كرامتى شايسته روا باشد اعجاز خرق عادت نيست و از معجز بودن خارج مىشود .\r\n( 2 ) آنكه اگر هر كس را معجزتى دهند وقعى براى پيغمبران نمىماند و معجز را تعظيم انبيا نتوان شمرد .\r\n( 3 ) ابو هاشم گفت معجزه براى امتياز پيغمبر است از ديگر مردم تا دليل درستى دعوى او باشد و اگر ديگران هم بكنند آنچه مسيحا ميكرد معجزه مسيح امتياز او نيست .\r\n( 4 ) آنكه اگر ديگران معجزه داشته باشند و كسى براستى پيغمبر باشد و دعوى نبوت كند معجزه او دليل نبوت او نخواهد بود چون شايد از صلحا است و كرامتى بر دست او جارى شده است .\r\n( 5 ) آنكه اگر خارق عادت بر غير نبى جائز باشد پس هر كس ممكن است معجزه داشته باشد و آن حدى ندارد و خصوص ذكر اوليا يا صلحا يا ائمه يا عباد بىدليل است .\r\nجواب دادند از سؤال اول كه كرامات چندان اتفاق نمىافتد كه از حد اعجاز خارج شده امرى معتاد شود و اگر هزار مرد صالح از روى آب بگذرند باز امرى خارق عادت خواهد بود .\r\nجواب سؤال دويم آن است كه كرامت و تعظيم انبيا تنها براى داشتن معجزات نيست چنان كه به پيغمبران شجاعت و سخاوت دادند و ديگران را هم دادند و از اينكه پيغمبرى هم مانند ديگر شجاعان باشد وهن او نيست بلكه پيغمبران هزاران فضائل و مناقب دارند كه معجز در ميان آنها هيچ نيست .\r\n\r\n","description":"","footnote":"","page_name":" 490 ","page_number":506},
  {"content":"\r\n\r\nجواب سؤال سيم آن است كه امتياز پيغمبران از مردم ديگر بداشتن معجزه نيست بلكه بعلم دين و معرفت و شريعت و وحى و الهام است و چنان نيست كه اگر معجزه نباشد از ديگران امتياز نداشته باشند و معجزه نشانه و دليل فضائل او است نه اصل فضيلت .\r\nجواب از سؤال چهارم آن است كه اين سؤال و شبهه كسى كند كه خداى تعالى را عالم و قادر و مختار نداند اما آنكه گويد به همه چيز عالم و بر همه قادر است و ببندگان عنايت دارد و لطف را بر او واجب ميداند گويد اگر پيغمبر در دعوى خويش دروغ گويد نبايد معجزه بر دست او جارى كند تا سبب گمراهى مردم شود اگر چنين كند البته مردم معذورند و در قيامت آنها را بر متابعت اين پيغمبر عقاب نخواهد كرد ، اما صلحا و اوليا كه كرامت دارند دعوى باطل ندارند و اگر داشتند هرگز آنها را كرامت نميدهد .\r\nجواب سؤال پنجم آن است كه كرامت نه براى همه صالحان است بلكه حدى دارد كه خداى خود ميداند و بزرگان اوليا و خداشناسان را مرحمت ميفرمايد .\r\nو معجزاته عليه السّلام قبل النّبوّة تفيد الإرهاص .\r\nارهاص آماده كردن اذهان و تنبيه است و گاه باشد كه عجائبى پيش از بعثت پيغمبران ظاهر شود تا مردم از مشاهده آنها آماده شنيدن دعوت شوند و غالب كسانى كه كرامات اوليا را جائز ندانستند اين گونه معجزات قبل از دعوت و بعثت را نيز جائز ندانستند و صاحب كتاب همه را جائز دانسته شاهدى كه در آن شبهه نميتوان كرد قصه اصحاب فيل است در سال ولادت پيغمبر ما صلّى اللّه عليه و آله و در قرآن صريح آمده است ، و آن هنگام كه اين قصه در قرآن آمد هنوز كسانى كه آن واقعه را ديده بودند از دنيا نرفته و بخاطر داشتند مانند ما كه قضاياى چهل سال پيش را در ياد داريم و قرآن در حضور آنها اين قصه را نقل كرده پس مانند روايات ضعيفه نميتواند بود كه صدق آن مشكوك باشد و وقوع امر غريب پيش از نبوت موجب آمادگى مردم براى ديدن خوارق عادت و اعتقاد بقدرت پروردگار و عنايت او بتعظيم كعبه است و شارح علامه چند اتفاق ديگر را نيز شمرده است از جمله شكافتن ايوان كسرى و فرو رفتن آب ساوه و خاموش شدن آتش فارس اين جمله\r\n\r\n","description":"","footnote":"","page_name":" 491 ","page_number":507},
  {"content":"\r\n\r\nپيش از نبوت بود و ظاهرا مقارن با ولادت آن حضرت و پيش ازين گفتيم شرط اعجاز آن نيست كه سبب طبيعى نداشته باشد اما چون اين اتفاقات پىدرپى براى فارس اتفاق افتاد از آن فال زدند كه دولتشان زوال خواهد يافت و اين نوعى آمادگى بود براى قبول دين اسلام ، و نيز روايت است پس از ولادت ابرى بالاى سر او مشاهده كردند كه با او ميرفت و سنگها را مىشنيد بر او سلام مىكردند پيش از نبوت و براى احتجاج قصه اصحاب فيل كافى است ، ارهاص لطف است و شرط نيست معجزه باشد اما معجزه نوعى است از ارهاص چنان كه در جنگ بدر يكى از زنان بنى هاشم خوابى ديد دليل بر آنكه بزرگان كفار كشته مىشوند و ابو جهل گفت مژده كه در بنى هاشم پيغمبرى از زنان هم مبعوث شده است\r\nو قصّة مسيلمة و فرعون و إبراهيم تعطى جواز إظهار المعجزة على العكس .\r\nدر قصص انبيا آمده است كه حضرت ابراهيم عليه السّلام را وقتى در آتش انداختند و آتش بر او برد و سلام شد پادشاه بابل گفت از هيبت من بود كه آتش خاموش گشت ناگهان آتشى بيامد و ريش او بسوخت و هنگامى كه دريا براى حضرت موسى عليه السّلام شكافته شد فرعون گفت از هيبت من بود و به دريا زد و غرق گرديد ، و نيز در قصه مسيلمه است كه او را گفتند محمّد صلّى اللّه عليه و آله مردى يك چشم را دعا كرد چشم ديگرش شفا يافت مسيلمه گفت من هم مىكنم يك چشمى آوردند دعا كرد چشم ديگرش هم كور شد و گفتند معجزه بر عكس دليل نبوت نيست اما جائز است براى دفع مدعيان دروغگو بر دست آنان جارى شود و بعضى گفتند جائز نيست چون معجزه بر عكس هم جارى نشود براى دفع او كافى است و ما گوئيم صدور چنين خوارق جائز است خواه اين قصه‌ها واقع شده باشد يا نباشد و اگر اين قصص بسند صحيح هم ثابت نشود مقصود حاصل است .\r\nو دليل الوجوب يعطي العموميّة .\r\nمسأله ششم - دليلى كه براى وجوب نبوت ذكر شد عام است و شامل هر زمان\r\n\r\n","description":"","footnote":"","page_name":" 492 ","page_number":508},
  {"content":"\r\n\r\nمىشود پس در هر زمانى حجتى هست و بايد هميشه در ميان خلق حكم خدا جارى باشد نه حكم مجعول بندگان بارى نبوت لطف است و لطف هميشه واجب است . و اين مذهب اماميه است كثرهم اللّه و ايدهم و روايات آنان از ائمه عليهم السّلام متواتر است اما معتزله اختلاف كردند بعضى نبوت را در همه وقت واجب نميدانند بلكه گويند تابع مصلحت است .\r\nو لا تجب الشّريعة .\r\nواجب نيست پيغمبران همه شريعتى خاص داشته باشند بلكه شايد پيغمبرى مبعوث شود پس از پيغمبر ديگر مانند داود عليه السّلام پس از موسى عليه السّلام براى ترويج و تأكيد همان شريعت توراة و شايد پيغمبرى مبعوث شود براى تأكيد احكام عقلى و شايد اصلا پيغمبرى براى تعليم خداشناسى و اخلاق و عالم آخرت مبعوث شود و از احكام شريعت و اعمال بدنى تكليفى نفرمايد و شايد پيغمبران پيش از حضرت موسى عليه السّلام بيشتر توجهشان باصول بود نه بشرع و اعمال بدنى ، و بعبارت ديگر پيغمبر معقولى بودند نه منقولى و ابو هاشم از معتزله گفته است پيغمبر جز براى آوردن شريعت جائز نيست و عبث است و ابو على جبائى همچنان گفت كه ما گفتيم .\r\n\r\n","description":"","footnote":"","page_name":" 493 ","page_number":509},
  {"content":"\r\n\r\n\r\nنبوت پيغمبر ما محمد بن عبد اللّه خاتم الانبياء صلّى اللّه عليه و آله\r\nو ظهور معجزة القرآن و غيره مع اقتران دعوة نبيّنا محمّد صلّى اللّه عليه و آله يدلّ على نبوّته و التحدّى مع الامتناع و توفّر الدّواعى يدلّ على الاعجاز و المنقول معناه متواترا من المعجزات يعضده .\r\nمسأله هفتم . در اثبات نبوت خصوص پيغمبر ما است صلّى اللّه عليه و آله و سلّم . در اينجا به دو دليل تمسك جست اول قرآن و دوم معجزات محسوسه . قرآن هم خود متواتر است و هم بتواتر از پيغمبر نقل شده و هم عجز مردم از معارضه متواتر است و ساير معجزات متواتر معنوى است و فرق ميان تواتر و اخبار آحاد و تواتر لفظى و معنوى در منطق و اصول بيان شده است طريقه اثبات نبوت بمعجزه آن است كه گويند معجزه را خداوند بر دست پيغمبران جارى مىكند و هرگاه كسى دعوى پيغمبرى نكند بعيد نيست كه خداوند تعالى خوارق عاداتى از او بمردم بنمايد و فضل او را آشكار كند اما اگر كسى دعوى پيغمبرى كند بدروغ خداى تعالى بر دست او معجزه اظهار نخواهد كرد چون سبب گمراهى مردم مىشود و آن را كه براستى پيغمبر نيست به پيغمبرى مىپذيرند و احكام غير خدا را رواج ميدهند پس دعوى پيغمبر و اظهار معجزه دليل تصديق خداوند است تعالى ذكره .\r\nپيغمبر صلّى اللّه عليه و آله و سلّم قرآن را معجزه خود خواند و مردم را دعوت بمعارضه كرد اما مردم حاضر نشدند مانند او قرآنى يا سورهء بياورند و عاجز گشتند و دليل عاجز گشتن آنها است كه بجنگ و كشته شدن و اسارت و غارت اموال خود تن دادند و اگر سوره مانند قرآن آورده بودند گرفتار اين بليات نميشدند چون پيغمبر مجاب شده بود آنها ميگفتند  لَوْ نَشاءُ لَقُلْنا مِثْلَ هذا  اگر خواهيم مانند اين بياوريم ( انفال ) دليل آن است كه نياورده بودند و بگزاف لاف ميزدند كه نميخواهيم و اگر بخواهيم ميتوانيم خدا هم ميفرمود بياوريد .\r\n\r\n","description":"","footnote":"","page_name":" 494 ","page_number":510},
  {"content":"\r\n\r\nو خدا فرمود  إِنْ كُنْتُمْ فِي رَيْبٍ مِمَّا نَزَّلْنا عَلى عَبْدِنا فَأْتُوا بِسُورَةٍ مِنْ مِثْلِهِ .  ( بقره ) و آيات بسيار است در اين معنى .\r\nاما معجزات مادى و حسى كه از آن حضرت نقل كردند بسيار است شارح علامه باختصار ببعضى اشاره كرده است .\r\n( 1 ) جوشيدن آب از ميان انگشتان آن حضرت چندان كه مردم بسيار از آن آب اندك نوشيدند و سيراب شد و آن پس از برگشتن از غزوه تبوك بود و علامه رحمه اللّه آن را مقدم شمرد چون راوى چيزى نقل كرده است كه در پيش نظر مردم بسيار واقع شد و نوعا ناقلان در اين قضايا راست ميگويند تا رسواى تكذيب كنندگان نشوند .\r\n2 - آنكه چاه حديبيه آبش فرو نشست و خشك شد و مردم آب ميخواستند پيغمبر صلّى اللّه عليه و آله تير خود را به براء بن عازب داد و فرمود در چاه فرو رو و اين تير را در چاه فرو بر .\r\nناگهان آب از چاه بجوشيد بسيار چنان كه ترسيدند براء غرق شود . اين واقعه نيز در حضور جماعت بسيار بود چون اصحاب پيغمبر در حديبيه هزار و چند صد نفر بودند و آنكه نقل اين قضيه مىكند واقعه را نقل مىكند كه اين همه گواه دارد .\r\nنظير اين قومى نزد آن حضرت شكايت كردند كه آب چاهشان در تابستان خشك شده آن حضرت آب دهان در چاه انداخت آب بسيار شد و خبر آن بيمامه و مسيلمه رسيد از او همين خواستند او آب دهان انداخت در چاهى كه اندك آب داشت خشك شد .\r\n3 - در تفسير و انذر عشيرتك الاقربين آمده است كه چون اين آيه نازل شد پيغمبر صلّى اللّه عليه و آله على را گفت گوسفندى بگير و كاسه شير آور و بنى هاشم كه فرزندان جد تو هستند بخوان على عليه السّلام طعام آماده ساخت و آنها را بخواند چهل مرد بودند خوردند و سير شدند و طعام بجاى بود و غير نشانه انگشت آنان در ظرفها ديده نميشد و از آن شير نوشيدند تا سير آب شدند و شير به حال خود بود و هيچ از آن نكاسته و چون خواست آنان را باسلام خواند ابو لهب گفت گوئى محمّد شما را جادوئى كرده است و پيش از آنكه پيغمبر چيزى فرمايد برخاستند و رفتند پس پيغمبر با على فرمود باز همچنان كن و در روز دوم همچنان طعام خوردند و قبل از آنكه پيغمبر آنها را بسوى خدا خواند ابو لهب همان سخن گفت و\r\n\r\n","description":"","footnote":"","page_name":" 495 ","page_number":511},
  {"content":"\r\n\r\nآنها همچنان برخاستند و بار سيم همچنان دعوت كردند و در اين روز پيغمبر سخن خويش بگفت و بر على عليه السّلام بخلافت بيعت كردند ، گويا نقل اين معجزه براى آن است كه باتفاق فريقين روايت شده و متضمن خلافت على عليه السّلام است .\r\n4 - جابر بن عبد اللّه انصارى در روز خندق بزغاله كشته بود و يك صاع ( يكمن ) آرد جو نان كرده پيغمبر صلّى اللّه عليه و آله را دعوت كرد بطعام آن حضرت فرمود من با اصحاب مىآئيم جابر گفت آرى آنگاه نزد زوجه خويش آمد و قصه بگفت زن پرسيد آيا تو خود گفتى با اصحاب بيايند گفت نه ! او گفت من با اصحاب بيايم و من گفتم آرى زن گفت چون او خود گفت ، خود بهتر ميداند . آنگاه حضرت رسول بيامد و گفت چه داريد گفتيم بزغاله در تنور بريان كرده و صاعى نان جو فرمود اصحاب را ده نفر ده نفر بر در خانه بنشان ، آنها را بنشانيد و همه طعام خوردند ، نقل اين معجزه هم براى آن كرد كه گروه بسيار شاهد آن بودند و راوى نميتوانست با مشاهده آنان بر خلاف واقع گويد و نيز خوى پيغمبر صلّى اللّه عليه و آله مؤيد آن است چون كسى را بطعام دعوت كنند خلاف مروت است ياران گرسنه خود را رها كند و خود تنها بضيافت رود و نيز در محاصره شهرها روزى بر مردم تنگ است و هر كس در مدينه تمكن بر طعامى داشت البته ياران و دوستان را بهره ميداد و اصحاب پيغمبر صلّى اللّه عليه و آله و سلّم كه گرد او بودند چشم به يارى او داشتند .\r\n5 - يكى از اصحاب رسول صلّى اللّه عليه و آله بنام وهبان بن اوس و معروف بود ميان مردم به مكلم الذئب و همه او را به اين لقب ميشناختند يعنى سخن گوينده با گرگ و علامه رحمه اللّه بشهرت وى بدين لقب استدلال كرد و علت اين بود وقتى در بيابان گوسفند ميچرانيد گرگى بيامد و گوسفندى برگرفت مرد گفت عجب بىشرم گرگى هستى و در پى او افتاد گرگ روى به او كرد و گفت از اين تعجب ميكنى ؛ تعجب از آن بايد كرد كه محمّد ميان شما برخاسته است شما را به حق دعوت مىكند و شما اجابت نميكنيد او خدمت پيغمبر آمد و اسلام آورد .\r\n6 - على عليه السّلام را چشم دردى عارض شد حضرت رسالت صلّى اللّه عليه و آله آب دهان بر چشم او افكند شفا يافت و دعا كرد هرگز چشم درد نگيرد و از گرما و سرما محفوظ ماند تا آخر\r\n\r\n","description":"","footnote":"","page_name":" 496 ","page_number":512},
  {"content":"\r\n\r\nعمر چشم درد نگرفت و در زمستان و تابستان جامه يكسان ميپوشيد .\r\n7 - يكى از معجزات او شق القمر است و ما شرح و تفصيل و دفع شبهات آن را در كتاب راه سعادت نوشته‌ايم .\r\n8 - پيغمبر درختى را پيش خود خواند زمين را شكافت و پيش آمد و باز فرمود آن درخت بجاى خود بازگشت و آن را در نهج البلاغه در ضمن يكى از خطبه‌هاى امير المؤمنين عليه السّلام آورد كه اين عمل به خواهش جماعتى از كفار كرد و آنها ديدند و ايمان نياوردند و چون اين در نهج البلاغه نقل شده است و كلام آن حضرت را سخن‌شناسان تميز ميدهند و آن را در حضور جماعتى از مردم نقل كرد كه پيغمبر را ديده و اوصاف او را شنيده بودند قابل رد و انكار يا از اخبار ضعيف نيست .\r\n9 - تمسك بشهرت ستون حنانه كرد و يكى از ستون‌هاى مسجد را ستون حنانه ميگفتند و علت شهرت آن بود كه حضرت رسالت صلّى اللّه عليه و آله مدتها بر آن ستون تكيه ميزد و خطبه ميخواند تا منبر ساختند بر فراز منبر تشريف برد آن ستون ناله مينمود پس نزديك آن ستون آمد و آن را در برگرفت او هم از ناله آرام گرفت مردم گفتند ناله نخستين او از فراق پيغمبر بود و آرامش بعد از آن از اينكه باز پيغمبر صلّى اللّه عليه و آله به او محبت نمود و آن را معجزه دانستند نه تعبير استعارى و اعتبار بتشخيص آنها است كه حاضر بودند و تعبيرات استعارى نزد آنها بسيار متداول بود و اين را حمل بر معجزه كردند .\r\n10 - اخبار غيب از آن حضرت بسيار ظاهر گشت چنان كه بكشتن حضرت ابى عبد اللّه عليه السلام و جاى آن خبر داد و بقتل ثابت بن قيس بن شماس خبر داد و پس از رحلت آن حضرت بقتل رسيد و بفتح مصر خبر داد و دستور فرمود با قبطيان نيكو رفتار كنند چون با عرب هم پيمان و هم رحمند ( هاجر مادر اسماعيل از آن‌ها بود ) و خبر داد كه مسيلمه دعوى پيغمبرى كند و كشته شود و عبسى در صنعا دعوى كند و كشته شود فيروز ديلمى او را كشت در اوان رحلت پيغمبر صلّى اللّه عليه و آله و مسيلمه را خالد بن وليد كشت و نيز على عليه السّلام را از خبر ذى الثديه آگاه ساخت .\r\n\r\n","description":"","footnote":"","page_name":" 497 ","page_number":513},
  {"content":"\r\n\r\nعتبة بن ابى لهب شنيد آن حضرت سوره و النجم ميخواند گفت من به پروردگار و النجم كافرم رسول خدا صلّى اللّه عليه و آله بر او نفرين كرد كه خدا سگى از سگهاى خود را بر او مسلط كند . پس از آن عتبه آهنگ سفر شام كرد و شيرى در راه بر كاروان بيرون آمد لرزه بر اندام عتبه افتاد يارانش گفتند از چه ميترسى گفت محمّد بر من نفرين كرد به خدا سوگند كه آسمان بر كسى راستگوتر از محمّد سايه نيانداخته است آنگاه كاروانيان خود با كالاهاى خويش گرد عتبه را گرفتند و خوابيدند و شير آمد همان عتبه را از ميان آنها چنگ زد و او از بيم هلاك شد .\r\nو نيز خبر از مرگ نجاشى داد . در غروهء موته كه خود آن حضرت حاضر نبود خبر داد زيد بن حارثه را كشتند و جعفر طيار علم برگرفت و آنگاه لحظه درنگ كرد و فرمود جعفر را هم كشتند و عبد اللّه رواحه علم برداشت آنگاه فرمود عبد اللّه رواحه را نيز كشتند پس برخاست و به خانه جعفر رفت و فرزند او را حاضر كرد و اشك از ديدگان روان ساخت و خبر مرگ جعفر را بخانواده او داد پس از آن آشكار گشت كه كار بر همان منوال بود .\r\nديگر حضرت پيغمبر با عمار ياسر فرمود تقتلك الفئة الباغية يعنى آن گروه بيرون رفته از فرمان امام ترا ميكشند و اصحاب معاويه او را كشتند و اين خبر چنان مشهور بود كه معاويه دفع آن نتوانست و حيلتى براى فريب عوام انديشيد گفت آنها او را كشتند كه پيرمرد را از خانه خود بيرون كشيدند و بجنگ آوردند . ابن عباس پيش او درآمد و گفت پس حمزه را هم كفار يعنى پدر و مادر تو نكشتند بلكه او را پيغمبر صلّى اللّه عليه و آله و سلّم كشت كه بجنگ آورده بود . هميشه ستمكاران چنين‌اند ظلم ميكنند و انسان را ميكشند و همان مقتول را مقصر ميدانند كه چرا اظهار مظلوميت خويش مىكند .\r\nو نيز پيغمبر با على فرمود پس از من با ناكثين و قاسطين و مارقين نبرد خواهى كرد .\r\nناكثين آنها بودند كه بيعت كردند و شكستند ( اصحاب جمل ) و قاسطين ستمكاران كه اصحاب معاويه بودند و مارقين خوارج نهروان كه از دين مستقيم بيرون رفتند . اين معجزات را شارح علامه ذكر كرد و در اين باب اشارتى كافى است و فرمود تفصيل\r\n\r\n","description":"","footnote":"","page_name":" 498 ","page_number":514},
  {"content":"\r\n\r\nآيات و معجزات بسيار است و علامه رحمه اللّه فرمود در كتاب نهايه المرام معجزات ديگر هم آورديم و خود اين بنده در كتاب راه سعادت در اثبات نبوت چند معجزه و خبر غيب نوشته‌ام و از بعضى از آنها نتوان گذشت . يكى خبر از آتش حجاز است كه بخارى و مسلم در صحاح خود روايت كردند و البته اين دو كتاب در مائه سيم نوشته شده و اين آتش در مائه هفتم ظاهر شد و همه مورخين آورده‌اند حتى كتب فارسى از جمله در بحيره فزونى و ما در صفحه 56 و 57 چاپ جديد از كتاب راه سعادت تفصيل داده‌ايم .\r\nديگر خبر امير المؤمنين عليه السّلام از آمدن مغول است كه آن را هم بايد دليل نبوت پيغمبر شمرد و آن را در صفحه 53 و 54 از همان كتاب راه سعادت نوشته‌ام اين خبر سيصد سال پيش از آمدن مغول در كتاب نهج البلاغه ثبت شده است و همان خبر بود كه پدر علامه و علماى حله به هلاكو گفتند و او را از خبر امير المؤمنين آگاه ساختند و براى نجف و كربلا شر فهما اللّه و حله امان‌نامه گرفتند پيش از فتح بغداد .\r\nاز جمله ( ص 70 ) قبله مدينه طيبه است و محراب مبارك حضرت پيغمبر صلّى اللّه عليه و آله و سلّم كه آن حضرت بىآلات نجومى تعيين فرمود و گفت موانع از پيش چشم من برداشته شد تا كعبه را در اين جهت ديدم در نزديك به زمان ما با آلات دقيق طول و عرض مكه و مدينه مشخص گرديد و صحت قبله محراب معلوم گشت و بعضى مردم بواسطه دقيق نبودن آلات تعيين بين الطولين آن را نميدانستند و تفصيل آن در صفحه ( 70 ) از راه سعادت هست .\r\nمصنف اين كتاب در نقد المحصل گفته است كه هرگاه كسى در راه پسنديده رود و نزد عوام و خواص ممدوح باشد و ادعا كند از جانب خدا مأمور است و دليل بر درستى دعوى خويش خارق عادات آورد بگويد هر كس تصديق من نمىكند مانند آنكه من آورم بياورد و نياورند شبهه در نبوت او نمىماند با آنكه در سفر پنجم توراة ( سفر تثنيه 18 ) كه خدا خطاب بموسى گفت من براى ايشان پيغمبرى برمىانگيزم مانند تو از ميان برادران ايشان و هر مردى كه گوش فرا ندهد به آنچه از كلمات من ادا مىكند بنام من از او انتقام ميكشم و در فصل چهاردهم انجيل يوحناست كه من از پروردگار ميخواهم تا فارقليط ديگر بشما بدهد\r\n\r\n","description":"","footnote":"","page_name":" 499 ","page_number":515},
  {"content":"\r\n\r\nكه تا ابد باشد بماند و او روح حق است ( انتهى كلام خواجه عليه الرحمه بتلخيص ) ،\r\nامام فخر رازى به عادت و طريقه خويش در اين مقام نيز تشكيكاتى آورده است كه ميتوان گفت شبهات يهود و نصارى كه در دين اسلام كرده‌اند اقتباس از اوست الا آنكه امام براى توضيح و تحقيق ذكر تشكيكات كرده است و يهود و نصارى براى اعتراض و ردّ ، از جمله در كتاب محصل گويد معجزات آن حضرت متواتر نيست و نقل آحاد يقين نمىآورد و تواتر معنوى هم در آن معجزاتى كه به آنها توان معجزه گفت و دليل رسالت قرار داد ثابت نشده چون همه آنچه در دلائل النبوه مىآورند معجز نيست ، جوشيدن آب از ميان انگشتان آن حضرت معجز است و امثال آن بسيار كم است و ديگر منقولات را از امور عادى و اتفاقى توان دانست مانند اخبار از فتح و فيروزى كه بامت ميداد و آن را حمل بر آن ميتوان كرد كه رؤساى لشكرى هميشه به پيروان خود وعده ميدهند و آنها را دلگرم ميگردانند و اگر بر خلاف آمد گويند هنوز وقت غلبه نشده و عاقبت ما غالب خواهيم شد و ديگر آنكه شايد بعضى نفوس قوه دارند كه همه افراد انسان ندارند مىتوانند بر آينده مطلع شوند .\r\nو در دلائل النبوة براى تأييد نبوت آن حضرت از شق و سطيح اخبارى آورد كه در حقيقت تضعيف و سست كردن نبوت آن حضرت است گفتند دو تن از كاهنان جاهليت خبر از آمدن پيغمبر دادند و معاند گويد پس غير پيغمبران هم ممكن است خبر از غيب بدهند و اخبار غيب كه خود پيغمبر داده است دليل نبوت او نيست .\r\nو آنچه از خواجه عليه الرحمه نقل كرديم بيهوده بودن همه اين شبهات را معلوم ميگرداند .\r\n\r\n[ اعجاز قرآن 
  ]\r\nو إعجاز القرآن قيل لفصاحته و قيل لاسلوبه و فصاحته معا و قيل للصّرفة و الكلّ محتمل .\r\nمسأله‌ايست غير لازم و اگر ندانيم استدلال ما را بر نبوت پيغمبر صلّى اللّه عليه و آله زيان نرساند از اين جهت خواجه فرمود همه اين احتمالات ممكن است چون ميدانيم قرآن را پيغمبر\r\n\r\n","description":"","footnote":"","page_name":" 500 ","page_number":516},
  {"content":"\r\n\r\nما آورد و تحدى بدان فرمود و معارض خواست و كسى نتوانست مانند آن آورد پس معجز است و دقت در علت اعجاز آن وسوسه‌ايست غير لازم الا آنكه ذهن را از راه مستقيم منحرف سازد ، هر چند ظاهر تماثل مانند بودن در همه گونه مزاياى كلام است و بعض متأخرين گفتند اعجاز در هدايت او است ، چنان كه درباره تورات و قرآن با هم فرمود :\r\n « قُلْ فَأْتُوا بِكِتابٍ مِنْ عِنْدِ اللَّهِ هُوَ أَهْدى مِنْهُما أَتَّبِعْهُ »  يعنى كتابى آوريد هدايت‌كننده‌تر از قرآن و توراة تا من آن را متابعت كنم و چون فرمود  فَأْتُوا بِسُورَةٍ مِنْ مِثْلِهِ  معنى آن است كه سوره آوريد كه همه مزايا و مقاصدى كه از كلام توقع مىشود و در سوره قرآن هست در مانند آن كه شما مىآوريد نيز باشد و اگر گفتند پريشان قاآنى مانند گلستان سعدى نيست يعنى آنچه مقصود از خواندن و شنيدن كتاب گلستان است از پريشان نمىآيد و آن پند و نصايح و عبرت و تنبيه بر اخلاق كه در آن هست در اين نيست يا اگر گفتند كتابى مانند مثنوى مولوى نوشته نشده است و شعرى مانند او نگفتند يعنى در همه مزايا و مقاصد كلام .\r\nاما اسلوب روش و سخن كه قرآن نه شعر است كه وزن داشته باشد و نه نثر و نه از جنس سجع كاهنان و غيره آن را اعجاز نتوان شمرد زيرا كه اختراع اسلوب امرى خلاف عادت نيست و معجزه خرق عادت است و پيوسته در عربى و فارسى اسلوبهاى نو اختراع ميكنند .\r\nمقصود از فصاحت هم در كلام مؤلف فصاحت اصطلاحى معروف نيست بلكه مقصود بلاغت است . و فصاحت نيز بتصديق خود علماى معانى و بيان ملاك اعجاز نتواند بود و اگر يكى در فصاحت بر ديگران فائق آيد چنان كه ديگران به او نرسند خرق عادت نيست بلكه در هر علم و صنعت مانند خط و موسيقى و نقاشى و مثل آن يك تن بهتر از ديگران برآيد چنان كه نخستين استاد فن شود خرق عادت نيست چنان كه گويند هيچ‌كس اسطرلاب به خوبى عبد الائمه نساخت و خط نستعليق مانند مير ننوشت ، فصاحت همچنين است پس مقصود خواجه عليه الرحمه بلاغت است كه در آن خرق عادت و اعجاز تصور مىشود چون بسيار فصاحت گويند و از آن بلاغت خواهند و بلاغت بمعنى رسانيدن معنى مقصود است\r\n\r\n","description":"","footnote":"","page_name":" 501 ","page_number":517},
  {"content":"\r\n\r\nبقلب سامع چنان كه نيك در او جا بگيرد .\r\nالبته بلاغت متوقف بر آن است كه گوينده غرضى داشته و مقصودى و آن غرض را بنيكوترين وجه ادا كند و كسى كه با قرآن معارضه مىكند بايد غرضى در عرض غرض قرآن داشته باشد و بهتر از قرآن يا مانند قرآن ادا كند و مردم از آن عاجز شوند . بلاغت در نظر علماى معانى و بيان صفتى است در كلام و ممكن است بدان حد رسد كه خرق عادت باشد اما اگر واجب بود هر كس اقرار بنبوت خاتم انبيا مىكند وجه اعجاز آن را بداند كه بلاغت است و معنى بلاغت را نيز دريابد و مصداق آن را در قرآن بشناسد تكليف محال بود و نوع مردم از آن عاجز بودند پس الزام امت به آنكه اقرار كنند علت اعجاز بلاغت است ممكن نيست .\r\nاما صرفه كه سيد مرتضى و گروهى از متكلمين گفتند و خواجه عليه الرحمه در نقد المحصل آن قول را برگزيده و علامه شارح نيز احتمال آن را صحيح دانسته آن است كه عاجز شدن مردم بصرفه است يعنى خداوند تعالى افكار و عقول را بازداشت از آن مثل قرآن بياورند و بعبارت اعم يا قرآن در حد بلاغت و هدايت يا هر چه بگوئيم در عاليترين مقام خرق عارت است و چنان است كه آن گونه تكلم باسباب عادى نميتوان كرد از جهت اخبار غيب و اشتمال بر علوم خداشناسى و معاد و احتجاج صحيح بر معارف و معاد يا چنين نيست . اگر هست معجز است . و اگر نيست يعنى ميتوانستند مانند آن بگويند و نگفتند خداوند باعجاز فكر و زبان آن‌ها را بست و مثل آن نگفتند چون شكى نيست كه مردم عاجز شدند و حاضر به أسيرى و قتل و غارت گشتند و يك سوره مانند قرآن نياوردند و خدا آنها را بازداشت مانند كسى كه بتواند سنگى گران را بردارد اما هر وقت اين اراده كند قدرتش گرفته و دستش خشك شود و عاجز شدن مردم از كلام نظير بسته شدن زبان حضرت زكريا است بقول اهل كتاب\r\nو النّسخ تابع للمصالح .\r\nيهود نسخ احكام خدا را جائز نميدانند و گويند حكم تورات باقى است و آنچه\r\n\r\n","description":"","footnote":"","page_name":" 502 ","page_number":518},
  {"content":"\r\n\r\nموسى عليه السّلام فرموده نسخ نخواهد شد و نصارى لفظا همين گويند و تورات را منسوخ نميگويند اما عمل هم نميكند و مؤلف فرمود حكم خدا تابع مصالح است هر وقت هر حكم را بخواهد تا هر زمان خواهد ثابت نگاه ميدارد و هرگاه مصلحت داند حكم ديگر بجاى آن وضع مىكند و از اول هم ميداند حكم اول موقت است و نسخ خواهد كرد .\r\nو قد وقع حيث حرّم على نوح بعض ما أحلّ لمن تقدّم و أوجب الختان بعد تأخره و حرّم الجمع بين الاختين .\r\nبا اينكه نسخ احكام عقلا جائز است چون تابع مصالح مىباشد در شرع يهود و كتب آنها نيز شواهد بسيار دارد و در چند جاى تورات آمده از جمله آنكه خدا به آدم و حوا گفت هر چه بر زمين راه ميرود و جان زنده دارد بر شما حلال كردم آنگاه نوح را گفت همراه خود در كشتى ببر از حيوان حرام هفت جفت و از حلال هفت جفت پس بر قوم نوح چند حيوان كه بر آدم حلال كرده بود حرام فرمود و ختنه كردن براى ابراهيم در بزرگى واجب شد و در شريعت موسى عليه السّلام تاخير آن از هفتم روز ولادت ممنوع گرديد و دو خواهر را با هم عقد كردن در شريعت آدم حلال بود و در شريعت موسى حرام .\r\nو خبرهم عن موسى عليه السّلام بالتّأييد مختلق و مع تسليمه لا يدل على المراد قطعا .\r\nيهود از حضرت موسى عليه السّلام روايت ميكنند كه احكام تورات ابدى است و نسخ نخواهد شد و گفتند آن حضرت فرمود هميشه سبت را نگاه داريد پس پيغمبرى كه سبت را نسخ كند پيغمبر بر حق نباشد و از آن سه جواب دادند يكى آنكه اين روايت از موسى عليه السّلام صحيح نيست و بعضى گويند ابن راوندى جعل كرده است « 1 » دويم آنكه بر فرض\r\n\r\n\r\n","description":"","footnote":"\r\n( 1 ) من خود سه چهار مورد كه ذكر سبت در تورات آمده است ديدم كلمه ابدا نداشت\r\n","page_name":" 503 ","page_number":519},
  {"content":"\r\n\r\nروايتى از حضرت موسى عليه السّلام ثابت باشد متواتر نيست چون كتب يهود را بخت نصر بابلى تباه ساخت و جماعت آنها را متفرق كرده و اين اندازه جماعت مجتمع نماندند چنان كه وثوقى بمنقولات آنها باشد و مناط تواتر در اخبار آنها از ميان رفت . مناط تواتر كتب آن است كه جماعت بسيار شاهد الفاظ و عبارات آن كتب باشند بطورى كه اگر يكى كلمه بر آن بيفزايد يا بكاهد ديگران كه آن كتب را دارند ملتفت شوند و كسى كه تحريف خواهد از تكذيب آنها بترسد مانند كتاب شرح لمعه و مطول نزد ما و جماعت يهود پس از قتل عام بخت نصر و خرابى بيت المقدس بدين وضع نبودند و كتب مؤلفه پس از بخت نصر آن اعتبار ندارد زيرا كه بخت نصر اقلا هزار و پانصد سال بعد از حضرت موسى عليه السّلام بود .\r\nسيم آنكه بر فرض روايت متواتر باشد بازگوئيم لفظى كه در توراة به كلمه ابد ترجمه ميكنند بمعنى مدت طولانى است نه جاويد و هميشه‌گى چنان كه در تورات است در باره بنده كه شش سال خدمت كرده است كه در سال هفتم آزادى بر وى عرضه كنند و اگر راضى بآزادى نشد گوشش را سوراخ كنند و ابدا خدمت كند « 1 » با آنكه خدمت ابدى معقول نيست و از جاى ديگر معلوم مىشود از پنجاه سال بيشتر خدمت نكند و سال پنجاهم باصطلاح آنها يوبيل است يعنى هفت هفته هفت‌ساله گذشته و نيز درباره گاوى كه براى قسامه قتل در شرع آنها ثابت است فرمود در دين شما سنت ابدى باشد پس از آن تعبد آن‌ها به اين حكم نسخ شد و عمل نميكند .\r\nدر تورات است كه هر روز دو گوسفند قربانى كنيد يكى بامداد و ديگرى شامگاه قربان دائم باشد و اين تعبد نيز نسخ شد و چون تعبد در اين صورت‌ها دلالت بر دوام ندارد\r\n\r\n\r\n","description":"","footnote":"\r\n( 1 ) خوانندگان بدانند آنچه محقق مصنف و علامه شارح رحمها اللّه از كتب و مذاهب اهل كتاب نقل ميكنند بر خلاف منقولات كتب اخباريان صحيح و مستند بتحقيق و دقت و در غايت اعتبار است بخلاف اخباريان باعتماد روايات ضعيفه نقل كرده‌اند و ميتوان منقولات شارح و مصنف را بىدغدغه و بيم براى همه كس نقل كرد و حتى با خود اهل كتاب و موجب سخريه و استهزاء آنان نخواهد شد بر خلاف منقولات اهل حديث .\r\n","page_name":" 504 ","page_number":520},
  {"content":"\r\n\r\nنميتوان گفت هميشه كلمه ابد در تورات براى خلود و دوام است منتها آنكه گوئيم ظاهر دلالت بر دوام مىكند و لكن ظاهر دليل يقينى نيست و بدليل معارض ميتوان ترك كرد .\r\nو السّمع يدلّ على عموم نبوّته عليه السّلام .\r\nگروهى از نصارى پنداشتند پيغمبر ما براى عرب فرستاده شده است نه همه افراد بشر و آيات قرآن و روايات بر عموم نبوت او دلالت دارد . فرمود  « لِأُنْذِرَكُمْ بِهِ وَ مَنْ بَلَغَ »  يعنى قرآن را بر من فرستادند تا شما را هدايت كنم با هر كس كه خبر قرآن به او برسد و اگر گوئى قرآن به زبان عربى است و غير عرب نميفهمند گوئيم ترجمه معانى آن ممكن است و اگر گوئى پيغمبر را بايد به زبان قوم فرستاد گوئيم تا شنوندگان نزديك معانى را نيك ادراك كنند و به ديگران بفهمانيد و اگر گوئى مسلمانان مجبورند لفظ قرآن را به زبان عربى بخوانند در نماز و عبادات گوئيم براى آنكه عبارت و الفاظ آن محفوظ و متواتر ماند . و براى عمل به قرآن نميتوان بلفظ عربى اكتفا كرد بلكه بايد معنى آن را دريافت اگر گوئى ياجوج و مأجوج كه رابطه آنها با مردم اين جانب مقطوع است آيا مكلفند بشريعت اسلام و آيا اسلام براى آنها نيز فرستاده شده است . علامه رحمه اللّه از قول قاضى القضاه دو احتمال درباره آنها نقل كرده است . يكى آنكه مانند حيوانات مكلف به هيچ دين نباشند دويم آنكه مكلفند و خبر اسلام به آنها رسيده و بايد نزديك سد بيايند و از احكام اسلام آگاه كردند . « 1 »\r\n\r\n\r\n","description":"","footnote":"\r\n( 1 ) خواننده بايد متوجه اين نكته باشد كه براى احتجاج و استدلال به همه آنچه در كتب روايات ما از حضرت موسى و عيسى و ساير انبيا عليهم السلام نقل كرده‌اند تمسك نميتوان كرد اگر چه در روايت صحيح هم وارد باشد شايد گاهى نقل آن را براى يهود حرام دانيم اگر موجب سخريه و افسوس گردد مثل اينكه وقتى بنى اسرائيل بدنشان آلوده به نجاست ميشد بمقراض ميبريدند يا هارون دو پسر داشت بنام شبر و شبير و حضرت امام حسين عليهما السلام را بنام آنها ناميدند و شبير بمعنى حسين است عليه السلام علامه رحمة اللّه آنچه در اينجا نقل كرده از اين قبيل نيست و از كتب روايات اخذ نشده بلكه از متن كتب آنها منقول است كه احتجاج به آن ميتوان كرد .\r\n","page_name":" 505 ","page_number":521},
  {"content":"\r\n\r\nبعضى مردم گفتند شايد در بعض ممالك روى زمين اقوامى باشند كه خبر پيغمبر ما صلّى اللّه عليه و آله و سلّم به آنها نرسيده و مكلف بمتابعت او نباشند و علامه فرمود نميتوان گفت اينها مطلقا مكلف باسلام نيستند بكله تا خبر به آنها نرسيده و از آن آگاه نيستند مكلف هم نيستند و هرگاه آگاه شدند مكلف ميشوند .\r\nو بايد درباره ياجوج و مأجوج همين سخن گفت اما بدليل قاطع وضع زندگى و امكنه ياجوج و مأجوج را نميدانم و هر چه درباره آنها نقل كرده‌اند بروايات غير معتبره است اما غير آنكه در قرآن و تورات نام آنها آمده و وجود آنها مسلم است در ساير احوال آنها چيزى در دست نداريم كه بر آن اعتماد كنيم .\r\n\r\n[ پيغمبران از ملائكه افضلند 
  ]\r\nو هو أفضل من الملائكة و كذا غيره من الأنبياء لوجود المضادّ للقوّة العقليّة و قهره على الانقياد عليها .\r\nپيغمبر ما از فرشتگان برتر و بهتر است و همچنين همه پيغمبران پس اشرف مخلوقات در افراد انسان است و علت برترى انبياء آن است كه شهوت و غضب و ملكانى ضد قوه عقليه دارند و آن ملكات را مقهور و فرمانبردار عقل ساختند و معصوم ماندند اما فرشتگان كه معصومند ملكاتى از قبيل شهوت و غضب ندارند و عصمت فرشتگان مانند بىگناهى كودكان است و عصمت پيغمبر مانند عفت جوان سالم و نيرومند با شهوت و غضب .\r\nعلامه فرمود اكثر مسلمانان بر اين عقيده‌اند و گروهى از آنان فرشتگان را افضل دانند ، اما اوايل يعنى حكماى پيشين فرشتگان را افضل ميدانند و اگر گوئى حكماى اوائل كه مقصود علامه از آن در همه جا فلاسفه يونان است به پيغمبر و فرشته معتقد نبودند تا آنها را افضل دانند يا پيغمبران را گوئيم فرشته همان عقول كليه و نفوس سماويه است و افضليت در اصطلاح متكلمان محبوب‌تر و مقرب‌تر نزد خداست و البته نزد خداى تعالى محبوب‌تر و مقربتر كسى است كه ثوابش بيشتر باشد .\r\nو افضليت نزد حكما مقدم بودن در وجود است در سلسله طوليه نزوليه و عرفا\r\n\r\n","description":"","footnote":"","page_name":" 506 ","page_number":522},
  {"content":"\r\n\r\nانسان كامل را اشرف مخلوقات ميدانند و تفصيل اين مطالب مناسب اين كتاب مختصر نيست .\r\n\r\nالمقصد الخامس في الإمامة\r\n\r\n[ امامت لطف است 
  ]\r\nالإمام لطف فيجب نصبه على اللّه تعالى تحصيلا للغرض .\r\nدر اين مقصد چند مسأله است .\r\nمسأله اولى - در اينكه نصب امام بر خدا واجب است .\r\nخوارج و اصم از معتزله گفتند وجود امام لازم نيست نه بر خدا واجب است امامى نصب كند و نه مردم كسى را انتخاب كنند و ديگران واجب دانستند .\r\nابو على جبائى و پسرش گفتند واجب عقلى نيست بلكه در شرع بر مردم واجب شد كه امام انتخاب كنند و مذهب اشاعره و اهل حديث همين است ، ابو حسين بصرى و معتزله بغداد و اماميه گويند واجب عقلى است الا آنكه اماميه گويند بر خدا واجب است نصب كند و معتزله بغداد گفتند بر مردم واجب است و دليل اماميه آن است كه وجود امام لطف است و لطف بر خدا واجب است و گوئيم امام لطف است چون با وجود او مردم بطاعت نزديك مىشوند و از معصيت دور و اگر امام نباشد فتنه و فساد بسيار برمىخيزد و همه مردم ميدانند بىوجود رئيس چه آشفتگى در معيشت مردم روى ميدهد و اگر رئيس امام باشد هم امر دين منظم است هم امر دنيا .\r\nو المفاسد معلومة الانتفاء و انحصار اللّطف فيه معلوم للعقلاء و وجوده لطف و تصرّفه لطف آخر و عدمه منا .\r\nچند اعتراض بر دليل مذكور كردند و مؤلف جواب از آنها مىفرمايد .\r\nاعتراض اول - پيش از اين گفته شد لطف بر خدا واجب است اگر مفاسد و موانعى از آن نباشد و ما تصديق ميكنيم وجود امام لطف است اما شايد مفاسدى باشد كه ما از\r\n\r\n","description":"","footnote":"","page_name":" 507 ","page_number":523},
  {"content":"\r\n\r\nآن اطلاع نداشته باشيم و از اين جهت نميتوانيم بيقين گوئيم نصب امام واجب است چون احتمال مفسده دارد ، جواب آن است كه ما ميدانيم امام مفسده ندارد مگر آنكه عادل و معصوم نباشد و قدرت و مال و لشكر را در ظلم و ستم و هواى نفسانى خود به كار برد و ما شرط عصمت از اين جهت ميكنيم .\r\nو علامه شارح فرمود همه مفاسد معلوم ما است چون مكلفيم از همه آنها اجتناب كنيم و تكليف به غير معلوم محال است و چون تعقل امامت ميكنيم مفسده در آن نمىبينيم نيز خداوند درباره حضرت ابراهيم فرمود :  إِنِّي جاعِلُكَ لِلنَّاسِ إِماماً  و اگر امامت مفسده داشت خداى تعالى ابراهيم را امام نميكرد و اگر گوئى ما ميدانيم إمامت مفسده ندارد اما احتمال ميدهيم موانع بسيار ديگر باشد كه بملاحظه تقارن آنها امامت موجب مفسده شود مثلا امامت دو نفر در جهان هر يك در طرفى خودبخود مفسده ندارد اما وجود هر يك مفسده براى ديگرى است گوئيم سخن ما در اصل امامت و مصلحت آن است و مفاسد و موانع خارجى از بحث فعلى ما خارج است چون اتفاقى است و فعلا منفى .\r\nاعتراض دوم شايد امام لطف باشد اما فائده وجود او بوسيله ديگر نيز حاصل شود . گوئيم سخن در اين مردم و اين عادات و اخلاق و شرائط و اوضاع محيط بآنهاست و با اين مردم و شرائط لطفى غير امام عادل تصور نميشود اما اگر مردم چنين نبودند و هر كس فرشتگان را ميديد مثلا و تا ميخواست گناهى كند آن فرشته او را منع ميكرد و اين قبيل امور خرق عادت ممكن نيست بدل امامت شود و ازين جهت بينى عقلاى مردم بر فرض حاضر نبودن امام عادل بدولت اسلامى متوسل ميشوند تا في الجمله مفاسد كمتر شود و مردم عصر ما كه سلاطين آل عثمان را ديده و حال بلاد اسلام را در زمان دولت آنها مشاهده كردند هرگاه آن را با همان بلاد بعد از انقراض دولت آنان مقايسه كنند فائده وجود امام غير عادل را خوب ادراك خواهند كرد در آن وقت اسلام عزت داشت همان اهل كتاب كه آن روز از مسلمانان تملق ميگفتند و در زندگى تقليد مسلمانان ميكردند يكباره برگشتند پس از زوال دولت آنان اهل اسلام در مملكت خود ذليل اهل كتاب شدند و تقليد آنها كردند و عين همين حال در\r\n\r\n","description":"","footnote":"","page_name":" 508 ","page_number":524},
  {"content":"\r\n\r\nزمان ابن خلدون در اندلس اتفاق افتاد . وقتى امام غير معصوم بنام امامت اسلام چنين تأثير در عزت دين داشته باشد آيا تأثير امام معصوم چه خواهد بود و چه بدلى براى آن تصور ميتوان كرد .\r\nاعتراض سيم آنكه اماميه به امام غايب معتقدند و از او فائده امامت كه اجراء احكام اسلام است و نزديك ساختن مردم بطاعت و دورى از معصيت بوسائل ظاهرى تصور نميشود خواجه عليه الرحمه جواب داد كه وجود امام خود لطف است و تصرف او لطفى دگر و اگر يك لطف نباشد مانع وجود لطف ديگر نيست مانند همه پيغمبران و ائمه عليهم السّلام كه مدتها پيغمبر بودند و خداوند بمقتضاى لطف آنان را فرستاده بود اما تصرف آنها محقق نگشته بود ، اكثر احكام حضرت موسى عليه السّلام پس از وفات آن حضرت بتوسط يوشع بن نون اجرا شد و پيغمبر ما صلّى اللّه عليه و آله مدتى قدرت تصرف نداشت و بسيارى از ائمه همچنين و بر خدا است حجت را بر مردم تمام كند و امام و پيغمبر معين فرمايد مانند آنكه صاحب خانه بايد براى كارگران بيل و خاك و آجر و وسائل بنا آماده سازد و اگر آنها به كار نبرند تقصير از صاحب خانه نيست بر خلاف آنكه وسائل آماده نسازد و اگر خداى تعالى رسول نفرستاد خواهند گفت :  لَوْ لا أَرْسَلْتَ إِلَيْنا رَسُولًا فَنَتَّبِعَ آياتِكَ  و اگر امام معين نفرمايد نظير همين بهانه خواهند گرفت .\r\nخواجه فرمود « و عدمه منا » يعنى تصرف نكردن امام عليه السّلام از ناحيت ما است چون لطف از طرف خدا آن است كه امام را معين فرمايد و بشناساند و لطفى كه بر مكلفين واجب است آن است كه هر يك او را به ديگران بشناسانند و ادله امامت او را بگويد و هيچ‌كس مانع تصرف و تعليم و تبليغ سخنان او نشود و اين امور كه بر مردم واجب بود و نكردند موجب عدم تصرف او شد ، نظير آن است كه خدا به هركس دست و پا و چشم و گوش داد براى معيشت و از اينكه بداند ظالمى دست و پاى او را خواهد بست و مانع ديدن و شنيدن او خواهد شد از دادن دست و پا و چشم و گوش دريغ نخواهد فرمود همچنين نظير آن است كه خداوند در هر امتى همه گونه انسان آماده كرده است براى هر شغل و صنعت كه فكرش\r\n\r\n","description":"","footnote":"","page_name":" 509 ","page_number":525},
  {"content":"\r\n\r\nفقط مناسب همان صنعت باشد يكى براى علم و ديگرى براى تجارت و ديگرى داراى ذوق طب و يكى داراى طبع شعر و هر يك ذوق خود را به كار نبرند لطف خدا ناقص نيست همچنين امام و گاهست كه مقصود كامل از اجتماع دو لطف يا بيشتر حاصل مىشود چنان كه واجب بودن اجتهاد لطف است و واجب بودن سؤال لطف ديگر است و ساختن مساجد لطف است و واجب بودن موعظه لطف ديگر و از اينكه خدا بداند يكى بواجب خود عمل نكرد از لطف ديگر دريغ نميفرمايد و امثله و شواهد بسيار است .\r\n\r\n[ عصمت امام 
  ]\r\nو امتناع التّسلسل يوجب عصمته و لأنّه حافظ للشّرع و لوجوب الإنكار عليه لو أقدم على المعصية فيضادّ أمر الطّاعة و يفوت الغرض عن نصبه و لانحطاط درجته عن أقلّ العوامّ .\r\nمسأله دويم در عصمت امام .\r\nامام بايد معصوم باشد و بر آن چند دليل آورده است : اول آنكه اگر امام معصوم نباشد بايد امام ديگر باشد تا او را به راه صواب دارد و خطاى او را اصلاح كند پس آن امام ديگر امام است و معصوم و اگر او هم معصوم نباشد امام سيم لازم است و هكذا و چون تسلسل محال است بايد به امام معصوم منتهى شود پس امام بايد معصوم باشد . دوم آنكه امام حافظ شرع است و اگر معصوم نباشد چگونه حفظ شرع كند . شرع را كسى بايد حفظ كند كه به دو صفت متصف باشد يكى آنكه همه اسرار شرع را نيك بداند به راه يقينى نه از طريق ظنى و ديگر آنكه هواى خويش را در حفظ شرع به كار نبندد و احتمال چنين امور در وى داده نشود و آن غير معصوم نباشد .\r\nسيم آنكه اگر امام معصوم نباشد و اقدام بگناه كند نهى و تبرى جستن از عمل او لازم مىشود و اطاعت او حرام و بعبارت ديگر در اطاعت امام بايد رعيت خود بداند حق چيست و باطل چيست تا اگر فرمان امام مطابق شرع باشد اطاعت كند و اگر مخالف باشد نافرمانى كند با اينكه اين اختيار در رعايا در معنى نفى امامت است .\r\n\r\n","description":"","footnote":"","page_name":" 510 ","page_number":526},
  {"content":"\r\n\r\nچهارم آنكه غرض از نصب امام منع منكرات و ترويج احكام خداست و امامى كه اطاعتش واجب نباشد چگونه مردم را بازدارد از معاصى و ترويج حكم خدا كند .\r\nپنجم آنكه اگر معصيت كند مقامش از ساير معصيت‌كاران پست‌تر است چون معرفتش درباره خدا و شرع بيشتر است و عقلش كاملتر و عقابش شديدتر .\r\nو از جمله اين ادله دليل دويم كه فرمود لانه حافظ للشرع هم دلالت بر علم او بدين الهى و ارتباط با خداوند تعالى دارد از جهت باطن و هم بر عصمت زيرا كه تفاصيل احكام شرع به راه ديگر غير ارتباط با پروردگار براى بشر بطور يقين حاصل نيست . اگر گوئى قرآن گوئيم قرآن براى تفاصيل احكام نيامده و بسيار تفاصيل است كه بايد از سنت رسول صلّى اللّه عليه و آله مأخوذ گردد و سنت نيز كافى نيست زيرا كه بيشتر بروايات آحاد وارد شده و غالب در آن شك دارند چون مجعول و ضعيف در آن بسيار است و تصرف راويان كمتر حديثى را بىتغيير گذارده است و قياس نيز حجت نيست و ظن و اصل برائت و امثال آن پس از آن است كه علم به احكام الهى ممكن نباشد و با امكان آنكه امام عالم به همه اسرار دين نصب فرمايد لطف مقتضى آن است پس امام علاوه بر عصمت بايد عالم بشرع باشد بارتباط با خدا و مبادى عاليه كه رفع نقص و تفسير مجمل كند .\r\nو لا ينافي العصمة القدرة .\r\nدر اينكه معصوم قادر بر گناه هست و گناه نميكند يا اصلا قدرت بر گناه ندارد خلاف است و بمقتضاى كلام مصنف قدرت دارد و نميكند يعنى ميتواند اطاعت فرمان خدا نكند و مىكند و ميتواند معصيت كند و نميكند و ابو الحسين بصرى قدرت را خاص اطاعت دانسته است اما بر معصيت قدرت ندارد و بمقتضاى كلام بعضى نه بر طاعت قدرت دارد و نه بر معصيت يعنى طاعت مىكند الزاما و نميتواند نكند و معصيت نميكند چون نميتواند . اما كسانى كه مانند مصنف گويند بر هر دو قدرت دارد و مخالفت امر پروردگار نميكند در كيفيت عصمت اختلاف كردند و غالبا آن را ملكه دانستند مانند ملكه عدالت كه بواسطه الطاف خداوندى معصوم را بطاعت نزديك كند بىآنكه به حد الجاء برسد و بهتر آن است بيش از اين در عصمت ائمه سخن نگوئيم كه دواعى معصيت\r\n\r\n","description":"","footnote":"","page_name":" 511 ","page_number":527},
  {"content":"\r\n\r\nكه شهوت و غضب است چنان در آنها خفته و تابع عقل است كه هرگز احتمال صدور معصيت از آنها نيست كه « شيطانى اسلم بيدى » با اينكه قدرت دارند مانند ساير افراد بشر و بعضى آن را تشبيه بنفرت مردم از خبائث كردند گرچه حرام است اما طبع مردم هم از آن متنفر است از اين جهت اجتناب ميكنند و معصوم چنان از معاصى متنفر است كه مردم از خبائث ، و ما همان سخن گوئيم كه بر فرض چنين تنفرى نباشد باز عقل آنها بر ميل معصيت غالب است و از اين جهت گناه را دشمن دارند و شارح علامه فرموده است الطافى كه خاص معصوم است چهار است يكى آنكه در نفس مقدس و روح مطهر او خاصيتى است كه اقتضا مىكند ملكه مانعه از فجور در او پديد آيد دوم آنكه زيان معاصى و فوائد طاعات را نيكو ميداند سيم وحى پىدرپى يا الهام او را پيوسته بعصمت و پرهيز ميكشاند چهارم مؤاخذه و عقاب بر ترك اولى آنان را منبهى است بر اجتناب از نافرمانى\r\nو قبح تقديم المفضول معلوم و لا ترجيح في المساوى .\r\nهرگاه جامع شرائط امامت يك تن باشد مثلا يك معصوم يافت مىشود و بس . او معين است براى امامت و اگر چند تن جامع شرائط امامت باشد در مذهب اماميه همه آنها از جهت فضائل پسنديده كه عند اللّه سبب قرب است و نسبت به انسان موجب كمال نفسانى البته مساوى هستند اما در مذهب غير اماميه اگر چند تن جامع شرائط امامت باشند و همه شايسته آنكه بامامت برگزيده شوند مطابق قاعده اهل عدل بايد افضل را برگزينند زيرا كه قبيح است آنكه در علم يا تقوى و تدبير و شجاعت و امثال آن پيشوا باشد و داناتر يا متقىتر فرمان او برد و مطيع او شود . و در آيه قرآن است  « أَ فَمَنْ يَهْدِي إِلَى الْحَقِّ أَحَقُّ أَنْ يُتَّبَعَ أَمَّنْ لا يَهِدِّي إِلَّا أَنْ يُهْدى فَما لَكُمْ كَيْفَ تَحْكُمُونَ »  بنابراين خداوند تعالى هم كه يك تن را بامامت برمىگزيند آن يك را به همه فضائل آراسته گرداند .\r\nبايد دانست كه بحث در حد فضائل و علوم و مناقب و مرتبه قرب معصومين و ارتباط آنان با موجودات عالم غيب و قدرتشان بر معجزه و امثال آن از وظائف علم كلام خارج است و آنها از رقائق علوم است و از احاديث معتبره در امامت و تدبر در مفاد آنها استنباط يابد\r\n\r\n","description":"","footnote":"","page_name":" 512 ","page_number":528},
  {"content":"\r\n\r\nنمود و عجيب است كه گروهى جاهل در عهد ما از ضروريات مذهب غافلند به حدى كه حتى لطف و عصمت و علم امام را در امور دينى انكار ميكنند و سخنى كه هيچ مسلمانى بخاطرش نگذشته و غير حشويه يعنى سفهاى عامه بدان تنطق نكردند درباره پيغمبر صلّى اللّه عليه و آله ميگويند كه نعوذ باللّه پيش از نبوت كافر بود چنان كه گذشت ( در صفحه 386 ) آنگاه در ولايت آنان سخن گويند آن ولايت كه اصطلاح اهل اللّه است .\r\n\r\n[ امام بايد بنص ثابت شود 
  ]\r\nو العصمة تقتضى النّصّ و سيرته عليه السّلام .\r\nدو دليل است بر مذهب اماميه در تعيين امام . يكى آنكه امامت بايد بنص از معصوم ثابت شود يعنى پيغمبر صلّى اللّه عليه و آله امام پس از خويش را معين فرمايد و آن امام امام ديگر را و هكذا و دليل آن دو چيز است . يكى آنكه امام بايد معصوم باشد و هيچ‌كس علم به عصمت ندارد غير از خدا و كسى كه خدا آگاه كند . دوم آنكه سيرت پيغمبر دلالت بر آن دارد كه مردم را هيچ‌گاه مهمل نميگذاشت و وظيفه آنان را در هر حال معين ميفرمود و مسلمانان ديگر بر خلاف اين رفتند . بيشتر گفتند بنص ثابت مىشود و به اختيار بزرگان اهل حل و عقد ، كه امروز آنها را سياستمداران و خردمندان و نمايندگان گويند و بنى عباس و طرفداران آنها گفتند امامت بنص صحيح ثابت مىشود اما بميراث و انتساب به پيغمبر نيز ثابت مىشود و زيديه هم كه گروهى از شيعه‌اند هم بنص صحيح ميدانند اما گويند اگر هاشمى دعوت بخويش كند و بشمشير بامر بمعروف و نهى از منكر برخيزد و اجراى احكام اسلام خواهد امامتش صحيح است با اين حال امامت ابو بكر و عمر و عثمان را مجاز گويند چون مسلمانان صدر اول امامت آنها را گردن نهادند و آنها ترويج دين ميكردند .\r\nاماميه گفتند پيغمبر صلّى اللّه عليه و آله از پدر مهربانتر بود بر امت خود و آنان را در كوچكترين احكام رهبرى فرمود حتى در قضاى حاجت احكام واجب و مستحب آورد و ارشاد بسيار فرمود و در هيچ چيز نكته فرو نگذاشت و هرگاه دو روز از مدينه غايب ميگشت كسى را بجاى خود مىنشانيد چگونه ممكن است در مهمترين امور كه اين\r\n\r\n","description":"","footnote":"","page_name":" 513 ","page_number":529},
  {"content":"\r\n\r\nهمه توجه مردم بدان است يعنى خلافت روى زمين را مهمل گذارد و مردم را بطريق حق ارشاد نكند .\r\nو نيز ما دانسته‌ايم همه پادشاهان روى زمين كه حكومتشان نه بعظمت دولت اسلام است نه بدوام آن تا تكليف جانشينى و ولايت عهد خويش را معين نكنند آرامش ندارند و چگونه تصور مىشود پيغمبر صلّى اللّه عليه و آله كه با قطع نظر از نبوت عاقل‌تر و مهربانتر از همه بود جانشين معين نكند ابو بكر امر خلافت را بعمر گذاشت و عمر بشورا و تكليف شورا را معين كرد و اين دو خليفه البته عاقل و مجرب بودند و ميدانستند چه بايد كرد و عثمان هم اگر فرصت مىيافت معين ميكرد . پادشاهان بتعيين لفظى وليعهد اكتفا نميكنند بلكه كسى را كه دشمن دولت خود و وليعهد خود بشناسند در زندگى خويش بهر وسيله دفع ميكنند و اگر مرام يا مذهبى را منافى حكومت خود شناسند آن مرام و مذهب را برمىدارند خلفاى بنى العباس آن اندازه كه شيعه را شكنجه و آزار ميكردند يهود و نصارى را آزار نميكردند و آن قدر كه از آل على ميكشتند از - بت‌پرستان نميكشتند تا زمان ما اين روش جارى بود فتحعلى شاه پس از مدتها كه از دولت صفويه گذشته بود هنوز از صوفيه ميترسيد كه مبادا روزى هوس حكومت كنند و جهال را بر آنها ميشورانيد و ميراند البته حضرت رسول صلّى اللّه عليه و آله قصاص پيش از جنايت نميكرد و با مقام نبوت اعمال سلاطين جور را مرتكب نميشد اما ميدانست در مدت دو سال كه دشمنان اسلام منقاد شده‌اند همه منتظر رحلت آن حضرتند تا قدرتى بدست آورند و انتقام خويش بستانند و البته از پاى فرو ننشينند و رؤساى آنها را ميشناخت و ميتوانست در زنده بودن خويش همه را بكشد و براند و باظهار اسلام آنها پس از فتح مكه اعتنا نكند و البته ميدانست آنها بخلافت محلل راضى شوند تا قدرت را بدست گيرند و ميدانست انصار اهل مدينه كه ياران او بودند و براى فيروزى اسلام شمشير زدند دشمن اهل مكه‌اند و مكيان دشمن آنها و آتش عداوت ميان آنها فرو نخواهد نشست و اگر بناى ظلم و جور و اعمال مصالح شخصى بود ميدانست رؤساى هر دسته كيست و انديشه آنها چيست و آنها\r\n\r\n","description":"","footnote":"","page_name":" 514 ","page_number":530},
  {"content":"\r\n\r\nرا چگونه بايد برانداخت اما با مقام نبوت اگر چنين ميكرد ظلم و جور سنت ميشد همچنانكه امير المؤمنين عليه السّلام آن اعمال معاويه را در سياست مرتكب نمىگشت و حكم اسلام را نگاه ميداشت چون عزت احكام نزد او بالاتر از سلطنت شخصى بود از اين جهت گفتند سياست معاويه بهتر است از على عليه السّلام . اگر معاويه يكى از خوارج را در شام ميديد و احتمال ميداد او را بكشد پيش از وقت ميكشت و امير المؤمنين عليه السّلام آنها را در كوفه راه ميداد و دشمنى آنها را با خود ميدانست و ميدانست آماده كشتن او هستند در وقت و فرصت مناسب و نمىكشت تا قصاص قبل از جنايت سنت نشود .\r\nحضرت پيغمبر صلّى اللّه عليه و آله نيز در تعيين خليفه خويش بدستور و امر و تعيين حكمى اكتفا كرد و مانند ساير ملوك موانع را برنداشت از اين جهت طماعان دستور او را سست گرفتند و اگر پيغمبر صلّى اللّه عليه و آله بجور و ظلم سخت ميگرفت كسى با على عليه السّلام مخالفت نمىكرد اما اسلام سست ميشد و همان روز اول مردم آن را رها ميكردند چنان كه فرمود اما حقى فقد تركته مخافة ان يرتد الناس .\r\nبارى پيغمبر صلّى اللّه عليه و آله ولى عهد خويش را معين فرمود به حكم و دستور نه بازالت موانع و دفع و رفع سياسى كه رسم ملوك است و آن دستور را ترك كردند يا تأويل نمودند و گرنه پيغمبر صلّى اللّه عليه و آله و سلّم در تعيين خلافت بر خلاف سيره عمل نفرمود .\r\n\r\n[ ادله امامت على عليه السلام پس از پيغمبر صلّى اللّه عليه و آله و سلّم 
  ]\r\nو هما مختصّان بعلىّ عليه السّلام .\r\nمسأله پنجم در امامت بلا فصل على عليه السّلام پس از پيغمبر صلّى اللّه عليه و آله .\r\nعصمت و نص خاص على عليه السّلام است زيرا كه امت اسلام بر دو قولند و بس .\r\nگروهى عصمت را شرط امامت ندانستند و گروه ديگر شرط عصمت كردند آنها كه شرط عصمت كردند غير على عليه السّلام را امام ندانستند چون غير او باتفاق امت معصوم نبود و آنها كه شرط عصمت نكردند خلفاى ديگر را كه عادل و با تدبير و سياست و مجاهد در ترويج دين بودند شايسته امامت شمارند هر چند بعصمت آنها قائل نيستند پس عمده سخن در شرط عصمت است و باتفاق امت خلفا معصوم نبودند و در على عليه السّلام ميان اماميه و\r\n\r\n","description":"","footnote":"","page_name":" 515 ","page_number":531},
  {"content":"\r\n\r\nديگران خلاف است .\r\nو للنّصّ الجلىّ في قوله عليه السّلام سلّموا عليه بامرة المؤمنين و أنت الخليفة بعدى .\r\nدليل ديگر نص جلى است يعنى سخن آشكار و روشن پيغمبر صلّى اللّه عليه و آله در تعيين آن حضرت براى خلافت خود و در اين باب سخن بسيار است و روايات بيشمار و كتب در امامت به حدى كه در حصر نميآيد و از جمله به چند حديث اشاره فرمود نمونه را و هر كس تفصيل خواهد بكتب خاصه رجوع كند .\r\nيكى قول پيغمبر صلّى اللّه عليه و آله كه سلموا على على بامرة المؤمنين و ديگر آنكه فرمود انت الخليفة بعدى يعنى توئى جانشين من .\r\nشيخ مفيد در ارشاد در ضمن حديث غدير نقل كرده است كه خيمه برپا كردند و مسلمانان را فرمود با على بيعت كردند و سلام بعنوان امير المؤمنين دادند .\r\nو لقوله تعالى  إِنَّما وَلِيُّكُمُ اللَّهُ وَ رَسُولُهُ  الآية و إنّما اجتمعت الأوصاف في علىّ .\r\nآيه‌ايست كه دلالت بر ولايت على عليه السّلام مىكند يعنى ولى شما خدا است و پيغمبر او و على چون كسى كه صفات مذكوره در آيه در او جمع است همان على عليه السّلام است و بس .\r\nو صفات اين است  الَّذِينَ آمَنُوا الَّذِينَ يُقِيمُونَ الصَّلاةَ وَ يُؤْتُونَ الزَّكاةَ وَ هُمْ راكِعُونَ  و گفتند آنكه در حال ركوع انگشترى بسائل داد على عليه السّلام بود .\r\nو مراد از آن همه مؤمنين نيستند چون همه ولى يكديگر نيستند بالاتفاق و البته مقصود از آن شخص خاصى است و باتفاق غير على عليه السّلام در اين وقت انگشتر نبخشيد .\r\nو لحديث الغدير المتواتر .\r\nحديث غدير دليل نصب امير المؤمنين عليه السّلام است بخلافت و بر ديگر احاديث و\r\n\r\n","description":"","footnote":"","page_name":" 516 ","page_number":532},
  {"content":"\r\n\r\nروايات بر حسب عادات و رسوم مردم از جهات بسيار رجحان دارد زيرا كه احاديث ديگر در حضور نمايندگان همه طوائف مسلمين نبود و اين حديث در جائى صادر گشت كه از هر طائفه گروهى به حج آمده بودند و حضرت پيغمبر صلّى اللّه عليه و آله آن را به گوش همه رسانيد و آن دلالت روشن دارد بر عنايت خدا و رسول صلّى اللّه عليه و آله بامرى بسيار مهم و عظيم و ديگر آنكه آن را هنگام جدا شدن قوافل از پيغمبر و حجاج مدينه فرمود و سخن آخرين بهتر در ياد شنونده ميماند و اگر در مكه و منى به اين تأكيد ميفرمود مطلب ولايت با ديگر مطالب آميخته ميگشت و در ذهن‌ها مخلوط ميشد .\r\nديگر آنكه مردم عادت دارند از هر كس آخرين وصيت او را فراگيرند و آنكه در طول عمر خود براى بعضى دوستان گفته باشد اما هنگام مرگ چيزى نگفت چندان در نظر آنان مؤكد نيست و گاه در آن شك ميكنند مردم گويند رأيش برگشته يا آرزوئى بوده است و قصد جدى نداشت اما هنگام مرگ سفارش كند مسجدى بسازيد بىشبهه بايد ساخت و ديگر آنكه مراد پيغمبر صلّى اللّه عليه و آله در حديث غدير روشن و صريح است چون فرمود آيا من بشما اولى نيستم از خودتان يعنى آن كه ميخواهم بگويم شما بايد بپذيريد هر چند رغبت شما چيز ديگر باشد آنها گفتند تو اولى هستى فرمود من كنت مولاه فعلى مولاه اللهم وال من ولاه و عاد من عاداه و انصر من نصره و اخذل من خذله . يعنى هر كس من اولى به او هستم على هم به او اولى است و مولاى بنده كسى است كه به تصرف و تدبير امور او اولى است . شارح علامه فرمود مسلمانان همه اين حديث را بتواتر نقل كردند لكن در دلالت آن بر امامت اختلاف نمودند اما حق آن است كه اول مخالفت كردند آنگاه بهانه براى مخالفت جستند و اگر قصد طاعت داشتند بهانه نميجستند و لفظ صريح بود و ابن ابى الحديد در شرح خطبه كه پيش از خطبه شقشقيه است اشعار بسيار از صحابه و شعراى آن عهد آورده است صريح در اينكه على عليه السّلام را وصى ناميدند چون وصى بودن او مشهور بود يكى از القاب خاص وى گشت .\r\nاز اين جهت نيز ترجيح دارد كه ساير روايات و احاديث از جهت سند چنان نيست\r\n\r\n","description":"","footnote":"","page_name":" 517 ","page_number":533},
  {"content":"\r\n\r\nكه تواتر آن را همه مردم از عوام و خواص بدانند و دلالت آن‌ها هم قابل تأويل و خدشه و شبهه است كه علماى عربيت و سيره بايد حل كنند و حديث غدير بر خلاف همه احاديث صريح است و آنان كه خواهند آن را از صراحت بيرون برند بايد بتكلف تأويلى بسازند و شبهه بتراشند بالجمله چون امامت مسأله اصول و از اعتقادات است بايد عوام هم بدان بگروند و يقين كنند ، عبارتى كه بدقت و اجتهاد و تأويل حاجت ندارد مانند حديث غدير به كار عوام مىآيد « 1 » .\r\nو لحديث المنزلة المتواتر .\r\nپيغمبر درباره على عليه السّلام فرمود « انت منى بمنزلة هارون من موسى الا انه لا نبى بعدى تو نسبت به من مانند هارونى از موسى الا آنكه پيغمبرى پس از من نيست چنان كه موسى عليه السّلام چون بكوه طور ميرفت بنى اسرائيل را به هارون سپرد همچنان حضرت پيغمبر صلّى اللّه عليه و آله و سلّم بغزوه تبوك ميرفت شهر مدينه را بعلى سپرد و اين روايت متواتر است و علماى شيعه اين حديث را در معارضه بعضى علماى اهل سنت آوردند كه بغلط شهرت درافتاد كه حضرت رسول صلّى اللّه عليه و آله در مرض موت ابو بكر را فرمود بجاى او نماز بخواند و همين ذهن مردم را براى خلافت او آماده كند و چون آن حضرت مطلع گشت به شخص شخيص بيرون آمد و على و فضل بن عباس زير بازوهاى او را گرفته بودند تا وارد محراب شد و ابو بكر را كنار زد و خود به نماز ايستاد . علماى شيعه چون ديدند گروهى بامر واقع نشده كه دلالت بر عدم رضاى پيغمبر صلّى اللّه عليه و آله و سلّم بامامت ابو بكر در نماز دارد استدلال كردند بر امامت مطلق او در همه امور دين گفتند و خلافت على عليه السّلام در غزوه تبوك بامر و رضاى\r\n\r\n\r\n","description":"","footnote":"\r\n( 1 ) بارى دليل دو قسم است يك قسم آنكه دلالت آن محتاج بتكلف و اجتهاد نيست و كسانى كه رد ميكنند بايد بتكلف و بهانه‌تراشى رد كنند و حديث غدير از اين قبيل است و قسم دوم آنكه اثبات دلالت آن محتاج باجتهاد و تكلف است و آن به كار عوام نمىآيد . از عبارت من كنت مولاه ولايت عهد ميفهمند و منكر آن بايد بتكلف بهانه‌ها بتراشد و قسم دوم خاص علما است كه از انت منى بمنزلة هارون من موسى امامت بفهمند .\r\n","page_name":" 518 ","page_number":534},
  {"content":"\r\n\r\nپيغمبر در مدينه با ضم انت منى بمنزلة هارون من موسى بهتر از آن دلالت دارد بر امامت على عليه السّلام با آنكه على عليه السّلام به آن راضى نبود و پيغمبر صلّى اللّه عليه و آله بترغيب او را وادار كرد .\r\nو عوام گويند كلوخ‌انداز را پاداش سنگ است ، و صحيح همان است كه بحديث غدير تمسك كنيم و اگر گوئى پيغمبر صلّى اللّه عليه و آله بسيار كس را بر مدينه والى كرد گوئيم چون كسى قائل بامامت آنها نشده است بحث درباره آنها نبايد كرد و ما مدعى نشديم هر كس را وصى پيغمبر ولايت بر كارى داد لايق خلافت كليه است .\r\nو لاستخلافه على المدينة فيعمّ للإجماع .\r\nمعنى آن از شرح عبارت پيش معلوم گشت .\r\nو لقوله أنت أخى و وصيّ و خليفتي من بعدى و قاضى ديني بكسر الدال .\r\nپيغمبر درباره على عليه السّلام فرمود تو برادر منى و وصى و جانشين پس از من و حكم‌كننده در دين من .\r\nمؤلف فرمود . دين بكسر دال نه دين بفتح يعنى اداكننده دين من ، اگر چه در اصول دين بدين گونه قرائن ظنى و لفظى احتجاج نميتوان كرد اما اين جمله براى تأكيد است و در ادله ديگر كفايت است .\r\nو لأنّه أفضل و إمامة المفضول قبيحة عقلا\r\nدليل ديگر بر امامت على عليه السّلام آنكه او افضل بود و پست‌تر را نبايد پيشواى افضل قرار داد و در افضليت آن حضرت پس از اين بحث خواهد شد ان شاء اللّه تعالى .\r\nو لظهور المعجزة على يده كقلع باب خيبر و مخاطبة الثّعبان و رفع الصّخرة العظيمة عن القليب و محاربة الجنّ و ردّ الشّمس و\r\n\r\n","description":"","footnote":"","page_name":" 519 ","page_number":535},
  {"content":"\r\n\r\nغير ذلك و ادّعى الإمامة فيكون صادقا\r\nاز حضرت امير المؤمنين عليه السّلام معجزاتى نقل كردند مانند كندن در خيبر كه هفتاد نفر از اعاده آن عاجز بودند و ديگر سخن گفتن با مارى در منبر كوفه كه گويند فرمود آمده است مسأله بپرسد و از حكام جن بود و جواب شنيد و برفت .\r\nسيم آنكه چون آهنگ صفين فرمود در راه تشنگى شديدى عارض شد و لشكريان بىآب ماندند نزديك ديرى سنگى بزرگ بود اشاره فرمود آن را بردارند عاجز شدند خود بدست مبارك آن را برداشت و بمسافتى دور انداخت و آب از زير آن برآمد و آشاميدند و سيراب شدند و سنگ را به محل خود بازگردانيد و آن راهب كه در دير بود فرود آمد و اسلام آورد .\r\nديگر با جن قتال كرد در غزوه بنى المصطلق و خورشيد دو بار براى او برگشت الى غير ذلك كه در سير و تواريخ مسطور است و اينها گرچه هر يك بدليل يقينى ثابت نيست و نميتوان آن را تنها حجت قرار داد اما از مجموع آنچه ذكر شد و آنچه در جاهاى ديگر آمده است معلوم مىشود كرامات از او بسيار ديدند خصوص بعضى اخبار غيب كه در نهج البلاغه مسطور است .\r\nو لسبق كفر غيره فلا يصلح للإمامة فيتعيّن هو عليه السّلام\r\nكسانى كه دعوى خلافت درباره آنها شده است وقتى كافر بودند پس از آن اسلام آوردند غير علي عليه السّلام و در آيه كريمه است  « لا يَنالُ عَهْدِي الظَّالِمِينَ »  حضرت ابراهيم دعا كرد از نسل او امامها قرار دهد خداى فرمود عهد من يعنى امامت به ظالم نميرسد و آنكه وقتى كافر بوده است ستمكار است .\r\nما گوئيم هرگاه كافر بامامت نرسد چگونه بنبوت رسد و اين مشتى است بر دهان آن جاهل كه گويد پيغمبر ما كافر بود پيش از بعثت لقوله تعالى  « ما كُنْتَ تَدْرِي مَا الْكِتابُ وَ لَا الْإِيمانُ »  .\r\n\r\n","description":"","footnote":"","page_name":" 520 ","page_number":536},
  {"content":"\r\n\r\nو لقوله تعالى  وَ كُونُوا مَعَ الصَّادِقِينَ  .\r\nخداى تعالى فرمود از خدا بترسيد و با راستگويان باشند ، آن افراد كه بيقين راستگويند معصومند و غير معصوم گاهى بسهو هم باشد دروغ ميگويد .\r\nاگر گوئى مقصود دوام حكم است در همه جا و آنكه ملكه عدالت دارد صادق است گوئيم الفاظ را تا ممكن است بايد حمل بر حقيقت كرد و تقريب و مجاز آنجا صحيح است كه حقيقت ممكن نباشد .\r\nمثلا گويند نصاب طلا بيست است اگر خردلى از آن كمتر باشد زكات ندارد و آنكه بتقريب عرفى بيست مثقال گويند از حكم شرع خارج است و حد مسافت هشت فرسخ است اگر يك گام كمتر باشد مسافت قصر نيست و آن را كه بتقريب هشت فرسخ گويند و مسامحه كنند سبب شكستن نماز نميشود و مسامحه و تقريب جائى است كه حقيقت را نتوان يافت مانند جهت در قبله كه بايد كوشش كرد تا نزديك بمواجهه حقيقى باشد و آنچه ممكن نيست واجب نيست ، در تقوى و پرهيزكارى بايد همكار معصومين بود كه صادق حقيقى هستند و تا رأى و عقيده و تعليم و حكم آنها هست و اطاعت آنها ممكن در تقوى همگان ديگرى بودن صحيح نيست .\r\nو لقوله تعالى  وَ أُولِي الْأَمْرِ مِنْكُمْ \r\nيعنى اولو الامر را فرمان بريد چون بضرورت دين اسلام هرگاه صاحب فرمان بمعاصى امر كند اطاعت او واجب نيست و حرام بدستور اولى الامر حلال نميشود مراد خدا از اينكه فرمود صاحبان فرمان را اطاعت كنيد هر امير و حاكمى نيست بلكه بايد در آن شرطى باشد ، مثلا همان حكام و ولات كه خود حضرت پيغمبر صلّى اللّه عليه و آله نصب ميفرمود مانند اسامه كه او را رئيس لشكرى كرد و دستور فرمود با او بجهاد بيرون روند و اطاعت فرمان او واجب گشت يا ائمه ديگر كه عصمت آنها ثابت باشد و بدانيم حكمى بر خلاف حكم خدا نميكنند .\r\nو در بعض روايات ائمه آمده است كه مراد از اولو الامر خود ائمه عليهم السلامند\r\n\r\n","description":"","footnote":"","page_name":" 521 ","page_number":537},
  {"content":"\r\n\r\nو اين معنى به قرآن و عقل واضح است و بدان احتجاج توان كرد اما بروايت ائمه عليهم السّلام بقاعده اهل احتجاج استدلال بر امامت خود آنها نميتوان كرد يعنى نميتوان گفت چون ائمه فرمودند اين اولو الامر كه در آيه نامبرده است آنهايند چون گواهى كسى براى خود در مقام احتجاج صحيح نيست و ائمه عليهم السّلام سخنى كه در باب احتجاج نبايد بر آن اعتماد كرد نمىگفتند .\r\n\r\n[ معصوم نبودن ديگران تا مستحق امامت باشند 
  ]\r\nو لأنّ الجماعة غير علىّ غير صالح للإمامة لظلمهم لتقدّم كفرهم .\r\nمسأله ششم - مصنف فرمود غير على عليه السّلام كه در معرض امامت بودند همه وقتى مشرك بودند و خدا فرمود  « لا يَنالُ عَهْدِي الظَّالِمِينَ »  و اين مطلب گذشت .\r\nو قد خالف أبو بكر كتاب اللّه تعالى في منع إرث رسول اللّه بخبر رواه .\r\nعلماى ما ادله چند آوردند بر اينكه خلفا معصوم نبودند و در اين باب ميان اهل سنت و شيعه خلاف است چنان كه گذشت شيعه گويند امام بايد معصوم باشد و اهل سنت لازم نميدانند و شواهدى در اين مسأله آورد كه خلفا معصوم نبودند از جمله آنكه ارث پيغمبر را از فاطمه سلام اللّه عليها دريغ داشت براى روايتى كه خود تنها نقل كرده بود بدين مضمون كه اموال انبياء صدقه است .\r\nمخالفت قرآن بخبر واحد جائز نيست و اگر فرض كنيم جائز باشد باز در اينجا مدعى متهم است كه روايت بنفع خويش جعل كرده و هرگاه راوى متهم باشد روايت او پذيرفته نميشود و اگر گوئى ابو بكر فدك را براى صدقه ميخواست نه براى خود گوئيم در اختيار داشتن اموال هر چند براى صدقه و مصارف ديگر باشد مطلوب مردم است و همه امرا كه براى غصب اموال جنگ و جور و ستم ميكنند براى سفره خاص خود نمىكنند بلكه تا اختيار اموال بدست آنها باشد .\r\n\r\n","description":"","footnote":"","page_name":" 522 ","page_number":538},
  {"content":"\r\n\r\nبعضى گويند چون ابو بكر اين روايت كرد گروهى تصديق او كردند و اين صحيح نيست زيرا كه هيچ كس نگفت من هم شنيدم بلكه گفتند ابو بكر صحيح ميفرمايد و همه از گروه فرمانروايان بودند كه كسى نميتوانست صحيح آنها را غلط بنامد و در اينجا سخنى ديگر است كه عالم متبحّر سيد آلوسى از كافى روايت كرده است كه ميراث پيغمبران علم است و دين نه مال دنيا و ما گوئيم اين حديث بمعنى اصل و عمده و اكثر است يعنى عمده بازمانده از پيغمبران علم و دين است و اصل و عمده ارث فرعون و قارون مال و اگر ابو بكر چنين سخن از پيغمبر صلّى اللّه عليه و آله و سلّم شنيده باشد و آن را بر معنى مقصود خويش حمل كرده باز سهوى در فهم معنى كرده و ما تركناه صدقه « 1 » را بر آن افزوده است كه با عصمت مخالفت دارد و به اين دليل ميخواهيم عدم عصمت او را ثابت كنيم كه اهل سنت نيز تصديق دارند نه عناد و دشمنى او را تا ايشان بهراسند و بتكلف معلومات بديهى را منكر شوند و نظير اين است كه گويند ميراث دهقان گاو خر و گوسفند و شتر است و ميراث بازرگان الماس و لعل و مرواريد و گوهر .\r\nو سعدى گفت دو اميرزاده بودند در مصر يكى علم آموخت و ديگرى مال اندوخت اين علامه عصر شد و آن عزيز مصر گشت پس اين توانگر به چشم حقارت در فقيه نظر كردى و گفتى من بسلطنت رسيدم و تو همچنان در مسكنت بماندى گفت اى برادر شكر نعمت حقتعالى بر من است كه ميراث پيغمبران يافتم يعنى علم و تو ميراث فرعون و هامان يعنى ملك مصر .\r\nو هم ارث بصريح قرآن ميان پيغمبران و فرزندانشان بود مانند  « وَرِثَ سُلَيْمانُ داوُدَ »  و در قصه زكريا است  « يَرِثُنِي وَ يَرِثُ مِنْ آلِ يَعْقُوبَ »  ارث سليمان از داود ملك و مال بود و گرنه علم سليمان خاص كسى نيست و همچنين حضرت زكريا از خدا فرزندى خواست براى ارث مال و اگر نه ارث علم خاص فرزند بلكه خاص اقوام و خويشان و گروه\r\n\r\n\r\n","description":"","footnote":"\r\n( 1 ) بسيارى از عبارات منقول از ابى بكر ما تركناه صدقه ندارد بارى معنى كافى آن است كه انبيا همت بجمع مال ندارند تا ارث گذارند نه آنكه اگر اتفاقا بسيار مال بودند يا اندكى از آنها مانده بود بايد صدقه داد .\r\n","page_name":" 523 ","page_number":539},
  {"content":"\r\n\r\nخاصى نيست و نيز پس از رحلت فاطمه سلام اللّه عليها امير المؤمنين على عليه السّلام و عباس اثاثى چند از بازمانده اموال پيغمبر صلّى اللّه عليه و آله خواستند و ابو بكر حكم براى امير المؤمنين عليه السّلام كرد و از اين جهت ما گوئيم پسر عم ابوينى مقدم است بر عم پدرى و اگر اموال پيغمبران بميراث نميرسيد على عليه السّلام ادعاى آن مال نميكرد . و نيز زنان پيغمبر صلّى اللّه عليه و آله دعوى حجرات خويش ميكردند بميراث و اگر درست نبود طلب نميكردند .\r\nو منع فاطمة عليها السّلام فدك مع ادّعاء النّحلة لها و شهد على و أمّ أيمن و صدّق الأزواج في ادّعاء الحجرة لهن و لهذا ردّها عمر ابن عبد العزيز .\r\nدليل ديگر بر اينكه ابو بكر معصوم از خطا و گناه نبود آنكه فاطمه سلام اللّه عليها را از فدك منع كرد و ادعاى او را نپذيرفت ، توضيح آنكه فدك از املاك فاطمه سلام اللّه عليها بود كه پيغمبر صلّى اللّه عليه و آله و سلّم آن را بفاطمه بخشيد و فدك از زمينهائى بود كه « لم يوجف عليها بخيل و لا ركاب » و هرگاه زمينى را لشكريان فتح نكنند و خود تسليم شوند ملك خاص امام است مانند ساير انفال و آن را امام بهر كس خواهد مىبخشد يا در ملك خود نگاه ميدارد .\r\nابو بكر پس از آنكه خليفه شد فرستاد و فدك را تصرف كرد و چون شنيد حضرت فاطمه زهرا ناراضى است و تفرس مخالفت او كرد اين حديث را خواند كه پيغمبران ارث نميگذارند و چنان مىپنداشت كه فاطمه سلام اللّه عليها آن را بوجه ارث مطالبه مىكند و جواب او به آن حديثى كه وى اظهار كرده بود داده مىشود و نادانسته اين حديث از دهانش جارى شد و اگر ميدانست مطلب چيز ديگر است هرگز خود را بدان حديث آلوده نميكرد تا پيروان خود را بتكلف اندازد . فاطمه عليها السّلام فرمود با آنكه آن سخن تو كه پيمبران ارث نميگذارند صحيح نيست فدك از آن من بود و در تصرف من و پيغمبر به من بخشيده و قاعده قضائى در اين گونه املاك آن است كه متصرف در ملك به ظاهر يد مالك آنست و آنكه ميخواهد كسى را از ملك خود بيرون كند بايد حجت آورد و اگر در قضا اين حكم نباشد معيشت مردم باطل مىشود زيرا كه بنابر احتمالى كه در ذهن ابو بكر\r\n\r\n","description":"","footnote":"","page_name":" 524 ","page_number":540},
  {"content":"\r\n\r\nگنجيده و پندار غلطى كه بىتامل در انديشه او آمده بود بايد هر كس كفشى بپاىدارد يا پيراهنى بر تن يا عصائى در دست تا برسد بملك و درخت و زمين و ده بايد شاهدى با جميع شرائط داشته باشد و گرنه امام مسلمين حق دارد مردم را از خانه خود بيرون كند و املاك از مسلمانان بستاند و مزارعى را از تصرف مالكان در آورد بلكه ميتواند اثاث و فرش و جواهر مانند انگشترى و گردن بند را از مردان و زنان بربايد اگر شاهد بر مالكيت آوردند به آنها بدهد و اگر شاهد نياوردند خود تصرف كند و هميشه شاهدان اين امور از جهان رفته‌اند و اين غير انكار اصل مالكيت است زيرا كه بر انكار مالكيت اگر كسى شاهد هم بر مالكيت بياورد به او نبايد داد . بارى عمل ابو بكر دلالت بر آن مىكند كه او معصوم نبود كه از متصرف گواه خواست آنگاه شهادت على و ام ايمن را رد كرد و خود بفضل ام ايمن قائل بود روزى ابو بكر با عمر گفت بيا تا به زيارت ام ايمن رويم چنان كه پيغمبر به زيارت او رفت و از آن تبرك ميخواستند و از صحاح نقل كردند .\r\nآنگاه چون زوجات پيغمبر صلّى اللّه عليه و آله ادعاى حجرات خويش كردند بدانها داد و آن را صدقه قرار نداد و چنان اين عمل وى زبان زد مردمان گشت و باصطلاح امروز آن را نقطه ضعف ابو بكر شمردند كه عمر بن عبد العزيز فدك را بخاندان بازگردانيد چون ميخواست عادل باشد و تفاصيل اين امور در كتب بتفصيل مذكور است و حاجت بتكرار نيست .\r\nو أوصت أن لا يصلّى عليها أبو بكر فدفنت ليلا .\r\nحضرت فاطمه سلام اللّه عليها وصيت كرد ابو بكر بر او نماز نخواند و شبانه به خاك سپرده شد و تربتش تا امروز مخفى است چون روز اول آن را پنهان كردند و اين قضايا مشهور است و در همه كتب مذكور انكار آن نظير انكار حجة الوداع و غزوه بدر و احد و رحلت پيغمبر و غير ذلك و تفصيل آن در كتب امامت هست و ما ميدانيم كه حفظ مكان قبور ائمه و امثال آنها شيوه مسلمانان بوده و هست و اگر حضرت فاطمه زهرا روحى فداها را\r\n\r\n","description":"","footnote":"","page_name":" 525 ","page_number":541},
  {"content":"\r\n\r\nآشكارا دفن كرده بودند و دغدغه نبود چرا مخفى ماند تاكنون و در روايت صحاح اهل سنت است كه پيغمبر غضب مىكند براى غضب فاطمه يا هر كس فاطمه را آزار رساند مرا آزار رسانيده است و هم در كتب صحاح آنها است كه فاطمه از آنها راضى نبود و چون خواستند بعيادت او آيند راه نداد تا امير المؤمنين بمصلحت عامه از او دستورى گرفت و حضرتش پشت به آنها كرد و خشم اظهار نمود .\r\nو لقوله أقيلوني فلست بخيركم\r\nابو بكر در روز سقيفه گفت مرا رها كنيد كه بهترين شما نيستم با آنكه على در شما هست . اگر راست ميگفت فهو المطلوب و اگر دروغ گفت با اينكه بهترين نيست فاسق هم هست و مردم بر حسب ترتيب عزت و شرف يا قدرت و حكومت پس از پيغمبر بر خلاف رضاى او او را افضل دانستند آنگاه عمر آنگاه عثمان و چنان اين ترتيب در ذهنشان مقرر شده بود كه هر روايتى در مناقب آنها اظهار كردند اين ترتيب متأخر در آن خبرهاى مقدم مراعات شده بود مثلا اگر پيغمبر صلّى اللّه عليه و آله در عرش هم آنها را ميديد اول ابو بكر مى آيد بعد عمر بعد عثمان و على گاه مىآمد و گاه نمىآمد و بخارى از ابن عمر روايت كرده كه در زمان پيغمبر صلّى اللّه عليه و آله هيچ‌كس را مانند ابى بكر نمىشمرديم و عديل او نمىدانستيم پس از آن عمرو پس از آن عثمان و از او گذشته هيچ‌كس را بر ديگرى برترى نمىداديم .\r\nفردوسى هم بهترين شعرى كه در مدح گفته اختصاص بابو بكر داد .\r\n كه خورشيد بعد از رسولان مه * نتابند بر كس ز بو بكر به \r\nو از اين قبيل بسيار است همه مخلوق سياست و حكومت موجود .\r\nو ما را با اين روايات و احاديث كارى نيست بلكه سخن خود ابو بكر است كه گفت من بهترين صحابه نيستم و اين سخن از او متواتر است و موافق مذهب ما بايد امام افضل باشد و آنها كه افضليت امام را شرط نميدانند البته حجت ما را نمىپذيرند .\r\nو لقوله إنّ له شيطانا يعتريه\r\nگفت مرا شيطانى است گاهى متعرض من مىشود پس عصمتى كه شرط امامت است\r\n\r\n","description":"","footnote":"","page_name":" 526 ","page_number":542},
  {"content":"\r\n\r\nدر او نبود چون شيطان گاه‌گاه متعرض احكام و اعمال او ميشد . و اگر گوئيم خداوند تعالى نسبت تعرض شيطان به پيغمبران خدا داده است و منافى عصمت آنها نيست گوئيم تعرض شيطان در آنها تأثير نداشت و گاه شيطان در آنان بمعنى و تأويل ديگر بود اما ابو بكر گفت پس هرگاه منحرف شدم مرا به راه راست هدايت كنيد يعنى شيطان او در او مؤثر نيز هست .\r\nو لقول عمر كانت بيعة أبي بكر فلته وقى اللّه شرّها فمن عاد إلى مثلها فاقتلوه .\r\nعمر گفت بيعت ابو بكر ناانديشيده كارى بود خداى تعالى از شر آن امت را حفظ كرد و هر كس مانند آن كند بكشيد مقصود آن نيست كه سخن عمر را حجت بر ابى بكر قرار دهيم زيرا كه هر دو از اين جهت با هم برابر بودند و قول هيچ‌يك بر ديگرى حجت نبود و ليكن قاعده است صحيح مطابق عقل و تصديق آن بايد كرد زيرا كه در مثل اين وقايع كه صاحب فرمان وليعهدى معين كند براى خويش و يا كسى بجانشينى او اولى باشد و گروهى مخالفت كنند پيروان هر يك درهم ريزند فتنه‌ها انگيزند و در تاريخ امثال اين بسيار خوانده‌ايم مانند دو فرزند محمود كه سلطان مسعود و سلطان محمّد بودند و مأمون و امين وليعهدان هارون . اما پس از وفات پيغمبر هم بر خود آن حضرت و هم بر على عليه السّلام و هم بر ديگران معلوم بود كه دشمنان دين و طلقا پس از فتح مكه كه بقهر شمشير انصار اظهار اسلام كردند كينه‌هاى بدر و احد هنوز در دل آنها باقى بود و بدر نرفته پس از دو سه سال ابو سفيان پسر كشته شكست خورده و امثال وى از قريش دوست اسلام نشده‌اند و كينه پيغمبر و انصار از دل بيرون نكرده بر حسب امر خدا و دستور پيغمبر و عقل سياست و با حرص بر پيشرفت اسلام مأمور گشتند با كينه خواهى دشمنان مبارزه نكنند . امير المؤمنين عليه السّلام بدين جهت آرام نشست قرشيان موقتا خلافت ابو بكر را محلل ساختند تا پلى شود براى قدرت خويش و انتقام از بنى هاشم و انصار و گرنه ابو بكر و عمر\r\n\r\n","description":"","footnote":"","page_name":" 527 ","page_number":543},
  {"content":"\r\n\r\nرا كه از طائفه تيم وعدى بودند سزاوار اطاعت نميدانستند و ابو سفيان بدان تصريح كرد .\r\nو على عليه السّلام همه چيز را دانسته تحمل كرد چون ميدانست آنها اصل اسلام را نميتوانند براندازند و اينكه عمر گفت هر كس مانند اين كند بكشيد صحيح است براى آنكه بعد از اين كس مانند امير المؤمنين يافت نخواهد شد . كه براى مصلحت ديگرى از سلطنت خود صرف نظر كند چنان كه فرمود اما حقى فقد تركته مخافة ان يرتد الناس .\r\nو شكّ عند موته في استحقاقه للإمامة .\r\nابو بكر هنگام مرگ شك داشت كه آيا سزاوار امامت هست يا نيست چون گفت :\r\nاى كاش از رسول خدا ميپرسيدم كه آيا انصار در امامت حق دارند يا ندارند :\r\nو نيز گفت در سقيفه بنى ساعده كاش دست بر دست يكى از دو نفر مرد ديگر ميزدم و به آنها بيعت ميكردم آنها امير بودند و من وزير .\r\nاين گونه ترديد در مذهب اماميه منافى خلافت و امامت است چون شرط عصمت و افضليت ميكنند و همين ما را كافى است .\r\nو در كتاب مروج الذهب تفصيل آنچه ابو بكر هنگام مرگ آرزو كرد يا پشيمانى نمود ذكر كرده از جمله گفت كاش فجاءة را نميسوزاندم و اى كاش خانه فاطمه سلام اللّه عليها را تفتيش نميكردم .\r\nو خالف الرّسول صلّى اللّه عليه و آله في الاستخلاف عندهم و في تولية من عزله .\r\nپيغمبر صلّى اللّه عليه و آله چون از دنيا رفت بمذهب اهل سنت جانشين معين نكرد اما ابو بكر معين كرد پس مخالفت پيغمبر كرد .\r\nآنگاه عمر را ولايت داد با آنكه هرگز پيغمبر صلّى اللّه عليه و آله و سلّم او را مأمور هيچ كار نكرد .\r\n\r\n","description":"","footnote":"","page_name":" 528 ","page_number":544},
  {"content":"\r\n\r\nبود مگر در خيبر كه علم به او داد و او بگريخت و علم را بينداخت و ديگر مأمور جمع زكات شد و عباس از او شكايت كرد و پيغمبر عزل فرمود . و بعضى صحابه بر ابو بكر در تعيين عمر ايراد گرفتند و طلحه گفت مردى دل سخت و تندخوى بر ما امير كردى .\r\nشايد طلحه چون تيمى بود توقع داشت او را معين كند .\r\nو عمدهء اعتراض اين است كه او امر خلافت را چنان مهم دانست كه جانشين معين كرد تا اختلاف نيفتد چرا پيغمبر صلّى اللّه عليه و آله چنين دلسوزى نكرده باشد .\r\nو في التخلّف عن جيش أسامة مع علمهم لقصد البعد و ولىّ أسامة عليهم فهو أفضل و علىّ لم يولّ عليه أحدا و هو أفضل من أسامة .\r\nپيغمبر صلّى اللّه عليه و آله در مرض موت ميدانست آخرين روزهاى عمر او است و روايات دلالت بر آن دارد چون كاغذ خواست تا دستور فرمايد كتابى بنويسند و نيز خود به مسجد تشريف برد و انى تارك فيكم الثقلين گفت الى غير ذلك پيوسته دستور ميفرمود لشكر اسامه از مدينه بيرون روند بصوب جنگى كه مأمور بود و هر سه خليفه در آن لشكر بودند پس اقل امر آن است كه دورى آنان از شهر مطلوب حضرت پيغمبر بود و مأمور لازم است بمقتضاى :\r\n أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ  اطاعت اولو الامر كند و قدر مسلم از اولى الامر صاحبان مناصب عهد خود رسولند صلّى اللّه عليه و آله و سلّم و نيز اسامه امير لشكر بود و ديگران مأمور و باصطلاح امروز تابين و امير لشكر افضل از تابين است پس به دو دليل ابو بكر بمذهب ما لايق خلافت نبود .\r\nيكى آنكه مخالفت امر خدا كرد و از اطاعت اولو الامر سرباز زد پس معصوم نبود و ديگر آنكه اسامه افضل بود از او چون سوره بقره ميدانست و امير لشكر بود ، اما على عليه السّلام نه در لشكر اسامه بود و نه كسى را بر وى امارت داده بودند .\r\n\r\n","description":"","footnote":"","page_name":" 529 ","page_number":545},
  {"content":"\r\n\r\nگرچه علماى اهل سنت بتكلف ميكوشند از اين طعن جواب بدهند و ليكن به نظر من ايراد ما شيعيان بر ابو بكر اصلا وارد نيست تا آنها مجبور بجواب شوند چون چون فرضا در حكمى مخالفت كرد چنان كه در احد ، و فرار از جهاد حرام است و در خيبر همچنين و هيچ‌كس درباره او عصمت قائل نيست حتى اهل سنت كه او را خليفه اول ميدانند نميگويند خليفه بايد معصوم باشد پس تكلف ما در اثبات معصوم نبودن او مطلب نامعلومى را ثابت نميكند و محل بحث آن جاى ديگر است .\r\nو لم يتولّ عملا في زمانه و أعطاه سورة براءة فنزل جبرئيل و أمر بردّه و أخذ السّورة منه و أن لا يقرأها إلّا هو أو واحد من أهله فبعث بها عليّا .\r\nابو بكر را پيغمبر در حيات خويش عملى نداد و رسم بزرگان و سلاطين است كه عمل بثقات خويش ميدهند و آنان را براى پيشرفت مقاصد خويش به يارى ميخواهند اما رسم عرب است كه گروهى در مجلس بزرگان و پادشاهان مىنشينند و پيغمبر حاجب و دربان نداشت همه كس در حضورش مشرف ميشد خصوص در مسجد شريف و حضور در مجلس پيغمبر صلّى اللّه عليه و آله را از مناصب و اعمال مانند وزارت و مشاورت نتوان شمرد ، و ديگر او را در سال نهم هجرت امير الحاج كرد و امير المؤمنين على عليه السّلام را با سوره برائت فرستاد و خواندن سوره برائت را بر عهده امير المؤمنين عليه السّلام گذاشت چون ميخواست مشركين را از مكه دفع فرمايد ديگر پس از آن سال بت‌پرستان به حج نروند بكله ميخواست مشركين كه تا آن عهد آزاد بودند و همه جا ميرفتند پس از آن هيچ مشركى باطمينان روش پيشين در زنهار مسلمين نباشد مگر آنها كه بخصوص با پيغمبر صلّى اللّه عليه و آله عهد صلح بستند تا وقتى مدتشان بسر نيامده در امان و زنهار باشند و ديگران كه باعتماد روش پيغمبر صلّى اللّه عليه و آله خويش را مأمون ميدانستند فرمود تا چهار ماه مهلت دارند كه بمنازلشان بازگردند ، آنگاه ديگر هيچ مشركى در امان نيست و اعلام حكمى بدين سختى از كسى زيبنده است كه او را بعزم و تصميم و شجاعت\r\n\r\n","description":"","footnote":"","page_name":" 530 ","page_number":546},
  {"content":"\r\n\r\nو صلابت شناخته باشند و اكنون هم ميان پادشاهان و رؤساى حكومت‌ها رسم است كه پيام جنگ و حمله و تخويف را بوسيله مأمورين شجاع و معروف بعزم و تصميم ميفرستند تا وقع آن بيشتر باشد ، پيغمبر صلّى اللّه عليه و آله و سلّم نيز على عليه السّلام كه هيبتش تن مشركين را ميلرزاند و نامش وحشت در دلها مىافكند مأمور خواندن سوره براءة كرد و از آنجا كه ميخواست هيچ چيز جز صلابت و عزم در اين پيغام نباشد خود آن حضرت را امير الحاج نكرد چون امير الحاج بايد با مردم بنشيند و برخيزد و مدارا كند .\r\nتفصيلى كه شارح علامه رحمه اللّه نقل كرده موافق يكى از روايات غير معروف است « 1 » و روايت ديگر آن است كه ابو بكر را از امارت حج خلع نكرد و سوره برائت را هم اول به او نداد تا پشيمان شود و بدستور خدا پس بگيرد و هيچ اختلاف امر و دستورى در اين ميان نبود بلكه از همان اول ابو بكر را امارت حج داد و پس از آن سوره برائت را بعلى داد تا قرائت كند ، و يكى از حاضران عرض كرد خوب بود سوره برائت را هم به ابو بكر ميداديد پيغمبر صلّى اللّه عليه و آله و سلّم فرمود آن پيغام را ادا نميكند غير من يا يكى از خاندان من و ابو بكر خود پنداشت سورة برائت دادن دليل عزل است و ندانست اين عمل بر حسب قواعد سياست لائق او نبود و بهتر آن است براى تفصيل رجوع بشافى سيد مرتضى كنند .\r\nو لم يكن عارفا بالأحكام حتّى قطع يسار سارق و أحرق بالنّار الفجاءة السلمى و لم يعرف الكلالة و لا ميراث الجدّة و اضطرب في أحكامه و لم يحدّ خالدا و لم يقتصّ منه .\r\nبنابر مذهب اماميه بايد امام عالم به احكام شرع باشد و آنكه اين احكام نداند لايق امامت نيست اما بمذهب اهل سنت عيب نيست امام حكمى را نداند از جمله گفتند ابو بكر دست چپ دزدى بريد و ندانست بايد دست راست بريده شود .\r\n\r\n\r\n","description":"","footnote":"\r\n( 1 ) يعنى اول ابو بكر را امارت داد و او را مأمور خواندن سوره برائت فرمود آنگاه جبرئيل از طرف خداى تعالى دستور آورد كه ابو بكر را بازگرداند و على عليه السّلام بامارت حج و خواندن برائت فرستد .\r\n","page_name":" 531 ","page_number":547},
  {"content":"\r\n\r\nديگر آنكه فجاءه سلمى يكى از مرتدين را دستور داد در بقيع بردند و دست و پاى بسته در آتش انداختند و سوختند ، فجاءه او را آزار كرده بود و فريب داده كه من خود مسلمانم اما اهل نواحى ما مرتدند اگر مرا بمال و سلاح و مرد جنگى مدد كنى آنها را مطيع سازم ابو بكر فريب او خورد و مال و سلاح داد و ده مرد جنگى همراه او كرد او در قبيله خود رفت و ده مسلمان را كشت و اموال آنها بگرفت و چون بر او دست يافتند ابو بكر بر او خشم گرفت دستور داد بآتشش سوختند و ايراد ما بر او اين است كه هيچ خليفه و سلطان و هيچ يك از افراد بشر حق ندارد براى جرم مجازاتى معين كند كه در شرع وارد نشده . و بسيار عجيب است كه ابو بكر بىدستور شرع براى ارتداد و قتل سوختن به آتش تعيين كرد . و پيغمبر فرمود لا يعذب بالنار الا رب النار و از اينجا معلوم مىشود قصه سوختن عبد اللّه سبا و چند تن از غلاة كه در بعضى روايات بعلى عليه السّلام نسبت دادند مجعول و دروغ است و اگر چنين واقعه بود معروف بود و علماى اهل سنت در عصر اول ميدانستند و در جواب طعن سوختن فجائه را به عمل امير المؤمنين عليه السّلام نقض ميكردند بلكه بعضى گويند اصل وجود عبد اللّه سبا افسانه است .\r\nو ديگر پرسيدند كلاله چيست ندانست چه بگويد و گفت رأى خود را بگويم اگر درست باشد از خدا است و اگر باطل باشد از خود من و از شيطان است ، اما رأيى كه احتمال دارد رأى شيطان باشد نميتوان مردم را مجبور بقبول آن كرد و اگر نپذيرفتند خانه آنها را آتش زد و عقوبت كرد .\r\nو گويند جده را پرسيدند ميراثش چيست ابو بكر ندانست تا مغيرة بن شعبه و محمّد بن مسلمه گفتند پيغمبر او را سدس داد و اين همه دلالت مىكند بر اينكه در علم كامل نبود ، اما اهل سنت گويند عيب امام نيست كه مسأله نداند و امامت او به اين باطل نميشود و اين شرايط بر مذهب ما است .\r\nديگر مالك بن نويره را گفتند از اهل رده بود و با كسان خود از اسلام بازگشته خالد بن وليد را بجنگ آنها فرستاد مالكيان توبه كردند و اسلام آوردند اما خالد نپذيرفت مالك را كشت و زنش را گرفت با آن همبستر شد در همان شب چون خبر به\r\n\r\n","description":"","footnote":"","page_name":" 532 ","page_number":548},
  {"content":"\r\n\r\nابو بكر رسيد او را بقصاص نكشت و بزنا حد نزد و هر چند عمر او را بقصاص ترغيب كرد گفت خالد شمشير خداست بر دشمنان كشيده آن را در غلاف نميكنم و مىپنداشت امرا مىتوانند احكام جعل كنند و همين دليل معصوم نبودن او است و اگر كسى خدمت در راه خدا كرده باشد چنان نيست كه از قصاص و حد عفوش كنند .\r\nو دفن في بيت رسول اللّه صلّى اللّه عليه و آله و سلّم و قد نهى اللّه تعالى عن دخوله في حياته و بعث إلى بيت أمير المؤمنين لمّا أمتنع من البيعة فأضرم فيه النّار و فيه فاطمة سلام اللّه عليها و جماعة بني هاشم و ردّ عليه الحسنان لمّا بويع و ندم على كشف بيت فاطمة سلام اللّه عليها .\r\nابو بكر را در خانه رسول خدا دفن كردند كه در زمان حيات از دخول آن ممنوع بودند ، چنان كه اگر گوئى خانه از آن عايشه بود جواب آن است كه چرا آن را بيوت النبي صلّى اللّه عليه و آله گفتند و مردم را بىاذن رسول صلّى اللّه عليه و آله از آن منع كردند حتى با اذن عايشه و اگر گوئى ارث عايشه بود پيغمبر بقول پدرش ارث نميگذارد .\r\nديگر وقتى أمير المؤمنين عليه السّلام با ابو بكر بيعت نكرد به خانه او فرستاد و چون اصرار او را مشاهده كردند سخت گرفت و آتش در آن افكند با آنكه فاطمه و جماعت بنى هاشم در خانه بودند .\r\nديگر آنكه امام حسن و امام حسين عليهما السّلام وقتى ابو بكر را بر منبر رسول صلّى اللّه عليه و آله ديدند بانگ برآوردند كه اين كيست كه ناسزا جاى جد ما نشسته ، ابو بكر بگفته مروج الذهب پشيمان شد و حسرت مىخورد چرا با خانه فاطمه بىحرمتى كرد .\r\nو شارح علامه فرموده است على عليه السّلام را با جماعتى بجبر بيرون كشيدند زبير كه با آنها بود شمشيرش را گرفتند و شكستند و ضربتى بفاطمه سلام اللّه عليها رسيد كه جنينى سقط كرد و نام او را محسن گذاشتند اما بجهان نماند و تفصيل در اين باب بسيار است و اهل سنت البته سوزاندن و سقط جنين را انكار ميكنند و بر فرض انكار آنان اصل\r\n\r\n","description":"","footnote":"","page_name":" 533 ","page_number":549},
  {"content":"\r\n\r\nمقصود به بىحرمتيهاى ديگر كه روا داشتند و ابو بكر متصديان را نه منع كرد و نه مجازات كافى است و قدر مسلم آن است كه على عليه السّلام تا فاطمه سلام اللّه عليها زنده بود با همه اين كشمكش‌ها باكراه هم بيعت نكرد .\r\nو بسيار امور سيد مرتضى در شافي از بلادرى و كتب ديگر نقل كرده است و مقصود مصنف در اين كتاب همين است كه ثابت كند او معصوم نبود و موافق مذهب شيعه شرط امامت در وى محقق نگشت اما مطاعنى بيش از اين از موضوع اين كتاب خارج است .\r\nو در مذهب ما بيش از اين شرط نيست كه بدانيم وى معصوم نبوده است و بيش از اين حاجت نيست .\r\nو أمر عمر برجم امرأة حامل و أخرى مجنونة فنهاه علىّ عليه السّلام فقال لو لا علىّ لهلك عمر .\r\nشارح علامه فرمايد اين طعنى است بر عمر كه مانع امامت او است چون حكم شرع را ندانست . زنى كه زناى محصنه كرده بود آبستن بود حكم كرد سنگسارش كنند على عليه السّلام او را نهى كرد كه بر فرزندش گناه نيست و براى آنكه بفرزندش ظلم نشود مجازات زن را تأخير بايد انداخت و همچنين زن ديوانه زنا كرده بود على عليه السّلام او را از رجم منع فرمود .\r\nو تشكّك في موت النّبيّ صلّى اللّه عليه و آله و سلّم حتّى تلا عليه أبو بكر إنّك ميّت و إنّهم ميّتون فقال كأنيّ لم أسمع هذه الآية .\r\nشارح علامه فرمايد عمر حافظ قرآن نبود و آيات آن را تدبر نكرده بود پس از رحلت پيغمبر صلّى اللّه عليه و آله گفت سوگند به خدا كه محمّد نمرده است مگر دست و پاى مردمى بريده شود يعنى هر كس بگويد او از جهان رفت دست و پاى او را ميبريم تا ابو بكر بر او اين آيه خواند  « إِنَّكَ مَيِّتٌ وَ إِنَّهُمْ مَيِّتُونَ »  و اين آيه  أَ فَإِنْ ماتَ أَوْ قُتِلَ انْقَلَبْتُمْ عَلى أَعْقابِكُمْ  .\r\nعمر گفت گوئى من تاكنون اين آيت نشنيده‌ام البته شرط امامت دانستن قرآن و معنى\r\n\r\n","description":"","footnote":"","page_name":" 534 ","page_number":550},
  {"content":"\r\n\r\nآن است نزد شيعه .\r\nو قال كلّ النّاس أفقه من عمر حتّى المخدّرات في الحجال لمّا نهي من المغالات في الصّدقات .\r\nگفت همه مردم بعلم دين عالم‌ترند از عمر حتى دختران پوشيده در حجله بعلّت آنكه وقتى در خطبه گفت هر كس در گرفتن كابين دختر خود غلو كند يعنى بيش از پانصد درهم بگيرد آن را در بيت المال ميگذارم زنى گفت چگونه ما را منع ميكنى از آنچه خدا براى ما قرار داده است « بقوله  وَ آتَيْتُمْ إِحْداهُنَّ قِنْطاراً فَلا تَأْخُذُوا مِنْهُ »  اگر مهر زنان را يك قنطار طلا داده باشيد از آن بازنگيريد و قنطار بالاترين مقدارى متداول آن عصر بود در طلا نظير خروار و تن در زمان ما هر چند در آن اختلاف كردند اگر گوئى بعض علماى شيعه هم تجاوز از مهر السنة را جائز ندانستند گوئيم مانند چنين حكم اگر چه قابل جهل است نه موجب فسق و كفر اما عالم شيعى معصوم نيست و شايد اشتباه كند بر خلاف امام فرضا افزون دادن كابين گناه باشد مجازات آن در شرع آن نيست كه در بيت المال قرار دهند بلكه بايد به شوهر رد كنند و عمر پنداشت خود بعقل خود ميتواند براى گناه مجازات معين كند .\r\nو أعطى أزواج النّبي صلّى اللّه عليه و آله و اقترض و منع أهل البيت عليهم السّلام من خمسهم .\r\nعمر بزوجات پيغمبر صلّى اللّه عليه و آله عطا ميداد و خود قرض برمىداشت اما اهل بيت عليهم السّلام را از خمس ممنوع ساخت .\r\nاين مطلب تفصيل بسيار دارد و در كتب امامت آمده است و ما اشارتى مختصر ميكنيم :\r\nاز بيت المال سالى ده هزار درهم بعايشه ميداد و ده هزار بحفصه و اگر حقى داشتند در بيت المال نبايد بعضى را بر بعضى تفضيل دهد و ديگر آنكه هشتاد هزار درهم از\r\n\r\n","description":"","footnote":"","page_name":" 535 ","page_number":551},
  {"content":"\r\n\r\nبيت المال قرض گرفته بود و آنها گويند امام باجتهاد خود ميتواند ترجيح دهد يا قرض بردارد اما منع اهل بيت از خمس معروف است و يزيد بن هرمز روايت كرده است چنان كه در شافي است كه نجده بابن عباس نوشت و از خمس پرسيد كه براى كيست او جواب داد از آن ما بود و خويشان ما براى ما نگذاشتند صبر كرديم .\r\nو قضى في الجدّ بمائة قضيّة و فضّل في القسمة و منع المتعتين .\r\nسه حكم است كه عمر را بدان عيب گيرد يكى آنكه درباره جد يعنى ميراث او صد حكم مختلف كرد و در بعضى روايات هفتاد گفته‌اند . ديگر آنكه در تقسيم عطا از بيت المال بعضى را بر بعضى ترجيح ميداد سيم آنكه از دو متعه منع كرد يكى متعه زنان يعنى نكاح غير دائم و ديگر متعه حج يعنى آنكه كسى كه نيت حج افراد كرده و حيوان قربانى همراه خود نياورد عدول بعمره تمتع كند در اين باب سخن بسيار است در اين مختصر نمىگنجد .\r\nو اهل سنت گويند عمر اجتهاد ميكرد و هر چه از او بر خلاف ديگران بينى و اجتهاد خود او باشد عيب نيست بر وى و در مذهب ما امام بايد معصوم باشد و حكم از خدا فراگيرد بالهام يا بهر وجه كه خدا داند و باجتهاد كه در معرض خطا است عصمت ثابت نميشود .\r\nو حكم في الشّورى بضدّ الصّواب .\r\nچون عمر از دنيا ميرفت ولايت عهد خويش بشورى گذاشت و وصيتى كرد كه معروف است و براى ما ممكن نيست تفصيل واقعه را اينجا نقل كنيم و كتب تواريخ و امامت را همه در دست دارند .\r\nو خرق كتاب فاطمة عليها السّلام .\r\nنقل است كه چون مخاصمت ميان ابو بكر و فاطمه طول كشيد ابو بكر فدك را به او رد كرد و نوشته بدست آن حضرت داد فاطمه سلام اللّه عليها از نزد ابو بكر بيرون آمد و نامه در دست او بود او را در راه ديد و چون از قصه آگاه شد نامه را گرفت و پاره كرد و\r\n\r\n","description":"","footnote":"","page_name":" 536 ","page_number":552},
  {"content":"\r\n\r\nحضرت فاطمه عليها سلام اللّه بر او نفرين نمود او نزد ابو بكر آمد و عتاب كرد و اتفاق كردند بر منع آن حضرت سلام اللّه عليها .\r\nاهل سنت در جواب كلى از اين مطاعن گويند على عليه السّلام ميدانيم با شيخين مخالفت نميكرد بلكه با آنها مساعدت مينمود و از يارى آنها در پيشرفت اسلام دريغ نداشت و سب نميكرد و تبرى نمىجست پس امامت آنها را پذيرفته بود و اگر شما شيعيان و پيروان على هستيد بايد همان كنيد كه او ميكرد و ما در جواب گوئيم ما نيز همان ميكنيم كه على ميكرد آن مردم شيعى كه در زمان آن حضرت بودند به ظاهر اطاعت شيخين ميكردند و همان گونه كه ديگران با شيخين در يارى اسلام و تقويت آن ميكوشيدند شيعه همان گونه ميكوشيدند و ما هم در اين زمان اعمال آنان را تصويب ميكنيم و هر چه براى پيشرفت اسلام كردند مىستائيم و مخالفت امير المؤمنين عليه السّلام و پيروان او در اصل اينكه اولى بخلافت او بود مانع مساعدت در ترويج پيشرفت اسلام نبود نظير آنكه در زمان ما اقليت و اكثريت هست و اگر اقليت در پاره مواد سياسى موافق اكثريت نباشند باز اطاعت ميكنند تا بناى دولت متزلزل نشود على عليه السّلام هم با آنكه خود را حق ميدانست براى مراعات آداب سياست و حفظ دولت و عزت اسلام مخالفت نميفرمود و امروز هم هر كس عاقل باشد حفظ وحدت اسلام و عزت آن را مقدم ميدارد و هيچ مسلمانى مسلمان ديگر را به بىحرمتى نميرنجاند و آن مطاعن كه مذكور شد همه دليل عدم عصمت است نه براى سب و لعن و تبرى و اللّه العالم .\r\nو ولىّ عثمان من ظهر فسقه حتّى أحدثوا في أمر المسلمين ما أحدثوا .\r\nاما آنچه دلالت دارد بر اينكه عثمان سزاوار ولايت و امامت نبود چند چيز است :\r\nيكى آنكه فاسق متجاهر و خيانت كار را بر كارها گماشت تا رسوم و آئين‌هاى نو و زشت در اسلام نهادند كه ابو بكر و عمر از آن سخت پرهيز ميكردند .\r\nولايت و مأموريت‌هاى دولتى را باصطلاح امروز خاص خويشان خود كرد و عمر\r\n\r\n","description":"","footnote":"","page_name":" 537 ","page_number":553},
  {"content":"\r\n\r\nخود او را از اين امر بر حذر داشته بود كه اگر بدين مقام رسى آل ابى معيط را بر گردن مردم سوار مكن و پيش‌بينى عمر درباره او بحقيقت پيوست . وليد بن عقبه را حكومت كوفه داد و او شراب نوشيد و مست به مسجد آمد و نماز خواند در حال مستى و سعيد بن عاص را هم حكومت كوفه داد و مردم از او منكرات ديدند و از كوفه بيرون كردند . و عبد اللّه بن ابى سرح را ولايت مصر داد و اهل مصر از آن ناراضى شدند و شكايت نزد عثمان بردند عثمان در ظاهر او را عزل كرد و نامه بدست مردم داد در عزل او اما دست غلام او نامه يافتند بعبد اللّه نوشته بر خلاف آنچه در ظاهر در دست مردم بود و او را امر كرده بود كه در كار خود بماند و فرمود محمّد بن ابى بكر كه اين شكايت انگيخته بكشد الى غير ذلك و اين تفاصيل را در كتب تاريخ بايد خواند .\r\nو اثر أهله بالأموال .\r\nاموال بيت المال را خاص خود و خويشان خود ساخته بود : به چهار تن از قريش كه داماد او بودند هنگام ازدواج هر يك صد هزار دينار داد و بمروان حكم يك مليون براى فتح افريقيه با آنكه ابو بكر و عمر به اندازه استحقاق ميدادند و خويشان خود را ترجيح نميدادند و آن تفضيل كه ميدادند نسبت بعثمان بسيار ناچيز بود .\r\nو حمى لنفسه .\r\nبراى چريدن حشم خويش زمين‌ها را قرق ميكرد و اين بر خلاف شرع اسلام است چون مراتع و آب كه كسى خود آن را نساخته و بيرون نياورده است ملك همه مسلمانان است .\r\nو وقع منه أشياء منكرة في حقّ الصّحابة فضرب ابن مسعود حتّى مات و أحرق مصحفه و ضرب عمّارا حتّى أصابه فتق و ضرب أبا ذر و نفاه إلى الرّبذة .\r\nدرباره صحابه محترم پيغمبر صلّى اللّه عليه و آله رفتار ناپسنديده بسيار كرد و مخالفان خود\r\n\r\n","description":"","footnote":"","page_name":" 538 ","page_number":554},
  {"content":"\r\n\r\nرا بشكنجه و آزار ميكشيد ابن مسعود را چندان زد كه از شدت ضرب از دنيا رفت چون قرائت او را نپسنديد و مصحف او را آتش زد و جزاى مخالفت در قرائت كشتن نيست و بعضى امرا خويشتن را لائق اختراع مجازات ميدانند براى هر عملى كه نپسندند با آنكه در شرع اسلام جعل هيچ مجازات حتى سبك براى هر گناه سنگين بولات واگذار نشده است و عمار ياسر را چنان لگد زد كه مبتلا بفتق گرديد و ابو ذر را زد و بىآنكه عطا و اجرائى از بيت المال براى او معين كند ببدترين جاى تبعيد كرد تا از دنيا رفت بگرسنگى و از پيغمبر صلّى اللّه عليه و آله نقل مىكند كه فرمود « مثل اصحابى مثل النجوم بايهم اقتديتم اهتديتم » و اگر كسى اقتدا بابى ذر ميكرد كه مخالفت و بدگوئى با عثمان بمقتضاى اين حديث هدايت يافته بود . جماعتى از مردم زمان ما براى بهانه عذر عثمان گفتند ابو ذر اشتراكى بود از اين جهت تبعيد او را صواب ديد و اين خود برعكس واقع است زيرا كه اعتراض ابو ذر آن بود كه بايد املاك و اموال را به صاحبان خاص داد نه والى تصرف كند و در دين اسلام حكم همان است كه ابو ذر ميگفت .\r\nو عثمان نخستين كسى است كه سب صحابه كرد و پيش از وى صحابه با همه مخالفت‌ها حرمت يكديگر را محفوظ ميداشتند چنان كه واقدى روايت كرد كه عثمان گفت اشيروا على في هذا الشيخ الكذاب اما ان ان اضربه او احبسه او اقتله .\r\nيعنى درباره اين پيرمرد دروغگوى رأى دهيد با او چكنم بزنم يا بزندان كنم يا بكشم .\r\nبا اينكه پيغمبر فرمود ما اظلت السماء و ما اقلت الارض اصدق من ابى ذر\r\nو أسقط القود عن ابن عمر و الحدّ عن الوليد مع وجوبهما .\r\nدليل ديگر است بر معصوم نبودن عثمان چون هرمزان متهم به قتل عمر گشت كه بدخالت او ابو لؤلؤ عمر را كشت عبيد اللّه بن عمر را قصاص نكرد و قصاص بر او واجب شده بود چون عمر بن الخطاب را كشتند عبيد اللّه بن عمر او را غيله كشت بقصاص پدرش و عمر وصيت كرد اگر دخالت هرمزان در قتل وى ثابت نشد فرزندش عبيد اللّه را بقصاص هرمزان بكشند اما وقتى عمر از دنيا رفت و عثمان خليفه شد او را رها كرد در شافي نقل كرده است كه چون مسلمانان\r\n\r\n","description":"","footnote":"","page_name":" 539 ","page_number":555},
  {"content":"\r\n\r\nبا عثمان گفتند عبيد اللّه را بقصاص هرمزان بكش عثمان گفت من او را عفو كردم با او گفتند تو حق ندارى عفو كنى گفت چرا ؟ حق دارم چون جفينه و هرمزان ( جفينه نام مردى است ) خويشى از مسلمانان ندارند و من چون ولى امر مسلمانان هستم ( ولى اينجا در كلام عثمان بمعنى خليفه است مانند انما وليكم در قرآن ) اولى هستم به هرمزان و جفينه و عبيد اللّه را عفو كردم على عليه السّلام فرمود چنان كه تو ميگوئى نيست تو و دورترين افراد مسلمان نسبت به او برابر هستيد و چون عثمان اصرار مسلمانان را درباره عبيد اللّه ديد او را دستور داد در مدينه نماند و بكوفه رود و براى او سرائى ساخت و مزرعه كه بدان معيشت ميكرد و آن را كويفة ابن عمر ميگفتند و از روز اول عثمان نشان داد كه قدرت و ثروت دولت را در قريش منحصر خواهد كرد و احكام را موافق اين مصلحت اجرا خواهد نمود و پس از اين عبيد اللّه ملحق بمعاويه گشت ، و قصه وليد و شراب خوردن او معروف است و شهادت اهل كوفه كه در محراب مسجد قى كرد و عثمان گفت قى كردن دليل خوردن نيست . از عجائب سخنان او است\r\nو خذلته الصّحابة حتّى قتل و قال أمير المؤمنين عليه السّلام قتله اللّه و لم يدفن إلّا بعد ثلاث و عابوا غيبته عن بدر و أحد و البيعة .\r\nصحابه پيغمبر به يارى او برنخاستند غير امير المؤمنين عليه السّلام كه حسنين عليهما السّلام را فرستاد تا مردم را بوجاهت نبوت از او بازدارند و مردم مراعات آنان را نيز نكردند و از اينجا دانسته مىشود كه صحابه پيغمبر و اهل مدينه چه اندازه كينه داشتند با عثمان و از مظالم او بجان آمده حتى حضور دو فرزند رسول صلى اللّه عليهما تاثير نكرد و آن هنگام كه او را دفن كردند تا سه روز جنازه او را به خاك نسپردند و تفصيل اين مطالب در كتب تواريخ مشهور است و حاجت به ذكر آنها نيست .\r\nاما در بدر واحد و بيعت رضوان حاضر نبود چنان كه معروف است .\r\n\r\n","description":"","footnote":"","page_name":" 540 ","page_number":556},
  {"content":"\r\n\r\n\r\n[ نمونه از فضائل على عليه السلام 
  ]\r\nو على عليه السّلام أفضل لكثرة جهاده و عظم بلائه في وقائع النّبي صلّى اللّه عليه و آله بأجمعها و لم يبلغ أحد درجته في غزاة بدر و أحد و يوم الأحزاب و خيبر و حنين و غيرها .\r\nعلى عليه السّلام خود فرمود لكنى اسففت اذ اسفوا و طرت اذا طاروا هرگاه آنها فرود آمدند من با آنها فرود آمدم و آنگاه كه آنها بلند پروازى كردند من هم بلند پريدم و فرمود « ينحدر عنى السيل و لا يرقى الى الطير » مانند كوهى هستم كه سيل از من روان ميگردد و مرغ بقله مقام من نميرسد ، على عليه السّلام را بايد با اوليا و اوصيا و انبيا قرين ساخت نه با ديگران ، اگر گوئيم على عليه السّلام بالاتر بود يا ابو بكر يا عمر با همه مناقب و فضائل مثل آن است كه بگوئيم آخوند ملا صدرا و شيخ بهائى افضل بودند يا حسن بك شقاقى يا رشيد خان بيكدلى بايد على عليه السّلام را با عيسى بن مريم و داود و يوشع بن نون و اوصياى انبيا سنجيد نه با عثمان بن عفان هر چند فضل بسيار در عثمان قائل شويم .\r\nآنها را چه مناسبت با گوينده و كمال التوحيد نفى الصفات عنه لشهادة كل صفة انها غير الموصوف و شهادة كل موصوف انه غير الصفة .\r\nيا آنكه فرمود : فمن وصفه فقد قرنه و من قرنه فقد ثناه و من ثناه فقد جزاه و من جزاه فقد جهله . لا هو فيها به داخل . آه يا بينونة صفة لا بينونة عزلة\r\nيا چهار معنى براى واحد بيان فرمايد كه دو معنى آن بر خدا رواست و دو معنى آن روا نيست و معنى وحدانية عدد را از خداى نفى فرمايد .\r\nاما چون بناى علم كلام بر مقايسه ميان ائمه مسلمين بود و ناچار ذكر على عليه السّلام اينجا در ميان آمد ناچار بصفات ظاهره كه همه كس بفهمد و بداند تبادر جستند و خواجه عليه الرحمه ذكر آنها را آورد .\r\nيكى آنكه هيچ‌كس مانند على عليه السّلام در استوار ساختن بناى اسلام نكوشيد پس\r\n\r\n","description":"","footnote":"","page_name":" 541 ","page_number":557},
  {"content":"\r\n\r\nاز پيغمبر صلّى اللّه عليه و آله چنان كه در تاريخ و سيره آن حضرت در جنگ بدر و احد و احزاب و خيبر و حنين همه جا مذكور است و حق آن در اينجا ادا نميشود و كتب مفصل در دست رسى همه كس موجود است .\r\nو لأنّه أعلم لقوّة حدسه و شدّة ملازمته للرّسول صلّى اللّه عليه و آله و سلّم و كثرة استفادته و رجعت الصّحابة إليه في أكثر الوقائع بعد غلطهم و قال النّبي صلّى اللّه عليه و آله أقضاكم علىّ و أستند العلماء في جميع العلوم إليه و أخبر هو عليه السّلام بذلك .\r\nحكما حدس قوى را قوه قدسيه ميگويند يعنى چنان ذهن مستعد دانستن باشد كه باندك توجه از جانب خداوند هر مطلبى كه ميخواهد بر قلب او افاضه شود و مرتبه كامل آن در انبيا و اولياء است و اين قوه در على عليه السّلام بود و ملازمت با رسول صلّى اللّه عليه و آله و بسيارى استفاده از آن حضرت او را به همه چيز عالم كرد چنان كه درباره او فرمود « انا مدينة العلم و على بابها » و علم آن نيست كه كسى الفاظى بشنود و آن را از بر كند بلكه بملازمت استاد خود معنى ناشنيده را دريابد و اگر آن چه على عليه السّلام از پيغمبر صلّى اللّه عليه و آله شنيد ديگرى مىشنيد عالم نميشد چنان كه اگر جبرئيل قرآن را بر رجل من القريتين عظيم ميخواند آنها پيغمبر نميشدند .\r\nبايد گفت دليل اعلميت على عليه السّلام وجود و مشاهدهء علم او است در نزد مردم و بر فروغ خور نجويد كس دليل هر كس گويد ديگرى از على عالمتر بود آنست كه يك خطبه مانند خطب توحيدى او بما نشان دهد يا يك مكتوب نظير كتاب آن حضرت به مالك اشتر بياورد .\r\nبا اين حال گفتند صحابه در وقايع رجوع به او كردند و اين را دليل بر فضل امير المؤمنين عليه السلام نميتوان قرار داد . فرضا چند عرب بدوى جائى از او چيزى ميپرسيدند او ميدانست و آنها نميدانستند اعلميت از چند عرب بدوى فضل نيست فضل فضلاى صحابه بعلم نبود بلكه بهمت و دين‌دارى و كوشش در پيشرفت اسلام بود .\r\nو پيغمبر فرمود اقضاكم على در قضا و حكومت على از همه صحابه افضل است .\r\n\r\n","description":"","footnote":"","page_name":" 542 ","page_number":558},
  {"content":"\r\n\r\nو همه فضلا علم خويش را از او فرا گرفته‌اند نحو و معارف الهيه و فقه و غير آن از او مأخوذ است . و خود خبر داد سلونى قبل ان تفقدونى .\r\nو لقوله تعالى  وَ أَنْفُسَنا  .\r\nآيه مباهله است .  فَقُلْ تَعالَوْا نَدْعُ أَبْناءَنا وَ أَبْناءَكُمْ وَ نِساءَنا وَ نِساءَكُمْ وَ أَنْفُسَنا وَ أَنْفُسَكُمْ  . باتفاق مفسران مراد از ابناء امام حسن و امام حسين عليهما السّلام است و از زنان فاطمه زهرا سلام اللّه عليها و از انفس على بن أبي طالب و چون على عليه السّلام خود پيغمبر نبود بمنزلتى بود كه او را نفس پيغمبر خواند پس افضل است .\r\nو لكثرة سخائه على غيره .\r\nعلى عليه السّلام سخىترين صحابه بود زيرا كه هيچ مال نيندوخت و هر چه مىيافت ميداد حتى آنكه قوت خود و عيال خود را به مستحق بخشيد و سوره هل اتى در شأن او نازل گشت و با اينكه دنيا در دست او بود بيت المال را مىبخشيد و جاروب ميزد و در جاى آن دو ركعت نماز ميخواند .\r\nو كان ازهد الناس بعد النّبي صلّى اللّه عليه و آله .\r\nپس از پيغمبر زاهدترين مردم بود شارح علامه فرمايد از او متواتر است كه او سيد و رئيس ابدال بود ( و ابدال در اصطلاح صوفيه عابدان از دنيا گذشته و كناره گيرند و على عليه السّلام رأس آنان بود ) و رجال مردان خدايند كه راه سلوك بمردم مىآموختند و علوم صوفيه مبنى برد و اصل است يكى رياضات مرتب و تمرين براى شكستن صورت شهوت و هواهاى دنيوى با مراتب مختلفه آن و ديگر مقامات عارفين پس از رياضت و چنان كه علامه فرمود اصل هر دو از على عليه السّلام است و ترتيب رياضات و مقامات عارفين بتواتر منقول از آن حضرت است و در خوراك و جامه سخت‌گير بود و خوراك و جامه درشت مىخورد و ميپوشيد و هرگز از طعامى سير نخورد .\r\nعبيد اللّه بن ابى رافع گويد روزى نزد او شدم كيسه مهر زده در پيش نهاده بود در آن پاره‌هاى نان جو خشك و كوبيده بود و از آن تناول ميكرد گفتم يا امير المؤمنين\r\n\r\n","description":"","footnote":"","page_name":" 543 ","page_number":559},
  {"content":"\r\n\r\nچرا اين انبان را مهر زده فرمود ترسيدم اين دو فرزندم آن را با روغن زيتون يا روغن كره آموده كنند . اين زهد خاص بعلى عليه السّلام بود و شريك نداشت و هيچ‌كس در زهد ببعض درجات او نرسيد . نعل او از ليف درخت خرما بود و پيراهن خود را گاه به قطعه چرمى و صله ميزد و گاه به پاره ليف و كمتر اتفاق مىافتاد با نان خشك نانخورش بخورد و اگر گاهى نانخورش ميكرد به سركه و نمك بود و اگر بهتر ميخواست بگياه زمين و اگر بيشتر ميكرد شير ، و گوشت نميخورد مگر اندك و ميگفت شكم خود را گور حيوانات مسازيد و دنيا را سه طلاقه كرده بود كلام شارح علامه بپايان رسيد و در نهج البلاغه فرمود ميدانم اين خوراك‌ها بر من حلال است اما ترك كردم تواضعا للّه و بايد دانست كه علم تصوف در نظر مردم عصر علامه و پس از آن يكى از شعب عاليه و دقيق علوم اسلامى بود از اين جهت نسبت آن را بامير المؤمنين عليه السّلام داد و حقيقت اين است كه مردم بدوى عصر اول معنى تهذيب نفس و رياضت و توجه سر قلب بعالم ملكوت را نميدانستند و از اسرار درونى نفوس خبر نداشتند و معنى   قَدْ أَفْلَحَ مَنْ زَكَّاها وَ قَدْ خابَ مَنْ دَسَّاها   از ذهن آنان دور بود و هرگز در خاطر آنها نمىآمد كه عارفين چه مقامى دارند كه ديگران ندارند و رياضت چه اثرى در تحصيل آن مقامات دارد مگر على ميدانست و بس و او بود كه تعليم اين علوم كرد چند بار از سينه عمرو بن عبد ود برخاست تا نيت او براى خدا خالص شود و خشم خيو انداختن فرو نشيند . علم تصوف عهد علامه را با تصوف امروز قياس نميتوان كرد كه نه از اسلام نشانى در او است و نه از شرع اثرى .\r\nو أعبدهم .\r\nعلى عليه السّلام عابدترين مردم بود پس از پيغمبر صلّى اللّه عليه و آله مردم نماز شب و ترتيب نوافل را از او ياد گرفتند يكى از علماى شافعى ميگفت ، دو ركعت پس از نماز مغرب نافله ميخوانيم بگفته على عليه السّلام و چنان بر نوافل مواظبت داشت كه در ليلة الهرير جنگ صفين سجاده ميان دو صف گسترده بودند بر آن نافله ميگذاشت . و نيز گاه در هنگام نماز تيغه آهن از تنش بيرون ميكشيدند و او چنان غرق مناجات با خدا بود كه التفات به ديگرى نميفرمود .\r\n\r\n","description":"","footnote":"","page_name":" 544 ","page_number":560},
  {"content":"\r\n\r\nو أحلمهم .\r\nبا گذشت و بردبار بود بيش از همه كس . مروان حكم كه از دشمنان سرسخت او بود على عليه السّلام در روز جمل بر او دست يافت و اسيرش كردند آن حضرت رها كرد و عبد اللّه زبير را روز جمل اسير كردند و او دشنام ميداد و از او درگذشت و ميفرمود زبير از ما اهل - بيت بود تا پسرش بزرگ شد او را بدشمنى ما واداشت . سعيد بن عاص را همچنين عفو فرمود و عايشه را پس از حرب جمل با بيست زن بمدينه فرستاد و از حرمت و تكريم او فروگذار نكرد و اهل بصره را عفو فرمود . معاويه در جنگ صفين آب را بر لشكريان على عليه السّلام بست . على آن را بازگرفت اصحاب هر چه گفتند آب را بر لشكر معاويه نبست .\r\nو أشرفهم خلقا .\r\nدر خوش‌خوئى از همه كس بالاتر بود چنان كه عمرو بن عاص او را نسبت به طيبت و شوخى داد صعصعة بن صوحان گفت تا پيش ما بود مانند ما بود نرم خوى و متواضع و و خواهش‌پذير با اين حال از او ميترسيديم مانند مقصرى اسير و بسته در دست دژخيم كه خواهد سر او جدا كند معاويه با قيس بن سعد گفت خدا رحمت كند ابا حسن را كه خوش روى و گشاده بود بسيار شوخ و طيبت گوى قيس گفت با آن همه طيبت گوئى چنان از او ميترسيديم كه از شير انبوه يال گرسنه و آن هيبت تقوى بود نه مانند آن هيبت كه فرومايگان شام از تو ميترسند .\r\nو أقدمهم إيمانا .\r\n9 - علي عليه السّلام نخستين كسى بود كه بپيغمبر ايمان آورد و تفصيل آن در كتب سير و تواريخ مذكور است و در دسترس همه كس موجود الّا آنكه بعض ياوه‌گويان بىتميز و احمقان بىهمه چيز گويند چون على عليه السّلام كودك بود و بسن تكليف نرسيده ايمانش صحيح نبود و عجب است كه اين كلام را از جاحظ هم نقل كردند و گوينده هر كه باشد در سخنش ادله بسيار بر حمق او است ، اول آنكه پنداشت صحيح و باطل فقهى مناط حكم\r\n\r\n","description":"","footnote":"","page_name":" 545 ","page_number":561},
  {"content":"\r\n\r\nو حقيقت و آخرت است و ندانست چه بسا عبادت صحيح فقهى كه فاعل را بسبب عجب بشقاوت ابدى رساند و عبادت باطل باوج درجات عالى بهشت كشاند فقه براى نظم دنيا است نه مناط سعادت آخرت اگر كسى غسل جنابت را فراموش كند در ماه رمضان و در تابستان و بلاد حاره يك ماه برياضت روزه دارد و فقير باشد و باندك طعام هر روز افطار كند در فقه روزه‌هاى او باطل است و بايد اعاده كند در دنيا اما در آخرت ثواب او بيش از كسى است كه در روز زمستان و كوتاه با همه گونه وسائل راحتى و طعام نيكو روزه گرفته است و شايد هم فراموش كرده بعضى روزها سهوا غذا خورده باشد .\r\nاگر كسى گويد ايمان على عليه السّلام صحيح نبود اما ايمان ابو سفيان از ترس شمشير صحيح بود بايد بعقل او خنديد از اين گذشته محال است شرط ايمان به خدا بلوغ باشد زيرا كه بلوغ بشرع ثابت شده و ايمان آوردن پيش از شرع است نه پس از شرع و براى كسى كه آغاز ايمان او است هنوز شرعى نيست تا شرط بلوغ كنند .\r\nهرگاه كودك مميز و لو بالفرض كافر باشد معتقد به خدا و رسول شود در آخرت و دنيا او را مؤمن شمارند و نگويند چون تو مكلف نبودى ايمان تو پذيرفته نيست .\r\nايمان پيش از شرع است و واجباتى كه پس از شرع در شرع ثابت شود ممكن است در آن شرط بلوغ شود . ايمان آوردن واجب عقلى است و عقل حكم نميكند كه شرط آن بلوغ باشد علي عليه السّلام دانست و فهميد و يقين كرد پس ايمانش صحيح است .\r\nعجيب است كه بر خود علماى اهل سنت نيز اين نكات مخفى نيست غزالى در احياء العلوم بدقت ثابت كرد كه فقه از علوم دنيا است و شرائط فقهى براى نظم اين جهان و صريحا گفت ايمان امثال ابو سفيان پس از جنگ و ترس شمشير به كار آخرت نمىآيد و در شرح مختصر الاصول ابن الحاجب ديدم كه ميان حقيقت دينيه و حقيقت شرعيه فرق گذاشته بود و مقصود از شرع اصطلاحات فقه است و مقصود از دين اخلاق و امثال آن و علامه در نهاية الاصول نقل كرده است كه صحيح در اصطلاح فقها آن است كه اسقاط قضا كند و در اصطلاح متكلمين آنكه ثواب دارد و مثل بنمازى زد كه با طهارت\r\n\r\n","description":"","footnote":"","page_name":" 546 ","page_number":562},
  {"content":"\r\n\r\nاستصحابى بجاى آورند چون معلوم شود پاك نبود نزد متكلمين ثواب دارد و نزد فقها اسقاط قضا نميكند .\r\nو أفصحهم لسانا .\r\n10 - علي عليه السّلام فصيح‌تر و بليغ‌ترين مردم بود پس از پيغمبر صلّى اللّه عليه و آله و سلّم چنان كه بلغا گفتند كلام او پائينتر از كلام خالق است و بالاتر از كلام مخلوق و معاويه گفت غير علي كسى براى قريش فصاحت را سنت نكرد و ابن نباته در مفاخرت و علت فصاحت خود گفت من صد خطبه از خطب آن حضرت از حفظ كردم .\r\nو عبد الحميد كاتب معروف را كه درباره او گفتند فتحت الكتابه بعبد الحميد و ختمت بابن العميد پرسيدند اين فصاحت و مهارت تو در سخن از كجاست گفت از آنجا كه هفتاد خطبه علي از حفظ كردم .\r\nو أسدّهم رأيا .\r\n11 - در راى و تدبير استوارتر بود و موقع و مزاياى هر كار را بهتر مىشناخت و مصالح ملكى را بهتر ميدانست چنان كه عمر با او مشورت كرد آيا خود بجنگ روم و فرس بيرون رود علي عليه السّلام مصلحت چنان ديد كه عمر در جاى خود بماند و نواب فرستد براى آنكه دشمنان چون بدانند او خود در لشكر است بكوشند تا او را از پاى در آورند و گويند اين اصل و ريشه عرب است اگر او را بكشيم عرب را پراكنده كرده باشيم اما چون بجاى خود باشى گويند اگر اين لشكر را بشكنيم لشكر ديگر فرستد .\r\nو عثمان را نيز نصيحت كرد به آنچه صلاح او و مسلمانان بود نشنيد و عاقبتش شنيدى .\r\nو أكثرهم حرصا على إقامة حدود اللّه .\r\n12 - علي عليه السّلام در اقامه حدود الهى از همه كس حريص‌تر بود و مراعات كسى نميكرد و از خويشى نمىانديشيد و در سياست درشت و سخت بود ملاحظه\r\n\r\n","description":"","footnote":"","page_name":" 547 ","page_number":563},
  {"content":"\r\n\r\nپسر عمش عبد اللّه بن عباس را نكرد و از قرابت برادرش عقيل انديشه نكرد و با آنها تندى نمود .\r\nو خانه مصقله بن هبيره را خراب كرد و گروهى را بدار آويخت يا دست و پاى بريد و اين‌ها حد محارب است .\r\nو أحفظهم للكتاب العزيز .\r\n13 - قرآن را در عهد پيغمبر صلّى اللّه عليه و آله از حفظ ميكرد و كسى آن را حفظ نكرد و او نخستين كس بود كه قرآن را جمع كرد و عامه اهل سنت و جماعت گويند علت تخلف وى از بيعت و تأخير آن براى آن بود كه قرآن را جمع كند و ائمه قراء قرائت خود را از او فرا گرفته‌اند مثلا ابو عمرو بن علاء و عاصم و غير ايشان قرائت را از ابو عبد الرحمن سلمى گرفتند كه شاگرد او بود .\r\nو لإخباره بالغيب .\r\n14 - از على عليه السّلام اخبار غيب بسيار نقل است كه از ديگر صحابه نقل نشده\r\nچنان كه در جنگ نهروان خبر داد از قتل ذى الثديه فرمود پيغمبر به من خبر داد كه در اين جنگ مردى كشته مىشود كه صاحب پستان است و او به من دروغ نگفت و من هم دروغ نميگويم و چون در كشتگان جستجو كردند مردى يافتند بر دوشش غده بود مانند پستان زنان و چند موى بر آن روئيد ، هرگاه ميكشيدند استخوان شانه او با پستان بلند ميشد و چون رها ميكردند فرو مىآمد .\r\nديگر پيش از شروع در جنگ نهروان كسى بحضرتش عرض كرد خوارج از آب گذشتند و بدان سوى كه مائيم آمدند آن حضرت انكار فرمود بار ديگر عرض كردند انكار فرمود كه كشتارگاه آنها آن سوى آب است بر حسب خبرى كه به من داده‌اند مردى حاضر بود او را عبد اللّه بن جندب ازدى ميگفتند در دل گذرانيد كه اگر خبر على عليه السّلام درست در نيايد من اولين كس باشم كه با او قتال كنم تا وقتى نزديك آنها رسيديم ديدم\r\n\r\n","description":"","footnote":"","page_name":" 548 ","page_number":564},
  {"content":"\r\n\r\nاز نهر نگذشتند آن حضرت روى به من كرد و فرمود اى برادر ازدى مطلب بر تو روشن شد و در اين خبر غيب ديگرى است از راز دل آن مرد .\r\nو نيز آن حضرت خبر داد باينكه در ماه رمضان شهيد مىشود و هم خبر داد به آمدن حجاج چنان كه در نهج البلاغه كه از او بغلام ثقيف ذيال ميال يعنى متكبر ظالم تعبير فرمود و فرمود :\r\nإيه يا ابا وذحة يعنى شتاب كن اى صاحب جعل و جعل حيوانى است كه حجاج بن يوسف را كشت چون بر سجاده او پيدا شد حجاج او را بانگشت دور كرده و جعل بانگشت او چسبيده و بگزيد و زهرناك شد چنان كه دست او آماس كرد و اطبا از علاج آن عاجز شدند و حجاج مرد حضرت امير المؤمنين به اين مناسبت از او به صاحب جعل تعبير فرمود چون اهل كوفه او را نافرمانى و آزار كردند آن حضرت فرمود پس از من چنين كس بر شما مستولى خواهد گشت . هر كس از عدل و نرمى بگريزد گرفتار ظلم مىشود و نيز خبر داد بقتل جويريه بن مسهر و قطع دست و پاى او و دار زدن بر تنه خرما و بدار آويختن ميثم تمار و ذبح قنبر غلام خود .\r\nديگر سخن از خالد بن عرفطه بميان آمد كه در وادى القرى از دنيا رفت فرمود از دنيا نرفته و نخواهد رفت تا سرهنگ سپاهى گمراه شود و پرچم سپاه بدست حبيب حماد باشد مردى برخاست و گفت حبيب حماد منم و از دوستانم امام فرمود بپرهيز از اين كار اما نميپرهيزى و از اين در ( اشاره بباب الفيل فرمود ) به مسجد درآئى اصحاب تواريخ گفتند چون عمر سعد آهنگ كوفه كرد . مقدمه سپاه را بخالدين عرفطه سپرده و رايت بدست حبيب و از باب الفيل به مسجد درآمد .\r\nروزى بر منبر ميفرمود پيش از اينكه مرا نيابيد از من بپرسيد به خدا سوگند كه مرا نپرسيد از گروهى كه صد نفر را گمراه كنند يا صد تن را هدايت مگر رئيس و كارپرداز آنها را بشما خبر دهم تا روز قيامت ( ناعق خود خر است و سائق راننده آن و امير المؤمنين عليه السّلام از رئيس ضلالت به خود خر تعبير فرمود و از كارساز رئيس براننده خر )\r\n\r\n","description":"","footnote":"","page_name":" 549 ","page_number":565},
  {"content":"\r\n\r\nمردى برخاست و گفت در سر و ريش من چند دانه مو هست فرمود حبيب من مرا از اين سؤال تو خبر داد و اينكه بر هر موى تو فرشته است كه ترا لعنت ميكنند و شيطانى كه گمراه ميسازد و در خانه تو گوساله است كه پسر پيغمبر صلّى اللّه عليه و آله را خواهد كشت و چون قضيه امام شهيد پيش آمد او هم متولى قتل گشت و احاديث در اين باب بيش از آن است كه بتوان شمرد .\r\nو استجابة دعائه .\r\n15 - على عليه السّلام زود دعايش مستجاب ميشد و مانند آن از ساير صحابه معهود نيست از جمله نفرين كرد بر بسر بن ارطاة كه عقل از او بستان تا براى او دينى نماند كه مستحق ثواب تو شود و اين بسر مردى ستمگر و جانى و بىرحم بود و مرتكب جنايتهاى دلخراش ميشد از جمله سر دو فرزند كوچك ابن عباس را چنان بر ديوار كوفت كه مغزشان متلاشى شد ( لعنت بر دنيا و اهل دنيا باد ) . ديگر آنكه مردى بنام عيزار ( به عين مهمله و زاء نقطه‌دار و آخر آن راء مهمله ) متهم بود كه براى معاويه جاسوسى ميكرد و چون على عليه السّلام اين اتهام را با او فرمود و او منكر شد نفرين كرد كه اگر دروغ‌گوئى كور شوى پيش از آنكه هفته گذرد كور شد .\r\nديگر براى غدير خم از دوازده نفر شهادت خواست از جمله انس بود گفت يا امير المؤمنين پير شدم و فراموش كردم امير المؤمنين عليه السّلام فرمود خدايا اگر دروغ ميگويد او را مبتلا ببرص كن در جائى كه عمامه آن را نپوشد و نظير اين زيد بن ارقم كور گشت .\r\nو ظهور المعجزات منه\r\n16 - از آن حضرت معجزات ظاهر شد بعضى گذشت و تفصيل آن در كتب سير و تواريخ ثبت است .\r\n\r\n","description":"","footnote":"","page_name":" 550 ","page_number":566},
  {"content":"\r\n\r\nو اختصاصه بالقرابة .\r\n17 - حضرت امير المؤمنين عليه السّلام فرمود قريش در سقيفه بنى ساعده بر انصار احتجاج كردند كه چون ما از عترت و خويش و قبيله پيغمبريم بخلافت او اولاتريم از شما انصار كه خويشى نداريد با آن حضرت بلكه ياران اوئيد . اگر سخن شما حق باشد و هر كه به پيغمبر صلّى اللّه عليه و آله نزديكتر باشد بخلافت اولى باشد من از همه كس به او اولى هستم چون نزديكترم و اگر سخن شما صحيح نباشد و قرب و خويشى با پيغمبر صلّى اللّه عليه و آله دليل خلافت نميشود پس انصار بر حجت خود باقى هستند و دليل شما بر انصار وارد نيست . بلكه آنها بر حجت خويش باقى هستند چون بيش از شما به پيغمبر و اسلام خدمت كردند .\r\nو الاخوّة .\r\n18 - پيغمبر صلّى اللّه عليه و آله ميان صحابه برادرى قرار داد هر كس را با نظير خود عير امير - المؤمنين عليه السّلام و آن حضرت از اين معنى افسرده شد حضرت پيغمبر صلّى اللّه عليه و آله فرمود تو برادر منى يا فرمود آيا راضى نيستى كه برادر من باش و وصى و جانشين من پس از من فرمود چرا يا رسول اللّه .\r\nو وجوب المحبّة .\r\n19 - خداى تعالى فرمود  قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى  .\r\nاى پيغمبر با مردم بگوى كه من مزدى بر رسالت نميخواهم مگر دوست داشتن خويشان من و على عليه السّلام اصل ذوى القربى بود و هيچ‌يك از صحابه بدين فضيلت متصف نبودند مگر بعضى كه در معرض خلافت نيامدند مانند عباس و عقيل .\r\nو النّصرة .\r\n20 - هيچ يك از صحابه مانند على عليه السّلام يارى پيغمبر نكرد و اين معنى در همه تواريخ و سير واضح و روشن بيان شده و شارح علامه رحمه اللّه به اين آيه استشهاد\r\n\r\n","description":"","footnote":"","page_name":" 551 ","page_number":567},
  {"content":"\r\n\r\nكرده است  فَإِنَّ اللَّهَ هُوَ مَوْلاهُ وَ جِبْرِيلُ وَ صالِحُ الْمُؤْمِنِينَ  و باتفاق مفسرين صالح المؤمنين على عليه السّلام است .\r\nو مساواة الأنبياء .\r\n21 - شارح علامه فرمود از قول پيغمبر صلّى اللّه عليه و آله كه هر كس خواهد نظر كند بآدم در علمش و بنوح در تقوايش و به ابراهيم در حكمش و بموسى در هيبتش و بعيسى در عبادتش پس نظر كند بعلى بن أبي طالب .\r\nو خبر الطّير و المنزلة و الغدير و غيرها .\r\nوجه بيست و دويم است از وجوه تفضيل امير المؤمنين عليه السّلام و آن نص پيغمبر صلّى اللّه عليه و آله و سلّم است بر افضليت او بلكه بر امامت آن حضرت از جمله خبر طير است كه براى حضرتش مرغ بريان آوردند پيغمبر دعا كرد بار خدايا دوست‌ترين خلق خود نزد من آور تا اين مرغ را با من بخورد على عليه السّلام آمد و در روايتى دعا كرد دوسترين مردم زمين را بر من درآور . و انس مالك و سعد بن ابى وقاص و ابو رافع و ابن عباس آن را روايت كردند و ابو جعفر اسكافى و ابو عبد اللّه بصرى از رؤساى معتزله در تفضيل على عليه السّلام به اين روايت متمسك شدند و ابو عبد اللّه گفت اين حديث معروف است و ميان صحابه معلوم چنان كه احدى انكار نكرده پس متواتر باشد .\r\nديگر حديث منزله است كه فرمود انت منى بمنزلة هارون من موسى الا انه لا نبى بعدى و چنان كه هارون پس از موسى عليهما السّلام افضل بود امير المؤمنين عليه السّلام هم پس از پيغمبر ، افضل بود .\r\nديگر من كنت مولاه فعلى مولاه اللهم وال من والاه و عاد من عاداه و انصر من نصره و اخذل من خذله . و مراد اولى به تصرف است . و يعقوبى كه از بزرگان مورخين صدر اسلام و محل اعتماد همه است در نقل حجة الوداع گويد : شبانه از مكه بيرون آمد و در هنگام مراجعت به جائى رسيد نزديك جحفه آن را غدير خم ميگفتند هيجده شب از ذى الحجّة گذشته و بخطبه ايستاد و دست علي بن أبي طالب عليه السّلام را گرفت و گفت أ لست اولى\r\n\r\n","description":"","footnote":"","page_name":" 552 ","page_number":568},
  {"content":"\r\n\r\nبالمؤمنين من انفسهم گفتند چرا تو اولى هستى فرمود من كنت مولاه فعلى مولاه اللهم وال من والاه و عاد من عاداه آنگاه فرمود من پيش از شما بر حوض وارد ميشوم و شما پس از آن بر من وارد ميشويد و چون بر من درآئيد شما را ميپرسم از ثقلين نظر كنيد كه با اين دو چه خواهيد كرد آنگاه معنى ثقلين را بيان فرمود چنان كه معروف است و شرح حديث غدير در كتب بسيار است و در اين مختصر نميگنجد .\r\nبعضى گفتند وقتى مشاجره شد ميان امير المؤمنين عليه السّلام و زيد بن حارثه امير المؤمنين عليه السّلام فرمود من مولاي توام زيد بن حارثه گفت مولاى من پيغمبر خداست و چون با پيغمبر گفتند آن حضرت فرمود هر كه را من مولاى او باشم على هم مولاى او است . جواب آن است كه شايد پيغمبر مكرر اين كلام را فرموده باشد سخن ما در گفتار آن حضرت است در غدير خم و آن جز براى امامت بيان نشده است زيرا كه مولاى قبيله اختصاص بيك فرد قبيله ندارد چنان كه گويند هاشمى مولاهم يا هاشمى بالولاء يعنى اگر كسى آزاد شده يك فرد از بنى هاشم يا بنى تميم يا بنى اسد و امثال آن بود او را اسدى و تميمى و هاشمى بالولاء ميگفتند و زيد مولاى بنى هاشم بود اختصاص بعلى عليه السّلام نداشت و اينكه پيغمبر فرمود من كنت مولاه فعلى مولاه ارتباط به اين معنى و لا و آزادكننده يا آزاد شده ندارد و در غدير قراين بسيار است .\r\nديگر خبر ذى الثديه است در تواريخ مشهور كه پيغمبر فرمود بهترين خلق اين امت او را ميكشد و امير المؤمنين او را در جنگ جمل كشت .\r\nو نيز پيغمبر بفاطمه سلام اللّه عليها فرمود خداى بر اين مردم از بالا نظرى افكند و پدر ترا برگزيد و او را پيغمبر قرار داد ، ديگر نظرى افكند و شوهر ترا برگزيد .\r\nعايشه گفت روزى على عليه السّلام به خانه درآمد پيغمبر فرمود اين سيد عرب است من گفتم پدر و مادرم فداى تو آيا تو سيد عرب نيستى فرمود من سيد همه جهانم و او سيد عرب است .\r\nو از انس روايت است كه پيغمبر درباره على عليه السّلام فرمود برادر من و وزير من و\r\n\r\n","description":"","footnote":"","page_name":" 553 ","page_number":569},
  {"content":"\r\n\r\nبهترين كس كه پس از خود ميگذارم دين مرا ادا مىكند و وعده‌هاى مرا وفا مىكند على بن أبي طالب است .\r\nو مردى عايشه را پرسيد از بيرون شدنش براى جنگ جمل جواب داد قضاى الهى بود و پرسيد على عليه السّلام چگونه بود گفت محبوبترين مردم نزد پيغمبر و شوهر محبوبترين مردم نزد وى و با فاطمه فرمود راضى هستى كه ترا تزويج كنم ببهترين امت خود . و از سلمان روايت است كه پيغمبر فرمود بهترين كس كه پس از خود گذارم على بن أبي طالب است كه پيغمبر فرمود على بهترين مردم است و هر كس ابا كند كافر است و از ابو سعيد خدرى روايت است كه فرمود افضل امت من على بن أبي طالب است . ما براى تبرك ذكر كرديم و مناقب او را احصا نتوان كرد .\r\nو لانتفاء سبق كفره .\r\n23 - امير المؤمنين عليه السّلام هرگز كافر نبود و ديگران جاهليت را يافتند و كافر بودند پس از آن اسلام آوردند .\r\nو لكثرة الانتفاع به .\r\n24 - از على عليه السّلام فائده بيش از ديگر صحابه بردند از جنگها كه اقدام كرد و فتحها كه كرد و رنجها كه كشيد و اسلام را شوكت و هيبت داد چنان كه رسول خدا صلّى اللّه عليه و آله فرمود لضربة على يوم الخندق افضل من عبادة الثقلين فيروزى او مسلمانان را نيرو بخشيد و از نوميدى بيرون آمدند و آن هم مانند جنگ بدر دريچه فتوحات اسلام شد . از اين جهاد كه اهم امور دنيوى است بگذريم در مهم‌ترين امور دينى هم او امام و پيشوا بود كه از او طريق رياضت كشيدن و ترك شهوات دنيا و از همه كس بريدن و به خدا پيوستن و سخا و بخشش در راه خدا و بىاعتنائى به دنيا و تهذيب خلق و عبادت و شب‌زنده‌دارى را آموختند آن تصوف شرعى كه بعضى مدعى آنند و ندارند . اما علم معلوم است كه تكيه‌گاه همه علما او است و همه از او فرا گرفته پس از ابى بكر مدتها زنده بود و مردم را بكمالات نفسانيه و بدنى تربيت ميفرمود و رنجها كه او كشيد در راه دين ديگران نكشيدند .\r\n\r\n","description":"","footnote":"","page_name":" 554 ","page_number":570},
  {"content":"\r\n\r\nو تميّزه بالكمالات النّفسانيّة و البدنية و الخارجيّة .\r\nكمالات سه قسم است يا نفسانيه و راجع بروح و يا بدنيه و راجع بجسم و سيم كمالات خارجيه يعنى نسبت‌ها و اضافات .\r\n25 - كمالات نفسانيه و بدنيه ثابت شد كه بغايت و منتها رسيد در علم و زهد و شجاعت و سخا و حسن خلق و غير ذلك هيچ‌كس مانند او نبود و در كمالات بدنى و نيرو و شدت از همه بيشتر چنان كه گفتند سرها را مانند قلم قط ميزد و در هيچ ضربت خطا نكرد و حاجت بتكرار نشد و در خيبر كه هفتاد تن از حمل آن عاجز بودند يك تنه بركند و يكسو افكند با آنكه اندك طعام مىخورد و طعامهاى درشت و درشت‌ترين جامه ميپوشيد و هميشه روزه داشت و ملازم عبادت بود ، اما شرف خارجى نسبى شريف داشت از همه كس شريفتر كه پسر عم رسول خدا بود از پدر و مادر و از مادر و پدر هر دو هاشمى بود و مادرش فاطمه بنت اسد بن هاشم و مزاوجت با بهترين خلق خدا كرد و بهترين زنان جهان زوج او بود و عثمان هم در شرف مزاوجت شريك او بود اما فاطمه افضل بود باتفاق مسلمانان ، چنان كه هرگاه فاطمه بر پدر وارد ميشد آن حضرت براى او برمىخاست .\r\nو فرمود بهترين زنان بهشت چهارند و يكى فاطمه را شمرد كسى مانند او فرزند نداشت در شرف و بزرگى چون حسن و حسين عليهما السّلام دو امام بودند سيد جوانان اهل بهشت و دوستى رسول خدا صلّى اللّه عليه و آله به آنان بىاندازه بود بدان حدّ كه خم ميشد تا سوارش شوند و براى آنها آوازى مناسب آواز مركوب مىآورد و هر يك فرزندانى آوردند در غايت شرف مانند حسن مثنى و مثلث و عبد اللّه بن حسن مثنى و نفس زكيه و غير ايشان و حسين عليه السّلام فرزندى آورد مانند زين العابدين و الباقر و الصادق و كاظم و رضا و جواد و هادى و عسكرى عليهم السّلام كه بقول مبتنى\r\n اسامى لم ترد لمعرفة * و انما لذة ذكرناها \r\nو از علم و فضل و زهد و ترك دنيا چندان ميان مردم نشر دادند كه فضلاى مشايخ به خدمت آنها فخر ميكردند ابو يزيد بسطامى افتخار ميكرد كه در خانه جعفر بن محمد\r\n\r\n","description":"","footnote":"","page_name":" 555 ","page_number":571},
  {"content":"\r\n\r\nصادق عليهما السّلام سقا بود و معروف كرخى بدست على بن موسى عليه السّلام مسلمان شد و دربان خانه او بود تا از دنيا رفت « 1 » و اكثر فضلا به انتساب به آنها فخر ميكردند ، مالك را بر در خانه از مسأله پرسيدند جواب نداد علت پرسيدند گفت علم از جعفر بن محمّد صادق عليهما السّلام ميگرفتم هرگاه نزد او ميرفتم تا استفاده كنم برمىخاست و بهترين جامه خود ميپوشيد و عطر ميزد و در بالاى منزل مىنشست و حمد خداى تعالى ميگفت و چيزى به من مىآموخت و استفاده ابو حنيفه از آن حضرت خود ظاهر است و برهان نميخواهد و اين فضايل براى هيچ‌يك از صحابه اتفاق نيفتاد پس او افضل از همه بود .\r\n\r\n[ امامت ائمه دوازده‌گانه 
  ]\r\nو النّقل المتواتر دلّ على الأحد عشر و لوجوب العصمة و انتفائها عن غيرهم و وجود الكمالات فيهم .\r\n\r\n\r\n","description":"","footnote":"\r\n( 1 ) مردم زمان ما تعجب ميكنند از اينكه علامه از مشايخ صوفيه بحرمت و تكريم نام ميبرد و همچنين بزرگان علماى پيشين چنان كه در تفسير ابو الفتوح و منهج الصادقين نيز گفتيم صوفيه آن عهد غالبا نيكمردان و صالحان و عباد بودند و آن نفرت و بدنامى كه در اين عهد اخير از آن‌ها پيدا شده در آن وقت نبود اكنون بيشتر بستگان بدين قوم شريف مردم فاسق و لا ابالى و بىاعتنا بشرع و احكام گشتند و در آن عهد چنين نبودند بلكه مانند ساير طبقات اكثر صالح و گروهى منحرف بودند و آن مذمت كه از صوفيه دنياپرست و عالم سوء و متكلم مجادل در روايات است راجع بگروه خاصى است و اللّه العالم .\r\nو شهيد رحمه اللّه در وقف دروس بر صوفيه شرائط صوفى و خانقاه را ذكر كرده تا وقف بر آنها صحيح باشد از جمله فرمايد و الصوفية المعرضون عن الدنيا المشتغلون بالعبادة و الاقرب اشتراط ان لا يخرجوا عن الشريعة الحقة و فى اشتراط ترك الحرفة تردد و يحتمل استثناء التوريق و الخياطة و ما يمكن فعله فى الرباط و لا يشترط سكنى الرباط ( خانقاه جائى بود مانند مدرسه داراى منزلهاى بسيار كه براى سكنى صوفيان ميساختند ) و لا لبس الخرقة من شيخ و لا زى مخصوص انتهى . مقصود از ذكر تفصيل آن بود كه بدانى تنفر مردم عهد ما از تصوف براى اعمال زشتى است كه بيشتر آنان ابا ندارند و علمى كه مؤسس آن على ( ع ) باشد ضلال نيست .\r\n","page_name":" 556 ","page_number":572},
  {"content":"\r\n\r\nمسأله هفتم در امامت باقى ائمه عليهم السّلام نقل متواتر از شيعه بر امامت هر يك از ائمه بعد از ديگرى و تصريح امام سابق بر امام لاحق دليل بر امامت آنها است و در كتب اهل سنت ذكر دوازده امام هست از جابر بن سمره و در صحاح آنان وارد است كه دين اسلام برپاست يا باقيست تا دوازده امام يا خليفه يا امير و امثال آن باختلاف گفته روات بر آنها بگذرد و چون امام بخارى و مسلم وقتى اين دو صحيح را تأليف كردند كه هنوز نام اثنىعشريه بر ما اطلاق نشده بود و ما هنوز دوازده امام نداشتيم ، چون در زمان امام على نقى يا امام جواد يا امام عسكرى عليهم السّلام صحيح بخارى و مسلم تصنيف شده بود و توهم اقتباس و اشتباه در آن نميرود ، و اگر بخواهيم دوازده امير و امام آنها را بر خلفاى راشدين و امام حسن مجتبى و معاويه و ديگر متصديان خلافت ظاهرى حمل كنيم امام دوازدهم بسليمان بن عبد الملك از خلفاى بنى اميه ختم مىشود و بايد پس از آن اسلام از ميان رفته باشد نعوذ باللّه تعالى .\r\nبارى تواتر شيعه در تفصيل نام ائمه دوازده‌گانه كافى است و تواتر لازم نيست كلى و عمومى باشد چنان كه حدود حرم و منى و عرفات و مشعر الحرام و جمرات در اهل مكه متواتر است از زمان پيغمبر صلّى اللّه عليه و آله تاكنون و مردم ديگر متعبد به آن هستند .\r\nو شارح علامه فرمايد از پيغمبر نقل است كه پيغمبر صلّى اللّه عليه و آله و سلّم درباره حسين عليه السّلام فرمود اين فرزند من امام است فرزند امام و برادر امام و پدر نه امام كه نهمين قائم است و غير آن بسيار و حق آن است هر كه در كتب اخبار و روايات تتبع كند قرائن صدق در آن بسيار تواند يافت .\r\nدليل دويم بر امامت دوازده امام عليه السّلام عصمت آنها است چون هيچ‌كس در امام خويش عصمت قائل نشده و هيچ طائفه امام خود را معصوم نميدانند و اگر عصمت شرط باشد منحصر است در دوازده امام كه هيچ‌كس از آنها خلاف رضاى حق نقل نكرده است .\r\nدليل سيم كمالات نفسانى و بدنى در هر يك از آنها موجود بود كه استحقاق رياست بدان سبب داشتند .\r\n\r\n","description":"","footnote":"","page_name":" 557 ","page_number":573},
  {"content":"\r\n\r\nبايد دانست كه ما بر حسب قواعد علم كلام صفاتى براى امام ثابت ميكنيم كه عقل غالب مردم تا آن حدود ميرسد ، و مسأله ديگر ولايتى است كه اهل اللّه ميگويند در هر زمانى وجود ولى لازم است و آن از علوم ديگر است غير كلام و ما بايد آن ولايت را بمضامين روايات ثابت كنيم و آن غير ولايت بمعنى امامت ظاهرى است و هر كس رواياتى كه در اوصاف ائمه وارد شده تتبع كند يقين حاصل خواهد كرد كه ولايت به همه معانى در آنها بود تا خاتم الاولياء و الأوصياء كه ولايت به دو ختم گرديد و اگر كسى تكلف نورزد و بنا بر بيهوده‌گوئى نگذارد هرگز تعقل نميشود كودكى چون امام على نقى عليه السّلام در شش سالگى و يا مانند امام محمّد تقى عليه السّلام در نه سالگى مقتداى خلق گردد ؛ و جماعتى دعوى علوم اولين و آخرين درباره آنها كنند و دشمنان قوى بسيار در صدد رسوا كردن آنان برنيايند و اگر ولايت در آنها نباشد اين امور معقول نيست .\r\nو محاربو على كفرة و مخالفوه فسقة .\r\nمسأله هشتم - در احكام مخالفين شارح علامه فرموده محارب على كافر است چون پيغمبر صلّى اللّه عليه و آله و سلّم فرمود اى على آنكه با تو جنگ كند با من جنگ كرده است و بىشك كسى كه با پيغمبر جنگ كند كافر است و گاه شبهه مىشود كه آن حضرت با اهل جمل و نهروان معامله كفار نكرد و حق آن است كه اين مسأله فعلا محل ابتلاى ما نيست ، زيرا كه فعلا نه امير المؤمنين عليه السّلام موجود است و نه معصومين از اولاد او ظاهر و در اين عهد هر كس منكر يكى از ضروريات دين باشد دانسته كافر است از جمله امامت و خلافت و فضل و منقبت امير المؤمنين عليه السّلام .\r\nاما مخالفون آن حضرت در امامت يعنى او را اصلا امام ندانند يا امامت خلفاى پيش از وى را نيز ثابت كنند و او را پس از آنها امام شناسند مانند اهل سنت و زيديه و بلفظ جامع هر اعتقاد واجب كه انكار آن بانكار توحيد و رسالت نيانجامد اگر كسى بىتقصير آن را منكر شود چيزى بر او نيست و اگر بتقصير منكر باشد فاسق است مثل آنكه نداند امام موسى بن جعفر عليه السّلام امام هفتم است يا نداند دين عيسى عليه السّلام در زمان او حق\r\n\r\n","description":"","footnote":"","page_name":" 558 ","page_number":574},
  {"content":"\r\n\r\nبوده و تكريم و حرمت آن حضرت واجب است و امثال آن .\r\nو علامه شارح فرمود در مخالفين سه قول است ، يكى آنكه مخلد در آتشند و دويم آنكه اهل نجاتند و پس از عذاب ببهشت ميروند ، و قول سيم از بنى نوبخت و بعض علماى ديگر است كه نه اهل دوزخ‌اند چون كافر نيستند و نه اهل بهشت خلد بلكه جائى دارند در بين اين دو ، و بحث در اين دقيق و طولانى است و خدا به آن داناتر است اما در ظاهر شرع و احكام دنيوى مخالفان مطلقا در حكم مسلمند و همه احكام مسلمين درباره آنها جارى است .\r\n\r\n","description":"","footnote":"","page_name":" 559 ","page_number":575},
  {"content":"\r\n\r\nمقصد پنجم بپايان رسيد\r\n\r\nالمقصد السادس فى المعاد و الوعد و الوعيد و ما يتصل بذلك\r\nمقصد ششم در معاد و وعد و وعيد و آنچه بدان تعلق دارد .\r\nگفتيم كتاب مبنى بر شش مقصد است پنج مقصد در هر يك از اصول دين و يكى در امور عامه و اكنون مقصد ششم است در معاد و به حمد اللّه به آخرين مقصد رسيديم و اميد است بتوفيق خدا باتمام آن موفق شويم كه از همه مهمتر است و اللّه الموفق و هو المعين .\r\nحكم المثلين واحد و السّمع دلّ على إمكان التماثل .\r\nاثبات معاد توقف بر آن دارد كه آفريدن عالم ديگر مانند اين عالم ممكن باشد و بر آن دو دليل آورد ، يكى آنكه دو چيز مانند هم در حكم مانند هم هستند و اين دليل عقلى است يعنى اگر وجود اسبى ممكن باشد وجود اسب ديگر مانند او هم ممكن است و چون وجود انسانى ممكن باشد وجود انسان ديگر هم ممكن است و حق آن است كه احتياج برهان بر اين مقدمه و اثبات تماثل نيست چون البته هر عالمى كه ما تصور كنيم بهر وضع و شكلى و آن را با وجود و عدم بسنجيم مىيابيم بالضروره كه نه اقتضاى وجود دارد و نه عدم و محال مانند اجتماع نقيضين و دور و تسلسل و امثال آن از مفهومات باطل است و علامه فرموده اوائل يعنى حكماى پيشين وجود عالمى را مانند اين عالم محال دانستند و مليون بالاتفاق ممكن و به اعتقاد مليون اثبات معاد ممكن نيست مگر بوجود عالمى مثل اين عالم معتقد شويم يعنى اجسامى خارج از حيطه آسمانها كه بهشت و جهنم آنجا باشد .\r\nدليل دويم سمع است يعنى قرآن و حديث دلالت بر آن دارد كه خداوند مثل اين عالم خلق تواند كرد  « أَ وَ لَيْسَ الَّذِي خَلَقَ السَّماواتِ وَ الْأَرْضَ بِقادِرٍ عَلى أَنْ يَخْلُقَ مِثْلَهُمْ بَلى وَ هُوَ الْخَلَّاقُ الْعَلِيمُ »  .\r\n\r\n","description":"","footnote":"","page_name":" 560 ","page_number":576},
  {"content":"\r\n\r\nو الكرية و وجوب للخلا و إختلاف المتّفقات ممنوعة .\r\nشارح علامه فرمود حكماى پيشين بر محال بودن عالم ديگر دليل آوردند كه اگر عالم ديگر يافت شود كره است و اگر با اين عالم مماس باشد يا جدا باشد ميان آنها خلاء حاصل خواهد شد و جواب آن است كه ما مسلم نداريم كره باشد و بر فرض كره باشد شايد جدا از اين عالم كه مشاهده ميكنيم نباشد بلكه در ثخن يكى از همين افلاك باشد ، و بتقرير ديگر اگر در جاى ديگر يعنى عالم ديگر آب و آتش و عناصر ديگر باشد آنها هم ميل طبيعى به همين آب و آتش ما دارند و بايد با اينها در يك مكان اجتماع كنند ، جواب آن است كه شايد عناصر آن عالم در حقيقت با عناصر اين عالم فرق داشته باشد و همه مايل بيك مكان نباشند .\r\nبايد دانست كه حكماى يونان پيش از حضرت عيسى عليه السّلام بودند و از دين يهود چيزى درباره معاد جسمانى معروف نبود و حكما مطلقا در معاد جسمانى بحث نكردند و سخن آنان در معاد منحصر ببقا يا فناى روح بود و اين مطالب كه عالم ديگر هست يا نيست و آخرت معتقد مسلمانان بچه نحو است مطلقا محل توجه آنان نبود و ظاهرا اين ادله كه خواجه عليه الرحمه نقل ميفرمايد و ردّ مىكند از گروهى مترجمين صابى يا سريانى صدر اسلام و متأخرين آنها است و چنان كه ملاحظه مىشود بسيار سست و بىارزش و واهى است چنان كه ميتوان گفت گوينده مقصود خود را نميداند ، و خواجه عليه الرحمه بر حسب وظيفه علمى و دينى آن را باطل فرموده است .\r\nو الإمكان يعطى جواز العدم .\r\nمعدوم به زبان متكلمان قديم غير معدوم باصطلاح فلاسفه است ، معدوم باصطلاح متكلمان آن است كه چيزى متفرق و پراكنده شود ، خواه اجزاى آن موجود باشد يا نباشد متكلمين نظرى به آن ندارند چنان كه زنده شدن مردگان را اعاده معدوم مينامند\r\n\r\n","description":"","footnote":"","page_name":" 561 ","page_number":577},
  {"content":"\r\n\r\nبا آنكه مرده معدوم نيست باصطلاح فلاسفه اما به نظر فلاسفه معدوم آن را گويند كه هيچ نباشد و از آن هيچ نماند و اين عدم كه خواجه عليه الرحمه فرمود يعطى جواز العدم مراد معدوم باصطلاح فلاسفه است يعنى همه چيز نيست شود و بسا متكلمان معدوم شدن مطلق را جائز ندانند و چون گويند همه چيز معدوم مىشود يعنى آسمان و زمين و ماه و كواكب مقصودشان پراكنده شدن و شكستن و خرد شدن است ، و لو اجزاء آنها به صورت غبار متفرق بماند و آنها آيات قرآن كريم مانند  « إِذَا الْكَواكِبُ انْتَثَرَتْ  و   إِذَا السَّماءُ انْشَقَّتْ    وَ تَكُونُ الْجِبالُ كَالْعِهْنِ الْمَنْفُوشِ »  را دليل عدم ميگيرند .\r\nاما خواجه عليه الرحمه در اينجا نظر فلاسفه را ثابت كرده كه عالم چون ممكن است قابل عدم است و ممكن وجودش از خودش نيست همچنانكه نور چراغ وجودش از خودش نيست و به نبودن چراغ معدوم تواند شد عالم نيز معلول اراده خدا است و اگر اراده خدا نباشد معدوم خواهد شد . و جاحظ دليل آورده است كه عالم معدوم نخواهد شد و بعضى جواب دادند و قابل اعتنا و بحث نيست و پس از اين خواهد آمد .\r\nو السّمع دلّ عليه .\r\nآيات و روايات دلالت بر آن مىكند كه هر چيز فانى مىشود مانند كل شىء هالك الّا وجهه و هو الاول و الآخر .\r\nاما موجوداتى كه در معاد بايد بازگردند ( و بقول محققين اعاده معدوم جائز نيست ) البته آنها معدوم مطلق نميشوند مانند انسان كه اجزاى بدنش پراكنده مىشود و بار ديگر فراهم ميگردد و همين تأويل و معنى در اقوال معصومين نيز وارد است و نيز روح باقى است چنان در محل خود گذشت ،\r\nو يتأوّل في المكلّف بالتّفرق كما في قصّة إبراهيم .\r\nو هلاك و فنا در انسان بمعنى درهم ريختن و متفرق شدن است و حكايت مرغان ابراهيم عليه السّلام كه كشت و متفرق ساخت پس از آن خواند آنها را دلالت بر همين مىكند كه هلاك بمعنى تفرق و پراكندگى است و علت\r\n\r\n","description":"","footnote":"","page_name":" 562 ","page_number":578},
  {"content":"\r\n\r\nعمده آن است كه زنده‌شدگان در آخرت بايد همين مردم جهان باشند چون اينان عبادت يا گناه كردند و همين‌ها بايد جزا بينند و اگر از خاك اين مردگان موجود ديگرى آفريده شود مانند حشرات و يا انسان تازه كه نداند كيست و در دنيا بود يا نبود و نافرمانى خدا كرد يا نكرد آن را عذاب نبايد كرد و از اين جهت هم تناسخ باطل است كه مردى امروز بجهان آمده و هيچ نميداند بار ديگر در جهان بوده و گناه كرد و اكنون او را بجرم ديگرى كه دانسته گناه كرد عقاب كنند ظلم است و شرط پاداش آن است كه گيرنده آن بداند خود او بود كه كار نيك كرد و اين مزد كارهاى نيك او است و نيز بايد آنكه جزا مىبيند عين همان باشد كه عمل بد كرد و خود خود را بشناسد .\r\n\r\n[ معنى فناء 
  ]\r\nو إثبات الفناء غير معقول .\r\nجماعتى از معتزله گفتند خداوند اشيا را معدوم مىكند باينكه چيزى بنام فنا مىآفريند و آن ضد اجسام است و چون با جسم برخورد آن را مىخورد و معدوم ميسازد لا بد همه را هيچ و خودش هم هيچ مىشود و بعضى گفتند فنا يك نوع است براى همه و بعضى گفتند هر جسمى فنائى خاص خود دارد و اين سخن قابل بحث و نقل نيست همچنين اثبات صفتى بنام بقا غير معقول است و خواجه فرمود .\r\nلأنّه إن قام بذاته لم يكن ضدّا و كذا إن قام بالجوهر و لانتفاء الأولويّة و لاستلزامه انقلاب الحقائق أو التّسلسل .\r\nاگر فنا به خود قائم باشد ضد جسم نيست و اگر بجوهرى قائم باشد نيز ضد جوهر نيست . و لانتفاء الاولويه يعنى دو ضد يكى ديگرى را فانى كند بچه علت ميتوان گفت ضد جسم جسم را فانى مىكند بلكه شايد جسم ضد خود را فانى كند . انقلاب الحقايق يعنى بايد فنا خود موجودى باشد قابل آنكه خدا آن را خلق كند يا فانى سازد .\r\nو إثبات بقاء لا في محلّ يستلزم الترجيح من غير مرجّح أو اجتماع النقيضين و إثباته في المحلّ يستلزم توقّف الشّيء على نفسه\r\n\r\n","description":"","footnote":"","page_name":" 563 ","page_number":579},
  {"content":"\r\n\r\nإمّا ابتداء أو بواسطة .\r\nمعلوم نيست معتزله كه خدا را قادر مختار ميدانند و معدات را در وجود اشياء لازم نمىشمارند مرتكب اين سخنان لا طائل و بيهوده براى چه ميشوند اگر خدا قادر مختار است همه چيز را فانى مىكند و خلق ضد و فنا و اثبات بقا براى چيست و بهتر آن است كه انسان وقت عزير را صرف بحث ورد و نقض و اثبات اين اباطيل نكند و همين كه بدانيم مردمى كه براى اثبات معاد با آن همه آيات قرآن و روايات و كلام معصومين و با اينكه هر شبهه جزئى و كلى از مطاوى روايات اهل بيت معلوم ميگردد ، باز به اين خزعبلات تمسك كردند چه اندازه منحرف بودند كافى است .\r\n\r\n[ ثبوت معاد جسمانى 
  ]\r\nو وجوب إيفاء الوعد و الحكمة يقتضى وجوب البعث و الضّرورة قاضية بثبوت الجسمانيّ من دين النّبي صلّى اللّه عليه و آله مع إمكانه .\r\nمسأله چهارم در معاد جسمانى\r\nوفاء بوعده واجب است و خداى تعالى بندگان صالح خود را وعده ثواب داده است پس بايد به اين وعده وفا كند و نيز حكمت مقتضى است كه خداوند عالم نيكان را پاداش نيكو دهد و ستمكاران را شكنجه و عذاب كند تا قوانين انبياء اجرا شود و ميان مطيع و عاصى فرق باشد پس معاد واجب است و اين دو دليل را شيخ الرئيس ابو على بن سينا در مطاوى عبارات اشارات آورده است و چنان كه از او معلوم مىشود مقصود او اكتفا ببقاء روح و بهجت عقلى نيست بلكه معادى كه انبيا خبر داده‌اند .\r\nاما معاد جسمانى ضرورى است از دين پيغمبر صلّى اللّه عليه و آله و ممكن است . پس به آن بايد معتقد بود .\r\nعلامه رحمة اللّه فرموده است از حكماى پيشين گروهى عالم را واجب الوجود ميدانستند يعنى ميگفتند مخلوق نيست بنابراين معدوم نخواهد شد و ما گوئيم اين مردم را با معاد چه‌كار است كه درباره آن با آنها محاجه كنيم و گروهى گفتند خداى تعالى عالم\r\n\r\n","description":"","footnote":"","page_name":" 564 ","page_number":580},
  {"content":"\r\n\r\nرا آفريده ولى خدا مضطر است در آفرينش و اگر ميخواست موجود نكند نميتوانست و اكنون هم اگر بخواهد عالم را معدوم سازد نميتواند نعوذ باللّه من هذه الخرافات و اينان را هم با معاد كارى نيست و ما در محل خود ثابت كرديم خداى تعالى مختار است و قادر است اضطرار نسبت به او غير معقول است ، و اگر كسى گويد خدا قادر مختار است و خود او خواست كه عالم فانى نشود مخالف دعوى ما نيست زيرا كه باز معدوم شدن عالم ممكن است و هرگاه خدا نخواهد معدوم نميشود .\r\nو نيز شارح علامه نقل كرد از جاحظ و كراميه كه عالم با آنكه حادث و مخلوق است اما معدوم شدن آن پس از وجود محال است و براى اين سخن دليلى طولانى نقل كرده است ، مبنى بر دعاوى بىاصل چنان كه رسم معتزله است ، از جمله گويد كار خدا ايجاد است نه فانى كردن و اگر خدا خواهد اجسام را فانى سازد بايد ضدى براى جسم بيافريند چون همه چيز بواسطه ضد خود فانى مىشود سفيد بواسطه سياهى و شيرينى بسبب شورى و جسم بسبب ضد جسم و ضد جسم اگر يافت شود چرا جسم او را فانى نكند و از اين قبيل سخنان و دعاوى . و جواب وى و امثال او اين است كه اگر خداى را قادر مختار ميدانند بر ايجاد چرا قادر مختار نميدانند بر اعدام و اگر مانند گروهى از فلاسفه قديم خدا را مضطر ميدانند ، به نظر آنها عالم محال است معدوم شود و هم محال است از عدم بوجود آيد و گفتند نه هيچ چيز از عدم بوجود مىآيد و نه معدوم مىشود بلكه همه تغيير حال است بارى جاحظ در اصل حدوث تابع متكلمين شده است و در اعدام تابع آن دسته حكما كه خدا را مضطر ميدانند .\r\n\r\n[ شبهه آكل و مأكول 
  ]\r\nو لا يجب إعادة فواضل المكلّف .\r\nدر اينكه مخاطب بخطاب الهى يعنى آنكه تكليف الهى به او متوجه است كدام يك از اجزاء انسان است مردم مختلفند شارح علامه فرمود در مذهب حكماى پيشين و نصارى و تناسخيان و غزالى از اشاعره و ابن هيثم از كراميه و جماعتى از اماميه و صوفيه نفس مجرد انسانى است و جماعتى از محققين گفتند اجزائى است از همين بدن انسان كه ما بخصوص آن اجزا را نمىشناسيم و آن اجزاء از اول عمر تا آخر آن باقى است هرگز\r\n\r\n","description":"","footnote":"","page_name":" 565 ","page_number":581},
  {"content":"\r\n\r\nافزوده و كاسته نميشود و نمو و ذبول و فربهى و لاغرى و بزرگى و كوچكى همه بسبب اجزاى فرعى است كه به اين اجزاى اصلى پيوسته‌اند و آنكه بايد در معاد برگردد اجزاء اصليه است ( بقول آنها كه روح مجرد قائل نيستند ) يا اجزاء اصليه بانفس ناطقه است با هم ( بقول آنها كه روح مجرد قائلند ) و برگشتن آن زوائد لازم نيست و مقصود از اين سخن رد آن عده از فلاسفه است كه خواستند بشبهه آكل و مأكول دفع معاد جسمانى كنند .\r\nبايد دانست كه حكماى يونان اصلا متعرض معاد جسمانى نگشتند و از اثبات يا نفى آن چيزى نگفتند و معاد در نظر آنان معاد روح ناطقه است با صفات و كمالات وى و آنها كه شبهه آكل و مأكول و مانند آن ابداء كردند گروهى از شكاك متأخرين‌اند و اما در عهد فلاسفه يونان معاد جسمانى صريحا مذهب كسى نبود تا فلاسفه آن را رد يا اثبات كنند حتى پيروان حضرت موسى عليه السّلام مختلف بودند گروهى صادوقيان از معاد خبر نداشتند و گروهى فريسيان اشاره مختصر بمعاد روحانى كردند مگر موسى بن ميمون اسرائيلى كه خود تربيت شده تمدن اسلامى بود و اصول دين يهود را در سيزده اصل شمرده حشر مردگان را يكى از اصول دين يهود آورده است . اما اجزاى اصليه را متكلمين از آن جهت معتقد شدند كه عقاب و ثواب بايد به همان كس داده شود كه گناه يا طاعت كرده و اگر هيچ از مرده باقى نمانده و محشوران روز قيامت موجود تازه باشند عقاب آنها ظلم است مثل آنكه كرم و جعل و حشرات حاصل از بدن مردگان را بجرم زناى مردگان عذاب كنيم عاقلانه نيست و معتقدند اگر از اجزاى اصلى بدن خود آن مرده اين حشرات پديد آمد همان شخص اول برگشته لا محاله به ياد گناهان خود آيد و عقاب براى گناه را بفهمند عقاب آنها ظلم نيست اما چنين فرضى كه همه اجزاى اصليه در بدن اتفاق افتد و اجزاى اصليه مكلف بار ديگر جمع شوند و ادراك كنند كه خودشانند محال نيست خداوند تعالى ميتواند در قيامت آنها را جمع كند چون اجزاى اصلى را در هر گوشه كه افتاده باشد ميداند در نظر محققين بايد روح باقى باشد و به بدن بازگردد و اگر آن نباشد ادراك خودى خود ممكن نيست و ما از صفحه 243 تا 264 در تجرد و بقاى روح سخن گفتيم اما تقرير شبهه اكل و مأكول معروف است و هر كس شنيده است .\r\n\r\n","description":"","footnote":"","page_name":" 566 ","page_number":582},
  {"content":"\r\n\r\nو هم بايد دانست كه در زمان ما در روح ميان مردم بيش از دو قول معروف نيست يا آن را از عوارض ماده ميدانند كه به مردن و فناى بدن معدوم ميگردد و بنابراين قول نه معاد جسمانى و نه معاد روحانى هيچ‌يك صحيح نيست و اين قول ملاحده ماديين است و مسلمان البته چنين نگويد و قول ديگر آنكه روح را غير بدن و مجرد از بدن ميدانند چنان كه ثابت كرديم و اثبات معاد جسمانى و روحانى هر دو متوقف بر اين قول است و آن مردم ديگر كه روح مجرد را قائل نيستند و گويند بمعاد قائليم در كلامشان نوعى تناقض است كه خود متوجه آن نيستند اما در ميانه متدينين خصوص عوام بسيار ديده‌ايم و بعضى تجرد روح را انكار كرد آن را جسمى تصور ميكنند لطيف در بدن جسمانى فرو رفته و بعضى شخصيت را به همين جسم لطيف ميدانند و ما جسم مثالى را صحيح ميدانيم اما آن هم وابسته بروح مجرد است بارى در ميان معتقدين بمعاد منكر تجرد روح بسيار ديده‌ايم و بقول اينان اگر اين اجزا با هم پيوسته شود همان شخص اول است از نو پديد آمده و اگر اجزاء ديگر بهم پيوسته شود شخص ديگر است و اين اعتقاد صحيح باشد يا باطل معتقد به آن را منكر معاد نتوان شمرد اگر چه اين عقيده يا به مجرد نبودن واقعا مستلزم كفر و الحاد است و مناقض معاد جسمانى و روحانى هم ولى از اين جهت كه معتقد بدان از ساده‌لوحى يا جهل يا علت ديگر لوازم سخن خود را نميداند او را منكر معاد نتوان شمرد چون اين مردم بهانه موجه دارند زيرا كه معتقدند با جزاى اصلى شخص اول بازميگردد و محتاج باعاده روح نيست اما حق آن است كه هم اجراى اصلى بازميگردد و هم روح ناطقه چنان كه علامه شارح آن قول برگزيده است و ما در اوائل بحث تجرد روح پيش از اين از بيضاوى نقل كرديم كه تجرد آن از بدن اتفاقى همه صحابه و تابعين و همه مسلمانان است و سخن او را بايد صحيح شمرد زيرا كه منكران تجرد روح از متكلمين اشاعره و معتزله و ديگران قدرت بر تقرير باطن مذهب خويش ندارند و الفاظ در نظر آنها درهم آميخته است مانند اخباريان ما كه ميگويند ما منكر تقليديم و اجتهاد را بدعت ميدانيم اما هم اجتهاد ميكنند و هم تقليد .\r\n\r\n","description":"","footnote":"","page_name":" 567 ","page_number":583},
  {"content":"\r\n\r\n\r\n[ شبهات ديگر در معاد 
  ]\r\nو عدم انخراق الأفلاك و حصول الجنّة فوقها و دوام الحيوة مع الاحتراق و تولّد البدن من غير التّوالد و تناهى القوى الجسمانيّة استبعادات .\r\nچند شبهه است از مشككين در معاد و مقصود از اوائل چنان كه گفتيم حكماى يونان و پيروان آنها نيست چون آنها مطلقا از معاد جسمانى خبر نداشتند و ذكر آن نكردند .\r\nشبهه اول - آنچه مسلمانان درباره شكافتن آسمان و درهم ريختن كواكب و امثال آن در قيامت معتقدند مخالف آن است كه فلاسفه گويند خرق و التيام و كون و فساد در افلاك جائز نيست . جواب آن است كه ما دليلى از فلاسفه بر اين امور نيافتيم مگر در محدد الجهات سخنى است و از آيات قرآن و روايات چيزى درباره خصوص محدد الجهات نديديم بر فرض صحت محدد الجهات نه ستاره دارد نه ماه و خورشيد و نه قابل رويت است و آنچه درباره خرابى آسمان‌ها وارد شده دلالت بر موجود مرئى مىكند و سخن فلاسفه درباره اين افلاك و كواكب صحيح نيست .\r\nشبهه دوم - مسلمانان گويند بهشت بالاى آسمانها است و اين مقتضى است جهان كره نباشد . جواب آن است كه ما از عالم آخرت خبر نداريم و راهى جز اخبار معصومين بدان نيست اگر جاى بهشت را بالاى آسمان يا زير عرش يا نزديكتر يا دور تر معين فرموده باشد ناچار بايد قبول كنيم و بسيار موجوداتى كه طبعا اقتضاى كره بودن مىكند مانند كره زمين بعللى از كرويت حقيقى خارج شدند و بسيار در اخبار آمده است كه بهشت در وادى السلام نجف يا در سرچشمه فرات و امثال آن است و آن را حمل بر بهشت برزخى كردند و در روايت است كه حضرت پيغمبر صلّى اللّه عليه و آله سعد معاذ يا ديگرى را در قبر با حورى مشاهده كرد و روى بگردانيد و ديگران نديدند و گاه ميفرمود بانك زارى و ناله مردى كه در قبرش عذاب ميكنند ميشنود و ديگران نميشنيدند و وارد است كه چون شهيد از اسب به زمين بيفتد و جان دهد در بهشت است و حورى در انتظار اوست و او را در آغوش\r\n\r\n","description":"","footnote":"","page_name":" 568 ","page_number":584},
  {"content":"\r\n\r\nميكشد و وارد است كه ابو بصير جوى و حوض كوثر را در بيرون مدينه ديد و امثال اين بسيار كه بهشت در غير آسمان هم هست غالبا حمل بر بهشت برزخى ميكنند پس تزاحم ميان موجود برزخى و موجود جسمانى نيست و از امام پرسيدند اگر بهشت به اندازه آسمان و زمين فراخ است پس دوزخ كجا است فرمود وقتى روز آيد شب كجا است . و اگر موجود برزخى با دنيوى تزاحم نداشته باشند چه مانع از آنكه با موجودات عالم قيامت هم تزاحم نداشته باشند و استبعاد كه از قياس آخرت به دنيا برخيزد اعتبار ندارد .\r\nشبهه سيم - آنكه سوختن هميشگى در آتش با زندگى ممكن نيست چگونه دوزخيان زنده‌اند و در آتش ميسوزند . جواب آن است كه امور آخرت را به دنيا قياس نميتوان كرد شايد زندگى در آنجا توقف بر آب و هوا و آلبومين و سلول و امثال آن ندارد و اگر ما ماهى را نديده بوديم تصور نمىكرديم چيزى در آب زندگى كند يا در آب شور چشم بگشايد .\r\nشبهه چهارم - تولد بدن در قيامت بىپدر و مادر محال است .\r\nجواب آن است كه اين نيز استبعادى است از قياس آخرت به دنيا برخاسته و نيز گوئيم در دنيا هم تولد بىتوالد بسيار است و در كتب فلاسفه خصوصا شفا از اين شواهدى است .\r\nشبهه پنجم - آنكه قواى جسمانى غير متناهى نيست و محال است مردم در بهشت و دوزخ دائم بمانند . در جواب گوئيم اين هم از قياس آخرت به دنيا برخاسته و اعتبار بدان نيست و نيز در دنيا ممكن است قواى جسمانى غير متناهى باشد بمدد مجردات مانند حركت افلاك بمذهب فلاسفه قديم . آن كس كه گفت قوه جسمانى متناهى است خود او گفت ممكن است بمدد مجردات غير متناهى بشود .\r\nشبهه ديگر تناسخ است و در شرح عبارت آتى بيان آن خواهيم كرد ان شاء اللّه .\r\nو يستحقّ الثّواب و المدح بفعل الواجب و المندوب و فعل ضدّ القبيح و الإخلال به به شرط فعل الواجب لوجوبه أو لوجه\r\n\r\n","description":"","footnote":"","page_name":" 569 ","page_number":585},
  {"content":"\r\n\r\nوجوبه و المندوب كذلك و الضّد لأنّه ترك القبيح و الإخلال به و ظاهر أنّ المشقّة من غير عوض ظلم و هو قبيح و لا يصحّ الابتداء به إذ لو أمكن الابتداء به كان التكليف عبثا .\r\nمسأله پنجم در آن چند مطلب است در ثواب و عقاب .\r\nمدح ستايش است يعنى بيان صفات نيك كسى به قصد تعظيم او و ثواب عوضى كه به مستحق آن داده شود غير مقارن با تعظيم و اجلال و ذم و عقاب خلاف اين دو است .\r\n1 - كسى كه واجب يا مستحب را انجام دهد مستحق مدح و ثواب است . اما آنكه ترك قبائح و معاصى كند ابو على و جماعتى از معتزله گفتند زنا نكردن و كسى را نكشتن و امثال آن ثواب ندارد بلكه فعل آن گناه و عقاب دارد چون انسان يا عمل قبيح مىكند يا نمىكند كردن آن متعلق نهى است و ترك آن قهرى است و متعلق امر و نهى نميباشد جواب آن است كه اگر داعى بر قبيح باشد و مكلف خود را بضد آن مشغول كند تا ترك شود متعلق تكليف تواند شد بلكه نكردن قبيح اختيارى است و ثواب دارد چنان كه ترك واجب مذمت و عقاب دارد و عقل بدان حكم مىكند .\r\n2 - نيت وجه در ثواب و عقاب معتبر است و فقهاى عصر اخير گويند وجه گاهى صفت واقع مىشود مثلا غسل جمعه بصفت واجب است يا مستحب گويند اگر كسى صفت آن را نداند غسل او صحيح است . مگر بسبب ندانستن صفت مبهم شود مانند آن كه واجب باشد تصدقى به فقير بدهد به نذر و ميخواهد صدقه مستحق هم بدهد اما در نيت نگذراند كدام است صحيح نيست .\r\nو گاهى وجه غايت واقع مىشود يعنى آن داعى محرك كه او را بعبادت وادار كرده وجه آن عبادت است نظير آنكه وجوب غسل جمعه او را به غسل كردن برانگيخته و اگر وجوب آن را نداند البته مصلحت و امرى كه خداوند بدان ترغيب فرمود او را وادار كرده است و مراعات اين غايت واجب است . كسى از غسل جمعه ثواب ميبرد كه داعى و محرك\r\n\r\n","description":"","footnote":"","page_name":" 570 ","page_number":586},
  {"content":"\r\n\r\nاو وجوب يا استحباب آن باشد يا آن علت واقعى كه بتفصيل معلوم نيست اما معلوم است كه خدا بان علت ترغيب به غسل فرمود پس اگر محرك او به غسل نه وجوب نه وجه وجوب يا نه مرغوبيت و نه وجه مرغوبيت باشد غسل صحيح نيست چون به قصد نظافت يا غرض ديگر غسل كرده است همچنين كسى كه ترك دزدى و زنا كند و علت داعى او ترك گناه و حرمت يا قبح آنها نيست بلكه بخاطرش نگذشته يا حيا مانعش شده و امثال آن ثواب ندارد .\r\nو اگر كسى مالى يزنى بدهد و داعى او تأليف قلب زن باشد براى فساد و اتفاقا زنى تهى دست و بيچاره بود و به گمان تصدق آن را فرا گرفت و بجا واقع شد ثواب ندارد و عجب است از شهيد ثانى عليه الرحمه كه در وجوب نيت وجه بدين معنى ترديد نمود بلكه انكار كرده اما به نظر ما بديهى ميرسد .\r\n3 - كسى كه ضد قبيح را بجا آورد و در قبيح اخلال كند عملش ثواب و مدح دارد مثل آنكه خود را مشغول گردش و غذا خوردن و خريدوفروش كند تا از دزدى و قمار بازماند يا آلت لهو را بشكند تا آن را استعمال نكند و البته در اين صورتست كه داعى و محرك او ضديت و اخلال باشد و غايت محرك او وجه قباحت عمل باشد .\r\n4 - دليل ثواب و مدح آن است كه مكلف مشقتى تحمل كرده است و امر خدا سبب مشقت وى شده و تحميل مشقت بدون عوض و ثواب قبيح است چون ظلم است بر مكلف و بعضى فقهاى متأخرين گويند اگر كسى بامر خدا به حج رود و پيش از موسم بميرد مقدمه عملش هر چند با انفاق مال و مصارف بوده و مشقت داشته باشد ثواب ندارد و اگر كسى باستصحاب طهارت بامر پروردگار روزه بگيرد هر چند بر او مشقت است اگر پس از غروب معلوم شد جنب بوده روزه‌اش ثواب ندارد و اما موافق اصول اعتقادى ما و مذهب اهل بيت عليهم السّلام كه مبنى بر عدل است اين اقوال صحيح نيست هر مشقتى كه در راه خدا و برضاى او باشد ثواب دارد و شرايط فقهى اعمال غالبا براى نظم اين جهان است .\r\n5 - ابتداء به ثواب بدون عمل صحيح نيست زيرا كه اگر ممكن بود خداوند همه\r\n\r\n","description":"","footnote":"","page_name":" 571 ","page_number":587},
  {"content":"\r\n\r\nرا در بهشت مىآفريد و تكليف عبث بود و ما از وجود تكليف در مىيابيم كه مقاماتى است كه بىتكليف و مشقت و عبادت بدان مقامات نتوان رسيد .\r\n6 - اين مطلب را در كتاب عنوان نكرد كه فرق ميان معاد و تناسخ چيست و چرا علت بطلان تناسخ در معاد جارى نميشود و چون اين شبهه و دليل بطلان تناسخ كه منظور شبهه كنندگان است دليلى است كه فلاسفه تناسخ را بدان باطل ساختند ، جواب بروش آنها بايد داد و حاصل جواب اين است كه تعلق مجرد بمادى مانند روح به بدن نزد فلاسفه بيك نوع نيست و همه انواع آن را ذكر نكرده و تشخيص ندادند و شايد انحصار آن را در بعض انواع هم مدلل نساختند مثلا اشراقيين براى مثل افلاطونى نوعى تسلط بر افراد قائل بودند كه در آنها تصرف ميكنند و ميگفتند اين رنگهاى گوناگون زيبا در پر طاوس و نقشه هندسى دقيق در خانه زنبور عسل و حكمت‌هاى گوناگون در هر چيز كه پيش از حد ادراك و شعور آنها است پس از اراده نور الانوار بتاثير مثل است . و مشائين براى عقل فعال تسلطى كه البته بىتعلق ممكن نيست بر موجودات عالم عناصر ثابت ميكردند و از فارابى نقل است كه جائز است نفوس انسانى پس از جدائى از بدن نوعى تعلق بيكى از اجسام داشته باشد و همه صور نوعيه مركبات بعقيده مشائين بلكه بسائط نيز وابسته و مربوط بعقل مجرد است بارى تعلق روح به بدن در دنيا به حركت نبض و قلب و جريان خون و استنشاق نسيم و تحليل و بدل ما يتحلل است و اگر بار ديگر در تناسخ همين باشد صحيح نيست و حكما آن را باطل كردند اما تعلق روح به بدن در آخرت بنوعى ديگر است قطعا زيرا كه از روايات و آيات درباره بهشتيان و دوزخيان ضد اين صفات دنيوى فهميده مىشود و يقينا بايد گفت علاقه روح به بدن در آنجا بنسيم و نبض و قلب و امثال آن نيست . و در اين بابت بايد بروايات و احاديثى كه در شرح نعم اهل بهشت وارد است رجوع كرد و براى ما ممكن نيست همه آنها را اينجا بياوريم .\r\nجسمى است كه بر ناقه نور مىنشيند و در طرفة العين فضاى بهشت را مىپيمايد و ميوه درختان آنجا هر چه بچينى بار بر جاى خود است .\r\nو شيشه آنجا هم صفاى نقره دارد و هم مانند بلور شفاف است و جامه‌هاى حور\r\n\r\n","description":"","footnote":"","page_name":" 572 ","page_number":588},
  {"content":"\r\n\r\nالعين هم زينت جامه و پيرايه به آنها مىبخشد و هم بدن آنها را نمىپوشاند و آب و شير بويناك نميشود و روى زمين ميرود و آن را نمىشكافد و شراب آنجا تفريح مىآورد و مستى نمىآورد و نيكو طعم است حاجت به نقل و مزه ندارد و هيچ‌كس نميتواند دليل آورد كه خاصيت اجسام دنيوى چه جماد و چه نبات و چه انسان حتما بايد در موجودات آخرت باشد و هيچ حكيمى ثابت نكرده است كه تعلق روح به بدن يك نوع بيشتر نيست و آن تناسخ است پس تعلق روح به بدن در معاد دليل تناسخ نيست .\r\n\r\n[ ثواب و عقاب 
  ]\r\nو كذا يستحقّ العقاب و الذّم بفعل القبيح و الإخلال بالواجب لاشتماله على اللّطف و لدلالة السّمع .\r\nمخالفت و گناه يعنى فعل قبيح و ترك واجب سبب آن است كه مرتكب گناه مستحق عقاب شود و فائدهء عقاب انتقام نيست بلكه لطف است زيرا كه اگر مكلف بداند در اطاعت ثواب است و در معصيت هيچ نيست اطاعت نميكند چنان كه خود در مستحبات تجربه كرده‌ايم و دليل ديگر آنكه كلام معصومين و آيات قرآن در استحقاق عقاب بسيار است .\r\nو لا استبعاد في اجتماع الاستحقاقين اإعتبارين .\r\nدور نيست كه مكلف هم طاعت كند و هم معصيت و هم مستحق ثواب شود و هم عقاب\r\nو إيجاب المشقّة في شكر المنعم قبيح .\r\nابو القاسم بلخى گفته است ثواب بر اطاعت براى استحقاق نيست بلكه طاعت شكر نعمت‌هائى است كه پيش از اين كرامت كرده است و ثواب تفضلى است از طرف خداى تعالى و اهل عدل بر خلاف وى گفتند قبيح است دهنده نعمت بندگان خود را وادار بمشقت عبادات كند و آنان را ملزم باداى تكليف فرمايد و بگويد من بشما ثواب نميدهيم زيرا كه آنچه نعمت داده‌ام هنوز شكر آن به اين تكاليف ادا نشده است .\r\n\r\n","description":"","footnote":"","page_name":" 573 ","page_number":589},
  {"content":"\r\n\r\nو اگر گروهى از عباد و عرفا و بزرگان صوفيه گفته باشند ما هنوز شكر يكى از هزار نعمت‌ها را ادا نكرده‌ايم تأدب است و تواضع با خداى تعالى و اگر كريمى به زير دستان نعمت بخشيد و در مقابل از آن‌ها خدمت خواست او را به پستى و لئامت منسوب دارند و تقبيح كنند .\r\nبارى هر يك از احكام الهى كه مكلف بجا آورد خود ثواب جداگانه دارد و نميتوان نعمت‌هاى پيشين را ثواب عبادت‌هاى متأخر دانست اما در همه احكام شرط كردند به قصد قربت باشد و بىقصد قربت ثواب نيست .\r\nو اكنون مؤلف ثابت كرد كه هر فعل با مشقت موجب ثواب است و اعمال فقهى و مراعات شرائط آن همه مشقت است اگر گوئى پس نتوان گفت فقه براى نظم دنيا است نه ثواب آخرت گوئيم كسى نگفته است . اعمال فقهى مشقت نيست و ثواب ندارد بلكه گويند بسيار احكام مانند معاملات و نكاح و سياسات براى ثواب جعل نشده و نيت قربت در آن شرط نيست و غير احكام آنها نيز براى صلاح دنيا بسيار است مثلا اطفال كفار را حكم كفار دادند نه براى آنكه بجهنم روند . بلكه براى آنكه پدر و مادر آنها را سرپرستى و نگهدارى كنند و هرگاه طفل را در دين از خود نداند تربيت و حفظ آن بر وى آسان نيست اما وقتى طفل مستقل شد و توانست خود بخويش برسد و مسلمان شود اسلام او پذيرفته است . اين حكم صرف مصلحت دنيوى است نه براى ثواب و عقاب . همچنين كسى كه بىوضو نماز بخواند سهوا بايد قضا كند و قضا مجازات دنيوى است براى مصلحت مكلف كه چون قضا كرد پس از اين در ياد وضو باشد و گرنه ثواب براى نماز اول نيز هست و اينكه گويند فقه براى نظم دنيا است مقصود اين است كه هميشه واجب نيست به قصد قربت باشد اما اصول عقايد و تهذيب نفس و تصفيه اخلاق جز به قصد قربت تصور نميشود .\r\nو لقضاء العقل به مع الجهل .\r\nشكر نعمت واجب عقلى است و سخن ما در واجبات شرعى است . بسا مردم كه تكاليف و احكام شرع را ندانند يا پيش از شرع از دنيا رفته باشند و شكر نعمت بر آنها\r\n\r\n","description":"","footnote":"","page_name":" 574 ","page_number":590},
  {"content":"\r\n\r\nواجب است پس واجبات شرعى را نميتوان شكر منعم قرار داد .\r\nو يشترط في استحقاق الثّواب كون الفعل المكلّف به شاقّا و لا يشترط رفع النّدم على الطّاعة و لا انتفاء النفع العاجل إذا فعل للوجه .\r\nشرط است عملى كه مستحق ثواب است شاق باشد و اگر عملى از جهتى شاق و از جهتى مرغوب باشد ثواب براى جهت شاق است مانند زن گرفتن براى اولاد و حج رفتن كه تفرج است براى اداى تكليف . اگر كسى از طاعت پشيمان شود مثلا روزه گرفت پس از آن پشيمان شد كه چرا اين طاعت كرد سبب باطل شدن ثواب نيست و شارح علامه فرمود اگر در هنگام استفاده از ثواب از طاعت پشيمان شود ديگر استحقاق ندارد و تصور آن در اطاعت خدا و ثواب بهشت ممكن نيست .\r\nاگر كسى عملى را براى وجه وجوب يا ندب كند و آن نفعى باشد كه زود بمكلف رسد باز استحقاق ثواب دارد مثلا عبادت كند براى اداى دين و دينش ادا شود و حمام رود براى نظافت و از اين قبيل در آداب بسيار است .\r\nو يجب اقتران الثّواب بالتّعظيم و العقاب بالإهانة للعلم الضّرورى باستحقاقهما مع فعل موجبهما .\r\nهمچنانكه مطيع مستحق ثواب است مستحق تعظيم و اكرام نيز هست و عاصى همچنين عقلا مستحق اهانت و عقاب است پس بايد ثواب قرين تعظيم باشد و عقاب قرين اهانت و از اينجا گوئيم بايد مكلف در آخرت خود بشناسد كه همان كسى است كه در دار عمل گناه كار يا ثوابكار بود و قول تناسخيان باطل است زيرا كه مخلوقات تازه نميدانند چه بوده‌اند و براى چه رنج مىبرند و به همين علت گوئيم نفس بايد با شناسائى خود باقى ماند تا در قيامت ثواب و عقاب بيند و اگر بدن بىروح سابق برگردد و موجود تازه باشد و بخاطر\r\n\r\n","description":"","footnote":"","page_name":" 575 ","page_number":591},
  {"content":"\r\n\r\nنداشته باشد كيست و براى چه او را عقاب ميكنند قبيح و غلط و مخالف آيات قرآن است مگر كسى بگويد بعضى اجزاء بدن بدون روح هرگاه با هم جمع شوند همه آن خاطرات را به ياد دارند اگر چه حشراتى كه از بدن مردگان پديد مىآيند خاطرات مرده را ندارند و اينها تكلفى است بيهوده و هم موافق عقل و هم بر طبق منقول روح برمىگردد .\r\nو يجب دوامهما لاشتماله على اللطف و لدوام المدح و الذّمّ و لحصول نقيضهما لولاه .\r\nثواب و عقاب هر دو بايد دائم باشند چون در دوام لطف است يعنى وقتى مكلف بداند در اطاعت ثوابى است كه هرگز بپايان نميرسد و در معصيت عقابى همچنين بيشتر سبب تقوى و پرهيزكارى او مىشود .\r\nديگر آنكه مدح نيكان و مذمت بدكاران هميشگى است ثواب و عقاب هم هميشگى است چون از مدح و ذم دائم دوام استحقاق عمل معلوم مىشود .\r\nديگر آنكه اگر ثواب منقطع باشد و مكلف بداند اين خود عذابى است و عذاب كه بپايان رسد و مكلف بداند اين خود نعمت است پس هر يك بضد خود منتهى مىشود .\r\nو يجب خلوصهما و إلّا لكان الثّواب أنقص حالا من العوض و التّفضّل على تقدير حصوله فيهما و هو أدخل في باب الزجر\r\nثواب نبايد آميخته با چيزى اندوه آور و غم‌انگيز باشد و عقاب نيز نبايد آميخته با لذت باشد زيرا كه ممكن است عوض و تفضل خالص باشند و اگر ثواب خالص نباشد از اين عوض و تفضل خالص پست‌تر است و بايد ثواب از هر عوض كه فرض كنيم بهتر باشد .\r\nعقاب هم اگر مشتمل بر لذت نباشد بهتر ممانعت از معصيت مىكند .\r\nو كلّ ذى مرتبة في الجنّة لا يطلب الأزيد من مرتبته و يبلغ سرورهم في الشّكر إلى حدّ انتفاء المشقّة و غنائهم بالثّواب ينفى مشقّة\r\n\r\n","description":"","footnote":"","page_name":" 576 ","page_number":592},
  {"content":"\r\n\r\nترك القبائح و أهل النّار يلجئون إلى ترك القبيح\r\nهيچ‌يك از مردم بهشت كه رتبهء دارند بر بالاتر از خود رشك نميبرند و طالب بيش از آن رتبه كه دارد نيستند تا گمان نبرى كه همين غم و اندوه كم و بسيارى نعمت و آرزوها در آنجا مردم را آزار ميدهد و نظير آن در اين جهان هم هست كه هيچ‌گاه توانگران آرزو نميكنند كاش علم ابو على سينا را داشتند و ابو ذر غفارى غم آن نميخورد كه دولت بخت نصر ندارد در بهشت چنان شادند به نعمت‌ها و شكر آن نعمت بر آن‌ها چندان شيرين و مطبوع است كه از مناجات با او لذت مىبرند نظير شب زنده داران كه تهجد بر آنها شيرين و لذيذ است و طالبان علم كه از حل مسائل غامضه لذت مىبرند .\r\nدر بهشت مردم ميل بقبائح نميكنند و اما اهل جهنم باجبار مرتكب قبائح نميشوند پس در آخرت مطلقا قبيح نيست . شراب آنجا بد مستى نميآورد و عقل را نميبرد و آواز آنجا لهو نيست .\r\nو يجوز توقّف الثّواب على شرط و إلّا لا ثيب العارف باللّه تعالى خاصّة\r\nكسى كه ايمان به خدا دارد اما ايمان به پيغمبر صلّى اللّه عليه و آله و سلّم ندارد عملى كه مىكند و آن را خير مىداند مانند يارى مستمندان و نجات بيچارگان از مهلكه و مانند آن البته عمل خير او به حكم عقل است نه حكم شرع چنان كه در جاهليت بسيارى از كفار اعمال خير ميكردند بلكه در همه طوائف اين گونه مردم نيكوكار هستند و در اينكه عمل آنها ثواب دارد يا ندارد خلاف است جماعتى گويند ثواب متوقف بر هيچ شرط نيست هر كس تحمل مشقتى كرد و خداشناس بود و براى رضاى خدا كرد مستحق ثواب است و حكم عقل قابل تخصيص نيست و جماعتى گويند ممكن است ثواب متوقف بر شرطى باشد يعنى در شرع شرط ثواب را چيزى قرار دهد كه عقل بدان راه نداشته باشد پس كسى كه ايمان به پيغمبر ما ندارد عملش ثواب ندارد اگر چه در راه خدا كرده است و مؤلف اين مذهب را\r\n\r\n","description":"","footnote":"","page_name":" 577 ","page_number":593},
  {"content":"\r\n\r\nاختيار فرمود و در نظر او مسلم است كسى كه تنها خدا را شناسد نه پيغمبر را نبايد ثواب ببرد و ( خاصه حال است براى اللّه ) و در اين مسأله تأمل بايد كرد چون ثبوت ثواب حكم عقل است . و در حكم عقل شرط شرعى غير معقول است ، اگر خداوند تعالى بچنين مردى ثواب ندهد و موافق عقل مخالف عدل او باشد شرط نتوان كرد و اگر مخالف عدل نباشد از اول عقل حكم به ثواب نميكند و حاجت به شرط نيست .\r\nاما چون كافر مقصر اصلا ببهشت نميرود ثواب عمل خير او را در جهنم به او بايد داد بتخفيف عذاب يا پيش از آن\r\nو هو مشروط بالموافاة لقوله تعالى  لَئِنْ أَشْرَكْتَ لَيَحْبَطَنَّ عَمَلُكَ  و قوله تعالى  وَ مَنْ يَرْتَدِدْ مِنْكُمْ عَنْ دِينِهِ \r\nشرط ثواب آن است كه عامل خير بر ايمان از دنيا برود چون خداى تعالى فرمود  لَئِنْ أَشْرَكْتَ لَيَحْبَطَنَّ عَمَلُكَ  . اگر شرك آورى عمل تو باطل شود و فرمود  وَ مَنْ يَرْتَدِدْ مِنْكُمْ عَنْ دِينِهِ فَيَمُتْ وَ هُوَ كافِرٌ فَأُولئِكَ حَبِطَتْ أَعْمالُهُمْ \r\nدر اينجا سخنى است كه حبط و احباط در قرآن بمعنى اصطلاحى علما نيست و علما الفاظ را در غير معنى اصطلاح قرآن بسيار استعمال ميكنند . و نميدانم مقصود خداى تعالى آن است كه عمل مكلف در حال اسلام اصلا باطل است چون در حال مرگ كافر مىشود يا صحيح بود و ثواب هم داشت و كفر ثواب آن را باطل و نيست كرد يا آنكه مشرك شدن بعد از عمل اصل عمل را باطل مىكند و هيچ‌يك صحيح نيست و مقصود خدا هم نيست .\r\nشارح علامه فرمود معقول نيست عمل مكلف در حال اسلام باطل باشد يا صحيح باشد و ثواب نداشته باشد يا صحيح باشد و ثواب هم داشته باشد و عمل ديگر بقهقرا در گذشته تاثير كند و عمل را باطل سازد و آن عين احباط است كه شيعه باطل ميداند .\r\nو نيز علامه فرمود معتزله در هنگام استحقاق ثواب بر چهار قولند گروهى گويند همان هنگام كه عمل طاعت و معصيت كند مستحق ثواب و عقاب مىشود و شرط موافات\r\n\r\n","description":"","footnote":"","page_name":" 578 ","page_number":594},
  {"content":"\r\n\r\nنيست يعنى اگر كافر هم از دنيا برود مستحق ثواب است و گروه دوم گويند استحقاق در آخرت است و گروه سيم آنكه هنگام مرگ است و بر اين دو قول آن كه كافر مرد مستحق ثواب نيست و گروه چهارم گفتند هنگام طاعت مستحق ثوابند به شرط آنكه علم خدا تعلق گرفته باشد كه با ايمان ميميرند و اگر علم خدا به آن تعلق نگرفته استحقاق ثواب در آخرت است .\r\n\r\n[ باطل بودن احباط 
  ]\r\nو الإحباط باطل لاستلزامه الظلم و لقوله تعالى  فَمَنْ يَعْمَلْ مِثْقالَ ذَرَّةٍ خَيْراً يَرَهُ  .\r\nمسأله هفتم در احباط و تكفير . بايد دانست كه در هيچ‌يك از آيات قرآن احباط بمعنى اصطلاحى اهل كلام وارد نشده است مانند تيمم و غسل و آنها كه بآيات متضمن لفظ احباط و حبط تمسك كردند به اين جهات و نكات توجه ننمودند .\r\nاحباط آن است كه مكلف عملى صحيح بجا آورد مطابق شرائط و دستور الهى هنگامى كه از او عمل پذيرفته است و ثواب بر آن مترتب شده اما بسبب گناه متأخر ثواب به او ندهند با آنكه مستحق بود و تكفير آن است كه كسى نافرمانى خدا كند و مستحق عقاب شود و براى عمل ثواب استحقاق عقاب باطل شود و بعضى از اهل ظاهر و غير محقق آن را جائز شمارند اما محققان كه باصول مذهب مقيدند آن را باطل دانند و عمده سخن در احباط است يعنى باطل شدن ثواب نه تكفير لذا مؤلف بر احباط اكتفا فرمود .\r\nجماعتى از معتزله كه احباط را جائز دانستند مانند ابو على گفتند چون گناه بيايد ثواب را محو مىكند و خود عقاب ميماند مانند ضدى كه ضد ديگر را ميبرد و ابو هاشم گفت محو ثواب يا محو نشدن به بيشتر بودن ثواب و عقاب است اگر عقاب گناه بيشتر است ثواب را باطل مىكند و به اندازه ثواب باطل شده از خود عقاب هم باطل مىشود و زائد آن ميماند و اگر ثواب بيشتر باشد عقاب را ميبرد و به اندازه عقاب از خود او باطل مىشود و زيادتى آن ميماند و اگر مساوى باشند نه عقاب ميماند و نه ثواب و اين قول\r\n\r\n","description":"","footnote":"","page_name":" 579 ","page_number":595},
  {"content":"\r\n\r\nرا موازنه گويند .\r\nمحققين علماى شيعه گويند هرگاه كسى عملى كند مستحق ثواب آن را به دو دهند كه ثم يجزيه الجزاء الاوفى و ندادن ثواب ظلم است و عقاب خود حكمى جدا دارد يا قابل عفو يا توبه يا شفاعت يا پايان‌پذير است چنان كه در دنيا هم اگر اجيرى هزار گونه تخلف و نافرمانى كند نميتوان مزد او را نداد بانتقام عمل بد .\r\nبعضى توهم ميكنند كه هرگاه كس اعمال خير بسيار كرده است اگر مولى او را از گناهان صغيره و اندك عفو فرمايد و هيچ عقاب نكند مخالف عدل نيست گوئيم عفو كردن البته ممكن است و جاى آن هست كه خدا به ثواب بزرگ گناه كوچك را ببخشايد اما عفو تفضل است و استحقاق مطلب ديگر و عفو نيز به مستحق تعلق ميگيرد و گرنه كسى كه مستحق عقاب نيست عفو او معقول نيست .\r\nبارى احباط ثواب ظلم است و عقلا صحيح نيست و صريح قرآن هم بر خلاف احباط است فرمود   فَمَنْ يَعْمَلْ مِثْقالَ ذَرَّةٍ خَيْراً يَرَهُ وَ مَنْ يَعْمَلْ مِثْقالَ ذَرَّةٍ شَرًّا يَرَهُ  \r\nو لعدم الأولويّة إذا كان الآخر ضعيفا و حصول المتناقضين مع التساوى\r\nدليل ديگرى است بر بطلان احباط و تكفير بتقرير موازنه كه ابو هاشم گفته است به اين تقرير كه اگر ثواب ضعيفتر باشد يا عقاب ضعيفتر باشد علتى ندارد كه قوى ضعيف را باطل كند . قوى ضعيف را باطل مىكند وقتى از يك جنس باشند مانند حرارت قوى برودت ضعيف را . اما استحقاق ثواب و عقاب دو جنس‌اند مانند سياهى و حلاوت ، سياهى قوى حلاوت ضعيف را باطل نميكند و اگر فرض كنيم هر دو يك جنسند مثلا استحقاق تعظيم و استحقاق توهين اين دو با هم مناقضند و با يكديگر جمع نميشوند و بيان اين دليل خالى از تكلف نيست و بيان شارح علامه رحمه اللّه نيز بىتكلف نيست و حق آن است كه استحقاق توهين كه مقارن عقاب است و استحقاق تعظيم كه مقارن ثواب است با هم جمع ميشوند چنان كه استحقاق نعمت ثواب و شكنجه عذاب .\r\n\r\n","description":"","footnote":"","page_name":" 580 ","page_number":596},
  {"content":"\r\n\r\nو اگر ممكن باشد چيزى ضد خود را نابود كند آن ضد ديگر ضد اولى را نابود نخواهد كرد چون معدوم شده است و اگر ممكن نباشد بلكه خود معدوم شود بر خلاف گفته كسانى است كه احباط را باطل ميداند و ما كه مخالف احباطيم گوئيم دو استحقاق ثواب و عقاب به هرحال هيچ‌يك ديگرى را باطل نميكند و ضد يكديگر نيستند چنان كه گذشت .\r\nو الكافر مخلّد و عذاب صاحب الكبيرة منقطع لاستحقاقه الثّواب بايمانه و لقبحه عند العقلاء .\r\nمسأله هشتم - كافر هميشه در عذاب است و در آخرت نجاتى براى او نيست و مقصود از كافر كسى است كه انكار خدا كند يا براى او شريك قرار دهد و پيغمبر زمان خود را انكار نمايد و مسلمانان بالاتفاق چنين مرد را كافر گويند و در احكام شرعى ظاهرى كافر است خواه مقصر باشد يا نباشد و خواه كودكى نابالغ و اگر به ظاهر اقرار به خدا و رسول كند نه در دل در ظاهر حكم مسلمان دارد اما نسبت بعقاب مخلد آخرت حكم چنين نيست كودك و كافر غير مقصر در عذاب نيستند و منافق فى الدرك الا سفل من النار است .\r\nاما صاحب كبيره يعنى مسلمانى كه مرتكب گناه كبيره شود در او سه قول است :\r\nگروهى از وعيديه خوارج او را كافر دانند و مخلد در عذاب و اماميه و اشاعره و بيشتر معتزله گويند مسلمان است اما معذب و عذاب او در آخرت قطع خواهد شد و بنجات خواهد انجاميد . گروه سيم مرجئه و آنها معتقدند مسلمان هر چه گناه كند عذاب ندارد و مانند عدول مؤمنين است و اين مذهب را براى تقرب بخلفاى بنى اميه اختراع كردند تا هم بلذائذ و قبائح و جور و ستم پردازند و هم محبوبيت داشته باشند نزد مسلمانان و كسى از آنها بدگوئى نكند . شارح علامه فرمود بايد ابتدا معنى كبيره و صغيره را بيان كرد و فرق ميان آنها معين نمود و چند معنى براى صغيره و كبيره\r\n\r\n","description":"","footnote":"","page_name":" 581 ","page_number":597},
  {"content":"\r\n\r\nذكر كرده است كه همه صحيح است و در عبارات شرعى بر هر يك اطلاق شده است فى الجمله و اما آن معنى كه در زمان ما ميان فقهاى اخير و اهل حديث متداول است اصلا ذكر نكرده است و آن معانى كه ذكر كرده :\r\n1 - كبيره و صغيره نسبت بطاعت يعنى گناهى را با طاعتى ميسنجد اگر عقاب گناه پيش از ثواب آن طاعت بود آن را كبيره گويند نسبت به آن طاعت و اگر كمتر بود صغيره دوم آنكه كبيره و صغيره گناهان را نسبت به يكديگر بسنجند چنان كه گويند نظر كردن بزن اجنبى نسبت بزنا صغيره است يعنى گناهش از زنا كمتر است و اين تفسير ميان بزرگان فقهاء و مفسرين شيعه مشهور است .\r\nسيم آنكه كبيره و صغيره را نسبت بثواب‌هاى فاعل بسنجند و آن معصيت كه عقابش نسبت بثواب‌هاى فاعل كم است آن را صغيره گويند مثل سيد اسماعيل حميرى شاعر اهل بيت سلام اللّه عليهم با آن همه كوشش در ترويج مناقب آنان و قصائد بسيارى در ستايش ايشان گفت مبتلا بشرب نبيذ بود و گناه آن نسبت به آن همه خدمت كم است آن را صغيره گويند هر چند نوشيدن نبيذ براى همه كس صغيره نباشد و شارح علامه فرمود علما بر اين اصطلاح اتفاق كردند .\r\nو اين اصطلاحات مخالف يكديگر نيست شايد هر يك وقتى استعمال شده باشد .\r\nاگر عبادتى چند نوع است و هر يك ثوابى خاص دارد مانند انفاق در راه اسلام پيش از فتح مكه ثوابش بيش از انفاق بعد از فتح است چون پس از فتح همه كس اسلام را غالب ميديد و براى تظاهر بر تمكين انفاق ميكردند قال اللّه تعالى  لا يَسْتَوِي مِنْكُمْ مَنْ أَنْفَقَ مِنْ قَبْلِ الْفَتْحِ وَ قاتَلَ  . همچنين ممكن است گناهى نسبت بيك نوع مردم كبيره باشد و به نوع ديگر صغيره بر اصطلاح اول كه گناه را با ثواب بايد بسنجيد .\r\nاما اهل حديث و متأخرين فقهاء رحمهم اللّه چنان معتقدند كه گناهان كبيره عده مشخصند و محدود و گناهان ديگر همه صغيره‌اند . و در بزرگى و كوچكى نسبت ملحوظ نيست اما به هيچ‌وجه نتوانستند كبائر را از ميان گناهان جدا كنند و مشخص سازند و ما در حاشيه وافى بيان كرديم كه روايات دلالت بر مقصود آنها نميكند و كوچكى\r\n\r\n","description":"","footnote":"","page_name":" 582 ","page_number":598},
  {"content":"\r\n\r\nو بزرگى به نسبت است ( كتاب ايمان و كفر صفحه 168 )\r\nمؤلف فرموده عذاب مرتكبان كبيره هميشه نخواهد بود چون مؤمنند و مؤمن را ثواب بايد داد لا محاله و جمع ميان ثواب و عقاب در يك زمان ممكن نيست و اگر اول ثواب دهند پس از آن عقاب نيز قبيح است زيرا كه ثواب به ياد عذاب منغص مىشود ناچار بايد اول عذاب بيند پس از آن ببهشت رود و نيز عقاب دائم بر معصيت موجب آن است كه اگر كسى هفتاد سال عمر خويش طاعت كرده و آخر عمر يك معصيت كند هميشه در عذاب بماند مانند مشركان .\r\nو اگر در بعضى روايات يا آيات دلالت بر آن است كه فاسق مخلد در دوزخ است تأويل بايد كرد و از خلود مدت طولانى بايد خواست .\r\nو السّمعيّات متأوّلة و دوام العقاب مختصّ بالكافر .\r\nشرح آن از عبارت پيش معلوم شد و از جمله آيات اين است  وَ مَنْ يَعْصِ اللَّهَ وَ رَسُولَهُ وَ يَتَعَدَّ حُدُودَهُ يُدْخِلْهُ ناراً خالِداً فِيها \r\n\r\n[ عفو و شفاعت 
  ]\r\nو العفو واقع لأنّه حقّه تعالى فجاز إسقاطه و لا ضرر في تركه مع ضرر النّازل به فحسن إسقاطه و لأنّه إحسان .\r\nمسأله نهم . ممكن است خداى تعالى بعضى گناهكاران را عفو كند چون حق عذاب كردن و عفو كردن او راست و بس و از ترك عذاب ضرر نمىبيند و نيز احسان محض است و اگر گوئى عفو خوب است پس همه را عفو كند زيرا كه ترك فعل حسن بر خداى روا نيست جواب گوئيم مقصود عفو است فى الجمله بطور قضيه مهمله و گرنه اگر همه را عفو كند هيچ‌كس عبادت نمىكند و از ظلم و جور بازنمىايستد چنان كه گذشت و عقاب خود لطفى است كه مردم را بسعادت ميكشايد و اشقيا را كمتر مىكند و بر سعدا مىافزايد و لطف بر خدا واجب است و البته تبعيض در عفو هم جائز نيست بلكه\r\n\r\n","description":"","footnote":"","page_name":" 583 ","page_number":599},
  {"content":"\r\n\r\nمطابق لياقت و استعداد مردم بعضى لايق عفوند و بعضى نيستند آنكه هست مطلقا عفو ميفرمايد .\r\nو للسّمع .\r\nدليل منقول بر عفو آيات قرآن است مانند  وَ إِنَّ رَبَّكَ لَذُو مَغْفِرَةٍ لِلنَّاسِ عَلى ظُلْمِهِمْ  و  إِنَّ اللَّهَ لا يَغْفِرُ أَنْ يُشْرَكَ بِهِ وَ يَغْفِرُ ما دُونَ ذلِكَ لِمَنْ يَشاءُ . \r\nو الإجماع على الشّفاعة فقيل لزيادة المنافع و يبطل منّا في حقّه تعالى .\r\nمسأله دهم علماى اسلام اجماع كردند كه شفاعت حق است گروهى گفتند شفاعت درباره نيكان است كه خداى تعالى منافع بيشتر دهد به آنها و آن‌ها وعيديه باشند كه در غضب خدا سخت گيرند و قوا ، آنان را اينجا نقل فرمود . گروه ديگر گويند شفاعت براى رفع عذاب است از فاسقان پس از اين ذكر آن بيايد ان شاء اللّه . اگر شفاعت طلب زيادى منافع باشد پس صلوات كه ما بر پيغمبر ميفرستيم شفاعت باشد چنان كه مؤلف فرمود باطل است شفاعت ما درباره پيغمبر صلّى اللّه عليه و آله .\r\nو آن سخن كه درباره عفو گفتيم درباره شفاعت نيز هست زيرا كه اگر شفاعت مطلقا فعل حسن باشد نه خداى تعالى ترك آن مىكند و نه شفاعت كنندگان و تبعيض جائز نيست مگر گوئيم مردم در لياقت و استعداد فرق ميكنند و اگر شفاعت كلى باشد لطف باطل مىشود .\r\nو نفى المطاع لا يستلزم نفى المجاب و باقي السّمعيّات متأوّلة بالكفّار .\r\nدر آيه كريمه است  ما لِلظَّالِمِينَ مِنْ حَمِيمٍ وَ لا شَفِيعٍ يُطاعُ  ستمكاران ياورى ندارند و نه شفاعت‌كننده كه فرمان او مطاع باشد . و اين آيه دليل آن است كه شفاعت\r\n\r\n","description":"","footnote":"","page_name":" 584 ","page_number":600},
  {"content":"\r\n\r\nنخواهد بود زيرا فرمود شفيع مطاع نيست و هر شفيع زيردست نيست و شايد شفيع زيردست خواهش كند و دعاى او مستجاب شود و آيات ديگر در نبودن شفاعت براى كفار است نه براى مؤمنان چنان كه در آيات است  مَنْ ذَا الَّذِي يَشْفَعُ عِنْدَهُ إِلَّا بِإِذْنِهِ  و نيز  لا يَشْفَعُونَ إِلَّا لِمَنِ ارْتَضى  .\r\nو قيل في إسقاط المضارّ و الحقّ صدق الشّفاعة فيهما و ثبوت الثّاني له صلّى اللّه عليه و آله و سلّم لقوله ادّخرت شفاعتي لأهل الكبائر من أمّتي .\r\nچنان كه اشاره كرديم بعضى گويند براى شفاعت زيادتى منافع نيكان است فقط و بعضى گويند براى اسقاط عذاب نيز هست و حق آن است كه هر دو شفاعت است و پيغمبر صلّى اللّه عليه و آله فرمود شفاعت خود را براى مرتكبان كبائر از امت خود ذخيره كردم و البته آن براى اسقاط عذاب است .\r\n\r\n[ توبه 
  ]\r\nو التّوبة واجبة لدفعها الضّرر و لوجوب النّدم على كلّ قبيح أو إخلال بالواجب .\r\nمسأله يازدهم توبه و پشيمانى از گناه واجب است به دو دليل : يكى آنكه دفع ضرر مىكند و اين دليل موافق مذهب مصنف تمام نيست زيرا كه قبول توبه و رفع عقاب را بر خدا واجب نميداند پس معلوم نيست توبه دفع ضرر كند تا واجب باشد .\r\nدليل ديگر آنكه پشيمانى از هر كار قبيح و ترك هر واجبى واجب است و و مقتضاى مسلمانى است كه زشت را زشت بداند و نيكو را نيكو و از اينكه در عمل مخالفت كرده افسوس خورد .\r\nو يندم على القبيح لقبحه و إلّا لا نتفت التوبة و خوف النّار إن كانت الغاية فكذلك و كذا الإخلال بالواجب .\r\n\r\n","description":"","footnote":"","page_name":" 585 ","page_number":601},
  {"content":"\r\n\r\nتوبه آن است كه از قبيح پشيمان شود براى قبيح بودن آن و اگر به غير اين نيت باشد توبه نيست مثل آنكه براى سلامت بدن و حفظ آبرو از نوشيدن مسكر پشيمان شود .\r\nتوبه نكرده است همچنين اگر از ترس آتش توبه كند مانند كسى است كه از آزار مظلومان و دزدى و قتل پشيمان شود از ترس آنكه سلطان از او مؤاخذه مىكند او هم توبه نكرده است و اگر گوئى خداوند عالم اينهمه ذكر جهنم و بهشت كرد تا بترغيب و ترهيب نيكو - كار شوند گوئيم در نظر عدليه قبح و عذاب از هم جدا شدنى نيستند اما نزد اشاعره عذاب مطلب ديگر است و قبح مطلب ديگر و ما گوئيم هر كس از ترس عذاب توبه كند از قبيح توبه كرده است .\r\nو لا يصحّ من البعض و لا يتمّ القياس على الواجب\r\nابو هاشم از معتزله گفت توبه از يك گناه درست نيست بلكه هر كس توبه مىكند بايد از هر گناهى توبه كند و ابو على گفت درست است . دليل ابو هاشم اينست كه اگر كسى از گناهى پشيمان شود براى قباحت آن البته از هر قبيح بايد پشيمان شود و اگر پشيمانى براى قباحت نيست توبه صحيح نيست و دليل ابو على اين است كه توبه از هر گناه واجبى جداگانه است مانند روزه و نماز ، همچنانكه اگر نماز بخواند و روزه نگيرد نمازش صحيح است اگر توبه از معصيتى كند و از معصيت ديگر توبه نكند آن توبه‌اش صحيح است و ابو هاشم در جواب گفت توبه را قياس بواجب ديگر نميتوان كرد زيرا روزه به علت ديگر واجب است و نماز به علت ديگر امّا توبه از همه گناهان بيك علت است و آن قبيح بودن گناه است و اگر كسى از قبيح پشيمان است از همه گناهان پشيمان باشد . و مؤلف كتاب مذهب خود را پس از اين خواهد گفت ان شاء اللّه .\r\nو لو اعتقد فيه الحسن لصحّت التّوبة .\r\nاگر كسى گناهى را گناه نداند و از آن توبه نكند و گناه ديگر را گناه داند و توبه كند توبه‌اش صحيح است مانند يكى از خوارج كه از زنا توبه كند چون خارجى بودن را گناه نميداند .\r\n\r\n","description":"","footnote":"","page_name":" 586 ","page_number":602},
  {"content":"\r\n\r\nو كذا المستحقر .\r\nاگر كسى گناه بزرگى كرده است و هم گناه بسيار حقير نسبت بگناه اول مثل آنكه قلم را از دست بچه گرفته و شكسته و خود آن بچه را كشته است اكنون از قتل پشيمان شده و از شكستن قلم پشيمان نشده و خود اين بچه را كشته است .\r\nاكنون از قتل پشيمان و از شكستن قلم پشيمان نشده توبه‌اش قبول است چون دو گونه قباحت ممكن است يكى سبب پشيمانى شود و ديگرى نشود .\r\nو التّحقيق أنّ ترجيح الدّاعى إلى النّدم من البعض يبعث عليه خاصّة و إن أشترك الدواعى في النّدم على القبيح لقبحه كما في الدّواعى إلى الفعل و لو اشترك التّرجيح اشترك وقوع النّدم فلا يصحّ النّدم و به يتأوّل كلام أمير المؤمنين عليه السّلام و أولاده عليهم السّلام و هو أنّ التوبة لا يصحّ عن بعض دون بعض و إلّا لزم الحكم ببقاء الكفر على التائب منه المقيم على صغيرة .\r\nقول ابو هاشم معتزلى آن است كه توبه از بعضى گناهان معقول نيست زيرا كه اگر گناهكار از قبيح بيزار شده بايد از هر قبيح توبه كند و اگر بيزار نشده توبه نكرده است مانند آن كه حيات را دوست دارد از زهر و هر چيزى كه جان او را زيان دارد پرهيز مىكند و اگر زندگى را دوست ندارد و از يك زهر پرهيز مىكند نه براى دوست داشتن زندگى است بلكه براى غرض ديگر است و در روايات حضرت امير المؤمنين عليه السّلام و اولاد معصومين آن حضرت صلوات اللّه عليهم نيز تأييد ابو هاشم معلوم مىشود زيرا كه فرمودند توبه از بعضى گناهان درست نيست . اما عمل مسلمين شيعه و غير ايشان و اتفاق آنان بر آن است كه اگر مشركى از كفر توبه كند و از ساير\r\n\r\n","description":"","footnote":"","page_name":" 587 ","page_number":603},
  {"content":"\r\n\r\nمعاصى توبه نكند بلكه تصميم بر ارتكاب گناهان داشته باشد غير شرك ايمان او صحيح است و او را از مسلمانان بايد شمرد .\r\nو ابو هاشم گفت اجماع بر آن است كه نام اسلام بر او جارى بايد كرد اما عقاب شرك اجماع نيست و ساقط نميشود .\r\nبنابر آنچه گفته شد بايد توبه از بعضى معاصى را صحيح و معقول بدانيم و مقصود ائمه عليهم السلام آنست كه اگر داعى به توبه احتراز از قبيح باشد بايد از همه معاصى يكباره توبه كند و تحقيق آن است كه گاه داعى انسان چيزى است مشترك در چند عمل اما برگزيدن هر يك بداعى ديگر است مثلا تجارت و صنعت و انواع هر يك براى كسب مال است اما برگزيدن صنعت خاص يا تجارت متاع خاص شايد به علت ديگر باشد و داعى مشترك ميان همه كه كسب مال است اقتضاى آن ندارد كه همه صنايع براى او برابر باشد .\r\nهمچنين داعى انسان بتوبه براى پرهيز از قبيح است و ممكن است در ميان همه قبائح بعضى را انتخاب كند بعلل ديگر مثلا قتل كودكان بىگناه يا خوردن مسكر يا قمار يا شنيدن اصوات لهو و امثال آن شايد كسى از بعضى توبه كند و از بعضى نكند و اللّه العالم .\r\nو الذّنب إن كان في حقّه تعالى من فعل قبيح كفى فيه النّدم و العزم و في الإخلال بالواجب أختلف حكمه في بقائه و قضائه و عدمهما و إن كان في حقّ آدميّ أستتبع إيصاله إن كان ظلما أو العزم عليه مع التّعذّر أو الإرشاد إن كان إضلالا و ليس ذلك أجزاء .\r\nمسأله دوازدهم در اقسام توبه - اگر توبه از فعل قبيح باشد در حق اللّه تعالى\r\n\r\n","description":"","footnote":"","page_name":" 588 ","page_number":604},
  {"content":"\r\n\r\nمانند زنا برضاى طرفين پشيمانى و عزم بر اينكه ديگر مرتكب نشود كافى است .\r\nاگر توبه در ترك واجب باشد مانند آنكه روزه و نماز بشرائط انجام نداده شرط است اگر وقت تدارك باقى است تدارك كند مانند زكات و اگر قضا دارد قضا كند مانند روزه و اگر هيچ ندارد پشيمانى و عزم كافى است .\r\nاگر توبه از تقصير در حق آدمى است شرط است پس از پشيمانى حق را به صاحب آن برساند و اگر نتواند عزم بر آن كند كه هنگام توانائى تدارك كند . و اگر حق قصاص باشد خود را تسليم كند و اگر مردمى را گمراه كرده توبه او به آن است كه آنها را هدايت كند .\r\nاين امور كه پس از پشيمانى گفته شد هيچ‌يك اجزاء توبه نيست بلكه توبه پيش از اين كه آن را انجام دهد صحيح و خود واجب جدائى است مثلا كسى كه نماز نخوانده و توبه كند توبه او فعلا صحيح است و قضاى نماز واجبى است جداگانه .\r\nو يجب الاعتذار إلى المغتاب مع بلوغه\r\nكسى كه غيبت مسلمانى كرده و غيبت او جائز نبوده است اگر خبر اين غيبت به او نرسيده پشيمانى كافى است و اگر خبر رسيده عذر خواهى لازم است .\r\nو في إيجاب التفصيل مع الذكر اشكال .\r\nقاضى القضاة از مشايخ معتزله گفته است كسى كه گناهان خود را به ياد دارد بايد از هر يك جدا توبه كند و مصنف فرمود اين تفصيل لازم نيست و اگر همه را بالاجمال در نظر گيرد كافى است .\r\nو في وجوب التجديد أيضا إشكال .\r\nابو على جبائى گفت تجديد توبه هرگاه ياد گناه آيد واجب است چون كسى كه قادر است بر گناه كردن و ياد گناه پيشين آيد يا قصد پرهيز دارد كه همان تجديد توبه است يا قصد پرهيز ندارد بلكه يا متردد است يا قصد ارتكاب آن گناه دارد بهر حال پشيمان نيست ابو هاشم گفت شايد كسى ابتداء پشيمان شد پس از آن تأسف و افسوس\r\n\r\n","description":"","footnote":"","page_name":" 589 ","page_number":605},
  {"content":"\r\n\r\nاز آن گناه ندارد و لو قصد ارتكاب و شوق به آن هم نداشته باشد و در اين حال تا مرتكب گناه تازه نشده و قصد آن نكرده است پاكى توبه او آلوده نشده است .\r\nو كذا المعلول مع العلّة .\r\nاگر كسى علّت گناه را پيش از خود گناه مرتكب شد مانند آنكه كسى را از بام انداخت كه ديگر نميتواند او را بازگرداند و كشتن او قهرى است يا تيرى به كسى انداخت و اصابت كرد و او را كشت بايد دو بار توبه كند براى هر يك از علت و معلول يا يك بار توبه كافى است براى كشتن يا براى تير انداختن ، ميان معتزله خلاف است قاضى القضاة گفت دو توبه كند و مشاهير ديگر گفتند توبه كند از كشتن نه از تير انداختن چون فعل قبيح كشتن است و قبح تير انداختن براى آن است كه قهرا به كشتن منتهى مىشود و به نظر ميرسد كه اگر تير انداخت به قصد كشتن و اتفاقا اصابت نكرد و كشته نشد بايد توبه كند زيرا كه معصيت كرده است .\r\nو وجوب سقوط العقاب بها .\r\nاشكال است در اينكه عقاب بتوبه ساقط مىشود يا نميشود بعضى گفتند عقاب ساقط مىشود معتزله گفتند واجب است خداى تعالى تائب را بپذيرد و بعضى گفتند پذيرش توبه و سقوط عقاب تفضل است و در عدل خدا واجب نيست و صاحب كتاب خواجه نصير الدين عليه الرحمه اشكال كرده است و حق همين است چون بسيارى از امور در عدل الهى و بمقتضاى عقل بر بشر واجب نيست اما چون وعده دهد يا تعهد كند و ملتزم شود واجب ميگردد از اين جهت چند تن از مقصرين در غزوه بنى قريظه و جنگ تبوك پشيمان شدند و توبه كردند و مدتها قبول توبه آنها بتأخير افتاد و يكى از آنان بنام ابو لبابه خويشتن را بر استوانه مسجد بسته بود چند روز تا توبه او را خدا قبول كرد و اگر واجب بود قبول توبه روز اول قبول ميشد و هنوز استوانه ابى لبابه در مسجد پيغمبر صلّى اللّه عليه و آله برجا است و معروف است و برادران حضرت يوسف با اينكه پشيمان شده بودند از پدر خواستند براى آنها استغفار كند پس هر كس را خداى تعالى وعده قبول داده\r\n\r\n","description":"","footnote":"","page_name":" 590 ","page_number":606},
  {"content":"\r\n\r\nاست در عدل الهى وفاى بعهد واجب است و از اين قبيل است كه كسى را صريحا دعوت بتوبه كرده باشند و دعوت هم دليل قبول است .\r\nدليل معتزله بر اينكه قبول توبه واجب است آن است كه خداوند تعالى بنده گناهكار را مأمور فرمود بعبادت و ترك معاصى و اين دو موجب ثواب است و اگر توبه او را نپذيرد موجب عقاب است و ممكن نيست جمع ميان ثواب و عقاب پس ناچار بايد توبه را قبول كند تا عقاب رفع شود و مكلف در باقى عمر ثوابكار گردد . جواب آن است كه اين سخن تخصيص بتائب ندارد بلكه گناهكارى كه توبه نكند و پس از گناهى كه كرده است و توبه نكرده تا آخر عمر بعبادت پردازد مستحق ثواب است و هم مستحق عقاب و پيش از اين گفتيم استحقاق هر دو منافى يكديگر نيست .\r\nو نيز معتزله گفتند اگر كسى نافرمانى مولاى خود كند آنگاه پشيمان شود و پيش مولى تضرع نمايد و زارى كند و مولى بداند براستى از آن نافرمانى پشيمان شده و نخواهد مرتكب شد البته بايد از ذم و عقاب او خوددارى كند . جواب آن است كه هميشه چنين نيست و گاه تباهى و فساد چنان است كه عفو و قبول توبه و امثال آن مصلحت نيست مانند كسى كه فرزندان بىگناه كسى را كشته يا جماعتى بسيار بدون علت مشروع قتل عام كرده و امثال آن البته توبه او را نپذيرند مذمت ندارد .\r\nپيغمبر صلّى اللّه عليه و آله و سلّم يكى از اسراى جنگ بدر را هر چه زارى كرد نپذيرفت حتى عرضه داشت من للصبية فرمود النار .\r\nاما وعده قبول توبه بسيار است و بايد آن هم مانند وعده عفو و مغفرت قضيه مطلقه غير محصوره باشد كه منطقيان مهمله گويند يعنى معلوم نكردند همه يا بعض ، خداوند تعالى نيز لفظ عام فرمود كه قابل تخصيص و حمل بر غالب است مانند گناهكارى كه پس از دستگيرى توبه كند يا مرتد فطرى . بعيد نيست بعضى گناهكاران را مانند قاتلان ائمه معصومين و گمراه كنندگان مردم به راه باطل و مروجان احكام خلاف دين اسلام و زنده كنندگان سنت جاهليت كه راه براى ارشاد ندارند توبه‌شان هرگز قبول نشود .\r\n\r\n","description":"","footnote":"","page_name":" 591 ","page_number":607},
  {"content":"\r\n\r\nو اگر گوئى اتفاق بر سقوط عقاب بتوبه كه شارح علامه در اول كلام گفته است منافى اين احتمالات و اختلاف است گوئيم شايد مراد آن است كه اگر جائى توبه قبول شود عقاب ساقط مىشود اتفاقا نه آنكه حتما بايد قبول شود و گناه ساقط شود .\r\nو العقاب يسقط بها لا بكثرة ثوابها لأنّها قد تقع محبطة و لو لاه لانتفى الفرق بين التّقدّم و التّأخّر و الاختصاص و لا تقبل في الآخرة لانتفاء الشّرط\r\nمسأله سيزدهم در باقى مباحث توبه .\r\nتوبه خود موجب سقوط عقاب مىشود و بعضى گفتند از بسيارى ثواب آن قبح گناه مستهلك ميگردد و مؤلف فرمايد اين درست نيست زيرا كه اگر چنين بود بايد توبه‌هاى پيش از گناه هم عقاب گناه را ببرد و ديگر آنكه بسا توبه ثواب ندارد مانند خارجى كه از زنا توبه كند چون توبه خارجى دشمن ولايت ثواب ندارد تا عقاب زنا را بردارد و حكم ديگر آنكه توبه در آخرت پذيرفته نيست و در آخرت الجاء است نه اختيار .\r\n\r\n[ عذاب قبر 
  ]\r\nو عذاب القبر واقع للامكان و تواتر السّمع بوقوعه .\r\nمسأله چهاردهم در عذاب قبر .\r\nاز ضرار بن عمرو نقل است كه عذاب قبر را منكر بود و ديگر مسلمانان بدان معترفند و شارح علامه فرمود قول خداى تعالى در حق آل فرعون  « النَّارُ يُعْرَضُونَ عَلَيْها غُدُوًّا وَ عَشِيًّا وَ يَوْمَ تَقُومُ السَّاعَةُ أَدْخِلُوا آلَ فِرْعَوْنَ أَشَدَّ الْعَذابِ »  صريح است در اينكه پيش از قيامت نيز عذاب و آتش براى گناهكاران هست و البته آل فرعون را آب دريا فرو برد و قبرى نداشتند و مراد از عذاب قبر عالمى است كه ارواح فرعونيان پيش از قيامت در آنجايند و بايد دانست كه تفصيل عذاب و سؤال قبر و آنچه متعلق به آن عالم است از وقايع آينده است كه اگر دنيوى هم بود ما بدان راهى نداشتيم اكنون كه از عالم ديگر\r\n\r\n","description":"","footnote":"","page_name":" 592 ","page_number":608},
  {"content":"\r\n\r\nاست بطريق اولى بقواى جسمانى و عقل انسانى نميتوانيم بدان راه يابيم مگر آنكه سخن ائمه دين مبين صلوات اللّه عليهم را بپذيريم و هر چه به نظر ما دشوار آيد علم آن را به خود آنها واگذاريم و لازم است براى تفاصيل آن باخبار اهل بيت رجوع كنيم خصوصا بكتاب وافى كه در حاشيه صفحه 93 از مرحوم مجلسى عليه الرحمه و در صفحه 95 از شيخ بهائى عليه الرحمه ( كتاب الجنائز و الفرائض ) شرحى مفيد نقل كرديم و اهل علم و تحقيق مىتوانند بدان رجوع كنند .\r\nاز جمله حالات برزخ نيز تجسم اعمال است مانند نماز و روزه و زكات و آن نيز در روايات آمده است و ديگر وسعت دادن قبر است بر مؤمن و آن را باغى از باغهاى بهشت كردن و عذاب كردن كافر با آنكه هر دو مجاور يكديگر دفن شده‌اند چون عالم آخرت و اجزاى آن مزاحم يكديگر نيستند بلكه در دنيا نيز دو امر حقيقى كه از سنخ هم نباشند مزاحم نيستند . مثلا علوم و افكار ابن سينا با آن كثرت در دماغ او ميگنجيد و مزاحم جسم دماغ او نبود و همه حقيقت بودند و اگر گوئى علوم ابن سينا حقيقت وجود نبود گوئيم پس او با دهقان ساده‌لوح چه فرق داشت و چرا اين نميتواند شفا و قانون بنويسد با اينكه اينها همه از يك عالم‌اند . همچنين است بهشت و دوزخ و برزخ كه از عالم آخرتند بعيد نيست بهترين مردم در جوار بدترين آنها دفن شود و از فراخى قبر آن را نصيب اين نشود .\r\nو سائر السّمعيّات من الميزان و الصّراط و الحساب و تطاير الكتب ممكنة دلّ السّمع على ثبوتها فيجب التّصديق بها .\r\nآنچه از معصومين نقل شده و در قرآن وارد است از ميزان يعنى ترازوى سنجش اعمال و صراط و حساب و غير آن ممكن است و معصوم بدان خبر داده بايد تصديق كرد البته اگر تصريح قرآن و خبر متواتر ثابت شود نه اخبار آحاد و اخبار آحاد را نيز نميتوان گفت حتما صحيح است يا حتما باطل بلكه در آن توقف بايد كرد و مقصود كتاب واضح است و السّمع دلّ على أنّ الجنّة و النّار مخلوقتان الآن و المعارضات متأولة .\r\n\r\n","description":"","footnote":"","page_name":" 593 ","page_number":609},
  {"content":"\r\n\r\nدليل نقلى بر آن است كه بهشت و دوزخ هم اكنون آفريده شده و موجودند و اين مذهب ابو على جبائى است از معتزله و ابو هاشم و قاضى القضاة گفتند اكنون مخلوق نيستند و پس از اين آفريده شوند . هر دو نادانسته از غيب سخن گفتند ابو هاشم گفت  كُلُّ شَيْءٍ هالِكٌ إِلَّا وَجْهَهُ  اگر بهشت و جهنم اكنون موجود باشد بايد فانى شود ما گوئيم شايد بهشت از وجه باشد چون وجه يعنى آنچه به توجه خداى و عنايت او خلق شود نه بوساطت علل مادى جاودان بماند و از ميان نرود و آنچه فانى شود و هلاك شود چيز ديگر است يا شايد مراد از هلاك بىنفع باشد و بىسود ماندن و اگر بهشت خود باقى ماند و اهلش فانى شوند خود بىنفع ماند و به اين گونه امور و احتمالات اگر چه معقول است اثبات اعتقاد نتوان كرد و اگر گوئى بهشت و جهنم اگر هستند كجا هستند گوئيم عوالم الهى نامتناهى است و در يكى از عوالم قرار دارند و تحقيق آن بر ما نيست .\r\n\r\n[ معنى ايمان و كفر 
  ]\r\nو الايمان التّصديق بالقلب و اللّسان و لا يكفي الأوّل لقوله تعالى  وَ جَحَدُوا بِها وَ اسْتَيْقَنَتْها أَنْفُسُهُمْ  و نحوه و لا يكفى الثاني لقوله تعالى  قُلْ لَمْ تُؤْمِنُوا  .\r\nمسأله پانزدهم در ايمان و اسلام\r\nدر تفسير ايمان و حد آن سخن بسيار است مصنف فرمايد قوام ايمان از دو جزء است يكى تصديق در دل و ديگر اقرار به زبان ، اما تصديق در دل به علت آن كه اظهار ايمان به زبان بنص قرآن كافى نيست خداى تعالى فرموده :  قالَتِ الْأَعْرابُ آمَنَّا قُلْ لَمْ تُؤْمِنُوا وَ لكِنْ قُولُوا أَسْلَمْنا  و نيز اعتقاد قلبى بىالتزام ظاهرى كافى نيست چون خداى تعالى در مذمت قومى فرمود :  وَ جَحَدُوا بِها وَ اسْتَيْقَنَتْها أَنْفُسُهُمْ  در باطن دل ميدانند حق با اهل ايمان است اما در ظاهر تصديق نميكنند ، اما عمل باركان يعنى اعمال دين كه در بعض روايات آمده است كمال ايمان است نه جزء ايمان .\r\nبعض علما از خواجه عليه الرحمه نقل كردند كه ايمان به ظن و تقليد هم صحيح\r\n\r\n","description":"","footnote":"","page_name":" 594 ","page_number":610},
  {"content":"\r\n\r\nاست يعنى اگر كسى بگويد يقين ندارم محمّد بن عبد اللّه صلّى اللّه عليه و آله و سلّم پيغمبر است اما گمان ميكنم پيغمبر باشد يا بتقليد اسلاف و نياكان تصديق كند وى را كافى است اما البته خواجه چنين اعتقاد نداشته و ايمان به ظن و گمان بر خلاف ضرورت دين اسلام است و اگر كسى ميگفت گمان دارم پيغمبر اسلام راست ميگويد هيچ‌گاه او را مسلمان نميشمردند و تقليد نيز بر خلاف نص قرآن است كه خداوند در مذمت قومى فرمود :  إِنَّا وَجَدْنا آباءَنا عَلى أُمَّةٍ وَ إِنَّا عَلى آثارِهِمْ مُقْتَدُونَ  و حق آن است كه اصل اعتقاد كه هر كس بدان يقين نداشته باشد مسلمان نيست بىاندازه واضح است و همه كس آن را درمىيابد و دليل آن را مىفهمد و تكليف بچنين اعتقاد و دليل آن تكليف ما لا يطاق نيست حتى پيرزن كه چرخ ميريسيد دانست اگر او نگرداند چرخ نميگردد و شبان صحرا گرد و كشاورز روستائى درس نخوانده ميداند هيچ معلول بىعلت يافت نميشود و اگر بيل خود را كه خانه گذاشته در صحرا بيند ميداند كسى آن را بيرون آورده و نيز رسالت رسول را نيكو ميفهمد و از معجزات يقين به نبوت پيدا مىكند و شرط نيست آنكه يك چيز ميداند همه چيز بداند آنكه بتجربه ميداند افيون كشنده است لازم نيست به همه علم طب احاطه داشته باشد و آنكه خداى عالم و پيغمبر صلّى اللّه عليه و آله او را بدليل مىشناسند لازم نيست دفع شبهه ابن كمونه را بتواند كرد .\r\nالبته ظن و گمان در اعتقاد به خدا و رسول صلّى اللّه عليه و آله كافى نيست و معرفت بتقليد كفايت نميكند ، آن محدثى كه از اصطلاح فلاسفه متنفر است و براى پرهيز از نام دور و تسلسل و امثال آن گويد دليل آوردن براى توحيد لازم نيست و ظن و تقليد كفايت مىكند تا مردم را از فلسفه بگريزاند و از براهين و استدلال منطقى بازدارد گرچه بلفظ ميگويد ظن كافى است اما اگر خويشتن را بيازمايد و فرض كند يهودى نزد او آمد و گفت من گمان دارم پيغمبر شما راست ميگويد پس مرا مسلمان شناس و نوشته به من ده كه مسلمانم تا مردم با من معامله اسلامى كند هرگز اين محدث تصديق او نخواهد كرد بلكه اگر كسى بگويد من يقين بمعراج جسمانى و معاد جسمانى ندارم اما گمان دارم درست باشد همان محدث او را طرد خواهد كرد و كافر خواهد خواند با آنكه اصل توحيد خدا و رسالت رسول كه\r\n\r\n","description":"","footnote":"","page_name":" 595 ","page_number":611},
  {"content":"\r\n\r\nمعاد جسمانى فرع آن است ظنى بوده است چگونه صدق رسول صلّى اللّه عليه و آله نعوذ باللّه ظنى باشد و گفتار او يقينى ، و من فرصت را اينجا غنيمت ميشمرم و طلاب علوم دينى را كه مانند خود من بكمال علم نرسيده بر حذر ميدارم كه هرگز سوء ظن ببزرگان علماى دين نبرند كه كمترين كيفر اين عمل محروميت از فيض علوم آنها هست ، زهى شقاوت كه كسى ببزرگان علماى دين بدبين باشد و سخنان آنان را به بىاعتنائى نگرد ، اگر يكى از علما را بينى كه بر كلام ديگرى انگشتى نهد و خرده گيرد براى آن است كه حقيقت را بيش از همه چيز دوست دارند و اگر كسى سهوى يا خطائى كرده است كه بايد بر كلامش نكته گرفت براى آن است كه معصوم نبود و در مطلبى چنان كه بايد دقت نكرد و زود بگذشت و آن سهو در كلامش ماند كه اگر باز بار ديگر نظر ميكرد اصلاح ميفرمود ، آنكه گفت ايمان به ظن صحيح است همچنين شتاب زده بود و سوء ظن بعلما او را بدان واداشت و اگر چند بار روش خود را مىآزمود اصلاح ميكرد .\r\nاما خواجه عليه الرحمه در شرح اشارات و بعضى كتب ديگر نظر بتفاصيل عقايد و اعمال دارد نه به دو اصلى كه در ايمان كافي است و هم نظر دارد بايمن بودن ناقصان و عاجزان كه مقصر نباشند از عذاب الهى نه باينكه در ظاهر شرع آنها را مسلمان بايد شمرد يا غير مسلمان چون هر بنده كه حق را به ظن دريافت نه در اصل شهادتين بلكه در تفاصيل عقايد و مقصر نبود اهل نجاتست و آنكه پيروى باطل كرد نادانسته و بىتقصير و بىآنكه راهى براى تحصيل حق داشته باشد نيز عذاب كردن او خلاف عدل است و او را معذب در آخرت نتوان شمرد و اين معنى ارتباط با كفايت ظن در اصول دين ندارد و اللّه العالم .\r\nو الكفر عدم الايمان إمّا مع الضّدّ أو بدونه و الفسوق الخروج عن طاعة اللّه مع الإيمان و النّفاق إظهار الايمان و إخفاء الكفر .\r\nكفر آن است كه ايمان نباشد يا معتقد بضد ايمان باشد يا غافل از آن و فسق آن است كه مؤمن باشد و از طاعت الهى بيرون و نفاق آن است كه ايمان آشكار كند و كفر نهان\r\n\r\n","description":"","footnote":"","page_name":" 596 ","page_number":612},
  {"content":"\r\n\r\nو الفاسق مؤمن لوجود حدّه فيه .\r\nمعتزله گفتند فاسق نه مؤمن است و نه كافر ، منزلتى دارد ميان ايمان كفر و وعيديه خوارج گفتند كافر است و حسن بصرى گفت منافق .\r\nو اماميه و اشاعره و گروه ديگر گفتند مؤمن است هر چند از طاعت بيرون رفته چون تعريف مؤمن بر او صادق است .\r\n\r\n[ امر بمعروف و نهى از منكر 
  ]\r\nو الأمر بالمعروف الواجب واجب و كذا النّهي عن المنكر و المندوب مندوب سمعا و إلّا لزم ما هو خلاف الواقع و الإخلال بحكمته تعالى .\r\nمسأله شانزدهم - امر بمعروف و نهى از منكر واجب است بدليل نقلى نه عقلى زيرا كه اگر در عقل واجب بود بايد خدا نيز امر بمعروف و نهى از منكر كند يعنى دفع اجبارى و اجبار در تكليف نيست و چنان كه گفتيم اختيار از لوازم انسان است مانند نمو از لوازم نهال است و خدا اگر نهى از منكر كرده بود هيچ گناهكار در جهان نبود .\r\nو شروطهما علم فاعلهما بالوجه و تجويز التّأثير و انتفاء المفسدة .\r\nدر امر بمعروف و نهى از منكر مطلب بسيار است و در اينجا فرصت بحث نيست به حمد اللّه و المنة شرح تجريد بپايان رسيد و از خداى تعالى مسئلت داريم آن را خالص در راه خود قرار دهد و از ما اين طاعت را قبول فرمايد و دوستانرا بهره‌مند به حق محمّد و آله بتاريخ جمادى الاولى سال 1392 هجرى قمرى بيد عبده ابى الحسن المدعو بالشعرانى عفى عنه .\r\n\r\n","description":"","footnote":"","page_name":" 597 ","page_number":613},
  {"content":"\r\n . \r\n","description":"","footnote":"","page_name":" 598 ","page_number":614},
  {"content":"\r\n . \r\n","description":"","footnote":"","page_name":" 599 ","page_number":615},
  {"content":"\r\n . \r\n\r\n","description":"","footnote":"","page_name":" 600 ","page_number":616}
  ]