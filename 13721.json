[
  {"content":"\r\n\r\n\r\nجلد بيست و يكم\r\n\r\n[ تتمهء كتاب نكاح 
  ]\r\n\r\n27 / 1 / 1384 شنبه درس شمارهء ( 754 - 751 ) كتاب النكاح / سال هفتم\r\nبِسْمِ اللَّهِ الرَّحْمنِ الرَّحِيمِ\r\n\r\nاحكام عيوب\r\n\r\nمسأله اول خيار فسخ در عيب حادث پس از عقد در زن\r\nدر مباحث گذشته ، راجع به عيوبى كه اگر چنانچه قبل از عقد در زن بوده باشند ، موجب خيار فسخ براى مرد مىشوند بحث گرديد ، در اين مسأله بحث از اين است كه ، اگر چنانچه يكى از آن عيوب بعد از عقد در زن پديد بيايد ، آيا بازهم موجب خيار فسخ براى مرد مىشود يا خير ؟ يا اينكه بايد تفصيل داد بين صورتى كه حدوث عيب قبل از دخول باشد ، يا پس از آن ، پس در صورت اول حكم به خيار نمود ، و اما در صورت دوم ، حكم به عدم خيار فسخ مىشود .\r\n\r\nعبارت جواهر در بيان اقوال فقهاء\r\nصاحب جواهر راجع به قول به عدم خيار در صورت حصول عيب پس از عقد و وطى مىگويد :\r\nفالمشهور نقلا و تحصيلا انه لا يفسخ به ، بل لا أجد فيه خلافا بين العامة و الخاصة ، الا من ظاهر موضع من المبسوط و صريح آخره ، فخيره مطلق او من أبى على فى خصوص الجنون . « 1 »\r\nو راجع به قول به عدم خيار در عيب حادث پس از عقد قبل از دخول مىگويد :\r\nهو المشهور شهرة عظيمة كادت تكون اجماعاً ، بل لعلها كذلك فى الاعصار المتأخرة على\r\n\r\n\r\n","description":"","footnote":"\r\n( 1 ) جواهر الكلام 30 : 341 .\r\n","page_name":" 6592 ","page_number":1},
  {"content":"\r\n\r\nالمخالف على وجه كان قوله من الشواذّ المقطوع ببطلانها . « 1 »\r\n\r\nبررسى اقوال فقهاء و اشكال بر نقل جواهر\r\nدر بسيارى از موارد ، اشخاص مراجعه‌كننده به جواهر ، اقوال نقل‌شده‌ى در آن را قطعى تصور مىكنند و خلاف آن را فقه جديدى تلقى مىكنند و با اين ديد وارد شدن ، قهراً موجب تفاوت در استنباط مىشود . از جمله در اينجا ، وقتى به عبارات فقهاء در مسأله مراجعه مىكنيم ، ملاحظه مىكنيم كه اقوال در مسأله آن طورى كه جواهر مىگويد نيست ، بلكه قائلين به خيار فسخ چه در صورت حدوث عيب پس از دخول و چه در صورت حدوث آن قبل از دخول و بعد از عقد ، در آن حدى كه صاحب جواهر گفته است نيستند ، بلكه زياد هستند .\r\nبراى روشن شدن اين مطلب به اقوال و عبارات فقهاء اشاره مىكنيم :\r\n\r\nالف : قائلين به خيار فسخ پس از عقد مطلقا\r\n\r\n1 - شيخ در مبسوط :\r\nو ان حدث بها عيب . . . فيه قولان أحدهما لا خيار له و الثاني له الخيار و هو الاظهر لعموم الاخبار - تا اينجا عبارت ظهور در قول به خيار فسخ در عيب حادث دارد مطلقا و اما در ادامه عبارتى دارد كه به طور صريح حكم به خيار در عيب حادث پس از دخول شده است . مىگويد - فان كان قبل الدخول سقط المهر ، و ان كان بعد الدخول ، فان كان العيب حدث بعد العقد و و قبل الدخول سقط المهر المسمى و وجب مهر المثل . . . و اما ان كان العيب حدث بعد الدخول ، استقر المسمى . . . « 2 »\r\n\r\n2 - ابن حمزه در وسيله :\r\nكه عبارتش عين عبارت شيخ در مبسوط است .\r\n\r\n3 - ابن جنيد :\r\nدر جنون حاصل پس از دخول چه در مرد باشد و يا در زن ، حكم به خيار فسخ كرده است .\r\n\r\n4 - كيدرى در اصباح الشيعة :\r\nو ان كانت زوجة ، فكلما يحدث بها بعد العقد من العيوب المذكورة فلزوجها الخيار .\r\n\r\n\r\n","description":"","footnote":"\r\n( 1 ) - جواهر الكلام 30 : 342 .\r\n( 2 ) - المبسوط ع : 252 - 253 .\r\n","page_name":" 6593 ","page_number":2},
  {"content":"\r\n\r\n\r\n5 - فاضل آبى در كشف الرموز :\r\nاز قول محقق مىگويد : قال دام ظله : و فى المتجدد بعد العقد تردد عدا العنن ، بعد خودش قول به خيار را اختيار مىكند .\r\nالبته ، مقتضاى اطلاق عبارت اين دو كتاب اختيار قول به خيار فسخ در عيب حادث ، پس از دخول است . كما اينكه در سه كتاب ديگر هم عباراتى هست كه موهم چنين اختيارى از طرف صاحبان آنهاست ، لكن اينها يك قدرى مورد تأمل است و آن سه كتاب عبارتند از :\r\n\r\n6 - ابن براج در مهذب :\r\nو اذا حدث بالرجل او المرأة من هذه العيوب بعد ثبوت العقد و استقراره و لم يكن حاصلا قبل العقد ، لم يجب الرد منه الا ما ذكره اصحابنا من الجنون الذي لا يعقل معه صاحبه اوقات الصلوات و الجب و الخصاء و العنة كه ظاهر اين عبارت اين است كه چه در زن و چه در مرد ، در مورد جنون ايشان ، چه قبل از دخول و چه پس از آن حادث شود ، حكم به خيار فسخ نموده است .\r\n\r\n7 - مفيد در مقنعه :\r\nبعد از ذكر عنوان « باب التدليس فى النكاح ، و ما يرد منه و ما لا يرد » مىگويد : ترد البرصاء و العمياء و المجذومة و المجنونة و الرتقاء و المفضاة و العرجاء و المحدودة فى الفجور .\r\nچرا كه اولًا مرادش از « ما يرد منه و ما لا يرد » خصوص صورت تدليس و عيب سابق بر عقد نيست و شاهدش اين است كه مسأله عروض جنون و عنن در مرد بعد از عقد را هم در ذيل اين عنوان بحث كرده است و ثانياً از آنجا كه قيد نكرده است كه اگر اين عناوين در قبل از ازدواج بود ، چنين خيارى هست ، ظاهر ابتدايى اطلاق آن مطابق با مختار شيخ در مبسوط است .\r\n\r\n8 - سيد مرتضى در ناصريات :\r\nان البرص مما يرد به النكاح و كذلك العماء و الجذام و الرتق و ذلك من العيوب المعدودة المستورة . كه در اينجا هم قيد سابق بودن را نياورده است .\r\n\r\n9 - مهذب الدين نيلى يا يحيى بن سعيد در نزهة النواظر :\r\nفسخ الرجل نكاح ثمان و\r\n\r\n","description":"","footnote":"","page_name":" 6594 ","page_number":3},
  {"content":"\r\n\r\nهى الرتقاء و القرناء و العفلاء و المفضاة و المجنونة و المجذومة و البرصاء و العمياء . كه اين عبارت هم ابتداءً اطلاق داشته و شامل عيب حادث پس از عقد و دخول را هم شامل است .\r\n\r\nب : قائلين به خيار فسخ در عيب حادث قبل از دخول\r\n\r\n1 - أبو الصلاح حلبى در كافى :\r\nو ان حدثت هذه العيوب بعد الدخول ، لم يقتض الرد و لم تبن الزوجة الا باحد أسباب الفراق . ظاهر اين عبارت موضوعيت داشتن دخول است ، لذا از آن بر مىآيد كه ايشان در عيبى كه بعد از عقد و قبل از دخول حادث شود به خيار فسخ قائل است .\r\n\r\n2 - ابن زهرة در غنية :\r\nو اذا حدث بالزوجة بعد الدخول أحد ما قدّمناه من العيوب لم يكن للزوج به فسخ العقد و انما يفارقها اذا شاء بالطلاق على خلاف بينهم فى ذلك .\r\n\r\n3 - ابن الجنيد :\r\nعلامه حلى از وى نقل كرده : « لو حدث ما يوجب الرد قبل العقد بعد الدخول لم يفرق بينهما الا الجنون فقط » اين كلام هم عيب مرد و هم عيب زن را شامل مىگردد و از آنجا كه علامه نسبت به عيبى كه پس از عقد و قبل از دخول حادث شود مطلبى از ايشان نقل نمىكند ، ظاهر كلام وى اين است كه ايشان نسبت به قبل از دخول به طور كلى و نسبت به بعد از دخول در خصوص جنون حكم به خيار فسخ مىكند .\r\n\r\n4 - قمى سبزوارى در مجمع الخلاف و الوفاق :\r\nو اذا احدث بالمرأة أحد العيوب التى تردّ بها و لم يكن فى وقت العقد ، فانه يثبت به الفسخ . و اذا حدث بالزوجة بعد الدخول أحد ما قدمناه من العيوب لم يكن للزوج به فسخ العقد ؛ عبارت نخست كه برگرفته از خلاف شيخ طوسى است ، عيب پس از دخول را هم شامل مىگردد ، ولى عبارت دوم كه همچون موارد بسيار ديگر از غنيه ابن زهره اخذ شده ، با صراحت در عيب پس از دخول به عدم ثبوت خيار حكم مىكند ، بنابراين محصل مختار اين كتاب اين است كه در عيبى كه پس از عقد و قبل از دخول حادث شود مرد خيار دارد و در عيبى كه\r\n\r\n","description":"","footnote":"","page_name":" 6595 ","page_number":4},
  {"content":"\r\n\r\nپس از دخول حادث شود خيار ندارد .\r\n\r\n5 - يحيى بن سعيد در جامع :\r\nو لا فسخ بهذه العيوب اذا حدثت بعد الدخول بها و ما حدث قبل الدخول فكالقديم .\r\n\r\n6 - فيض در مفاتيح\r\nهم نظير اين عبارت را آورده است .\r\nمحقق در نافع هم كه آن را پس از شرايع تأليف كرده است از فتواى خود به عدم خيار در صورت حدوث عيب پس از عقد ، برگشته است و در همان ترديد باقى مانده است .\r\nالبته در ميان متأخران از علامه حلى غالباً به عدم ثبوت خيار حكم شده ولى برخى هم به ثبوت خيار حكم كرده‌اند ، همچون :\r\nابن فهد حلى در مهذب البارع : ايشان در شرح كلام محقق در نافع پس از اين كه براى هر يك از دو قول خيار فسخ و عدم خيار فسخ وجهى را ذكر مىكند ، در وجه قول به عدم خيار فسخ اشكال مىكند ولى به استدلال مثبتين اشكال نمىكند ، و اين حاكى از تمايل او به اين قول است .\r\nاز معاصران صاحب جواهر هم شيخ حسن كاشف الغطاء در جنون و جذام و برص و عفل كه پس از عقد و قبل از دخول حادث شود به خيار فسخ حكم كرده كه اطلاق آن شامل عيب حادث در زن نيز مىگردد .\r\nخلاصه : با ملاحظه عباراتى كه نقل شد به دست مىآيد كه قول به خيار فسخ در عيب حادث پس از عقد ، قبل از علامه حلى نه تنها نُدرت و شذوذى ندارد ، بلكه مشهور اين قول را برگزيده‌اند يا مطلقا ( حتى پس از دخول ) و يا در صورت حدوث عيب قبل از دخول و تنها كسى از قدماء كه به طور قطع حكم به سقوط خيار در عيب حادث پس از عقد نموده است ، ابن ادريس است مهذب الدين نيلى هم فى الجمله به اين قول قائل است ، محقق حلى هم سقوط خيار را در شرايع ترجيح داده ولى در نافع در همان ترديد باقى مانده است .\r\n\r\n","description":"","footnote":"","page_name":" 6596 ","page_number":5},
  {"content":"\r\n\r\nبله بعد از علامه ، در عيب متجدد بعد از عقد ، مشهور اين است كه خيار فسخ در كار نيست و در صورت حدوث بعد از دخول شايد مخالفى در مسأله نباشد .\r\nگفتنى است كه اين مسأله ، در بين عامه هم مطرح و مورد خلاف بوده و تسالمى در بين آنها در مسأله وجود ندارد ، تا اينكه در فهم روايات مؤثر باشد ، لذا بايد ببينيم كه ما خود از روايات چه مطلبى استفاده مىكنيم .\r\n\r\nبررسى ادله مسأله\r\nادله‌اى كه براى حكم به عدم خيار فسخ آورده شده است - و عمدهء آنها از زمان محقق كركى مطرح شده است و الا قبل از او آن چنان وجوه معتنابهى مطرح نبوده است - بعضى از آنها مربوط به خصوص صورت حدوث عيب پس از دخول و بعضى ديگر شامل هر دو صورت حدوث عيب پس از دخول و قبل از آن است كه به ذكر و بررسى آنها مىپردازيم .\r\n\r\nادله مختص به بعد از دخول\r\n\r\nدليل اول كه در جامع المقاصد آمده است اين است كه دخول به منزله‌ى قبض است\r\nو همچنان كه در باب بيع عيبى كه پس از قبض در مبيع حادث مىشود بر عهده مشترى است و سبب خيار فسخ براى وى نمىشود . دخول هم همين گونه است ، شبيه اين دليل در مسالك و مفاتيح هم ديده مىشود آن‌ها دخول را به منزله تصرف دانسته‌اند كه سبب سقوط خيار است .\r\nدر توضيح اين دليل مىگوييم كه در رواياتى از ازدواج با تعبير اشتراء ياد شده « انما يشتريها باغلى الثمن » چون زن تحت قيمومت شوهر قرار دارد و در مواردى بايد از وى اجازه بگيرد ازدواج مرد ، نوعى خريدن زن تلقى گرديده است ، در تعابير عرفى - البته در منكرات - گفته مىشود كه زن خود خودفروشى مىكند ، يعنى از اينكه خود را به نحوى در اختيار ديگرى قرار مىدهد تعبير فروش به كار رفته است .\r\n\r\n","description":"","footnote":"","page_name":" 6597 ","page_number":6},
  {"content":"\r\n\r\n\r\nپاسخ دليل اول\r\nاين دليل با هر دو تعبير آن نادرست است ، هر يك از دو تعبير اشكالى اختصاصى دارند و اشكال مشتركى هم بر هر دو تعبير وارد است .\r\nاشكال اختصاصى تعبير محقق كركى كه دخول را به منزله قبض دانسته اين است كه تشبيه دخول به قبض نادرست است ، در باب نكاح آنچه شبيه قبض مبيع است ، تسلط پيدا كردن مرد بر زن و تمكين زن نسبت به مرد است و اين امر تلازمى با دخول ندارد ، لذا اگر بخواهيم باب نكاح را به باب بيع تشبيه كنيم و از اين راه عدم ثبوت خيار فسخ را نتيجه بگيريم ، بايد معيار را تمكين زن قرار دهيم نه دخول كه در كلام محقق كركى آمده است .\r\nتعبير مسالك و مفاتيح هم كه دخول را به منزله تصرف دانسته ، ناتمام مىباشد .\r\nدخول در باب نكاح هيچ ارتباطى به تصرف در باب بيع ندارد ، در باب بيع تصرف در معيب اشكال مشترك اين دو تعبير اين است كه اطلاق اشتراء بر ازدواج در عباراتى همچون « انما يشتريها باغلى الثمن » اطلاق حقيقى نيست و اين عبارت ازدواج را مصداق حقيقى اشتراء نمىداند ، بلكه تنها تشبيهى در كار است ، آن هم از برخى جهات نه از تمام جهات . در خريدوفروش حقيقى مبيع در اختيار مشترى قرار مىگردد ، وى حق هر گونه تصرف در آن را دارد و مىتواند آن را به هر كه بخواهد واگذار كند ، و روشن است كه چنين مطلبى در باب ازدواج در كار نيست .\r\nپس وجهى ندارد كه با مقايسه نكاح به اشتراء احكام اشتراء را در نكاح هم جارى سازيم .\r\n\r\nدليل دوم : استظهار اجماع بر عدم خيار توسط صاحب جواهر\r\nصاحب جواهر از عبارت شرايع - و اينكه نداشتن خيار در عيب حادث بعد از دخول را به طور بتى تعبير كرده است ، بر خلاف عدم خيار در عيب متجدد قبل از وطى كه آن را مورد كلام قرار داده است - استظهار اجماعى بودن حكم به عدم\r\n\r\n","description":"","footnote":"","page_name":" 6598 ","page_number":7},
  {"content":"\r\n\r\nخيار در صورت حدوث عيب بعد از وطى نموده و آن را مخصص روايات مطلقه - بر فرض تمام بودن اطلاق در آنها - قرار داده است .\r\n\r\nجواب از ادعاى مذكور\r\nاولًا : اينكه صاحب شرايع مسأله‌اى را به طور بتّى مطرح بكند ، علامت اجماعى بودن آن نيست و الا در مسائل فراوان ديگرى هم كه ايشان در شرايع حكم آنها را بدون ترديد ذكر نموده است بايد حكم به اجماعى بودن آنها بشود ، در حالى كه اينطور نيست ، بلكه چون ايشان مطمئن به ناصحيح بودن قول ديگر بوده است مسأله را بدون ترديد آورده است ، و اما در مورد عيب حادث بعد از عقد و قبل از دخول چون ترديد داشته است مسأله را بدين گونه آورده است .\r\nثانياً : بر فرض كه ظهور كلام شرايع را در ادعاى اجماع هم بپذيريم ، اجماع منقولى است كه ذاتاً حجيتى ندارد ، خصوصاً در اين مسأله كه وجود قائلين به خيار فسخ در عيب حادث پس از دخول در بين قدماء محرز است كه عبارتند از : شيخ در دو كتاب « خلاف » و « مبسوط » ، ابن حمزه در وسيله - كه كلام اينها صريح در قول به خيار مذكور است - ، مهذب الدين نيلى در « اصباح » و فاضل آبى در « كشف الرموز » كه ظاهر كلامشان قول به حكم فوق است .\r\n\r\nدليل عام نسبت به قبل و بعد از دخول\r\n\r\nتمسك به اصالة اللزوم\r\nاگر چه براى لزوم عقد - در اين گونه موارد - به بعضى از عمومات تمسك شده است ، لكن از آنجا كه معمولًا در اصالة اللزوم نظر آقايان به استصحاب است ، و از طرفى بحث از تمسك به عمومات در اين باره خيلى طولانى است ، در اينجا فقط به بحث از استصحاب اكتفاء مىكنيم . تقريب استدلال به استصحاب اين است كه قبل از حدوث عيب ، عقد نكاح لازم بوده ، ما شك داريم كه آيا با حدوث عيب ، اين لزوم باقى است يا باقى نيست ؟ لزوم عقد را استصحاب مىكنيم .\r\n\r\n","description":"","footnote":"","page_name":" 6599 ","page_number":8},
  {"content":"\r\n\r\n\r\nبررسى دليل مذكور\r\nتمسك به استصحاب در صورتى صحيح است كه اولًا : ما استصحاب را در شبهات حكميه جارى بدانيم ، ولى بنابر مبناى اختصاص اعتبار استصحاب به شبهات موضوعية ( كه ما و مرحوم آقاى خويى با دو بيان مختلف به آن قائليم ) قهراً نمىتوان به استصحاب تمسك كرد .\r\nثانياً : بنابر مبناى صحيح كه استصحاب اصل عملى است ( همچنان كه متأخران قائلند ) ، جريان استصحاب مشروط به نبودن دليل اجتهادى بر ثبوت خيار مىباشد ، لذا اگر دليلى بر ثبوت خيار - و لو با اطلاق يا عموم - داشته باشيم ، جايى براى تمسك به استصحاب نيست . البته اگر ما استصحاب را مانند متقدمان اماره مىدانيم مجال اين بحث بود كه در مقابل عمومات يا اطلاقات بايد به استصحاب اخذ كرد يا به عمومات يا اطلاقات ؟\r\n\r\nبررسى روايات مسأله\r\n\r\nالف - ذكر روايات مطلقه\r\n1 - صحيحه محمد بن مسلم : قال : قال أبو جعفر عليه السلام : ترد العمياء و البرصاء و الجذماء و العرجاء . « 1 »\r\nكه اين روايت را « فقيه » به طريق صحيحش از عبد الحميد از محمد بن مسلم نقل كرده است .\r\n2 - صحيحه محمد بن مسلم عن ابى جعفر عليه السلام قال : ترد البرصاء و العمياء و العرجاء . « 2 »\r\nكه اين روايت را شيخ از كتاب حسين بن سعيد عن احمد بن محمد ( كه بزنطى است ) عن محمد بن سماعة عن عبد الحميد عن محمد بن مسلم ، نقل نموده\r\n\r\n\r\n","description":"","footnote":"\r\n( 1 ) - وسائل الشيعة 21 : 209 ، كتاب النكاح ، ابواب العيوب و التدليس ، الباب 1 ، الحديث 7 .\r\n( 2 ) - وسائل الشيعة 21 : 210 ، كتاب النكاح ، ابواب العيوب و التدليس ، الباب 1 ، الحديث 12 .\r\n","page_name":" 6600 ","page_number":9},
  {"content":"\r\n\r\nاست .\r\n3 - روايت زيد شحّام عن ابى عبد الله عليه السلام قال : تردّ البرصاء و المجنونة و المجذومة ، قلت : فالعوراء ؟ قال : لا . « 1 »\r\nالبته در طريق اين روايت مفضل بن صالح واقع شده است ، كه محل خلاف است ، لكن ما او را موثق مىدانيم .\r\n4 - روايت دعائم الاسلام عن على عليه السلام انه قال : تردّ البرصاء و المجذمة قيل :\r\nفالعوراء ؟ قال : لا تردّ ، انما ترد المرأة من الجذام و البرص و الجنون . « 2 »\r\nچهار روايتى كه ذكر شد ، ظاهرا اطلاقشان نسبت به بعد از عقد و بعد از دخول تمام است . و در دو روايت اخيراً اگر چه عنوان عوراء مطرح است و معمول عوراءها قبل از عقد و به طور خلقتى اينچنين هستند ، لكن حضرت قبل از سؤال سائل از عوراء ، حكم را به طور مطلق در مورد جذام و برص و جنون فرمودند و ذكر عوراء توسط سائل و جواب امام از آن ، موجب اختصاص حكم در سه عنوان قبلى به عيب سابق بر عقد نمىشود .\r\nو اما چند روايت هم هست كه اطلاق داشتن آنها محل تأمل است و آنها عبارتند از :\r\n5 - صحيحه عبد الرحمن بن ابى عبد الله عن ابى عبد الله عليه السلام قال : المرأة تردّ من اربعة أشياء : من البرص و الجذام و الجنون و القرن و هو العفل ، ما لم يقع عليها ، فاذا وقع عليها فلا . « 3 »\r\n6 - روايت رفاعة بن موسى عن ابى عبد الله عليه السلام قال : تردّ المرأة من العفل و البرص و الجذام و الجنون ، و اما ما سوى ذلك فلا . « 4 » البته در سندش سهل بن زياد هست كه ما او\r\n\r\n\r\n","description":"","footnote":"\r\n( 1 ) - وسائل الشيعة 21 : 210 ، كتاب النكاح ، ابواب العيوب و التدليس ، الباب 1 ، الحديث 11 .\r\n( 2 ) - دعائم الاسلام 2 : 231 / 867 و ذكر بعضها فى المستدرك 15 : 46 ، ابواب العيوب و التدليس ، الباب 1 ، الحديث 6 .\r\n( 3 ) - وسائل الشيعة 21 : 207 ، كتاب النكاح ، ابواب العيوب و التدليس ، الباب 1 ، الحديث 1 .\r\n( 4 ) - وسائل الشيعة 21 : 207 ، كتاب النكاح ، ابواب العيوب و التدليس ، الباب 1 ، الحديث 2 .\r\n","page_name":" 6601 ","page_number":10},
  {"content":"\r\n\r\nرا اشكال نمىكنيم .\r\n7 - صحيحه حلبى عن ابى عبد الله عليه السلام انه قال فى الرجل يتزوج الى قوم ، فاذا امرأته عوراء و لم يبينوا قال : لا تردّ و قال : انما يردّ النكاح من البرص و الجذام و الجنون و العفل ، الحديث . « 1 »\r\nجواب چنين سؤالى نمىتوان براى كلام امام اطلاق قائل شد ، چرا كه حضرت در مقام بيان اين است كه چنين عيب سابقىاى يعنى عور براى ردّ كفايت نمىكند ، بلكه بايد از اين عيوب باشد . پس از اين جواب نمىتوان چنين استفاده كرد كه اين عيب‌ها اگر جديد هم باشند ، مجوز ردّ مىباشند .\r\nو اما در دو روايت ديگر هم به نظر مىرسد همين اشكال هست ؛ چرا كه در صدر روايت عبد الرحمن چنين است كه : قال سألتُ ابا عبد الله عليه السلام عن رجل تزويج امرأة فعلم بعد ما تزوجها أنها كانت قد زنت ؟ قال : ان شاء زوجها اخذ الصداق ممن زوجها . « 2 » و در صدر روايت رفاعة چنين است كه : قال : سألت ابا عبد الله عليه السلام عن المحدود و المحدودة ، هل تردّ من النكاح ؟ قال لا ، الحديث . « 3 »\r\nپس در اين دو روايت هم چون سؤال از عيب سابق است و حضرت در مقام ردّ حصول حق خيار فسخ با غير از اين عيوب است ، اطلاق داشتن در عقد اثباتى قضيه مشكل است . اين مثل اين است كه در جواب از سؤالى كه پرسيده است كه :\r\nآيا از غير مجتهد مىشود تقليد كرد ؟ بگوييد كه : از مجتهد بايد تقليد كنى و از غير مجتهد صحيح نيست . آيا از اين مىتوان استفاده كرد كه در مجتهد شرايط ديگرى شرط نيست ؟ !\r\n\r\nجواب‌هاى داده شده از روايات مطلقه\r\n\r\n\r\n","description":"","footnote":"\r\n( 1 ) - وسائل الشيعة 21 : 209 ، كتاب النكاح ، ابواب العيوب و التدليس ، الباب 1 ، الحديث 6 .\r\n( 2 ) - وسائل الشيعة 21 : 219 ، كتاب النكاح ، ابواب العيوب و التدليس ، الباب 6 ، الحديث 4 .\r\n( 3 ) - وسائل الشيعة 21 : 217 ، كتاب النكاح ، ابواب العيوب و التدليس ، الباب 5 ، الحديث 2 .\r\n","page_name":" 6602 ","page_number":11},
  {"content":"\r\n\r\nاز روايات مذكور به دو گونه جواب داده شده است : يا به اينكه اين روايات از صورت حدوث عيب بعد از عقد انصراف دارند و يا براى اينكه دليل مقيدى داريم كه صورت مذكور را از تحت اطلاق آنها خارج مىكند . حال به بيان هر يك از جواب‌هاى داده شده و بررسى آنها مىپردازيم .\r\n\r\nالف - ادعاى انصراف به عيب غير متجدّد\r\nاين ادعا در كلمات بزرگانى واقع شده است و بيان‌هايى مختلف درباره آن گفته شده است كه عبارتند از :\r\n\r\n1 - كلام صاحب رياض :\r\nايشان مىگويد : رواياتى كه راجع به عيب زن اثبات خيار كرده‌اند به حكم تبادر اختصاص به غير از عيب متجدد دارند و اكثراً هم موردشان عيب سابق است . پس يا انصرافاً و يا صريحاً اختصاص به عيب سابق دارند .\r\n\r\nجواب از كلام رياض :\r\nادعاى انصراف نمودن بدون دليل ، جوابى ندارد ، بله اگر مقتضاى تناسبات حكم و موضوع چنين باشد ، يك حرفى است ، لكن تناسب حكم و موضوع چنين اقتضايى ندارد ؛ چون در صورت ظهور عيب پس از عقد كه مىبيند كه يك عيبى هست كه نمىتوان با او زندگى كند ، نمىتوان گفت كه تناسبات حكم و موضوع اقتضاء مىكند كه دليلى كه دلالت بر جواز ردّ مىكند ، شامل چنين عيب متجددى نشود ، چنين ادعايى عهده‌اش بر مدعى انصراف است .\r\n\r\n2 - كلام صاحب جواهر :\r\nتوجيه ايشان براى انصراف چنين است ، مىگويد : چون غالب ، اين عيوب طولانى و قديمى و مزمن مىشوند ، پس روايات مذكور اختصاص به صورت حدوث آنها در قبل از عقد پيدا مىكنند .\r\n\r\nجواب از كلام جواهر :\r\nبه اين كلام ايشان دو اشكال كبروى و صغروى وارد مىشود .\r\n\r\nاشكال صغروى :\r\nاين است كه ، اگر چه اين عيوب مزمن و طولانى هستند ، لكن\r\n\r\n","description":"","footnote":"","page_name":" 6603 ","page_number":12},
  {"content":"\r\n\r\nمعنايش اين نيست كه حتماً قبل از عقد و يا از زمان ولادت حاصل شده باشند ، پس نمىتوان چنين نتيجه‌اى گرفت كه عيوب حادث بعد از عقد مشمول اين روايات نمىشوند ، و اين روايات اختصاص به عيوبى دارند كه مبدأ آنها قبل از عقد باشد .\r\n\r\nاشكال كبروى :\r\nاين است كه ، نفس غلبه ، منشأ انصراف نيست ، تا اينكه حكمى كهر وى موضوعى رفته است ، شامل افراد غير غالب نشود ، اگر چنين بود ، با توجه به اينكه تمام مطلقات مصاديق غير غالب فراوانى دارند ، مثلًا اگر حكمى روى انسان بار شد ، در تمام افراد آن يك خصوصيتى هست كه بر خلاف غالب افراد است ، مثلًا تمام خصوصياتى كه در زيد هست در اشخاص ديگر وجود ندارد ، پس اگر غلبه را ميزان قرار بدهيم ، بايد تمام افراد از تحت عام خارج شود ، چون هر فردى خصوصيات منحصر به فردى دارد كه در غالب افراد نيست ، پس غلبه صرف نمىتواند منشأ انصراف باشد . بله اگر تناسبات حكم و موضوع و چيزهاى ديگرى هم ضميمه شود ، ممكن است انصرافى حاصل شود ، لكن چنين ضمائمى در اينجا وجود ندارد .\r\n\r\n3 - وجهى ديگر براى انصراف :\r\nيكى از شواهدى كه بعضى از آقايان براى انصراف استدلال مىكرد اين است كه : بر خلاف آنچه كه صاحب جواهر مىفرمود برخى از اين عيوب مثلا برص ، بعد از ازدواج خيلى زياد اتفاق مىافتد ، انسان طول عمر كه پيدا مىكند ، اين حالت‌ها خيلى مواقع براى شخص حاصل مىشود ، و در سنين پايين خيلى كمتر اتفاق مىافتند ، و اينكه از چيزى كه خيلى زياد اتفاق مىافتد سؤال نشده است ، ولى از چيزى كه كمتر محل ابتلاء است سؤال شده است ، كاشف است از اينكه ، مسأله عيب‌هاى متجدد پس از ازدواج مفروغ عنه بوده است كه موجب خيار فسخ نمىشوند و مورد سؤال خصوص عيب‌هاى سابق بوده است .\r\n\r\n","description":"","footnote":"","page_name":" 6604 ","page_number":13},
  {"content":"\r\n\r\nبررسى وجه مذكور را كه منتهى به بيان وجه مختار براى قول به عدم خيار در مطلق عقد حادث پس از عقد ، مىشود ، به بعد از بررسى ساير وجوه ذكر شده براى تقييد روايات مطلقه موكول مىنماييم . « 1 »\r\n\r\nب - وجود روايات مقيده\r\nمحقق كركى پس از پذيرفتن اطلاق در روايات براى تقييد آنها به دو روايت عبد الرحمن بن ابى عبد الله و أبو عبيده تمسك نموده است و متأخرين از او نيز مانند مسالك و مفاتيح به همين دو دليل استدلال كرده‌اند .\r\n\r\n1 - صحيحه عبد الرحمن بن ابى عبد الله\r\nعن ابى عبد الله عليه السلام قال : المرأة تردّ من اربعة اشياء من البرص و الجذام و الجنون و القرن و هو العفل ، ما لم يقع عليها ، فاذا وقع عليها فلا . « 2 »\r\nمحقق كركى مىگويد : اين جمله اخير ، وقوع را مسقط خيار قرار داده است ، و اطلاق آن شامل دخول قبل از عيب و بعد از عيب هر دو مىباشد ، بله در يك مورد دليل خاص داريم كه خيار ساقط نمىشود و آن در موردى است كه از روى جهل به وجود عيب ، شخص دخول نمايد ، در اين صورت دخول مسقط خيار نمىشود ، و اما ساير موارد ، از جمله در مورد بحث كه دخول نموده و عيب بعد از دخول حادث شده است ، به اقتضاء اطلاق روايت ، دخول مسقط خيار خواهد بود .\r\n\r\nاشكال استدلال مذكور :\r\nاشكالى كه بر اطلاق اين روايت هست اين است كه اگر مرجع ضمير در جمله « ما لم يقع عليها ، فاذا وقع عليها فلا » ذات مرئه باشد ، چنين اطلاقى صحيح است و روايت دلالت مىكند كه در هر صورت ، اگر زن مدخوله شد ديگر خيارى نخواهد بود ، و اما اگر مرجع ضمير عبارت از مرئه معيوبه باشد ، اين حكم به سقوط خيار\r\n\r\n\r\n","description":"","footnote":"\r\n( 1 ) - در صفحه 37 مىآيد .\r\n( 2 ) - وسائل الشيعة 21 : 207 ، كتاب النكاح ، ابواب العيوب و التدليس ، الباب 1 ، الحديث 1 .\r\n","page_name":" 6605 ","page_number":14},
  {"content":"\r\n\r\nمختص به صورت دخول به زن معيب مىشود و ما نحن فيه را كه دخول به زن غير معيوبه شده است و بعد از دخول ، عيب در او حادث شده است را نمىگيرد .\r\nو روشن است كه اگر روايت ظهور در رجوع ضمير به مرئه معيوبه نداشته باشد - كه ظاهرا چنين ظهورى دارد - به هيچ وجه ظهور در رجوع به ذات مرئه ندارد تا اينكه اطلاق مورد ادعاء را ثابت نمايد . براى مثال اگر گفته شود كه از مجتهدى مىتوان تقليد نمود كه فاسق نباشد ، آيا اين چنين ظهورى دارد كه يعنى در سابق بر اجتهاد هم فاسق نبوده باشد ؟ ! ظاهرا چنين ظهورى ندارد . پس استدلال براى تقييد به اين روايت تمام نيست .\r\n\r\n2 - صحيحه ابى عبيدة :\r\nعمده روايتى كه مورد استدلال قائلين به تقييد با روايات است اين صحيحه است ، قبل از مطرح كردن و بررسى آن ، بايد توجه داشت كه در مورد تدليس اگر چه روايات متعددى هست لكن چون گاهى فرض تدليس در سؤال سائل بوده است ، به آنها نمىتوان استدلال كرد ، چون در اين صورت ، اگر امام عليه السلام جوابى داده باشد ، آن جواب مختص به صورت تدليس و وجود عيب از سابق مىشود ، فقط در دو روايت اين اشكال وجود ندارد ، يعنى مسأله تدليس در كلام خود امام عليه السلام آمده است كه به همين جهت مىتوانند مورد بحث در ما نحن فيه باشند كه يكى همين صحيحه ابى عبيده است و ديگرى صحيحه محمد بن مسلم است و ما قبل از بررسى اولى ، صحيحه محمد بن مسلم را مورد بحث قرار مىدهيم .\r\nصحيحه محمد بن مسلم عن ابى جعفر عليه السلام قال : فى كتاب على عليه السلام : من زوج امرأة فيها عيب دلّسه و لم يبيّن ذلك لزوجها ، فانه يكون لها الصداق بما استحل من فرجها و يكون الذي ساق الرجل اليها على الذي زوجها و لم يبين . « 1 »\r\n\r\n\r\n","description":"","footnote":"\r\n( 1 ) - وسائل الشيعة 21 ، 214 ، كتاب النكاح ، ابواب العيوب و التدليس ، الباب 2 ، الحديث 7 .\r\n","page_name":" 6606 ","page_number":15},
  {"content":"\r\n\r\nتقرير استدلال : فرض روايت در جايى است كه ازدواجى واقع شده و زن و ولى او عيب را پنهان كرده‌اند ، حضرت در اينجا - كه البته مقصود عيب‌هاى خاصى است كه از روايات ديگر استفاده مىشود - حكم مىكنند كه « يكون لها الصداق بما استحل من فرجها . . . » يعنى مرد مهر زن را بايد به او بدهد ولى آن را از كسى كه منشأ اين غرور شده است مىگيرد و از اين حكم بطلان عقد استظهار مىشود و ظاهر روايت اين است كه معيار براى بطلان عقد و اين كه مهريه بر عهده ولىّ قرار بگيرد عبارت از تدليس است ، پس در مورد بحث كه عيب بعد از عقد يا دخول حاصل شده است ، چون تدليس نبوده است ، خيارى نخواهد بود .\r\nاشكال اول : اين روايت مربوط به عيب سابق است و دلالت مىكند كه اگر تدليسى نسبت به آن بوده است چنين حكمى را به دنبال دارد ، و اما اگر عيب را مىدانسته است . و راضى بوده است ، خيارى نخواهد داشت . لكن نسبت به عيب حادث ساكت است و دلالتى را ندارد .\r\nاشكال دوم : اگر براى موضوع تدليس دو حكم ثابت باشد يعنى حكم به خيار و حكم به رجوع در مهريه به ولىّ ، آيا مىتوان از چنين عبارتى استفاده نمود كه ، اگر تدليس در كار نباشد هيچ كدام از دو حكم هم نخواهد بود ؟ اگر ما علت منحصره بودن مقدم براى تالى را هم بپذيريم - كه محل خلاف است - نتيجه اين مىشود كه آن دو حكم با هم متوقف بر تحقق تدليس مىباشند ، و اما هر كدام از آنها به تنهايى مىتواند علت ديگرى هم داشته باشد . پس از چنين عبارتى نمىتوان انتفاء خيار را در غير صورت تدليس استفاده كرد كه نتيجه‌اش عدم خيار براى مرد در صورت حدوث عيب پس از عقد بشود .\r\nاشكال سوم : اين است كه در متن اين صحيحه مسأله رد نيامده است بلكه خصوص مسأله رجوع در مهريه ذكر شده است ، منتها از تعبير « بما استحل من فرجها »\r\n\r\n","description":"","footnote":"","page_name":" 6607 ","page_number":16},
  {"content":"\r\n\r\nپس از دقت ، بالملازمة حكم به فسخ استفاده مىشود ، آن هم نه ملازمه به نحو بيّن بالمعنى الاخص كه تا گفتند بفهمد بلكه با يك مقدماتى كه ما قبلا مطرح كرديم و مىخواستيم اثبات كنيم كه اين گونه تعبيرات با فسخ كردن ملازمه دارد ، و حكم‌هاى بالملازمه‌اى كه آن هم به نحو ملازمه بالمعنى الاعم باشد كه محتاج به دقت نظر است ، وقتى لازمه تالى باشند ، حصرشان به قيد و شرط آمده در مقدم استفاده نمىشود .\r\nمتن صحيحه ابى عبيدة عن ابى جعفر عليه السلام قال فى رجل تزوج امرأة من وليّها فوجد بها عيب بعد ما دخل بها ؟ قال : فقال : اذا دلست العفلاء و البرصاء و المجنونة و المفضاة و من كان بها زمانة ظاهرة ، فانه ترد على أهلها من غير طلاق و يأخذ الزوج المهر من وليها الذي كان دلسها ، فان لم يكن وليها علم بشىء من ذلك ، فلا شيء عليه و ترد على أهلها ، قال : و ان أصاب الزوج شيئا مما أخذت منه فهو له ، و ان لم يصب شيئا فلا شيء له قال : و تعتد منه عدة المطلقة ان كان دخل بها ، و ان لم يكن دخل بها فلا عدة عليها و لا مهر لها . « 1 »\r\n\r\nتقرير استدلال به صحيحه ابى عبيدة :\r\nدر اين روايت ، از مفهوم شرط خواسته‌اند استفاده كنند كه اگر در جايى تدليس در كار نبود ، مثل عيب حادث پس از عقد ، خيارى هم در كار نخواهد بود ، به اين بيان كه : در اين صحيحه خيار فسخ و رد زن معيوبه به اهلش را مشروط به وقوع تدليس از ناحيه ولى يا خود زن نموده است كه فرض غالب هم همين است و كمتر مىشود كه هيچ كدام از ولى و زن عيب را ندانند ، پس بر اساس مفهوم شرط ، دلالت مىكند بر اينكه اگر تدليسى نبود خيار فسخى هم در كار نخواهد بود .\r\n\r\nاشكال اول به استدلال مذكور\r\nهمان اشكال اولى كه بر صحيحه محمد بن مسلم وارد كرديم در اينجا هم مىآيد و آن اينكه مورد سؤال در روايت ، عيب سابق است ، مىگويد « رجل تزوج امرأة من وليّها فوجد بها عيبا بعد ما دخل بها » كه ظهور در اين دارد كه شخص سؤال\r\n\r\n\r\n","description":"","footnote":"\r\n( 1 ) - وسائل الشيعة 21 : 211 ، كتاب النكاح ، ابواب العيوب و التدليس ، الباب 2 ، الحديث 1 .\r\n","page_name":" 6608 ","page_number":17},
  {"content":"\r\n\r\nمىكند از تكليف خود در مورد زنى كه آن را از ولىّ او گرفته است و نه خود زن و نه ولىّ او ، او را از عيبش آگاه نكرده‌اند و پس از دخول ، از عيب او مطلع شده است .\r\nامام عليه السلام جواب مىدهند كه اگر از اين عيب‌ها باشد و تدليس كرده باشند ، خيار دارد و الا خيار ندارد ، پس سخن از عيب سابق است ، و نمىتوان از اين روايت حكم عيب لاحق را استفاده نمود .\r\n\r\nاشكال دوم : همان اشكال دومى كه در مورد صحيحه محمد بن مسلم مطرح شده در اينجا هم مىآيد\r\nو آن اينكه : در قضيه شرطيه مطرح شده در اين روايت ، يك مقدم است با دو تالى - كه در اينجا بر خلاف صحيحه محمد بن مسلم كه يك جمله صريحاً و جمله دوم بالملازمه بود ، هر دو جمله صريحاً مطرح شده است - كه يكى حكم به خيار فسخ است و دومى حكم به رجوع به مدلس است و اگر ما بپذيريم كه مقدم علت منحصره براى تالى است ، آن مقدارى كه ثابت است ، علت براى هر دو جمله با هم است ، و اين را كه هر يك از جمله‌ها به تنهايى علت ديگرى هم داشته باشند نفى نمىكند ، پس از اين روايت هم نمىتوان انتفاء خيار فسخ با انتفاء تدليس را استفاده نمود و در عيب لاحق حكم به عدم خيار فسخ نمود .\r\n\r\nبيان تفصيل در علت منحصره بودن شرط\r\nبه طور مكرر گفته‌ايم كه در قضاياى شرطيّه : اگر شرط مقدم بر جزاء باشد علت منحصره بودن آن استظهار نمىشود و اما اگر مؤخر از جزاء باشد علت منحصره بودن آن استظهار مىشود و لذا وقتى معالم مىخوانديم مثال به « أعط زيداً ان اكرمك » را كه صاحب معالم - كه قائل به مفهوم شرط است - ذكر مىكرد مىپسنديديم و آن را خلاف فطرت و وجدان نمىيافتيم .\r\nو در درس خارج هم وقتى مرحوم حائرى در دُرر مىگويد : « اذا بلت فتوضأ با إذا نمت فتوضّأ » هيچ تنافى ندارند چون دلالت بر انحصار سببيت در هيچ كدام آنها\r\n\r\n","description":"","footnote":"","page_name":" 6609 ","page_number":18},
  {"content":"\r\n\r\nمطرح نيست ، بازهم ديديم كه وجداناً همين طور است و اين بر خلاف ارتكازها نيست .\r\nو من بعد از تأمل به اين مطلب منتقل شدم كه وجه تفاوت بين مثال معالم با مثال حاج شيخ در همين است كه تقديم جزاء بر شرط افاده عليت منحصره مىكند و اما اگر جزاء را مؤخر از شرط بياوريم نه تنها انحصار استفاده نمىشود ، بلكه سببيت هم به نظر ما بايد از جاى ديگر مثل تناسبات حكم و موضوع استفاده بشود ، بله صرف ملازمه استفاده مىشود .\r\n\r\nجواب از اشكال دوم :\r\nدر اشكال دوم بر صحيحه‌هاى ابى عبيده و محمد بن مسلم ، گفتيم كه معلوم نيست كه مقدم بتواند عليت منحصره براى تك تك از جمله‌هاى تالى داشته باشد ، تا اينكه بتواند دلالت بر عدم خيار در غير صورت تدليس بكند .\r\nلكن اگر ما به اشباه و نظائر مسأله مراجعه كنيم ، به نظر مىرسد كه - بر فرض اينكه قضيه شرطيه دلالت بر عليت منحصره بودن مقدم داشته باشد - نسبت به هر كدام مستقلا عليت پيدا مىكند . مثلا اگر بگوييم كه : اسلام براى حقن دماء ، حليت ذبيحه و صحت نكاح علت منحصره است . متفاهم عرفى عبارت از اين است كه :\r\nبدون اسلام هيچ كدام از اين احكام نيست ، نه اينكه شخص فاقد اسلام بتواند يك يا دوتاى از اينها را داشته باشد و فقط مجموع آنها را نتواند داشته باش . پس اين اشكال كه بر محقق كركى و ديگران در مورد استفاده از مفهوم شرط مىكرديم به ايشان وارد نيست .\r\nبله آن اشكال اول بر ايشان وارد است كه مورد مسأله در دو صحيحه مذكور ، عيب سابق است در حالى كه مورد بحث ما عبارت از عيب لاحق است ، و معيار براى سقوط خيار يا وجود آن مىتواند حصول رضايت به عيب يا عدم آن باشد و دليلى ندارد كه معيار عبارت از عدم تدليس يا وجود آن بوده باشد كه نتيجه گرفته\r\n\r\n","description":"","footnote":"","page_name":" 6610 ","page_number":19},
  {"content":"\r\n\r\nشود كه در عيب لاحق چون تدليسى نبوده ، پس خيار فسخى هم نخواهد بود .\r\nعلاوه بر اينكه فرضا ما بپذيريم كه معيار عبارت از خصوص تدليس و عدم آن هست ، آيا تدليس در عيب حادث اصلا راه ندارد ؟ يا اينكه مىتوان گفت كه ممكن است كه زنى كه پس از عقد عيب در او حادث شده است و هنوز دخول نشده است ، مىشود كه عيب خود را مخفى كند تا اينكه مرد دخول نمايد و بدين ترتيب تمام مهر براى او مستقر گردد ؟ پس تدليس در عيب حادث بعد از عقد هم مىتواند بيايد .\r\n\r\nاشكال تنافى روايات مقيدة\r\nبا قطع نظر از اشكال‌هاى ذكر شده ، اين دو روايتى كه مورد تمسك آقايان است يعنى صحيحه عبد الرحمن بن ابى عبد الله و صحيحه ابى عبيدة ، مفادشان مختلف است و بايد يكى به ديگرى ارجاع گردد و نمىتوان به هر دو روايت استدلال نمود .\r\nبراى اينكه روايت عبد الرحمن دخول را ملاك قرار داده و دلالت مىكند بر اينكه اگر دخول كرده باشد - البته به قرينه روايات ديگر مقصود دخول عمدى است - خيار ساقط است و الا خيار دارد ، پس مفاد آن مطابق با روايت غياث بن ابراهيم مىشود كه در عقد سابق فرق گذاشته است بين دخول و عدم آن به اينكه رضا و عدم آن با دخول حاصل مىشود ، پس اين ديگر براى مورد بحث ما دليل نمىشود .\r\nو اما اگر بگوييم كه اين صحيحه عيب حادث و سابق هر دو را مىگيرد - كه مثل محقق كركى مىگويد - پس بايد بگوييم كه هم عقد اثباتى را متعرض است و هم عقد نفيى را چون « ما لم يدخل بها و اذا دخل فلا » دارد پس اين را هم كه بدون دخول خيار نيست مىگويد . و بنابراين ، اين روايت اين را كه تدليس هم موجب خيار فسخ باشد نفى مىكند و ملاك را خصوص دخول مىداند ، در حالى كه محقق كركى براى عقد اثباتى و اين كه با دخول ثابت مىشود به اين روايت تمسك مىكند ولى\r\n\r\n","description":"","footnote":"","page_name":" 6611 ","page_number":20},
  {"content":"\r\n\r\nنسبت به عقد نفيى از آن رفع يد مىكند . پس يا بايد در صحيحه عبد الرحمن به قرينه صحيحه ابى عبيدة كه ملاك را تدليس قرار داده است تصرف كنيم و يا در صحيحه ابى عبيدة به اين كه يكى از آنها را مختص به عقد سابق قرار بدهيم ، پس بالاخره به يكى از آنها مىتوان در مقام - بر فرض تماميت استدلال - تمسك نمود ، نه به هر دوى آنها آنطورى كه صاحب جواهر ، شهيد ثانى و محقق كركى خواسته‌اند به هر دو تمسك كنند و نتيجه گرفته‌اند كه هم دخول مسقط خيار است و هم تجدد عيب و عدم تدليس مطلقا مسقط خيار است .\r\n\r\nتتمه بحث از انصراف و بيان وجه عدم خيار در عيوب لاحقه\r\nوجه اخيرى كه سابقا « 1 » براى انصراف ذكر شد مدعى بود كه اكثر اين عيوب در پس از دخول و به دنبال طول عمر ، بيشتر اتفاق مىافتند و اينكه از آنها سؤال نشده است و سؤال از حصول اين عيوب در قبل از ازدواج شده است - كه كمتر اتفاق مىافتند - كاشف از اين است كه عدم خيار در پس از ازدواج مفروغ عنه بوده است و مورد سؤال خصوص عيب‌هاى سابق بوده است .\r\nچه بسا بتوان گفت كه انصراف ادله از عيوب بعد از دخول تحقق دارد ؛ چرا كه سؤال از آن داعى ندارد ، چون خاصيتى ندارد كه سؤال كنند ؟ مهر كه مستقر شده است ، طلاق هم كه به دست اوست ، تنها نياز به شاهدهاى عادل نخواهد بود ، آيا فقط به خاطر اين ، امام بيايد حكم به خيار فسخ را بيان كند ؟ ! اين روايات در صدد ارائه راه استخلاص و رفع مشكل و ضرر هستند .\r\nلذا نه سؤال از اين گونه امور متعارف بوده است و نه اين ادله ظهورى دارند كه آن موارد را هم شامل بشود .\r\nبله بين عقد و دخول هم داعى براى سؤال ممكن است و هم جعل حكم فائده دارد و طرف را از پرداخت مهريه نجات مىدهد ؛ چرا كه اگر بخواهد طلاق بدهد\r\n\r\n\r\n","description":"","footnote":"\r\n( 1 ) - در صفحه 25 گذشت .\r\n","page_name":" 6612 ","page_number":21},
  {"content":"\r\n\r\nبايد نصف مهر را بپردازد . لكن به علت ندرت از آن سؤال نشده است ؛ چرا كه اينكه عيب قبل از عقد بوده باشد - كه مورد حتمى روايات است - وجود داشته است و اين هم كه بعد از دخول عيوب حاصل شود ، شايع بوده است ولى اين كه در فاصله بين عقد و عروسى - كه سابقا در محيط عرب بعد از عقد نمىگذاشتند زن بماند - عيوبى حادث شود ، شايع نبوده است و لذا از آن سؤال نشده است . لذا اين عدم سؤال علامت انصراف نيست .\r\nلكن با توجه به ندرت وقوع عيب در بين عقد و ازدواج اولًا و عدم وقوع سؤال از آن ثانياً و وجود بعضى از تعبيرات در بعضى روايات كه موجب شك در اطلاق روايات نسبت به حدوث عيب در بين عقد و ازدواج مىشود ، ثالثاً اطلاق قابل تمسكى براى قول به وجود خيار فسخ در عيوب لاحقه وجود ندارد و لذا بايد به اصول اوليه كه مقتضى عدم خيار است تمسك نمود .\r\nو اما روايات موجب ترديد در اطلاقات عبارتند از :\r\nالف - روايت دعائم الاسلام عن على عليه السلام انه قال : تردّ المرأة من القرن و الجذام و الجنون و البرص ، فان كان دخل بها فعليه المهر و ان شاء أمسك و ان شاء فارق و يرجع بالمهر على من غره بها و ان كانت هى التى غرّته رجع به عليها . « 1 » كه در اين روايت به طور كلى گفته است « يرجع بالمهر على من غرّه بها » و نگفته است كه « ان غرّه بها » و اين كاشف از اين است كه كأنه حكم به خيار هميشه ملازم است با وجود غرور كه فقط نسبت به عيوب سابقه مىآيد ، لكن اين روايت از نظر سند ضعف دارد .\r\nب - صحيحه رفاعة بن موسى قال سألته يعنى أبا عبد الله عليه السلام عن المحدودة ؟ قال لا يفرق بينهما يترادان النكاح قال : و لم يقض على عليه السلام فى هذه و لكن بلغنى فى امرأة برصاء انه يفرق بينهما و يجعل المهر على وليّها لانه دلسها . « 2 »\r\n\r\n\r\n","description":"","footnote":"\r\n( 1 ) - مستدرك الوسائل 15 : 46 ، كتاب النكاح ، ابواب العيوب و التدليس ، الباب 1 ، الحديث 5 .\r\n( 2 ) - وسائل الشيعة 21 : 212 ، كتاب النكاح ، ابواب العيوب و التدليس ، الباب 2 ، الحديث 2 .\r\n","page_name":" 6613 ","page_number":22},
  {"content":"\r\n\r\nكه حضرت در اين روايت تعليل به تدليس آورده است و در عنوان هم نمىگويد كه برصاء قديمى بوده است بلكه آن را مطلق گذاشته است .\r\nبالاخره : از اين گونه تعبيرات به حسب متعارف استفاده مىشود كه همان عيوب سابقه مورد نظر اين احكام هستند ؛ چرا كه عيب حادث بعد از دخول كه سؤال از آن متعارف نبوده است و جعل حكم هم براى آن به جهت عدم تفاوت چندان از نظر آثار ، مناسب نبوده است ، حدوث عيب قبل از دخول و بعد از عقد هم كه ندرت داشته است . و آنكه ندرت نداشته است همان عيب سابق بر عقد بوده است كه مقتضاى تعليلاتى مثل « لانه دلّسها » هم ، در عموم و اطلاق اين روايات مشكل ايجاد مىكند . و لذا به نظر مىرسد كه به همان اصول كه مقتضى ثبوت عقد و عدم خيار در عيوب لاحقه بر عقد هستند مىشود تمسك نمود .\r\n« * و السلام * »\r\n\r\n","description":"","footnote":"","page_name":" 6614 ","page_number":23},
  {"content":"\r\n\r\n\r\n31 / 1 / 1384 چهارشنبه درس شمارهء ( 762 - 754 ) كتاب النكاح / سال هفتم\r\nبِسْمِ اللَّهِ الرَّحْمنِ الرَّحِيمِ\r\n\r\nاحكام عيوب\r\n\r\nمسأله دوم فوريت در خيار فسخ\r\nكلام « شرايع » : خيار الفسخ على الفور ، فلو علم الرجل او المرأة بالعيب فلم يبادر بالفسخ ، لزم العقد « 1 » .\r\n\r\nشرح صاحب « جواهر » :\r\nايشان هم مثل محقق حلى رحمه الله فوريت را پذيرفته ، سپس به سه دليل براى فورى بودن اشاره مىنمايد كه عبارتند از :\r\nالف - اجماعى بودن حكم به فوريت خيار فسخ\r\nب - تحرز از ضررى كه از تأخير لازم مىآيد .\r\nج - لزوم اكتفاء به قدر متيقن در مخالفت با اصل .\r\nو در ادامه مىگويد : عمده مستند در اينجا اجماع است و اگر اجماع در كار نبود ، ادله ديگر قابل مناقشه است « 2 » .\r\n\r\nبررسى ادله مذكور در كلام جواهر\r\n\r\nبيان عدم تماميت اجماع\r\nاولين تغييركننده به اجماع در مسأله - نظير خيلى از مسائل ديگر كه شروعش از او بوده است - محقق كركى در « جامع المقاصد » است ، كه تعبير به « عندنا » نموده است « 3 » ، سپس در « شرح لمعه » هم همين تعبير شده است و در « مسالك » و « نهاية\r\n\r\n\r\n","description":"","footnote":"\r\n( 1 ) - شرايع الاسلام 2 : 542 .\r\n( 2 ) - جواهر الكلام 30 : 343 .\r\n( 3 ) - جامع المقاصد 13 : 294 .\r\n","page_name":" 6615 ","page_number":24},
  {"content":"\r\n\r\nالمرام » تعبير به « ظاهر الاصحاب الاتفاق عليه » ، در « كشف اللثام » تعبير « بالاتفاق كما يظهر من الاصحاب » ، در « مفاتيح » ، « عند اصحابنا » ، در « كفايه » سبزوارى « عندهم » يعنى عند الاصحاب ، در « رياض » « بلا خلاف بل عليه الاجماع كما حكاه جماعة » ، در « حدائق » « و المشهور فى كلامهم من غير خلاف يعرف » و بالاخره در « جواهر » تعبير به « بلا خلاف أجده فيه بل حكى غير واحد الاتفاق عليه » آمده است .\r\nلكن با مراجعه به كتب قدماء معلوم مىشود كه ادعاء اجماع در مسأله تمام نيست ؛ براى اينكه فقط سه نفر از قدماء يعنى شيخ در « مبسوط » ، ابن حمزه در « وسيله » و كيدرى در « اصباح » در اينجا قائل به فوريت خيار فسخ شده‌اند ، و اما ساير قدماء از قبيل : صدوق ، مفيد ، سيد مرتضى ، حلبى ، ابن براج ، قطب راوندى و اقوال منقول از ابن بابويه ، هيچ كدام آنها ذكرى از فوريت خيار نكرده‌اند . و از طرفى مسأله در بين عامه هم محل خلاف است ، و الا اگر عامه تسالم بر فوريت داشتند ، ما آن را براى اثبات اجماع كافى مىدانيم ؛ براى اينكه اگر مسأله‌اى مورد ابتلاء ، حكم مورد تسالمى در بين عامه داشته و نقلى بر خلاف آن از معصوم صادر نشده باشد ، براى احراز تقرير كفايت مىكند .\r\n\r\nاشكال استدلال به لزوم ضرر از تأخير\r\nمسأله تحرز از ضرر علاوه بر جواهر در برخى كتب ديگر نيز ذكر شده است ، لكن كسى مقصود از آن را لزوم ضرر بر زن ندانسته است ؛ براى اينكه زن كه ضررى نمىبيند ، به جهت اينكه در فاصله تأخير شده ، نفقه‌اش را دريافت مىكند .\r\nو اما مقصود كسانى كه مسأله تحرز از ضرر را در اينجا مطرح كرده‌اند ، استدلال به قاعده ضرر نبوده است ، بلكه مىخواسته‌اند بگويند : با توجه به اينكه اصل اولى لزوم نكاح است و شارع در موارد عيوب براى جلوگيرى از ضرر طرفين جعل خيار نموده است ، و اين ملاك با گذشتن اول وقت و تمكن از فسخ از بين مىرود ؛ چرا كه\r\n\r\n","description":"","footnote":"","page_name":" 6616 ","page_number":25},
  {"content":"\r\n\r\nادله جعل خيار از موردى كه خود شخص با ادامه زوجيت بعد از اول وقت ، اقدام بر ضرر نمايد ، انصراف دارد ، پس با از بين رفتن ملاك حكم به خيار فسخ ، به اقتضاء استصحاب بقاء نكاح و يا عمومات - بنابر اختلافى كه در كيفيت تقريب لزوم معاملات هست - حكم به لزوم و انتفاء خيار فسخ بعد از اول وقت مىشود .\r\nلكن اين بيان هم دليل تامى بر فوريت خيار نيست ، براى اينكه فرضا كه بپذيريم ملاك براى حكم به خيار فسخ خصوص دفع ضرر از طرفين است ، لكن اين معنا قابل انكار نيست كه در بسيارى از موارد ، شخص براى اعمال خيار خود نياز به تأمل و مشورت دارد و چه بسا با عجله در اعمال خيار ، ملاك مذكور نقض شود ، مضافا به اينكه مدلول روايات - به طورى كه خواهد آمد - عبارت از فوريت خيار فسخ نيست ، تا نوبت به اين حرفها برسد .\r\n\r\nتوضيح لزوم اكتفاء به قدر متيقن در خلاف اصل\r\nمقصود از اين استدلال اين است كه بنابراين كه ادله خاصه و روايات بر فوريت يا جواز تراخى قائم نشده باشد ، نوبت مىرسد به ادله عامه كه عمومات و مطلقات هستند ، يعنى با تمسك به اصالة العموم يا اصالة الاطلاق حكم به لزوم عقد پس از اول وقت و سقوط خيار بشود ، و در صورت نبودن ادله عامه ، با تمسك به اصل استصحاب لزوم عقد ، حكم به سقوط خيار فسخ پس از وقت بشود ، و به عبارت ديگر در مخالفت با اصالة العموم و اصالة الاطلاق و يا اصل استصحاب ، بايد به قدر متيقن از آن اكتفاء نمود .\r\nلكن اين استدلال ، بحث مفصلى است كه در طى مباحث آينده و بررسى ابعاد آن ، عدم تماميت استدلال به آن در مسأله مورد بحث ، روشن خواهد شد .\r\n\r\nذكر بحث‌هاى موجود در مسأله\r\nچند بحث در اينجا هست كه عبارتند از :\r\nالف - مقتضاى ادله و روايات خاصه نسبت به فوريت خيار فسخ چيست ؟\r\nب - بر فرض عدم دليل خاص تام ، بر فوريت يا تراخى ، مقتضاى ادله عامه و\r\n\r\n","description":"","footnote":"","page_name":" 6617 ","page_number":26},
  {"content":"\r\n\r\nمطلقات چيست ؟\r\nج - بر فرض نبودن دليل عام يا خاص بر فوريت يا تراخى ، مقتضاى اصل عملى چيست ؟\r\nالبته بحثى هم بنابر مبناى صاحب جواهر كه استصحاب را - بر خلاف مسلم بين متأخرين - مقدم بر اطلاق دليل مىداند و از جمله آن اطلاق ازمانى در محل بحث است ، وجود دارد كه متعرض آن نمىشويم .\r\n\r\nبررسى ادله و روايات خاصه\r\nادله خاصه در اينجا عبارتند از :\r\nالف - اجماع بر فوريت\r\nب - لزوم ضرر از تراخى\r\nج - روايات خاصه\r\nو با توجه به اينكه از مسأله اجماع و همين طور مقتضاى تحرز از ضرر ، در طى بررسى كلمات صاحب جواهر بحث نموديم ، دليل خاصى كه بحث از آن باقى مانده است و كمتر كسى از فقهاء متعرض آن شده است - فقط صاحب مدارك در « نهاية المرام » به آن اشاره نموده است - بررسى مقتضاى روايات است كه به بحث از آن مىپردازيم .\r\n\r\nكلام صاحب « مدارك » راجع به روايات\r\nايشان مىگويد : از بعضى از روايات هم ، فورى بودن خيار فسخ استفاده مىشود . لكن توضيح نمىدهد كه مقصودش كدام روايات است .\r\nتوضيح و بررسى كلام ايشان : محتمل است كه نظر ايشان به يكى از دو طايفه از روايات باشد كه عبارتند از :\r\n1 - رواياتى كه ظاهر آنها اين است كه اگر شخص راضى به عيب شد ، خيار فسخ\r\n\r\n","description":"","footnote":"","page_name":" 6618 ","page_number":27},
  {"content":"\r\n\r\nاو ساقط مىشود « 1 » ، با ضميمه كردن اين مطلب كه نگه داشتن زن پس از علم به عيب او كاشف و مساوق با رضاست . ( در فرض جهل به عيب حتى قائلين به فوريت هم معتقدند تاخير اشكالى ندارد )\r\nلكن جوابش اين است كه نگه داشتن اعم از رضا است ؛ براى اينكه گاهى زن را نگه مىدارد كه در مورد صلاح بودن فسخ عقد با او همفكرى يا مشاوره نمايد و گاهى با وجود اينكه تصميم به فسخ گرفته ولى تأخير فسخ عقد را صلاح مىبيند ، پس امساك و نگه داشتن زن كاشف از رضاى به عيب نمىشود .\r\n2 - روايت « غياث بن ابراهيم « 2 » عن جعفر عن أبيه عن على عليه السلام : فى رجل تزويج امرأة فوجدها برصاء او جذماء ؟ قال : ان كان لم يدخل بها و لم يبين له ، فان شاء طلق و ان شاء امسك و لا صداق لها و اذا دخل بها فهى امرأته « 3 » » . كه مدلول آن با ملاحظه روايتى ديگر قدرى روشن مىشود و آن روايت عبارت است از روايت ابى عبيدة عن ابى جعفر عليه السلام فى رجل تزوج امرأة من وليها ، فوجد بها عيبا بعد ما دخل بها ، قال : فقال : اذا دلست العقلاء و البرصاء و المجنونة و المفضاة و من كان بها زمانة ظاهرة ، فانها ترد على أهلها من غير طلاق . . . « 4 »\r\nوجه استظهار : در روايت غياث درباره مردى كه پس از ازدواج با زنى متوجه\r\n\r\n\r\n","description":"","footnote":"\r\n( 1 ) - ر . ك : وسائل الشيعة ، باب 3 از ابواب العيوب و التدليس ، ح 1 و 3 .\r\n( 2 ) - در مباحث سابق در مورد غياث بن ابراهيم مفصلا بحث كرده و ثابت نموديم كه بر خلاف نظر مرحوم آقاى خويى ، امكان اتحاد غياث بن ابراهيم كه شيخ و نجاشى او را از اصحاب امام صادق و امام كاظم عليه السلام دانسته‌اند با غياث بن ابراهيم كه شيخ او را از اصحاب امام باقر عليه السلام و از بتريه ( زيديه سنى ) دانسته وجود دارد و اتفاقا همين روايت مىتواند مؤيد اتحاد باشد چون غياث اين روايت را از امام صادق عليه السلام نقل مىكند و در مورد حضرت تعبير جعفر به كار برده كه از افراد شيعه اين تعبير بعيد است ، اما از يك فرد زيدى سنى اين تعبير بعيد نيست .\r\n( 3 ) - جامع الاحاديث 26 : 235 ، كتاب النكاح ، ابواب العيوب و التدليس ، الباب 1 ، الحديث 13 .\r\n( 4 ) - جامع الاحاديث 26 : 233 ، كتاب النكاح ، ابواب العيوب و التدليس ، الباب 1 ، الحديث 10 .\r\n","page_name":" 6619 ","page_number":28},
  {"content":"\r\n\r\nبرصاء يا جذماء بودن او شده است ، حكم شده است كه « ان كان لم يدخل بها و لم يبين له . . . » اگر دخول به او نكرده باشد و معيوب بودن زن هم براى او بيان نشده بوده است ، اگر بخواهد طلاق مىدهد و يا او را نگه مىدارد .\r\n- و به قرينه ذيل روايت ، واضح است كه مقصود از طلاق در اين عبارت ، فسخ است يعنى معناى لغوى طلاق كه رها كردن است و الا طلاق اصطلاحى كه حتى بعد از دخول در دست مرد است - و ظاهر اين روايت حكم به عدم خيار در صورت دخول به زن است ، چه قبل از علم به عيب دخول كرده باشد و چه بعد از آن ، روايت ابى عبيدة مقصود از روايت غياث را روشن مىكند ؛ چرا كه موضوع سؤال در آن مردى است كه پس از دخول ، متوجه عيب زنش گرديده است و مع ذلك حكم به خيار داشتن او شده است ، پس روشن مىشود كه مراد از عدم دخول در عبارت « ان كان لم يدخل بها و لم يبين له » در روايت غياث ، عدم دخول پس از داشتن عيب است .\r\nبا توجه به معنايى كه شد و نظر به اينكه در روايت غياث بن ابراهيم فرض مسأله اين است كه « فوجدها برصاء او جذماء » ؛ يعنى قبل از ازدواج نمىدانسته است ؛ چرا كه مىگويد : « پس از ازدواج او را برصاء يا مجذوم يافت » و اين با عالم بودن او نسبت به عيب در قبل از ازدواج نمىسازد ، بنابراين ، قيد « و لم يبين له » چه چيزى را مىخواهد بيان كند ؟ ظاهرش اين است كه مىخواهد بگويد كه اگر قبلا براى او روشن نبوده است و الان مىخواهد اعمال خيار كند مىتواند و اما اگر قبلا براى او روشن بوده است و الان بخواهد اعمال خيار نمايد ، نمىتواند ، و اين عدم توان با روشن بودن در قبل شامل روشن بودن پس از عقد هم مىشود و نتيجتاً مفاد اين روايت عبارت از فوريت مىباشد .\r\nلكن احتمال ديگرى در معناى روايت غياث هست كه موجب عدم تماميت استدلال به روايت مذكور براى فوريت خيار فسخ مىشود و آن اينكه اگر پس از سؤالى كه از امام مىشود ، حضرت جواب را كلى بدهند ، در اين صورت نمىتوان خصوصيات آمده در سؤال را موجب قيد در حكم دانست ، و اما اگر جواب مذكور\r\n\r\n","description":"","footnote":"","page_name":" 6620 ","page_number":29},
  {"content":"\r\n\r\nاز طرف امام ، ناظر به قيود آمده در سؤال باشد و يا گفته شود كه در مفروض سؤال ، حكم چنين است ، در اين صورت جواب مذكور اطلاقى نخواهد داشت . در اينجا هم جواب امام محتمل است كه ناظر به خصوصيات سؤال باشد كه سؤال از حكم شخصى است كه نمىدانسته است و بعد از ازدواج ، زن را معيوب يافته است ، حضرت با « لم يبين له » اشاره به مفروض سؤال دارد ؛ يعنى در اينجا كه جاهل بوده و براى او عيب زن بيان نشده بود ، اگر پس از دانستن ، دخول كرده باشد ، ديگر خيار فسخ ندارد و الا خيار دارد ، حتى اگر فوراً اعمال خيار نكند . و با اين احتمال ، دلالت روايت بر تراخى خواهد بود نه فوريت ، و با وجود اين احتمال ، ديگر استدلال به آن براى فوريت تمام نخواهد بود .\r\n\r\nبررسى مدلول روايات نسبت به فوريت\r\n\r\nنفى ظهور « تردّ » در فوريت :\r\nاگر چه در كثيرى از روايات عبارت « تردّ » آمده است و بعضى قائل به ظهور امر در فوريت هستند ، لكن در موارد ارشاد به فساد بودن امر - مثل « أعد الصلاة » كه يعنى نماز باطل است - ديگر مسأله امر مطرح نيست ، تا اينكه فوريت يا تراخى در مورد آن گفته شود ، و « تردّ » در روايات محل بحث هم امر به ردّ به داعى امر مولوى نيست ، بلكه ارشاد به وجود خيار فسخ براى طرف است .\r\n\r\nنفى ظهور برخى روايات در فوريت يا تراخى :\r\nروايتى كه حضرت در آن ، در مورد شخص عوراء مىفرمايد : نه ، در مورد او خيار نيست ، بلكه اين عيب‌ها ( برص ، جذام ، جنون و عفل ) خيار مىآورد « 1 » . فقط در مقام بيان نفى خيار در عوراء و ثبوت آن در عيوب مذكور است و الا ناظر به اينكه خيارش تراخى دارد يا نه ، ناظر نيست ، و همين طور روايت وارد در نفى خيار فسخ در زنا و اثبات خيار در امور ديگر ، اين گونه روايات اطلاقى نسبت به فوريت يا تراخى ندارند .\r\n\r\n\r\n","description":"","footnote":"\r\n( 1 ) - جامع الاحاديث 26 : 232 ، كتاب النكاح ، ابواب العيوب و التدليس ، الباب 1 ، الحديث 4 .\r\n","page_name":" 6621 ","page_number":30},
  {"content":"\r\n\r\nو اما در جايى كه ابتداءً بفرمايد كه اگر زنى اين طور بود اختيار فسخ هست ، اگر چنانچه قيدى نياورد اطلاق آن اقتضاء مىكند كه فوريت نداشته باشد ، البته گاهى بعضى از مراحل آن ، به جهت ضرر و يا جهات ديگر منشأ انصراف است ، و اما اينكه ظهور در فوريت داشته باشد و اين بحث بشود كه اگر از شب تا صبح بگذرد آيا مضر به فوريت هست يا نه ؟ كه فقهاء اين را گفته‌اند و آن را مضر به فوريت دانسته‌اند ، اين استظهار درست نيست .\r\n\r\nبيان ظهور برخى روايات در جواز تراخى :\r\nدر چند روايت « 1 » در بيان وجود خيار فسخ « ما لم يدخل » آمده است و اين روايات ظهور نسبتاً قوى در جواز تراخى دارند چرا كه قيد به اينكه بلافاصله بعد از توجه اگر دخول نكند خيارش ساقط مىشود را ندارند ، بلكه مىگويند كه تا موقعى كه دخول نكند خيار دارد و پس از دخول هست كه ديگر خيار ندارد ، خصوصا كه در خيلى از موارد ، اعمال خيار با تأخير از اول وقت همراه مىشود ، چرا كه بايد تأمل بكند كه زن را رها كند يا نگه بدارد .\r\nبالاخره اين روايات از اين حيث اطلاقشان اقتضاء جواز تراخى در اعمال خيار را دارد .\r\n\r\nبررسى مقتضاى ادله عامه و مطلقات\r\nقبل از طرح و بررسى كلمات فقهاء در مورد مقتضاى ادله عامه و مطلقه در مورد اعتبار فور يا تراخى در اعمال خيار فسخ ، به ذكر اشكال مرحوم نائينى در مورد امكان شمول مطلقات نسبت به انقسامات متأخر از حكم ، و بررسى آن مىپردازيم .\r\n\r\nتفصيل مرحوم نائينى بين انقسامات سابقه و لاحقه در اخذ به اطلاق و عموم\r\nمطلبى را مرحوم آقاى نائينى دارد كه تقريبا خيلى از آقايان آن را به عنوان يك اصل موضوعى پذيرفته‌اند و آن اينكه اطلاق يا عموم - البته بحث را در اطلاق گفته‌اند ولى عموم با مطلق فرقى در مطلب نمىكند - نسبت به اقسامى اطلاق پيدا\r\n\r\n\r\n","description":"","footnote":"\r\n( 1 ) - جامع الاحاديث 26 : 249 ، كتاب النكاح ، ابواب العيوب و التدليس ، الباب 9 ، الحديث 1 و 2 .\r\n","page_name":" 6622 ","page_number":31},
  {"content":"\r\n\r\nمىشود كه از اقسام قبل از حكم آن مطلق باشد و اما نسبت به اقسام متأخر از حكم ، اطلاق حاصل نمىشود . مثلا در « العالم يجب اكرامه » عالم شامل ايرانى و غير ايرانى ، عرب و عجم ، هاشمى و غير هاشمى و عاقل و غير عاقل مىشود ، اينها انقسامات قبل از حكم در عالم هستند و اطلاق حكم شامل همه آنها مىشود و اما يك انقساماتى هم پس از تعلق حكم پيش مىآيد مثل اينكه شخص نسبت به اين حكم يا عالم است يا جاهل و مثل اينكه يا از اين امر منبعث مىشود و يا نمىشود و اينكه يا قصد الامر مىكند و يا نمىكند ، ايشان مىگويد اطلاق حكم نمىتواند شامل اين اقسام بشود ، يعنى دليل در مقام اثبات كاشفيت از اطلاق حكم ندارد ، پس تمسك به اطلاق حكم براى شمول حكم نسبت به آنها صحيح نيست ، و از آنجا كه در عالم ثبوت ، يا حكم نسبت به آن اقسام مطلق است و يا مطلق نيست ، براى بيان وضع حكم نسبت به آنها نياز به متمم جعل مىباشد ، دليل شمول احكام نسبت به عالمين و جاهلين عبارت از اجماع است ، اگر چه در بعضى از موارد با ادله خاصه حكم مخصوص به عالمين مىشود مثل مسأله جهر و اخفات و قصر و تمام . و اما نسبت به موضوعات ، در مواردى كه نياز به متمم جعل هست ، چنين اجماعى ديگر در كار نيست مثلا در بيع كه بايع مىگويد : « ملكتك هذا الشىء » اين اطلاق دارد كه اين مال فروخته شده چه خصوصياتى دارد و با چه شرايطى تحويل او مىشود و اما نسبت به اينكه اين قراردادى كه با تو بستيم حتى بعد از اينكه تو در اول وقت خيار « فسخت » گفتى بازهم ملكيت تو بر آن باقى بماند و من هم مالك عوض ، باقى بمانم ، اطلاقى ندارد . پس نمىتوانيم با تمسك به مثل «   أَوْفُوا بِالْعُقُودِ   » اطلاق آن را شامل عقدى كه خيار فسخ متوجه آن شده است نسبت به زمان پس از اول وقت كه مىتوانست در آن اعمال خيار كند ، بدانيم ، و نياز به متمم جعل هست .\r\nصاحب « جواهر » و عده‌اى گفته‌اند كه متمم جعل هست و آن اجماع بر فوريت\r\n\r\n","description":"","footnote":"","page_name":" 6623 ","page_number":32},
  {"content":"\r\n\r\nاست و ما با توجه به آن حكم مىكنيم كه وجوب وفاء نسبت به پس از اولين زمان امكان اعمال خيار فسخ ، وجود دارد . بالاخره ، اين تقسيم و عدم اطلاق نسبت به انقسامات لاحقه در مطلقات به عنوان يك اصل موضوعى ذكر شده است .\r\n\r\nبيان عدم تماميت تفصيل مذكور\r\nبر فرض اينكه مولى نتواند اطلاق حكم نسبت به انقسامات لاحقه بر حكم را در همان جمله اول كه حكم را با آن بيان مىكند ، بيان نمايد ، لكن اشكالى در اين نيست كه مىتواند آن را در ضمن جمله‌هاى ديگر به طور متصل به جمله اول بيان كند ؛ چرا كه حتى در مورد انقسامات سابقه بر حكم ، مادامىكه كلام مولى تمام نشده است ، نمىتوان به اطلاق كلام او اخذ نمود و همان طورى كه صاحب معالم گفته است « و للمتكلم ان يلحق بكلامه ما شاء من اللواحق » ، متكلم مىتواند هر قيدى را كه بخواهد در كلام متصل به جمله اول بياورد و پس از اتمام كلام او و نياوردن قيد ، مىتوان به اطلاق كلام او اخذ نمود - بر خلاف شيخ كه مىگويد : اطلاق وقتى منعقد مىشود كه تا زمان ظرف عمل قيدى نياورده و بعضى هم گفته‌اند كه در همان جمله اول هم مىتوان به انقسامات لاحقه بر حكم نظر داشت - با اين بيان كه نظر مشهور در اخذ به اطلاق است ، ديگر چه فرقى بين انقسامات سابقه و انقسامات لاحقه مىباشد ؛ براى اينكه متكلم مىتواند در ادامه كلامش نسبت به هر كدام از آنها قيدى را بيان كند و بعد از اتمام كلامش ، وقتى كه قيدى نياورده باشد مثلا نگفته باشد كه « و ليكن به قصد الامر » در مورد يك عملى ، مىتوان به اطلاق كلام او تمسك و نسبت به همه اقسام سابقه و لاحقه بر حكم ، مقصود او را استظهار نمود .\r\nخلاصه اينكه : اگر مولى در مقام بيان بوده باشد چه از نظر مقام ثبوت و اينكه چه قيودى را لحاظ كند و چه از نظر مقام اثبات و بيان آن قيود ، و لو به صورت جمله‌هاى بعدى ، فرقى بين انقسامات سابقه و انقسامات لاحقه نيست و لذا\r\n\r\n","description":"","footnote":"","page_name":" 6624 ","page_number":33},
  {"content":"\r\n\r\nمىتوان به اطلاق كلام متكلم براى حكم به اراده شمول اخذ نمود و اما اگر در مقام بيان نباشد ، بازهم فرقى نمىكند و در رابطه با هيچ كدام از دو قسم نمىتوان اخذ به اطلاق نمود .\r\n\r\nبررسى شمول عام و مطلق نسبت به فرد خارج شده در بخشى از زمان\r\n\r\nكلام محقق كركى در مسأله\r\nاصل اين بحث را هم مانند خيلى از مباحث كه در كتب متأخرين مطرح شده است ، محقق كركى در خيار غبن مطرح نموده است و درباره خيار مىگويد : چون ما هم از نظر افراد و هم از نظر زمان ، دليل اجتهادى و عام نظير   « أَوْفُوا بِالْعُقُودِ »   و « المؤمنون عند شروطهم » داريم ، كه بايد به عقد وفا نمود ، پس اگر فردى در زمانى از تحت عام خارج شد ، بايد به قدر متيقن اخذ نموده و در بقيه زمانها به عام تمسك نماييم . علىاى حال ايشان و بعضى ديگر - شايد حتى قبل از ايشان - با اين بيان قائل به فوريت خيار غبن شده‌اند .\r\nمرحوم صاحب « رياض » هم بيانى دارد و در طى آن فرق مىگذارد بين اينكه مورد تخصيص و خيار به وسيله اجماع ثابت شده باشد و يا به دليل ضرر و براى دفع آن جعل خيار شده باشد ، به اينكه در اولى جاى استصحاب است ولى در دومى جاى استصحاب نيست . اين مطالبى است كه قبل از شيخ گفته‌اند .\r\nمرحوم شيخ در همه اين مطالب مناقشه مىكند ، كه در اينجا مناقشات او نسبت به كلام محقق كركى را ذكر مىكنيم :\r\n\r\nمناقشات شيخ در كلام محقق كركى\r\nاما أخذ به قدر متيقن ، با توجه به اينكه استصحاب مقتضى بقاء خيار است ، نوبت به اخذ به قدر متيقن نمىرسد . ان قلت : خود شيخ استصحاب را در موارد شك در مقتضى جارى نمىداند پس چگونه در اينجا چنين اشكالى را نموده است . قلت : اشكال شيخ در اينجا بنابر مبناى آقايان است كه در عمومات اخذ به\r\n\r\n","description":"","footnote":"","page_name":" 6625 ","page_number":34},
  {"content":"\r\n\r\nقدر متيقن در مقابل استصحاب استدلال مىكنند و مىگويند : يك قدر متيقن داريم و يك عمومات و هركدامشان دليل مستقلى هستند و لذا حكم به فوريت مىكنند در حالى كه در جايى كه استصحاب مقتضى خيار باشد - چون مشهور قائل به استصحاب خيار هستند ذاتاً - جايى براى اخذ به قدر متيقن باقى نمىماند .\r\n\r\nتفصيل شيخ در اخذ به عموم در مسأله\r\nمرحوم شيخ در جواب از محقق كركى در « مكاسب » بيانى دارد كه نكاتى از آن مبهم و مورد اشكال است - به طورى كه بيان خواهيم كرد - مجموعه كلامشان اين است كه بله مستفاد از اطلاق   « أَوْفُوا بِالْعُقُودِ »   با مقدمات حكمت اين است كه حتما بر عموم ازمانى دلالت نمايد ، چرا كه لزوم وفاء بدون استمرار دائمى فايده مطلوب از معامله را ندارد ، و در موارد ترديد در خروج يك فرد از تحت عام ، مثل « اكرم العلماء » با تمسك به عموم افرادى حكم به دخول آن در تحت عام و با تمسك به عموم ازمانى حكم به دخول هميشگى آن در تحت عام مىكنيم و اما در جايى كه علم به خروج فردى - مثلا زيد - از تحت عام داريم لكن مقدار خروج آن را نمىدانيم ، ديگر جاى تمسك به اصل عدم تخصيص و مقدمات حكمت براى داخل كردن زيد در تحت عام نيست ؛ چرا كه وقتى زيد از تحت « اكرم العلماء » خارج شده است ، فرقى نمىكند كه چه مدت خارج شده باشد ، هر مقدار كه خارج باشد ، يك خروج است و در اين قضيه فرقى نمىكند كه از حكم وجوبى خارج شده باشد و يا از حكم تحريمى - ايشان براى حكم تحريمى هم مثال مىزند - ، بله اگر مدلول عام به گونه‌اى باشد كه مولى اكرام نسبت به هر روزى را يك فردى از افراد موضوع حساب كرده باشد ، يعنى اكرام امروز يك فرد ، اكرام فردا يك فرد و هكذا ، مثل « اكرم العلماء فى كل زمان » ، با توجه به اينكه زمان مفرد موضوع لحاظ شده است و اكرام‌ها به اعتبار تعدد زمان‌ها ، تعدد پيدا كرده‌اند ، اگر يكى از افراد از تحت عام خارج بشود ، در بقيه افراد مىتوان به اصالة العموم تمسك نمود ؛ چرا كه از باب\r\n\r\n","description":"","footnote":"","page_name":" 6626 ","page_number":35},
  {"content":"\r\n\r\nشك در تخصيص زائد مىشود ، پس در صورت اول كه زمان مفرد نبود نمىتوان به عام تمسك نمود و در نتيجه استصحاب حكم خاص جارى مىشود و اما در صورتى كه زمان مفرد باشد با تمسك به اصالة العموم حكم عام بر شخص جارى مىشود .\r\nبعد توضيح مىدهد كه : اينكه ما در صورت مفرد بودن زمان به عام تمسك كرديم و در صورت مفرد نبودن زمان استصحاب را جارى نموديم از باب تقديم عام بر استصحاب و يا تقديم استصحاب بر عام نيست كه بعضى اين بحث را صغراى مسأله تقدم يا تأخر استصحاب از دليل اجتهادى قرار داده‌اند ؛ چرا كه در صورت مفرد نبودن زمان ، حتى اگر استصحاب هم نبود ، بازهم نمىتوانستيم به عام تمسك كنيم ؛ براى اينكه در مواردى مىتوان به عام تمسك نمود كه شك در تخصيص زائد باشد ، ولى اگر يك تخصيص خورده باشد و احتمال بدهيم همه زمان‌ها نسبت به - مثلا - زيد با آن تخصيص خارج شده باشد ، عام ، ديگر صلاحيت تمسك نخواهد داشت . و همين طور در صورت مفرد بودن زمان ، حتى اگر عام نبود ، استصحاب در اينجا حجيتى نداشت ؛ براى اينكه اگر ما بخواهيم حكم فردى را با استصحاب حكم فرد قبلى اثبات بكنيم ، اسراء حكم از موضوعى به موضوع ديگر مىشود كه اين در استصحاب صحيح نيست .\r\nبعد مىگويد : اينكه ما گفتيم كه اگر دليل عام مفرد نباشد و مثلا با مقدمات حكمت ثابت شده باشد ، نمىشود به عام تمسك نمود ، به اين جهت نيست كه در اين جهت فرقى بين اثبات عموم غير مفرد با مقدمات حكمت و بين اثبات آن با عموم وضعى باشد و لذا حتى اگر دليل عامى به عموم وضعى و لغوى دلالت بر عموم غير مفرد نمايد - مثلا بگويد اكرم العلماء دائما ، كه معناى دائم عبارت از استمرار و هميشگى است و هر فردى از افراد را فرد جدايى حساب نكرده است و اين دلالت به دلالت وضعى و لغوى است نه به سبب اطلاق و مقدمات حكمت -\r\n\r\n","description":"","footnote":"","page_name":" 6627 ","page_number":36},
  {"content":"\r\n\r\nبازهم نمىتوان به عام تمسك نمود ؛ چون هر قطعه از زمان فردى براى عام نيست تا بتوان در شك در تخصيص زائد به اصالة العموم تمسك نمود .\r\nو بالاخره شيخ از مسأله مفرد بودن زمان و مفرد نبودن آن به عبارت ديگرى هم تعبير مىكند و آن اينكه مىگويد : اگر زمان به نحو ظرفيت براى ثبوت حكم باشد ، ديگر نمىتوان به عام تمسك نمود ؛ چون دليل عام يك حكم مستمر را مىخواهد ثابت كند و زيد از تحت اين حكم مستمر خارج شده است و ديگر نمىشود در مورد او به عام تمسك كرد و اما اگر زمان به نحو قيد و وصف موضوع باشد ، نه ظرف ثبوت حكم براى موضوع ، در اين صورت مىتوان در مورد زيد به عام تمسك نمود .\r\n\r\nدفع توهم جريان استصحاب در شك در مقتضى توسط شيخ\r\nسپس مىگويد : اينكه ما در صورت مفرد زمان نبودن دليل عام ، حكم به جريان استصحاب كرديم ، بر اساس مبناى مشهور بود كه فرقى بين شك در مقتضى و شك در رافع نمىگذارند و در تشخيص موضوع استصحاب قائل به تسامح‌اند ، ولى طبق تحقيق ، مسامحات عرفى براى تعيين موضوع استصحاب معيار نيست ، بلكه بايد با دقت احراز شود ، پس اگر با دقت عرفى موضوع استصحاب احراز بشود و شك در رافع باشد ، استصحاب جارى مىشود و ما نحن فيه از قبيل شبهه حكميه است ؛ ما نمىدانيم كه آيا موضوع عبارت از كسى است كه جز با فسخ كردن ، امكان دفع ضرر از خودش را ندارد ، يا اينكه اوسع از اين است ؟ مسأله مشكوك است ، لكن نمىتوان در اينجا استصحاب را جارى نمود ؛ چرا كه احراز موضوع نشده است ، و در شك در مقتضى ، استصحاب را جارى نمىكنيم .\r\n\r\nتوضيحات كلام شيخ\r\nان قلت : بر چه اساسى شيخ در اين كلامش مسأله عدم احراز موضوع را - كه عدم جريان استصحاب در آن مورد اتفاق است - با مسأله شك در مقتضى ، كه\r\n\r\n","description":"","footnote":"","page_name":" 6628 ","page_number":37},
  {"content":"\r\n\r\nجريان استصحاب در آن مورد اختلاف است ؛ به نظر شيخ جارى نيست و به نظر آخوند جارى است ، مخلوط نموده است ؟ در حالى كه اگر شك در احراز موضوع باشد ، پس طبق تمام مسلك‌ها استصحاب جارى نخواهد بود ، نه فقط طبق مسلك شيخ .\r\nقلت : در مثل « اكرم العالم » كه ترديد هست در اينكه مقصود از عالم آيا خصوص متلبس به علم است يا اينكه شامل كسى كه قبلا عالم بوده و الان عالم نيست هم مىشود ؟ اين عنوان عالم كه موضوع بالذات براى وجوب اكرام است وقتى كه بر زيد خارجى تطبيق مىشود ، چون حكم يكى از دو متحد را مىتوان به متحد ديگر نسبت داد ، پس زيد هم مىشود موضوع بالعرض و وجوب اكرام شامل او مىشود .\r\nحال اگر علم او زائل شود ، شك در حكم زيد ، نسبت به خودش كه موضوع بالعرض است ، شك در مقتضى است و نسبت به عنوان عالم كه موضوع بالذات است ، عدم احراز موضوع است ، پس اينها لازم و ملزومند ؛ نسبت به بالذات - كه عنوان است - شك در موضوع است و نسبت به بالعرض - كه اين فرد خارجى است - شك در مقتضى است ، و شيخ مىگويد كه نسبت به موضوع بالعرض روى مبناى مختار استصحاب جارى نمىشود ، اما آخوند مىگويد كه مىتوان آن را جارى نمود .\r\n\r\nدفع توهم فرق گذاشتن شيخ بين عام مجموعى و عام استغراقى\r\nجماعتى مثل سيد در حاشيه و مرحوم خويى خيال كرده‌اند كه مرحوم شيخ با تفصيلى كه داده است مىخواهد بين ارتباطى و غير ارتباطى و به عبارت ديگر بين عام مجموعى و عام استغراقى فرق بگذارد و لذا به او اشكال كرده‌اند كه شما چرا در عام مجموعى تمسك به عام نمىكنيد ، با اينكه طبق قواعد اصولى در عام مجموعى هم اگر يك قطعه‌اى از تحت حكم عام خارج شد و ما ندانستيم كه آيا قسمت ديگرى هم خارج شده است يا نه ؟ شما تمسك به عام مىكنيد مثلا اگر در\r\n\r\n","description":"","footnote":"","page_name":" 6629 ","page_number":38},
  {"content":"\r\n\r\nمورد نماز كه ارتباطى است و فرضا ده جزء دارد ، اضطرارى پيش آمد و شارع فرمود : لازم نيست جزء دهم را به جاى آورى ، و ما شك كرديم كه آيا شارع جزء ديگرى را هم از تحت اين عام خارج كرده است يا نه ؟ همه مىگويند به عام تمسك كنيد .\r\nلكن دفعش اين است كه بيان شيخ تقريبا صريح در خلاف اين حرف است ؛ چرا كه براى جايى كه زمان مفرد نيست ايشان مثال مىزند به « اكرم العلماء دائماً » و « تواضع للناس » در حالى كه اينها مسلما مورد عموم استغراقى هستند و اين توهم كه اكرام استمرارى علماء يك مصلحت واحدى دارد و اگر مدتى اكرام بكند و مدتى نكند ، لغو محض خواهد بود ، اصلا قابل نسبت به شيخ نيست ، پس معلوم مىشود كه مقصود ايشان از مفرد نبودن زمان ، عام مجموعى بودن موضوع نيست ، بلكه چه در عام مجموعى و چه در عام استغراقى ، گاهى گفته مىشود كه اين موضوع در هر روز يك حكمى دارد و قهراً همه روزها به نظر وحدانى ملاحظه نشده است و گاهى تمام ازمنه به لحاظ وحدانى ملاحظه مىشود .\r\nدر صورت اول شيخ تمسك به عام را صحيح مىشمارد از باب اينكه شك در تخصيص زائد است و اما در صورت دوم صحيح نمىداند از باب اينكه از ادامه پيدا كردن حكم خاص تخصيص زائدى پيش نمىآيد ، تا جاى تمسك به عام باشد .\r\n\r\nاشكالات كلام شيخ\r\nجهاتى در كلام مرحوم شيخ هست كه به نظر محل شبهه و اشكال است ، در اينجا به ذكر و بررسى آنها مىپردازيم .\r\n\r\nاشكال اول :\r\nاينكه شيخ مىگويد : اگر عموم ازمانى را با مقدمات حكمت استفاده نماييم و فردى از افراد عام در زمانى خارج شده باشد ، نمىشود به عام در غير آن زمان خارج شده تمسك نمود ، زيرا مقدمات حكمت فقط مىگويد اگر\r\n\r\n","description":"","footnote":"","page_name":" 6630 ","page_number":39},
  {"content":"\r\n\r\nفردى داخل عام بود ، حكمش استمرار دارد اما اگر فردى از تحت عام خارج شد ، مقدمات حكمت مقدار خروجش را مشخص نمىكند ، اين سخن محل اشكال است ؛ چرا كه به نظر ما عكس اين مطلب صحيح است يعنى اگر عموم ازمانى با مقدمات حكمت استفاده بشود ، مىتوان به عام نسبت به غير از زمان خارج شده تمسك نمود ، و اما اگر مستفاد از ادله لفظيه باشد ، چنين تمسكى صحيح نخواهد بود ؛ براى اينكه در مثل « اكرم العلماء » مقتضاى عموم افرادى به صورت مهمله و فى الجمله - يعنى با صرف نظر از مجموعى يا استغراقى يا بدلى بودن عموم - وجوب اكرام علماء است و فردى را مىتوان كلا از تحت آن خارج دانست كه حتى فى الجمله وجوب اكرام نداشته باشد و اما فردى كه مثل زيد فقط در زمان خاصى از تحت عام خارج شده است را نمىتوان به طور كلى خارج شده از تحت عموم افرادى مستفاد از دلالت وضعيه در مثال دانست ؛ و لذا در هنگام ترديد با تمسك به مقدمات حكمت با توجه به اينكه فى الجمله و مهمل خلاف مقدمات حكمت است - نسبت به غير زيد حكم مىكنيم كه در تمام مدت وجوب اكرام دارند و نسبت به زيد حكم مىكنيم كه به استثناء زمانى كه خلافش ثابت شده است ، وجوب اكرام ثابت است ، يعنى اصالة العموم ، اصل وجوب فى الجمله اكرام زيد را اثبات مىكند ، زيرا دليلى بر رفع يد از اصالة العموم در مورد زيد نداريم و از طرف ديگر حكم به وجوب فى الجمله اكرام زيد مستلزم لغويت است و براى رفع محذور لغويت به مقدمات حكمت تمسك مىكنيم و وجوب اكرام زيد را در غير زمان تخصيص خورده اثبات مىنماييم . همانطور كه اگر تمام علماء در مدت معينى از تحت « اكرم العلماء » خارج بشوند ، نسبت به ساير ايام به اطلاق « اكرم العلماء » تمسك مىكنيم و اشكالى در اين تمسك نيست . كما اينكه وقتى دليل عامى وارد شده باشد بر استحباب روزه عموم ايام سال و به دليل خاص ايام خاصى خارج شده باشد ، نسبت به بقيه ايام سال بدون اشكال بر اساس مقدمات\r\n\r\n","description":"","footnote":"","page_name":" 6631 ","page_number":40},
  {"content":"\r\n\r\nحكمت حكم به استحباب مىشود .\r\nپس اين حرف كه بعد از خروج زيد در زمانى معين ، چون زيد از عموم افرادى خارج شده است و مقدمات حكمت به فرد خارج شده كارى ندارد و فقط متعرض افرادى است كه در تحت عام هستند ، پس نمىتوان به مقدمات حكمت در مورد زيد در غير زمان خروجش تمسك نمود ، حرف صحيحى نخواهد بود .\r\nو اما اگر عموم ازمانى مستفاد از ادله لفظيه باشد مثلا اگر بگويد « يجب اكرم العلماء من الاربعاء مستمرا » و به دليل خاص اكرام زيد در روز چهارشنبه را استثناء نمايد ، در اينجا كه نسبت به حكم زيد در روزهاى ديگر ترديد داريم ، با اينكه عموم ازمانى مستفاد از اطلاق نيست ، به نظر ما بر خلاف آخوند ، نمىتوان به اصالة العموم تمسك كنيم ؛ چرا كه چنين ظهورى در كار نيست كه عرف بفهمد كه مبدء اكرام زيد عوض مىشود و از روزهاى بعدى مىشود .\r\n\r\nلزوم معارضه اصالة العموم با اصالة الاطلاق و جواب آن\r\nان قلت : در مثال روزه كه بر همه مستحب است و در فلان روز همه افراد از استحباب روزه خارج شده‌اند ، تمسك به اطلاق مانعى ندارد ، و اما تمسك به اصالة الاطلاق در ما نحن فيه با اصالة العموم معارض مىشود ؛ چون اگر در مورد حكم زيد پس از روز جمعه - مثلا به اصالة العموم تمسك بكنيم و حكم كنيم كه زيد در تحت عموم باقى است و تخصيص نخورده است لازمه‌اش اين است كه به اصالة الاطلاق ضربه بخورد ؛ چرا كه مقتضاى آن وجوب اكرام همه افراد عام از جمله زيد در همه ايام است و اين اطلاق نسبت به بخشى از زمان در مورد زيد ضربه خورده است و اما اگر در اينجا به اصالة الاطلاق تمسك كنيم و بگوييم كه اطلاق ازمانى ضربه‌اى نخورده است ، لازمه‌اش اين است كه به اصالة العموم ضربه بخورد و بگوييم كه زيد از تحت عموم افرادى با تخصيص خارج شده است . پس تعارض بين اين دو اصل يا دو ظهور پيش مىآيد .\r\n\r\n","description":"","footnote":"","page_name":" 6632 ","page_number":41},
  {"content":"\r\n\r\nقلت : جواب اين اشكال طبق مبناى شيخ كه طرف اشكال ابتدايى ما است ، روشن است ؛ چرا كه ايشان يكى از مقدمات حكمت براى تحقق اطلاق را عدم بيان متصل به كلام و يا منفصل از آن مىداند و از طرف ظهور لفظى وضعى در اصالة العموم را نسبت به اطلاق ازمانى بيان مىداند و با اين وصف در محل بحث اصالة العموم در مثل « اكرم العلماء » مانع از تماميت مقدمات حكمت و تحقق اطلاق ازمانى مىشود و در نتيجه حكم به لزوم اكرام زيد پس از زمان خروج مىشود . و اما طبق مبناى آخوند - و پذيرندگان نظر او - كه اگر چه نيامدن قيد در مجلس خطاب را كافى براى تحقق ظهور اطلاقى مىدانند و در نتيجه دليل لفظى عام مخالف با آن را معارض با آن مىدانند و به عبارت ديگر اصالة العموم را متعارض با اصالة الاطلاق مىدانند ، بر خلاف نظر شيخ كه زمان مانع از تحقق اطلاق را آمدن قيد قبل از ظرف عمل مىداند . لكن در ما نحن فيه يك خصوصيتى هست كه بازهم طبق مبناى آخوند اصالة العموم مقدم شده و اصالة الاطلاق شكسته مىشود و اما خصوصيت مورد اشاره اين است كه يك اختلاف ديگرى مرحوم آخوند با مرحوم شيخ در مسأله دوران امر بين تخصيص و تخصص دارند و آن اينكه طبق مبناى آخوند موارد تمسك به اصول لفظيه نظير اصالة الحقيقه ، اصالة العموم و اصالة الاطلاق عبارت است از جايى كه شك در مراد از لفظ باشد مثلا شك بكنيم كه آيا از اسد حيوان مفترس اراده شده است ، يا رجل شجاع و از لفظ عام همه افراد اراده شده است يا بعضى اراده نشده‌اند و اما در جايى كه مراد از لفظ مشخص باشد و شك در نحوه اراده باشد ، مثلا از « جئنى باسد » مىدانيم كه زيد اراده نشده است و از « اكرم العلماء » مىدانيم كه زيد اراده نشده است اما نمىدانيم كه اراده نشدن - در مثال اول - به خاطر استعمال اسد در حيوان مفترس است يا به خاطر رجل شجاع نبودن زيد است و الا اسد در رجل شجاع استعمال شده است و همين طور - در مثال دوم - آيا اراده نشدن زيد به جهت جاهل بودن اوست يا به جهت خروج آن به\r\n\r\n","description":"","footnote":"","page_name":" 6633 ","page_number":42},
  {"content":"\r\n\r\nواسطه تخصيص است ؟ مرحوم شيخ در موارد شك در نحوه اراده هم اصول لفظيه را جارى مىداند ، در مثال « اكرم العلماء » مىگويد : با عكس نقيض مىگوييم كه « زيد لا يجب اكرامه و ما لا يجب اكرامه فليس بعالم » پس عدم عالميت را نتيجه مىگيريم ، ولى مرحوم آخوند مىفرمايد : اين عكس نقيض‌ها در مسائل رياضى قطعى است كه خود شىء يا عكس نقيض آن مثمر فايده است ، اما در مورد بحث ما كه خود مدلول مطابقى قضيه هم قطعى نيست و به واسطه اصول عقلايى به دست مىآيد ، استدلال به مدلول التزامى آن موقوف به وجود اصل عقلايى بر صحت چنين استدلالى است و چنين بنايى در بين عقلاء نيست .\r\nحالا بر طبق مبناى آخوند ، در ما نحن فيه تمسك به اصالة الاطلاق جايى ندارد چون مىدانيم كه اطلاق زمانى مثلا در روز جمعه شامل زيد نشده است ، منتها ترديد داريم كه آيا به جهت تخصيص زيد و خروجش از تحت عام ، اطلاق زمانى از همان ابتداء موضوع نداشته و لذا شامل او نشده است يا اينكه عموم شامل او بوده است لكن اطلاق زمانى به دليل خاص شامل او نشده است ، و به عبارت ديگر آيا خروج زيد از تحت اطلاق زمانى خروج تخصصى بوده است يا خروج تخصيصى ؟ و در چنين موردى كه شك در نحوه اراده است نمىتوان به اصالة الاطلاق تمسك و حكم به خروج تخصصى او از تحت اصالة الاطلاق و در نتيجه تخصيص خوردن دليل عام نسبت به او نمود .\r\nبنابراين ، هم طبق مبناى شيخ و هم بر اساس مبناى آخوند اگر عموم ازمانى با مقدمات حكمت ثابت شده باشد ، اصالة العموم افرادى را حفظ و حكم به شامل شدن حكم عام نسبت به پس از زمان خروج در مورد زيد در مثال مورد بحث مىكنيم .\r\n\r\nاشكال دوم بر شيخ\r\nاينكه ايشان بين مثل « اكرم العلماء دائما » - كه زمان در آن به نحو وحدانى ملاحظه\r\n\r\n","description":"","footnote":"","page_name":" 6634 ","page_number":43},
  {"content":"\r\n\r\nشده است - و بين مثل « اكرم العلماء فى كل يوم » - كه زمان در آن به صورت متكثر و داراى افراد لحاظ گرديده است - فرق گذاشته است و تمسك به عام در محل بحث را در صورت وحدانى بودن ناصحيح و تمسك به آن را در صورت متكثر بودن صحيح دانسته است ، و مرحوم آخوند و بسيارى هم اين تفصيل را پذيرفته‌اند ، مورد اشكال است ؛ براى اينكه اولا : به نظر ما هر دو كاشف از يك معنا هستند و شاهدش اين است كه اگر كسى بشنود كه كسى مىگويد « هر روز اكرام علماء واجب است » و در نقل آن به شما بگويد كه فلانى گفت « اكرام علماء دائما واجب است » كسى اين نقل به معنا را ناصحيح نمىشمارد و مفاد هر دو را يكى مىدانند و ثانيا : بر فرض كه مفادشان متفاوت باشد ، لكن چرا در صورت لحاظ وحدانى زمان و فرضا دلالت آن بر عام مجموعى ، پس از استثناء بخشى از زمان ، نسبت به بقيه آن ، نتوانيم به عام تمسك بكنيم ؟ با اينكه حتى در شىء واحد واقعى مثل زمين مىتوانيم تفكيك بكنيم و مثلا بگوييم اين زمين را به غير از آن چند متر فروختم ، كه با اينكه مكان واحد است ولى استثناء در آن مىآيد ، يا در زمان واحد مثلا گفت روزه روز بر شما واجب است به جز چند دقيقه ، خوب آيا در اينها نمىتوانيم نسبت به غير مقدار استثناء به دليل عام آنها تمسك كنيم ؟ ! ! پس در شىء واحد ، حتى اگر واحد ارتباطى باشد و مصلحت واحده داشته باشد ، اگر يك قسمت آن به دليل مسلمى خارج شده باشد ، هيچ مانعى از تمسك كردن به عام نسبت به قسمتهاى ديگر آن نيست .\r\n\r\nاشكال سوم بر شيخ\r\nاينكه ايشان بين « اكرم العلماء فى كل يوم » و « اكرم العلماء دائماً » فرق گذاشته كه در دومى نظر وحدانى شده بر خلاف اولى كه زمان مفرد لحاظ شده ، اين فرق فى الجمله صحيح است ولى اينكه ايشان اين را تطبيق مىكند بر مسأله اين كه زمان ظرف باشد يا قيد موضوع ، اين محل اشكال است يعنى ايشان بين اينكه عموم\r\n\r\n","description":"","footnote":"","page_name":" 6635 ","page_number":44},
  {"content":"\r\n\r\nزمانى از قيود موضوع باشد يا ظرف حكم باشد ، فرق گذاشته است و در صورت ظرف حكم بودن ، لحاظ زمان را وحدانى دانسته است ، كأنه وقتى ظرف حكم باشد ، يك ظرف و يك شىء مىشود و لذا در اين صورت تمسك به عام را در محل بحث ناصحيح دانسته است ، به خلاف صورت قيد موضوع بودن زمان ، كه در اين صورت زمان را تقطيع شده و غير وحدانى دانسته و لذا تمسك به عام را در آن صحيح دانسته است ، اين كلام هم جاى تأمل است به اينكه :\r\nاولا : همان طورى كه عموم زمانى محتمل است كه قيد موضوع يا ظرف حكم باشد ، اين احتمال هم هست كه ظرف براى نسبت و اتحاد وجوب با اكرام باشد و بخواهد بگويد كه در تمام ازمنه اين اتحاد هست پس احتمالات سه صورت دارد « 1 » ، در حالى كه مرحوم شيخ فقط دو صورت را ذكر نموده است . و اما اينكه وصف عموم زمانى به كدام يك از آنها بر مىگردد ، بستگى به نحوه كلام دارد مثلا در مثال « اكرام كل يوم واجب » كل يوم وصف براى موضوع يعنى اكرام شده است و در مثال « اكرام وجوب مستمر دارد » استمرار وصف براى محمول يعنى وجوب است و در مثال « اكرام واجب است در تمام سال يا در هر روز » متفاهم عرفى است كه كل يوم و سنة در اينجا ظرف براى نسبت اتحاديه است ، نه اينكه وصف براى موضوع ، يا ظرف براى حكم باشد .\r\nو ثانيا : چه ملازمه‌اى هست بين اينكه اگر ظرف براى حكم باشد ، حتما وحدانى لحاظ شده باشد و يا اگر قيد براى موضوع شد ، حتما متكثر لحاظ شده باشد ؟ ممكن است كه در عين حال كه ظرف حكم هست ، لكن به صورت وحدانى لحاظ نشده باشد ، بلكه متكثر منظور باشد و همين طور در عين اينكه قيد موضوع\r\n\r\n\r\n","description":"","footnote":"\r\n( 1 ) - قبلا گفته‌ايم كه مرحوم ميلانى ، به قم تشريف آورده بودند ، اين مسأله مغالطه‌آميز را مطرح كرده بودند كه « الانسان وحده ناطق و كل ناطق حيوان فالانسان وحده حيوان » كه با فرض صدق مقدمات به نتيجه نادرستى مىرسيم و مرحوم والد همين حالات مختلف را در قيود مكانى و زمانى مطرح كرده بودند و لذا مىفرمود قيد وحده قيد موضوع نيست بلكه قيد نسبت اتحاديه موضوع و محمول است . و البته بعدا ملاحظه كردند كه ميرزاى قمى در جامع الشتات نيز اين جواب را داده‌اند .\r\n","page_name":" 6636 ","page_number":45},
  {"content":"\r\n\r\nاست ، لكن وحدانى لحاظ شده باشد . بالاخره وجه ارتباط بين اينها توسط شيخ روشن نيست .\r\n\r\nاشكال مرحوم آخوند و سيد و ديگران بر شيخ\r\nمرحوم آخوند و سيد و بسيارى ديگر ، يك مطلب را به عنوان اشكال بر شيخ از اصول مسلم دانسته‌اند و آن اينكه در مسأله حكم فرد خارج شده از تحت عام ، پس از وقت خروج ، همان طورى كه نحوه اخذ زمان در دليل عام لحاظ مىشود كه آيا به نحو وحدانى است يا مفرد و متكثر ، و اين مطلب مؤثر در صحت تمسك و عدم تمسك به عام است ، نحوه اخذ زمان در دليل خاص هم بايد لحاظ بشود كه آيا به نحو وحدانى است يا به نحو مفرد است ؟ و اين تقسيم هم در مسأله تمسك و عدم تمسك به عام مؤثر است ؛ اگر زمان در دليل خاص به نحو مفرد باشد ، ديگر نمىتوان به استصحاب تمسك نمود ، اگر چه دليل عام به نحو وحدانى باشد و اگر زمان در دليل خاص به نحو وحدانى باشد ، ذاتاً مىتوان استصحاب را جارى نمود ، اگر چه دليل عام به نحو مفرد باشد ، و البته دليل عام در اين صورت جلوى استصحاب را مىگيرد ؛ چون عام مقدم بر استصحاب است . در حالى كه مرحوم شيخ اصلا روى دليل خاص حسابى باز نكرده است ، بنابراين : در بعضى موارد اگر به استصحاب تمسك نمىكنيم به خاطر اين است كه عام جلوى آن را گرفته است و الا ذاتا صلاحيت تمسك دارد . پس اين مطلب كه گفتيد « 1 » : اگر ما در صورت مفرد بودن زمان در عام به عام تمسك مىكنيم از باب تقديم عام بر استصحاب نيست و در صورت مفرد بودن زمان در عام اصلا استصحاب را جارى نمىكنيم « 2 » ، چون استصحاب هيچ وقت به وسيله عام ممنوع نمىشود . اين حرف كليت ندارد و در مواردى با توجه به دليل خاص ، عام جلوى استصحاب را مىگيرد ، بنابراين بايد ديد كه آيا زمان در دليل خاص قيد ممنوع است يا ظرف براى حكم و بر اساس آن\r\n\r\n\r\n","description":"","footnote":"\r\n( 1 ) - در صفحه 22 گذشت .\r\n( 2 ) - در صفحه 22 گذشت .\r\n","page_name":" 6637 ","page_number":46},
  {"content":"\r\n\r\nوضعيت استصحاب را حساب نمود ، در حالى كه مرحوم شيخ اصلا كارى به دليل خاص ندارد .\r\n\r\nبررسى تمسك به عام يا استصحاب در اجمال نص و فقدان آن\r\nاگر چه مورد قطعى بحث در مقام عبارت از موارد اهمال نص است به اين معنا كه دليل خاص متعرض زمان تخصيص هست ، ولى نسبت به قبل يا بعد از آن اصلا تعرضى ندارد و اهمال دارد بلكه در فقدان نص هم اين مطلب جارى است ، لكن از كلام شيخ در رسائل استفاده مىشود كه در اجمال نص هم همين طور است ، چون اجمال نص را هم در رسائل با تعبير « اجمال نص يا قصور نص » آورده است و مرادش از قصور نص همان اهمال نص است و الا اين تقابل معنى ندارد ، چون اجمال هم نوعى قصور است . مرحوم شيخ - همان طورى كه بيان شد ، قائل به تفصيل مىشود بدون اينكه دليل خاص را لحاظ بنمايد و مرحوم آخوند و سيد و جمعى اشكال كرده‌اند كه بايد احوال دليل مخصص را هم مورد نظر داشت .\r\nما براى روشن شدن مسأله ، ابتداء مسأله صحت تمسك به عام را در دو صورت اجمال نص در حالت تردد آن بين اقل و اكثر و اهمال و فقدان نص را بررسى و سپس اشكالى را كه بر آخوند و سيد در محل بحث داريم ذكر خواهيم نمود :\r\n\r\nتفصيل آخوند بين مخصص متصل و منفصل در تردد بين اقل و اكثر\r\nمرحوم آخوند مىگويد : اگر دليل خاص متصل باشد ، اجمال سرايت به دليل عام مىكند و ديگر نمىتوان به آن تمسك نمود و اما اگر منفصل باشد ، عموم عام قابليت تمسك دارد و آقايان ديگر هم از ايشان تبعيت كرده‌اند .\r\n\r\nبررسى تفصيل مذكور و اشكال آن\r\nاگر چنانچه دليل عامى وارد بشود مثل « اكرم العلماء » و قطع به سكوت او از ذكر دليل خاص حاصل باشد ترديدى در عموم نمىشود و اما در صورتى كه شك در سكوت او بشود : يا به جهت اجمال مخصص رسيده و يا به جهت احتمال فقدان\r\n\r\n","description":"","footnote":"","page_name":" 6638 ","page_number":47},
  {"content":"\r\n\r\nمخصص صادره ، بحث واقع مىشود در اينكه آيا نسبت به تفصيل مشكوك مىتوان به اصالة العموم تمسك نمود يا خير ؟ بلكه بايد به اصول عمليه مراجعه نمود كه در اينجا عبارتند از استصحاب ، برائت يا اشتغال ؟\r\nبحثى در كلام مطرح است كه در موارد قطع به سكوت از منع يا تجويز آيا اصل حظر است يا اباحه ؟ يعنى در موارد قطع به عدم بيان آيا اصل ممنوعيت است ؛ چون تصرف در ملك خدا محتاج اذن اوست و اباحه نياز به دليل دارد ؟ يا اينكه اصل اباحه است و حظر و منع نياز به دليل دارد ؟ و نظير بحث مذكور در اصول فقه در موارد شك در سكوت از حكم است كه آيا اصل برائت است يا اشتغال ؟ كه بحث اول وظيفه موارد قطع به عدم بيان را روشن مىكند و بحث دوم از متفرعات اين بحث است كه آيا در موارد شك در وصول بيان و شك در سكوت ، بناء عقلاء بر معامله قطع به سكوت با آن است يا خير ؟\r\nما قبلا پذيرفته بوديم كه در هر موردى كه در صورت سكوت بايد يك طرفى را اخذ كنيم ، يعنى در هر موردى كه سكوت را دليل بر اباحه يا حظر - على المبنى - مىدانيم در مقابل سكوت و اينكه از مقتضاى آن رفع يد كنيم اين است كه بيان و اصل باشد و اين را كه شك در سكوت هم در حكم قطع به سكوت است مورد بناء عقلاء مىدانستيم چون عقلاء و اصل نشدن بيان را اماره بر عدم مىگيرند و لذا چه در اجمال نص مثل « لا تكرم الفساق » پس از « اكرم العلماء » كه فساق مردد بين خصوص مرتكب كبيره و اعم از آن و مرتكب صغيره است و چه در اهمال نص و فقدان آن مثل « لا تكرم العالم المرتكب للكبيرة » پس از « اكرم العلماء » كه احتمال مىدهيم بيانى هم راجع به استثناء عالم مرتكب صغيرة بوده است ، مىگفتيم كه نسبت به مشكوك تمسك به عام مىكنيم .\r\n\r\nاشكال در تمسك به عام در اجمال نص\r\nلكن بعد ديدم كه اين اصل عقلايى وجدانا مشكوك است ، و عقلاء در اين مورد\r\n\r\n","description":"","footnote":"","page_name":" 6639 ","page_number":48},
  {"content":"\r\n\r\nفرقى بين مخصص متصل و منفصل نمىگذارند و در مخصص منفصل مجمل مردد بين اقل و اكثر هم تمسك به عام نمىكنند . مثلا اگر صاحب عروه در يك جا حرمت كلى خون را بياورد و در فصل ديگر مستثنيات آن را ذكر نمايد ، در اين صورت اگر اصلا استثناى ديگرى را در آنجا نياورد ، ما به عموم براى عدم استثناء مورد مشكوك تمسك مىكنيم و اما اگر يك لفظى را هم در مستثنيات ذكر كند كه ما مقصودش را از آن نفهميم ، آيا در اينجا نسبت به اين لفظ مجمل مىتوانيم به عموم تمسك كنيم و با آنجايى كه اين لفظ مجمل متصلًا ذكر مىشد ، فرق مىكند ؟ يا اينكه ما مىبينيم كه وجدانا هيچ فرقى نمىكند و در هر دو جا عقلاء به عموم تمسك نمىكنند ؟\r\nاشكال در تمسك به عام در فقدان نص\r\nو همين طور اگر برگه‌اى كه صاحب عروه مستثنيات را در آن ذكر كرده بود گم شد - و از قبيل امورى كه « لو كان لبان » يعنى اگر بود آشكار مىشد ، نبود - آيا مىتوان در غير از مثلا سه موردى كه استثناء شدنشان برايمان مسلم است ، به عموم مانعيت و حرمت دم كه در هنگام ذكر آن در مقام بيان مستثنيات نبوده است ، تمسك كرد ؟ وجدانا مىبينيم كه در اينجا ديگر به عموم تمسك نمىشود و بايد اصول ديگر را جارى نمود .\r\nدر مورد عمومات رسيده در شرع هم ، غير از عموماتى كه جنبه عقلى دارند و قابل تخصيص نيستند ، در بين ساير عمومات كمتر عامى هست كه تخصيص منفصل نخورده باشد بلكه شايد هيچ عامى نباشد و اين نشان مىدهد كه ائمه عليهم السلام در هنگام بيان عمومات در مقام بيان همه مخصصات نبوده‌اند . بلكه حد اقل بخشى از آنها را با ادله منفصله بيان مىكرده‌اند ؛ لذا اگر از باب « لو كان لبان » قطع پيدا كرديم كه ديگر مخصص ديگرى نيست ، به آن عام يا مطلق تمسك مىكنيم و همچنين اگر ظن به عدم مخصص پيدا كرديم طبق مبناى ما كه مقدمات انسداد كبير\r\n\r\n","description":"","footnote":"","page_name":" 6640 ","page_number":49},
  {"content":"\r\n\r\nرا تمام مىدانيم ( انسداد صغير در اين موضوعات مطرح نيست ) مىتوان به عام يا مطلق تمسك كرد . ولى اگر همچنين قطعى پيدا نكرديم يا مقدمات انسداد تمام نبود ، با توضيحاتى كه داديم روشن شد كه اين حرف كه عدم وصول بيان در حكم قطع به عدم آن است ، به نظر ما مورد بناء عقلاء نيست و همان طورى كه در مثال صاحب عروه گفتيم اهل عرف به حسب ارتكاز چنين بنايى ندارند و از اين جهت بين كلام عروة و معصومين عليهم السلام فرقى نيست .\r\n\r\nتفصيل بين مفرد بودن و وحدانى بودن زمان ( ادامه بحث اصلى )\r\nبحث در تفصيل شيخ بين مفرد بودن زمان در عام و وحدانى بودن آن بود كه در فرض اول مىفرمايد به عام تمسك مىكنيم بعد از زمان استثناء و در فرض دوم استصحاب جارى مىشود و عام كنار مىرود . در اينجا نكته‌اى هست كه در صورت وحدانى ديدن زمان ، كه مثلا گفته است « همه علماء از فلان روز بايد دائما اكرام بشوند » كه مىفرمايند براى زمان بعد از زمان خارج شده نمىتوانيم تمسك به عموم بكنيم ، ظاهر شيخ اين است كه اگر از وسط زمان استثناء شده باشد نسبت به ما قبل مىتوانيم تمسك بكنيم ؛ به نظر ما - اگر چه اين مطلب را شيخ و سايرين نفرموده‌اند - در صورتى كه زمان را مقطع حساب نكرده است ، چه زيد را از اول يا از وسط و يا از آخر خارج كرده باشد ، وقتى كه تخصيص آمد و اين فرد از آن حكم مستمر خارج شد ، ديگر نسبت به ما قبل هم نمىشود در مورد او به عام تمسك نمود و بايد به سراغ استصحاب رفت ، بر خلاف ظاهر شيخ و خيلى از آقايان كه نسبت به ما قبل تمسك به عموم مىكنند .\r\n\r\nلزوم ملاحظه دليل خاص\r\nبنابر قبول اصل اين مبنا كه بين مفرد بودن و وحدانى بودن زمان فرق است ، حرف صحيح همين است كه مرحوم آخوند و مرحوم سيد در حاشيه مكاسب فرموده‌اند كه بايد دليل خاص را هم در اجراء استصحاب ملاحظه نمود و عام را\r\n\r\n","description":"","footnote":"","page_name":" 6641 ","page_number":50},
  {"content":"\r\n\r\nكنار گذاشت ، نه آن طورى كه شيخ مشى كرده ، به طور مطلق حكم به اجراء استصحاب نمود . پس اگر در دليل خاص ، زمان به صورت تقطيع شده و مفرد لحاظ شده ، نمىتوان استصحاب را جارى كرد و اگر وحدانى لحاظ شده مىتوان استصحاب كرد .\r\nاما اگر عام مقطع لحاظ شده باشد ؛ يعنى زمان قيد براى موضوع باشد نه ظرف براى حكم ، ولى در خاص زمان به نحو وحدانى و ظرف حكم لحاظ شده باشد ، آيا اينها با هم تعارض مىكنند و در نتيجه چون شارع دو نوع اعتبار مختلف كرده در استصحاب حكم خاص اشكال پيدا مىشود ؟\r\nقلت : جوابش اين است كه خير در اينجا اقتضاء استصحاب هست و امكان تمسك به عام هم هست ، لكن نسبت به روز - مثلا - جمعه كه مورد تخصيص در دليل خاص است ، خاص مقدم مىشود بر عام به جهت خاص بودن و نصوصيت داشتن كه عام را كنار مىزند و نسبت به روز شنبه هم اگر چه اقتضاء استصحاب هست - وفاقا للآخوند و خلافا للشيخ - لكن در اينجا عموم عام به عنوان دليل مقدم بر اصل استصحاب است و لذا تعارضى نيست و تمسك به عام مىشود ، پس اين حرف آخوند - كه اينكه ذاتاً اقتضاء استصحاب باشد يا نباشد دائر مدار اين است كه زمان در دليل حكم مستصحب چگونه حساب شده است ؛ آيا به نحو ظرفيت حكم بوده ؟ يا به نحو قيد براى موضوع ؟ لكن دليل اجتهادى گاهى جلوى اين اقتضاء ذاتى را مىگيرد و آن در صورتى است كه زمان در عام مفرد باشد و گاهى نمىگيرد - حرف صحيحى است .\r\n\r\nاشكال بر آخوند ، سيد و . . .\r\nاشكالى كه بر ايشان هست اين است كه اصل اين حرف كه فلان جا قيد موضوع است و فلان جا ظرف حكم ، محل بحث است ، كه آيا نمىشود همين را كه قيد موضوع است ، ظرف حكم هم قرار داد ؟ آيا اين كار صحيح نيست ؟\r\n\r\n","description":"","footnote":"","page_name":" 6642 ","page_number":51},
  {"content":"\r\n\r\nبه نظر مىرسد كه قيود موضوع معمولا بالملازمة ظرف حكم هم مىتواند قرار بگيرد و اين خلاف واقع نيست و ما مىتوانيم - و لو اينكه دوام در لسان دليل قيد موضوع قرار گرفته باشد مثل « اكرم دائمى زيد واجب است » كه دوام وصف براى خود اكرام است - موضوع را بالالتزام عبارت از طبيعت اكرام بگيريم و بگوييم كه مفاد « اكرام دائمى زيد واجب است » عبارت است از « اكرام زيد ديروز واجب ، امروز واجب است ، روزهاى بعد هم واجب است » كه در اين صورت مفادش تبديل مىشود به ظرف حكم ، پس - بنابر حجيت استصحاب در شك در مقتضى - مىتوانيم موضوع را طبيعت اكرام بگيريم و زمان را ظرف حكم قرار داده و استصحاب را جارى كنيم .\r\n\r\nتفصيل آخوند بين تخصيص از اول يا وسط\r\nايشان مىگويد : اگر زمان به صورت وحدانى لحاظ شده بود و شارع حكم مستمرى را بيان كرد : تارة فردى را از ابتداء زمان استثناء مىكند و اخرى از وسط .\r\nاگر از اول استثناء كرده باشد ، مىتوان براى پس از آن ، به عام تمسك نمود و حكم مستمر را پس از زمان اول قطعى الخروج براى فرد بار كرد ، و اما اگر از وسط خارج كرده باشد ، ديگر براى پس از آن نمىتوان به عام تمسك نمود .\r\n\r\nتوضيح تفصيل مذكور و اشكال آن\r\nاگر چنانچه مبدأ و منتهاى استمرار با دلالت لفظى و وضعى باشد و يك فردى خارج بشود ( نه عنوان ) در اين صورت ديگر نمىتوان به عام نسبت به بقيه زمان تمسك كرد - چه از اول تخصيص خورده باشد و چه از وسط و يا آخر ، مثلا اگر بگويد « از امروز شنبه تا فلان روز همه دستور اكرام علماء را دارند » و زيد از ابتداء استثناء شود مثلا در روز يك شنبه استثناء شود ، چون از مبدأ تا منتها ، اين حكم براى همه افراد آمده است و زيد اين گونه نبود ، ديگر دليل عام نمىتواند بگويد كه مبدأ براى او از روز دوشنبه است .\r\n\r\n","description":"","footnote":"","page_name":" 6643 ","page_number":52},
  {"content":"\r\n\r\nو اما اگر مبدأ و منتها از راه مقدمات حكمت به دست آيد و فقط استمرار با دلالت وضعيه تعيين گردد مثلا بگويد « يجب اكرام العلماء مستمرا » - چه استمرار قيد موضوع باشد يا قيد محمول و يا قيد نسبت ؛ چرا كه مرحوم آخوند فرقى بين اينها قائل نيست ، كما اينكه ما هم فرقى قائل نيستيم - و مبدأ اكرام از مقدمات حكمت استفاده شود كه عبارت مىشود از وقتى كه علم در شخص پيدا مىشود ، در اين صورت براى توجيه تفصيل آخوند بين اول و وسط وقت ، ممكن است اين طور گفت : در صورت خروج از اول وقت ، از آنجايى كه مبدأ از راه مقدمات حكمت به دست مىآيد ، مقتضاى مقدمات حكمت در مورد غير زيد اين است كه مبدأ از هنگام عالم شدن باشد ، و اما در مورد زيد چون دليل خاص بر خروجش مثلا در روز جمعه - كه ديگران وجوب اكرام دارند - داريم ، ديگر نمىتوانيم مبدأ استمرار براى او را از جمعه قرار بدهيم و لذا استمرار ، نسبت به او مبدأش روز شنبه مىشود و اما اگر استثناء او از وسط باشد ، با توجه به اينكه استمرار قطع شده است - چون در ابتداء وجوب اكرام داشته و در وسط تخصيص خورده است - گفته شود كه ديگر دليلى نداريم كه چنين حكمى براى بعد هم هست .\r\nلكن به نظر مىرسد كه حتى در اين فرض و همين طور در صورت استثناء از آخر ، بازهم اگر مقدمات حكمت مبدأ و منتها را تعيين كند - كما هو المفروض - مىتوانيم نسبت به بقيه اخذ به عموم نموده و حكم به وجوب اكرام نماييم ؛ براى اينكه « اكرم العلماء مستمراً » دلالت بر حكم مستمر مىكند و اما اينكه حكم مستمر يكى است يا دو تا ؟ دلالتى بر آن نمىكند ، بله مقتضاى اطلاق قضيه يك حكم مستمر است ؛ چون وقتى كه مبدأ و منتها با مقدمات حكمت تعيين شوند ، قهراً نتيجه‌اش مىشود يك حكم مستمر كه مبدأش از اول عالم شدن و منتهايش مادامى است كه علم داشته باشد .\r\nلكن در صورتى كه يك دليلى از وسط زمان ، فردى را خارج نمود ، دليلى ندارد\r\n\r\n","description":"","footnote":"","page_name":" 6644 ","page_number":53},
  {"content":"\r\n\r\nكه مفاد دليلى كه به دلالت وضعيه بر استمرار حكم دلالت مىكند ، خصوص يك حكم مستمر باشد و منافات داشته باشد با اينكه با توجه به دليل خاص ، براى يك فردى ، بعد از زمان خروجش هم حكم مستمرى جعل شده باشد .\r\nان قلت : قائل شدن به وجود دو حكم مستمر خلاف ظاهر است و لذا بعضى از تخصيص در وسط ديگر نمىتوان حكم مستمرى براى فرد مذكور قائل شد .\r\nقلت : جوابش اين است كه اولا : ظاهر قضيه اين است كه هم قبل از تخصيص و هم بعد از تخصيص همه شان وجوب اكرم باشد . و ثانيا : اگر بپذيريم كه فقط يك حكم مستمر داريم ، در اين صورت چه وجهى دارد كه به طورى كه از شيخ و آخوند و ديگران استفاده مىشود بگوييم كه قبل از زمان خروج داخل حكم مستمر است و اما نسبت به بعد از زمان خروج ، حكمى نيست و نمىتوان به عموم تمسك نمود ؟ به عبارت روشن : اين يك حكم مستمر مفروض ، چه اولويتى دارد كه مبدأ آن از قسمت قبل باشد ؟ ممكن است كه مبدأ آن از بعد باشد ؛ چرا كه خصوصيتى براى قبل در اين جهت نيست و لذا اجمال پيدا مىكند . بلكه اگر فقط يك حكم مستمر باشد ، در بعضى از موارد ، اظهر اين مىشود كه حكم در بعد از خروج باشد ، مثلا اگر در قبل يك روز بيشتر نيست ، ولى در ما بعد هميشگى است ، اين دومى با استمرار بيشتر سازگار است تا يك روز ، پس بالاخره اين تفصيل تمام نيست .\r\n\r\nتفصيل آقاى خويى در مقابل آخوند\r\nمىگويد : اگر اصل حكم با يك دليل و استمرار زمانى آن با دليل ديگرى ثابت شود تفصيل آخوند درست است كه بين خروج از اول و خروج از غير اول فرق گذاشته است و اما اگر استمرار زمانى هم مستفاد از همان دليل باشد تفصيل ايشان ناتمام است .\r\n\r\n","description":"","footnote":"","page_name":" 6645 ","page_number":54},
  {"content":"\r\n\r\n\r\nاشكال اين تفصيل\r\nاز آنچه گفته شد معلوم شد كه اين تفصيل هم تمام نيست ؛ چرا كه فرقى نمىكند كه خود دليل اول متعرض استمرار زمان باشد و به دلالت وضعيه مبدأ و منتها را تعيين بكند يا اينكه دليل دومى اين كار را انجام بدهد ، در هر صورت اگر شخص و فرد خارج شده باشد نه عنوان ، يك خروج مىشود و نسبت به ما بعد نمىتوان به عام تمسك كرد . و اما اگر مبدأ و منتها با مقدمات حكمت تعيين شوند - چه از اطلاق همان دليل اول باشد و چه از اطلاق دليل دومى باشد - آن موقع مىتوان تمسك كرد .\r\n\r\nاشاره به بحث‌هاى مرحوم نائينى\r\nايشان بحث‌هايى را مطرح نموده است كه وارد شدن در آنها لزومى ندارد .\r\nمىگويد : دليل اول امكان ندارد كه استمرار حكم را اثبات كند و استمرار مىتواند با دليل اول قيد موضوع قرار بگيرد ولى نمىتواند قيد حكم باشد و لذا بايد با دليل ثانوى باشد ، سپس ايشان فروعى را بر اين مطلب متفرع كرده و بحث مفصلى دارد ، لكن ما چون اصل اين مطلب را قبول نداريم و مطلب مذكور را ممكن مىدانيم ، لذا وارد آن بحث‌ها نمىشويم .\r\n\r\nنتيجه‌گيرى و بيان مختار در مسأله اصولى مورد بحث\r\nالف - اگر مبدأ و منتهاى عموم زمانى از مقدمات حكمت استفاده شود - چه عموم زمان به موضوع نسبت داده شود ، يا به محمول و يا به نسبت حكميه - در اين صورت مىتوان نسبت به بقيه ازمنه در مورد مثلا زيد كه با « لا تكرم زيدا يوم الجمعة » از عموم « اكرم العلماء » در بخشى از زمان خارج شده است ، به عموم وضعى كه افراد را شامل است تمسك نمود و به ضميمه مقدمات حكمت حكم را براى بقيه ازمنه اثبات كرد .\r\nب - اگر مبدأ و منتها با دلالت وضعيه تعيين بشود مثلا بگويد « تمام علماء از\r\n\r\n","description":"","footnote":"","page_name":" 6646 ","page_number":55},
  {"content":"\r\n\r\nفلان روز تا فلان روز وجوب اكرام دارند » در اين صورت :\r\nاگر مورد استثناء ، فرد باشد مثلا زيد را در بخشى از زمان خارج كند ؛ چون اين حكم از مبدأ تا منتها براى همه افراد آمده است و زيد اين گونه نبود ، ديگر نمىتوانيم در مورد او نسبت به غير زمان خروجش به عام تمسك كنيم و فرقى هم نمىكند كه از اول خارج شده باشد يا وسط و يا آخر .\r\nو اما اگر مورد استثناء يك عنوان باشد نه يك فرد ، در اين صورت مىتوان به عموم تمسك كرد و بازهم فرقى نمىكند كه آن عنوان از اول خارج شده باشد يا از وسط و يا از آخر ؛ چرا كه وجدانا اگر دليل عامى بگويد كه « تقليد مجتهد جايز است » بعد دليل خاصى بگويد « مگر كسى كه عدالت نداشته باشد » اين به منزله اين مىشود كه از اول گفته باشد « تقليد از مجتهد عادل جايز است » كه نتيجه اين مىشود كه معيار حكم حينيه است ؛ هر وقت هر دو قيد بود جواز تقليد مىآيد و اگر يكى نبود ، حكم نمىآيد . و در اين صورت اگر زيد فسقى داشت و از فسق خارج شد ، مىتوان براى جواز تقليد از او به عموم تمسك نمود ؛ چون ديگر عنوان مانع كه فسق است بر او منطبق نيست . و در اين فرض هم فرقى بين اول و وسط و آخر وقت نيست .\r\nخلاصه : اگر فرد خارج شده باشد و تعيين مبدأ و منتهى و استمرار با دلالت وضعى باشد ، نمىشود به عموم تمسك نمود و اما اگر مبدأ و منتها با مقدمات حكمت تعيين شود ، مىشود به عام تمسك نمود و همين طور اگر عنوان خارج شده باشد در هر صورت مىشود به عام تمسك نمود و قيد موضوع و قيد محمول و قيد نسبت حكميه و اين طور چيزها تفاوتى در هيچ كدام از صورت‌هاى مذكور ايجاد نمىكند .\r\n\r\nتطبيق مسأله بر مورد بحث\r\nدر اينجا يك عام داريم كه   « أَوْفُوا بِالْعُقُودِ »   است و از طرفى يك عنوان از آن خارج\r\n\r\n","description":"","footnote":"","page_name":" 6647 ","page_number":56},
  {"content":"\r\n\r\nشده است كه موارد لزوم ضرر است كه براى جبرانش فسخ قرار داده شده است ، و اين به منزله اين مىشود كه گفته باشد « به عقدى وفا كنيد كه ضررى نباشد » ، در اينجا اگر فقدان نص باشد ؛ يعنى بدانيم كه بيان ديگرى نيست ، مقدار زمانى كه با آن رفع ضرر مىشود از تحت عام خارج و نسبت به بقيه زمان با تمسك به عموم   « أَوْفُوا بِالْعُقُودِ »   حكم به لزوم عقد و فوريت خيار مىشود .\r\n\r\nبيان مختار در مسأله فوريت يا تراخى فسخ در عيوب\r\nدر بررسى روايات مسأله گفتيم كه مستفاد از ظواهر روايات عدم فوريت است ، حال اگر اجماعى بر خلاف آن بود و يا اينكه عامه اتفاق بر فوريت داشتند و از شيعه مخالفتى با آن نشده بود - كه در اين صورت كشف مقبوليت آن در بين شيعه مىكند - نمىتوانستيم به ظواهر مذكور اخذ بكنيم ، لكن از آنجايى كه بيشترين فقهاء قبل از محقق اصلا متعرض اين مسأله نشده‌اند و فقط مرحوم شيخ در « مبسوط » ، مرحوم ابن حمزه در « وسيله » و مرحوم قطب الدين كيدرى در « اصباح الشيعة » متعرض آن شده‌اند و با اين وصف ، در چنين مسأله‌اى نمىتوانيم حكم به اجماع فقهاء بر فوريت بكنيم ، و از طرفى در بين عامه هم مسأله مورد اختلاف است ، پس مقتضاى روايات بر خلاف مقتضاى قاعده در بحث اصولى كه فوريت بود ، عبارت از جواز تراخى مىشود ، لكن چون به قول صريحى در مخالفت فوريت برخورد نكرديم و از طرفى مسأله انسداد را بعيد نمىدانم ، فتواى بر خلاف دادن مشكل است و لذا قائل به احتياط مىشويم .\r\n« * و السلام * »\r\n\r\n","description":"","footnote":"","page_name":" 6648 ","page_number":57},
  {"content":"\r\n\r\n\r\n14 / 2 / 1384 چهارشنبه درس شمارهء ( 767 - 763 ) كتاب النكاح / سال هفتم\r\n\r\n[ احكام عيوب 
  ]\r\nبِسْمِ اللَّهِ الرَّحْمنِ الرَّحِيمِ\r\n\r\n[ حكم موردى كه يكى از زوجين عقد نكاح را فسخ مىكند 
  ]\r\nمسألة : اذا فسخ الزوج بأحد العيوب ، فان كان قبل الدخول فلا مهر و ان كان بعده فلها المسمى لانه ثبت بالوطى ثبوتا مستقراً فلا يسقط بالفسخ و له الرجوع به على المدلس . « 1 »\r\nبحث در اين است كه يكى از زوجين عقد نكاح را فسخ مىكند ، كه گاهى فسخ قبل از دخول است و گاهى بعد از دخول .\r\nدر مورد قبل از دخول ، مهريه‌اى براى زن نيست به جز در صورت عنن شوهر كه يك استثناست و نيز در مورد خصى كه فى الجمله محل بحث است . و ما بعد در اين باره بحث خواهيم كرد . به هر حال در مورد مسأله رواياتى وجود دارد و حكم مسأله قبل از دخول روشن است .\r\nاما در مورد بعد از دخول ، گاهى عيب بعد از دخول عارض شده و گاهى قبل از آن يعنى دخول در حال معيب بودن صورت گرفته است . اين دو حالت فرقى با هم ندارند و در هر صورت مرد بايد مهر المسمى را بپردازد .\r\nالبته بر اساس قواعد و چنان كه مشهور در نظاير اين مسأله گفته و عمل كرده‌اند مقتضاى فسخ بعد از دخول آن است كه هر يك از عوضين به صاحب اصلى خود بازگردد ، و اگر يكى از عوضين تلف شده باشد ، قيمت آن رد شود . در اين بحث نيز بر همين اساس مرد بايد به خاطر دخول مهر المثل زن را بدهد چرا كه بضع تلف شده و قابل رد نيست و زن نيز بايد مسمايى را كه گرفته ارجاع دهد ، البته در اين مطلب مشهور اشكالى داشتيم و چنان كه قبلًا نيز گفته‌ام مهريه در برابر يك بار\r\n\r\n\r\n","description":"","footnote":"\r\n( 1 ) - محقق حلى ، شرايع الاسلام ، تحقيق : سيد صادق شيرازى ، انتشارات استقلال ، تهران ، 1409 ق ، ج 2 ، ص 542 .\r\n","page_name":" 6649 ","page_number":58},
  {"content":"\r\n\r\nمباشرت قرار نمىگيرد و كسى براى يك بار وقاع چنين مهريه كلان تعيين نمىكند ، و مهريه در واقع در مقابل زوجيت است . حال اگر در بحث ما بنا شد كه در ازاء وقاع انجام شده اجرتى پرداخت شود بايد آن را بر اساس يك بار وقاع در متعه محاسبه كنند . ولى على اىّ تقدير ، چه مقتضاى قاعده را پرداخت مهر المثل بدانيم يا پرداخت اجرت يك بار وقاع در اين بحث به دليل روايات بايد حتماً مهر المسمى پرداخت شود .\r\n\r\nرجوع به مدلس :\r\nبعد از رد نكاح و پرداخت مهريه مرد مىتواند به مدلس مراجعه كند . البته ممكن است در برخى موارد تدليسى در كار نباشد و دخول هم محقق شده باشد كه اينجا مهر المسمى مستقر مىشود . ولى در اكثر مواردى كه تدليس واقع مىشود و در كتب فقهى نيز ابتدا همين فرض را مطرح مىكنند زن هم علم به عيب دارد و ولىّ او نيز گاهى عالم است و گاهى خبر ندارد . در تمام موارد همانطور كه از روايات استفاده مىشود ، محقق نيز مىفرمايد كه ابتدا به كسى مراجعه مىشود كه متولى عقد است ، زيرا « المغرور يرجع الى الغار » . در اين بحث نيز از فتاواى فقهاء و روايات استفاده مىشود كه رجوع به زن فقط در طول مراجعه به ولى امكان دارد ، يعنى بايد شرعاً ثابت شود كه متولى آگاه نبوده و زن آگاه بوده است تا بتوان به زن مراجعه كرد . ولى در غير اين صورت حتى اگر زن عالم به عيب هم باشد نمىتوان ابتداءً به او رجوع كرد ، زيرا در اغلب موارد منشأ فريب متولى عقد است ، و اوست كه علت اسبق غرور زوج است و لذا چيزى كه صلاحيت عليت را دارد ولى در رتبه بعد قرار دارد فعليت پيدا نمىكند . و عنوان غار بالفعل بر زن صدق نمىكند . اما مىبينيم در مواردى نيز كه زن علت اسبق و عامل اصلى تدليس باشد ، طبق روايت ابتدا بايد به متولى رجوع كرد و بعد به زن . در اين موارد هم مىتوان گفت اين گونه موارد خارج از اين قانون كلى است و هم مىتوان گفت چون در نوع موارد متولى\r\n\r\n","description":"","footnote":"","page_name":" 6650 ","page_number":59},
  {"content":"\r\n\r\nعامل تدليس است شارع حكمتاً فرموده ابتدا بايد به متولى مراجعه شود . كه به نظر ما همين اقواست و بايد به اطلاق روايات عمل كنيم و زن را در طول متولى بدانيم . ناگفته نماند كه در اين بحث ولىّ اعم از ولىّ شرعى و عرفى است ، لذا شامل برادر زن ، عموى زن و شخص ثالث متولى عقد مىشود .\r\n\r\nچه مقدار از مهريه از زن پس گرفته مىشود ؟\r\nدر موردى كه خود زن مدلس بوده و مرد براى جبران خسارت مهريه به او مراجعه مىكند ، برخى گفته‌اند چون دخول محقق شده است و دخول نمىتواند بدون مهر باشد ، بايد مقدارى از مهريه را به زن بدهد و پس نگيرد ، ابن جنيد ادعاى بالاترى كرده و گفته بايد مهر المثل را به زن بدهد و اگر مهر المسمى بيشتر از مهر المثل بود فقط مىتواند ما به التفاوت را پس بگيرد .\r\nولى در نصوص چنين مطلبى وجود ندارد و دليل محكمى بر اين كه بضع بدون مهريه نمىشود در كار نيست ، چنان كه در باب بيع و امثال آن اگر كسى مال خود را تدليس كند و به ديگرى بگويد اين مال مال توست و يا بگويد كه من به تصرف اين مال راضى هستم ولى تدليس كرده باشد و طرف مقابل هم مال را تلف كند ، اين تلف ناشى از تدليس خود فرد است و نمىتواند مالش را مطالبه كند . در اينجا هم زن خود غار بوده و بضع خود را در اختيار زوج قرار داده و لذا زوج ضامن نيست .\r\nبه علاوه كه قواعد نيز اقتضاى ضمان نمىكنند . و نيز در نصوص هم به اين نكته اشاره نشده كه چيزى به زن مدلسه بدهند ، پس مرد مىتواند به زن مراجعه كرده و تمام مهريه را بگيرد .\r\n\r\nبحثى درباره كلام شيخ طوسى :\r\nمعمول علماء مىگويند اگر مرد بعد از دخول عقد را فسخ كند ، اجرت المسمى را بايد بپردازد ، شيخ طوسى در مبسوط بين دو صورت تفصيل قائل شده و فرموده اگر دخول در حال صحت باشد و عيب بعد از دخول عارض شود و مرد راضى\r\n\r\n","description":"","footnote":"","page_name":" 6651 ","page_number":60},
  {"content":"\r\n\r\nنباشد بايد مهر المسمى را بدهد ، چون مهر استقرار پيدا مىكند ، ولى اگر در حال معيب بودن دخول كرده باشد چه عيب قبل از عقد باشد و چه بعد از آن عارض شده باشد ، مرد بايد مهر المثل بدهد نه مسمى ، زيرا على رغم تحقق دخول در صورت دوم ( يعنى دخول در حال معيب بودن ) ، خيار مرد مستند به عيب سابق است و گويا با اين خيار چنين اعتبار مىشود كه از زمان حصول عيب عقدى در كار نبوده است و رضايتى هم كه مرد داشته ناشى از جهل بوده و لذا فقط مصحح اصل عقد است نه لزوم آن و در اين موارد كراهت مرد به صورت شرط متأخر عمل مىكند و لذا فسخ او از زمانى محاسبه مىشود كه عيب حاصل شده پس فقط بايد اجرت المثل بپردازد . « 1 »\r\nصاحب جواهر و برخى ديگر پيش از ايشان از اين عبارت كه « الفسخ و ان كان فى الحال الا أنه مستند الى حال حدوث العيب بل فيصير كأنه وقع فاسداً » چنين فهميده‌اند كه گويا عقد فاسدى ايجاد شده است و لذا به شيخ اشكال مىكند كه دليل شما وقتى تمام است كه عيب قبل از عقد بوده باشد و در اين صورت مىتوان گفت در اعتبار شارع عقد فاسد منعقد شده ولى در صورتى كه عيب بعد از عقد عارض شده باشد و مرد در حال عيب وقاع كرده باشد سببى براى بطلان نداريم تا عقد را محكوم به فساد بدانيم ، پس دليل شيخ اخص از مدعاست . درباره اصل مطلب نيز گفته‌اند دليلى نداريم كه عقد را از اول منفسخ و باطل بدانيم ، و قول صحيح اين است كه فسخ ، نقل من حين است و در همان حينى كه فرد فسخ مىكند در عالم اعتبار نيز از همان زمان رفع عقد مىشود . « 2 »\r\nبه نظر ما مىرسد كه مىتوان از عبارت مرحوم شيخ سه تصور در باب فسخ ارائه كرد ؛\r\n\r\n\r\n","description":"","footnote":"\r\n( 1 ) شيخ طوسى ، المبسوط ، المكتبة المرتضويه ، 1387 ق ، ج 4 ، ص 252 - 253 .\r\n( 2 ) جواهر الكلام ، ج 30 ، ص 348 - 349 .\r\n","page_name":" 6652 ","page_number":61},
  {"content":"\r\n\r\nيكى اين كه فسخ نقل من حين باشد كه در عالم اعتبار عقد تا زمان فسخ باقى باشد و با فسخ بقاى عقد از بين برود كه همان سخن رايج علماست .\r\nدوم اين كه فسخ نقل از زمان حدوث عقد باشد يعنى گويا تاكنون اصلًا عقدى واقع نشده كه اين تصور به معناى نفى حُدوث عقد است .\r\nتصور سوم نيز اين است كه از وقتى عيب واقع شده فسخ حاصل مىشود و عقد در عالم اعتبار پس از حصول عيب كالعدم فرض مىشود ، حال اگر عيب از اول بوده حدوث عقد منتفى مىشود و اگر عيب بعد از عقد حادث شده ، از زمان عيب ، عقد كالعدم فرض مىشود . و لذا اگر دخول كرده باشد بايد اجرت المثل بدهد ، چون دخول بدون عقد صورت گرفته است . و به نظر ما مختار شيخ همين تصور است ، يعنى فسخ از زمان حدوث عيب . هر چند بعد عبارتى به كار مىبرد كه مقدارى خلاف اين فرض است . مىگويد « بل فيصير كأنه وقع فاسداً » و گويا صاحب جواهر از اين عبارت چنين فهميده كه شيخ مىگويد عقد فاسدى در كار بوده است و لذا اشكال مىكند كه دليل شيخ شامل هر دو صورت نمىشود و نمىتوان گفت عيب حادث در زمان عقد باعث مىشود كه عقد از اول باطل باشد . به نظر مىرسد شيخ مىخواهد بگويد كه اين مسأله در عالم اعتبار مثل اين است كه فرد از زمان حدوث عقد ، عقد را فسخ كرده و بعد از فسخ غفلتاً دخول كرده باشد و بعد ترقى كرده و مىفرمايد اين مثل آن است كه از آن وقت به بعد فاسد شده باشد نه اين كه فسخ كرده باشد ، همانند برخى موارد كه عقد منفسخ مىشود و اين فسخ بعدى به نحو شرط متأخر عمل مىكند ، لذا بايد احكام عقد فاسد بار شود . و به هر حال منظور شيخ اين نيست كه بلكه ما ترقى كرده و فرض مىكنيم كه عقد از اول كالعدم است .\r\nولى سؤال ما از مرحوم شيخ اين است كه به چه دليل وقتى حكم به انفساخ مىشود بايد در عالم اعتبار نيز ما عقد را منفسخ فرض كنيم ، در حالى كه وجهى\r\n\r\n","description":"","footnote":"","page_name":" 6653 ","page_number":62},
  {"content":"\r\n\r\nندارد و استصحاب نيز اقتضاء مىكند كه عقد تا زمان فسخ باقى باشد ، و در ميان علماى ما نيز كسى موافق آن نيست . البته جواهر از شرح الارشاد نقل مىكند كه بعض عامه اين مطلب را قائل شده‌اند ، ولى معلوم نيست كدام شرح الارشاد منظور است ، زيرا ما دو شرح الارشاد معروف داريم كه يكى غاية المراد شهيد اول است كه اين بحث را ندارد و ديگرى شرح الارشاد محقق اردبيلى كه بحث نكاحش از زمان خود محقق مفقود شده است ، البته ارشاد شرح زياد دارد .\r\nآنچه ذكر شد در صورتى بود كه زوج عقد را به خاطر عيب زوج فسخ كرده باشد . محقق مىفرمايد همين مسائل در فسخ زوجه نيز جارى است به جز موردى كه فسخ به خاطر عنن باشد كه نصف مهر را مرد بايد به زن بدهد . « 1 »\r\nصاحب جواهر در اين بحث كه در فسخ زن قبل از دخول هيچ مهريه‌اى به او تعلق نمىگيرد گفته كه « بلا خلاف و لا اشكال نصاً و فتوى » در حالى كه اين مدعا صحيح نيست و در مسأله خلاف وجود دارد چنان كه جماعت كثيرى قائل شده‌اند كه اگر مرد با زن خلوت كند و لو دخول ثابت نشده باشد ، تمام المهر به زن تعلق مىگيرد و نيز در باب خصى به صدوقين نسبت داده‌اند كه مطلقاً قائل به پرداخت نصف المهر هستند چه دخول شده باشد و چه نشده باشد ، كه البته فقه رضوى كه تأليف يكى از فقهاى اماميه است هم با اين قول موافق است . البته اين نسبت به صدوق معروف يعنى صاحب المقنع تمام نيست ، هر چند علامه در مختلف اين حكم را به على ابن بابويه نسبت داده و سپس صدوق را نيز ملحق كرده است ، « 2 » ولى با مراجعه به مقنع مشاهده مىشود كه ايشان گفته كه صداق را بايد بدهد و ظاهر صداق نيز تمام مهريه است و در اين مورد فرقى هم بين دخول و عدم دخول نيست ، « 3 » به هر حال در مسأله اختلاف وجود دارد و سخن جواهر مبنى بر عدم\r\n\r\n\r\n","description":"","footnote":"\r\n( 1 ) - شرايع الاسلام ، همان ، ص 543 .\r\n( 2 ) - علامه حلى ، مختلف الشيعة ، مؤسسة النشر الاسلامى ، قم ، 1415 ق ، ج 7 ، ص 200 .\r\n( 3 ) - محمد بن على بن حسين بن بابويه ، المقنع ، مؤسسة الامام الهادى ، قم ، 1415 ، ص 313 .\r\n","page_name":" 6654 ","page_number":63},
  {"content":"\r\n\r\nخلاف صحيح نيست ، چون علاوه بر صاحب فقه رضوى و على بن بابويه كه قائل به نصف در خصى هستند و علاوه بر صدوق در مقنع و همچنين فاضل مقداد در تنقيح كه مىگويند در خصاء قبل از دخول هم تمام المهر بايد پرداخت شود ، صاحب رياض نيز نقل كرده كه شيخ طوسى و اكثر اصحاب خلوت كردن را نيز مثل دخول دانسته و قائل به پرداخت تمام مهريه شده‌اند . « 1 » در ضمن روايتى نيز وجود دارد كه ظاهر آن ثبوت تمام مهر با خلوت كردن است . پس بايد مىفرمود « الا فى العنن و الخصاء » . آنچه گفته شد درباره فسخ قبل از دخول بود .\r\n\r\nفسخ زن بعد از دخول :\r\nدر مورد فسخ زن بعد از دخول نيز گفته‌اند كه مرد بايد تمام مهر المسمى را بپردازد و برخى نيز ادعاى اجماع كرده‌اند . در اين بين فقط صاحب جواهر در اجماعى بودن مسأله ترديد كرده و فرموده كه ممكن است اطلاق كلام شيخ طوسى در بحث فسخ مرد بعد از دخول ، شامل فسخ زن هم بشود و در برخى از فروض مهر المثل تعلق بگيرد و لذا نتوانيم ادعاى اجماع كنيم كه هميشه با فسخ زن بعد از دخول تمام مسمى بايد پرداخت شود . « 2 » ولى به نظر ما قطعاً مسأله اجماعى نيست ، چرا كه ابن حمزه به طور كلى مدعى است كه فسخ زن چه قبل از دخول و چه بعد از آن مثل ابراء است و نمىتواند مطالبه مهر بكند و اين حكم اختصاصى به خصى نيز ندارد ، « 3 » و نيز تفصيل شيخ به تصريح خودش شامل اينجا هم مىشود و ايشان فرموده كه « فأيهما فسخ نظرت فان كان العيب بعد العقد و قبل الدخول سقط المسمى و وجب مهر المثل » « 4 » و بعد هم مىگويد اگر در حال صحت بود بايد مهر المسمى را بدهد . به هر حال مسأله اجماعى نيست .\r\n\r\n\r\n","description":"","footnote":"\r\n( 1 ) - سيد على الطباطبائى ، رياض المسائل ، مؤسسة النشر الاسلامى ، قم ، 1419 ، ج 10 ، ص 391 .\r\n( 2 ) - جواهر الكلام ، ج 30 ، ص 349 .\r\n( 3 ) - ابن حمزه الطوسى ، الوسيله الى نيل الفضيلة ، تحقيق : محمد الحسون ، كتابخانه آية الله مرعشى ، قم ، 1408 ق ، ص 312 .\r\n( 4 ) - مبسوط ، همان ، ص 252 - 253 .\r\n","page_name":" 6655 ","page_number":64},
  {"content":"\r\n\r\n\r\nفسخ به علت خصاء :\r\nدر نافع و شرايع عباراتى آمده كه مقدارى مندمج هستند و ابتدا آنها را بررسى مىكنيم :\r\nعبارت نافع : « اذا فسخت الزوجة قبل الدخول فلا مهر الا فى العنن و لو كان بعده فلها المسمى و لو فسخت بالخصاء ثبت لها المهر مع الخلوة و يعزر » « 1 » ، مشاهده مىشود كه ايشان ابتدا به طور مطلق مهر را در فسخ قبل از دخول نفى مىكند و فقط عنن را از آن استثناء مىكنند ، ولى سپس خصاء را هم به عنوان استثناء ذكر مىكند . به نظر مىرسد ايشان خواسته‌اند كه در صورت فسخ قبل از دخول بين عنن و خصاء كه هر دو از حكم عدم مهر استثناء شده‌اند تفاوت قائل شوند ، زيرا در عنن ، زن مطلقاً نصف مهر را مىگيرد چه خلوت شده باشد و چه نشده باشد ، ولى در خصاء ثبوت مهر منوط به خلوت كردن است .\r\nعبارت شرايع : « كذا لو فسخت ( الزوجة ) قبل الدخول فلا مهر الا فى العنن ، و لو كان بعده كان لها المسمى ، و كذا لو كان بالخصاء بعد الدخول فلها المهر كملا ان حصل الوطى » . تعبير « كذا » در صورتى به كار مىرود كه مثلًا حكم خصاء را نگفته باشد و با اين كذا بخواهد بيان كند ، در حالى كه حكم خصاء با همان عبارت « لو فسخت قبل الدخول » بيان شده زيرا در غير عنن مهرى نيست و غير عنن شامل خصاء هم مىشود . و نيز در عبارت « لو كان بعده » مىگويد چه خصاء باشد و چه نباشد حكم ثابت است ، يعنى مهر المسمى بايد پرداخت شود . ولى بعد كه مىگويد « و كذا لو كان بالخصاء بعد الدخول فلها المهر » ظاهراً مىخواهد بيان كند كه در مورد غير خصاء مطلب ثابت است و همه قبول دارند ، ولى درباره خصاء ايشان با شيخ اختلاف دارند و خلوت كردن را كافى ندانسته و حصول وطى را شرط مىكند . و علت اين تصريح هم اين است كه در برخى از روايات تعبير دخل عليها آمده كه اعم از دخول است و با\r\n\r\n\r\n","description":"","footnote":"\r\n( 1 ) - المحقق الحلى ، المختصر النافع ، تحقيق ، الشيخ القمى ، مؤسسة البعثة ، تهران ، 1410 ، ص 187 .\r\n","page_name":" 6656 ","page_number":65},
  {"content":"\r\n\r\nخلوت كردن هم مىسازد ، بر خلاف دخل بها كه مراد فقط دخول است ، و ايشان با اين تعبير تصريح دارند « ان حصل الوطى » يعنى در اينجا « دخل بها » ملاك است .\r\nقبلًا گفته‌ايم كه گاهى لفظ انصراف دارد و با اين انصراف معناى خاصى را مىرساند ، مثل  « فَمَنْ كانَ مِنْكُمْ مَرِيضاً أَوْ عَلى سَفَرٍ فَعِدَّةٌ مِنْ أَيَّامٍ أُخَرَ »  ، كه روشن است كه از مريضى كه روزه براى او فايده دارد منصرف است ، ولى گاهى همين معناى انصرافى مورد تصريح قرار مىگيرد و مثلًا مىگويند مريضى كه روزه برايش ضرر دارد چنين حكمى دارد . در اين موارد اگر تصريح نشود آن لفظ معناى انصرافى را خواهد داشت ولى اگر معنا مورد تصريح قرار گرفت ديگر لفظ انصراف نخواهد داشت و معنايى اوسع از آن ذكر مىشود و اگر هم انصراف داشته باشد يا قيد توضيحى قرار مىگيرد و يا مقسم اعم مىشود و يا براى دفع دخل به عنوان قيد توضيحى گرفته مىشود . در اين بحث نيز كلمه دخول ، انصراف به معناى دخل بها دارد يعنى اگر از همان اول دخول را ذكر كند منظور دخل بها خواهد بود ، ولى در باب خصى مرحوم شيخ در نهايه خلوت را كافى دانسته و چون كلمات فقهاى بعدى هم به نوعى همان تحرير كلمات شيخ است ، لذا محقق در اينجا به انصراف اكتفا نكرده و قيد ان حصل الوطى را افزوده است تا مخالفت خود را با نظر شيخ رحمه الله صريحاً معلوم كند .\r\n\r\nاقوال درباره حكم مهريه در باب خصى :\r\nگفته شد كه در اين مسأله چند قول داريم ؛\r\n1 - قول على بن بابويه و صاحب فقه رضوى كه قائل به نصف المهر شده‌اند چه دخول شده باشد و چه نشده باشد .\r\n2 - ظاهر مقنع اين است كه تمام المهر را ثابت كرده چه قبل و چه بعد از دخول .\r\nظاهر تنقيح هم همين است ، زيرا تعليل آورده است ، و اين قول را به شيخ و قاضى و محقق نيز نسبت داده است . هرچند اين نسبت صحيح نيست ، زيرا اين افراد\r\n\r\n","description":"","footnote":"","page_name":" 6657 ","page_number":66},
  {"content":"\r\n\r\nكلمه خلوت را ذكر كرده‌اند ولى تنقيح آن را نياورده است .\r\n3 - قول ديگرى كه رياض و به تبع او جواهر نقل كرده‌اند ولى قائل آن مشخص نيست ، اين است كه خصى مثل عنين است ، يعنى با دخول تمام المهر و با عدم دخول نصف المهر را بايد بدهد . كه اين قول بر اساس جمع بين ادله حاصل شده است ، يعنى ادله‌اى كه تمام المهر را ثابت مىكند ولى قيد دخول ندارد و دلايلى كه چنين نيستند ، و در اين بين روايت قرب الاسناد كه تفصيل بين صور داده شاهد جمع اين قول است .\r\n4 - قول شيخ و برخى ديگر مبنى بر اين كه اگر خلوت كرده بود تمام المهر را بايد بدهد و اگر خلوت كرده بود چيزى لازم نيست بدهد .\r\n5 - قول كثيرى از افراد اين است كه با دخول تمام المهر را مىدهد و اگر دخول نشد چيزى لازم نيست .\r\n6 - صاحب مدارك در اين زمينه ترديد دارد و صاحب رياض نيز گفته كه در صورت دخول ، تمام مهريه بايد پرداخت شود و در صورت خلوت نيز نصف مهريه را به طور جزم حكم مىكند و نصف ديگر را با ترديد ذكر كرده و احتياط مىكند و اگر خلوت هم نباشد چيزى به زن تعلق نمىگيرد .\r\n7 - قول ابن حمزه كه مىگويد به طور كلى هرگاه زن به خاطر عيب مرد نكاح را فسخ كند حق مطالبه مهريه ندارد چه دخول شده باشد و چه نشده باشد .\r\n\r\nبررسى ادله :\r\nدر اين گونه از مسائل كه اقوال زيادى وجود دارد به اجماع نمىتوان تمسك كرد ، لذا بايد ببينيم كه از روايات چه فهميده مىشود .\r\nدر بحث مهريه روايات عامى وجود دارد كه برخى دخول را ملاك قرار داده و برخى خلوت را برخى تفصيل داده و مىتوانند جزء ادله مسأله باشند ، ولى ما در اين بحث به آنها تمسك نمىكنيم ، زيرا در باب عيوب روايات خاص وجود دارد و\r\n\r\n","description":"","footnote":"","page_name":" 6658 ","page_number":67},
  {"content":"\r\n\r\nبا حل مشكل از طريق آنها نيازى به روايات عام نداريم .\r\nرواياتى وجود دارد كه با عبارت « بما استحل من فرجها » مهريه را ثابت كرده و البته استقرار مهر را نيز بيان مىكند و صرفاً به ثبوت مهريه نظر ندارد كه با عقد حاصل مىشود بلكه مراد ، استحلال عملى يعنى مباشرت كردن است ، روايت‌هاى زيادى به اين مضمون وجود دارد :\r\n1 - روايت عبد الرحمن بن ابى عبد الله : سألت أبا عبد الله عن رجل تزوج امرأة فعلم بعد ما تزوجها أنها قد كانت زنت قال ان شاء زوجها أخذ الصداق ممن زوجها و لها الصداق بما استحل من فرجها و ان شاء تركها . « 1 »\r\n2 - صحيحه حلبى : عن ابى عبد الله : . . . قلت أ رأيت ان كان دخل بها كيف يصنع بمهرها قال لها المهر بما استحل من فرجها و يغرم وليها الذي أنكحها مثل ما ساق اليها . « 2 »\r\n3 - روايت دعائم : فان كان دخل بها فعليه المهر و ان كان هى التى غرته رجع به عليها و ترك لها أدنى شىء مما يستحل به الفرج فان لم يدخل بها فارقها ان شاء و لا شىء عليه . « 3 »\r\n4 - صحيحه ابى عبيده عن ابى جعفر : تعتد منع عدة المطلقة ان كان دخل بها و ان لم يكن دخل بها فلا عدة عليها و لا مهر لها .\r\n5 - روايت غياث بن ابراهيم : ان كان لم يدخل بها و لم يبين له فان شاء طلق و ان شاء أمسك و لا صداق لها « 4 » ، و قبلًا گفته شد كه مراد از طلق در اين روايت فسخ است نه طلاق مصطلح .\r\n6 - حديث رفاعه : و سألته عن البرصاء . . . ان لها المهر بما استحل من فرجها « 5 » . هر چند در سند آن سهل قرار دارد ولى ما او را معتبر مىدانيم ، در صحيحه بزنطى هم كه در\r\n\r\n\r\n","description":"","footnote":"\r\n( 1 ) - وسائل الشيعة ، دار الكتب الاسلاميه ، ج 14 ، ص 603 ، باب 6 از ابواب العيوب و التدليس ، حديث 4 .\r\n( 2 ) - همان ، ص 597 ، باب 2 ، حديث 5 .\r\n( 3 ) - قاضى نعمان مغربى ، دعائم الاسلام ، تحقيق : آصف بن على اصغر فيضى ، دار المعارف ، 1383 ق ، ج 2 ، ص 231 ، حديث 65 . 8\r\n( 4 ) - وسائل الشيعة ، همان ، ص 595 ، باب 1 ، حديث 14 .\r\n( 5 ) - همان ، ص 596 ، باب 2 ، حديث 2 .\r\n","page_name":" 6659 ","page_number":68},
  {"content":"\r\n\r\nمورد برصاء است همين تعليل آورده شده است .\r\n7 - صحيحه محمد بن مسلم : من زوج امرأة فيها عيب دلسته و لم تبين ذلك لزوجها فانه يكون لها الصداق بما استحل من فرجها و يكون الذي ساق اليها الرجل عليها على الذي زوجها و لم يبين . « 1 »\r\n8 - حديث قرب الاسناد درباره رتقاء كه مىگويد « لا مهر لها » « 2 » چون دخول نشده است . و نيز در باب نهم جامع الاحاديث در حديث دوم كه راجع به عيب زن است مىفرمايد « لا يلزمه شىء من الصداق » و در باب دهم نيز درباره اولاد زنا بودن فرموده « لا سبيل عليها فيه لما استحل من فرجها » « 3 » و نيز در حديث دوم كه درباره زنا است فرموده « لا صداق لها » « 4 » .\r\nدر مجموعه اين روايات از عبارت « بما استحل من فرجها » استفاده مىشود كه معيار ، دخول است ، كه بر خصى هم صدق مىكند . و عمده در استدلال به اين روايات عموم تعليل است كه مهريه را ثابت مىكند هر چند از آن مهر المسمى استفاده نمىشود و با مهر المثل هم سازگارى دارد . ناگفته نماند كه اين استفاده بر اساس مبناى رايج علما است كه علت را معمم و مخصص مىدانند ، و لذا هر چند مورد اين روايات ، عيب زن است ولى تعليل آن كلى است و تعميم دارد كه آن چه مهر را تثبيت و يا مستقر مىكند مباشرت است و عيب زن و يا مرد خصوصيتى ندارد . البته بر مبناى خود ما كه علت را مخصص نمىدانيم استدلال مشكل مىشود .\r\n9 - صحيحه محمد بن مسلم درباره فردى كه مملوك بوده و خود را به عنوان حر معرفى كرده كه فرمود : « ان كان دخل بها فلها الصداق و ان لم يكن دخل بها فليس لها\r\n\r\n\r\n","description":"","footnote":"\r\n( 1 ) - همان ، ص 598 ، باب 2 ، حديث 7 .\r\n( 2 ) - همان ، ص 598 ، باب 2 ، حديث 8 .\r\n( 3 ) - همان ، ص 601 ، باب 6 ، حديث 1 ، به نظر مىرسد منظور استاد مد ظله همين روايت باشد كه اگر چنين باشد اين كه فرموده‌اند راجع به اولاد زنا است صحيح نخواهد بود زيرا روايت مربوط به زن زانيه است نه ولد زنا .\r\n( 4 ) - همان ، باب 6 ، حديث 2 .\r\n","page_name":" 6660 ","page_number":69},
  {"content":"\r\n\r\nشىء » « 1 » . اين روايت راجع به تدليس است و لذا نمىتوان به آن استدلال كرد ولى براى تأييد مناسب است ، زيرا با اين كه عيب راجع به مرد بوده است ، ولى روايت معيار را دخول قرار داده است . صحيحه محمد بن قيس هم همين طور است .\r\nبرخى از روايات نيز وجود دارد كه مهر المسمى را به صراحت ذكر كرده‌اند ، در حالى كه در روايات فوق مقدار مهريه مشخص نبود .\r\n1 - روايت حسن بن صالح : « . . . و لها ما أخذت منه بما استحل من فرجها » « 2 » . كه زن همان مهريه‌اى را كه گرفته بود به خاطر استحلال فرج مالك مىشود .\r\n2 - صحيحه محمد بن مسلم : « عن الرجل يخطب الى الرجل ابنته من مهيرة فأتاه بغيرها قال ترد اليه التى سميت له به مهر آخر من عند أبيها و المهر الاول للتى دخل بها » « 3 » . مهيره يعنى زن آزاد كه مهر دريافت مىكند در مقابل زن كنيز و روايت مىگويد شخص دختر زن آزاد را خواستگارى كرده ولى دختر زن كنيز را به او داده‌اند . اين روايت هر چند راجع به وطى به شبهه است ولى اگر در باب وطى شبهه اثبات شود كه مهر المسمى بايد بدهد به طريق اولى در عقد صحيحى كه فسخ شده نيز مسمى ثابت مىشود .\r\n3 - روايتى از مناقب ابن شهر آشوب درباره كسى كه دو دختر عربيه و عجميه داشته است و از يكى خواستگارى مىشود ولى پدر ديگرى را مىفرستد كه امام مىفرمايند « و يكون الصداق التى ساق منها لاختها بما أصاب من فرجها » « 4 » . البته اين روايت نيز براى تأييد خوب است ، و شايد همين كلمه مهر بدون قيد نيز خالى از ظهور در مهر المسمى نباشد .\r\n4 - حسين بن سعيد عن الحسن عن زرعة بن محمد عن سماعه عن ابى عبد الله :\r\nان خصيا دلس نفسه لامرأة قال يفرق بينهما و تأخذ المرأة منه صداقها يوجع ظهره كما دلس\r\n\r\n\r\n","description":"","footnote":"\r\n( 1 ) - همان ، 606 ، باب 11 ، حديث 1 .\r\n( 2 ) - همان ، ص 599 ، باب 3 ، حديث 3 .\r\n( 3 ) - همان ، ص 603 ، باب 8 ، حديث 1 .\r\n( 4 ) - ابن شهر آشوب ، مناقب آل ابى طالب ، مطبعة الحيدرية ، نجف ، 1376 ق ، ج 2 ، ص 197 .\r\n","page_name":" 6661 ","page_number":70},
  {"content":"\r\n\r\nنفسه . « 1 » اين روايت اختصاص به خصى دارد . و در كتاب تهذيب و كتاب حسين بن سعيد هم همين طور آمده و كافى نيز به طريق خودش به حسين بن سعيد نقل مىكند و صدوق نيز در مقنع مطابق آن فتوا داده است .\r\nاين روايت موثقه به نوعى ظهور در مهر المسمى دارد زيرا ظاهر صداق همان مسمى است ، ولى اگر دليلى بر خلاف باشد مىتوان گفت مراد از صداق همان صداقى است كه قانوناً بايد بدهد و در اشباه و نظاير آن ثابت است كه در اين صورت ممكن است نصف باشد مثل عنن و يا بين دخول و غير دخول فرق كند ، اما ظاهر تعبير همان مهر المسمى است .\r\n5 - الحسين بن سعيد عن صفوان عن ابن مسكان قال بعثت بمسأله مع ابن اعين قلت له سله عن خصى دلس نفسه لامرأة و دخل بها فوجدته خصياً قال يفرق بينهما و يوجع ظهره و يكون لها المهر بدخوله عليها . « 2 » ظاهر اين روايت اين است كه با خلوت كردن تمام المهر مستقر مىشود كه اگر خلوتى نشد مهريه‌اى هم نيست هر چند ظهورش از اين جهت دوم قوى نيست . در اين روايت حضرت با تغيير دخل بها به دخل عليها يك ضابط كلى را بيان كرده‌اند كه هرگاه خلوت براى مباشرت باشد مهريه بايد پرداخت شود حتى اگر مباشرت صورت نگيرد . و اين معيار كلى است هر چند سؤال ناظر به صورت مباشرت است .\r\n6 - روايت قرب الاسناد : عبد الله بن الحسن العلوى عن جده عن على بن جعفر عن اخيه موسى بن جعفر عليه السلام : سألته عن خصى دلس نفسه لامرأة ما عليه قال يوجع ظهره و يفرق بينهما و عليه المهر كاملا و ان لم يدخل بها فعليه نصف المهر . « 3 » از اين روايت استفاده مىشود كه خصى حكم عنين را دارد كه اصل مهر ثابت است و موردش مختلف است كه گاهى نصف و گاهى كل مهر است .\r\n\r\n\r\n","description":"","footnote":"\r\n( 1 ) - وسائل الشيعة ، همان ، باب 13 ، حديث 2 .\r\n( 2 ) - همان ، حديث 3 .\r\n( 3 ) - همان ، حديث 5 .\r\n","page_name":" 6662 ","page_number":71},
  {"content":"\r\n\r\n7 - روايت فقه رضوى كه مطابق فتواى ابن بابويه است : ان تزوجها خصى فدلس نفسه لها و هى لا تعلم ، فرّق بينهما و يوجع ظهره كما دلس نفسه و عليه نصف الصداق و لا عدة عليها منه . « 1 » به نظر ما روايت فقه رضوى فتواى يكى از فقها است و از نظر روايى معتبر نيست .\r\n8 - روايت در بحار الانوار از على بن جعفر : سألته عن خنثى دلس نفسه لامرأة ما عليه قال يوجع ظهره و أذيق تمهيناً و عليه المهر كاملًا ان دخل بها و ان لم يدخل بها فعليه نصف المهر . « 2 » به نظر مىرسد به ظن قوى اين همان روايت قرب الاسناد باشد « 3 » و روشن است كه يكى از دو كلمه خنثى و خصى تصحيف ديگرى است . از آنجا كه نسخه قرب الاسناد كه در اختيار ابن ادريس بوده سقيمه بوده و نسخه‌اى هم كه به دست مجلسى رسيده نادر بوده و طبعاً اينها اشتباه زياد دارند و عبد الله بن حسن علوى نيز توثيق نشده نمىتوانيم به اين روايت تكيه كنيم و هيچ يك را نمىتوان بر ديگرى ترجيح داد . و اگر گفته شود كه كتاب على بن جعفر ثابت است و حميرى نيز به خاطر قرب سند ، عبد الله بن حسن را براى روايت انتخاب كرده مىگوييم به هر حال نسخه ثابت الانتساب نيست هر چند خود كتاب ثابت است . بنابراين نمىتوانيم خصى را مثل عنين بدانيم ، به علاوه كه خلاف مشهور است و بسيار نادر است كه كسى به قائل به آن شده باشد . پس اين روايت نمىتواند با روايت سماعه و ابن مسكان معارضه كند ، و ديديم كه روايت ابن مسكان خلوت را معيار قرار داده و ظاهر ابتدايى روايت سماعه نيز هر چند مطلق است ولى با روايت ابن مسكان قابل جمع است و نتيجه اين مىشود كه اگر خلوت شده باشد صداق زن تمام است و اگر خلوت نشده باشد مهريه‌اى به زن تعلق نمىگيرد و اين به نظر اقوا\r\n\r\n\r\n","description":"","footnote":"\r\n( 1 ) - ابن بابويه ، فقه الرضا ، المؤتمر العالمى للامام الرضا ، ص 237 .\r\n( 2 ) - علامه مجلسى ، بحار الأنوار ، مؤسسة الوفاء ، بيروت ، ج 10 ، ص 249 .\r\n( 3 ) - استاد مد ظله : شيخ حر عاملى و علامه مجلسى هر يك به ديگرى اجازه روايت داده‌اند و اين روايت هم ممكن است به طريق ديگرى به دست مرحوم مجلسى افتاده باشد .\r\n","page_name":" 6663 ","page_number":72},
  {"content":"\r\n\r\nمىباشد و اين كه بگوييم بدون خلوت و فقط با عقد مهريه مستقر شود بسيار مستبعد است و مشابه هم ندارد . اين قول نهايى همان قول شيخ و ابن براج و فاضل مقداد است كه رياض آن را از اكثر اصحاب نقل مىكند ، البته اين انتساب رياض براى ما ثابت نيست و ممكن است اكثر خلاف اين را گفته باشند .\r\n\r\nسقوط و عدم سقوط خيار با دخول :\r\nبرخى از روايات به طور كلى در باب عيوب اثبات خيار كرده و بعضى از روايات هم بين صورت دخول و عدم دخول فرق قائل شده است كه بعضى از اين روايات هم صحيحه است مثل صحيحه عبد الرحمن بن ابى عبد الله كه مىگويد خيار وقتى است كه دخول نشده باشد . كه اين روايات نسبت به روايات مثبت خيار اخص مطلق هستند . با اين حال صاحب جواهر مىفرمايد از بعضى روايات كه نسبت به روايات مسقط خيار اخص هستند استفاده مىشود كه اگر دخول از روى جهل باشد خيارش باقى است . يعنى رواياتى كه بين دخول و عدم دخول فرق گذاشته اخص از روايات مثبت خيار است و رواياتى هم هست كه دخول ناشى از جهل را مسقط ندانسته و مقتضاى جمع بين ادله اين است كه دخول على وجه الاطلاق مسقط نباشد بلكه دخول با علم مسقط باشد و با جهل مسقط نباشد . « 1 »\r\n\r\nروايات مسأله :\r\nدرباره عدم خيار مرد با دخول مىتوان به روايت دعائم ( فان لم يدخل بها فارقها ان شاء و لا شىء عليه ) « 2 » و صحيحه غياث بن ابراهيم ( اذا دخل بها فهى امرأته ) « 3 » كه ديگر حق فسخ ندارد و صحيحه عبد الرحمن ( المرأة ترد من اربعة . . . فاذا وقع عليها فلا ) « 4 » مراجعه كرد .\r\nاز برخى روايات نيز استفاده مىشود كه دخول در صورت جهل موجب سقوط\r\n\r\n\r\n","description":"","footnote":"\r\n( 1 ) - جواهر الكلام ، ج 30 ، ص 351 .\r\n( 2 ) - دعائم الاسلام ، ج 2 ، ص 231 ، حديث 865 .\r\n( 3 ) - وسائل الشيعة ، همان ، ص 595 ، باب 1 ، حديث 14 .\r\n( 4 ) - همان ، باب 1 ، حديث 1 .\r\n","page_name":" 6664 ","page_number":73},
  {"content":"\r\n\r\nخيار نيست چه مرد باشد و چه زن . در مورد مرد سه روايت داريم :\r\n1 - صحيحه ابى عبيده كه مىفرمايد : « فى رجل تزوج امرأة من وليها فوجد بها عيباً بعد ما دخل » « 1 » كه حضرت مىفرمايد عيب اگر از سنخ عفل و برص و جنون باشد ، خيار هست ، چون فرض آن است كه دخول از روى جهل بوده است .\r\n2 - حديث حسن بن صالح : « لم يعلم بها بعد ما جامعها فان شاء أمسكها و ان شاء سرحها الى اهلها » « 2 » اين روايت بر اساس مبناى مشهور كه يا خود فقيه را كافى مىدانند يا به خاطر حسن بن محبوب معتبر است .\r\n3 - صحيحه ابى الصباح الكنانى : « ان لم يعلم الا بعد ما جامعها فان شاء بعد أمسك و ان شاء طلق » « 3 » راجع به طلاق فرقى بين دخول و عدم دخول نيست و لذا منظور از طلاق ، فسخ است .\r\nرواياتى نيز هست كه براى زن در فرض جهل اثبات خيار مىكند : مثل روايت ابن مسكان « عن خصى دلس نفسه لامرأة و دخل بها فوجدته خصيا قال يفرق بينهما » « 4 » و يا روايت قرب الاسناد : « سألته عن خصى دلس نفسه لامرأة ما عليه ؟ قال يوجع ظهره و يفرق بينهما و عليه المهر كاملا ان كان دخل بها و ان لم يدخل فعليه نصف المهر » « 5 » كه با توجه به ذيل روايت روشن مىشود كه هر چند تفصيل بين دخول و غير دخول راجع به مهر است ولى كالنص است كه بعد از دخول هم خيار هست و چنين نيست كه خيار مختص به صورت عدم دخول باشد . بنابراين رواياتى كه به طور مطلق مىگويند با دخول ديگر خيار نيست تخصيص مىخورند .\r\nالبته صورت جهل و علم در دخول خود نيازمند بحث جدا است كه پس از اين مىآيد . به هر حال رواياتى داريم كه هم زن و هم مرد بعد از دخول نيز خيار دارند كه نسبت به مرد در خصوص صورت جهل هم فرض خيار شده بود و در مورد زن\r\n\r\n\r\n","description":"","footnote":"\r\n( 1 ) - همان ، ص 596 ، باب 2 ، حديث 2 .\r\n( 2 ) - همان ، ص 599 ، باب 3 ، حديث 3 .\r\n( 3 ) همان ، ص 598 ، باب 3 ، حديث 1 .\r\n( 4 ) همان ، ص 608 ، باب 13 ، حديث 3 .\r\n( 5 ) عبد الله الحميرى ، قرب الاسناد ، مؤسسة آل البيت ، 1413 ق ، ص 248 .\r\n","page_name":" 6665 ","page_number":74},
  {"content":"\r\n\r\nدر روايت ابن مسكان فرض جهل شده است ؛ « خصى دلس نفسه لامرأة و دخل بها فوجدته خصيا » ولى در روايت قرب الاسناد چنين فرضى نشده بود ، در روايت دعائم نيز درباره مجبوب آمده كه « فلما دخل بها اطلعت منه على ذلك » . البته اين روايت فقط به كار تأييد مىآيد زيرا اين نسخه كه دخل بها دارد ثابت نيست و ممكن است دخلت عليه باشد كه در اين صورت دلالتى بر مطلب نخواهد داشت .\r\nدر باب 13 جامع الاحاديث ( حديث 1 و 3 ) نيز درباره عبدى كه خود را حر معرفى كرده آمده كه اگر زن جاهل بود ، و بعد از دخول برايش علم حاصل شده حق خيار دارد . البته اين باب راجع به تدليس است نه عيوب . نتيجه آن كه قدر مسلم در صورت دخول ناشى از جهل ، خيار وجود دارد .\r\n\r\nرضايت به عيب مسقط خيار است\r\nرواياتى داريم كه با رضايت به عيب طرف مقابل چه زن باشد و چه مرد ، و چه قبل از دخول باشد و چه بعد از آن ، خيار ساقط است و عقد لازم مىشود . صاحب جواهر دلالت روايات را در مورد رضايت مرد به عيب زن پذيرفته و در مورد رضايت زن به عيب مرد مىگويد ظاهراً فرقى بين مرد و زن نباشد و استدلالى هم بر آن ذكر نمىكند . ولى به نظر مىرسد بين رضايت مرد و رضايت زن ملازمه‌اى وجود ندارد ، چون مرد حق طلاق دارد و ممكن است شارع بگويد به همين دليل كه اختيار طلاق در دست مرد است با يك بار رضايت خيارش ساقط مىشود و بعد هم اگر زن را نپسنديد مىتواند طلاق بدهد ، ولى زن چون چنين حقى ندارد شايد شارع به نحوى براى زن توسعه قائل شده باشد ، با توجه به اين كه زن تغيير رأى زياد دارد و ممكن است بعد از رضايت دوباره نظرش برگردد ، لذا ممكن است شارع براى او حق بيشتر قائل شده باشد . پس ملازمه‌اى در بين نيست . ولى تعجب از صاحب جواهر است كه به روايات توجه نكرده با اينكه از نظر روايات مسأله روشن است .\r\n\r\n","description":"","footnote":"","page_name":" 6666 ","page_number":75},
  {"content":"\r\n\r\n\r\nروايات سقوط خيار بعد از رضايت :\r\n\r\nرضايت مرد :\r\n1 - روايت حسن بن صالح : « . . . ان علم لها قبل أن يجامعها ثم جامعها فقد رضى بها » « 1 » كه از اين روايت استفاده مىشود كه اگر مرد راضى شود ديگر خيارى نخواهد داشت ، يعنى ملاك سقوط خيار رضايت است و مجامعت كاشف از آن مىباشد .\r\n2 - صحيحه ابى الصباح : « . . . ان علم بذلك قبل أن ينكحها ثم جامعها فقد رضى بها و ان لم يعلم الا بعد ما جامعها فان شاء بعد أمسك و ان شاء طلق » « 2 » ، كه در اين روايت نيز نفس رضايت موجب سقوط دانسته شده است هر چند مفروض روايت بعد از جماع است ولى امام ملاك را رضايت قرار داده‌اند . در ضمن ، مراد از نكاح ، جماع است نه عقد نكاح .\r\n\r\nرضايت زن :\r\n1 - موثقه ابن بكير عن أبيه عن احدهما « ان رضيت به و أقامت معه لم يكن لها بعد رضاها أن تأباه » « 3 » .\r\n2 - روايت فقه رضوى كه درباره خصى است كه مىفرمايد : « فان رضيت بذلك لم يفرق بينهما و ليس لها الخيار بعد ذلك » . « 4 »\r\n3 - روايت عمار ساباطى : « متى أقامت المرأة مع زوجها بعد ما علمت أنه عنين فرضيت به لم يكن لها الخيار بعد الرضا » . « 5 »\r\n4 - روايت ابى البخترى : « فرق بينهما فان رضيت أن تقيم معه ثم طلبت الخيار بعد ذلك فقد سقط الخيار و لا خيار لها » « 6 » .\r\n5 - روايت فقه رضوى درباره عنين : « فان رضيت بذلك لا يفرق بينهما و ليس لها\r\n\r\n\r\n","description":"","footnote":"\r\n( 1 ) وسائل الشيعة ، همان ، ص 598 ، باب 3 ، حديث 3 .\r\n( 2 ) همان ، حديث 1 .\r\n( 3 ) همان ، ص 608 ، باب 13 ، حديث 1 .\r\n( 4 ) فقه الرضا ، همان ، ص 237 .\r\n( 5 ) وسائل الشيعة ، همان ، ص 612 ، باب 14 ، حديث 10 .\r\n( 6 ) همان ، حديث 9 .\r\n","page_name":" 6667 ","page_number":76},
  {"content":"\r\n\r\nالخيار بعد ذلك » « 1 » .\r\n6 - روايت دعائم الاسلام درباره شخص عنينى كه امير المؤمنين به او يك سال فرصت داده‌اند « ثم قال لها بعد الدخول ان رضيت أن يكسوك و يكفيك المئونة و الا أنت بنفسك أملك » « 2 » .\r\nبنابراين از نظر روايات مسأله حل است و با رضايت هر يك از طرفين خيارش ساقط مىشود .\r\nحال بحث اين است كه به چه معيارى در اين روايات رضايت مرد يا زن ملاك سقوط قرار داده شده است . صاحب جواهر در اين بحث سه احتمال مىدهد و تذكر مىدهد كه قبلًا نديده‌ام كسى اين بحث را عنوان كرده باشد .\r\nالف : عبارت « فقد رضى بها » حكمت است زيرا به حسب نوع ، چون شخص راضى است حاضر به مباشرت مىشود و به همين دليل شارع جماع بعد از علم به عيب را رضايت حساب كرده است و لذا در جايى هم كه قطعاً رضايت نباشد بازهم خيار ساقط خواهد بود .\r\nب : اين حكم ، حكم ظاهرى باشد كه اگر قطع حاصل شود كه رضايتى در كار نيست ، حكم ظاهرى هم جارى نخواهد بود و خيار ساقط نمىشود و الا بر طبق حكم ظاهرى ، خيار ساقط خواهد بود . صاحب جواهر خودش اين احتمال را اختيار مىكند .\r\nج : و احتمال سوم هم اين كه جماع اماره و علت رضايت است و لذا اگر دلالت عرفى بر رضايت داشته باشد خيار ساقط مىشود و اگر قطع يا اماره‌اى بر رضايت نداشتيم خيار به حال خود باقى است . « 3 »\r\nبه نظر ما اظهر آن است كه حكمت نباشد و اقوا اين است كه احتمال سوم را\r\n\r\n\r\n","description":"","footnote":"\r\n( 1 ) - فقه الرضا ، همان .\r\n( 2 ) - دعائم الاسلام ، ص 231 ، حديث 869 .\r\n( 3 ) - جواهر الكلام ، ج 30 ، ص 351 .\r\n","page_name":" 6668 ","page_number":77},
  {"content":"\r\n\r\nترجيح بدهيم كه منزل به غالب موارد است كه اگر با علم به عيب مباشرت كند اماره ظنى بر رضايت است و لذا اگر به حسب نوع مردم ظن به رضايت نبود خيار ساقط نمىشود .\r\n\r\nتوسعه عيب بعد از رضايت :\r\nبحث اين است كه اگر به عيبى مثل برص راضى شد ولى بعد اين عيب توسعه پيدا كرد آيا خيار هم چنان ساقط خواهد بود يا نه ؟ برخى حكم به سقوط خيار كرده‌اند و توسعه را بلااثر دانسته‌اند ، و بعضى ظاهراً مىخواهند بگويند كه خيار ثابت است و از بعضى كلمات علما چنين استفاده مىشود كه بين توسعه عيب در همان عضو معيوب با توسعه در عضو ديگر تفصيل قائل شده و در صورت دوم خيار را ثابت دانسته‌اند ولى در فرض توسعه عيب در همان عضو پيشين رضايت قبلى را براى سقوط خيار كافى مىدانند . و به نظر مىرسد مختار صاحب جواهر همين تفصيل باشد زيرا ايشان براى سقوط در صورت اول چنين استدلال كرده كه رضا به شيء رضايت به آثار و معلول‌هاى آن شيء هم هست « لان الرضا بالشىء رضا بما يتولد منه » به علاوه كه توسعه در همان عضو به منزله عيب واحد است و او به اين يك عيب راضى بوده است پس خيارش ساقط است . « 1 »\r\n\r\nمناقشه در استدلال جواهر :\r\nاولًا : اين كه رضايت به شىء رضايت به لوازم آن است در مورد لوازمى صحيح است كه فرد موقع رضايت به شىء به آن لوازم توجه داشته باشد و در غير اين صورت ملازمه‌اى بين رضايت به اصل عيب و افزايش عيب نيست . چنان كه ممكن است كسى بعضى مراحل جنون را تحمل كند ولى اگر بيشتر شد قابل تحمل نباشد .\r\nثانيا : رضايت به عيب واحد منشأ سقوط نمىشود چرا كه عيب واحد قابل\r\n\r\n\r\n","description":"","footnote":"\r\n( 1 ) - همان ، ص 352 .\r\n","page_name":" 6669 ","page_number":78},
  {"content":"\r\n\r\nتشكيك است و رضايت به مرتبه ضعيف دليل بر رضايت به مرتبه شديدتر نيست .\r\nبه نظر مىرسد به حسب ظاهر ما بايد همان معيارى را بپذيريم كه در روايات سقوط خيار به دليل دخول آمده بود يعنى دخول اماريت نوعيه بر رضايت دارد به گونه‌اى كه نوع افراد احتمال خلاف را بعيد مىدانند كه در اين گونه موارد ممكن است شارع خصوصيات موارد را در نظر نگرفته باشد و براى همه يك حكم جعل كرده باشد . مىتوان گفت در اشباه و نظائر مسأله نيز همين طور است كه اماريت نوعيه بر رضايت ، ملاك سقوط است . در مسأله توسعه عيب نيز اگر مسلم باشد كه راضى به توسعه نبوده خيار ساقط نمىشود چون فرض علم به خلاف از محل بحث خارج است . ولى اگر مسلم نباشد و كمتر موردى است كه عقلاء به توسعه توجه نداشته باشند آنگاه در يك مورد خاص هم اگر علم به توجه نداشته باشيم تا وقتى خلاف ثابت نشده بايد بنا را بر رضايت بگذاريم و بگوييم كه خيار ساقط است چرا كه بناى كلى عقلا اين است . حال اگر مثلًا برص از امورى باشد كه عقلا معمولًا متوجه توسعه آن هستند يا اگر متوجه نباشند نوعاً رضايت تعليقى هست و در موردى خاص خلاف آن ثابت نشود خيارش ساقط مىشود . البته ممكن است كه عقلا بين توسعه در يك عضو با توسعه در ساير اعضا تفاوت قائل شوند و بگويند رضايت به عيب يك عضو ملازمه با رضايت به عيب ساير اعضا ندارد و لذا خيار ثابت خواهد بود . به هر حال در مواردى كه رضايت نوعيه وجود دارد و خلاف آن ثابت نشده مىتوان گفت كه بناى عقلا اين است كه مطابق همان نوع عمل مىكنند ، و خيار در اين موارد ساقط است .\r\n« * و السلام * »\r\n\r\n","description":"","footnote":"","page_name":" 6670 ","page_number":79},
  {"content":"\r\n\r\n\r\n20 / 2 / 1384 سه‌شنبه درس شمارهء ( 772 - 767 ) كتاب النكاح / سال هفتم\r\nبِسْمِ اللَّهِ الرَّحْمنِ الرَّحِيمِ\r\n\r\n[ بحث در عنن 
  ]\r\n\r\nطرق اثبات عنن\r\nمتن شرايع و جواهر :\r\n( لا يثبت العنن إلّا بإقرار الزوج او البينة باقراره ) او اليمين المردودة ( او نكوله ) بناءً على القضاء به و ان لم يردّ اليمين ( و ) حينئذ ( لو لم يكن ذلك وادعت عننه فانكر فالقول قوله مع يمينه ) و قيل يقام فى الماء البارد فان تقلص حكم لقوله و ان بقى مسترخيا حكم لها و ليس بشيء ) « 1 »\r\nبحث در طرق اثبات عنن زوج مىباشد . از آنجا كه عنن از عيوب خفى مىباشد در شرايع و جواهر طرقى را براى اثبات عنن بر شمرده‌اند كه عبارت است از :\r\n1 - اقرار زوج ( بايد حاكم يا طرف ، اقرار او را بشنوند )\r\n2 - قيام بينه بر اقرار زوج\r\n3 - زوج كه منكر عنن است قسم نخورد و آن را به زوجه كه مدعى است رد نمايد و زوجه نيز قسم بخورد .\r\n4 - نكول زوج از قسم خوردن .\r\nالبته اين صورت چهارم ، به شرطى اثبات عنن مىنمايد كه مختار در كتاب القضاء ، كفايت صرف نكول باشد ولى اگر مختار ، عدم كفايت صرف نكول باشد و گفته شود كه علاوه بر نكول ، بايد رد القسم هم ضميمه شود و طرف مقابل قسم بخورد تا اثبات ادعاى او را بنمايد ديگر صورت چهارم ، يكى از طرق اثبات عنن\r\n\r\n\r\n","description":"","footnote":"\r\n( 1 ) - جواهر الكلام ، ج 30 ، ص 352 .\r\n","page_name":" 6671 ","page_number":80},
  {"content":"\r\n\r\nنمىباشد ، و واضح است كه اختيار هر كدام از دو مبنا بنابر بحث در كتاب القضاء مىباشد .\r\n\r\nتوضيحات و اشكال مرحوم شهيد ثانى در صورت نكول زوج\r\nمرحوم شهيد ثانى در اين بحث اشكالى دارد ، ايشان مىفرمايد اگر در كتاب القضاء قائل شديم كه صرف نكول موجب حكم مىشود ( كما عليه صاحب الشرايع ) صرف نكول يكى از طرق اثبات عنن مىگردد ولى اگر صرف نكول را كافى ندانستيم و گفتيم علاوه بر نكول ، بايد رد القسم نيز بشود و مدعى نيز قسم بخورد تا موجب حكم شود در اين صورت حكم دچار مشكل مىشود ، زيرا از آنجا كه عنن از امورى است كه يتعذر او يتصر اقامة البينة عليه پس هرگاه نفس بينه بر عيب مسموع نباشد ، بنابراين كه يمين مردوده را به منزله بينه به حساب آوريم بايد يمين مردوده هم قبول نگردد . سپس خود ايشان از اين اشكال جواب مىدهد كه :\r\nدر باب قضا اينكه گفته مىشود يمين به منزله بينه است به معناى مطلق بينه ( كه منقسم به بينه مسموعه و بينه غير مسموعه مىشود ) نمىباشد تا ملاحظه شود كه در اين مسأله آيا بينه از قسم مسموعه است تا يمين كه قائم مقام آن است هم معتبر باشد يا نه ، بلكه معناى اليمين المردوده كالبينة اين است كه همچنان كه بينه نزد حاكم از امور مسموعه است ، اين يمين نيز مسموع مىباشد « 1 » ؛ پس در اينجا مىتوان گفت كه اگر زوجه ، بينه‌اى بر اصل عيب بياورد به خاطر دشوار بودن يا محال بودن اطلاع غير بر عنن بينه او معتبر نيست ولى رد اليمين زوج و به دنبال\r\n\r\n\r\n","description":"","footnote":"\r\n( 1 ) - مسالك الافهام ، ج 8 ، ص 32 ، قال فيه : و الحكم على هذا القول واضح لان النكول ينزل منزله الاقرار بالحق و المصنف اقتصر فى الحكم على نكوله بناءً على مذهبه من القضاء به من غير يمين كما سيأتى فى بابه و اما على القول بالقضاء باليمين المدعى فيشكل ثبوت هذا العيب به على القول بكون اليمين حينئذ كالبينة من المدعى فانها لو اقامتها عليه باصل العيب لم تسمع كما قلناه فكذا ما قام مقامها . . . و لو جعلناها بمنزلة الاقرار فلا اشكال فى الثبوت اللهم الا ان يقال تنزيل اليمين منزلة البينة على وجود العنة على وجه تسمع لا عليها مطلقا . . .\r\n","page_name":" 6672 ","page_number":81},
  {"content":"\r\n\r\nآن يمين زوجة ، حكم بينه را دارد و معتبر مىباشد .\r\n\r\nحل اشكال از ديدگاه صاحب جواهر رحمه الله و اثبات مسموع بودن قول بينه بر اصل عنن\r\nمرحوم صاحب جواهر رحمه الله اشكال را به گونه‌اى ديگر جواب مىدهد ، ايشان در اصل اينكه بينه زوجه بر وجود عنن زوج به خاطر دشوار بودن يا محال بودن اطلاع غير بر عنن مسموع نباشد اشكال مىكند و مىفرمايد : اينكه گفته شده كه يمين زوجه بعد از نكول زوج ، يكى از طرق اثبات عنن مىباشد ( و مىدانيم كه يمين زوجه ، بايد جنبه كاشفيت داشته باشد ) ثابت مىكند كه اطلاع غير را بر عنن از راهى به غير از اقرار زوج ممكن دانسته‌ايم ، پس بينه نيز مثل زوجه از راهى غير اقرار نمودن زوج ، مىتواند بر عنن زوج مطلع شده و بر آن شهادت داده و كلام و شهادت او نيز مسموع باشد .\r\nايشان همچنين اضافه مىكند كه اگر گفته شود بين زوجه و غير زوجه فرق است به اين نحو كه زوجه به خاطر همراهى با زوج در ايام مختلف و تكرر احوال متفاوت و تعاضد قرائن مىتواند بر عنن مطلع شده و بر آن قسم بخورد ، پاسخ مىدهيم كه ديگران نيز با تعاضد قرائن مخصوصاً با آزمايش و اختيار به نشانه‌هايى كه اطباء مىگويند ( كه بر طبق آنها رواياتى نيز هست كما يأتى ) مىتوانند اطلاع بر عنن اين زوج پيدا نمايند . پس دشوار بودن يا متعذر بودن اطلاع به عنن كه اصل اشكال بر آن بنا نهاده شده بود از بين مىرود . و ضمناً يكى از طرق اثبات عنن ، بينه زوجه بر اصل عيب نيز مىشود .\r\n\r\nراه حل احتمالى ديگر براى حل اشكال و اثبات مسموعيت شهادت بينه بر اصل عنن از ديدگاه استاد\r\nالبته براى روشن شدن مسأله در اين بحث بايد به اصل بحث در كتاب القضاء مراجعه نمود . زيرا اين احتمال وجود دارد كه معتبر بودن بينه بر اصل عيب را از راه\r\n\r\n","description":"","footnote":"","page_name":" 6673 ","page_number":82},
  {"content":"\r\n\r\nديگرى نيز بتوانيم تصحيح نماييم به اين گونه كه بينه بعد از سماع اقرار زوج مىتواند علاوه بر شهادت بر اقرار زوج ، شهادت بر اصل عيب نيز بدهد ، زيرا اقرار از امور شبيه به يقينيات است لذا همين كه در باب فتوى روايت معتبرى باشد مفتى مىتواند فتوى را به عنوان حكم الله بيان نمايد ( اين بدان جهت است كه با اماره معتبر اطمينان‌آور مىتوان به واقع و حكم واقعى يقين پيدا نمود و آن را اعلام كرد ) در اين بحث هم با اقرار زوج كه نزديك به يقين است ( به اين جهت كه معمولًا ، افراد عليه خودشان اقرار نمىكنند پس اگر اقرارى از جانب زوج بر عنن خودش رخ داد ، اطمينان‌آور وجود عنن در او مىباشد ) بينه مىتواند شهادت بر اصل عيب عنن دهد و نبايد حكم به جهت متعذر يا متعه بودن اطلاع بينه بر عنن ، شهادت آنها را نپذيرد زيرا ممكن است بينه بر اساس اقرار زوج شهادت داده و دروغ نگفته باشند .\r\nالبته اين مطلب با مطلب موجود در بحث قاعده يد نمىتواند مخدوش شود ، توضيح آن اين است كه در بحث قاعده مطرح شده است كه اگر كسى مشاهده نمود مالى تحت يد شخصى است آيا مىتواند شهادت بر ملكيت واقعى او نيز بدهد يا فقط مىتواند شهادت بر ذو اليد بودن آن شخص بدهد و اگر در آنجا قول دوم اختيار شد در اينجا هم ، بينه بعد از سماع اقرار زوج ، فقط بتواند بر اقرار شهادت دهد نه آنكه بتواند بر اصل عيب نيز شهادت دهد .\r\nاما وجه مخدوشيت اين مقايسه آن است كه « يد » اصلى از اصول عقلايى است ( نه آنكه اماره‌اى از امارات عقلايى باشد تا ملكيت واقعى را ثابت كند ) زيرا اگر بنا باشد بنابر يد عمل نشود اختلال نظام و عدم بقاء سوقٍ للمسلمين پيش مىآيد ، پس براى حفظ نظام و بازار مسلمين ، يد به عنوان اصلى عقلايى مورد عمل واقع مىشود نه آنكه به مناط كاشفيت از واقع و اماره‌اى بر واقع ، مورد عمل قرار بگيرد بر خلاف اقرار كه به خاطر ندرت آنكه در محيط عادى ، شخصى عليه خودش ،\r\n\r\n","description":"","footnote":"","page_name":" 6674 ","page_number":83},
  {"content":"\r\n\r\nمطلبى را اقرار نمايد و تخلف آن هم از واقع بسيار نادر است ، انسان به آنچه كه اقرار كرده تقريباً يقين پيدا مىكند بنابراين بينه‌اى كه اقرار زوج را شنيد مىتواند بعد از آن ، شهادت بر اصل عيب بدهد . « 1 »\r\nپس نتيجه مىگيريم كه علاوه بر حل اشكال ، يكى از طرق اثبات عنن ، شهادت بينه بر عيب مىباشد .\r\n\r\nطرق ديگر اثبات عنن و نظر استاد مد ظله در رابطه با آنها\r\nبراى اثبات عنن ، طرق ديگرى نيز ذكر شده است .\r\nمرحوم صدوق در فقيه « 2 » روايتى را نقل مىكند و در مقنع « 3 » نيز طبق آن فتوا مىدهد ، اين روايت در فقه رضوى « 4 » نيز وارد شده است . « 5 »\r\nمتن روايت : و فى خبر آخر قال الصادق عليه السلام : اذا ادعت المرأة على زوجها انه عنين و انكر الرجل ان يكون ذلك فالحكم فيه ان يقعد الرجل فى ماء بارد فان استرخى ذكره فهو عنين و ان تشنج فليس بعنين .\r\nصدوق رحمه الله همچنين طرق ديگرى را بر اساس روايت ديگرى ذكر نموده است :\r\nمتن روايت : و روى فى خبر آخر انه يطعم السمك الطرى ثلاثة ايام ثم يقال له : بُل على الرماد فان ثقب بولد الرماد فليس بعنين و ان لم يثقب بولد الرماد فهو عنين . « 6 »\r\nالبته اين دو روايت به خاطر ضعف سند ( ارسال ) نمىتواند مورد استناد واقع گردد و طريق براى اثبات عنن شود .\r\n\r\n\r\n","description":"","footnote":"\r\n( 1 ) - لذا در تعارض بين اقرار و بينه ، چون كاشفيت اقرار ، اقواى از بينه است به تقدم اقرار بر بينه حكم مىنمايند .\r\n( 2 ) - من لا يحضره الفقيه ، ج 3 ، ص 357 ، ح 1705 . وسائل الشيعة چاپ آل البيت ، ج 21 ، ص 234 .\r\n( 3 ) - سلسله ينابيع الفقهيه ، ج 18 ، ص 17 قال فيه : و ان ادعت المرأة على زوجها انه عنين و انكر الرجل ان يكون ذلك فان الحكم فيه ان يعقد الرجل فى ماء بارد فان استر فى ذكره فهو عنين و ان تشنج فليس بعنين .\r\n( 4 ) - سلسله ينابيع الفقهيه ، ج 18 ، ص 7 .\r\n( 5 ) - صاحب جواهر رحمه الله مىفرمايد : ابنا بابويه و ابن حمزه به اين قول قائل شده‌اند ؛ همچنان كه با مراجعه به مختلف ص 556 در نقل فتواى پدر صدوق و به سلسله ينابيع الفقهيه ، ج 18 ، ص 307 ( وسيله مرحوم ابن حمزه ) صحت اين انتساب معلوم مىشود قال فيه : و تعرف ( العنة ) باحد ثلاثة اشياء : باعتراف الرجل و بالعجز عن الايلاج و باسترخاء الذكر اذا جلس فى الماء البارد .\r\n( 6 ) - فقيه ، ج 3 ، ص 357 ، ح 1706 .\r\n","page_name":" 6675 ","page_number":84},
  {"content":"\r\n\r\n\r\nكلام مرحوم صاحب جواهر در توجيه فتواى كسانى كه به اين روايات فتوى داده‌اند :\r\nمرحوم صاحب جواهر مىفرمايد « 1 » : اگر اين علائم ( مورد 2 روايات ) مورد استفاده قرار بگيرد و زوجه هم ادعاى عنن زوج را داشته باشد و به آن ، قرائن ديگر هم منضم شود ( مثل آنكه اين زوج با زنان ديگر هم نتواند مباشرت كند ) از مجموع آنها ، قطع بر عيب حاصل مىشود ( هر چند مرد به عنن اقرار و اعتراف ننمايد ) پس منظور از نقل اين روايات و همچنين فتواى به مضمون آنها ، انضمام اين علائم با سائر قرائن براى حصول يقين مىباشد لذا نقل اين روايات و فتوى به آن ، احداث طريق جديد براى اثبات عنن نمىباشد بلكه با مجموع اين قرائن ، يقين حاصل مىشود و در حجيت يقين نيز هيچ اختلافى وجود ندارد .\r\nالبته مىگوييم اين توجيه درستى نمىباشد زيرا نظر فقهايى كه آن روايات را نقل نموده و يا به مضمون آن فتوى داده‌اند ، اماريت مستقل اين علائم مىباشد ( همچنان كه صريح بعضى از عبائر آنها چنين مىباشد ) . و با فقد قرينه بر تقيد ( ضميمه شدن قرائن ديگر براى افاده قطع ) نمىتوان كلام آنها را حمل بر تقييد نمود .\r\n\r\nاختلاف زوجين در عنن\r\nمتن شرايع : و لو ثبت العنن ثم ادعى الوطى فالقول قوله مع يمينه و قيل ان ادعى الوطى قبلًا و كانت بكرا نظر اليها النساء و ان كانت ثيبا حشى قبلها خلوقاً فان ظهر على العضو صدق و هو شاذ .\r\n\r\nبررسى موضوع مسأله :\r\nمرحوم محقق موضوع اين مسأله را اختلاف در وطى بعد از ثبوت عنن قرار داده است ، ايشان در مسأله قبل طرق اثبات عنن را بحث نمود ، اكنون بعد از فراغ\r\n\r\n\r\n","description":"","footnote":"\r\n( 1 ) - جواهر الكلام ، ج 30 ، ص 4 - 353 .\r\n","page_name":" 6676 ","page_number":85},
  {"content":"\r\n\r\nاز آن مسأله ، بحث مىكند كه اگر اصل عنن ثابت شده بود ، سپس مرد مدعى وطى شد ( قهراً ادعاى زوال عنن نمود ) و زن منكر وطى بود چه بايد كرد .\r\nدر مسالك مىگويد : اكثر فقهاء موضوع را ( مثل مرحوم محقق ) اختلاف بعد از ثبوت عنن قرار داده‌اند . « 1 » ظاهراً صاحب حدائق هم به تبع مسالك همين را ادعا مىنمايد ( كه اكثر فقهاء ، موضوع را لو ثبت العنن قرار داده‌اند ) « 2 »\r\nمرحوم كاشف الغطاء در انوار الفقاهة ( كه نوعاً به اقوال نمىپردازد ) مىگويد اصحاب موضوع اين مسأله را بعد از ثبوت العنن قرار داده‌اند ( ايشان مىگويد قواعد اقتضا مىكند كه حكم مسأله بر عكس باشد زيرا بعد از ثبوت عنن كه مرد ادعاى زوال مىكند و زن عدم آن را ، مرد مدعى است و زن منكر . البته روشن نيست كه ايشان بخواهد با فتواى اصحاب مخالفت كند ) .\r\nدر مراجعه به كلمات فقهاء مشخص مىشود كه غير علامه در قواعد « 3 » ، تحرير « 4 » ، ارشاد « 5 » و تلخيص ، كسى موضوع را « لو ثبت العنن » قرار نداده است ، حتى مرحوم محقق كه در شرايع ، موضوع را لو ثبت العنن قرار داده در نافع « 6 » كه بعد از آن نوشته است قيد لو ثبت را برداشته است .\r\nدر بسيارى از كتب سابقين و لاحقين ، مسأله قبلى در مورد اختلاف در عنن و عدم عنن و اين مسأله را در مورد اختلاف در وطى و عدم وطى قرار داده‌اند .\r\n\r\n\r\n","description":"","footnote":"\r\n( 1 ) - در مراجعه به مسالك الافهام ، ج 8 ، ص 134 معلوم مىشود كه مرحوم شهيد ثانى اين است كه اين حكم مسأله ، قول اكثر است كه منهم الشيخ فى النهاية ، نه آنكه اكثر موضوع را مثل محقق رحمه الله قرار داده باشند مخصوصاً بعد از مراجعه به نهايه ( ص 487 يا سلسله ينابيع الفقهيه ، ج 18 ، ص 117 ) روشن مىشود كه شيخ رحمه الله موضوع را لو ثبت العنن قرار نداده است .\r\n( 2 ) - حدائق الناضرة ، ج 24 ، ص 389 ، ايشان مىفرمايد : الرابع : اطلق الاكثر بانه لوادعى الوطى و انكرت فالقول قوله بيمينه سواء كان بعد ثبوت العنن او قبله و المحقق فى الشرايع فرض المسألة فيما لو ادعى الزوج الوطى بعد ثبوت العنن و البته صاحب حدائق به اين حكم در فرض مورد بحث محقق اشكال مىنمايد .\r\n( 3 ) - قواعد الاحكام ، ج 3 ، ص 68 ، سلسله ينابيع الفقهيه ، ج 19 ، ص 633 قال فيه و لو ادعى الوطى قبلًا او دبراً او وطى غيرها بعد ثبوت العنة صدق مع اليمين .\r\n( 4 ) - تحرير الاحكام ، ج 3 ، ص 519 قال فيه : و لو ثبت العنن ثم ادعى الوطى فالقول قوله مع يمينه .\r\n( 5 ) - ارشاد الاذهان ، ج 2 ، ص 28 . قال فيه : و لو ادعى الوطى لها او لغيرها بعد ثبوت العنة صدق باليمين .\r\n( 6 ) - مختصر النافع ، ص 187 . قال فيه و لو ادعى الوطى فانكرت فالقول قوله مع يمينه .\r\n","page_name":" 6677 ","page_number":86},
  {"content":"\r\n\r\n\r\nبررسى مسأله از ديدگاه مرحوم محقق\r\nمرحوم محقق در عبارت ذكر شده از ايشان از شرايع مىفرمايد : اگر در موردى اثبات عنن ( به يكى از طرق سابق الذكر ) شد ( و از آنجا كه اثبات عنن ، بقاء عنن الى الابد را لازم ندارد ) و بعد از مدتى ، مرد مدعى وطى شد ( و قائل شد كه رفع العنن شده است ) و در قبال آن ، زن منكر وطى شد ، در اين صورت هم ، با اينكه حالت سابق ، عجز مرد از وطى ( و عنن ) بوده است ولى مع ذلك مرد منكر و زن مدعى است .\r\nيعنى با اينكه استصحاب ، اقتضاى بقاء حالت سابق را مىكند و معلوم هم نيست كه وطىاى رخ داده باشد تا عدم العنن كشف شود پس بايد مرد را مدعى دانست و زن را منكر ، ولى مرحوم محقق بر عكس آن را ، قائل شده است .\r\nلذا براى تصور مدعى و منكر در اين حالت ، وجوهى ذكر شده است :\r\n\r\nادله صاحب جواهر براى كلام محقق رحمه الله :\r\nدر جواهر چند دليل براى كلام محقق رحمه الله بيان شده است :\r\n\r\n[ دليل اول صاحب جواهر 
  ]\r\nدر دليل اول ايشان مىفرمايد : لانه لا يعلم ايضا الا من قبله و يتعذر او يتعسر اقامة البينة عليه فيقبل قوله « 1 » ، به بيان ديگر هر چند بارى قول زن ، استصحاب و اصل وجود دارد ولى چون مورد از مواردى است كه كسى غير از خودشان اطلاع پيدا نمىكند تا شهادت دهد و زوج بتواند اقامه بينه كند ، قسم زوج قائم مقام بينه مىشود و چنانچه بينه مقدم بر اصل مىگردد ( به خاطر كاشفيت نوعيه بينه ) قسم نيز مقدم بر اصل مىشود .\r\nدر نقد اين دليل مىگوييم :\r\nاولًا در دليل براى قبول قول زوج و تقديم آن بر قول زوجه گفته شد كه « عنن و رفع آن ( وقوع وطى ) از امورى است كه لا يعلم الا من قبله » ، حال اين سؤال مطرح\r\n\r\n\r\n","description":"","footnote":"\r\n( 1 ) - جواهر الكلام ، ج 30 ، ص 354 .\r\n","page_name":" 6678 ","page_number":87},
  {"content":"\r\n\r\nمىشود كه چرا قول زوج متبع باشد در حالى كه زوجه نيز مدعى عدم وطى است و آن هم لا يعلم الامن قبلها ( هر دو ، مطلبى را ادعا مىكنند كه مربوط به خودشان است و ديگران از آن اطلاع ندارند ) بلى اگر مورد از مواردى بود كه فقط يك طرف از طرفين ، چنين حالتى داشت مىگفتيم چون از مواردى است كه لا يعلم الا من قبله پس از اقامه بينه معذور است و قسم خوردنش به جاى بينه قرار مىگيرد مثل آنكه شخصى ادعا كند كه من چنين نيتى كرده بودم چون كس ديگرى از آن اطلاع ندارد اگر مورد تشكيك واقع شود و طرف مقابل آن را قبول ننمايد بايد اين شخص قسم بخورد و اين قسم ، قائم مقام بينه مىگردد . ولى در مثل مورد بحث ما كه دو طرف دعوا هر كدام به وضع خود آگاه است ( زوج مىگويد وطى نموده و زوجه مىگويد وطى نشده ) به چه جهت و مناسبت گفته شده است كه قول زوج مقدم است و قسم او به جاى بينه قرار مىگيرد و بر قسم زوجه مقدم مىشود ؟\r\nثانياً بر فرض تسليم و قبول اينكه چون زوج براى اثبات مدعاى خود طريقى ندارد ، يمين او به جاى بينه قرار مىگيرد و بر قسم زوجه مقدم مىگردد ، مطلبى ديگر مطرح مىگردد كه اين كلام در موردى است كه فرض شده باشد راهى خارجى براى اثبات يا ابطال مدعى وجود نداشته باشد ولى اگر راهى براى ابطال ادعا وجود دارد بايد همان طريق ، پيموده شود و اگر آن راه ، دليل بر ابطال نشد سپس بگوييم بايد اين شخص قسم بخورد ، حال در بحث ما كه مرد ادعاى مباشرت با اين زن را دارد و مفروض هم هست كه زن باكره بوده است با امتحان مىتوان بقاء بكارت ( ابطال ادعاى مرد ) را اثبات نمود ( چنانچه در روايات نيز آمده است ) بلى در فرض ثيبه بودن زوجه ، راهى معتبر براى ابطال ادعاى زوج ، وجود ندارد .\r\nو نتيجه مىگيريم كه اينكه در چنين مواردى ، بدون توجه به وجود طريق خارجى براى ابطال يا اثبات ادعا بخواهيم قاعده كلى ( اتباع قول زوج به اين دليل\r\n\r\n","description":"","footnote":"","page_name":" 6679 ","page_number":88},
  {"content":"\r\n\r\nكه لا يعلم الامن قبله ) را پياده كنيم و بگوييم روايات وارد در امتحان نساء ديگر و شهادت آنها ، بر خلاف قواعد عامه است ( و مثلًا نگاه زنان ديگر بر خلاف شرع است ) صحيح نمىباشد پس توسعه تقديم قول زوج با اين دليل اول صاحب جواهر در تمام موارد اولًا از نظر بناى عقلا صحيح نمىباشد و ثانياً از لحاظ دليل شرعى نيز تام نمىباشد .\r\n\r\n[ دليل دوم صاحب جواهر 
  ]\r\nصاحب جواهر رحمه الله در دليل دوم ( چنانچه محقق كركى رحمه الله در جامع المقاصد « 1 » نيز فرموده است ) مىگويد : و لعدم ثبوت العنن قبل مضى سنة التأجيل و انما الثابت قبلها العجز الذي يمكن معه العنة و عدمها و لذا اجل سنة لتنظر أ يقدر على الوطى ام لا فان قدر فلاعنة و الا ثبت ، فيوجع حينئذ دعواه الى انكارها كاول الذي قد عرفت عدم الخلاف و الإشكال فى ثبوت قوله فيه .\r\nبه بيان ديگر مراد از اثبات عنن ، اثبات عنن به نحوى كه خيار فسخ براى زوجة به همراه داشته باشد نيست ( اثبات عنن به نحوى مىتواند خيار فسخ براى زوجه بياورد كه بعد از رجوع به حاكم و مهلت دادن حاكم به زوج به مدت يك سال براى علاج باشد ) بلكه ثبوت عنن مورد بحث به نحوى است كه هر چند مثلًا با اعتراف مرد به عدم قدرت بر وطى ثابت شده است ولى چون نزد حاكم نرفته‌اند يا اگر رفته‌اند هنوز به حدّ مهلت يك‌ساله نرسيده است تنها عجز ثابت شده و در اين هنگام مرد ادعاى وطى نموده كه نتيجه آن در چنين حالتى ، زن مدعى عنن و مرد مبتكر آن است . به بيان ديگر زن ادعاى عنن موجب للخيار مىكند ولى مرد منكر عنن موجب للخيار است .\r\nدر نقد اين دليل نيز مىگوييم :\r\nاولًا صاحب جواهر رحمه الله در اين دليل دوم ، از ظاهر كلمه ثبوت العنن كه موضوع كلام محقق است رفع يد نموده و آن را به معناى عجز قرار داده است تا در نتيجه ،\r\n\r\n\r\n","description":"","footnote":"\r\n( 1 ) - جامع المقاصد ، ج 13 ، ص 264 .\r\n","page_name":" 6680 ","page_number":89},
  {"content":"\r\n\r\nحكم اين مسأله ، مثل حكم مسأله قبل شود و اين خلاف ظاهر است . ثانياً ايشان براى عنن يك مفهوم شرعى ( عجز ادامه دار تا يك سال ) را قرار داده است در حالى كه شرع در مفهوم عنن تصرف ننموده است بلكه عنن را به همان مفهوم عرفىاش ، معنا نموده است ، منتها براى اثبات حكم شرعى آن ( جواز فسخ ) شارع ، صرف عنن را كافى ندانسته بلكه رجوع به حاكم و مهلت يك‌ساله او را هم دخيل مىداند ( به بيان ديگر حقيقت شرعيه در عنن نداريم بلكه در اثبات حكم عنن ، قيودى لحاظ شده است ) لذا مىگوييم اگر در بين مهلت يك ساله تنازعى رخ داده مرد قائل بود كه وطى نموده است و زن قائل به عدم وطى بود مىتوان استصحاب عدم الوطى يا استصحاب بقاء العنن نمود و اشكال مثبت بودن هم چنانچه صاحب جواهر نموده است رخ نخواهد داد .\r\nتوضيح اين كلام اين است كه مرحوم صاحب جواهر در ادامه اين دليل مىگويد :\r\nو استصحاب العجز الثابت سابقاً لا يصلح لاثبات العنن بناءً على اعتبار العجز سنة فيه ضرورة عدم كون ذلك مما يثبت بالاستصحاب بل هو بالنسبة اليه من الاصول المثبتة التى ليست بحجة . « 1 »\r\nولى با دقت ، عدم صحت اين كلام مشخص مىشود زيرا اگر موضوع حكم شرعى ، وجود استمرارى شيئى است گاهى خود شرع ، استمرار آن شيء را موضوع براى حكم قرار مىدهد كه در اين صورت با وجود حالت سابقه ، مىتوان با استصحاب ، استمرار آن را ثابت نمود و حكم را براى آن موضوع ثابت دانست مثلًا استمرار حيض از ظهر تا غروب ، موضوع حكم عدم القضاء است پس وقتى اول ظهر ، حيض ثابت شد ولى استمرار آن تا غروب معلوم نبود مىتوان با استصحاب آن را ثابت نمود و حكم را بر آن حمل كرد و گاهى حكم شرعى براى موضوعى\r\n\r\n\r\n","description":"","footnote":"\r\n( 1 ) - جواهر الكلام ، ج 30 ، ص 354 .\r\n","page_name":" 6681 ","page_number":90},
  {"content":"\r\n\r\nاست كه عرف آن موضوع را به شرط استمرار ، مصداق موضوع شرعى مىداند در اين صورت چون مفهومى را مورد نظر دارد و شيئى را كه آن استمرار مورد نظر عرف را داشته باشد جزء مصاديق آن مفهوم مىداند پس اگر خواسته بشود با استصحاب ، استمرار آن شيء و طبعاً تحقق موضوع حكم شرع را اثبات نمايد از ملازمات عرفيه محسوب مىگردد و اشكال مثبت بودن پيش مىآيد .\r\nحال در اين مسأله ، چون مضى سنه ( گذشت يك سال ) ملازم عرفى مفهوم عنن نيست بلكه تنها براى اثبات حكم فسخ است نمىتوان استصحاب را مثبت دانست و آن را غير حجت خواند . در هر حال بايد در مورد اشكال مثبت بودن اصل در محل كلام تأمل بيشترى شود .\r\n\r\nصاحب جواهر در دليل سوم مىگويد :\r\nو لأنه بموافقته لاصالة اللزوم و يترك لو ترك . يكون منكرا فيقبل قوله حينئذ بيمينه\r\nدر اين دليل ، ايشان براى اثبات منكر بودن زوج و در نتيجه مقدم بودن قول او ، به طرق شناخت منكر از مدعى تمسك مىكند . توضيح آن اين است كه در كتاب القضاء براى شناخت منكر از مدعى چند راه ذكر نموده‌اند . يكى از اين طرق اين است كه منكر كسى است كه قول او موافق و مطابق اصل باشد ، لذا در اين بحث نيز ، چون قول مرد ( ادعاى وطى ) موافق اصالة اللزوم است پس مرد منكر محسوب مىشود و چون قول زن ( ادعاى عدم الوطى ) مخالف اين اصل است پس زن مدعى به شمار مىرود .\r\nهمچنين يكى ديگر از طرق شناخت منكر از مدعى اين است كه مدعى كسى است كه يترك لو ترك الخصومة « 1 » . در اينجا نيز اگر زن از ادعاى خود مبنى بر عدم\r\n\r\n\r\n","description":"","footnote":"\r\n( 1 ) - مرحوم صاحب جواهر در اينجا يترك لو ترك را طريق شناخت منكر قرار داده است كه ظاهراً اشتباه مىباشد و چنانچه در جواهر الكلام ، ج 40 ، ص 371 ، خود ايشان فرموده است قائلين به اين طريق ، آن را معيار شناخت مدعى مىدانند مگر اينكه مراد ايشان از عبارت مذكور بيان مدعى بودن زن باشد كه بالملازمه منكر بودن مرد ثابت مىشود كه در اين صورت استناد به عبارت فوق ، طريق شناخت مدعى و بر حسب قاعده خواهد بود . مقرر\r\n","page_name":" 6682 ","page_number":91},
  {"content":"\r\n\r\nالوطى رفع يد نمايد و آن را ترك كند ، خصومت و تنازع بر طرف مىشود .\r\nدر تحقيق اين دليل مىگوييم : اما در مورد طريق اول ( المنكر من يكون قوله موافقاً للاصل ) اگر در مورد نزاع و خصومت يكى از طرفين كلامش مطابق حجت باشد ( خواه حجت عقلى و خواه حجت شرعى ) او ، منكر محسوب مىشود ( خواه كلام او موافق با اصل باشد يا مخالف اصل ) زيرا حجت شرعى يا عقلى اماره است كه مقدم بر اصل مىباشد بلى اگر اماره در بين نبود كسى كه كلامش موافق اصل است منكر و كسى كه كلامش مخالف اصل باشد مدعى محسوب مىشود و اما درباره طريق دوم ( المدعى هو الذي يترك لو ترك الخصومة ) به اختصار مىگوييم ( تفصيل آن مربوط به كتاب القضاء است ) لو ترك ترك در تمام موارد نمىتواند نشان مدعى بودن شخص باشد زيرا چه بسا منكر نيز اگر مسأله را تعقيب نكند ، خصومت خاتمه يافته تلقى مىشود مثل آنكه زيد به عمرو پولى را قرض داده است و بعد از مدتى آن را مطالبه مىكند و عمرو ادعاى پس دادن آن را دارد در اينجا عمرو كه مىگويد پول را پس دادم مدعى است با اينكه زيد ( طلبكار ) اگر مسأله را تعقيب نكند مخاصمه ترك مىشود ، زيرا ترك كردن مخاصمه توسط طلبكار يك نحوه اماريت عرفى بر قبول قول بدهكار دارد .\r\nپس نتيجه مىگيريم كه اين طريق به تنهايى براى منكر محسوب شدن زوج و در نتيجه تقديم قول او مثمر ثمر نمىباشد .\r\n\r\nمرحوم صاحب جواهر در دليل چهارم مىفرمايد :\r\nو لا طلاق صحيح ابى حمزه\r\nايشان در اين دليل به اطلاق صحيحه ابى حمزه تمسك مىكند :\r\nمتن روايت : محمد بن يعقوب عن عدة من اصحابنا عن سهل بن زياد و عن محمد بن يحيى عن احمد بن محمد جميعاً عن الحسن بن محبوب عن على بن رئاب عن ابى حمزه قال : سمعت أبا جعفر عليه السلام يقول : اذا تزوج الرجل المرأة الثيب التى تزوجت زوجاً غيره\r\n\r\n","description":"","footnote":"","page_name":" 6683 ","page_number":92},
  {"content":"\r\n\r\nفزعمت انه لم يقربها منذ دخل بها « 1 » فان القول فى ذلك قول الرجل و عليه ان يحلف بالله لقد جامعها لانها المدعية قال : فان تزوجت و هى بكر فزعمت انه لم يصل اليها فان مثل هذا تعرف النساء فلينظر اليها من يوثق به منهن « 2 » فاذا ذكرت انها عذراء فعلى الامام ان يؤجله سنة فإن وصل اليها و لا فرق بينهما و اعطيت نصف الصداق و لا عدة عليها . « 3 »\r\nدر اين روايت در فرض ثيب بودن زوجه به تقديم قول زوج حكم شده است ، زيرا هر چند قول زوجه مطابق اصل ( استصحاب ) مىباشد ولى چون عدم مباشرت زوج غير عنين نادر و خلاف ظاهر مىباشد « 4 » ظاهر بر اصل مقدم مىشود و قول زوج متبع مىگردد و اما نسبت به باكره در روايت به صرف تقديم قول زوج حكم نشده است بلكه آمده است كه تعدادى از زنهاى موثقات بيايند و بعد از ملاحظه ، شهادت دهند پس اگر شهادت به باكره بودن زوجه بدهند حاكم شرع بايد يك سال مهلت به زوج بدهد كه اگر در طى اين مهلت يك‌ساله بر مباشرت توان داشت ادامه ازدواج برقرار مىباشد و الا نكاح فسخ مىشود و . . .\r\nالبته در صورت شهادت زن‌ها به باكره بودن زوجه ، عنن مرد بر اساس يكى از اين دو مطلب ثابت مىگردد .\r\n1 - مرد در صورت ثبوت عذرا بودن زن ، عدم تمكن و عنن خود را قبول دارد .\r\n2 - هر چند مرد ، عنن خود را قبول ننمايد ولى از آنجا كه نوع عدم وطى علامت عنن مىباشد ( و فرض عدم قدرت بر مباشرت با اين زوجه با قدرت بر مباشرت با\r\n\r\n\r\n","description":"","footnote":"\r\n( 1 ) - مراد از عبارت « دخل بها » به قرينه « لم يقربها » مباشرت نيست بلكه مجرد خلوت كردن و به معناى « دخل عليها » مىباشد همچنان كه پيشتر گفتيم كه اراده خلوت كردن از اين عبارت كه در برخى روايات معيار براى حكم شرعى قرار داده شده است مستبعد نيست هر چند صاحب جواهر آن را ضعيف مىداند .\r\n( 2 ) - شايد بتوان از اين روايت استظهار نمود كه در موردى كه زن مريض است و دو پزشك متخصص ( يكى زن و ديگرى مرد ) وجود دارند و مرض هم مربوط به موقعى است كه نگاه به آن هم بر مرد و هم بر زن حرام است ، در اين طور موارد چون خطر از جانب مرد بيشتر از خطر از جانب زن است پزشك زن اولويت داشته باشد .\r\n( 3 ) - وسائل الشيعة ، كتاب النكاح ، ابواب العيوب و التدليس ، باب 15 ، ح 1 ، وسائل آل البيت ، ج 21 ، ص 233 .\r\n( 4 ) - اينكه ازدواجى رخ داده باشد و مدتى نيز زوجين با هم باشند ولى مباشرتى صورت نگرفته باشد خلاف ظاهر و بسيار نادر است .\r\n","page_name":" 6684 ","page_number":93},
  {"content":"\r\n\r\nزنان ديگر هم نادر است ) شارع همين باكره بودن را اماره شرعيه بر عنن زوج محسوب نموده و احكام آن ( مهلت يك‌ساله و . . . ) را بر آن حمل نموده است .\r\nصاحب جواهر رحمه الله به اطلاق اين روايت تمسك مىكند و مىگويد : مورد الخلاف بينهما فى الوطى و عدمه ( كه مفروض در روايت است ) باطلاقه شامل محل بحث ( كه اختلاف بعد از ثبوت عنن مىباشد ) نيز مىشود .\r\nايشان همچنين به روايت محكى از فقه الرضا عليه السلام نيز استدلال مىكند :\r\nو اذا ادعت انه لا بجامعها - عنينا كان او غير عنين - فيقول الرجل انه قد جامعها فعليه اليمين و عليها البينة لانها المدعية . « 1 »\r\nو در آخر هم نتيجه‌گيرى مىكند كه : و بالجمله يكون المحصل من النصوص اجمع انه ان امكن معرفة صحة الدعوى و فسادها لطريق من الطرق على وجه يحصل العلم بذلك فعل و الا كان المرجع الى قاعدة المدعى و المنكر و انها هى المدعية و هو المنكر . « 2 »\r\nدر نقد اين دليل مىگوييم :\r\nكلام ايشان كه شناخت صحت ادعاى عدم الوطى را ، منحصر در طرقى دانست كه با آنها علم حاصل مىشود صحيح نمىباشد ، زيرا همچنان كه مورد روايت مذكور توسط ايشان نيز بود بقاء بكارت زوجه باكره و لو يقين به عنن زوج را حاصل نكند ولى اماره شرعيه بر عنن او مىباشد . مگر اينكه علم را اعم از علم وجدانى و اماره و حتى اطمينان قرار دهيم . در هر حال در مقابل اين روايات ، روايات ديگرى وجود دارد كه بايد به بررسى آنها و تعارض اين دو دسته پرداخت :\r\n\r\n1 - روايت عبد الله بن الفضل الهاشمى :\r\nعدة من اصحابنا عن احمد بن محمد بن خالد عن أبيه عن عبد الله بن الفضل الهاشمى عن بعض مشيخته قال : قالت امرأة لأبي عبد الله عليه السلام او سأله رجل تدعى عليه امرأته انه عنين و ينكر الرجل ؟ قال : تحشوها القابلة الخلوق و لا تعلم الرجل فان خرج و على ذكره الخلوق\r\n\r\n\r\n","description":"","footnote":"\r\n( 1 ) جامع الاحاديث ، ج 26 ، ص 246 .\r\n( 2 ) جواهر الكلام ، ج 30 ، ص 357 .\r\n","page_name":" 6685 ","page_number":94},
  {"content":"\r\n\r\nكذبت و صدق و الا صدقت و كذب . « 1 »\r\n\r\nاشكالات وارد بر اين روايت\r\nبعضى اين روايت را به خاطر ارسال ضعيف دانسته‌اند .\r\nصاحب حدائق رحمه الله در جواب فرموده است : و الأظهر بناءً على اطراح هذا الاصطلاح المحدث ، العمل بها ، كما عمل بها المشايخ المتقدمون « 2 » . ايشان اطلاق ضعيف السند به اين روايات را بنابر نظر متأخرين مىداند ( طبق ضوابطى كه ابن طاووس رحمه الله و علامه رحمه الله قرار داده‌اند ) و قول صحيح را همان بناى متقدمين مىداند ( كه رواياتى كه در كتب اربعه نقل شده و مشايخ طبق آنها فتوى داده‌اند داراى حجيت است ) پس اظهر را عمل به اين روايت مىداند .\r\nاشاره به مطلب صاحب حدائق رحمه الله درباره اين حديث در حاشيه حدائق .\r\nالبته ايشان در حاشيه مطلبى دارد كه اشاره به آن به خاطر وجود اشتباهات و خلطهايى ، سزاوار مىباشد . ايشان مىفرمايد : اقول : الذي فى الكافى عبد الله بن الفضل الهاشمى و هو ثقة فى الرجال ، الا ان الحديث فيه ضعف باعتبار الارسال عن بعض مشيخته و فى التهذيب عبد الملك بن الفضل الهاشمى و هو غير موجود فى الرجال و لا يبعد عندي انه عبد الله المذكور فى رواية الكافى و انما حصل الغلط من قلم الشيخ بابداله عبد الملك و له امثال ذلك مما لا يخفى كثرة فيكون الحديث صحيحاً لانه رواه الحسن بن محبوب عن احمد بن محمد عن أبيه عن عبد الملك و طريقه الى الحسن ( بن ) محبوب صحيح . « 3 »\r\nدرباره كلام ايشان چند نكته وجود دارد :\r\n1 - ايشان فرمود در نسخه كافى ، عبد الله بن الفضل است كه ثقه است و در نسخه تهذيب عبد الملك بن الفضل كه غير موجود در رجال است مىگوييم : اين مطلب ناشى از اشتباه در نسخه تهذيب ايشان بوده است زيرا در نسخ مصححه و\r\n\r\n\r\n","description":"","footnote":"\r\n( 1 ) - كافى ، ج 5 ، ص 411 ، ح 8 ، تهذيب الاحكام ، ج 7 ، ص 429 ، وسائل الشيعة ، كتاب النكاح ، ابواب العيوب و التدليس ، باب 15 ، ح 2 ( وسائل آل البيت ، ج 21 ، ص 233 ) .\r\n( 2 ) - حدائق الناضرة ، ج 24 ، ص 391 .\r\n( 3 ) - حدائق ، همان .\r\n","page_name":" 6686 ","page_number":95},
  {"content":"\r\n\r\nمقابله شده تهذيب ( مثل كافى ) راوى عبد الله بن الفضل است .\r\n2 - ايشان فرمود روايت را شيخ از حسن بن محبوب عن احمد بن محمد عن أبيه عن عبد الملك نقل نموده و طريق شيخ به حسن بن محبوب هم صحيح است مىگوييم اين نقل مذكور از مرحوم شيخ نيست بلكه نقل مرحوم صدوق است و آن هم بدين گونه است عن محمد بن على بن محبوب عن احمد بن محمد عن أبيه عن عبد الله بن الفضل الهاشمى « 1 » ( نه آنكه حسن بن محبوب عن . . . ) و اصلًا مرحوم شيخ ، طريقى به حسن بن محبوب عن احمد بن محمد عن أبيه ندارد .\r\n3 - ايشان نقل صحيح ( در عبد الله بودن راوى را ) نقل كافى ( نه تهذيب ) مىدانست ولى براى رفع اشكال ارسال ، به تهذيب ارجاع مىدهد و مىگويد هر چند نقل كافى مرسل است ولى نقل تهذيب مسند است و از طرفى متن روايت در هر دو نقل يكسان است به گونه‌اى كه نمىتوان گفت اين عبارت از حضرت ، دو بار صادر شده كه مرحوم شيخ ، مسند آن را نقل نموده است ولى مرحوم كلينى به سند آن برخورد نكرده است .\r\n\r\nاثبات معتبر بودن روايت از ديدگاه استاد :\r\nمىگوييم عبد الله بن الفضل الهاشمى از ثقات است و كتاب او را ، ابن ابى عمير نقل نموده است همچنين براى رفع اشكال ارسال مىگوييم : صرف اينكه كسى از شخصى ، احياناً روايتى را نقل كند سبب نمىشود آن مروى عنه ، شيخ راوى بشود بلكه اگر راوى كسى را به عنوان استاد اختيار كرد و شيخ اجازه و روايتش بود و كثرت روايت هم از او داشت به او « شيخ » مىگويند و از طرفى هم مىدانيم كه به غير از موارد استثنايى مرسوم نبوده است كه محدثينى كه درباره آنها نقطه ضعف و كج‌سليقگى در حديث گفته نشده ، شيوخ خود ( به معنايى كه بيان كرديم ) را از اشخاص غير معتبر قرار بدهند . پس از اين طريق ( كه مروى عنه هر چند نام برده\r\n\r\n\r\n","description":"","footnote":"\r\n( 1 ) - من لا يحضره الفقيه ، ج 3 ، ص 357 .\r\n","page_name":" 6687 ","page_number":96},
  {"content":"\r\n\r\nنشده ولى چون شيخ عبد الله بن الفضل بوده است ) شايد بتوان روايت را معتبر دانست ، مخصوصاً آنكه مرحوم كلينى و مرحوم صدوق و مرحوم شيخ طوسى به آن اعتماد كرده و آن را نقل نموده و كلينى رحمه الله و صدوق رحمه الله به آن فتوى هم داده‌اند .\r\n\r\n2 - روايت غياث بن ابراهيم\r\nو عن الحسين بن محمد عن حمدان القلانسي عن اسحاق بن بنان عن ابن بقاح عن غياث بن ابراهيم عن ابى عبد الله عليه السلام قال : ادعت امرأة على زوجها على عهد امير المؤمنين عليه السلام انه لا يجامعها و ادعى انه يجامعها فامرها امير المؤمنين عليه السلام ان تستذفر بالزعفران ثم يغسل ذكره ، فان خرج الماء اصغر صدقه و الا امره بطلاقها . « 1 »\r\nرجال اين روايت به جز اسحاق بن بنان همه شناخته شده و مورد وثوق هستند ولى اسحاق بن بنان مهمل است و چون نتيجه تابع اخس است روايت ضعيف مىباشد .\r\n\r\nرفع تعارض بين اين دو روايت و صحيحه ابى حمزه از ديدگاه استاد مد ظله و بيان مختار :\r\nبراى رفع تنافى بين اين دو دسته از روايات مىگوييم ، دسته اول شامل روايت عبد الله بن الفضل و روايت غياث بن ابراهيم در مورد اختلاف زوجين در اصل عنن مىباشد ( اين اختلاف در روايت عبد الله ، معلوم و واضح است و اما در روايت غياث ، هر چند در ابتدا ، بحث اختلاف در مجامعت است ولى از ذيل روايت مىتوان فهميد كه اختلاف در عنن زوج مىباشد ) و اما روايت ابى حمزه به عنوان دسته دوم در مورد اعم از صورتى است كه عنن مشكوك است يا اينكه عنن ثابت است ولى اختلاف فقط در مورد وقاع مىباشد ( اختلاف زوجين در فرض دوم از اين روايت در اين است كه عنن مسبوق به وقاع است تا زن خيار نداشته باشد يا عنن مسبوق به وقاع نباشد تا زن خيار داشته باشد ) پس چون بين اين دو\r\n\r\n\r\n","description":"","footnote":"\r\n( 1 ) - وسائل الشيعة ، كتاب النكاح ، ابواب العيوب و التدليس ، باب 15 ، ح 3 . وسائل آل البيت ، ح 21 ، ص 234 .\r\n","page_name":" 6688 ","page_number":97},
  {"content":"\r\n\r\nدسته نسبت عموم و خصوص مطلق است مىگوييم با دسته اول ، صحيحه ابى حمزه را تخصيص مىزنيم و نتيجه مىگيريم كه روايت غياث و روايت عبد الله مخصوص صورت ترديد در عنن است پس اين صورت را از عموم و شمول صحيحه ابى حمزه خارج مىكنيم و مىگوييم در صورت ترديد در اصل عنن ، طرق مذكور در روايت ( استفاده از خلوق و امثال آن ) استفاده مىشود ( پس مثلًا اگر بعد از اختبار ، آثار خلوق در ماء ظاهر شد اطمينان يا قطع بر مباشرت حاصل مىشود و حكم به عدم عنن مىشود ولى اگر آثار خلوق در ماء ظاهر نشد ، ظن قوى بر عنن زوج حاصل مىشود . البته بايد توجه نمود كه عدم ظهور آثار خلوق در ماء ، دليل قطعى بر عدم تمكن زوج از مباشرت دبراً و يا با زن‌هاى ديگر ( كه شرط در ثبوت عنن بود ) نيست ، ولى ممكن است كه بگوييم همين دليل ظنى را ، حضرت براى اثبات عنن كافى دانسته‌اند ) و اما در موردى كه اصل عنن ثابت بوده لكن زوج مىگويد وقاعى قبل از عنن رخ داده ، پس زن خيار فسخ ندارد و زوجه مىگويد وقاعى رخ نداده پس من خيار فسخ دارم به صحيحه ابى حمزه عمل مىكنيم كه اگر زوجه باكره بوده است ، زنان اختبار كنند و شهادت دهند كه اگر الان ديگر باكره نيست اثبات تحقق وقاع و عدم خيار بشود و اگر بكارت به حال خود باقى است ( چون احتمال عود بكارت ، خلاف استصحاب است و خيلى هم نادر است ) عدم تحقق وقاع و داشتن خيار ثابت مىشود و اگر ثيبه بود زن مدعى و مرد منكر مىباشد پس با اين رفع تنافى به هر سه روايت عمل نموده‌ايم .\r\nتعجب از مرحوم شهيد ثانى است . ايشان در مسالك درست بر خلاف اين كلام را دارد . ايشان مورد روايت ابى حمزه را در اختلاف در اصل عنن مىداند . « 1 »\r\nالبته صاحب جواهر اين كلام شهيد ثانى را رد مىكند و مىگويد : اما ما فى\r\n\r\n\r\n","description":"","footnote":"\r\n( 1 ) - مسالك الافهام ، ج 8 ، ص 134 ، ايشان در اشكال به دلالت صحيحه ابى حمزه بر مدعاى مرحوم محقق در اين مسأله مىفرمايد : و فى دلالة الرواية على موضع النزاع نظر ، لان موضعه ما اذا ثبت عننه و مورد الروايه دعواها عليه ذلك مع عدم ثبوت ذلك .\r\n","page_name":" 6689 ","page_number":98},
  {"content":"\r\n\r\nالمسالك . . . يدفعه ظهور الصحيح فى ان مورد الخلاف بينهما فى الوطى و عدمه ، الشامل باطلاقه محل النزاع ( موردى كه قبلًا عنن ثابت شده باشد ) .\r\nتذكر اين نكته مفيد است كه اين اختيار ( كه فرق گذاشتيم بين موردى كه عنن ثابت است ولى وطى مشكوك است و موردى كه الان اصل عنن مشكوك است ) را كسى قائل نشده است ( بلى بعضى همچون صاحب انوار الفقاهه قائل شده‌اند كه فرق است بين موردى كه اصل عنن مشكوك باشد و موردى كه اصل عنن قبلًا ثابت بوده و الان زوالش مشكوك باشد و مىفرمايد طبق قاعده بايد مرد مدعى باشد لكن چون اصحاب بر خلاف آن فتوا داده‌اند جرأت نمىكند فتوا بدهد ) و البته در اين گونه مسائل كه انظار مختلفى وجود دارد و مسأله هم از مسائل شايع و مبتلا به فراوان نيست تا گفته شود اگر قول ديگرى در مسأله بود امام عليه السلام آن را بيان مىفرمود ، اشكال احداث قول جديد ، وجود ندارد .\r\nخلاصه اينكه با توجه به توضيحى كه در مورد اين دو دسته روايات بيان كرديم معلوم مىشود كه موردى كه عنن قبلًا ثابت بوده ولى الان شك در زوال آن است مصداق هيچ يك از روايات مذكور نيست و ادله تقديم قول مرد تمام نمىباشد لذا در اين فرض مرد مدعى و زن منكر است و بايد طبق قواعد باب قضا رفتار شود .\r\nالبته در اينجا بحث‌هاى ديگرى نيز وجود دارد كه آن مباحث به باب قضا مربوط مىشود و در آنجا بايد بحث شود .\r\n\r\nاحكام مختلف ثبوت عنن\r\nمتن شرايع : اذا ثبت العنن ، فان صبرت فلا كلام و ان رفعت امرها الى الحاكم اجلها سنة من حين المرافعة فان واقعها او واقع غيرها فلا خيار و الا كان لها الفسخ و نصف المهر .\r\nثبوت العنن چند حكم مختلف دارد كه به آنها اشاره مىشود .\r\n1 - از روايات استفاده مىشود كه رضا ، موجب اسقاط حق خيار است و در نتيجه با صبر و رضاى زوجه ، عقد ، لازم مىگردد .\r\n\r\n","description":"","footnote":"","page_name":" 6690 ","page_number":99},
  {"content":"\r\n\r\n2 - در صورت عدم رضا و قصد رجوع به حاكم ، آيا اين رجوع ، فوريت هم دارد ؟\r\nگفته شده است كه در صورتى كه زن ، عالم به خيار و فورية الخيار باشد و مدرك خيار را هم لا ضرر بدانيم بايد به فوريت قائل شويم .\r\nولى ما قبلًا گفتيم كه دليل محكمى براى فوريت در مسأله وجود ندارد .\r\n3 - در صورت عدم رضا ، خود زوجه نمىتواند عقد را فسخ كند بلكه بايد به حاكم رجوع نمايد .\r\nمرحوم ابن جنيد قائل است كه اگر عقد از اول مقرون با عنن زوج بوده است ، خود زوجه مىتواند عقد را فسخ نمايد و احتياجى به مراجعه به حاكم ندارد « 1 » ولى چنانچه از متن شرايع هويداست و مستفاد از روايات هم اين است كه مهلت دادن يك سال توسط حاكم در موردى است كه عنن از اول عقد بوده است ، لذا خود زوجه نمىتواند عقد را فسخ نمايد و بايد به حاكم رجوع كند ، خواه از ابتداى عقد ، مرد عنين بوده است و خواه عنن بعداً عارض شده باشد .\r\n4 - از مسقطات خيار عنن ، دخول شمرده نشده است و در بحث اينكه چه ميزان از دخول موجب اسقاط اين خيار مىگردد گفته شده است كه همان مقدار از دخول كه مهر با آن استقرار پيدا مىكند ، موجب اسقاط اين خيار نيز مىگردد و بحث خاصى ندارد .\r\n5 - به استثناى مرحوم ابن جنيد ، مورد انفاق فقهاست كه بعد از فسخ ، زن مىتواند نصف مهر را از مرد مطالبه نمايد ولى مرحوم ابن جنيد مىفرمايد زوجه مىتواند تمام مهر را مطالبه نمايد . « 2 »\r\nبراى دليل قول ايشان دو وجه ذكر شده است :\r\n\r\n\r\n","description":"","footnote":"\r\n( 1 ) - مختلف الشيعة ، ج 7 ، ص 196 . قال فيه و قال ابن جنيد : العنن بالرجل قبل الدخول يوجب الفسخ ان اختارت المرأة فان ادعى حدوث ذلك به بعد العقد اجل سنة من يوم توافقهما .\r\n( 2 ) - مختلف الشيعة ، ج 7 ، ص 197 قال فيه : و قال ابن جنيد : اذا اختارت الفرقة بعد تمكينها اياه من نفسها وجب لها المهر و ان لم يولج همان ، قال العلامه رحمه الله فيه .\r\n","page_name":" 6691 ","page_number":100},
  {"content":"\r\n\r\nالف : اين قول ، مطابق بناى خود ايشان است كه مجرد خلوت كردن مطلقاً ، تمام المهر را واجب مىكند همچنان كه دخول نيز تمام المهر را واجب مىكند . « 1 »\r\nدر نقد اين وجه مىگوييم : ظاهراً در كلام مرحوم ابن جنيد در اينجا به كلمه خلوت نيست و لازمه‌اش اين است كه قبل از اينكه خلوتى هم بشود اگر زوجه به عنن زوج آگاه شود ( مثلًا زوج اعتراف كند ) و تقاضاى فسخ بنمايد بايد تمام مهر را به او داد .\r\nب : وجهى است كه مرحوم صاحب حدائق مىفرمايد كه مستفاد از بعضى از روايات مانند روايت قرب الاسناد تمام المهر است . « 2 »\r\nمتن روايت :\r\nعبد الله بن الحسن العلوى عن جده على بن جعفر عن اخيه موسى بن جعفر عليهم السلام قال و سألته عن عنين دلس نفسه لامرأته باحاله ؟ قال : عليه المهر و يفرق بينهما اذا علم انه لا يأتى النساء . « 3 »\r\nالبته مرحوم صاحب حدائق بين اين روايت و روايت اثبات‌كننده نصف المهر جمعى ذكر نمىكند و فتوى نيز نمىدهد « 4 » .\r\nولى مرحوم صاحب جواهر اين روايت قرب الاسناد را ضعيف السند و معرض عنه اصحاب مىداند . « 5 »\r\nالبته شايان ذكر است كه در اين گونه روايات كه ضعف سند وجود دارد به اعراض نمىتوان حكم نمود زيرا اعراض در جايى صادق است كه روايت صحيح\r\n\r\n\r\n","description":"","footnote":"\r\n( 1 ) - و هو بناءً على اصله من ان المهر بحب كملا بالخلوة كما يجب بالدخول .\r\n( 2 ) - حدائق الناضرة ، ج 24 ، ص 348 . قال فيه : و اما رواية قرب الاسناد الدالة على اعطاء المهر كملا فلا اعلم بها قائلا الا ان المنقول عن ابن جنيد انه قال : ان المرأة ان اختارت الفسخ بعد تمكينها اياه من نفسها وجب المهر و ان لم يولج و يمكن جعل هذه الرواية مستند اليه .\r\n( 3 ) - جامع الاحاديث ، ج 21 ، ص 241 ، ح 3 .\r\n( 4 ) - البته ايشان در قسمتى ديگر از حدائق ( ج 24 ، ص 393 ) ظاهراً به نصف فتوى مىدهد و مىفرمايد : و حيث يختار لها الفسخ فلها نصف المهر - و ان كان على خلاف قاعدة المقررة بينهم - لصحيحة ابى حمزه . مقرر .\r\n( 5 ) - جواهر الكلام ، ج 30 ، ص 360 ( قصور سنده و الاعراض عنه )\r\n","page_name":" 6692 ","page_number":101},
  {"content":"\r\n\r\nالسند باشد پس در اينجا اگر كسى به گونه‌اى مشكل ضعف سند را حل نمود براى اخذ به روايت ، مانعى از جانب اعراض وجود ندارد .\r\n\r\nجمع بين اين روايت و روايات دال بر نصف مهر :\r\nمىتوان بين اين روايت و دسته‌اى ديگر از روايات كه در آنها وارد شده كه نصف المهر به زن داده مىشود « 1 » جمع عرفى نمود بدين گونه كه كلمه « عليه ظهر » در تمام المهر ، فقط ظهور دارد نه آنكه نصوصيت داشته باشد ، لذا به قرينه نصف المهر ، از آن ظهور رفع يد مىكنيم مثل آنكه در كلمات فقهاء اين تعبير وجود دارد كه اگر قبل از دخول ، نكاح فسخ شد « لا مهر لها الا فى العنين » كه به معناى آن است كه « فى العنين مهر » و كلمه نصف را هم در اينجا نمىگويند با اينكه در جاى ديگر مسأله نصف را عنوان مىكنند ، زيرا در اينجا در مقام بيان اصل وجود مهر هستند نه در مقام بيان مقدار آن . پس روايت قرب الاسناد در مقام اين است كه بيان كند در اين مورد ( فسخ عقد به خاطر عنين بودن زوج ) در مقابل ديگر كه اصلًا مهرى نبود ، مهر وجود دارد كه به قرينه روايات ديگر ، نصف المهر ثابت مىگردد و اين يك جمع عرفى و قابل قبولى است .\r\nبيشتر مباحثى كه در بحث تدليس هست ، مربوط به اماء و عبيد است كه آنها را نمىخوانيم ، و فقط در مورد تدليس باكره بودن به طور مختصر بحث مىكنيم .\r\n« دلس » در لغت به معناى ظلمت است و تدليس ، در تاريكى قرار دادن ديگرى است تا نتواند واقع را ببيند .\r\nدر روايات هست كه مهريه به عهده مدلس است ، حالا آيا مطلقا چنين است يا در بعضى از موارد ، كه براى بحث بايد روايات را بررسى كنيم ؛ و قسمت مهمى از مطلب به وسيله اين روايات حل مىشود .\r\n\r\n\r\n","description":"","footnote":"\r\n( 1 ) - مثل صحيحه ابى حمزه كه سابقاً گذشت .\r\n","page_name":" 6693 ","page_number":102},
  {"content":"\r\n\r\nدر كشف اللثام فقط به روايت رفاعه « 1 » كه در سندش سهل بن زياد هست ، اشاره كرده و فرموده كه ضعيف است . « 2 » صاحب جواهر مىفرمايد كه روايات منحصر به آن نيست و روايات صحاح و معتبر زيادى هست ، كثيرى اين روايات را ذكر كرده‌اند . بعضى از رواياتى كه مرحوم صاحب جواهر نقل كرده است ، مربوط به بحث نيست ، و روايت‌هاى ديگرى هست كه مربوط به بحث است و مرحوم صاحب جواهر آنها را نقل نكرده ، البته در مقام استقصاء هم نبوده و براى نمونه چند روايت را نقل كرده است ، حالا همه روايات مسأله را مىخوانيم .\r\nيكى از روايت‌هايى كه صاحب جواهر نقل كرده و مربوط به بحث نيست مرسله ابن بكير است ؛\r\nسألت ابا عبد الله عليه السلام عن الرجل يتزوج المرأة بها الجنون و البرص و شبه ذلك قال هو ضامن للمهر . « 3 »\r\nاين ضمير « هو » به زوج برگشت مىكند ، مىگويد اينطور نيست كه حالا كه طرف معيوب شد ، مهر نداشته باشد ، بلكه مهر ثابت است منتها در بعضى موارد به مدلس رجوع مىشود و در بعضى از موارد هم تدليس در كار نيست و طرف نمىدانسته ، ظاهر « هو » اين است كه برگشت به زوج مىكند ، ايشان مرجع « هو » را مقدر دانسته يعنى غرامت را كسى بايد بكشد كه او را تزويج كرده است ، اين خلاف ظاهر روايت است ، ظاهر روايت اين است كه معيب بودن منشأ نمىشود كه ديگر بر عهده زوج چيزى نباشد ، و فرض مسأله هم تحقق دخول است . اين « هو » برگشت به مرد مىكند و به غرامت ولى و علم و جهل او ربطى ندارد ، بنابراين ، اين روايت جزء روايات مقام نيست .\r\n\r\n\r\n","description":"","footnote":"\r\n( 1 ) - وسائل الشيعة ، ابواب العيوب و التدليس ، باب 2 ، حديث 2 .\r\n( 2 ) - كشف اللثام ، مؤسسة النشر الاسلامى ، قم ، 1416 ق ، ج 7 ، ص 384 .\r\n( 3 ) - وسائل الشيعة ؛ ابواب العيوب و التدليس ، باب 2 ، حديث 3 .\r\n","page_name":" 6694 ","page_number":103},
  {"content":"\r\n\r\nروايت ديگرى كه ايشان استدلال كرده ، و به مسأله ما ارتباط ندارد صحيحه غياث بن ابراهيم « 1 » است كه تعبير خبر كرده است . و در آن مىفرمايد كه در ازدواج با معيبه اگر قبل از دخول فسخ كرد ، صداقى در كار نيست ، و بعد از دخول كه بر دخول عالماً حمل شده ، فسخ نمىتواند بكند و قهراً صداق بر عهده خود زوج هست ، و اصلًا به مسأله تدليس كه غرامت بياورد ، ربطى ندارد ، بله براى اينكه عقد را قبل از دخول به هم بزند ، خيار دارد ، آن صريح است كه « لا صداق لها » ، ولى بحثى كه در تدليس مىكنيم ، راجع به مسأله خيار نيست ، منشأ خيار ، عيب است چه تدليس باشد و چه نباشد ، و بحث از تدليس براى غرامت مدلس است ، و اين ربط به غرامت مدلس ندارد و جزء روايت‌هاى بحث نيست .\r\n\r\nبررسى روايات :\r\nقبل از مطالعه روايات بحث ، ذكر يك نكته لازم است تا روايات بر اساس آن مطالعه شوند ؛\r\nدر قواعد و نيز در كتب متأخرين اين مسأله معنون است كه شخصى كه دختر معيبى را به مردى تزويج مىكند ، اين مزوج دو حالت دارد ؛ يك حالت اين است كه عالماً اخبار بر خلاف واقع داده و گفته كه زن عيبى ندارد ، با اينكه معيب بوده است . و تفاوتى هم ندارد كه اخبارش به نحو توصيف باشد يا به نحو شرط . يعنى بگويد زنى را كه صحيح و كامل است ازدواج مىدهم ، يا بگويد به شرط سلامت و كمال اين را تزويج مىكنم . و حالت دوم آن است كه اخبار نكرده كه اين كامل يا صحيح است ، يعنى سكوت كرده و به شخص نگفته كه اين اشكال در او هست .\r\nناگفته نماند كه در قواعد در مسأله فقدان وصف صحت و فقدان وصف كمال را با هم عنوان كرده و تفكيكى قائل نشده است . و در هر دو حالت فرموده كه مهر بر عهده كسى است كه چنين تدليسى كرده است البته در فرض دوم كه سكوت بوده\r\n\r\n\r\n","description":"","footnote":"\r\n( 1 ) - وسائل الشيعة ، همان ، باب 1 ، حديث 14 .\r\n","page_name":" 6695 ","page_number":104},
  {"content":"\r\n\r\n« فيه اشكال » گفته و به طور فتوا نگفته « 1 » ، و در فرض اول كه اخبار بوده ، فتوا داده كه مهر بر عهده مدلس است .\r\nعبارت قواعد : « و يتحقق ( تدليس ) باخبار الزوجه او وليها أو ولى الزوج أو السفير بينهما على اشكال عقيب الاستعلام أو بدونه و هل يتحقق لو زوجت نفسها أو زوجها الولى مطلقاً اشكال « 2 » » .\r\nراجع به سفير مىگويد « على اشكال » ، چه اخبار به صحت باشد چه وصف كمال ، سؤال كرده كه مثلًا عيب و نقصى ندارد و جواب داده كه ندارد ، يا او سؤال نكرده و ابتداءً خبر مىدهد ، در اينجا رجوع به مدلس مىشود ، منتها در مسأله سفير و واسطه تأمل وجود دارد كه بايد به مدلس مراجعه شود يا نه .\r\nشايد وجه تأمل ايشان آن است كه در بعضى روايات ، تدليس ولى معيار قرار گرفته ، يا تعبيراتى است كه يك نحوه اشعار مانند دارد كه اگر كسى ولىّ اين كار باشد و اين كار را انجام دهد ، ضامن است ، لذا شبهه دارد كه سفيرى كه ولى نيست و فقط واسطه بوده مشمول همين حكم هست يا نه ؟ يعنى ترديد هست كه آيا به مفهوم رواياتى كه اسم ولى را آورده و از آنها خصوصيتى براى ولى استفاده مىشود ، اخذ شود ، و يا ادله ديگر اقوى از اينها هست كه بگوييم ولىّ از باب جرياً على الغالب مراد است و اختصاصى ندارد ، ايشان عدم خصوصيت را ترجيح مىدهد ولى به دليل برخى روايات كه اقتصار به ولى كرده و كأنه حكم مخصوص اوست ، يك تأملى دارد و « على اشكال » تعبير مىكند .\r\n\r\nروايات مسأله :\r\nبعضى از روايات موضوع حكم را ولى قرار داده است .\r\n\r\nروايت اول : صحيحه داود بن سرحان كه دو طريق دارد ؛\r\n\r\n\r\n","description":"","footnote":"\r\n( 1 ) - فرق است كه در موردى بگويند « فيه اشكال » يا اول فتوا بدهند و بعد بگويند كه « على اشكال » ، فتوا با « على اشكال » يك ترجيحى است كه مطلب قابل ترديد است ، مثل اينكه مىگويند « الاقوى فيه الصحة » يا « لا يخلو عن رجحان » اگر « على اشكال » بعد از فتوا بيايد ، قبلًا ترجيحى شده منتها حكم مسأله قطعى نيست ، اما اگر اين جمله نباشد و « فيه اشكال » باشد ، اصلًا ترجيحى در بين نيست و احتياط معمولى است .\r\n( 2 ) - قواعد الاحكام ، مؤسسة النشر الاسلامى ، ج 3 ، ص 69 .\r\n","page_name":" 6696 ","page_number":105},
  {"content":"\r\n\r\nمحمد بن على بن محبوب عن أحمد بن محمد عن داود بن سرحان عن ابى عبد الله عليه السلام في الرجل يتزوج المرأة فيؤتى بها عمياء أو برصاء أو عرجاء قال ترد على وليها و يكون لها المهر على وليها . « 1 »\r\nطريق ديگر آن از استبصار و تهذيب چنين است : حسين بن سعيد عن أحمد بن محمد عن داود بن سرحان عن أبى عبد الله عليه السلام .\r\n\r\nبحث سندى :\r\nصحت طريق حسين بن سعيد روشن است و ارسالى در آن نيست حسين بن سعيد از احمد بن محمد مطلق كه أحمد بن محمد بن ابى نصر بزنطى است ، نقل مىكند و آن هم از داود بن سرحان نقل مىكند و اين سند صحيحى است . ولى درست بودن سند محمد بن على بن محبوب عن أحمد بن محمد عن داود بن سرحان ، محل تأمل است ، زيرا شيخ محمد بن على بن محبوب ، أحمد بن محمد بن عيسى است كه بين او و داود بن سرحان واسطه هست ، و اگر مراد از احمد بن محمد ، احمد بن محمد بن ابى نصر باشد ، همانطور كه تهذيب و استبصار به طريق حسين بن سعيد از او ( ابن ابى نصر ) نقل كرده‌اند ، اين اشكال پيش مىآيد كه روايت محمد بن على بن محبوب از ابن ابى نصر به ظن بسيار قوى و بلكه شايد مطمئناً مرسل است . به هر حال طريق دوم براى صحت روايت كافى است .\r\nتوضيحى درباره اسناد معلق در تهذيب : آنچه كه در تهذيب گاهى از كتاب محمد بن على بن محبوب واقع شده و از احمد بن محمد نقل كرده و مراد همان ابن ابى نصر است كه حسين بن سعيد از او نقل مىكند ، در واقع در كتاب حسين بن سعيد بوده است ، منتها در كتاب محمد بن على بن محبوب سند معلق بوده يعنى قبلًا سند به احمد بن محمد بن ابى نصر رسيده بوده ، احتمالا به دو واسطه ، و بعد اكتفاءً به سند قبل ، روايت بعد از همين احمد بن محمد شروع شده كه در كافى پر\r\n\r\n\r\n","description":"","footnote":"\r\n( 1 ) - وسائل الشيعة ؛ ابواب العيوب و التدليس ، باب 2 ، حديث 6 . و جامع الاحاديث ، باب 1 ، حديث 11 .\r\n","page_name":" 6697 ","page_number":106},
  {"content":"\r\n\r\nهست كه اسناد معلق است يعنى واسطه‌هاى قبل اسقاط مىشود به اعتبار اينكه قبلًا واسطه تا آنجا ذكر شده ، و در خيلى از كتب حديث اين اشتباه در نقل‌هاى بعدى شده كه از كتاب كه مىخواستند به كتاب ديگر نقل كنند ، متوجه معلق بودن سند نشده‌اند كه آن واسطه‌اى كه او به اعتبار سند قبلى حذف كرده ، در نقل به كتاب ديگرى كه آن سند قبلى در آن نيست ، آن را بايد ذكر كنند و از تعليق بيرون بياورند ، براى مرحوم شيخ خيلى جاها اين غفلت شده ، كثرت كار مرحوم شيخ منشأ شده كه اين نكته را ملاحظه نكرده و سندى كه معلق بوده همانطور از تعليق بيرون نياورده به جاهاى ديگر منتقل كرده است ، صاحب معالم در منتقى به اين مطلب زياد اشاره كرده است . بنابراين به ظن قوى روايت محمد بن على بن محبوب عن احمد بن محمد كه عبارت از ابن ابى نصر است ، منشأ آن اين است كه در كتاب محمد بن على بن محبوب معلق بوده ، مثلًا گفته احمد بن محمد بن عيسى عن الحسين بن سعيد عن احمد بن محمد ، و بعد احمد بن محمد در سند بعدى در اول سند قرار گرفته اعتماداً به سند قبلى كه احمد بن محمد بن عيسى از حسين بن سعيد نقل مىكند .\r\n\r\nتوضيح روايت :\r\nاينكه جبران مهريه بر عهده ولى است به اين علت است كه ولى تدليس كرده ، هر چند در روايت تصريح بر تدليس نشده ولى روايت‌هاى ديگر قرينه است كه اين به دليل تدليس است ، چون در اينطور موارد خيلى بعيد است كه ولى ، عمياء بودن را نداند ، برصاء بودن را ممكن است كه نداند ، ولى عرجاء بودن و عمياء بودن را يقيناً مىداند . از طرفى اينجا مىگويد « يكون لها المهر على وليها » در حالى كه ممكن است فرض مسأله ولى نباشد و آن كسى كه تدليس مىكند و به اعتماد او عقد واقع مىشود سفيرى باشد كه اشخاص به اعتماد او اقدام كرده‌اند ، و پدر و جد منشأ اشتباه و غرور نشده‌اند ، مع ذلك موضوع حكم را ولى قرار داده كه مثلًا بگوييم اين حكم در صورتى است كه ولى واسطه باشد اما در جايى كه غير\r\n\r\n","description":"","footnote":"","page_name":" 6698 ","page_number":107},
  {"content":"\r\n\r\nولى باشد ، چنين حكمى ندارد ، چنين تأملاتى در اينجا هست . البته اين احتمال هم هست كه مراد ولى شرعى نباشد بلكه ولى عرفى مد نظر باشد ، بر خلاف جواهر كه احدهما گفته و ولى شرعى و عرفى هر دو را مطرح كرده است .\r\nهمين روايت در كتاب حسين بن سعيد كه همان نوادر است ، به صورت صحيحه ابى الصباح به همين عبارت « يكون لها المهر على وليها » نقل شده است ، حسين بن سعيد از ابن نعمان ، كه على بن نعمان است كه ثقه است عن أبى الصباح عن أبى عبد الله عليه السلام « 1 » .\r\n\r\nروايت دوم : عن الحلبى عن ابى عبد الله عليه السلام\r\nفى حديث قال : فى رجل تزوج امرأة برصاء أو عرجاء قال ترد على وليها و يرد على زوجها مهرها الذي زوجها عليه « 2 » . . .\r\nبه قرينه روايات ديگر ، از اين روايت استفاده مىشود كه اگر زن مدخوله شد ، مهر دارد ، ممكن است توهم شود كه اين روايت مىگويد كه همان مهرى كه گرفته شده ، رد مىشود و ديگر زن مهر ندارد و دلالت نمىكند كه ولى زن بايد غرامت بكشد ، ولى در روايات ديگر از اين ناحيه مسلم است كه اگر زن مدخوله شد و زن در تدليس هيچ نقشى نداشت ، مستحق مهر هست ، بنابراين ، معناى « ترد على وليها و يرد على زوجها مهر الذي زوجها عليه » اين مىشود كه در همان وقتى هم كه زن مهر دارد بايد آن مهر گرفته شده را به زوجه برگردانند ، و از آنجا كه زن مهر دارد معلوم مىشود كه اين مهر زن به عهده ولى زن مىباشد كه مدلس است .\r\nروايات ديگرى هم هست كه موضوع را ولى قرار داده ، منتها كلمه تدليس را هم ضميمه كرده است ، همانند\r\n\r\nروايت سوم : صحيحه أبو عبيده :\r\nعن ابى جعفر عليه السلام : قال فى رجل تزوج امرأة من وليها فوجد بها عيباً بعد ما دخل بها فقال اذا دلست العفلاء و البرصاء و المجنونة و المفضاة و\r\n\r\n\r\n","description":"","footnote":"\r\n( 1 ) - احمد بن محمد بن عيسى الاشعرى ، النوادر ، مؤسسة الامام المهدى ، قم ، 1408 ، ص 79 ، حديث 173 .\r\n( 2 ) - وسائل الشيعة ، كتاب النكاح ، ابواب العيوب و التدليس ، باب 4 ، حديث 1 ، جامع الاحاديث ، باب 2 ، حديث 1 .\r\n","page_name":" 6699 ","page_number":108},
  {"content":"\r\n\r\nمن كان بها زمانة ظاهرة فانها ترد على أهلها من غير طلاق و يأخذ الزوج المهر من وليها الذي كان دلسها فان لم يكن وليها علم بشىء من ذلك فلا شيء عليه و ترد على اهلها . . . « 1 » .\r\nبر اساس اين روايت مدلس بايد مهر را پس بدهد ، البته چون كلمه ولى فقط در سؤال درج شده است و اين كلمه در كلام امام عليه السلام نيست از اين روايت استفاده نمىشود كه در ولىّ يك نحو خصوصيتى باشد و سفير را شامل نشود ، ولى استفاده مىشود كه اگر ولىّ مدلس شد ، بايد مهريه را بدهد .\r\nدر بعضى از روايات ، عنوان عام است و ولى ندارد و مىگويد « من زوجها » كه ولايت بر عقد دارد و عنوان مزوج بر او صدق مىكند ، معيار است .\r\n\r\nروايت چهارم : روايت عبد الرحمن بن أبى عبد الله است\r\nكه در سند آن قاسم است كه همان قاسم بن محمد جوهرى است كه او را معتبر مىدانيم و اشكال ديگرى در آن نيست ، آنجا هست كه ان شاء زوجها أخذ الصداق ممن زوجها و لها الصداق بما استحل من فرجها « 2 » . رفاعه بن موسى نيز به اين مضمون نقل كرده كه در سند آن سهل بن زياد است كه او را هم ما اشكال نمىكنيم ، كشف اللثام به همين يك روايت اقتصار كرده است ، سند ديگرى هم دارد كه از معاويه بن وهب است كه آن صحيحه است .\r\n\r\nروايت پنجم : صحيحه محمد بن مسلم\r\nباب 8 حديث 3 من زوج امرأة فيها عيب دلسته و لم تبين ذلك لزوجها . . . و يكون الذي ساق الرجل اليها على الذي زوجها و لم يبين . « 3 »\r\nاين روايت مزوج را به طور كلى گفته ، البته مزوجى كه مىدانسته و تدليس كرده است ، اين تعبير « من زوجها » است كه سفير را هم شامل است . ظاهر اين روايت اين است كه ضمير در « دلسته » به عاقد بر مىگردد كه اين زن او را به تاريكى انداخته ولى چون عمده ولىّ است كه مجرى عقد است ، غرامت بر عهده ولى\r\n\r\n\r\n","description":"","footnote":"\r\n( 1 ) - وسائل الشيعة ، همان ، باب 2 ، حديث 1 ؛ جامع الاحاديث ، باب 1 ، حديث 10 .\r\n( 2 ) - وسائل الشيعة ، همان ، باب 6 ، حديث 4 .\r\n( 3 ) - وسائل الشيعة ، همان ، باب 2 ، حديث 7 ؛ جامع الاحاديث ، باب 8 ، حديث 3 .\r\n","page_name":" 6700 ","page_number":109},
  {"content":"\r\n\r\nآمده است و بر عهده زن نيست هر چند زن هم مىدانسته و نگفته است .\r\n\r\nروايت ششم : روايت دعائم است\r\nكه مىگويد كه « من غره « 1 » » به كسى كه فريب داده ، مراجعه شود .\r\nاينها رواياتى است كه دلالت مىكند كه به كسى كه منشأ غرور شده و فريب داده مراجعه مىشود .\r\nبعضى از روايات ديگر هم هست كه تعليل آورده و مىگويد « وليها لانه دلسها « 2 » » از اين عموم تعليل هم استفاده مىشود كه خصوصيتى در ولى نيست و معيار مدلس بودن است ، بنابراين ، سفير هم همين حكم را دارد .\r\nو در بعضى از روايات ديگر تكيه بر ولىّ زن است كه عقد نكاح را انجام داده باشد . مانند صحيحه حلبى « 3 » كه ممكن است با درك و نظر ابتدايى انسان بگويد كه خصوصيتى در ولى منكح هست و قهراً سفير را خارج كند ، ولى اطلاقات روايات ديگر و تعليل « لانه دلسها » قوىتر از اين اشعار در اين روايت است .\r\nبنابراين ، مرحوم علامه در قواعد كه اول ترجيح داده و بعد « على اشكال » فرموده ، براى خاطر تأملاتى است كه در بعضى روايات هست ، ولى اقوا اين است كه خصوصيتى نيست . بزنطى هم از حلبى با سند صحيح همين روايت را نقل كرده ، و از آن استفاده مىشود كه اگر مدلس بود ، آن حكم هست ، مىگويد عن ابى عبد الله عليه السلام في رجل ولته امرأة أمرها أو ذات قرابة أو جار لها لا يعلم دخيلة أمرها فوجدها قد دلست عيباً هو بها قال يؤخذ المهر منها و لا يكون على الذي زوجها شىء « 4 » كه در واقع اگر دخيله امرها را مىدانست ، بر عهده او بود ولى حالا كه نمىدانسته بر عهده خود زن مىآيد . روايت صحيحه هم هست .\r\n\r\n\r\n","description":"","footnote":"\r\n( 1 ) - دعائم الاسلام ، دار المعارف ، مصر ، ج 2 ، ص 231 ، حديث 865 ؛ جامع الاحاديث ، باب 1 ، حديث 6 .\r\n( 2 ) - النوادر ، ص 79 ، حديث 175 ؛ وسائل الشيعة ، 20 جلدى ، ص 601 ، پاورقى ؛ جامع الاحاديث ، باب 1 ، حديث 15 .\r\n( 3 ) - وسائل الشيعة ، باب 2 ، حديث 5 ؛ جامع الاحاديث ، باب 1 ، حديث 4 .\r\n( 4 ) - وسائل الشيعة ، همان ، باب 2 ، حديث 4 ؛ جامع الاحاديث ، باب 8 ، حديث 2 .\r\n","page_name":" 6701 ","page_number":110},
  {"content":"\r\n\r\nدو روايت ديگر نيز هست كه آنها تأييد قريب به دلالت براى مطلب هست ، عين موضوع نيستند ولى قوياً مرتبط به موضوع هستند ؛\r\n\r\nروايت هفتم : روايت اسماعيل بن جابر كه در سندش محمد بن سنان هست ،\r\nو اگر كسى اين اشكال را نكند كه ما اشكال نمىكنيم ، روايت صحيحه هم مىشود .\r\nقال سألت أبا عبد الله عليه السلام عن رجل نظر الى امرأة فأعجبته فسئل عنها فقيل هى ابنة فلان فأتى أباها فقال زوجنى ابنتك فزوجه غيرها فولدت منه فعلم بعده أنها غير ابنته و أنها أمة فقال يرد الوليدة على موليها و الولد للرجل و على الذي زوجه قيمة ثمن الولد يعطيه موالى الوليدة كما غر الرجل و خدعه . « 1 »\r\nاين روايت بىارتباط به مسأله جارى نيست و لو عين آن هم نيست .\r\n\r\nروايت هشتم : صحيحه محمد بن مسلم\r\nقال سألت ابا عبد الله عليه السلام عن الرجل يخطب الى الرجل ابنته من مهيرة فأتاه بغيرها قال ترد اليه التى سميت له به مهر آخر من عند أبيها . . . « 2 » . ارتباط اين حديث به بحث جارى يك مقدار بيشتر است ، كسى يكى از دو دختر زيد را كه حره بوده ، خواستگارى كرده و زيد تدليس كرده و دختر كنيز خود را به او تزويج كرده ، اين عقد باطل است ، زوج با اين دخترى كه مادرش كنيز بوده ، به خيال اينكه معقوده خودش است ، مباشرت كرده ، حضرت مىفرمايند كه چون زن او نيست بايد او را منزل پدرش رد كند و چون مباشرت كرده ، مهر المسمى را بايد پدر بدهد و مهر المسماى اولى هم كه مال زن واقعى خودش است در جاى خودش هست و بر عهده خود زوج است ، كه اينجا هم استفاده مىشود كه چنين مهرى كه هست بر عهده مدلس مىآيد ، اين روايت صحيحه نيز مؤيد است .\r\nپس عناوينى كه در روايات وارد شده عبارتند از « ولى » ، « ولىّ منكح » ، « ولىّ مدلس » ، « مزوج » ، « مزوج مدلس » و بعضى هم تعليل آورده كه « لانه دلس » .\r\nبررسى و جمع‌بندى اقوال علماء :\r\n\r\n\r\n","description":"","footnote":"\r\n( 1 ) وسائل الشيعة ، همان ، باب 7 ، حديث 1 .\r\n( 2 ) وسائل الشيعة ، همان ، باب 8 ، حديث 1 .\r\n","page_name":" 6702 ","page_number":111},
  {"content":"\r\n\r\nعلامه حلى در مورد سفير و واسطه كه خود زوج نيست و ولىّ زوج هم نيست ، و فقط واسطه شده ، تعبير مىكند كه « على اشكال » بايد مهر را بدهد . به عقيده ما فتواى ايشان اين است كه بايد مدلس مهر را بدهد منتها مسأله خيلى روشن نيست و ارجح اين است كه مهر را بايد بدهد ، صرف « مشكل » نيست ، آقايان ديگر هم اين تعبير را دارند من در كلمات فقهاى ديگر ديده‌ام كه اگر بگويند فلان مطلب اين است « على اشكال » اين فتواست ، منتها فتوايى است كه جاى احتياط هم هست .\r\nاما جامع المقاصد از كلام مرحوم علامه فتوا نفهميده و صرف احتياط و اشكال مطلق فهميده است و بعد بحث مىكند كه اشكال ايشان درباره واسطه چيست ؟ و مىفرمايد در دو صورت بر عهده بعضى از واسطه‌ها بلااشكال مهر هست ، يكى مدلسى كه واسطه است و خودش هم عاقد است و عقد را هم اجرا مىكند ، ديگرى آن كه آن واسطه تدليس كرده ، ولى ديگرى عالماً و عامداً عقد را اجرا مىكند ، در اين دو صورت مىفرمايد كه اشكالى نيست كه بايد عاقد و مزوج مهريه را بپردازد ، پس اين « فيه اشكال » در اين دو فرض محل ندارد .\r\nدر دو فرض ديگر ايشان مىفرمايد كه جاى اشكال هست ، يكى آن كه واسطه تدليس كرده ولى كسى كه عقد كرده ، به وضع اين زن جاهل بوده ، و قهراً به طور مسلم بر عهده او نيست چون از روايات استفاده مىشود كه چه ولى و چه زوج ، هر كسى عقد كرده باشد ، اگر جاهل به عيب باشد عنوان مدلس بر او منطبق نيست و از او غرامت گرفته نمىشود . ولى چون به اعتماد اين واسطه عقد واقع شده اينجا ايشان مىفرمايد كه جاى شبهه هست كه آيا مدلس بايد غرامت بكشد يا نه . و شبهه از اين ناحيه است كه عنوان مدلس و عنوان « غار » بر اين واسطه صدق مىكند پس از اين جهت بگوييم بايد او بپردازد ، ولى از طرف ديگر در روايات گفته كه عاقد بايد مهر را بپردازد و اين واسطه عاقد نيست ، آن كه عاقد هست عالم نيست ، اين هم كه عاقد نيست ، بنابراين ، آن روايتى كه عاقد عالم را موضوع قرار\r\n\r\n","description":"","footnote":"","page_name":" 6703 ","page_number":112},
  {"content":"\r\n\r\nداده اقتضاء مىكند كه مهر بر عهده او نيست و آن كه غرور و تدليس را معيار قرار داده اقتضاء مىكند كه مهر را بپردازد ، اين جاى ترديد و شبهه هست .\r\nصورت ديگر آن است كه آن عاقد ، عالم هم هست ولى اين واسطه به او گفته كه من عيب را به شوهر گفته‌ام ، و عاقد با اعتماد به قول سفير حرفى نزده و عيب را اطلاع نداده است ، اينجا هم مورد شبهه است كه آيا اين علم ، حكم علم معمولى را دارد كه به علت اعتماد به سخن سفير كوتاهى كرده يا از طرف ديگر بگوييم كه چون نمىدانسته كه او نفهميده و اطلاع ندارد ، پس مهر بر عهده مدلس مىآيد ، اين دو فرض مورد ترديد است ، و الا فرض‌هاى ديگر يا حتماً بر عهده سفير است و يا حتماً بر عهده سفير نيست . « 1 »\r\nالبته قبلًا گفته شد كه شبهه مسأله سفير اين جهات نيست ، مسأله سفير عبارت از اين است كه عناوينى كه عنوان شده است ، بعضى از آنها قابل انطباق بر سفير است و بعضى از آنها غير قابل انطباق بر سفير است ، عنوان « مدلس » در تمام صور بر سفير منطبق است ، عنوان « الولى المدلس » يا « ولى الامرأة » بر سفير منطبق نيست ، روى اين جهات ترديد كرده ، ولى ارجح ، كه عقيده ما هم همين است ، نظر علامه هم اين بوده كه عنوان « مدلس » ارجح براى اثبات غرامت است ، زيرا با تعليل بيان شده است و آن عناوين ديگر به دليل غلبه وجود ذكر شده‌اند . و ظهور آن علت ، اقواى از بعضى تعابير ديگر است كه فقط يك نحوه اشعارى دارند .\r\nاينجا مرحوم صاحب جواهر سخت به محقق كركى اعتراض مىكند و مىفرمايد : بلااشكال با صرف عقد و در فرض جهل بر عهده او مهر نمىآيد ، مثلًا كسى نزد عالم يا محضر مىرود و عقد اجرا مىكند ، محضر نمىداند كه عيبى دارد يا ندارد ، نمىشود ملتزم شود كه اين فرد ضامن مهريه باشد ، در روايات هم اگر كلمه ناكح و مزوج وارد شده ، منظور ، مجرى صيغه نيست ، بلكه مراد كسى است\r\n\r\n\r\n","description":"","footnote":"\r\n( 1 ) - جامع المقاصد ، مؤسسة آل البيت ( ع ) ، قم ، 1411 ق ، ج 13 ، ص 285 - 286 .\r\n","page_name":" 6704 ","page_number":113},
  {"content":"\r\n\r\nكه همه كارها بر عهده اوست . مثلًا پدرى است كه دخترش را شوهر داده ، منتها يك وكالت در ايجاد صيغه به محضردار يا به عالم مىدهد ، آن عنوان به خود شخصى كه وكالت مىدهد صدق مىكند ، و به مباشر نفس العقد ، ناكح صدق نمىكند ، نمىگويد فلان محضردار شوهر داده است . پس سخن جامع المقاصد صحيح نيست . « 1 »\r\nبه نظر ما چنين مىرسد كه معلوم نيست كه مراد محقق آن معنايى باشد كه ايشان فهميده است ، مراد از عاقد ، مباشر صيغه عقد نيست ، چنان كه در «   أَوْفُوا بِالْعُقُودِ   » خطاب به عالمى كه صيغه عقد خوانده نيست ، بلكه به معناى قراردادى است كه اشخاص با هم بسته‌اند ، و لو صيغه را ديگرى مىخواند ، اما عاقد همان كسى است كه طالب خواندن صيغه عقد است ، و مراد از عاقد كه براى جامع المقاصد شبهه شده ، اين است كه واسطه او را مايل كرده و زوج راضى شده ، ولى كسى كه معامله را اجرا مىكند و مثلًا جلسه تشكيل مىدهد ، پدر يا عمو يا برادر و اين گونه اشخاص هستند ، كلمه عاقد كه در آنجا هست ، همان   « أَوْفُوا بِالْعُقُودِ »   ، « المؤمنون عند شروطهم » است كه مراد نفس صيغه نيست ، همان منكحى كه ايشان تعبير مىكند ، عاقد هم تعبير ديگرى از همان منكح و مزوج است ، و ايشان مىخواهد بگويد كه اگر در جايى مدلس تدليس كرده و به اعتماد او چنين عقدى واقع شده است ولى تزويج ، تزويج عمو و برادر و پدر و وكيل و اين قبيل اشخاص است ، نه اينكه اينها صيغه مىخوانند ، همه كارها به عهده اين اشخاص است ، و فقط جهت ايجاد رغبت و تمايل ، و صلاح‌انديشى به وسيله سفير واقع شده است ، چنان كه در جاى ديگر تصريح كرده كه باعثيت ملاك است . اينجا ايشان ترديد مىكند كه آيا اينجا ادله تدليس را پياده كنيم يا بگوييم كه او تزويج نكرده ، و عنوان مزوج و منكح بر او صدق نمىكند و منكح شخصى ديگر است ، در اين\r\n\r\n\r\n","description":"","footnote":"\r\n( 1 ) - جواهر الكلام ، ج 30 ، ص 364 .\r\n","page_name":" 6705 ","page_number":114},
  {"content":"\r\n\r\nجهت اظهار ترديد مىكند و ظاهراً اشكال مرحوم صاحب جواهر به ايشان وارد نباشد .\r\nمنتها نكته مهم آن است كه آيا لازم است كه عنوان مزوج هم بر مدلس صدق كند و ولى عرفى هم باشد يا چنين شرطى نيست و صدق عنوان مدلس كافى است ؟ يعنى شخصى كه ولى عرفى نبوده ولى همه كارها بر عهده او بوده و عقد به او منتسب بوده و تدليس كرده ، ولى به دليل اين كه ولىّ عرفى نيست عنوان مزوج و ناكح بر او صدق نمىكند ، ضامن مهر است يا بايد عناوين مزوج و منكح را معيار بدانيم ؟ به هر حال آيا صرف فريب دادن زوج حتى اگر عنوان ناكح بر او صدق نكند و فقط زوج را فريب داده باشد بايد مهريه را بپردازد يا عناوين ديگر هم لازم است ؟\r\n\r\nنظر نهايى استاد ( مد ظله ) :\r\nبه نظر مىرسد ظهور تعليل به « لانه دلسها » كه در روايت هست ، قوىتر از ظواهر عناوين ديگر است . و مىگويد كه به اعتماد اين فرد ازدواج رخ داده و اگر اين نبود خبرى نبود ، پس بايد بپردازد . بنابراين ، ولى شرعى و عرفى بودن شرط نيست ، اگر مدلس بود و به اعتماد او اقدام كرد ، بايد خسارت را بپردازد .\r\nنكته : چنان كه قبلًا گذشت ولى شرعى را اصلًا ادله شامل نمىشود زيرا يك ولى شرعى كه غير از اينكه فى الجمله از او ستيذان شده ، هيچ نقشى ديگر ندارد مشمول ادله نيست .\r\nاز معناى تدليس كه در روايات ذكر شده نيز استفاده مىشود كه مصداق تدليس ، نفس سكوت از عيب است . زيرا « لم يبين » را مصداق تدليس قرار داده است . حالا آيا سكوت از غير عيب كه سكوت از عدم كمال است ، تدليس هست يا نيست ، اين را بعد بحث مىكنيم .\r\n\r\n","description":"","footnote":"","page_name":" 6706 ","page_number":115},
  {"content":"\r\n\r\n\r\nفروع ديگر :\r\nمسأله : شخصى زن معيب خود را طلاق داده ، اگر طلاق بائن بود ، ديگر فسخ معنى ندارد چون زوجه او نيست تا فسخ كند ، ولى اگر طلاق رجعى داد ، آيا براى اين زوج حق فسخى هست تا احكامى مانند عدم تنصيف مهر و جواز ازدواج با خواهر اين زن و عدم احتياج به گذشتن عده به دليل بائن بودن عده فسخ ، و اين قبيل احكامى كه بر صورت فسخ بار است ، مترتب شود ؟\r\nدر مسأله عقد رجعى دو مبنا هست ، يك مبنا كه مرحوم آقاى خويى به آن قائل است و ظاهراً عامه نيز به آن قائل هستند ، اين است كه در طلاق رجعى مادامىكه عده تمام نشده باشد ، هر چند انشاء طلاق شده است ولى فعليت مُنشأ بعد از تمام شدن عده است . نظير بيع سلف و سلم كه « ملكت » مىگويد ولى فعليت آن بعد از قبض است ، يا مثل بحث خيارات كه طبق عقيده مرحوم شيخ طوسى ، در صورت وجود خيار ، فعليت منشأ و ملكيت ، بعد از مضى زمان خيار است . در مسأله طلاق هم فعليت خروج از زوجيت ، بعد از تمام شدن ايام عده است ، حقيقتاً زوجه او هست ولى انشاءً زوجه او نيست . بر اساس اين مبنا مسأله روشن است كه وقتى فسخ مىكند زوجيت عيال خود را فسخ مىكند ، ولى اگر گفتيم كه از ادله استفاده مىشود كه طلاق داده و زن او نيست و فقط عده‌اى از احكام زوجيت باقى مانده است ، ديگر دليلى نداريم كه اين حكم بار شود . زيرا حقيقتاً زوجه شخص نيست و فقط بعضى از احكام زوجيت را داراست ، پس نمىتوانيم بگوييم كه مانند زوجه واقعى است و مىتواند فسخ كند .\r\nمسأله : اگر اولياء متوجه عيب شدند ، آيا مىتوانند اعمال فسخ كنند يا اعمال فسخ فقط به خود زوج و زوجه مربوط است ؟ بعضى گفته‌اند كه اگر مصلحتى باشد اولياء نيز مىتوانند اعمال فسخ كنند ، مثلًا نسبت به زوج صلاح اين است كه فسخ شود تا مهريه بر عهده او نيايد ، و نسبت به زوجه اگر فسخ نكنند شايد اگر بماند\r\n\r\n","description":"","footnote":"","page_name":" 6707 ","page_number":116},
  {"content":"\r\n\r\nمشكلات ايجاد شود . در طلاق اجماع هست كه حق طلاق مخصوص زوج است و اولياء حق طلاق ندارند ، ولى در فسخ دليلى نداريم كه در براى اولياء در صورتى كه صلاح باشد چنين حقى قائل نشويم ؟ به نظر مىرسد كه اظهر همين باشد كه اولياء در صورت صلاح بودن فسخ حق فسخ دارند . ولى در مورد طلاق بگوييم حتى اگر صلاح هم باشد به وسيله ادله كسى به جز زوج حق ندارد .\r\n« * و السلام * »\r\n\r\n","description":"","footnote":"","page_name":" 6708 ","page_number":117},
  {"content":"\r\n\r\n\r\n28 / 2 / 1384 چهارشنبه درس شمارهء ( 778 - 773 ) كتاب النكاح / سال هفتم\r\n\r\n[ در اشتراط باكره بودن و كشف خلاف آيا حق فسخ براى مرد هست يا خير و بر فرض عدم مسخ از مهريه چيزى كم مىشود يا نه ؟ 
  ]\r\nبِسْمِ اللَّهِ الرَّحْمنِ الرَّحِيمِ\r\nمتن شرايع : المسألة الخامسة ، اذا تزوج امرأة و شرط كونها بكراً فوجدها ثيباً لم يكن له الفسخ لامكان تجدده سبب خفى و كان له ان ينقص من مهرها ما بين مهر البكر و الثيب و يرجع فيه الى العادة و قيل ينقص السدس و هو غلط .\r\nيك بحث راجع به اين است كه اگر كسى با زنى به عنوان اينكه باكره است ازدواج نمود و بعد معلوم شد كه ثيبه است ، آيا حق فسخ براى مرد هست يا نه ؟ و بحث دوم اينكه حالا اگر كسى حق فسخ قائل نشد و يا اينكه به حق فسخ قائل شد منتها فسخ نكرد ، آيا چون زن باكره نيست ، از آن مهريه‌اى كه تعيين شده بود چيزى كم مىشود يا نه و اگر كم مىشود چقدر است . اينها بحث‌هايى است كه بين علما وجود دارد و لذا مسأله فوق را در دو مقام مورد بررسى قرار مىدهيم :\r\n\r\nمقام اول : آيا تخلف شرط بكارت موجب حق فسخ است\r\n\r\nالف - اقوال ، اجماع و شهرت :\r\n\r\nكلام صاحب جواهر\r\nمرحوم صاحب جواهر بحث را به گونه‌اى عنوان كرده كه كسانى كه مراجعه آنها تقريباً تنها به جواهر است ، مسلم مىدانند حق فسخ براى مرد هست و اين مسأله اتفاقى و بلا خلاف است . صاحب جواهر مىفرمايد : « بلا خلاف حق فسخ براى زوج هست و كلام مرحوم صاحب كشف اللثام مبنى بر اينكه اكثراً قائل به فسخ نشده‌اند ، كلامى است كه لا نحققه بلكه بلا خلاف حق فسخ دارد . » و سپس فرموده :\r\n« در اين مسأله كه اگر كسى با زنى به عنوان حريت ازدواج كند و بعد معلوم شود أمه است ، اگر شرط حريت شده باشد حق فسخ براى مرد وجود دارد و مناط آن\r\n\r\n","description":"","footnote":"","page_name":" 6709 ","page_number":118},
  {"content":"\r\n\r\nتخلف شرط است و اين مناط در مسأله بكارت و ثيبوبت نيز هست ، لذا در اين مسأله نيز حكم به خيار مىشود ، اين فرمايش را صاحب جواهر دارد .\r\n\r\nنقد كلام صاحب جواهر\r\nولى من مراجعه كردم ديدم تا زمان مرحوم علامه هيچ كسى به اينكه حق فسخ براى مرد هست فتوا نداده است و اما خود مرحوم علامه كتابهايش مختلف است .\r\nالبته بعد از مرحوم علامه مشهور و اكثريت قائل به حق فسخ هستند .\r\nبنابراين اقوال علما را در سه بخش مطرح نموده و بررسى مىنماييم :\r\n\r\nبخش اول : فقهاى قبل از مرحوم علامه قدس سرّه\r\nوقتى به عبارت‌هاى قدما مراجعه مىشود همه يا بالصراحه حكم كرده‌اند كه خيار نيست و يا ظهور قريب به صراحت است . و كلمات عده‌اى ديگر هم در عدم خيار ، ظهور قوى دارد به اين صورت كه ايشان هنگامى كه موجبات فسخ را مىشمارند ، مثلًا اينكه اگر به قصد حريت اقدام كرد و بعد معلوم شد كه حره نيست ، مىگويند خيار فسخ دارد و يا اگر به قصد بنت المهيره اقدام كرد و بعد معلوم شد بنت الامه است ، مىگويند خيار فسخ دارد ولى اسمى از اينكه اگر به عنوان باكره ازدواج نمود و بعد ثيبه بود ، ذكر نمىكنند با اينكه جاى ذكر آن ، در همين موضوع موجبات فسخ است .\r\nچون كلمات قدماء در محكم بودن و نبودن فتوا دخالت دارد ، آنها را نقل مىكنيم . البته لازم به ذكر است تا زمان محقق كركى كسانى كه متعرض اين مسأله شده‌اند ، اكثراً گفته‌اند كه مشهور بين اصحاب يا اكثر اين است كه خيار فسخ براى مرد نيست . بعد از محقق كركى هم صاحب كاشف اللثام ، مرحوم فاضل اصفهانى قول به عدم خيار فسخ را نسبت به اكثر داده است . ولى مرحوم محقق كركى توجيه مىكند و مىفرمايد كه قدما ظاهراً صورت شرط را نمىخواهند بگويند يعنى صورتى را كه اگر شرط بكارت باشد حق فسخ ندارد ، متعرض نشده‌اند بلكه در غير\r\n\r\n","description":"","footnote":"","page_name":" 6710 ","page_number":119},
  {"content":"\r\n\r\nصورت شرط حكم كرده‌اند كه اختيار فسخ براى مرد نيست ، و لكن به نظر مىرسد كه چه در صورت شرط و چه در صورت غير شرط ، قدماء ، در هر دو صورت مىخواهند بگويند خيار فسخ نيست . يك نفر و دو نفر هم نيستند بلكه كثيرند . بله ، بعد از مرحوم علامه اكثريت با كسانى است كه حق فسخ را قائل شده‌اند . اكنون كلمات قوم را بررسى مىكنيم :\r\n\r\n1 - شيخ مفيد كه از بزرگان قدما است ،\r\nدر كتاب مقنعه بابى را با عنوان « باب التدليس فى النكاح و ما يرد منه ما لا يرد » آورده است در اين باب بايد هر چيزى كه موجب فسخ نكاح مىشود ، خواه به صورت انفساخ و خواه به صورت خيار فسخ ، ذكر شود . ايشان اين باب را كه عنوان مىكند مىگويد : اگر كسى زنى را على انها حره عقد كند و بعد خلاف درآمد ، حق فسخ دارد . و نيز اگر زنى را على انها بنت حره عقد كند يعنى به اين عنوان كه مادرش هم حره باشد و بعد خلاف در آمد ، باز حق فسخ دارد و نيز اگر على انها بكر عقد كند و بعد معلوم شود كه بكر نيست ، حق فسخ ندارد . و اگر زنى با مردى به عنوان اينكه آن مرد حرّ است ازدواج كند و بعد معلوم شود كه مرد حرّ نيست ، زن حق فسخ دارد و هكذا اگر حين عقد مرد سالم است و بعد معلوم شود كه ديوانه است باز زن حق فسخ دارد و نيز اگر سليم است و بعد معلوم شود عيوب ديگرى دارد حق فسخ دارد اينها در مقنعه هست .\r\nتعبيرات على انها حره و على انها بنت حره و مانند آن ، هم صورتى را كه شرط حريت شده باشد را شامل مىشود و هم جايى را كه مبنياً عليه واقع شده باشد يعنى و لو شرط نيست ولى قبلًا صحبت شده و روى همين قرار عقد واقع شده است ، را شامل مىشود . هيچ خصوصيتى در اين عبارات نبوده و خود آنها جامع بوده و شامل هر دو صورت هست .\r\nبعلاوه ، فرضاً اگر كسى در شمول اين عبارات هر دو صورت را ، ترديد كند كه البته ترديد هم درست نيست ، مىتوان گفت انعقاد يك باب با عنوان « باب التدليس\r\n\r\n","description":"","footnote":"","page_name":" 6711 ","page_number":120},
  {"content":"\r\n\r\nفى النكاح و ما يرد منه و ما لا يرد » براى ذكر بعضى از مثالها كه نيست ، بلكه در مقام بيان مواردى است كه اقلًا محل ابتلا مىباشند و چون مسأله بكارت و فقدان آن هم جزء مسائل محل ابتلاست ، آن را هم ذكر كرده است .\r\nالبته عبارت مقنعه و ساير عبارتهايى كه نقل خواهيم نمود ، اطلاق دارند و شامل مىشوند هم صورتى را كه بعداً يقين پيدا مىكنند در حين عقد باكره نبوده است و هم صورتى را كه يقين حاصل نشده . چون گاهى بينه قائم مىشود كه اين زن باكره نبوده يا قبلًا شوهر كرده بوده و گاهى خود زن بعداً اعتراف مىكند كه من باكره نبودم و گاهى نيز چون بين عقد و عروسى در بسيارى از موارد فاصله‌اى نمىشود ، وقوع عواملى كه بكارت را زائل كند مثلًا از جايى پريده باشد و يا در اثر حركت‌هاى مركب بكارت از بين رفته باشد ، منتفى است . لذا اگر معلوم شود بكارت نداشته ، قطع پيدا مىشود از قبل نداشته است . تمام اين صور داخل اين مسأله كه على انها بكراً عقد كرده و سپس كشف شده كه اينطور نبوده است مىباشند و منحصر به جايى نيست كه نمىدانند حين عقد باكره بوده يا نبوده است . البته شايد صورت مقطوع العدم را شامل نشود .\r\nخلاصه اين عبارت مرحوم شيخ مفيد است كه تعبير كرده حق ردّ ندارد .\r\n\r\n2 - كافى أبو الصلاح :\r\nو ان تزوج بكراً فوجدها ثيباً فأقرت الزوجة بذلك حسب او قامت البينة فليس بعيب يوجب الردّ و لا نقصاناً فى المهر . اين عبارت تصريح مىكند كه فقدان بكارت عيبى كه موجب ردّ باشد نيست . در كافى ابتدائاً موجبات فسخ را ذكر مىكند و مىگويد اگر مردى با حره ازدواج كند و بعد معلوم شود كه حره نيست و يا با بنت الحره ازدواج كرد و سپس معلوم شد كه بنت الامه است و يا با سليمه از عيوب ازدواج كرد و سپس معلوم شد كه سقيمه است ، در همه اينها مرد حق ردّ دارد . و نيز اگر زنى با حره ازدواج كرده و سپس معلوم شده كه عبد است و يا با سليم از عيوب ازدواج كرده و بعد معلوم شده كه سليم نيست و يا با عاقل ازدواج\r\n\r\n","description":"","footnote":"","page_name":" 6712 ","page_number":121},
  {"content":"\r\n\r\nكرده و بعد معلوم شده كه مجنون است و يا با كسى كه ازدواج با او حلال است ازدواج كرده و سپس معلوم شده كه از محارم اوست ، در همه اين موارد مىگويد كه زن مىتواند ردّ كند و بعض از اين موارد هم كه اصلًا باطل است ، در ضمن اين موجبات فسخ مىگويد كه اگر با زنى ازدواج كند بنابراين كه باكره است و سپس معلوم شود ثيبه بوده است حق فسخ ندارد .\r\nحالا اولًا اطلاق اين جمله شامل مواردى مىشود كه ازدواجش با بكر به عنوان شرط بوده باشد و يا به عنوان اينكه قبلًا صحبت شده بوده و مبنياً عليه بوده است و ثانياً اطلاق عبارت « فوجدها ثيبا » هر صورتى را كه خلاف درآمده باشد شامل مىشود ، خواه كشف شود از همان موقع عقد ثيبه بوده است و يا محتمل باشد بعداً بكارت زائل شده باشد .\r\n\r\nكلام محقق كركى\r\nمرحوم محقق كركى اطلاق دوم را اشكال نكرده است ولى راجع به اطلاق اول استظهار كرده كه صورت شرط را نمىخواهد بگويد فرموده كه عبارت كافى مىخواهد بگويد فقدان بكارت مانند عيب نيست كه بنفسه خيار داشته باشد .\r\nچون در عيب لازم نيست عنوان شرط يا تدليس نيز همراه آن باشد بلكه نفس عيب موجب خيار است . اين عبارت ناظر به اين است كه مسأله بكارت به عنوان عيب خيار ندارد اما اگر عناوين ديگرى احياناً منطبق شد از آن ساكت است و سپس از عبارت كافى تعدى كرده و همه عبائر قوم را نيز مىگويد همين طور است .\r\n\r\nنقد كلام محقق كركى\r\nالبته تعدى به عبائر قوم هيچ وجهى ندارد بحث اين است كه از خود اين عبارت آيا معنايى كه ايشان استظهار كرده ، اراده شده است يا نه ، اگر فقط عبارت « فليس بعيب يوجب الرد » مىبود البته مىگفتيم مراد همان است كه محقق كركى استظهار نموده است اما در دنباله آن آمده است « و لا نقصاناً فى المهر » . اين عبارت\r\n\r\n","description":"","footnote":"","page_name":" 6713 ","page_number":122},
  {"content":"\r\n\r\nدنباله احكام عيب نيست . نمىخواهد بگويد فقدان بكارت عيب نيست تا اولًا جواز فسخ بياورد و ثانياً نقصان در مهر را سبب شود . چون عيب نقصان در مهر نمىآورد اگر فقدان بكارت عيب باشد اين بحث پيش مىآيد كه آيا نقصان در مهر مىآورد يا نمىآورد . اما اينكه عبارت بگويد فقدان بكارت عيب نيست تا نقصان در مهر بياورد ، سؤال مىكنيم مگر عيوب ديگر نقصان در مهر مىآورد تا ايشان چنين تعبيرى كرده باشند . البته اگر تدليس كرده باشد ممكن است كه به مدلس مراجعه شود و بگوييم اگر اصلًا مهر را ندهد و همه مهر را پس بگيرد ، اسم آن را نقصان مىگذاريم ولى اگر تدليس نكرده باشد ، وجهى ندارد كه زن در عيوب ، مهر نداشته باشد ، اگر بدون تدليس بود ، مهر دارد . پس عبارت و لا نقصاناً فى المهر مربوط به مسأله عيب نيست . بلكه عبارت مىخواهد بگويد نه عيبى است كه جواز رد داشته باشد و نه چيزى است كه تنقيص در مهر بياورد . بنابراين ، چه مانعى دارد قائل به اطلاق اين كلام شويم بگوييم حتى با شرط هم نقصان نمىآورد چون عاملى براى نقصان نيست و مطلقا نقصان نمىآورد . و در اينجا شرط و تخلف وصف هيچ نقشى ندارد و عيب هم كه نيست تا مجوز فسخ باشد و ظاهر خود اين عبارت اين است كه حق فسخ نيست .\r\nو علاوه ، شما مىفرماييد كه اين عبارت ، ناظر به صورت شرط نيست ، آيا با اينكه در مقام بيان موجبات فسخ است نبايد بگويد يكى از موجبات ، شرط البكارة است ، در حالى كه اصلًا ذكر نكرده است پس كشف مىكنيم كه شرط نقشى ندارد .\r\nو اگر گفته شود چون قواعد عامه اقتضاء مىكند در صورت شرط حق فسخ داشته باشد ، مىگوييم :\r\nاولًا : چنانچه بحثش را خواهم نمود قواعد عامه در باب شروط چنين اقتضايى ندارد .\r\nثانياً : به فرض قواعد عامه چنين اقتضايى داشته باشد بازهم نمىشود در اين\r\n\r\n","description":"","footnote":"","page_name":" 6714 ","page_number":123},
  {"content":"\r\n\r\nبحث مواردى كه بيشتر محل ابتلاست را ذكر نكند .\r\nاين هم عبارت كافى ابى الصلاح است كه تصريح هم كرده كه از اول بوده است .\r\n\r\n3 - وسيله ابن حمزه :\r\nعن تزوج امرأة على انها بكر فوجدها غير بكر كان له ان ينقص شيئاً من مهرها دون فسخ النكاح ، در اينجا فسخ النكاح را ذكر مىكند . و اما در آخر عبارت ديگرى دارد كه راجع به فقدان بكارت ، فقط نقصان مهر را ذكر مىكند . تعبير اين است :\r\nو إذا عقد عليها على انها بكر فوجدها ثيباً نقص شيئاً من مهرها ان شاء .\r\nايشان فصلى را با عنوان « فصل فى بيان العيب المؤثر فى فسخ العقد » باز كرده است و در پايان به تناسب ذكر كرده كه از مهر او مىتواند كسر بگذارد ( نظير اينكه در نافع گاهى مىگويد تتمةٌ و سپس مطالبى كه تناسب داشته باشد ذكر مىكند ) كأنه بايد حساب اين را از بقيه جدا نمود . و بعد از فاصله‌اى به همان عبارت دون فسخ النكاح تصريح دارد .\r\n\r\nبيان يك مطلب استطرادى\r\nدر چاپ ينابيع اشتباهى شده است و آن اينكه كلام ابن حمزه را كه بايد در صفحه 298 قرار بگيرد ، در صفحه 92 ذكر كرده و بالاى آن هم كافى نوشته است در حالى كه عبارت از ابن حمزه است و ربطى به كافى ندارد . لذا ما هم ابتدائاً اشتباه كرديم و فكر كرديم عبارت عن تزوج امرأة على انها بكر . . . از كافى است . و چون بين ذيل اين عبارت و عبارت كافى كه قبلًا نقل شد ، تنافى وجود دارد لذا به توجيه آن پرداختيم .\r\nدر اول يعنى عبارت كافى ، تعبير كرده بود كه اگر بكارت نداشت موجب نقصان مهر نيست و در دو سه صفحه بعد يعنى عبارت ابن حمزه ( كه اشتباهاً مقدم شده است ) حكم كرده كه مرد حق دارد كسر بگذارد . ما بين اين دو عبارت را اينطور جمع كرديم كه آنجا كه تعبير كرده بود موجب نقصان مهر نمىشود ، مراد اين است\r\n\r\n","description":"","footnote":"","page_name":" 6715 ","page_number":124},
  {"content":"\r\n\r\nكه مهر خود به خود و بدون اختيار ، ناقص نشده است . معناى عبارت اين است كه اينطور نيست كه موجب رد شود و مهريه خودش ناقص شده باشد . مثل مواردى كه كسى بين آنچه كه مثلًا در باب بيع ملك خودش است و آنچه كه ملك خودش نيست جمع كند و هر دو را به عقد واحد بفروشد ، فرض كنيد مال خودش و مال زيد را در يك عقد واحد بفروشد يا چيزى كه صلاحيت ملكيت ندارد با چيزى كه ملك خودش است را با هم بفروشد مثلًا سگ و گوسفند را با عقد واحد بفروشد و يا شراب و سكه را با هم بفروشد ، در آنجا فتوا اين است كه ثمن تقسيط مىشود .\r\nحالا كيفيت تقسيط يك بحثى است كه جداگانه بحث مىشود . در اين موارد شخص ، مالك مقدارى از ثمن شده است . در اين باب يعنى مسأله فقدان بكارت كه مهرى براى زن تعيين شده است و فاقد بكارت بوده است و مرد هم به حساب اينكه باكره است عقد كرده ، عبارت كافى مىگويد نقصان و تقسيط در كار نيست ، زن تمام مهر را مالك شده است . مثل بيع نيست كه مالك نشود ، بلكه همه را مالك شده است منتها چون تدليس شده ، مرد مىتواند مقدارى از ملك زن را به حساب اينكه از مورد شرط يا وصف تخلف شده ، پس بگيرد و اگر مرد پس نگرفت ، آن مقدار در مالكيت زن باقى است ، چون قبلًا مالك شده بوده و ازاله ملكيت رافع نياز دارد . ولى در مواردى كه تقسيط مىشود ، مسأله ازاله ملكيت نيست ، از اول داخل ملك او نشده است .\r\nجمله معترضه‌اى عرض كنم . يكى از علماى بسيار مهم سنى ، بيهقى صاحب سنن است كه از شافعيه است . معروف است كه مىگويند شافعى به گردن شافعيه حق دارد ولى بيهقى به گردن شافعى حق دارد چون او دستگاه شافعيه را محكم كرد . بيهقى راجع به اينكه معاويه با محاربه و جنگ با امير المؤمنين عليه السلام از اسلام خارج شد و بيهقى اين مطلب را منكر است مىگويد « لم يدخل فى الاسلام حتى يخرج عنه بمحاربة على عليه السلام بل خرج من النفاق الى الكفر بمحاربة على عليه السلام » و اين اصلًا رفع\r\n\r\n","description":"","footnote":"","page_name":" 6716 ","page_number":125},
  {"content":"\r\n\r\nنيست بلكه از اول داخل نبوده است . اين تعبيرى است كه بيهقى دارد .\r\nخلاصه آنجايى كه تقسيط مىشود اصلًا داخل نشده است . عبارت اول ( كافى ) مىگويد مهر ناقص نيست و زن كل مهر را مالك است و بعد مىگويد : ( عبارت دوم كه از ابن حمزه است ) از باب اينكه يك صفتى تخلف شده است مرد مىتواند يك مقدارى از مهر را دفع كند و اين دو با هم منافات ندارند .\r\nبه عبارت ديگر مراد از نقصان در مهر ، نقصانى كه به حساب عيب در جاهاى ديگر تنقيص مىشود يعنى همان ما به التفاوت معيب و صحيح كه مقتضاى فقدان وصف صحت است ، نمىباشد يعنى اينطور نيست كه در مقابل وصف صحت يك چيزى قرار گرفته باشد و چون وصف صحتى در كار نيست پس قسط مقابل آن باطل شده باشد اينطور نيست ، بلكه تمام مهر ملك زن است منتها مىتواند يك مقدارى از آن را از ملك زن خارج نمود . به هر حال من اين دو عبارت را اين گونه جمع كردم ولى بعد متوجه اشتباه مذكور شدم .\r\n\r\n4 - مهذب ابن براج :\r\nو اذا تزوج امرأة على انها بكر فوجدها ثيباً جاز أن ينتقص من مهرها شيئاً و ليس ذلك بواجب .\r\nاحتمال مىدهم مراد از « ليس ذلك بواجب » اين باشد كه اين طور نيست كه مهر خود به خود ساقط شده باشد و بگويند چون مقابل وصف صحت چيزى نبود ، قهراً مهر خود به خود ساقط شده است . بلكه مهر به قوت خودش باقى است .\r\nمىتواند مهر را كم بگذارد و يك مقدار را خارج كند .\r\nدر جاى ديگر دارد : و لا يرد العوراء و لا الزانية قبل العقد و لا المرأة اذا تزوج على انها بكر فوجدت بخلاف ذلك .\r\nاينجا هم ايشان مىگويد كه لا يرد .\r\n\r\n5 - اصباح كيدرى :\r\nوقتى ما ينفسخ به العقد را ذكر مىكند مىگويد : « تزوجها على انها بكر و وجدها ثيباً جاز أن ينتقص من مهرها شيئاً » و هيچ اشاره‌اى به مورد بحث نمىكند .\r\n\r\n","description":"","footnote":"","page_name":" 6717 ","page_number":126},
  {"content":"\r\n\r\n\r\n6 - مرحوم سيد أبو المكارم در غنيه\r\nموجبات فسخ را ذكر مىكند اما اين مورد را ذكر نمىكند .\r\n\r\n7 - مبسوط :\r\nمرحوم شيخ طوسى در مبسوط گفته كه قولان هست ، قولانى كه در مبسوط نقل مىكند يعنى بين عامه قولان هست ، اما اينكه اماميه چه قائلند ، چيزى متعرض نشده است . خودش هم نظرى نداده است .\r\n\r\n8 - نهاية :\r\nو اذا عقد على امرأة على انها بكر فوجدها ثيباً لم يكن له ردها غير ان له ان ينتقص من مهرها شيئاً . البته اين تعبير صحيحى نيست ولى اطلاق عبارت وجدها ثيباً شامل مىشود هم جايى را كه خودش معترف به ثيبوبت است كه ثيبه بوده يا بينه قائم شده و هم آن جايى كه خودش اعتراف ندارد ، هر دو صورت را مىگيرد .\r\nعبارت اطلاق دارد و هيچ قيد نزده كه اگر خودش اعتراف و اقرار نداشته باشد ، مشمول اين عبارت نيست . لذا اطلاق قضيه اين صورت را نيز مىگيرد . فرق اين دو صورت اين است كه اگر اعتراف داشته باشد معلوم مىشود از اول ناقص بوده و آن را كه مىخواسته نياورده است ولى اگر اعتراف نكند محتمل است كه بعد از عقد و قبل از اينكه دست اين بيايد ، در اين بين در اثر پرش و جهات ديگر بكارت زائل شده باشد ، اينجا حق فسخ ندارد .\r\nدر عبارت شرايع مىگويد اگر شخص ديد الان ثيبه است ، نمىتواند رد كند براى اينكه احتمال هست كه بعد از عقد حادث شده باشد ، پس ثابت نيست كه بر خلاف قرارداد ، چنين چيزى واقع شده باشد . ظاهر قريب به صراحت اين عبارت در شرايع اين است كه اگر در اثر اعتراف و يا بينه ، يقين داشته باشيم از اول بوده ، خيار فسخ دارد . ولى در عبارت نهاية كه چنين تعبيرى نيست . در عبارت كافى هم كه تصريح دارد .\r\nعلاوه در نهايه ، مرحوم شيخ بابى را با عنوان باب التدليس فى النكاح و ما يرد منه و ما لا يرد آورده است و فروض مختلف را ذكر كرده است و هيچ به اينكه با شرط\r\n\r\n","description":"","footnote":"","page_name":" 6718 ","page_number":127},
  {"content":"\r\n\r\nالبكارة هم جواز فسخ هست ، اشاره‌اى نكرده است ، از اين عبارت اطلاق استفاده مىشود ، كه هر دو صورت را شامل است كه يا شرط كرده و يا قبلًا صحبت شده و مبنياً عليه است كه معناى آن هم شرط است . بنابراين هم اطلاق عبارت شامل مىشود و هم اينكه در اين باب كه منعقد شده بايد ذكر مىشد ، اما ذكر نشده است ، از هر دو استفاده مىشود كه حق فسخ ندارد .\r\n\r\n9 - تهذيب :\r\nالبته در تهذيب مرحوم شيخ يك عبارت مجملى هست . اين عبارت در شرح عبارت مقنعه است . محتمل است نظر مرحوم شيخ تفسير كلام مرحوم مفيد است كه مىگفت رد نمىشود . مرحوم شيخ تفسير كه مىخواهد بكند مىگويد كه رد نمىشود براى اينكه احتمال هست كه ثيبوبت بعد حاصل شده باشد . به اين حساب ايشان خواسته بفرمايد كه رد نمىشود . كأنه مرحوم مفيد اين را مىخواهد بگويد . اين عبارت تهذيب يك نحوه اشعارى دارد ولى دلالت در آن نيست و ظواهر كلمات خود مرحوم شيخ و بزرگان ديگر اين است كه خيار در باب فقدان بكارت نيست .\r\n\r\n10 - نزهة الناظر\r\nكه از مهذب الدين نيلى است و لو در طبقه مشايخ محقق است .\r\nمىگويد آن مواردى كه نكاح زائل مىشود حالا يا خود به خود زائل مىشود و يا به وسيله فسخ زائل مىشود ، بيست و پنج مورد است ، از جمله اينكه به قصد حريت گرفته ، أمه در آمده است و اينكه به قصد بنت المهيره گرفته ، بنت الامه درآمده است اما در اين بيست و پنج مورد اسمى از اينكه به قصد باكره گرفته و بعد ثيبه در مىآيد ، نيست . دلالت اين كلام قوىتر از كلمات ديگران است .\r\n\r\n11 - سرائر :\r\nدر سرائر تحت عنوان « باب العيوب و التدليس فى النكاح و ما يرد منه و ما لا يرد » مفصلًا اقسام مختلف را ذكر مىكند عبارتى در سرائر هست كه ابتدائاً به نظر مىرسد به عقيده مرحوم ابن ادريس اگر شرط بكارت شده باشد ، خيار براى زوج هست ، ولى وقتى به مجموع كلمات مرحوم ابن ادريس مراجعه شود ، به نظر\r\n\r\n","description":"","footnote":"","page_name":" 6719 ","page_number":128},
  {"content":"\r\n\r\nمىرسد كه نظر مرحوم ابن ادريس هم با ساير قدماء يكى است و در آنجا مىگويد كه حق رد ندارد . حالا عبارت ابن ادريس را مىخوانيم :\r\nقد روى ان الرجل اذا انتسب الى قبيلة فخرج من غيرها سواءً كان ارذل منها أو اعلى منها يكون للمرأة الخيار فى فسخ النكاح\r\nاين روايت را نقل مىكند و سپس خود ابن ادريس اين گونه اظهار عقيده مىكند :\r\nو الاظهر انه لا يفسخ بذلك النكاح لان الله تعالى قال   أَوْفُوا بِالْعُقُودِ   و الإجماع فغير منعقد على خلاف ما اخترناه و لا تواترت به الاخبار ( خبر واحد را هم ايشان حجت نمىداند ) و شيخنا أبو جعفر و ان كان قد أورد ذلك و ذكره فى نهايته فعلى جهة الايراد لأخبار الآحاد لا الاعتقاد بصحتها و العمل بها فانه رجع فى مبسوطه و بين ان ذلك رواية فقال رحمه الله : « و ان كان الغرور بالنسب فهل لها الخيار أم لا فالاقوى انه لا خيار لها و فى الناس من قال لها الخيار و قد روى ذلك فى اخبارنا » هذا آخر كلامه رحمه الله فى مبسوطه .\r\n( پس اين را كه در نهايه ذكر كرده ، خواسته فقط روايت را نقل كند . اما فتواى خود ايشان در مبسوط مشخص شده است كه قائل به خيار نيست . حالا ذيل عبارت سرائر چنين است : )\r\nفدلّ ذلك ان ما آورده فى نهايته رواية من طريق اخبار الآحاد الا ان هذا و إن لم يكن عيباً فانه يرد به لانه تدليس فرددناه من حيث التدليس بالاشتراط لا من حيث انه عيب يرد به من غير اشتراط .\r\nيعنى دو عنوان هست يكى عنوان عيب است كه اشتراط شرط نيست و خودش موضوعيت دارد . البته عيب‌هاى معدودى چنين است . و يك عنوان هم عنوان اشتراط است كه آن هم يك چيزى است كه خيار مىآورد و اما به عنوان عيب مىگوييم خيارى نيست . در اين مورد فرضاً قبيله او ( زوج ) قبيله ديگرى بود ، به عنوان اينكه شرط شده است كه از اين قبيله باشد و فقدان شرط خيار مىآورد ، از اين ناحيه اثبات خيار مىكنيم . ادامه عبارت سرائر چنين است :\r\n\r\n","description":"","footnote":"","page_name":" 6720 ","page_number":129},
  {"content":"\r\n\r\nلان العيوب هى فى الخلقة يرد بها النكاح و ان لم يشترط السلامة فى حال العقد بل به مجرد العقد يرد النكاح بعيب الخلقة فاما التدليس فانه إذا شرط انه حرّ فخرج عبداً ، أو انتساب قبيلة ، فخرج بخلافها ، سواء كان اعلى منها أو ادنى ، و كذلك السواد و البياض اذا شرطه فخرج بخلافه و ما اشبه ذلك فلا يرد به النكاح الا اذا اشترط خلافه فاما به مجرد العقد دون تقدم الشرط فلا يرد به النكاح فهذا الفرق بين عيب الخلقة و بين التدليس ، فليلحظ ذلك و يتأمل .\r\nظاهر اين عبارت اين است كه ايشان اشتراط را مصحح براى خيار مىداند ، پس اگر شرط بكارت شده باشد ، ايشان قائل به خيار است ولى بعد كه مراجعه مىشود ، مىبينيم تعبيرى راجع به فقدان حريت ذكر كرده و فرموده خيار هست و عين همان تعبير را در باب فقدان بكارت ذكر كرده و فرموده خيار نيست . تعبير يكى است منتها موضوعات متفاوت است ، در يكى اثبات خيار كرده است و در يكى اثبات خيار نكرده است . حالا عبارت را مىخوانيم :\r\n« اذا تزوجت المرأة برجل على انه حر فوجدته عبداً كانت بالخيار » يا اين مسأله كه « اذا عقد الرجل على المرأة فظن انها حرّة فوجدها أمة » اينجا هم اثبات خيار مىكند : و نيز در اين مسأله « اذا عقد الرجل على بنت رجل على انها بنت مهيرة فوجدها بنت أمة كان له ردها » حكم كرده كه « كان له ردها » اما در مسأله بكارت چنين تعبير مىكند : « و اذا عقد على امرأة على انها بكر فوجدها ثيباً لم يكن له ردها غير ان له ان ينقص عن مهرها به قدر مهر امثالها على ما قدمناه فى ما مضى و حررناه » از اينكه عين يك تعبير را در هر دو جا به كار برده است ، همان مطلبى استفاده مىشود كه در فتاواى ديگران هست كه اشتراط در عيوب خاصه خيار مىآورد نه در مطلق عيوب . در مورد شرطيت هم چند مثال قبلًا زده بود ، شرطيت در آنگونه امور خيار مىآورد با اينكه عيب نيستند . اين خيار به سبب نصوص مسلم يا اجماعات است ، چون اجماع در مسأله هست بعضى از عيوب خيار مىآورد ، بعضى از شرائط هم خيار مىآورد پس از ملاحظه مجموع كلام استفاده مىشود همانطور كه عيب بودن علت تامه نيست و در يك محدوده\r\n\r\n","description":"","footnote":"","page_name":" 6721 ","page_number":130},
  {"content":"\r\n\r\nخاصى اثر دارد ، شرط هم در يك محدوده‌اى اثر دارد و شرطيت علت تامه نيست .\r\n\r\n12 - محقق :\r\nاول كسى كه استظهار مىشود قائل به فسخ است مرحوم محقق است . ظاهر عبارت مرحوم محقق در شرايع اين است كه حق فسخ را قائل است ولى در مختر النافع كه متأخر از شرايع نوشته و در موارد زيادى از فتواى خود در شرايع برگشته است ، مطابق با ديگران حق فسخ براى مرد قائل نشده است . در عبارت نافع ديگر آن تعليل در كار نيست كه شايد تجدد پيدا كرده باشد . مرحوم محقق در نافع كه عيوب را ذكر مىكند مىگويد تتمة و سپس مىگويد كه على انها حره و على انها بنت مهيرة اگر ازدواج كرد ، و سپس خلاف آن درآمد ، حق فسخ دارد ولى اگر تزوجها بكراً و بعد ثيبه درآمد ، حق فسخ ندارد .\r\nنتيجه : اين تعبيراتى است كه بزرگان دارند . قبل از محقق من براى نمونه يك نفر هم پيدا نكردم كه قائل به خيار فسخ شده باشد . اينها مواردى بود كه متعرض مسأله شده‌اند و اما كلمات آنهايى كه موجبات فسخ را ذكر كرده‌اند و اسمى از مسأله فقدان بكارت نبرده‌اند ، ذكر نكردم چون زياد است .\r\n\r\nبخش دوم : مرحوم علامه و معاصرينش :\r\nمرحوم علامه كتابهايش مختلف است . در قواعد و ارشاد قائل به فسخ شده است . صاحب جواهر مىگويد : حكايت شده كه تلخيص هم همينطور است . من به همه مواردى كه مربوط به اين بحث است در تلخيص نگاه كردم و حتى باب بيع را هم احتياطاً نگاه كردم ، چنين چيزى در تلخيص نيست و اينكه چه كسى اين حكايت را كرده است ، پيدا نكردم . به هر حال مرحوم علامه در دو كتابش ، قواعد و ارشاد ، به طور مسلم حق فسخ را قائل شده است و در تحرير حق فسخ را منكر شده است .\r\nاز معاصرين مرحوم علامه ، صاحب جامع الخلاف ، مرحوم سبزوارى قمى ، وقتى بعضى از خيارات را ذكر مىكند ، اسمى از خيار فقدان بكارت نبرده است ،\r\n\r\n","description":"","footnote":"","page_name":" 6722 ","page_number":131},
  {"content":"\r\n\r\nظاهر اين كلام هم همين است كه خيار براى او نيست .\r\n\r\nبخش سوم : فقهاى متأخر از علامه تا فقهاى معاصر\r\nبعد از مرحوم علامه مشهور و اكثريت قائل به فسخ هستند ، بعضى ترديد كرده‌اند و يا شايد تضعيف استفاده مىشود ، مانند مرحوم فيض در مفاتيح كه مىگويد : قيل كه حق فسخ هست ، و ديگر اثبات و نفى نمىكند .\r\nشهيد اول و مرحوم محقق كركى قائل به فسخ هستند . من حدس مىزنم بين متأخرين ممكن است در اثر فتواى شهيد اول و محقق كركى ، شهرتى بر خلاف مطلب قدما باشد چون اين دو شخصيت در متأخرين خيلى مؤثر هستند ، و وقتى مراجعه كردم ديدم كه همينطور هم هست . از زمان شهيد اول به بعد اكثريت با اثبات خيار است و قبل از اين زمان هم اكثريت با عدم خيار است .\r\nدر متأخر متأخرين و افرادى كه تقريباً ما عصرشان را درك كرده‌ايم ، مرحوم آقاى سيد أبو الحسن اصفهانى و مرحوم آقاى گلپايگانى و مرحوم آقاى خمينى همان مطلب جواهر را اخذ كرده‌اند و فرموده‌اند حق فسخ براى زوج هست . مرحوم آقاى حاج شيخ عبد لكريم حائرى و مرحوم آقاى خويى منكر حق فسخ شده‌اند .\r\nنتيجه بحث : تا اينجا اينكه همانطور كه عرض كردم تا زمان علامه و بلكه به يك حساب خود علامه را هم بايد داخل كنيم ، به فتوايى كه براى يك فقيهى مستقر شده باشد كه در فقدان بكارت براى زوج خيار اثبات كند ، برخورد نكردم . عبائر فقهاء قبل از مرحوم محقق را خواندم و مرحوم محقق هم در كتاب متأخر ايشان ، ظاهر قوى اين است كه حق خيار براى زوج قائل نيست . پس خلاصه آنكه به دست آورديم كه مشهور بين قدما اين است كه حق فسخ ندارد . بسيارى از علماء قبل از مرحوم محقق كركى ، نسبت شهرت نفى الخيار را به قدما داده‌اند و گفته‌اند مشهور بين اصحاب چنين است و همه آنها نسبت شهرت را به نفى الخلاف داده‌اند و بسيارى از آنها هم با اينكه با مشهور موافق نيستند ، ولى اين را كه مشهور\r\n\r\n","description":"","footnote":"","page_name":" 6723 ","page_number":132},
  {"content":"\r\n\r\nنفى خيار مىكنند را نسبت داده و قبول كرده‌اند . برخى هم مثل كاشف اللثام كما مرّ ، اكثر تعبير كرده‌اند ولى اكثراً به مشهور بين الاصحاب و فتوى الاصحاب ، تعبير كرده‌اند . از عبائرى هم كه خواندم به نظر مىرسد كه حق با اينها است .\r\n\r\nب - روايات :\r\nدر روايات هيچ دليلى راجع به جواز فسخ نيست . آن تعليلاتى كه در بعض روايات واقع شده بود مبنى بر اينكه « لانه دلسها » راجع به غرامت مدلس بود كه رجوع مىكند و غرامت را از مدلس مىگيرد . اما اينكه موجب فسخ عقد چيست ، در آن روايات ذكر نشده است . در روايات سؤال كرده‌اند و روايات اسمى از فسخ نمىبرد ، فقط مىگويد مهر تنقيص مىشود ولى اينكه بتواند فسخ كند و اين كار را انجام دهد ، اصلًا در روايات نيست . ما به چه دليل مطلب را به عنوان لا خلاف بگوييم و مسأله را مسلم فرض كنيم و رد شويم . ( چنانچه صاحب جواهر اين كار را كرده است )\r\nدو روايت در مسأله هست كه به آنها استدلال بر جواز فسخ شده است . اين دو روايت را مىخوانيم :\r\n1 - محمد بن يعقوب عن محمد بن يحيى عن احمد بن محمد عن محمد بن خالد عن سعد بن سعد عن محمد بن قاسم بن فضيل عن ابى الحسن عليه السلام فى الرجل يتزوج المرأة على انها بكر فيجدها ثيباً أ يجوز له ان يقيم عليها قال فقال قد تفتق البكر من المركب و من النزوة « 1 » .\r\nاين روايت اگر بخواهد به مسأله جارى مرتبط باشد ، بايد اينطور معنا شود كه مراد از جواز در « أ يجوز ان يقيم عليها » نفوذ است . يعنى آيا اين عقد درباره اين نفوذ دارد و شخص با اين عقد بايد معامله عقدهاى ديگر را بكند و اگر بخواهد معامله عقدهاى ديگر بكند چون قوام عقدهاى معمول به لزوم است ، لذا با اين عقدى كه شده بايد معامله عقد لازم انجام دهد ، حضرت مىفرمايند : بله ، احتمال هست كه اين ، خلاف آن چيزى كه شرط شده نباشد و بعد از عقد حادث شده باشد . معناى\r\n\r\n\r\n","description":"","footnote":"\r\n( 1 ) - كافى ، ج 5 ، ص 413 ؛ تهذيب ، ج 7 ، ص 428 ؛ جامع الاحاديث ، ج 21 ، ص 189 .\r\n","page_name":" 6724 ","page_number":133},
  {"content":"\r\n\r\nتعليل به احتمال اين است كه اگر به غير آن قرارى كه بسته بود ، واقع شده بود و ثابت شود كه از اول چنين چيزى بوده است ، آن خاصيتى كه عقدهاى ديگر دارد كه لزوم است را اين عقد ندارد . بنابراين ، از اين روايت استفاده مىكنيم كه اگر ثابت شود كه از اول بوده ، نفس اشتراط ، موجب خيار فسخ است و اينجا كه امام عليه السلام با اين جواب خواسته‌اند بفرمايند كه كانه خيار ندارد ، در صورتى است كه خلافش ثابت نيست تا بتواند به هم بزند . روى اين جهت ممكن است كسى استدلال به اين روايت بكند .\r\nولى محتملاتى در معناى اين روايت وجود دارد ، كه نمىتوانيم اين استظهار را بكنيم . چون عبارت « أ يجوز ان يقيم عليها » را مىتوان به پنج صورت ديگر نيز معنا نمود :\r\nالف ) معناى اول : يكى اينكه آيا ممكن است اقامه دعوا بكند و شكايت بكند و بگويد كه اين زن مرتكب فحشاء شده است . حضرت مىفرمايند نمىتواند اين كار را بكند چون گاهى خشونت مركب منشأ از بين رفتن عذره مىشود و گاهى نيز در اثر بالا پريدن يا از بلندى افتادن چنين حادثه‌اى رخ مىدهد . لذا فقدان بكارت دليل بر ارتكاب فحشاء نيست و اقامه دعوا ثابت نيست ، زيرا با ظن و احتمال نمىشود چيزى را تعقيب كرد ، و اين جايز نيست .\r\n- بيان مطلبى راجع به گذشته\r\nدر اينجا به مناسبت عبارت مرحوم مفيد در مقنعه را مىخوانم : « من تزوج امرأة على انها بكر فوجدها ثيباً لم يكن له ردها و لم يجز له قذفها بفجور لان العذرة قد تزول بالمرض و الطفره و اشباه ذلك » با توجه به اينكه اين تعبيرات در بسيارى از موارد متخذ از روايات است و يك نحوه ظهورى هم با قطع نظر از روايات هست ، من خيال مىكنم اين دليل ( لان العذرة . . . ) مربوط به قسمت آخر آن است و براى هر دو قسمت نيست . يعنى فقط مربوط به اين است كه حق قذف ندارد و مربوط به اين\r\n\r\n","description":"","footnote":"","page_name":" 6725 ","page_number":134},
  {"content":"\r\n\r\nنيست كه حق رد ندارد . لذا اين همان را مىخواهد بگويد كه در روايت هست بنابراين كه « أ يجوز ان يقيم عليها » به معناى اين باشد كه اقامه دعوا بكند و اين مرتكب فحشاء شده است . ظاهر عبارت مقنعه با ملاحظه روايت ، اين است كه اين تعليل فقط مربوط به قسمت ذيل است و به هر دو قسمت مربوط نيست . پس مرحوم مفيد هم از كسانى است كه به حسب ظاهر قائل به اين شده كه حق فسخ نيست .\r\nپس مىتوان گفت اتفاق قدما بر اين است كه حق فسخ نيست .\r\nب ) معناى دوم : به اين معناست كه اين را نگهدارد مثلًا به منزل او آمده تا ببيند كه چطور است و چون در بعضى از روايات وارد شده است كه اگر زن مرتكب فحشاء شود ، نمىتواند او را نگه دارد ، سؤال از اين است و حضرت مىفرمايند كه اين حرف ثابت نيست و ممكن است كه عامل ديگرى باشد و بر اثر فحشاء نباشد .\r\nج ) معناى سوم : اين احتمال هست كه يقيم عليها يعنى كان لم يكن حساب كند و شكايت نكند . در بعض تعبيرات ديگر راجع به مدلس وارد شده است كه « و ان شاء تركها » يعنى ديگر كارى نداشته باشد و مسكوت عنه بگذارد و كأن لم يكن حساب كند . در اينجا هم أن يقيم عليها يعنى كان لم يكن حساب كند چون خلاف توقعى اتفاق نيفتاده است .\r\nد ) معناى چهارم و پنجم : ممكن است شبهه جواز براى سائل در اصل الصحة باشد و كارى به خيار نداشته باشد . چون چنين عقدى از دو جهت ممكن است شبهه داشته باشد . يكى اين است كه آيا ازدواج با مزنى بها جايز هست يا نه چون آيه قرآن ممنوع قرار داده است .\r\nلذا شبهه‌اى از اين نظر براى سائل به وجود آمده است كه شايد اين زن مرتكب زنا شده باشد و لذا صلاحيت ازدواج نداشته باشد جهت و احتمال ديگر اينكه ممكن است تخلف قصد باشد يعنى چون شخص مىخواهد با باكره ازدواج كند و فقدان بكارت ، فقدان رضا است و فقدان رضا موجب بطلان عقد است پس شبهه\r\n\r\n","description":"","footnote":"","page_name":" 6726 ","page_number":135},
  {"content":"\r\n\r\nبراى سائل به وجود آمده است كه آيا مىشود با اين عقد معامله صحت كنيم يا نه ؟\r\n( نه معامله لزوم و عدم لزوم ) يعنى در اصل الصحة ترديد دارد نه اينكه صحت را مىداند و شبهه او در باب لزوم است كه آيا لازم است يا نه ؟ و بعد تعليل بياورد كه آيا معامله خيارى است يا نه . بنابراين معلوم نيست شبهه راجع به لزوم و خيار باشد بلكه ممكن است شبهه راجع به اصل صحت باشد . چون دو شبهه در مسأله هست آيا بر اساس يكى از اين دو شبهه ، ازدواج او با اين زن صحيح بوده است يا نه ؟\r\nحضرت مىفرمايند كه اشكالى ندارد براى خاطر اينكه ممكن است بعد حادث شده باشد . و علاوه فرضاً از باب مثال كه زنا هم اشكال داشته باشد ، اما نگرفتن مزنى بها ثابت نيست و اينكه حتى كراهت يا حزازت شديد هم داشته باشد ثابت نيست .\r\nبنابراين ، اين روايت به بحث ثبوت خيار و عدم ثبوت خيار ارتباط ندارد و صحت عقد را مىخواهد اثبات كند . مىگويد شبهه نيست و يا عدم كراهت شديد چنين عقدى را مىخواهد اثبات كند . اما به اينكه چون احتمال تجدد ثيبوبت مىدهد ، نفى خيار شده و الا خيار دارد و از اين روايت مفهوم استفاده كنيم ، مربوط نمىشود .\r\nبنابراين بعد از اينكه اين احتمالات در مسأله هست ، چطور به احتمالى تمسك كنيم كه اضعف الاحتمالات است و بگوييم كه سؤال از خيار و عدم الخيار و لزوم و عدم اللزوم است ، پس اين روايت دليل نيست .\r\n2 - روايت ديگرى هم هست كه آن هم شبيه روايت سابق است : عن جعفريات :\r\nان رجلًا اقبل الى امير المؤمنين عليه السلام و معه امرأة فقال يا امير المؤمنين أنى تزوجت امرأة عذراء فدخلت بها فوجدتها غير عذراء فقال و يحك ان العذره تذهب من الوثبة و القفزه و الحيض و الوضوء و طول التعنس . « 1 »\r\n\r\n\r\n","description":"","footnote":"\r\n( 1 ) - جامع الاحاديث ، ج 21 ، ص 189 .\r\n","page_name":" 6727 ","page_number":136},
  {"content":"\r\n\r\nدر دعائم الاسلام هم عن على عليه السلام همين روايت هست . و اصولًا مصدر قسمت زيادى از دعائم ، جعفريات است چون كسى عكس قسمتى از شرح دعائم را به نام ايضاح كه تأليف خود صاحب دعائم است را براى من آورده بود ، در آنجا روايات را مسند نقل كرده و همه مصادر روايات نقل شده است . در آنجا تعبير مىكند كه و فى كتب الجعفرية .\r\n\r\nج ) قواعد اوليه :\r\nبه نظر مىرسد به حسب قاعده ، همينطور كه مشهور بين قدما است و عده‌اى از بزرگان متأخرين هم قائل شده‌اند ، در باب بكارت خيار فسخ نيست و لو شرط بكارت در حين العقد هم شده باشد .\r\nبراى اين مطلب كه گفته شود ، ادله شروط ( يعنى المؤمنون عند شروطهم و   أَوْفُوا بِالْعُقُودِ   ) ، خيار را اقتضاء مىكنند ، به حسب ظاهر هيچ توجيهى به نظر نمىرسد . مقدمةً بايد عرض كنيم كه فقهاء دو تعبير در شرط دارند . يكى تعبير خيار را شرط و ديگرى خيار الاشتراط است .\r\nخيار شرط عبارت از شرط الخيار است كه در عقدى شرط مىكنند كه شخص خيار داشته باشد و بتواند اين عقد را فسخ كند و خيار اشتراط اصطلاحاً خيار تخلف شرط است كه شرط مىكنند فلان كار را انجام بدهد و از اين كار تخلف مىكند ، گفته‌اند كه در اين صورت عقد را مىتواند به هم بزند . در مورد خيار شرط ، بنابر قول مشهور از ادله شرط يعنى المؤمنون عند شروطهم و   أَوْفُوا بِالْعُقُودِ   ، نفوذ شرط الخيار را مىتوان استفاده نمود ، چون اين ادله مىگويند شما طبق شرط بايد عمل كنيد و آثار صحت شرط را مترتب كنيد . مشهور گفته‌اند المؤمنون عند شروطهم و   أَوْفُوا بِالْعُقُودِ   ، دلالت بر صحت عقد و صحت شرط مىكند .\r\nالبته ما به كلام مشهور اشكال و اعتراض داريم و عرضمان اين است كه از المؤمنون عند شروطهم يا   أَوْفُوا بِالْعُقُودِ   ، مشروعيت قرار يا شرط استفاده\r\n\r\n","description":"","footnote":"","page_name":" 6728 ","page_number":137},
  {"content":"\r\n\r\nنمىشود ، چون اينها در مقام الزام ما هو المشروع هستند ، اما خود مشروعيت از جاى ديگر بايد ثابت شود . بله ، آنجايى كه مشروعيت ثابت شده است ، اين ادله الزام مىكند كه حق به هم زدن ندارد .\r\nاما در مورد خيار اشتراط كه مراد تخلف شرط است و شخص مجاز به تخلف شرط نيست . مثلًا گفته‌اند « به شرطى كه فلان كار را انجام بدهى يا انجام ندهى » ، مجاز به خلاف نيست ، در اين مورد به چه دليل من له الشرط ، در صورت تخلف شرط ، حق داشته باشد عقد را فسخ كند ؟ دليل المؤمنون عند شروطهم ، دلالت مىكند كه انسان بايد به تعهدى كه مىكند عمل كند ، آن كسى كه تدليس كرده ، خلاف كرده است و مجاز نبوده است كه چنين تدليسى بكند ، ولى حالا كه اين خلاف را انجام داد ، آيا حالا عقد خيارى مىشود . اين چه ارتباطى به المؤمنون عند شروطهم دارد . بسيارى از فقهاء اين گونه استدلال كرده‌اند كه اگر خيار نباشد ، شرط چه خاصيتى دارد ؟ در پاسخ مىگوييم خاصيت شرط عبارت از اين است كه لزوم وفا دارد . اگر شرط نكرده بود طرف آزاد بود و اگر شرط كرد ، آزاد نيست و حتى ممكن است تعزير شود به واسطه اينكه خلاف شرع انجام داده است .\r\nمىتوان من له الشرط نزد حاكم شكايت كند و حاكم متخلف را تعقيب كند . اما اينكه خيار داشته باشد و خيار تخلف شرط را با ادله   أَوْفُوا بِالْعُقُودِ   و المؤمنون عند شروطهم بخواهيم اثبات كنيم ، اين چه ارتباطى دارد ؟\r\n\r\nنظر مرحوم حائرى :\r\nمرحوم آية الله حائرى مىفرمايد كه دليل خيار تخلف شرط ، المؤمنون عند شروطهم نيست . مفاد المؤمنون عند شروطهم اين است كه انسان بايد به شرطش عمل كند و خيار تخلف شرط را اثبات نمىكند . ايشان قائلند ، بناى عقلا در اين مطلب است كه اگر كسى شرطى كرد و قرارى بست و معامله هم باطل نبود ، چنانچه طرف مقابل تخلف كرد ، من له الشرط حق داشته باشد كه عقد را به هم بزند .\r\nاين يك قاعده عقلايى است و اما مفاد خود شرط اين نيست .\r\n\r\n","description":"","footnote":"","page_name":" 6729 ","page_number":138},
  {"content":"\r\n\r\n\r\nبيان رأى آقاى خويى\r\nمرحوم آقاى خويى در بحث اجاره و بعضى باب‌هاى ديگر راجع به اين مسأله بيانى دارد كه البته اين بيان براى من هيچ روشن نيست ، و خيلى هم مفصل بحث مىكنند . ايشان خيار اشتراط را به خيار شرط ارجاع داده‌اند و فرموده‌اند كه معناى شرط همين است كه انسان التزامش را به آن شيئى كه اسم آن را شرط مىگذاريم ، معلق مىكند و در نتيجه معناى آن اين است كه من مطلقا ملتزم نيستم كه به اين عقد پايبند باشم و خود را ملزم به اين عقد بدانم . معناى اين كلام همان شرط الخيار است يعنى من مىتوانم عقد را به هم بزنم . ايشان اينطور ارجاع داده است .\r\nاين تقريب مرحوم آقاى خويى را هيچ كس ندارد و از منفردات ايشان است .\r\nتوضيح مطلب اينكه مرحوم سيد صاحب عروه مىفرمايد شرطى خيارآور است و شرط صحت نيست و فقدان آن موجب بطلان عقد نيست كه در مواردى كه تعدد التزام هست ، بوده باشد . يعنى التزام فى التزام باشد نه وحدت التزام .\r\nتوضيح اينكه يك مرتبه رضايت شخص متعلق به يك موردى است و نسبت به فاقد رضايت ندارد و چون رضايت قيد است و وحدت مطلوب داريم ، لذا عقد باطل است و صحيح و خيارى يعنى فضولى نيست . اينجا وحدت التزام است نه التزام فى التزام يعنى با يك التزام به فلان معامله رضايت پيدا مىكند و اين رضايت قيد ديگرى ندارد . اما صورت ديگر التزام اين است كه اين معامله براى يك التزام ديگر ظرف مىشود مىگويد حالا كه قرار است ازدواج با او بكنم و چنين عقدى واقع شود ، مثلًا شرط مكان مىكنم . در اين صورت التزام اول ظرف التزام دوم است و التزام دوم قيد التزام اول نيست تا گفته شود وحدت مطلوب است و اگر فاقد شرط بود باطل مىشود بلكه به ازدواج راضى است و قيد هم ندارد ، منتها در زمينه اين ازدواج شرط ديگرى هست كه مثلًا از اين شهر خارج نشوند . حالا اينجا سؤال پيش مىآيد كه اگر تعدد التزام شد ، به چه دليل اگر التزام دوم عملى\r\n\r\n","description":"","footnote":"","page_name":" 6730 ","page_number":139},
  {"content":"\r\n\r\nنشد ، خيار فسخ بيايد ؟\r\nمرحوم آقاى خويى در اين مسأله رأى صاحب عروه را نمىپذيرد و به گونه‌اى ديگر بحث مىكند . ايشان صرفاً يك ادعايى كرده‌اند ( اين مطلب را در باب اجاره مفصلًا بحث كرده‌اند ) مثل اينكه ايشان مىخواهند لغت معنا بكنند . مىفرمايند التزام عرفى در كلمه شرط اين است كه بين مشروط و التزام يك نحوه ارتباطى باشد و بعد اينطور تعبير مىكنند كه يك مرتبه فعلى از افعالى كه تحت اختيار است و امكان ايجاد شدن دارد ، شرط مىشود . در اينجا مصداقاً معناى اينكه شرط مىشود اين است كه التزام شخص به حصول آن شىء معلق است ، به اين معنا كه اگر آن شىء نباشد شخص ملتزم نيست و عقد را با فقدان آن شىء بر خود لازم نمىداند ، پس برگشت اين شرط به معنايى است كه قيد لزوم را آن شىء قرار داده كه با بودن آن ، عقد لازم است و اگر آن نباشد ، بر خود لازم نمىداند يعنى خيارى است . اين عبارت اخراى از جعل خيار است . اين يك صورت است كه التزام به فعلى از افعال است . و گاهى هم التزام به صفتى از اوصاف است . مثلًا اينكه شخص حر باشد يا باكره باشد . در اين موارد ايجاد نيست بلكه شخص رضايت خود را به التزام طرف مقابل معلق مىكند و مىگويد من به اين عقد راضى هستم به شرط اينكه طرف مقابل به اين وصف ملتزم باشد . ايشان مىفرمايد در اينجا اشكال تعليق در عقد پيش نمىآيد چون تعليق به شيئى كه حاصل شده و موجود است ، از قبيل تعليقات قطعى البطلان و المجمع على بطلانه در باب عقود نيست ، چون يك طرف مىگويد كه اين عقد را به شرط التزام طرف مقابل اجرا مىكنم و طرف مقابل هم كه قبلت مىگويد التزام انشائى خود را همانجا ايجاد مىكند ، پس شرط محقق الوقوع است و آن عبارت از التزام طرف مقابل است ، پس در نتيجه به التزام معلق شد ، پس اگر فاقد شرط شد ، طرف التزام ندارد و اين به معناى خيارى بودن است . خلاصه ايشان مسأله شروط را به جعل خيار ارجاع مىدهد .\r\n\r\n","description":"","footnote":"","page_name":" 6731 ","page_number":140},
  {"content":"\r\n\r\n\r\nقد رأى آقاى خويى\r\nدر پاسخ به ايشان بايد گفت : اگر كسى لغت معنا كند و بگويد كه شرط به اين معناست ، البته اين به فهم عرفى بستگى دارد كه آيا اين مطلبى را كه گفته شد ، عرف مىفهمد و بين اين دو صورت مىتواند وجه جامعى تصور كند يا نه ؟ حالا به فرض كه معناى اخرى كلمه شرط اين باشد در مواردى كه شخص واقعاً براى اجراى انشاء عقد به كاتبى نياز دارد و اگر كاتب نباشد اصلًا راضى به عقد و اجراى آن نيست و اينطور نيست كه فقط به لزوم راضى نباشد ، در چنين موردى به چه دليلى بگوييم چون كلمه شرط اطلاق شده ، خيار تخلف شرط باشد . ما اين را نمىفهميم كه به چه دليل اينطور ارجاعى بشود اين خلاف وجدان است .\r\nحالا بر فرض كه ارجاع خيار اشتراط به شرط الخيار را بپذيريم ، در مواردى غير از عيوب منصوصه ، شروط ارتكازى هست كه مرحوم آقاى خويى هم اين نحوه شروط را كافى مىداند ، به اين صورت كه اگر مثلًا مىفهميد فلان عيب را دارد ، حاضر به ازدواج نبود ، پس آقاى خويى در اين مورد نيز بايد قائل به وجود خيار باشد ، در حالى كه از روايات استفاده مىشود كه خيار ندارد . پس فرضاً در آن موارد بگوييد ، خيار اشتراط به معناى خيار الشرط است ولى از روايات استفاده مىشود كه اين شرطها نافذ نيست و كالعدم است ، مضافاً اينكه در باب نكاح اجماعى است كه شرط الخيار جايز نيست . البته مرحوم آقاى خويى بيانات ديگرى هم دارد كه به نظر ما تمام نيست .\r\nپس فرضاً جايى را كه شرط بكارت شده ، را به شرط الخيار برگشت دهيم ، بعد از اينكه اجماع داريم كه شرط الخيار ، باطل است و اين شرايط در باب نكاح كالعدم است ، پس اين شرط اگر چه تقريب آقاى خويى را بپذيريم ، نافذ نيست .\r\nنتيجه بحث : از آنجا كه در باب نكاح اجماعى است كه شرط الخيار جايز نيست و باطل است و از نصوص هم فى الجمله استفاده مىشود كه در باب نكاح ، شرط\r\n\r\n","description":"","footnote":"","page_name":" 6732 ","page_number":141},
  {"content":"\r\n\r\nالخيار صحيح نيست ، پس اگر با تقريب مرحوم آقاى خويى هم ، جايى را كه مثلًا شرط بكارت شده است را به شرط الخيار ارجاع دهيم و بگوييم اين شرط الخيار برگشت مىكند و به عبارت ديگر خيار تخلف شرط را كه به خيار اشتراط تعبير مىشود ، به خيار شرط برگردانيم ، اگر چه طبق مشهور ، المؤمنون عند شروطهم دليل خيار شرط است ، چون مىخواهد بگويد كه شرط را صحيح مىدانم و شما به آن پايبند باشيد ، ولى اين شرط در خصوص باب نكاح بالاجماع نافذ نيست و اجماعى است كه اين شرايط در باب نكاح كالعدم است لذا براى جاهاى ديگر خوب است نه باب نكاح .\r\nو اما اگر قول آقاى خويى را نپذيريم و از باب خيار اشتراط باشد ، يا اصلًا به المؤمنون عند شروطهم ارتباطى ندارد ( بنابر بيان ما ) و يا بگوييم كه بناء عقلاء هست كه در تخلف شرط خيار هست ( بنابر رأى مرحوم آقاى حائرى ) در اين صورت نيز اين بناء عقلاء براى جاهاى ديگر خوب است و براى باب نكاح خوب نيست چون اجماعى است و از نصوص هم استفاده مىشود كه در باب نكاح شرط الخيار صحيح نيست .\r\nپس طبق قاعده اقتضا نمىكند كه شرائطى مانند شرط البكارة به نحو عموم نافذ باشد . بله رواياتى در موارد خاصه‌اى وارد شده است مثل حريت ، بنت الحره بودن ، از فلان قبيله بودن و در تخلف از آنها حكم به خيار كرده است . اينها چون تعبدى است و طبق قواعد عامه نيست ، بايد يا با مثال فهميده شود و الغاء خصوصيت شود و يا آن قدر زياد باشد كه اصطياد قاعده كليه بكنيم ، و اينها هيچ كدام نيست . بر اين اساس در موارد خاصه‌اى كه در خود روايات به آنها تنصيص شده است ، بايد بگوييم كه شرط نافذ است و در موارد ديگر شروط نفوذى ندارد .\r\nو لذا شرط حريت و بنت الحره بودن نافذ است اما نسبت به شرط البكارة چون دليلى براى نفوذ نداريم ، لذا طبق قاعده اين شرط نافذ نيست بنابراين همانطور كه\r\n\r\n","description":"","footnote":"","page_name":" 6733 ","page_number":142},
  {"content":"\r\n\r\nعرض كردم به نظر مىرسد به حسب قاعده ، شرط البكارة نافذ نيست چنانچه در ميان فقهاء نيز تا زمان شهيد اول كسى را نيافتم كه بر حكم به خيار در شرط البكارة استوار مانده باشد .\r\n\r\nمقام دوم : آيا در مقابل فقدان صفت بكارت ارش لازم است ؟ مقدار آن چقدر است ؟\r\nاگر ما گفتيم كه شرط نافذ است منتها شخص فسخ نكرد يا اصلًا گفتيم كه شرط نافذ نيست كه مختار ما هم همين است ، در اين صورت فعلًا زن دارد و فسخى هم نشده است يا لِعدم صحة الفسخ و يا اختياراً فسخ نكرده است ، حال آيا ارشى براى فقدان صفت بكارت لازم است يا نه ؟ و اگر لازم بود چه مقدار لازم است ؟\r\n\r\nالف - قائلين به عدم لزوم ارش\r\nمرحوم أبو الصلاح حلبى مىفرمايد كه نقص بكارت موجب ارش نبوده ، كالعدم است و همين رأى به مرحوم ابن براج نيز نسبت داده شده است .\r\nفخر المحققين در ايضاح اول كسى است كه اين نسبت را به ابن براج داده است .\r\nو ديگران نيز به تبعيت از فخر المحققين گفته‌اند كه مرحوم أبو الصلاح حلبى و مرحوم ابن براج قائلند : مرد بايد كل مهر را به زن بپردازد .\r\nاما از عبارت مرحوم ابن براج عكس اين مطلب فهميده مىشود . لذا بايد ديد چطور شده است كه ايضاح اينطور نسبت داده است ؟\r\nدر اينجا عبارت مهذب را مىخوانم چون عبارت در فهم اصل مطلب دخالت دارد :\r\nو اذا تزوج امرأة على انها بكر فوجدها ثيباً جاز أن ينتقص من مهرها شيئاً و ليس ذلك بواجب .\r\nبه نظر من ابتدائاً اينطور آمده بود كه شايد سبق قلم نساخ و يا به احتمال قوى\r\n\r\n","description":"","footnote":"","page_name":" 6734 ","page_number":143},
  {"content":"\r\n\r\nسبق قلم خود مرحوم فخر المحققين باعث اين اشتباه شده است . چون فخر المحققين به جاى مرحوم أبو الصلاح حلبى ، مرحوم ابن براج را اسم برده است ، در حالى كه راجع به رأى مرحوم أبو الصلاح هيچ اختلافى نيست و همه به أبو الصلاح نسبت داده‌اند و در كتابش هم به طور روشن موجود است كه مىگويد نقصان بكارت عيبى نيست كه موجب فسخ بشود و نيز موجب نقصان در مهر نمىشود .\r\nولى بعداً ديدم مرحوم محقق كركى هم نسبت به عبارت مرحوم ابن براج مىگويد : يلوح كه ابن براج هم قائل به اين است كه نقص وارد نمىشود و همانطور كه أبو الصلاح مىگويد « و لا نقصاناً فى المهر » يعنى نقصان در مهر واقع نمىشود ، ابن براج هم منكر نقص است . و با اينكه در عبارت ابن براج آمده است كه مرد مىتواند از مهر كم بگذارد ، محقق كركى مىفرمايد يلوح كه ابن براج مىخواهد بگويد حق كسر ندارد .\r\nبعضى در مقام دفاع از ايضاح ، در اين كتاب‌هاى چاپى گفته‌اند شايد مرحوم ابن براج در كتاب كامل اين مطلب را تعبير كرده باشد كه نقصى وارد نمىشود و لذا ايضاح چنين نسبتى را به او داده است . چون مرحوم ابن براج دو كتاب معروف دارد : يكى كتاب مهذب است كه در دست ما هست و ديگرى كتاب الكامل است كه دست مرحوم علامه و مرحوم فخر المحققين بوده است . ايشان گفته‌اند شايد در كتاب الكامل باشد .\r\nدر پاسخ بايد بگوييم با وجود اينكه كتاب معروف‌تر ايشان مهذب است ، بعيد به نظر مىرسد اين مطلب در كتاب كامل آمده باشد و از اين كتاب اسمى نبرند و كتاب‌ها هم مختلف شده باشد . و علاوه مرحوم محقق كركى از عبارت مهذب چنين استفاده كرده است كه يلوح ايشان مىخواهد بفرمايد نقصى وارد نمىشود .\r\nحالا عرض مىكنم كه اين يلوح را از كجا استفاده كرده است .\r\n\r\n","description":"","footnote":"","page_name":" 6735 ","page_number":144},
  {"content":"\r\n\r\nيك روايتى در مسأله هست . روايت در جامع الاحاديث از تهذيب و از كافى هر دو نقل شده است . كلينى به واسطه محمد بن يحيى از عبد الله بن جعفر كه عبد الله بن جعفر حميرى است ، روايت مىكند . ( دو نقل جامع الاحاديث از كافى ، به اين صورت دارد كه محمد بن ( احمد بن ) يحيى ، يعنى عبارت ( أحمد بن ) را در پرانتز گذاشته است . و همين مطلب موجب اشتباه ما شده بود كه فكر كرديم كلينى از محمد بن احمد بن يحيى صاحب نوادر الحكمة اين روايت را نقل كرده و چون نقل كلينى بلاواسطه از صاحب نوادر الحكمة ، ممكن نيست لذا قائل به تعليق در سند شده بوديم . در حالى كه اصلًا ربطى به كتاب نوادر الحكمة ندارد ) . اما مرحوم شيخ طوسى در تهذيب به طريق خودش به كتاب محمد بن احمد بن يحيى صاحب نوادر الحكمة ، نيز روايت را نقل كرده است . « 1 » البته طريق شيخ به كتاب نوادر الحكمة معلق است . كتاب نوادر الحكمة هم شبيه به كافى كه از كتب مشهور است ، از كتب مشهوره بوده است و اصلًا اينطور چيزها نياز به سند ندارد .\r\nاين روايت از محمد بن جَزَك نقل شده است كه از اصحاب حضرت هادى عليه السلام است . در جَزَك تصحيفات زيادى شده است . در بعض از كتب حَرَك نوشته و در كفايه سبزوارى خَزَك نوشته و ابن فهد در مختصر و صيمرى در غاية المرام جَزَّك به تشديد زاء ضبط كرده است و در جامع المقاصد خَرَك است . اين تصحيفات در چاپ رخ داده و صحيح همان جَزَك است . به هر حال طريق روايت طريق صحيحى است . متن روايت چنين است . « 2 »\r\nقال : كتبت الى ابى الحسن عليه السلام اسأله عن رجل تزوج جارية بكراً فوجدها ثيباً هل يجب لها الصداق وافياً ام ينتقص ؟ قال ينتقص . حال بايد ديد اين دو نفر يعنى مرحوم ابن براج و مرحوم أبو الصلاح و يا فقط مرحوم أبو الصلاح كه گفته‌اند بر مهريه نقص وارد\r\n\r\n\r\n","description":"","footnote":"\r\n( 1 ) - تهذيب ، ج 7 ، ص 363 .\r\n( 2 ) - جامع الاحاديث ، ج 21 ، ص 189 ، كافى ، ج 5 ، ص 413 ، تهذيب ، ج 7 ، ص 363 و 428 .\r\n","page_name":" 6736 ","page_number":145},
  {"content":"\r\n\r\nنمىشود ، با اين صحيحه محمد بن جزك چه كار مىكنند ؟ در اينجا دو بيان مىشود ذكر كرد كه يك بيان به مهذب ارتباط پيدا مىكند .\r\nبيان اول : از اين روايت كه مىگويد نقصان پيدا مىكند ، مىتوان فهميد كأنه شيئى نقصان پيدا مىكند . اگر در جايى اينطور تعبير كند كه چيزى مىتوان كم گذاشت ( چيزى خيلى مقول به تشكيك است و ممكن است يك تومان باشد و ممكن است يك ميليون تومان باشد ) در اينطور چيزها تفاهم عرفى اين است كه واجب نيست بلكه اخلاقاً اقتضاء مىكند كه چيزى داده شود . مثل اينكه در باب زكات مىگويد : به خوشه چين ، يك قبضه و دو قبضه از گندم بدهند ، تفاهم عرفى در اينجا اين است كه اينطور ذكر كردن جزء واجبات نيست . سائل كه مىآيد ، مىگويند چيزى به سائل بدهيد اينكه حدى تعيين نمىكنند ، لذا شامل مختصرترين چيز و چيزهاى ديگر است ، اينطور گفتن ، اماره اين است كه از امور الزامى نيست .\r\nحال ممكن است ابن براج و يا أبو الصلاح از اين جمله روايت كه متعلق ينتقص را حذف كرده و چيزى نگفته و حذف متعلق هم افاده عموم مىكند ، استظهار كرده باشند كه اين نقص در مهر جزء حقوق الزامى نيست . حدس مىزنم ايشان اين شيئى دادن را از حقوق استحبابى مىداند . يعنى از جمله آن حقوق پنجاه و هفت‌گانه‌اى كه حضرت سجاد عليه السلام دارند كه برخى استحبابى است و بعضى حقوق الزامى است . اين مورد نيز از حقوق استحبابى است . عبارت مهذب مؤيد اين مطلب است . يعنى حق زوج نيست كه اگر زن موافقت نكرد بگويد من نمىدهم بلكه از آداب استحبابى است . چون متعارفاً يك نحوه گذشت فى الجمله‌اى از حقوق هست و زن اخلاقاً مناسب است كه ارفاقى بكند گرچه مىتواند همه را مطالبه كند ولى مناسب است اخلاقاً از مقدارى صرف نظر كند ، لذا زوج مىتواند اين كار را بكند و مقدارى را ندهد . در عين حالى كه از حقوقش نيست و حق ندارد\r\n\r\n","description":"","footnote":"","page_name":" 6737 ","page_number":146},
  {"content":"\r\n\r\nولى چون جزء حقوق استحبابى است و معمولًا راضى هستند لذا اشكالى نيست .\r\nمثل اينكه گفته شود جايز است از اموال صديق خود بخوريد ، چون معمولًا آن مقدار جزئيات را راضى هستند و چون نوعاً راضى هستند و بنابر تسامح است لذا جزء حقوق نيست كه واجب باشد و اشكالى ندارد .\r\nخلاصه ممكن است محقق كركى از عبارت ابن براج اين را فهميده باشد و لذا تعبير به يلوح مىكند و منشأ يلوح هم احتمال مىرود همان روايت باشد و از همان روايت اين مطلب را گفته باشد .\r\nالبته قبلًا عبارت أبو الصلاح را اين گونه معنا كرديم كه نقصان ثابت نيست يعنى مثل مواردى نيست كه بين مايملك و ما لا يملك تقسيط شود چون مسأله صفت از باب مسأله تقسيط نيست كه يك قسمتى از مهر در مقابل صفت واقع شده باشد ، لذا نقصان وارد نمىشود و تمام مهر ملك زن است ، منتها براى اينكه زن فاقد اين صفت بوده است ، حق دارد كه از يك مقدار آن رفع يد كند . من اين عبارت را اينطور معنا مىكردم ، ولى مرحوم محقق كركى مىگويد كه يلوح ابن براج مىخواهد بفرمايد نقصان واجب نيست .\r\nپس اگر در مسأله‌اى با اين اهميت بگويند كه يك چيزى را زن صرف نظر كند ، به معناى اين خواهد بود كه از نظر اخلاقى چنين كند و به اين تقريب نقصان واجب نيست . شايد مرحوم أبو الصلاح حلبى و مرحوم ابن براج هم همينطور فهميده باشند و گفته باشند كه لازم نيست . اين يك توجيه است براى اينكه بگوييم نقصان واقع نمىشود يعنى واجب نيست .\r\nبيان دوم : وجه ديگر براى اينكه بگوييم نقصانى وارد نمىشود ، همان اشكالى است كه مرحوم فاضل آبى در كشف الرموز كرده است . ايشان مىفرمايد اين روايت مكاتبه است و به مكاتبه نمىشود اعتماد كرد . به دليل مكاتبه بودن ، سند ضعيف است . اما ببينيم به اين مكاتبه بودن از چه بابت نمىشود اعتماد كرد ؟ يك\r\n\r\n","description":"","footnote":"","page_name":" 6738 ","page_number":147},
  {"content":"\r\n\r\nچيزى كه على المظنون ظاهراً مراد ايشان هست ، اين است كه انسان يك مرتبه شفاهى از شخص مىشنود ، اما يك مرتبه يك خطى است كه نمىدانيم خط زيد است يا خط ديگرى است كه شبيه به خط زيد نوشته است . گاهى خطوط به هم شبيه مىشود .\r\nمن در يك كتابى مطلبى را ديدم كه البته بعضى از خصوصيات آن را نمىخواهم ذكر كنم و آن مطلب اينكه در كتابخانه سلطنتى ، قرآن بسيار نفيس و از نظر خط بسيار ممتاز پيدا مىشود كه چند ورق از آن ناقص بوده است . گاهى چند ورق نقصان در يك كتاب ، كسر قيمت زيادى در آن ايجاد مىكند ، لذا چند خطاط ماهر طراز اول را براى تكميل آن به كار گرفتند . تكميل چنين قرآنى به دو مهارت نياز دارد . يكى اينكه بايد خطاط درجه اول باشد تا بتواند هماهنگ با اين قرآن كه خطى درجه اول دارد ، خطاطى كند و دوم اينكه بتواند درست مشابه همان خط موجود بنويسد ، چون هر سبك خط در يك كتاب لطفى ندارد . چند نفر خطاطى مىكنند و يكى از آنها موفق مىشود كه شبيه همان خط بنويسد . هر دو خط اصلى و تقليدى را به پادشاه كه اهل ذوق بوده ، نشان مىدهند اما او موفق به تشخيص دو خط از يكديگر نمىشود . در اينطور موارد كه شخصى به چنين موفقيتى دست پيدا مىكند قهراً رقبايى دارد ، رقباى او فتنه مىكنند و نزد پادشاه مىروند و مطلبى مىگويند كه آن مطلب در دل او جا مىافتد ، مىگويند كه وقتى كسى چنين قدرتى داشته باشد كه چنين تقليدى بكند كه حتى پادشاه نيز قادر به تشخيص آن نباشد ، چه اطمينانى هست كه مُهر سلطنتى را جعل نكند به همين جهت پادشاه براى رفع خطر بالقوه دستور به قطع دست آن خطاط مىدهد . اما به دليل اينكه موقع اجراى دستور ، او دچار ارتعاش بدن و ايجاد شوك مىشود ، از اجراى حكم منصرف مىشوند . اما او تا آخر عمر به همين ارتعاش دست باقى مىماند . مقصود اين است كه گاهى كتابت اين گونه و تا اين حد قابل تقليد مىشود . اينها مىگويند ما كه شفاهاً\r\n\r\n","description":"","footnote":"","page_name":" 6739 ","page_number":148},
  {"content":"\r\n\r\nنشنيديم ، چگونه به كتابت اعتماد كنيم و لذا سندهاى كتابتى ضعيف است . اين يك اشكال كه خيال مىكنم اگر كسى اشكال كند از اين بابت باشد .\r\nاشكال ديگرى نيز ممكن است مطرح شود و آن اين است كه در كتابت‌ها براى اينكه دست كسى نيفتد و مدرك و مستمسكى قرار نگيرد و نوعاً ائمه عليهم السلام هم اين گونه بوده‌اند ، در كتابت‌ها با احتياط مطلب مىنوشتند . لذا در چيزى كه نوعاً جهت تقيه در آن مراعات مىشود ، اصل عقلايى مطابق با اراده جديه وجود ندارد و يا اينكه در كتابت‌ها با كسانى كتابت مىكردند كه بين آنها رموزى بوده و در اين موارد ديگران نمىتوانند احتجاج كنند . ممكن است كسانى كه در كتابت شبهه مىكنند ، از اين ناحيه اشكال كرده باشند .\r\nولى به هر حال هيچ كدام از اين دو وجه را عقلاء ترتيب اثر نمىدهند . بسيار نادر است كه كسى قدرت داشته باشد آنطور تقليد كند يا اينكه در نامه‌ها و كتابت‌ها با رمز و رموز صحبت شود كه ديگران نتوانند به آن احتجاج كنند ، اينها وقايع نادره است كه عقلا در غير محاسبات رياضى به چنين احتمالاتى ترتيب اثر نمىدهند و نمىگويند كه مكاتبات و نامه‌ها قابل احتجاج و ترتيب اثر نيست . اگر اصل عقلايى در اين مكاتبات نباشد تمام نامه‌نگارىها و پاسخ آنها لغو خواهد بود ، در حالى كه در غالب موارد اطمينان حاصل مىشود . ائمه طاهرين عليهم السلام كه توصيه به نامه‌نگارى كرده‌اند ، شاهد بر اين است كه كتابت‌ها حجيت دارد ، به اوقاف وصيت‌هاى مكتوب كه گاهى چند صد سال قبل انجام شده ترتيب اثر مىدهند و خود قرآن در اينطور موارد دستور به كتابت مىدهند . قوام بسيارى از موارد به كتابت است . به خاطر احتمال وجود رموز و اين قبيل امور نمىتوان گفت كه كتابت فاقد حجيت است . بله اگر علم به تقيه پيدا شود در آن اشكالى نيست اما با احتمالات ، جلوى اينها را نمىشود گرفت . خلاصه اشكال از اين ناحيه درست نيست .\r\n\r\n","description":"","footnote":"","page_name":" 6740 ","page_number":149},
  {"content":"\r\n\r\n\r\nب - مقتضاى قواعد اوليه نسبت به لزوم ارش\r\nقواعد اوليه اقتضا دارد در مسأله فقدان بكارت ، اصلًا مهريه ناقص نشود مثل فقدان اوصاف صحت كه قبلًا در باب عيوب گذشت كه براى فقدان آنها مهريه قرار نمىگيرد ، چون تمام مواردى كه در باب عيوب بود ، اگر فسخ نمىكرد ، از نظر فتوا ، از مهريه در هيچ كدام كسر گذاشته نمىشد . اگر زنى داراى عيب بود و مرد به وسيله عيب عقد را فسخ نكرد ، بايد تمام مهر را بدهد و علت آن هم عبارت از اين است كه هم در نكاح و هم در بيع و معاوضات ديگر ، ثمن يا مهر در مقابل اوصاف قرار نمىگيرد ، اگر كسى چيزى را به قيد صفتى مىفروشد كه آن صفت مفقود بوده است ، مثلًا عبد كاتب مىفروشد و عبد كتابت نداشته است ، ثمن در مقابل صفت قرار نمىگيرد . اينجا اينطور نيست كه بگوييم معامله بر موجود و معدوم واقع شده است ، يعنى براى مجموع موجود و معدوم ثمنى قرار داده شده است و قهراً چون در مقابل معدوم ثمن قرار نمىگيرد ، لذا تقسيط مىشود . بلكه در اين موارد مسلم است كه ثمن در مقابل ذات قرار مىگيرد . منتها طرف چطور به خريد ذات به تنهايى اقدام كرده است با اينكه در معامله شرط شده و يا به صفت كتابت مثلًا توصيف شده است و به غير كاتب راضى نيست و چگونه اين معامله صحيح واقع شده است . در آنجا اينطور معامله را تصحيح مىكنند كه معيار رضايت بالفعل است . شخص اگر معتقد شد به اينكه اين فرد صفت كتابت را دارد ، همين اعتقاد بالفعل منشأ رضايت براى خريد اين فرد مىشود . وجود رضايت معلق به علم به يك خصوصيت مورد نظر شخص مىباشد نه به واقع آن خصوصيت وابسته باشد .\r\nاگر انسان ، يك خصوصيتى از اول مورد نظر اوست ، چنانچه معتقد شد آن خصوصيت درباره زيد هست ، خود زيد مورد علاقه شخص مىشود و محبت پيدا مىكند و لو واقعاً آن صفت را نداشته باشد . در اينكه زيد را داراى فضائل مىداند البته اشتباه كرده ولى اعتقاد به اينكه زيد داراى فضيلت است منشأ مىشود تا به او\r\n\r\n","description":"","footnote":"","page_name":" 6741 ","page_number":150},
  {"content":"\r\n\r\nعلاقه پيدا كند .\r\nالان سنىها به أبو بكر و عمر علاقه دارند ، چون بعضى از امور مورد علاقه خودشان را بر ايشان منطبق مىبينند ، لذا علاقه پيدا كرده‌اند نه اينكه بگوييم خيال مىكنند علاقه دارند ، بلكه واقعاً علاقه دارند چون معيار وجود علاقه ، واقع آن خصوصيتى كه ابتدائاً مورد علاقه است نمىباشد بلكه اگر صرفاً آن خصوصيت مورد علاقه ابتدايى را منطبق بر يك شيئى بدانند ، محبت مىآيد . به واسطه علم گاهى يقين مىآيد مثلًا يقين پيدا مىكند كه زيد عادل است . چون يك ضوابطى را شخص در نظر گرفته و آن ضوابط را منطبق بر زيد مىبيند ، لذا به عدالت زيد يقين پيدا مىكند . نمىشود گفت يقين به عدالت زيد ندارد ، يقين داشتن دائر مدار واقع نيست . چون آن ضوابط را با اين شخص منطبق ديده ، يقين به عدالت پيدا كرده است . اينطور نيست كه چون واقعاً زيد منطبق با آن ضوابط نيست بگوييم يقين به عدالت زيد ندارد .\r\nعكس علاقه و محبت هم همينطور است . اتباع معاويه واقعاً دشمن امير المؤمنين عليه السلام بودند . چون بر اساس تبليغاتى كه معاويه كرده بود ، چيزى را كه معيار براى بغض بوده را منطبق بر امير المؤمنين عليه السلام مىدانستند و چيزى را كه معيار محبت بوده ، منطبق با معاويه مىدانستند لذا اهل شام معاويه را دوست مىداشتند و به امير المؤمنين عليه السلام بغض داشتند . بنابراين نفس عقيده ، هم در قطع و هم در حب و رضا و بغض دخالت دارد .\r\nحال ايشان در مورد معاملاتى كه يكى از عوضين ، فاقد يك صفتى است كه مورد عنايت طرف بوده است ، مىگويند رضايت بالفعل در مورد اين معامله حاصل است منتها كراهت شأنى و تعليقى دارد ، يعنى اگر مىفهميد اين عبد كتابت ندارد ، حاضر به چنين معامله‌اى نبود و چون حالا نفهميده ، قهراً راضى شده است .\r\nچون معيار عبارت از اين است كه اعتقاد منشأ مىشود تا حب و علاقه و رضايت\r\n\r\n","description":"","footnote":"","page_name":" 6742 ","page_number":151},
  {"content":"\r\n\r\nحاصل شود . البته بايد يك بحث كبروى بكنيم كه آيا ميزان براى صحت بيع ، رضايت بالفعل است و لو كراهت شأنى داشته باشد يا بايد كراهت شأنى هم نداشته باشد . آيا صرف رضايت بالفعل به تنهايى كافى است و منشأ اثر است يا نه ؟\r\n\r\nآيا ميزان صحت بيع رضايت بالفعل است ؟\r\nما يك وقتى مىخواستيم از ادله استفاده كنيم كه رضايت بالفعل فايده ندارد .\r\nمثلًا در روايت أبو ولاد ، آمده است كه قاطرچى قاطر را به أبو ولاد اجاره داده بود ، ابى ولاد هم بر خلاف قرار اجاره ، تخلفى كرده بوده و نزد ابو حنيفه رفته بودند و قرار شد كه ابو حنيفه قاضى باشد ، ابو حنيفه گفته بود كه قاطرچى اصلًا هيچ طلبى ندارد و حتى مال الاجاره را هم طلب ندارد ، بعد بيرون آمده بودند و ابى ولاد پانزده درهم به او داده بود و گفته بود كه مرا حلال كن و قاطرچى گفته بود انت فى حل . ابى ولاد فتواى ابو حنيفه را براى حضرت صادق عليه السلام نقل مىكند و حضرت ناراحت مىشود و مىفرمايد كه به مثل هذه الفتاوى تحبس السماء ماءها و تمنع الارض بركاتها ، تو ضامن همه تخلفاتى كه كرده هستى . بعد أبو ولاد مىگويد كه من پانزده درهم به او دادم و او مرا ابراء كرد و گفت انت فى حل . حضرت مىفرمايند آن قبول نيست تو حرف مرا به او بگو اگر آن وقت گفت انت فى حل ، آن وقت تو در حلال هستى . چون او روى فتواى جائرانه ابو حنيفه اين حرف را زده است ، آن كفايت نمىكند .\r\nما اين روايت و روايت‌هاى متعدد ديگرى را در ابواب ديگرى به دست آورده بوديم و بنابراين روايات مىگفتيم بايد فرض را به طرف بگويند و متوجه فرض شود و بعد رضايت يا عدم رضايت را بگويد . قاطرچى نمىدانسته كه شرعاً ابى ولاد بدهكار است ، بايد بداند كه بدهكار است آن وقت اگر ابراء كرد ، ابراء مىشود .\r\nدر دو مورد ديگر كه به خاطر دارم ( و شايد بيشتر از اين دو مورد هم باشد ) نظير\r\n\r\n","description":"","footnote":"","page_name":" 6743 ","page_number":152},
  {"content":"\r\n\r\nهمين جريان اتفاق افتاده است . يكى عبارت از اين است كه زنى كه در شهرى بوده ، قسم مىخورد كه نزد شوهر خود نرود و شوهر نفقه نمىفرستد و زن به مضيقه مىافتد و مشكله‌اى براى او پيدا مىشود و از آن طرف هم قسم خورده بود .\r\nاز حضرت سؤال مىكند كه تكليف من چيست ؟ حضرت مىفرمايند : منظور تو اين بوده كه در حال عادى نزد او نروى ، ولى حالا كه مشكله‌اى شده است مانعى ندارد . اولًا چون ذاتاً قسم درستى نيست اصلًا واجب الوفا نيست و به فرض كه صحتى ذاتاً براى اين قسم باشد ، ولى منظور تو عبارت از شرايط عادى بوده است و در جمله او اگر چه اين بود كه هيچ وقت نزد او نرود منتها حضرت مىفرمايند كانه ميزان روح مطلب و ارتكاز است . اگر از او بپرسند اين فرض را كه به مضيقه بيفتى را هم مىگويى ، چنانچه بگويد بازهم مىگويم ، البته آن موقع بايد به قسم يا نذر عمل كند ولى اگر بگويد اين صورت را نمىگويم ، از آنجا استفاده مىشود كه آن امر تعليقى دخالت دارد . آنجا بگويند كه اگر مال تو هم باشد بازهم ابراء مىكنى ، چنانچه گفت بازهم ابراء مىكنم فايده دارد و الا فلا .\r\nروايت ديگرى هست كه مىگويد مردى اعجبته جارية عمته و بعد قسم خورد كه أن لا يمسها و تصادفاً عمه فوت مىكند و اين جاريه بالوراثة به اين مرد منتقل مىشود . سؤال مىكند حالا كه جاريه منتقل شده آيا جايز است كه يمسها يا نه ؟\r\nحضرت مىفرمايند كه تو وقتى كه قسم خورده بودى منظورت اين بود كه به گناه نيفتى الان كه شرايط عوض شده ، رزقك الله ، اشكالى ندارد .\r\nما از اين روايات استفاده مىكرديم كه مسأله رضايت و كراهت باطنى دخالت دارد . بنابراين روى اين حساب ، اگر اين مطلب تمام باشد ، بايد بگوييم در ما نحن فيه ، اگر از او بپرسند ، چنانچه عبد كاتب نباشد هم راضى هستى و او بگويد راضى نيستم ، مقتضاى اين روايات اين است كه در اينطور موارد هم بايد معاملات باطل باشد يعنى معاملاتى كه آقايان خيار عيب در آنها ثابت كرده‌اند ، باطل باشد ، و خيار\r\n\r\n","description":"","footnote":"","page_name":" 6744 ","page_number":153},
  {"content":"\r\n\r\nغبن در خيلى از موارد باطل باشد .\r\nالبته آقاى خويى مىفرمايد به لزومش راضى نيست نه اينكه معامله صحيح باشد منتها خيارى باشد هم راضى نباشد ، ولى از فتواى فقهاء و از بسيارى از روايات استفاده مىشود كه بسيارى از معاملات خيارى است يعنى صحيح است و خيار دارد نه اينكه باطل باشد . خلاصه ما به مشكل افتاده بوديم كه صحيحه ابى ولاد و بعضى از روايات ديگر ، جنبه‌هاى اگرى را دخيل دانسته ولى روايات ديگر مىگويد او در اثر اشتباه و در اثر تخيل بوده و چنين تصورى نمىكردى ، لذا چنين حرفى را به نحو كلى گفتى ، مع ذلك معامله صحيح است . چطور بين اينها فرق بگذاريم ، ضابطه چيست ، در كجا بگوييم رضايت بالفعل كفايت نمىكند و آن امر تعليقى حساب مىشود .\r\nبعد به نظر ما آمد كه معيار در همه موارد عبارت از رضايت فعلى است . در آن مواردى كه مثل مورد صحيحه ابى ولاد است كه حضرت فرمودند برو حرف مرا بزن ، اگر گفت ابراء كردم آن وقت ابراء او اثر دارد و تو بدهكار نيستى ، چون او كه گفته بود « ابرئت » ، معتقد نبود كه شرعاً طلبكار است چون قاطرچى از ابو حنيفه تقليد مىكرده و حرف ابو حنيفه را حكم شرعى مىدانسته است ، منتها ابى ولاد از نظر عرفى و اخلاقى ، بدهى عرفى و اخلاقى براى خود نسبت به قاطرچى قائل بوده ، اما اگر قاطرچى معتقد بود كه شرعاً مالك است ، و لو اين مالكيت بر اثر اشتباه بوده باشد و ابراء كرده باشد ، اين ابراء مؤثر است در حالى كه آنجا شرعاً خودش را مالك نمىدانسته و چيز ديگرى را اسقاط كرده است . در آن موارد ديگر هم كه گفته بود لا يمسها ابداً يا گفته بود كه هيچ وقت نزد شوهرم نروم ، اگر بخواهيم قائل به اطلاق لفظى شويم ، مقتضاى اين اطلاق اين است كه اگر متوجه اين فرض شود ، بازهم اراده داشته باشد و در اين صورت آن لفظ مطلق مىشود و الا اگر لفظى گفته و نمىداند دامنه آن تا كجاست و اگر بگويند چنين مصداقى هم هست بگويد اين\r\n\r\n","description":"","footnote":"","page_name":" 6745 ","page_number":154},
  {"content":"\r\n\r\nمصداق را نمىگويم ، اين لفظ اصلًا اطلاق ندارد و انصراف پيدا مىكند و يك تضيق قهرى پيدا مىكند . حضرت در اين روايات فرموده‌اند كه دائر مدار خود كلمه لفظ نيستيم ، بايد ببينيم اين الفاظ را مرآة براى چه قرار داده است و در چه محدوده‌اى اين لفظ را گرفته است . آيا در محدوده‌اى كه مباشرت حلال باشد و آن فروض واقع شده و يا در آن مضيقه شديد قرار گرفته است ، اين لفظ را گفته است ، و چون اينجا نيست از اين الفاظ اطلاق ندارد .\r\nبنابراين عقيده ما اين است كه از اين ادله استفاده مىشود ، معيار عبارت از رضايت فعلى است و رضايت فعلى هم كه به ثيبه حاصل شده و عقدى براى او شده است .\r\nالبته يك مرتبه ممكن است ضرر در بين باشد ، در اين صورت اگر چه رضايت به غير باكره واقع شده است ولى مىتوانند از باب ادله لا ضرر بگويند براى غير باكره كه چنين مهرى تعيين نمىكنند . ولى مورد بحث جايى نيست كه مازاد بر مهر المثل ثيبه تعيين شده باشد ، بلكه ممكن است مهريه‌اى كه با اعتقاد به بكارت تعيين كرده‌اند ، همان مهريه ثيبه بوده است و چون مىخواسته ارزان تمام كند ، با مهريه‌اى كه براى ثيبه است ، دختر باكره‌اى را به عقد خود درآورده باشد و خيال كرده كه ارزان تمام شده است و بعد معلوم شود كه ثيبه است . در اين صورت هيچ ضرر و خسرانى هم نيست و چون رضايت بالفعل هم هست و گفته شد و لو منشأ رضايت يك اشتباه باشد ، طبق تحقيق اين رضايت منشأ اثر است و فسخ هم كه بنا به فرض نكرده است تا گفته شود براى يك مرتبه معاشرت كه چنين مهريه‌اى تعيين نمىشود . البته اگر فسخ مىكرد ، چون ديگر همسر او نبود ، به حسب روايات بايد به مدلس مراجعه مىكرد و همه مهريه پرداختى را پس مىگرفت . بنابراين تا اينجا طبق قواعد اوليه و اشباه و نظائر نبايد چيزى از مهريه كسر شود و لذا أنوار الفقاهة و مرحوم كركى مىفرمايند كه طبق قاعده نبايد نقض ايجاد شود .\r\n\r\n","description":"","footnote":"","page_name":" 6746 ","page_number":155},
  {"content":"\r\n\r\n\r\nج ) مستفاد از روايت در مورد لزوم ارش\r\nبه روايت محمد بن جزك عده‌اى تمسك كرده‌اند . در جواهر فقط به مرحوم شيخ طوسى نسبت داده است كه اگر عقد را بالاخره فسخ نكرد ، مىتواند « شيئاً » را از مهريه كسر بگذارد و گفته المحكى عن النهايه چنين است . البته اين مطلب انحصار به شيخ ندارد و عده‌اى از بزرگان مثل ابن براج در مهذب و كيدرى در اصباح و ابن حمزه در وسيله و يحيى بن سعيد در جامع نيز قائل به آن شده‌اند كه عبارت‌هاى ايشان را قبلًا خوانديم . منشأ اين هم عبارت از روايت است . مىگويند ينتقص يعنى يك چيزى كم كند و خلاصه براى خاطر اين روايت مشهور فقهاء فتوا داده‌اند كه كسر مىشود .\r\nيك بحثى كه اينجا هست اين است كه آيا سائل كه در روايت سؤال كرده بود كه ينتقص ؟ معنايش اين است كه سؤال مىكند اگر مهريه او مثلًا صد ميليون است ، مىتوان يك تومان كسر كرد ؟ به عبارت ديگر آيا سؤال از طبيعة النقص است كه حتى بر كمترين مقدار نيز صدق كند يا در مقام بيان از اين ناحيه نيست . آيا مفاد روايت اين است كه يك شيئى هر چه باشد ، مىتواند كسر بگذارد و در مقام اطلاق است يا اينكه اين را نمىخواهد بگويد .\r\nبه نظر ما اگر ظاهر روايت باشد ، ظاهر سؤال اين است كه آيا مانند ساير عيوب در موارد امه و موارد ديگر ، كه مطابق وصف صحت چيزى را اگر تحويل ندهد ، از مهريه كسر مىشود ، در اينجا نيز كسر مىشود يا نه ؟ اما اينكه اختيار كسر با خود مرد باشد و هر مقدار كه بخواهد بتواند كسر كند و يا اختيار با زن باشد كه هر مقدار خواست كسر كند ، يقيناً سؤال سائل از اين مطلب نيست . سؤال سائل اين است كه احكام معيب كه ارش و ما به التفاوت گرفته مىشود ، آيا در اينجا نيز هست يا نيست ؟ حضرت مىفرمايند كه هست . روايت اصلًا هيچ ظهورى در اطلاق « شيئاً » ندارد و چنين تناسبى هم ندارد كه اختيار با خود مرد يا زن باشد . اين روايت بر آن\r\n\r\n","description":"","footnote":"","page_name":" 6747 ","page_number":156},
  {"content":"\r\n\r\nمعناى وسيعى كه اين آقايان خواسته‌اند قصد كنند كه مراد مطلق الشىء باشد يعنى هر مقدار باشد مىتوان ناقص كرد و نيز تعيين نشده باشد اختيار با كدام يك از زن يا مرد باشد ، چه زن كم بگذارد و چه مرد كم بگذارد روايت از اين ناحيه نيز اطلاق داشته باشد ، بر چنين معناى وسيعى دلالت ندارد . گفته شد ارش بر خلاف قاعده است و كلمه شىء در اين روايت نمىتواند مطلب خلاف قاعده را اثبات كند .\r\nخلاصه به نظر مىرسد كه روايت در مقام اطلاق نيست ، بلكه سؤال اين است كه آيا تقسيط نمىشود و حق گرفتن ارش را دارد يا ندارد .\r\nسؤال از اين نيست كه آيا مقدار ناچيزى مىتواند بگيرد يا نه ؟ روايت از اين ناحيه در مقام اهمال است و در مقام اطلاق نيست ، مىخواهد بگويد حالا كه ناقص شده آيا به حساب حق دارد چيزى بگيرد يا نه ، مراد از چيزى ، مطلق شىء نيست بلكه مراد چيزى است كه متناسب با نقص باشد . لذا بايد اشباه و نظائر را ديد كه شرع مقدس در مواردى كه ارش تعيين مىكند ، چطور ارش تعيين مىكند .\r\nپس معناى روايت اين نيست كه اختيار با شخص باشد و هر مقدار مختصرى كه بخواهد كسر كند چنانچه چند نفر از بزرگان گفته‌اند كه معناى روايت اين است كه يك شيئى را مىتواند كسر كند ، بلكه سؤال اين است كه آيا بايد براى خاطر اين عيب ، كسر شود ، مثل اينكه سؤال آيا بايد تقسيط شود كه در نتيجه كسر شود و يا كسر نمىشود و مثل ساير عيوب كه اگر نگه داشت كسر نمىشود ، اينجا هم كسر نمىشود . حضرت مىفرمايند كه كسر مىشود . اين به معناى اطلاق نيست كه هر مقدار بخواهى مىتوانى كسر كنى و سؤال سائل اين باشد كه آيا يك تومان كسر كنم يا نه ، سؤال راجع به مقدار نيست بلكه سؤال از كسر متناسب است ، ظواهرش هم شايد همين باشد ، آيا متناسب با وصف مفقود بايد انسان چيزى كسر كند ، حضرت مىفرمايند بله بايد كسر شود و خود اين در اطلاق آن معنا ظهور ندارد بلكه در كسر يك مقدار متناسب ظهور دارد .\r\n\r\n","description":"","footnote":"","page_name":" 6748 ","page_number":157},
  {"content":"\r\n\r\nاما مطلب ديگر اين است كه برخى مثل انور الفقاهه و مرحوم كركى مىفرمايند كه ( همانطور كه گذشت ) طبق قاعده نبايد نقص ايجاد شود و ارش بر خلاف قاعده است و اين روايت نمىتواند مطلب خلاف قاعده را اثبات كند . و بعضى ديگر مثل مرحوم أبو الصلاح حلبى و احتمالًا مرحوم ابن براج خواسته‌اند كه مفاد اين روايت را مطابق قاعده بدانند ، با اين بيان كه كأنه از عبارت روايت اينطور فهميده‌اند كه مىخواهد بگويد شيئى كسر شود و بقيه مهريه براى اوست و اين قرينه است بر اينكه كسر گذاشتن مرد حق الزامى نيست يعنى متفاهم عرفى اين نيست كه وصفى را كه فاقد شده ، هيچ حساب كنند و در مقابلش چيزى كسر نكنند . بلكه وظيفه استحبابى و اخلاقى اقتضاء مىكند مقدارى كسر بگذارند و لذا خلاف قاعده نيست .\r\nلذا آنچه در پايان بايد گفت اين است كه اگر واقعاً مراد از شىء در روايت اين باشد كه چيزى كسر شود ، چنانچه ظهور در استحباب نداشته باشد ، در اينكه از حقوق لازمه است ظهور ندارد . و بنابراين آنچه از روايت استفاده مىشود منافاتى با آنچه از قواعد استفاده مىشد ندارد .\r\n\r\nد ) مقدار ارش چقدر است ؟\r\nحالا كه قرار شد از مهريه در مقابل فقدان صفت بكارت كسر شود ، چه مقدار كسر مىشود ؟ چند قول در مسأله وجود دارد :\r\n\r\n1 - قول مرحوم قطب راوندى :\r\nايشان كتاب‌هاى زيادى دارد ( مثل فقه القرآن و غيره ) يكى از كتابهاى ايشان شرح مشكلات نهايه و يا تفسير مشكلات نهايه است .\r\nچون تعبيرات مختلفى در مورد اين كتاب شده است . مرحوم محقق حلى در نكت النهايه ، از اين كتاب به تفسير مشكلات نهايه نام مىبرد و ديگران از آن به شرح مشكلات نهايه تعبير مىكنند . در اين كتاب مرحوم قطب راوندى مىگويد بايد يك ششم مهر المسمى كسر شود . و دليل آن هم اين است كه در باب وصيت آمده است\r\n\r\n","description":"","footnote":"","page_name":" 6749 ","page_number":158},
  {"content":"\r\n\r\nاگر شخصى وصيت كند شيء از اين زمين ملك زيد باشد ، و يا به شيئى از مال خود وصيت كند ، يك ششم آن ملك يا مال ، به موصى له مىرسد چون در روايت شىء به سدس تفسير شده است . بر اين اساس استفاده مىشود كه اگر شارع در جاى ديگر هم « شىء » بگويد ، شرعاً مراد يك ششم است . پس در اينجا هم كه در روايت كلمه شىء وارد شده است ، مراد اين است كه يك ششم كسر شود .\r\nبه كلام مرحوم قطب راوندى دو اشكال كرده‌اند كه اشكال دوم وارد است :\r\nيكى اين است كه در روايت لفظ شيئاً نيست بلكه در روايت اين است كه آيا نقص مىشود يا نمىشود ، اگر شىء مذكور نباشد و مقدار باشد مراد طبيعى شىء است كه در آن نمىتوان حكم به سدس نمود ، تعبير شيئاً در عبارت مرحوم شيخ است و در روايت نيست .\r\nاين اشكال ممكن است جواب داده شود ، چون در آن روايت باب وصيت شىء به صورت نكره آمده و به سدس حمل شده است . پس شارع طبيعى شىء را تحديد كرده است . مرحوم قطب راوندى متوجه بوده است كه كلام شيخ روايت نيست اما اينطور خواسته بگويد .\r\nاشكال دوم ( كه اشكال واردى است ) اين مىباشد كه قياس درست نيست . اگر مناط فهميده شود كه هر كسى كلمه شىء را به كار بگيرد به مقدار سدس است و يا ائمه عليهم السلام اصطلاحى در كلمه شىء دارند و وصيت كنندگان نيز مطابق همان اصطلاح ائمه عليهم السلام وصيت مىكنند ، در همه جا به معناى سدس گرفته مىشود اما چنين اصطلاحى و مناطى در كار نيست . آن مواردى هم كه حمل به سدس شده بر اساس قرائن و خصوصيات خارجيه بوده است . به فرض در باب وصيت در خود روايت تصريح به شيئاً كرده است و در آنجا تفسير به سدس شده است . اولًا اين معنى طبق قاعده نيست و تعبد محض است و به باب‌هاى ديگر نمىتوان سرايت داد . در آيه قرآن نيز كلمه شيئاً به كار رفته است اما به معناى سدس نيست . و ثانياً\r\n\r\n","description":"","footnote":"","page_name":" 6750 ","page_number":159},
  {"content":"\r\n\r\nاستفاده اينكه پس مراد هر كسى كه وصيتى بكند يك ششم است خلاف واقع است . آن روايات را بايد يا توجيه نمود و يا ردّ به اهلش نمود . پس آنچه مسلم است اين است كه استفاده يك ششم از آن موارد در مسأله جارى ، حرف درستى نيست پس اين قول قول ضعيفى است .\r\n\r\n2 - احتمال دوم كه قائل ندارد ولى ممكن است به ذهن بيايد اين است كه به مقدار ارزش بكارت كسر شود .\r\nمرحوم سيد عميد الدين ، همشيرزاده مرحوم علامه در كنز الفوائد به اين رأى اشكال كرده و فرموده اگر ما به التفاوت بكارت و ثيبوبت ، ده دينار باشد به مقدار ده دينار كه ارزش بكارت است ، براى ثيبه اضافه داده است ، حالا اگر مهر المسمى نيز ده دينار بوده باشد ، نبايد هيچ مهريه‌اى پرداخت شود چون صفت بكارت نيز ده دينار ارزش داشت . پس اين احتمال دوم نيز مراد روايت نيست .\r\n\r\n3 - قول سوم همان قول مرحوم ابن ادريس است\r\nو عده‌اى نيز آن را پذيرفته‌اند و كنز الفوائد نيز همان را مىپذيرد . ابن ادريس پس از نقل روايت مىفرمايد نبايد تفاوت عددى را حساب كرد و تفاوت نسبى را بايد محاسبه كنيم . يعنى صحيح اين است كه ما به التفاوت به معناى نسبت‌سنجى پرداخته شود ، به اين صورت كه ببينند در باكره ، به چه نسبتى خود بكارت دخالت دارد ، اگر فرضاً نصف به نصف است ، در اينجا مهر المسمى توصيف مىشود . و به عبارت اخرى همان نسبتى كه بين باكره و ثيبه است محاسبه مىشود و به همان نسبت از مهر المسمى پرداخت مىشود مثلًا اگر ثيبه چهار پنجم باكره است ، چهارپنجم مهر المسمى پرداخت شود و يك پنجم از مهر المسمى كسر شود و به هر نسبتى كه باشد ، با همان نسبت محاسبه مىشود . البته ممكن است كه نسبت كليت نداشته باشد يعنى در بعضى موارد ترجيح در نسبت‌سنجى با بكارت باشد و در بعض موارد ديگر ترجيح با خود باكره باشد و اين بستگى به عرف متعارف اشخاص دارد . به هر حال اين قول\r\n\r\n","description":"","footnote":"","page_name":" 6751 ","page_number":160},
  {"content":"\r\n\r\nعده‌اى است .\r\n\r\n4 - قولى است كه مرحوم فخر المحققين از مرحوم والد خود در جلسه درس نقل كرده است\r\nو آن اينكه در اينطور موارد بايد ببينيم عرف چقدر كسر مىكند . و سپس توضيحى را مىدهد كه فقط در ايضاح است و در كتاب‌هاى ديگر نيست و خود مرحوم فخر المحققين نيز همين قول را انتخاب مىكند . مىگويد يك مرتبه مىگوييم نسبت‌سنجى كنيم مثل مرحوم ابن ادريس و عده‌اى ديگر و يك مرتبه نسبت‌سنجى را نمىگوييم . عرف ممكن است در فقدان صفت نسبت‌سنجى نكند . يك چيزى كسر مىكند اما اين كسر بر اساس نسبت‌سنجى نباشد . مثلًا فرض كنيد در موردى كمتر از مهر المثل به عنوان مهريه تعيين شده است و بعد معلوم شده كه صفت بكارت ندارد . در اينجا هم عقلاء يك چيزى كسر مىكنند گرچه مهر تعيين شده با مهر المثل ثيبه مطابق بوده باشد . اين همان است كه مىگفتيم اينطور نيست كه عقلاء بىتفاوت باشند و اخلاقاً مىگويند چيزى صرف نظر كند ، بله اگر غبن شده باشد ، يك بحث ديگرى است ، به هر حال ملاك عرف است .\r\n\r\n5 - صاحب جواهر :\r\nمطلبى كه صاحب جواهر به آن تمايل پيدا كرده است و مىخواهد طبق قواعد به آن قائل شود منتها فرموده كه البته اگر اجماعى بر خلاف نباشد ، قول به تنصيف است . يعنى تعبداً شارع مقدس نصف مهريه را براى بكارت قرار داده است و لذا اگر ثيبه بود ، نصف مهريه بايد كسر شود . چون در امه‌اى كه بدون اجازه مولى مورد تصرف واقع شده و امه زانيه هم نبوده است لذا مستحق مهر است ، در اين صورت مهريه او را بايد به مولايش بدهند و طريق محاسبه اين است كه اگر امه مدخوله باكره بوده ، قيمت امه تقويم مىشود و يك دهم قيمت امه را به عنوان مهريه بايد بپردازند و اگر امه مدخوله ثيبه بوده ، يك بيستم قيمت امه ، بايد داده شود و صاحب جواهر مىگويد بعيد نيست از اينجا استفاده شود تفاوت بين بكارت و ثيبوبت ، تنصيف است و در مورد اينجا هم كه امه نيست همين حكم\r\n\r\n","description":"","footnote":"","page_name":" 6752 ","page_number":161},
  {"content":"\r\n\r\nباشد .\r\nمراد صاحب جواهر اين است كه نسبت بين باكره و غير باكره تنصيف است نه اينكه براى محاسبه مهر المثل دخول نيز بايد زن را امه فرض كنند و تقويم كنند و سپس بگويند اگر باكره بوده ، مهريه او يك دهم قيمت و اگر ثيبه بوده ، مهريه‌اش يك بيستم قيمت است . گمان نمىكنم كسى به چنين چيزى قائل شده باشد و يا صاحب جواهر چنين چيزى گفته باشد .\r\nاما اين فرمايش صاحب جواهر كه تفاوت بكارت و ثيبوبت ، تنصيف است ، هيچ وجهى ندارد چون اگر مسأله عشر قيمت امه طبق قواعد بود و عرف متعارف نيز همين را مىگفتند ممكن بود كه تعدى صحيح باشد و گفته شود ذكر أمه از باب مثال است ، ولى اين مسأله در مورد امه تعبد محض است و اگر بخواهيم از آنجا به موارد ديگر تعدى كنيم ، قياس خواهد بود و تفاهم عرفى در اين مورد وجود ندارد .\r\nلذا اين قول وجهى ندارد و هيچ كس هم به آن قائل نيست و خود ايشان هم مىگويد اگر اجماعى در كار نباشد .\r\n\r\n6 - قول ديگرى هست كه مرحوم محقق حلى در نكت به آن قائل شده\r\nو عده‌اى نيز پذيرفته‌اند و آن اين است كه بايد به حاكم مراجعه شود و مقدارى كه براى فقدان بكارت بايد كسر شود ، از اختيارات حاكم است . مواردى كه در شرع تعيين نشده باشد آنجا طبق نظر حاكم بايد عمل شود .\r\nبه اين قول هم اشكال كرده‌اند كه اولًا اين مطلب از اختيارات حاكم نيست . ما بايد ببينيم كه معناى روايت چيست . حاكم در مقام ثبوت ، مىتواند فتوا بدهد و از روايات استخراج كند كه حكم چيست ، اما نمىتواند از خودش جعل حكم كند .\r\nالبته حكومت در مواردى به طور موقت موضوعاتى را تعيين مىكند اما اگر مثلًا نمىدانيم نماز قصر يا تمام است ، حاكم نمىتواند از باب حكومت قصر را تعيين كند بلكه حكم را بايد از كتاب و سنت استخراج كند . در اينجا نيز كه نمىدانيم آيا\r\n\r\n","description":"","footnote":"","page_name":" 6753 ","page_number":162},
  {"content":"\r\n\r\nمراد از نقصان در روايت ، طبيعى نقصان است يا مراد چيز ديگرى است ، تعيين مراد از اين روايت بر عهده حاكم و از اختيارات حكومتى نيست . بلكه بايد ببينيم معناى روايت چيست .\r\nو ثانياً اگر در روايت يا در مواردى يك چيزى مانند تعزير به حاكم ارجاع داده شده باشد ، البته او هر مقدار صلاح دانست انجام مىدهد ولى در موردى اگر ندانيم شرع چه ميزانى قرار داده است ، آيا ما را به حاكم ارجاع داده است يا ضوابط ديگرى براى ما تعيين كرده است ، در واقع شبهه حكميه‌اى است كه نمىدانيم تعيين وظيفه حاكم است يا وظيفه غير حاكم است . و در شبهات حكميه دليل و اصلى نداريم كه يك طرف را تعيين كند و مثلًا بگويد وظيفه حاكم است . بله ، ممكن است كسى مطلبى را ادعا كند و آن اينكه از طرفى شرع بايد احكام الهى را بيان كند و در يك مسأله‌اى بدانيم شرع مقدس تكليف را تعيين نكرده است و بناى عقلا هم در كار نيست و تعيين مطلق هم كه نمىتواند باشد ، از اينجا كشف كنيم كه اين مورد را ارجاع به حاكم داده و مرجع حكم الهى در اين مورد خاص نظر حاكم است ، چون بالاخره شرع بايد وظيفه را تعيين كند . ولى نمىتوان اين مطلب را راجع به مسأله جارى گفت چون چنين يقينى نداريم كه اگر از شارع مىپرسيدند مىگفت رجوع به حاكم كنيد و يا شايد چون نپرسيده‌اند ، تعيين نكرده است و علاوه اينطور نيست كه بناى عقلاء در كار نباشد چون مىتوان همان مطلبى را ادعا كرد كه مرحوم فخر المحققين از درس والد خود مرحوم علامه نقل كرده و پسنديده و آن اينكه بينند عقلا چطور تعيين مىكنند . اگر قرار شود كه چيزى بگيرند چه مقدار تعيين مىكنند . البته طبق قاعده ما گفتيم كه اصلًا نبايد چيزى بگيرند يعنى اگر ضررى در كار نباشد ، چون شخص به اين كار راضى شد . و اقدام كرده و فرضاً كراهت شأنى هم داشته ، طبق قاعده نبايد چيزى بگيرند . اگر ضررى باشد ارش طبق قاعده است و اما اگر ضرر نباشد معلوم نيست كه ارش درست باشد ، اثبات و\r\n\r\n","description":"","footnote":"","page_name":" 6754 ","page_number":163},
  {"content":"\r\n\r\nتعيين ارش احتياج به يك دليل خاص دارد و تعبدى است . ولى بعد از اينكه در شرع گفته كه بايد روى آن حساب شود ، عقلاء در اين فرض كه روى مسأله فقدان بكارت بايد حساب شود ، معيارى دارند . حتى اگر مهر را ارزان هم تعيين كرده باشد به صورتى كه مهر المثل ثيبه را براى زنى كه به عنوان باكره بوده ، ذكر كرده منتها بكارتش خارجيت نداشته ، در اينجا بالاخره بعد از اينكه شرع دستور داد كه بايد كسر شود ، عقلا يك مقدارى بالاخره كسر مىكنند . اما اينكه كسر به حساب نسبت‌سنجى باشد را در اينطور موارد نمىتوان اثبات كرد ، ملاك عرف عقلاء است .\r\nخلاصه در بعضى موارد ثابت شده كه بايد به حاكم ارجاع شود ، اما در مواردى كه ثابت نشده و شك داريم حكم چيست مثل مسأله جارى ، اصلى نداريم كه بگويد در مورد شك نيز به حاكم ارجاع مىشود . بله ، اگر راههاى ديگر وجود نداشته باشد و در صورت عدم رجوع به حاكم ، حرج و مرج و مشكل ايجاد مىشود ، البته حكم عقل هم دلالت دارد كه طريق منحصر در رجوع به حاكم خواهد بود . در مورد تعيين مقدار مهر المثل هم حاكم تعيين نمىكند كه مقدار مهر المثل چقدر است . اگر مقدار مهر المثل مشكوك شد ؛ قواعدى كه شرع براى محاسبه آن قرار داده را عمل مىكنيم . برخى قائل به قرعه و برخى قائل به تنصيف و بعضى قائل به احتياطند ، هر چه هست همان را عمل مىكنيم .\r\n\r\n[ اگر استمتاع از زنى صورت گيرد به گمان اينكه مسلمان است و بعد معلوم شود كتابيه بوده آيا مىشود فسخ كرد . 
  ]\r\nمتن شرايع : المسألة السادسة ، اذا استمتع امرأة فبانت كتابية لم يكن له الفسخ من دون هبة المدة و لا اسقاط شىء من المهر و كذا لو تزوجها دائماً على أحد القولين نعم لو شرط اسلامها كان له الفسخ اذا وجدها على خلافه .\r\nچون ادله فسخ در موارد خاصه است و آن ادله اينجا را نمىگيرد . و ايضاً دليلى براى نقص مهر در اينجا نيست ، چون اگر بخواهند مقدارى از مهر را ساقط كنند و بگويند اين مهر در مقابل يك نحوه استمتاعى است در باب بكر و ثيب چون استمتاع از بكر با استمتاع از ثيبه فرق دارد لذا تنقيص مهر مىشود ولى در استمتاع\r\n\r\n","description":"","footnote":"","page_name":" 6755 ","page_number":164},
  {"content":"\r\n\r\nاز كتابيه و مسلمه تفاوتى وجود ندارد ، لذا دليلى براى تنقيص در اين مورد وجود ندارد . البته اين حكم هر جايى بود كه متعتاً ازدواج كرده است و اما اگر كسى عقد دائم كرد به خيال اينكه مسلمان است و بعد كتابيه در آمد ( البته بنابراين كه ازدواج دائم با كتابيه صحيح باشد همانطور كه مرحوم صاحب جواهر قائل است ازدواج دائم با كتابيه ابتدائاً جايز است ) در اين مورد هم مثل متعه ، مورد اتفاق است كه عقد خيارى نيست و مهر نيز ساقط نمىشود و بعد مرحوم محقق مىفرمايد اگر شرط اسلام شده باشد و فقدان شرط شده باشد ، آن موقع حق فسخ دارد .\r\nمرحوم صاحب جواهر اضافه مىكند : علاوه بر شرط ، اگر مبنيا عليه هم باشد ، همانطور كه در مباحث ديگر گفته‌ايم چنانچه عنوان تدليس بر آن صدق كند ، خيار فسخ مىآورد .\r\nاما من كه هر چه به روايات مسأله مراجعه كردم ، اين را كه در جواهر مىخواهد بعضى از موارد را به نصوص نسبت دهد كه در تدليس خيار اثبات مىشود حتى يك نصّ هم كه از آن استفاده شود تدليس منشأ خيار است و يا اينكه شرط منشأ خيار است ، پيدا نكردم . همه مواردى كه در آنها راجع به تدليس حكم شده بود ، راجع به رجوع به مدلس در باب مهر بود اما راجع به اينكه خيارى است لانه دلسه يا لانها دلست چنين تعبيرى در روايات نبود . بنابراين به نظر مىرسد همانطورى كه ديروز هم عرض كردم ، شرط هم دليل ندارد كه خيار بياورد و تدليس هم اگر مبنيا عليه شد ، دليل نداريم كه خيار بياورد و فقط ايشان فرموده كه خيار مىآورد و الا تا زمان محقق هم صحبت از اينكه شرط منشأ خيار باشد نبوده است و در سابقين نيز پيدا نكردم كه اثبات خيار كنند .\r\n\r\nتدليس معكوس\r\nبعد صاحب جواهر يك فرعى را مطرح كرده است و آن اينكه عنوان تدليس كه مىخواهد منشأ خيار باشد ، يك مرتبه عبارت از اين است كه عقد روى كامل\r\n\r\n","description":"","footnote":"","page_name":" 6756 ","page_number":165},
  {"content":"\r\n\r\nمنعقد مىشود و غير كامل در مىآيد مثلًا به عنوان مسلمان عقد مىشود و كتابيه در مىآيد ، يعنى مرتبه آنكه خارجاً واقع شده ، پايين‌تر از آن است كه اقدام بر آن شده است ، در اينجا عنوان تدليس قطعاً صدق مىكند و اما اگر عكس بود يعنى شخص اقدام به ادون كرده ولى اعلى در آمده مثلًا اقدام به ازدواج با كتابيه كرده و بعد مسلمان درآمده است ، آيا ادله تدليس اين مورد را مىگيرد يا نه ؟\r\n\r\nتصوير محل بحث\r\nالبته اينطور نيست كه قابل تصور نباشد ، گاهى ممكن است انسان مىخواهد لباس مندرسى را با قيمتى بخرد و نمىخواهد با همان قيمت لباس خوب بخرد و لو لباس خوبى را به همان قيمت مىفروشد ولى خريدار غرض خاصى دارد و مىخواهد لباس كهنه باشد . نظير اينكه در قصه حضرت خضر ، ايشان سفينه را براى حفظ آن معيب مىكند . در اينجا نيز مثلًا شخص مىبيند اگر لباس خوب بپوشد ، خطر كشته شدن دارد و يا به خاطر آن لباس دچار دردسر مىشود ، اما اگر لباس مندرس باشد ديگر اين خطر وجود ندارد . لذا شرط مىكند لباس كهنه باشد .\r\nاما فروشنده با اينكه توجه به اين مطلب دارد ، لباس خوب را به همان قيمت مىدهد . در مسأله جارى نيز شخص به غرضى از اغراض مىخواهد با كتابيه ازدواج كند ولى طرف مسلمان است و ولىّ او يا خودش هم نمىگويند آن غرضى كه دارى در من تأمين نمىشود .\r\nحال آيا در اينجا تدليس هست يا نيست ؟\r\n\r\nرأى صاحب جواهر در تدليس معكوس\r\nايشان مىفرمايد در مسأله دو وجه است . يك وجه اين است كه بگوييم تدليس هست . چون به هر حال هدفى كه داشته ، تأمين نشده است و ملاك در صدق تدليس همين است . و وجه ديگر اينكه گفته شود مورد رواياتى كه عنوان تدليس را منشأ خيار قرار داده ، صورت فقدان صفت كمالى است نه فقدان صفت نقص و لذا\r\n\r\n","description":"","footnote":"","page_name":" 6757 ","page_number":166},
  {"content":"\r\n\r\nعنوان تدليس در اينجا صدق نمىكند و بعد مىفرمايد اين وجه دوم قوى است .\r\n\r\nرأى استاد و نقد نظر صاحب جواهر\r\nالبته به نظر ما كه در مورد تحقق تدليس ، خيار را قائل نيستيم ، اصلًا اين فرع ، موضوعيت ندارد . اما بنابر رأى صاحب جواهر كه در موارد تدليس قائل به خيار است ، چون روشن نيست ظاهر ادله تدليس چطور است و دلالت بر چه معنايى دارد و خيار هم مقتضاى ادله اوليه نيست و بر خلاف ادله اوليه است ، بايد بگوييم كه در اين مورد خيار تدليس نيست حتى اگر مثل صاحب جواهر قائل به خيار تدليس باشيم چون موضوع تدليس معلوم نيست در اينجا باشد . توضيح آنكه مواردى كه صاحب جواهر در مسأله تدليس مطرح كرده است مواردى است كه در آنها به عنوان اعلى اقدام شده و غير اعلى و معيب درآمده است و در اين موارد گفته كه در مهريه به مدلس رجوع كند . حال اگر همانطور كه صاحب جواهر قائل شده است ، چنين دليلى داشتيم كه ظاهرش همين باشد كه اگر كامل ، ناقص درآمده است خيار دارد لأنه دلسه ، بايد ديد معناى اين تعليل چيست . اگر معناى اين تعليل اين بود كه خلاف مقصودش واقع شده است و لو كلاه سرش نرفته باشد ، در اين صورت ما مىتوانيم تعدى كنيم و دليل جايى را كه اعلى و فوق مقصود هم واقع شده است را شامل مىشود و اما اگر معنايش اين است كه فريب خورده و ناقص تحويل داده شده مثل متعارف موارد تدليس كه ناقص را تحويل داده است ، نمىتوان به مورد بحث تعدى نمود . و چون روشن نيست كه مراد از لانه دلسه چيست چنانچه گذشت بايد گفت كه در اين مورد خيار تدليس نيست . « * و السلام * »\r\n\r\n","description":"","footnote":"","page_name":" 6758 ","page_number":167},
  {"content":"\r\n\r\n\r\n7 / 3 / 1384 شنبه درس شمارهء ( 787 - 779 ) كتاب النكاح / سال هفتم\r\nبِسْمِ اللَّهِ الرَّحْمنِ الرَّحِيمِ\r\n\r\nمسائل تدليس\r\nمسأله هفتم : تدليس به غير معقوده و ابحاث آن\r\nعبارت شرايع : « اذا تزوج رجلان بامرأتين فادخلت امرأة كل واحد منهما على الآخر ، فوطأها فلكل منهما على واطئها مهر المثل و ترد كل واحدة على زوجها ، و عليه مهرها المسمى و ليس له وطؤها حتى تنقضى عدتها من وطء الاول ، و لو ماتتا فى العدة او مات الزوجان ورث كل واحد منهما زوجة نفسه و ورثته . »\r\nدر اين مسأله هفتم سه بحث وجود دارد كه عبارتند از :\r\nالف : حكم مهريه از حيث اينكه آيا به عهده ولى زن است و يا به عهده خود زن است يا اينكه تفصيلى در مسأله هست ؟\r\nب : آيا زن به طور مطلق استحقاق مهر المثل را دارد يا اينكه مشروط به جهل او است ؟\r\nج : مقدار مهر در صورت فوت يكى از زوجين قبل از مباشرت آيا تمام آن است يا اينكه نصف مهر است و يا اينكه تفصيلى در كار است ؟\r\nبا توجه به اهميت بيشتر مسأله حكم مهريه در صورت فوت يكى از زوجين قبل از مباشرت و مورد ابتلاء بودن آن ، ابتداء اين بحث كلى را مطرح نموده و به دنبال تطبيق آن بر مسأله مورد بحث ، دو بحث ديگر را هم بررسى خواهيم كرد .\r\n\r\nبحث اول : حكم مهريه در صورت موت أحد الزوجين قبل از مباشرت\r\nبحث در اين است كه آيا فوت يكى از زوجين قبل از دخول هم ، مثل دخول ،\r\n\r\n","description":"","footnote":"","page_name":" 6759 ","page_number":168},
  {"content":"\r\n\r\nموجب استقرار تمام مهر مىشود ؟ يا اينكه مثل طلاق قبل از دخول ، موجب تنصيف مهر مىشود و يا تفصيلى در كار هست ؟\r\n\r\nاقوال فقهاء در مسأله\r\nسه قول در اين باره وجود دارد كه عبارتند از :\r\n\r\n1 - استقرار تمام مهر با موت يكى از زوجين ؛\r\nترديدى در شهرت اين قول در بين قدماء و چه در بين متأخرين وجود ندارد و افرادى كه ادعاى شهرت آن را كرده‌اند زيادند كه عبارتند از : شهيد اول در « غاية المراد » ، ابن فهد در « مهذب البارع » - گاهى هم به تعبير به اشهر يا اكثر نموده است - صيمرى در « غاية المرام » ، صاحب « جواهر » و صاحب « انوار الفقاهه » و بعضى هم مثل فخر المحققين در « ايضاح » تعبير به اكثر نموده‌اند .\r\nو بلكه صريح برخى و ظاهر بعضى ديگر دعواى اجماع بر استقرار تمام مهر در صورت موت زوج قبل از دخول است :\r\nسيد مرتضى در « ناصريات » مىگويد : « الذي يذهب اليه اصحابنا ان من سمى لامرأة مهرا و مات عنها قبل الدخول ، فلها جميع المهر و على ذلك اجماع جميع الفقهاء بلا خلاف بينهم و من خالف فى ذلك فالحجة عليه تقدم الاجماع بخلافه » و سيد بن زهرة در « غنية » و سبزوارى قمى هم در « جامع الخلاف » به عين عبارت او مىگويند : « فان دخل بها او مات عنها استقر كله بلا خلاف » كه اين عبارات صريح در عدم خلاف در بين شيعه بلكه در بين فقهاى مسلمين است ؛ چرا كه اين گونه تعبيرات در آن دوره‌ها ، غير از تعبير به اجماع و لا خلاف در عصر حاضر است .\r\nمحقق اردبيلى هم كلامى دارد كه ظاهر در اجماعى بودن مسأله است ، در « مجمع الفائدة » مىگويد : « لا يقول الاصحاب بالتنصيف فى المتوفى عنها زوجها » .\r\n\r\n2 - تعلق نصف مهر با موت يكى از زوجين ؛\r\nقائلين به اين قول عبارتند از :\r\nاز قدماء : ابن جنيد به نقل علامه از كتاب « احمدى » يا هر چه باشد ، كه به دست\r\n\r\n","description":"","footnote":"","page_name":" 6760 ","page_number":169},
  {"content":"\r\n\r\nما نرسيده است .\r\nكلينى در « كافى » ؛ چرا كه در دو باب ، در يكى يازده روايت دارد و در ديگرى چهار روايت ، كه ده روايت در اولى و سه روايت در دومى دلالت بر تنصيف مهر با موت مىكنند و دو روايت باقيمانده هم راجع به موضوع ديگرى هستند و هيچ روايتى كه دلالت بر استقرار تمام مهر با موت بكند ، نقل نكرده است و با توجه به اينكه كافى كتاب فتوايى كلينى است و قطعاً روايات استقرار هم در دسترسش بوده است ، پس نظرش تنصيف مهر است .\r\nصدوق در چهار موضع از « فقيه » فقط روايات تنصيف را نقل نموده است و همين طور در « مقنع » قائل به تنصيف شده است .\r\nو از متأخرين : صاحب مدارك در « نهاية المرام » ، سبزوارى در « كفايه » شيخ حر در « وسائل » ، علامه مجلسى در « مرآة العقول » ، صاحب حدائق در « حدائق » ، صاحب رياض در « رياض » فتواى به تنصيف داده‌اند .\r\nو از متأخرين از آنها هم كه عصرشان را درك كرده‌ام فقيه مسلم مرحوم اصفهانى هم فتواى به تنصيف داده است ، و همين طور مرحوم آقاى خويى و مرحوم آقاى خمينى هم قائل به تنصيف شده‌اند .\r\nپس اين طورى كه صاحب جواهر قول به تنصيف را قول نادر يا قائلين به آن را منقرض دانسته است و مىگويد : « الخلاف فيه نادر او منقرض » حرف درستى نيست .\r\n\r\n3 - استقرار تمام مهر با موت زوج و تنصيف آن با موت زوجه ،\r\nقائلين به اين تفصيل عبارتند از : شيخ در سه كتاب « تهذيب ، استبصار و نهايه » ، ابن براج در « مهذب » و « كامل » ، كيدرى در « اصباح » و كاشف اللثام هم تمايل به آن پيدا كرده است .\r\nالبته اين قول را علامه فقط از « كامل » ابن براج نقل كرده كه به دست ما نرسيده است و قول به استقرار تمام مهر را به « مهذب » او نسبت داده است و ديگران هم از\r\n\r\n","description":"","footnote":"","page_name":" 6761 ","page_number":170},
  {"content":"\r\n\r\nاو در اين نسبت پيروى كرده‌اند ، در حالى كه در « مهذب » فعلى كه به دست ما رسيده است نيز اين قول به تنصيف در موت زوجه هست و ظاهرا يا سهو قلم براى علامه شده و يا نسخه ايشان سقط داشته است ، كه ايشان عبارتى را كه بعد از چند سطر راجع به مطلبى ديگر بوده است ، نسبت به « مهذب » داده است و اما آن عبارت در اثناء را كه با صراحت دلالت بر تنصيف مىكند ، نقل نكرده است .\r\nبالاخره : قائلين به تنصيف مهر در صورت موت زوجه قبل از دخول ، بيش از قائلين به تنصيف آن در صورت موت زوج قبل از دخول هستند ؛ در موت زوجه در هفده كتاب از كتب قدماء و متأخرين قائل به تنصيف‌اند ولى در موت زوج فقط در ده كتاب از كتب آنها قائل به تنصيف بودند .\r\n\r\nبررسى روايات مسأله\r\nبا توجه به اينكه منشأ اقوال مذكور ، اختلاف در روايات است ، ابتداء روايات مسأله را ذكر نموده ، سپس راههاى جمع بين آنها يا تعارض بين آنها و راههاى ترجيح يك طائفه از بين آنها را مورد بررسى قرار مىدهيم .\r\n\r\nنقد كلام صاحب جواهر در مورد روايات مسأله\r\nبعضى گفته‌اند كه روايات تنصيف بيشتر از روايات استقرار كل مهر است .\r\nصاحب جواهر اين مطلب را نادرست شمرده و عكس آن را قائل شده است ؛ ايشان براى تنصيف فقط شش روايت نقل مىكند و فقط يكى از آنها را صحيحه دانسته و از بقيه ، تعبير به خبر مىكند ، در حالى كه براى تنصيف 17 روايت هست كه صحيح و موثق در بين آنها زياد است . و براى استقرار كامل مهر هم 9 روايت ذكر مىكند كه يكى از آنها را هم اشتباها براى اينجا نقل مىكند ؛ چرا كه ايشان براى حلبى دو روايت در اين باره نقل مىكند ، در حالى كه به شهادت همه كتب روايى از « تهذيب » ، « استبصار » ، « وسائل » ، « جامع الاحاديث » و « حدائق » حلبى يك روايتش دلالت بر تنصيف مىكند و ديگرى بر استقرار كل مهر نه اينكه هر دو روايتش\r\n\r\n","description":"","footnote":"","page_name":" 6762 ","page_number":171},
  {"content":"\r\n\r\nدلالت بر استقرار كامل مهر بكند ، بله يك روايت ديگرى من پيدا كرده‌ام در اين باره كه ايشان نقل نكرده است پس روايات استقرار مهر كامل نه روايت و روايات تنصيف هفده روايت است .\r\n\r\nذكر روايات تنصيف مهر با موت\r\n\r\n1 - موثقه عبيد بن زرارة :\r\nحسين بن سعيد عن صفوان عن عبد الله بن بكير عن عبيد بن زرارة قال : سألت ابا عبد الله عليه السلام عن رجل تزوج امرأة و لم يدخل بها ؟ قال : « ان هلكت أو ملك أو طلقها فلها النصف و عليها العدة كاملة و لها الميراث » . « 1 »\r\n\r\n2 - صحيحه حسن بن محبوب\r\nعن على بن رئاب عن زرارة قال : سألت أبا جعفر عليه السلام عن رجل تزوج جارية لم تدرك لا يجامع مثلها أو تزوج رتقاء فأدخلت عليه ، فطلقها ساعة أدخلت عليه ؟ قال : « هاتان ينظر اليهن من يوثق به من النساء : فان كن كما دخلن عليه ، فان لها نصف الصداق الذي فرض لها و لا عدة عليهن منه . قال : فان مات الزوج عنهن قبل ان يطلق فان لها الميراث و نصف الصداق و عليهن العدة أربعة أشهر و عشراً . » « 2 »\r\n\r\n3 - صحيحه محمد بن مسلم\r\nكه صحيح أعلايى هم هست ، مع ذلك صاحب جواهر تعبير به خبر كرده است - عن احدهما عليهما السلام فى الرجل يموت و تحته امرأة لم يدخل بها ؟ قال : « لها نصف المهر و لها الميراث كاملا و عليها العدة كاملة » . « 3 »\r\n\r\n4 - مرسله عبد الرحمن بن الحجاج\r\nعن رجل عن على بن الحسين عليهما السلام فى المتوفى عنها زوجها و لم يدخل بها ؟ « ان لها نصف الصداق و لها الميراث و عليها العدة » . از آنجا كه قبل از عبد الرحمن بن حجاج در يك طريق صفوان بن يحيى و در طريق ديگر ابن ابى عمير هست ، بر خلاف ما ، مشهور اين را معتبر مىدانند . « 4 »\r\n\r\n5 - صحيحه حلبى\r\nعن ابى عبد الله عليه السلام قال : « ان لم يكن دخل بها و قد\r\n\r\n\r\n","description":"","footnote":"\r\n( 1 ) جامع احاديث الشيعة 26 : 317 ، ابواب المهور و الشروط ، الباب 21 ، الحديث 6 .\r\n( 2 ) جامع احاديث الشيعة 26 : 328 ، ابواب المهور و الشروط ، الباب 30 ، الحديث 1 .\r\n( 3 ) جامع احاديث الشيعة 26 : 329 ، ابواب المهور و الشروط ، الباب 31 ، الحديث 1 .\r\n( 4 ) جامع احاديث الشيعة 26 : 330 ، ابواب المهور و الشروط ، الباب 31 ، الحديث 2 .\r\n","page_name":" 6763 ","page_number":172},
  {"content":"\r\n\r\nفرض لها مهرا فلها نصف ما فرض لها و لها الميراث و عليها العدة « 1 » » . از اين روايت صاحب جواهر تعبير به صحيحه كرده است ، لكن توجه نكرده كه دلالت بر نصف مهر مىكند نه تمام مهر و لذا دو صحيحه براى حلبى در دلالت بر تمام مهر شمرده است .\r\n\r\n6 - روايت - به نظر ما - صحيحه أبو العباس الرزاز\r\nعن أيوب بن نوح عن صفوان بن يحيى عن ابن مسكان عن الحسن الصيقل و أبى العباس عن ابى عبد الله عليه السلام فى المرأة يموت عنها زوجها قبل أن يدخل بها ؟ قال : « لها نصف المهر و لها الميراث و عليها العدة « 2 » » .\r\nدو طريق ديگر هم براى اين روايت كلينى آورده است كه يكى حميد عن ابن سماعة عن صفوان . . . و ديگرى محمد بن اسماعيل عن الفضل بن شاذان عن صفوان . . . است كه طريق سماعة موثقه و طريق دوم هم به نظر ما معتبر است .\r\nحسن صيقل هم - اگر چه با همراه بودن أبو العباس كه مقصود فضل بن عبد الملك بقباق ، از اجلاى ثقات است نيازى به وثاقت او در اينجا نيست - به نظر ما ثقه است ؛ به خاطر اكثار روايت ابن مسكان و أبان بن عثمان از او و روايت حماد بن عثمان ، فضالة بن ايوب و يونس بن عبد الرحمن كه از فقهاء مهم و اصحاب اجماع هستند و در يك جا هم صفوان روايتى از صيقل دارد كه خيلى احتمال هست كه مرادش همين حسن صيقل باشد .\r\n\r\n7 - موثقه عبيد بن زرارة\r\nكه ابن بكير و ابن فضال در طريق آن هست - قال : سألت أبا عبد الله عليه السلام عن امرأة هلك زوجها و لم يدخل بها ؟ قال : « لها الميراث و عليها العدة كاملة و ان سمى لها مهراً فلها نصفه و ان لم يكن سمى لها مهرا فلا شيء لها « 3 » » . البته اين روايت را « فقيه » هم مثل « كافى » نقل نموده است ، لكن طريق آن را نديدم .\r\n\r\n\r\n","description":"","footnote":"\r\n( 1 ) جامع احاديث الشيعة 26 : 330 ، ابواب المهور و الشروط ، الباب 31 ، الحديث 3 .\r\n( 2 ) جامع احاديث الشيعة 26 : 330 ، ابواب المهور و الشروط ، الباب 31 ، الحديث 4 .\r\n( 3 ) جامع احاديث الشيعة 26 : 330 ، ابواب المهور و الشروط ، الباب 31 ، الحديث 5 .\r\n","page_name":" 6764 ","page_number":173},
  {"content":"\r\n\r\n\r\n8 - موثقه ديگر عبيد بن زرارة\r\nعن ابى عبد الله عليه السلام فى المتوفى عنها زوجها و لم يدخل بها ؟ « ان كان سمى لها مهرا فلها نصفه و هى ترثه و ان لم يكن سمى لها مهرا فلا مهر لها و هى ترثه » ، قلت : و العدة ، قال : « كف عن هذا « 1 » » .\r\n\r\n9 - روايت ديگر عبيد بن زرارة\r\nعن ابى عبد الله عليه السلام قال : فى الرجل يزوج ابنه يتيمة فى حجره و ابنه مدرك و اليتيمة غير مدركة ؟ قال : « نكاحه جائز على ابنه فان مات عزل ميراثها منه حتى تدرك ، فاذا أدركت حلفت بالله ما دعاها الى أخذ الميراث الا رضاها بالنكاح ، ثم يدفع اليها الميراث و نصف المهر . . . « 2 » » .\r\nنكته سندى : سند اين روايت كه « الحسن بن محبوب عن عبد العزيز العبدى عن عبيد بن زرارة » است طبق نظر مشهور معتبر است ، « 3 » ولى ما آن را معتبر نمىدانيم .\r\nنكات دلالتى : دو مطلب مهم از اين روايت - علاوه بر تنصيف در مهر كه محل بحث است - استفاده مىشود كه عبارتند از :\r\nالف . همان مطلبى كه در مكاسب مورد بحث است كه آيا اگر عقد از يك طرف اصيل و از يك طرف فضولى بود ، عقد براى طرف اصيل لازم مىشود و نمىتواند آن را به هم بزند ؟\r\nامام در اينجا مىفرمايد « جائز على ابنه » يعنى نسبت به او نفوذ و لزوم دارد .\r\nب . اين روايت دلالت مىكند بر اينكه اجازه در عقد فضولى در نكاح كاشف حقيقى است نه ناقل ؛ چرا كه با اجازه متأخر آن دختر كه در زمان عقد مدركة نبود ، حكم شده است به ثبوت زوجيت بين آنها از زمان عقد و لذا حكم به ارث شده است .\r\n\r\n10 - روايت معتبره عبيد بن زرارة و الفضل ابى العباس\r\nقالا : قلنا لأبي عبد الله عليه\r\n\r\n\r\n","description":"","footnote":"\r\n( 1 ) جامع احاديث الشيعة 26 : 331 ، ابواب المهور و الشروط ، الباب 31 ، الحديث 6 .\r\n( 2 ) جامع احاديث الشيعة 26 : 331 ، ابواب المهور و الشروط ، الباب 31 ، الحديث 7 .\r\n( 3 ) براى اينكه حسن بن محبوب از اصحاب اجماع است و طبق قول مشهور ، روايات كسى كه از اصحاب اجماع باشد ، صحيح است ، اگر چه اشخاص غير معتبر پس از آنها در طريق روايت باشد .\r\n","page_name":" 6765 ","page_number":174},
  {"content":"\r\n\r\nالسلام : ما تقول فى رجل تزوج امرأة ثم مات عنها زوجها و قد فرض لها الصداق ؟ قال : « لها نصف الصداق و ترثه من كل شىء و ان ماتت فهى كذلك » . « 1 »\r\nسند روايت : اين روايت دو طريق دارد :\r\nالف . الحسين بن محمد عن معلى بن محمد عن الوشاء عن أبان بن عثمان عن عبيد . . . كه در اين طريق فقط درباره معلى « يعرف و ينكر » گفته‌اند ، لكن به نظر ما مورد اعتبار است و مرحوم كلينى كتاب وشاء را به وسيله همين معلى نقل كرده است .\r\nب . على بن اسماعيل عن فضالة بن ايوب عن ابان بن عثمان عن عبيد . . . كه همه رجال اين سند مورد اعتباراند و على بن اسماعيل همان ميثمى است كه از وجوه متكلمين اماميه است و صفوان بن يحيى از او روايت مىكند .\r\n\r\n11 - صحيحه ابن ابى يعفور\r\nعن ابى عبد الله عليه السلام انه قال : فى امرأة توفيت قبل ان يدخل بها زوجها ، ما لها من المهر و كيف ميراثها ؟ فقال : « اذا كان قد فرض لها صداق فلها نصف المهر و هو يرثها و ان لم يكن فرض لها صداقا فهى ترثه و لا صداق لها » - و در نقل كافى اضافه مىكند - و قال : فى رجل توفى قبل أن يدخل بامرأته ؟ قال : « ان كان فرض لها مهرا فلها نصف المهر و هى ترثه و ان لم يكن فرض لها مهرا فلا مهر لها « 2 » » .\r\n\r\n12 - صحيحه زرارة\r\nقال : سألته عن المرأة تموت قبل ان يدخل بها زوجها أو يموت الزوج قبل ان يدخل بها ؟ فقال : « أيهما مات فللمرأة نصف ما فرض لها و ان لم يكن فرض لها ، فلا مهر لها « 3 » » .\r\n\r\n13 - صحيحه ابى عبيده حذاء\r\nقال : سألت أبا جعفر عليه السلام عن غلام و\r\n\r\n\r\n","description":"","footnote":"\r\n( 1 ) جامع احاديث الشيعة 26 : 331 ، ابواب المهور و الشروط ، الباب 31 ، الحديث 8 .\r\n( 2 ) جامع احاديث الشيعة 26 : 332 ، ابواب المهور و الشروط ، الباب 31 ، الحديث 9 .\r\n( 3 ) جامع احاديث الشيعة 26 : 332 ، ابواب المهور و الشروط ، الباب 31 ، الحديث 10 .\r\n","page_name":" 6766 ","page_number":175},
  {"content":"\r\n\r\nجارية زوجهما وليان لهما و هما غير مدركين ؟ « 1 » فقال : « النكاح جائز « 2 » و ايهما أدرك كان له الخيار « 3 » و ان ماتا قبل ان يدركا فلا ميراث بينهما و لا مهر الا ان يكونا قد أدركا و رضيا » « 4 » قلت : فان أدرك احدهما قبل الآخر ؟ « قال يجوز ذلك عليه ان هو رضى » « 5 » قلت : فان كان الرجل الذي أدرك قبل الجارية و رضى بالنكاح ثم مات قبل ان تدرك الجارية أ ترثه ؟\r\nقال : « نعم يعزل ميراثها منه حتى تدرك فتحلف بالله ما دعاها الى أخذ الميراث الا رضاها بالتزويج ، ثم يدفع اليها الميراث و نصف المهر » « 6 » قلت : فان ماتت الجارية و لم تكن أدركت أ يرثها الزوج المدرك ؟ قال : « لا لان لها الخيار اذا أدركت » . قلت : فان كان ابوها هو الذي زوجها قبل ان تدرك ؟ قال : « يجوز عليها تزويج الاب و يجوز على الغلام و المهر على الاب للجارية » . « 7 »\r\n\r\n14 - مرسله ابن بكير\r\nعن بعض اصحابنا عن ابى عبد الله عليه السلام فى رجل أرسل يخطب اليه امرأة و هو غائب ، فأنكحوا الغائب و فرض الصداق ، ثم جاء خبره بعد أنه توفى بعد ما سيق الصداق ؟ فقال : « ان كان أملك بعد ما توفى فليس لها صداق و لا ميراث ، و ان كان أملك قبل أن يتوفى فلها نصف الصداق و هى وارثه و عليها\r\n\r\n\r\n","description":"","footnote":"\r\n( 1 ) از ذيل روايت كه حكم به نفوذ عقد و لزوم آن در صورت ايجاد عقد توسط پدرهاى آنها نموده است ، معلوم مىشود كه مقصود از ولى در صدر روايت ولى عرفى است چرا كه در اينجا عقد دو ولى را فضولى و غير نافذ دانسته است ، كه بايد دو صغير بالغ شوند و آن را امضاء نمايند ) .\r\n( 2 ) مراد از جواز صحت تأهليه و شأنيت تصحيح در آن است ) .\r\n( 3 ) مقصود از اين خيار آن است كه مىتوانند اين صحت تأهليه را از بين ببرند و يا آن را امضاء كنند تا فعليت پيدا كند ) .\r\n( 4 ) يعنى غير از اينكه اينها به حد بلوغ برسند و به اين عقد راضى شوند راه ديگرى براى تصحيح اين عقد نيست . اين تعبير كه مشهور به استثناى منقطع است در قرآن و احاديث شايع است مانند «  لا تَأْكُلُوا أَمْوالَكُمْ بَيْنَكُمْ بِالْباطِلِ إِلَّا أَنْ تَكُونَ تِجارَةً عَنْ تَراضٍ  » كه در اينجا «  تِجارَةً عَنْ تَراضٍ  » از مصاديق اكل مال به باطل نيست ، مع ذلك از آن استثناء شده است . ولى اين مستثنيات منقطع در واقع مستثناى متصل‌اند ، لكن مستثنى منه آنها به جهت اكتفاء به قرينه سابق حذف شده است ) .\r\n( 5 ) اين عبارت هم دلالت مىكند بر لازم شدن عقد از طرف اصيل مادامىكه طرف فضولى امضاء يا رد نكرده است ، نظير روايت نهم كه بيانش گذشت )\r\n( 6 ) اين عبارت گذشته از دلالت بر محل بحث و اينكه در صورت موت قبل از دخول نصف مهر داده مىشود ، بر دو مطلب مهم ديگر هم دلالت مىكند ؛ اول تصحيح عقد فضولى در باب نكاح با منطوق روايت و در باب بيع به مفهوم اولويت ، و دوم اينكه برخى مثل آقاى گلپايگانى كه اجازه را ناقل مىدانند ، حرف صحيحى نيست و اين روايت اثبات مىكند كه اجازه در باب فضولى كاشف است ، حالا يا كشف حقيقى است و يا كشف حكمى ، بالاخره اينكه مىگويد كه الان كه اجازه داد احكام زوجيت از موقع حيات زوج بار مىشود و ارث و مهر به او تعلق مىگيرد ، كاشف بودن اجازه را اثبات مىكند .\r\n( 7 ) جامع احاديث الشيعة 26 : 333 ، ابواب المهور و الشروط ، الباب 31 ، الحديث 11 .\r\n","page_name":" 6767 ","page_number":176},
  {"content":"\r\n\r\nالعدة » . « 1 » معيار در اينجا زمان عقد است نه زمان وكالت و بايد حيات زوج در زمان عقد احراز شود و استصحاب حيات مفيد نيست . خلافاً لمرحوم آخوند ( ره )\r\n\r\n15 - مرسله جميل بن صالح\r\nعن بعض اصحاب ابى عبد الله عليه السلام فى أختين أهديتا الى أخوين فى ليلة فادخلت امرأة هذا على هذا و ادخلت امرأة هذا على هذا ؟ قال : « لكل واحدة منهما الصداق بالغشيان و ان كان وليهما تعمد ذلك اعزم الصداق و لا يقرب واحد منهما امرأته حتى تنقضى العدة ، فاذا انقضت العدة صارت كل واحدة منهما الى زوجها بالنكاح الاول » قيل له : فان ماتتا قبل انقضاء العدة ؟ فقال : « يرجع الزوجان به نصف الصداق على ورثتهما و يرثانهما الرجلان » قيل : فان مات الرجلان و هما فى العدة ؟ قال : « ترثانهما و لهما نصف المهر المسمى و عليهما العدة بعد ما تفرغان من العدة الاولى ، تعتد ان عدة المتوفى عنها زوجها » . « 2 » البته اين روايت بنابر مشهور چون حسن بن محبوب كه از اصحاب اجماع است آن را از جميل بن صالح روايت مىكند روايت معتبرى خواهد بود .\r\n\r\n16 - صحيحه محمد بن مسلم\r\nعن ابى جعفر عليه السلام قال : سألته عن الرجل يتزوج المرأة ثم يموت قبل ان يدخل بها ؟ فقال : « لها الميراث و عليها العدة أربعة أشهر و عشرا و ان كان سمى لها مهرا يعنى صداقا فلها نصفه و ان لم يكن سمى لها مهرا فلا مهر لها « 3 » » .\r\n\r\n17 - مرسله صدوق\r\nقال : و قال عليه السلام فى حديث آخر : « ان كان دخل بها فلها الصداق كاملا » . « 4 » اين روايت را شيخ صدوق به دنبال روايت قبلى ذكر مىكند و ظاهرا استدلال به مفهوم آن است ؛ چرا كه روايت دلالت مىكند بر اينكه شرط صداق كامل دخول به اوست .\r\n\r\nطائفه‌اى ديگر از روايات تنصيف\r\n\r\n\r\n","description":"","footnote":"\r\n( 1 ) جامع احاديث الشيعة 25 : 217 ، ابواب التزويج و حكمه و فضله ، الباب 68 ، الحديث 2 .\r\n( 2 ) جامع احاديث الشيعة 25 : 223 ، ابواب التزويج و حكمه و فضله ، الباب 73 ، الحديث 2 .\r\n( 3 ) وسائل الشيعة 26 : 221 ، ابواب ميراث الازواج ، الباب 12 ، الحديث 1 .\r\n( 4 ) وسائل الشيعة 26 : 221 ، ابواب ميراث الازواج ، الباب 12 ، الحديث 2 .\r\n","page_name":" 6768 ","page_number":177},
  {"content":"\r\n\r\nدر باب 17 از جلد 26 جامع الاحاديث رواياتى هست كه شايد بسيارى از آنها را دليل بر تنصيف بدانند ، ولى ما دلالت همه آنها بر اين معنا را تمام نمىدانيم ، لذا به ذكر سه روايت از بين آنها اكتفاء مىكنيم :\r\n\r\n1 - موثقه يونس بن يعقوب\r\nعن ابى عبد الله عليه السلام قال : سمعته يقول :\r\n« لا يوجب المهر الا الوقاع فى الفرج » . « 1 » وجه استدلال به اين روايت اين است كه بر خلاف نظر كسانى كه موت را هم مثل دخول موجب استقرار مهر كامل مىدانند ، اين روايت فقط دخول را موجب استقرار مهر مىداند .\r\n\r\n2 - موثقه ديگر يونس بن يعقوب :\r\nبه نظر ما با خبر قبلى بايد يكى باشند اگر چه سندهايشان مختلف است ؛ سند اولى « على بن فضال عن محمد بن الوليد عن يونس بن يعقوب » است و سند اين « حسن بن فضال عن يونس بن يعقوب » است كه حسن پدر على بن فضال است - قال : سألت أبا عبد الله عليه السلام عن رجل تزوج امرأة فأغلق بابا و أرخى سترا و لمس و قبل ثم طلقها أ يوجب عليه الصداق ؟ قال : « لا يوجب عليه الصداق إلّا الوقاع » . « 2 »\r\nان قلت : در اينجا سؤال در مورد طلاق است ، در حالى كه فرض بحث ما در موت است .\r\nقلت : اولا : اين اشكال در روايت قبلى وجود ندارد . و ثانيا : خصوصيت سؤال موجب خصوصيت جواب كلى نمىشود ، بله اگر ضمير در « لا يوجب عليه » را ظاهر در رجوع به مرد مطلق بدانيم استفاده ضابطه كلى از اين روايت مخدوش مىشود .\r\n\r\n3 - موثقه محمد بن مسلم\r\nعن ابى جعفر عليه السلام قال : سألته عن المهر متى يجب ؟ قال : « اذا أرخيت الستور و اجيف الباب . . . » « 3 » كه در اينجا سؤال از استقرار مهر\r\n\r\n\r\n","description":"","footnote":"\r\n( 1 ) جامع احاديث الشيعة 26 : 306 ، ابواب المهور و الشروط ، الباب 17 ، الحديث 5 .\r\n( 2 ) جامع احاديث الشيعة 26 : 306 ، ابواب المهور و الشروط ، الباب 17 ، الحديث 7 .\r\n( 3 ) جامع احاديث الشيعة 26 : 308 ، ابواب المهور و الشروط ، الباب 17 ، الحديث 12 .\r\n","page_name":" 6769 ","page_number":178},
  {"content":"\r\n\r\nاست و جواب حضرت اين است كه ميزان براى استقرار مهر دخول است « 1 » و ظاهرش اين است كه چيز ديگرى منشأ استقرار مهر نيست . و بعضى مثل صاحب وسائل خواسته‌اند از بعضى روايات ديگر اين باب مثل « اذا التقى الختانان وجب المهر و العدة » « 2 » و « اذا ادخله وجب الغسل و المهر و العدة » « 3 » استفاده بكنند كه مهر كامل فقط با دخول استقرار پيدا مىكند .\r\nاين گونه استدلال به نظر ما مورد شبهه است ؛ چرا كه ظاهر اين قضاياى شرطيه بيان ميزان براى تحقق دخول است به اينكه با چه مقدار محقق مىشود و نياز به انزال هست يا نه ؟ پس ديگر دلالت بر اينكه دخول تنها موجب استقرار مهر است نمىكنند ؛ نظير اينكه گفته شود كه : اگر زنى زنا كند و شوهر داشته باشد كشته مىشود . كه مفهوم اين كلام اين نيست كه شوهر داشتن علت منحصره براى قتل اوست .\r\n\r\nتوضيحى درباره سه روايت اخير\r\nدر روايت « لا يوجب المهر إلّا الوقاع فى الفرج » و همين طور « لا يوجب عليه الصداق الا الوقاع » يا بايد مقدر و مستثنى منه را « شىء » بگيريم و يا بايد جمعاً بين الادله مقدر را عبارت از « تمتع » بگيريم ، علىاى حال مقدار دلالت اين روايات به حسب ظاهر حصر مطلق است ؛ يعنى دلالت مىكنند بر اينكه چيزى كه موجب مهر است فقط دخول است ، لكن اين ظهور در صورتى كه ادله‌اى قائم شود بر اينكه چيز ديگرى هم موجب مهر است ، قابل حمل بر حصر اضافى است و لذا بدين صورت با آنها قابل جمع خواهد بود و تنافى نخواهد داشت .\r\n\r\nذكر روايات استقرار مهر با موت\r\n\r\n\r\n","description":"","footnote":"\r\n( 1 ) توضيح اين كه اگر چه لفظ دخول در روايت نيامده است ، لكن مستفاد از روايات ديگر همين باب اين است كه ارخاء ستور و اغلاق باب را اماره بر دخول مىدانسته‌اند مثلا در روايت 11 همين باب مىفرمايد « و خلاؤه بها دخول » .\r\n( 2 ) جامع احاديث الشيعة 26 : 305 ، ابواب المهور و الشروط ، الباب 17 ، الحديث 1 .\r\n( 3 ) جامع احاديث الشيعة 26 : 306 ، ابواب المهور و الشروط ، الباب 17 ، الحديث 2 .\r\n","page_name":" 6770 ","page_number":179},
  {"content":"\r\n\r\nدر مقابل بيست روايتى كه براى قول به تنصيف مهر در صورت موت أحد الزوجين ذكر كرديم 9 روايت است كه دلالت بر استقرار مهر با موت يكى از آنها مىكند كه عبارتند از :\r\n\r\n1 - روايت سليمان خالد\r\nقال : سألته عن المتوفى عنها زوجها و لم يدخل بها ؟\r\nفقال : « ان كان فرض لها مهراً فلها مهرها و عليها العدة و لها الميراث . . . » . « 1 »\r\nتذكر سندى : سند اين روايت در جامع الاحاديث به اين صورت است كه : « سعد بن عبد الله عن ابراهيم بن مهزيار عن على أخيه عن عثمان بن عيسى عن سماعة و ابن مسكان عن سليمان بن خالد . . . » و در ذكر سند اين روايت دو نقصان در جامع الاحاديث واقع شده است : اول اينكه ظاهر اين سند اين است كه عثمان بن عيسى از سماعه و ابن مسكان و آنها از سليمان بن خالد و او از امام عليه السلام سؤال مىكند ، در حالى كه هم به اقتضاء طبقه و هم به طورى كه در تهذيب و استبصار آمده است و صاحب وسائل هم آن را درست آورده است ، در يك سند سماعة بدون واسطه از امام عليه السلام همين سؤال را كرده است و در سند ديگر عثمان بن عيسى از ابن مسكان و او از سليمان و او از امام عليه السلام سؤال مىكند .\r\nدوم : اينكه اين روايت يك سند ديگر هم دارد كه در تهذيب و استبصار همين روايت را از كتاب حسين بن سعيد عن عثمان بن عيسى عن سماعة قال سألته . . .\r\nهم نقل كرده‌اند ، ولى جامع الاحاديث اين سند را نياورده است .\r\n\r\n2 - روايت ابى الصباح الكنانى\r\nعن ابى عبد الله عليه السلام قال : اذا توفى الرجل عن امرأته و لم يدخل بها فلها المهر كله ان كان سمى لها مهراً و سهمها من الميراث . . . » . « 2 »\r\n\r\n3 - صحيحه حلبى\r\nعن ابى عبد الله عليه السلام : انه قال فى المتوفى عنها زوجها اذا لم يدخل بها : « ان كان فرض لها مهرا فلها مهرها الذي فرض لها و لها الميراث . . . » . « 3 »\r\n\r\n\r\n","description":"","footnote":"\r\n( 1 ) جامع احاديث الشيعة 26 : 333 ، ابواب المهور و الشروط ، الباب 31 ، الحديث 12 .\r\n( 2 ) جامع احاديث الشيعة 26 : 333 ، ابواب المهور و الشروط ، الباب 31 ، الحديث 13 .\r\n( 3 ) جامع احاديث الشيعة 26 : 334 ، ابواب المهور و الشروط ، الباب 31 ، الحديث 14 .\r\n","page_name":" 6771 ","page_number":180},
  {"content":"\r\n\r\n\r\n4 - صحيحه منصور بن حازم\r\nقال : سألت ابا عبد الله عليه السلام عن الرجل يتزوج المرأة فيموت عنها قبل أن يدخل بها ؟ قال : « لها صداقها كاملا و ترثه . . . » . « 1 »\r\n\r\n5 - موثقه منصور بن حازم\r\nقال : قلت لأبي عبد الله عليه السلام : رجل تزوج امرأة و سمى لها صداقا ، ثم مات عنها و لم يدخل بها ؟ قال : « لها المهر كاملا و لها الميراث » قلت : فانهم رووا عنك أن لها نصف المهر قال : « لا يحفظون عنى ، انما ذلك للمطلقه » . « 2 »\r\n\r\n6 - روايت دعائم الاسلام\r\nعن جعفر بن محمد عليهما السلام انه قال فى رجل تزويج امرأة و لم يفرض لها صداقا فمات عنها او طلقها قبل ان يدخل بها قال : « ان طلقها فليس لها صداق - الى ان قال - و ان مات عنها او ماتت عنه فلها الصداق كاملا » « 3 »\r\n\r\nجمع بين روايات مسأله\r\nدر كلمات فقهاء دو راه براى جمع بين روايات مختلف مسأله ذكر نموده‌اند كه در صورت صحيح بودن يكى از آنها ، ديگر نوبت به تعارض و مرجح‌ها نمىرسد و آن دو راه عبارتند از :\r\n1 - راهى كه مرحوم شيخ طوسى در « تهذيب » ذكر نموده است .\r\n2 - راهى كه مرحوم صاحب رياض آن را متعرض شده است .\r\n\r\nذكر نحوه جمع شيخ طوسى بين روايات\r\nايشان مىفرمايد : اما در صورتى كه مرد فوت كند ، رواياتى كه دلالت بر تنصيف مهر مىكنند را حمل مىكنيم بر اينكه مستحب مؤكد است كه زن از نصف ديگر مهر خود كه به موجب روايات استقرار مهر با موت ، حق اوست صرف نظر كند . اگر بگوييد : كه چرا روايات استقرار مهر را حمل بر استحباب دادن تمام مهر بر مرد نمىكنيد ، تا اينكه روايات تنصيف نيازى به حمل نداشته باشند ؟ جوابش اين\r\n\r\n\r\n","description":"","footnote":"\r\n( 1 ) جامع احاديث الشيعة 26 : 334 ، ابواب المهور و الشروط ، الباب 31 ، الحديث 15 .\r\n( 2 ) جامع احاديث الشيعة 26 : 334 ، ابواب المهور و الشروط ، الباب 31 ، الحديث 16 .\r\n( 3 ) جامع احاديث الشيعة 26 : 334 ، ابواب المهور و الشروط ، الباب 32 ، الحديث 5 .\r\n","page_name":" 6772 ","page_number":181},
  {"content":"\r\n\r\nاست كه بله اين احتمال هم هست ، لكن چون اين روايات موافق با ظاهر كتابند كه به مقتضاى آيه شريفه دادن همه مهر را پس از ازدواج لازم كرده است ، ما در روايات تنصيف تصرف نموده و آنها را حمل بر استحباب مىكنيم . و اما در صورتى كه زن فوت كرده باشد ، با توجه به اينكه روايات تنصيف مهر در اين صورت معارضى در بين روايات ندارند ، در اين صورت حكم به تنصيف مهر مىشود . « 1 »\r\n\r\nاشكال‌هاى اين جمع\r\n\r\nاشكال اول :\r\nاين است كه اگر اين حمل را نسبت به 17 روايت از 20 روايت تنصيف بپذيريم ؛ چرا كه در آنها مثل « لها النصف » آمده است و مىتوان گفت كه با توجه به استحباب صرف نظر كردن آنها از نصف ديگر ، ادعاءً گفته شده است كه براى او نصف مهر است . ولى در سه روايت اين حمل خيلى بعيد است و آنها عبارتند از :\r\n1 - مرسله جميل بن صالح « 2 »\r\n2 - روايت عبيد بن زراره « 3 »\r\n3 - صحيحه ابى عبيده حذاء « 4 »\r\nچرا كه در مرسله جميل در صورت فوت زن‌ها قبل از دخول مىفرمايد : « يرجع الزوجان به نصف الصداق على ورثتهما » يعنى شوهرها نصف مهريه‌اى را كه داده‌اند از وارث‌هاى زن‌ها پس بگيرند و اين صريح در اين است كه آن نصف مورد مطالبه حق اينهاست ، در حالى كه اين نمىسازد با قول به اينكه تمام مهر حق زنهاست لكن استحباب دارد كه از نصفش صرف نظر كنند .\r\nو همين طور در روايت عبيد بن زراره و صحيحه ابى عبيده كه موردشان در جايى است كه زن مىخواهد پس از بلوغ عقدى را كه براى او شده است - و از\r\n\r\n\r\n","description":"","footnote":"\r\n( 1 ) تهذيب الاحكام 8 : 147 .\r\n( 2 ) جامع احاديث الشيعة ، ج 25 ، باب 73 از ابواب التزويج و حكمه و فضله ، ح 2 .\r\n( 3 ) همان ، ج 26 ، باب 31 از ابواب المهور و الشروط ، حديث 7 .\r\n( 4 ) همان ، حديث 11 .\r\n","page_name":" 6773 ","page_number":182},
  {"content":"\r\n\r\nطرف شوهر نفوذ داشته است ، لكن شوهر قبل از بلوغ او فوت كرده است - امضاء كند مىفرمايد : « ثم يدفع اليها الميراث و نصف المهر » اين تعبير با استحقاق تمام مهر توسط زوجه سازگارى ندارد ، مگر در صورتى كه ادعا شود كه زن‌ها غالبا راضى هستند كه از نصف حق خود صرف نظر كنند و آن را نگيرند و به خاطر اين غلبه چنين تعبيرى شده است ، در حالى كه چنين رضايتى نادر است و با اين وصف لازم مىآيد اينها را حمل بر نادر كنيم بالاخره به نظر مىرسد كه اين جمع از جمع‌هاى عرفى نيست .\r\n\r\nاشكال دوم :\r\nراجع به تفصيلى است كه ايشان بين موت زوجه و موت زوج داده است و در صورت موت زوجه او را مستحق خصوص نصف مهر دانسته است ، اين تفصيل ايشان از دو جهت مخدوش است :\r\nجهت اول : اين كه ايشان ادعاء نموده است كه روايات دال بر تنصيف مهر در صورت فوت زن معارضى ندارد و سايرين هم نوعا اين را گفته‌اند ، حرف درستى نيست ؛ چرا كه دو روايت معارض وجود دارد كه عبارتند از :\r\nالف . موثقه منصور بن حازم كه حضرت به صورت ضابطه كلى مىفرمايد : « انما ذلك للمطلقة » « 1 » يعنى مسأله تنصيف مهريه فقط در مطلقه هست .\r\nب . روايت دعائم الاسلام كه مىفرمايد : « و ان مات عنها او ماتت عنه فلها الصداق كاملا » « 2 » كه اينها دلالت مىكنند كه مهريه زن در صورت فوت او قبل از دخول هم مثل صورت فوت شوهرش قبل از دخول كامل است .\r\nجهت دوم : اين تفصيل بين موت زن و موت مرد اگر چه نسبت به يكى از روايات يعنى موثقه ابن ابى يعفور « 3 » - كه مرحوم شيخ فقط قسمت اول آن را كه راجع به فوت زن است نقل كرده است ولى مرحوم كلينى قسمت دومى را هم به\r\n\r\n\r\n","description":"","footnote":"\r\n( 1 ) همان ، ج 16 .\r\n( 2 ) همان ، ج 26 ، باب 32 ، ج 5 .\r\n( 3 ) همان ، باب 31 ، ح 10 .\r\n","page_name":" 6774 ","page_number":183},
  {"content":"\r\n\r\nآن اضافه كرده است كه راجع به فوت مرد است و معلوم نيست كه اين دو قسمت در يك جلسه بوده باشند - مىتواند با توجه به احتمال در دو جلسه بودن ، قابل توجيه باشد « 1 » و لكن نسبت به چند روايت ديگر چنين تفصيلى قابل توجيه و مورد قبول عرف نيست و آنها عبارتند از : 1 - موثقه عبيد بن زرارة « 2 » كه در آن داشت « ان هلكت او هلك او طلقها فلها النصف » ؛ چرا كه اينها همه در سياق واحداند و نمىشود چنين تقدير گرفت كه « ان هلكت فلها النصف حقيقة و ان هلك فلها النصف ادعاء » يعنى اگر زن فوت كند حقيقتاً مىگوييم كه نصف مهر براى زن است و اما اگر مرد فوت كرده باشد ادعاء مىگوييم كه نصف مهر براى اوست و الا در حقيقت در اين صورت تمام مهر را مستحق است ، و يا بگوييم كه اينكه گفته است كه در صورت فوت مرد ، نصف مهر را مستحق مىشود از روى تقيه است ولى در صورت فوت زن و طلاق تقيه در كار نيست ، آيا در اينجا چنين تفكيك‌هايى ، عقلايى و مورد قبول عرف است ؟ ! به علاوه كه عامه هم در صورت فوت مرد و هم صورت فوت زن قائل به تنصيف هستند .\r\n2 - معتبره عبيد بن زرارة و الفضل ابى العباس « 3 » كه در آن مىفرمايد « لها نصف الصداق و ترثه من كل شىء و ان ماتت فهى كذلك »\r\n3 - صحيحه زرارة « 4 » كه در آن مىفرمايد : « أيهما مات فللمرأة نصف ما فرض لها »\r\n4 - مرسله جميل « 5 » كه در آن آمده است : فان ماتت قبل انقضاء العدة ؟ فقال : « يرجع الزوجان به نصف الصداق على ورثتهما و يرثانهما الرجلان » قيل : فان مات الرجلان و هما فى العدة ؟ قال : « ترثانهما و لهما نصف المهر المسمى » .\r\nدر اين سه روايت هم همان استبعاد تفكيك كه در مورد روايت اولى گفته شد\r\n\r\n\r\n","description":"","footnote":"\r\n( 1 ) يعنى فقط صدر روايت را اخذ كنيم ولى با وجود روايات فراوان درباره تنصيف نمىتوانيم فقط اين روايت را اخذ كنيم .\r\n( 2 ) همان ، باب 21 ، ح 6 .\r\n( 3 ) همان ، ج 8 .\r\n( 4 ) همان ، ج 10 .\r\n( 5 ) همان ، ج 25 ، باب 73 از ابواب التزويج و حكمه و فضله ، ح 2 .\r\n","page_name":" 6775 ","page_number":184},
  {"content":"\r\n\r\nوجود دارد . پس اين تفصيلى كه شيخ داده است به هيچ وجه قابل پذيرش نيست و چنين جمعى نمىتواند مورد قبول عرف و عقلاء باشد .\r\n\r\nراه صاحب رياض در جمع بين روايات\r\nايشان مىگويد : روايات تنصيف صراحت در تنصيف دارند ، در حالى كه روايات استقرار مهر ظهور در مهر كامل دارند و قابليت دارند كه حمل بشوند بر همان مهرى كه حق اوست و اين هم با مهر كامل مىسازد كه با دخول استقرار پيدا مىكند و هم با نصف مهر كه در صورتهاى ديگر مثل موت يكى از آنها قبل از دخول ثابت مىشود ، پس تعيين مقدار آن را بايد از دليل ديگر استفاده نمود كه همان روايات تنصيف مىباشند ، بالاخره مىگويد ما اين گونه جمع مىكنيم « و ان بعد فى بعضها » اگر چه چنين جمعى نسبت به بعضى از روايات بعيد است .\r\n\r\nاشكال جمع صاحب رياض\r\nاگر كسى به روايات استقرار مهر با موت مراجعه كند ، مىبينند كه اين روايات اصلا قابليت چنين حملى را ندارند چرا كه كامل بودن مهر يا در اكثر آنها مورد تصريح قرار گرفته است كه عبارتند از :\r\n1 - در روايت ابى الصباح الكنانى « 1 » مىفرمايد : « فلها المهر كله » .\r\n2 - در صحيحه منصور بن حازم « 2 » مىفرمايد : « لها صداقها كاملا »\r\n3 - در موثقه منصور بن حازم مىفرمايد : « 3 » « لها المهر كاملا »\r\n4 - در روايت دعائم الاسلام « 4 » هم مىفرمايد : « فلها الصداق كاملا » .\r\nو يا اينكه در سياق واحد دو بار مهر ذكر شده است كه از يكى قطعا تمام مهر اراده شده است و فهم عرفى اقتضاء مىكند كه از ديگرى هم همان تمام مهر اراده شده باشد و حمل آن به غير آن خلاف فهم عرف بوده و مورد قبول آنها نيست كه\r\n\r\n\r\n","description":"","footnote":"\r\n( 1 ) همان ، ج 26 ، باب 31 از ابواب المهور و الشروط ، ح 13 .\r\n( 2 ) همان ، ج 15 .\r\n( 3 ) همان ، ج 16 .\r\n( 4 ) همان ، باب 32 ، حديث 5 .\r\n","page_name":" 6776 ","page_number":185},
  {"content":"\r\n\r\nعبارتند از :\r\n1 - روايت سليمان بن خالد « 1 » كه حضرت در آن مىفرمايد : « ان كان فرض لها مهرا فلها مهرها »\r\n2 - صحيحه حلبى كه حضرت در آن مىفرمايد : « ان كان فرض لها مهرا فلها مهرها الذي فرض لها » « 2 » كه خيلى بعيد است كه « فرض » دومى را مجهول بخوانيم ، عرف اين را نمىپذيرد .\r\nپس نتيجه گرفتيم كه اين راههايى كه براى جمع دلالى بين اخبار مختلف در مسأله گفته شده بود ، قابل پذيرش عقلاء نبوده و جمع عرفى نيستند و لذا اين روايات با همديگر متعارض و غير قابل جمع مىشوند و بايد احكام خبرين متعارضين را در موردشان جارى نماييم .\r\n\r\nراه‌هاى ترجيح يك طرف از اخبار متعارض مسأله\r\n\r\nراه اول : ترجيح اخبار استقرار مهر به دليل موافقت با كتاب\r\nبعضى گفته‌اند : با توجه به موافقت روايات استقرار مهر با آيه شريفه  « وَ آتُوا النِّساءَ صَدُقاتِهِنَّ نِحْلَةً فَإِنْ طِبْنَ لَكُمْ عَنْ شَيْءٍ مِنْهُ نَفْساً فَكُلُوهُ هَنِيئاً مَرِيئاً »  بايد آنها را اخذ نماييم و ترجيح بدهيم بر روايات تنصيف .\r\n\r\nاشكال‌هاى اين ترجيح\r\nاشكال اول : اساسا چنين دلالتى براى اين آيه ثابت نيست تا اينكه موافقت روايات استقرار مهر با آن موجب ترجيح آنها بر روايات تنصيف بشود ؛ چرا كه به نظر مىرسد كه عنايت اين آيه به مسأله استقرار مهر و اينكه به چه چيزى حاصل مىشود نيست و به اين جهت نظرى ندارند ؛ يعنى اين آيه در صدد بيان حكم شرعى نيست ، بلكه در مقام بيان يك پيام اخلاقى است و شاهدش استفاده از كلمه « نخلة » - به معناى اينكه مهريه را بر خود دين حساب كنيد و يا به معناى اينكه\r\n\r\n\r\n","description":"","footnote":"\r\n( 1 ) همان ، باب 31 ، ج 12 .\r\n( 2 ) همان ، حديث 14 .\r\n","page_name":" 6777 ","page_number":186},
  {"content":"\r\n\r\nهمان مهريه‌اى را كه مستقر شده هديه گونه و همراه با احترام بپردازيد - و همين طور آوردن اين جمله كه « اگر با طيب نفس از چيزى از آن گذشت كردند پس آن را به گوارايى مصرف كنيد » در ادامه آيه مىباشد و الا اين آيه ناظر به اسباب استقرار نيست كه بگويد كه تمام مهرها استقرار دارند ، تا اينكه در تمام مواردى كه فسخ قبل از دخول توسط زن يا مرد هست و يا انفساخ هست و مهرى نيست ، بگوييم كه آيه شريفه در آنها تخصيص خورده است .\r\nاشكال دوم : كه در « رياض » دارد اين است كه بر فرض كه آيه چنين دلالتى داشته باشد ، اين در خصوص صورت زنده بودن آنها خصوصا شوهر است و اما شامل صورت فوت آنها مخصوصا فوت مرد نيست چرا كه خطاب به شوهرهاى زنده است نه مرده و در عالم برزخ ، تا شامل حكم فوت هم بشود .\r\nاشكال سوم : حتى اگر بپذيريم كه آيه دلالت بر استقرار تمام مهريه دارد ، لكن در روايات مخالف با كتاب ، يك خصوصياتى هست كه قاعده عام ترجيح به موافقت با ظاهر كتاب در اينجا جارى نمىشود و آن عبارت از اين است كه اولا : اين روايات قطعى الصدوراند و ثانيا : مخالف با عامه‌اند و ثالثا : اگر بخواهيم از آنها به خاطر مخالفت با عموم آيه مذكور ، دست برداريم راه مقبولى براى حمل مدلول آنها بر غير دلالت بر تنصيف مهر در صورت فوت أحد الزوجين نداريم ، لذا نمىتوانيم از ادله ترجيح به موافقت ظاهر كتاب ، ترجيح استفاده كنيم ؛ چرا كه كاشفيت موافقت كتاب از حكم واقعى در اين صورت از بين مىرود ، خصوصا با استفاده‌اى كه از روايت عمر بن حنظله و غير آن مىشود كه وجه مرجح قرار دادن موافقت با ظاهر كتاب اين است كه نظرات عامه نوعا و به حسب غلبه مخالف با كتابند و روشن است كه با اين وصف ديگر مرجح بودن موافقت كتاب در ما نحن فيه از كار مىافتد و بايد به سراغ ساير مرجحات در خبرين متعارضين برويم .\r\n\r\nراه دوم : ترجيح اخبار استقرار مهر به موثقه منصور بن حازم\r\n\r\n","description":"","footnote":"","page_name":" 6778 ","page_number":187},
  {"content":"\r\n\r\nعده‌اى گفته‌اند : ما در اينجا دليل خاص بر تقديم روايات استقرار مهر داريم و آن موثقه منصور بن حازم « 1 » است كه سائل در آن مىپرسد : فانهم رووا عنك أن لها نصف المهر ؟ و حضرت جواب مىدهد : « لا يحفظون عنى ، انما ذلك للمطلقة » ، پس حضرت به طور روشن فرموده است كه مراد ما از روايات تنصيف خصوص مهر براى مطلقه قبل از دخول بوده است و چون مطلب را درست حفظ نمىكنند چنين نسبتى به ما داده‌اند كه در صورت مرگ يكى از زوجين قبل از دخول هم مهر نصف مىشود .\r\nاشكال اين راه : اين است كه اين عبارت « لا يحفظون عنى » را چگونه بايد معنا كرد ؟ آيا مقصود حضرت را اشتباه فهميده‌اند ؟ ! البته اگر مسأله ريز و دقيقى بود كه كمتر كسى متوجه آن مىشد ، احتمال اشتباه در فهم بود ، ولى در جايى كه در بيست روايت ، اجلاء و بزرگان از روات نوعاً مسأله موت را پرسيده‌اند ، آيا مىشود كه حضرت در جوابشان حكم مطلقه را به جاى حكم موت گفته باشد ! و آنها هم نفهميده باشند ؟ !\r\nالبته ممكن است مقصود حضرت از لا يحفظون عنى اين باشد كه اينها توجه نكرده‌اند كه من مسأله نصف مهر براى صورت موت أحد الزوجين را از روى تقيه به اينها گفته‌ام ، آن‌ها اين جهت را نفهميده‌اند كه نصف مهريه در حكم واقعى اختصاص به مطلقه دارد و در مورد موت نمىآيد .\r\nلكن اشكال اين وجه اين است كه با مراجعه به كتب مربوط به فتاوى عامه به دست آمد كه نظر مطرح در بين عامه عبارت از استقرار تمام مهر است نه نصف مهر ؛ در « ناصريات » سيد مرتضى و همين طور در « غنيه » و « جامع الخلاف » - كه احتمالا « غنيه » از « ناصريات » و « جامع الخلاف » هم حتما از « غنيه » گرفته است - آمده است كه تمام فقهاء قائل به استقرار مهر هستند و مرادش از فقهاء ، فقهاء\r\n\r\n\r\n","description":"","footnote":"\r\n( 1 ) همان ، ج 26 ، باب 31 ، حديث 16 .\r\n","page_name":" 6779 ","page_number":188},
  {"content":"\r\n\r\nمسلمين است ، ابن قدامه هم در « مغنى » مىگويد : اگر زن بميرد يا خودكشى كند و يا ديگرى او را بكشد ، تمام مهر را مالك است ؛ اين را تنصيص نموده و هيچ نقل خلافى هم نمىكند . در جاهاى ديگر هم از كتب ما گفته‌اند كه اكثر عامه قائل به استقراراند و اگر شواذى هم قائل به تنصيف باشند من برخورد نكردم . پس ترجيح اخبار استقرار تمام مهر و رها كردن اخبار تنصيف يا حمل آنها بر تقيه به واسطه موثقه منصور بن حازم كار صحيحى نيست .\r\n\r\nراه سوم : ترجيح اخبار تنصيف و حمل اخبار استقرار بر تقيه\r\nعلاوه بر اينكه مقتضاى قواعد عامه در باب مرجحات پس از عدم امكان ترجيح به كتاب ، حل تعارض با ترجيح اخبار مخالف با عامه است - در اينجا نيز اخبار تنصيف مهر مخالف با عامه‌اند - پس به حسب قاعده بايد آنها را اخذ نموده و اخبار استقرار مهر را حمل بر صدور از روى تقيه بكنيم ، در روايت ديگر منصور بن حازم مؤيد اين ترجيح محسوب مىشود . در حقيقت حاكم بر روايت قبلى منصور بن حازم است و اثبات مىكند كه خود آن روايت از روى تقيه صادر شده بوده است و آن روايت چنين است :\r\nسعد بن عبد الله فى بصائر الدرجات عن محمد بن ابى عمير عن جميل بن صالح عن منصور بن حازم عن ابى عبد الله عليه السلام : « ما أجد أحدا احدثه و انى لاحدث الرجل بالحديث فيتحدث به فاوتى به فأقول : انى لم اقله . » « 1 »\r\nنكته سندى : بايد توجه داشت كه در اين گونه سندها تعليق ؛ يعنى سقوط اوائل سند ، واقع شده است ؛ چرا كه سعد بن عبد الله در سنه 299 يا 300 و يا 301 - على الخلاف - فوت كرده است در حالى كه ابن ابى عمير در 217 يعنى هشت دهه قبل از او فوت نموده است ، پس حد اقل بايد يك واسطه بين آنها باشد . و چنين تعليق‌هايى در بين كتب قدماء بر خلاف متأخرين وجود داشته است كه گاهى از نام\r\n\r\n\r\n","description":"","footnote":"\r\n( 1 ) جامع الاحاديث الشيعة 26 : 335 ، وسائل الشيعة 21 : 333 .\r\n","page_name":" 6780 ","page_number":189},
  {"content":"\r\n\r\nصاحب كتاب شروع مىكرده‌اند و سند قبل از آن را مستقل ذكر مىكردند مثل صدوق در « فقيه » و شيخ در « تهذيب » و « استبصار » و گاهى هم به خاطر ذكر بخش اول سند در روايات قبلى ، ابتداء سند را در روايات بعدى از روى اعتماد به ذكر آن در گذشته ، مىانداختند و اين كار در « كافى » به طور فراوان واقع شده است . در اينجا هم پس از مراجعه به كتاب « مختصر البصائر » « 1 » ديدم كه سعد بن عبد الله دو طريق به ابن ابى عمير دارد ؛ يك طريق دو واسطه‌اى كه عبارت است از : سعد بن عبد الله عن احمد بن محمد بن عيسى عن أبيه و الحسين بن سعيد عن ابن ابى عمير و در نسخه هم اشتباهاً « أبيه » در طريق سقط شده است . و يك طريق يك واسطه‌اى كه عبارت است از : سعد بن عبد الله حدثنى يعقوب بن يزيد عن ابن ابى عمير ، خلاصه سند روايت صحيح است و تعليق مذكور ضررى به آن نمىزند .\r\nدلالت روايت : حضرت در اين روايت در دل مىكنند و مىفرمايند : من كسى را پيدا نمىكنم كه براى او حديث نقل كنم چرا كه حديث سرى است ولى اينها براى ديگران نقل مىكنند و مهرا براى شيعيان مشكل ايجاد مىكنند ، نزد من مىآيند و مىگويند كه اين حرف چيست ؟ جواب مىدهم كه من اين حرف را نزده‌ام . يعنى حضرت در اين تعبيرات توريه مىكرده است و مرادش اين بوده كه من نگفتم كه آن را منتشر كنند و در اختيار شما قرار بدهند . خلاصه از اين استفاده مىشود كه اينكه حضرت در روايت منصور بن حازم مىگويد « لا يحفظون عنى » از روى توريه بوده است ؛ يعنى جزء اسرار بودن اين روايات تنصيف را حفظ نكرده‌اند ، پس خود روايت منصور از روى تقيه صادر شده است و لذا شاهد بر تقيه‌اى بودن روايات تنصيف نمىشود .\r\nنتيجه : اينكه به حسب ظواهر ادله و وفاقاً به فتواى جمعى از قدماء ، متأخرين و\r\n\r\n\r\n","description":"","footnote":"\r\n( 1 ) اين كتاب بخشى از روايات « بصائر الدرجات » را كه اصلش به دست ما نرسيده است ، دارد - و اين « مختصر البصائر » چاپ شده ، در واقع كتاب الرجعه تأليف يكى از شاگردان شهيد ثانى است كه يك قسمتش هم از « مختصر البصائر » است بر خلاف آنچه خيال كرده‌اند كه اين را خود كتاب « مختصر البصائر » دانسته‌اند .\r\n","page_name":" 6781 ","page_number":190},
  {"content":"\r\n\r\nفقيه مسلم مرحوم آقاى اصفهانى و بعضى ديگر كه هم در موت زوج و هم در موت زوجه فتواى به تنصيف داده‌اند و همين طور به لحاظ بيست روايتى كه بر تنصيف روايت شده است و معلوم مىشود كه فتواى اصحاب ائمه - خصوصاً آن رواتى كه فقط روايت تنصيف را نقل كرده‌اند - مطابق با اين بوده است ، اقوى به نظر ما قول به تنصيف است .\r\n\r\nتطبيق بحث بر مسأله تدليس به غير معقوده\r\nپس از روشن شدن كلمه مهريه در صورت موت احد الزوجين ، روشن مىشود كه در مسأله تدليس هم اگر دو خواهرى كه به عقد دو برادر در آمده‌اند و هركدامشان به شوهر ديگر تحويل داده شده‌اند اگر بعد از دخول به آنها در ايام عده يكى از آنها بميرد بايد نصف مهريه به زن يا وراثش داده شود و بر اساس مرسله جميل و اين قول هم قولى نيست كه هيچ قائلى نداشته باشد ، و چنان نيست كه صاحب جواهر به استدلال اشكال كرده و از « كشف اللثام » هم نقل كرده است كه اين قول قائلى ندارد . و بعد علامه در « مختلف » روايت را توجيه كرده و شهيد ثانى در « مسالك » به آن اشكال كرده است . بالاخره روايت دال بر اين معنا در اينجا يعنى مرسله جميل « 1 » را طرحش را به خاطر ضعف سند اولى دانسته است از حملى كه شاهدى بر آن نباشد ؛ چرا كه در بررسى مسأله روشن شد كه اين قول ، هم در بين قدماء و هم در بين متأخرين قائل‌هايى دارد كه شمارش آنها قبلا گذشت « 2 » و نكته‌اى كه در اينجا بايد توجه كرد سهوى است كه از صاحب جواهر شده است در نسبتى به كاشف اللثام داده است ، چرا كه ايشان شيخ صدوق را جزو قائلين به تنصيف شمرده است و وجود قائلى غير او را انكار كرده است در حالى كه صاحب جواهر انكار مطلق وجود قائل به تنصيف را به كاشف اللثام نسبت داده است .\r\n\r\n\r\n","description":"","footnote":"\r\n( 1 ) همان ، ج 25 ، باب 73 از ابواب التزويج حكمه و فضله ، ج 2 .\r\n( 2 ) در صفحه 4 - 7 گذشت .\r\n","page_name":" 6782 ","page_number":191},
  {"content":"\r\n\r\n\r\nبحث دوم و سوم : قيد جهل زن در تعلق مهريه و حكم عهده مهريه\r\nنظر به اينكه اين دو بحث - كه در تقسيم ابحاث مسأله هفتم به طور مستقل از آنها ياد كرديم ؛ « 1 » يعنى مسأله اعتبار جهل زن در تعلق مهريه به او و مسأله عهده مهريه و اينكه آيا به عهده ولى است يا خود زن يا تفصيلى در مسأله است - مطالبشان آميخته به هم بوده و در جواهر هم به تبع جامع المقاصد به صورت مختلط ذكر شده است ، ما هم آن را به همان نحو كه صاحب جواهر آورده است ، مورد بحث قرار مىدهيم .\r\n\r\nكلام جامع المقاصد\r\nصاحب جواهر عبارتى را در اينجا از محقق كركى در « جامع المقاصد » نقل مىكند و سپس به نقد آن مىپردازد و آن كلام اين است : « و ينبغى ان يقال : ان تعمد الولى و الزوجة أو كانا معا جاهلين فالغرم عليها دون الولى ؛ لان سببيتها أقوى ، نعم يستثنى لها أقل ما يصلح مهرا . و ان تعمد أحدهما خاصة فالغرم مختص به ، فان تعمدت هى فلا بدّ من استثناء الاقل . و لو علم الزوج و جهلت المرأة غرم مهر المثل ، و لا يرجع به على احد . و ينبغى تأمل هذا التفصيل ؛ لانى لم أجد به قائلا » . « 2 »\r\nيعنى نظر محقق كركى در فرض مسأله ؛ كه كسى دو دخترش را به عقد دو مرد در آورده است ، سپس زن هر كدام را به حجله شوهر ديگرى فرستاده است ، در مورد غرامت مهريه‌اى كه هر مرد بايد به زنى كه اشتباها با او مباشرت كرده است بپردازد ، اين است كه اين مسأله چند صورت دارد كه احكام متفاوتى دارند :\r\nصورت اول و دوم : اگر ولى و زوجه هر دو در اين كار تعمد داشته باشند و يا اينكه هر دو از روى جهل اين كار را انجام بدهند ، در اين صورت غرامت مهريه بر عهده زوجه است نه ولى ؛ چون زوجه به خاطر مباشر فعل بودنش ، سببيتش قوىتر از ولى بوده است ، بله در هر يك از دو صورت مذكور كمترين مقدارى كه\r\n\r\n\r\n","description":"","footnote":"\r\n( 1 ) در صفحه 1 - 2 گذشت .\r\n( 2 ) جواهر الكلام 30 : 381 .\r\n","page_name":" 6783 ","page_number":192},
  {"content":"\r\n\r\nمىتواند مهر باشد استثناء شده و براى او حفظ شده و باقيمانده آن به زوج برگردانده مىشود .\r\nصورت سوم : اگر يكى از ولى يا زوجه تعمد داشته باشد ، پرداخت غرامت به عهده او خواهد بود و در اينجا هم اگر زن تعمد داشته و بخواهد بپردازد ، بازهم كمترين مقدار مهر براى او استثناء مىشود .\r\nصورت چهارم : اگر زوج علم به واقع داشت و زن جاهل بود ، در اين صورت زوج بايد مهر المثل را بدهد و ديگر حق مراجعه به كسى براى دريافت غرامت هم نخواهد داشت .\r\n\r\nاشكال اول صاحب جواهر بر محقق كركى\r\nبا توجه به اينكه طبق روايات عام « لا مهر لبغىّ » و صحيحه بريد عجلى در موردى خاص حكم به عدم مهر براى خواهر بزرگترى كه در شب عروسى لباس خواهر كوچك‌تر را پوشيده و به حجله رفته است ، شده است . در اينجا هم در مواردى كه زن تعمد داشته باشد بايد هيچ مهرى را مستحق نباشد ، در حالى كه در كلام محقق كركى در صورت تعمد ، حكم به استحقاق كمترين مهر براى زن شده است .\r\n\r\nدفع اين اشكال از محقق كركى\r\nبا مراجعه به عبارات « جامع المقاصد » معلوم مىشود كه اين اشكال بر او وارد نيست - كما اينكه نمىشود كه محقق كركى با آن جلالت قدرش به يك چنين مطلبى توجه نداشته باشد - زيرا ايشان در دو عبارت از كتاب مذكور تصريح مىكند كه اگر زن علم به زنا بودن و حرمت آن داشته باشد مهرى به او تعلق نمىگيرد ، بله در صورتى كه زن عالم به زنا بودن باشد ولى جاهل به تحريم باشد ، حكم به استحقاق اقل مهر و استثناء آن و بازگرداندن بقيه مهر نموده است . و آن عبارات از اين قرار هستند :\r\n\r\n","description":"","footnote":"","page_name":" 6784 ","page_number":193},
  {"content":"\r\n\r\n1 - در شرح متن قواعد : « لو أدخل بنته من الأمة على من زوجه بنت المهيرة فرّق بينهما و لها مهر المثل و يرجع به السائق « 1 » و يدخل على زوجته » در صفحه ( 300 ) مىگويد : اذا جرى العقد على بنت المهيرة بعينها ثم أدخلت عليه بنت الأمة : فان دخل بها وجب لها بالدخول مهر المثل ان لم تكن عالمة بانها غير الزوجة « 2 » او علمت ذلك و جهلت التحريم ، و الا فهى زانية لا مهر لها . ملاحظه كنيد كه ايشان در اين عبارت تصريح مىكند كه اگر دخترش از أمة در مسأله مذكور يكى از دو جهل را داشته باشد مهر المثل را مستحق است و اما اگر يكى از آن دو جهل : يعنى جهل به موضوع و زنا بودن و جهل به حرمت زنا را نداشته باشد زانيه محسوب و مهرى به او تعلق نخواهد گرفت .\r\n2 - در بيان مسأله مورد بحث ما كه وارد كردن هر يك از زن‌ها به جاى ديگر نيست ، قبل از عبارتى كه صاحب جواهر از او نقل نموده در بيان تنبيه بر امورى چنين مىگويد : الاول : استحقاق كلّ من المرأتين على من أدخلت عليه مهر المثل ، انما هو مع الوطى . كه اين روشن است كه بدون وطى به شبهه احتمال استحقاق مهرى نيست تا بحث بشود - الثانى : انما يجب لها المهر المذكور اذا لم تعلم بالتحريم : اما بأن تجهل كون الزوج غيره ، او تعلمه و تجهل تحريم الوطى ، فلو علمتهما فلا شيء لها لانها بغىّ .\r\nاين عبارت بازهم صريح در همان مطلب آمده در عبارت قبلى است كه اگر زن جاهل به موضوع يا حكم باشد مهر دارد و الا اگر چه مرد نمىداند عنوان بغى بر زن صادق بوده و مهرى ندارد . الثالث : يرجع كل من الزوجين بما عزمه من مهر المثل على الوطى تا مىگويد : و ينبغى ان يقال « 3 » . . . كه همان عبارتى است كه صاحب جواهر از او نقل كرده است ، پس مرادش از عبارت « فان تعمدت هى فلا بدّ من استثناء الاقلّ » علم به خصوص موضوع است يعنى مىداند كه زناست ولى جاهل به تحريم است ؛ چرا كه در الثانى با فاصله كمى تصريح نمود كه فقط در صورت علم به موضوع و حكم\r\n\r\n\r\n","description":"","footnote":"\r\n( 1 ) السابق در اين نسخه غلط است .\r\n( 2 ) و اما در اين نسخه كه دارد : ان لم يكن عالما بانها غير زوجه ، غلط است .\r\n( 3 ) جامع المقاصد 13 : 308 .\r\n","page_name":" 6785 ","page_number":194},
  {"content":"\r\n\r\nبا هم بغى و زانيه محسوب مىشود و مهر ندارد .\r\n\r\nاشكال دوم جواهر بر محقق كركى\r\nمىگويد : در صورتى كه در عمد يا جهالت مشترك باشند ، چرا كه حكم به رجوع به زن براى غرامت كرده‌ايد و او را اقوى دانسته‌ايد ؟ در حالى كه در اينجا يك راه اين است كه زوج بتواند به هر يك از ولى يا زن مراجعه كند و راه ديگر اين است كه از هر كدام از آنها نصف مهر پرداختى را بگيرد .\r\n\r\nاشكال كلام محقق ثانى و صاحب جواهر در حكم غرامت\r\nخود ايشان در مسأله تحويل زن معيوب با فرض صحت او ، هم بر اساس روايت و هم بر طبق فتواى فقهاء حكم كرده‌اند كه حتى در صورت علم زن به عيب ، غرامت را ابتداء از ولى زن مطالبه مىكنند و اگر ثابت بشود كه ولىّ نمىدانسته است ، آن وقت به سراغ زن مىروند ، پس چطور شده است كه در مورد بحث ما كه زن علم داشته است ، محقق كركى يك باره حكم به رجوع به زن و اقوى بودن او در سببيت نموده است و صاحب جواهر هم حكم به اختيار در مراجعه به هر يك از ولىّ و زن و يا تنصيف بين آنها نموده است ؟ ! به نظر مىرسد كه فرقى بين اين دو مسأله نيست و در اينجا هم بايد ابتداء به ولىّ مراجعه كنند و غرامت بر عهده اوست ، مگر اينكه ثابت بشود كه او اطلاعى نداشته است كه در اين صورت به سراغ زن مىروند ؛ چرا كه همان وجهى كه مقتضى رجوع ابتدايى به ولىّ است در اينجا هم وجود دارد و آن عبارت است از اينكه در آن زمان‌ها ولىّ زن كاملا صاحب اختيار او بوده است و زن - تقريبا - اختيارى از خود نداشته است ، و لذا ابتداء سراغ ولىّ مىروند و اگر ثابت شد كه او اطلاعى نداشته است ، در اين صورت به سراغ زن مىروند .\r\nبراى روشن‌تر شدن مسأله ابتداء نگاهى به جايگاه قيد جهل در مسأله تدليس به غير معقوده در كلمات فقهاء نموده و سپس مقتضاى روايات مسأله درباره دو\r\n\r\n","description":"","footnote":"","page_name":" 6786 ","page_number":195},
  {"content":"\r\n\r\nبحث مورد نظر ؛ يعنى اعتبار قيد جهل زن در تعلق مهريه و اينكه غرامت مهريه به عهده كيست ، را بررسى مىكنيم .\r\n\r\nجايگاه قيد جهل در كلمات فقهاء\r\nبا مراجعه به كلمات فقهاء به دست مىآيد كه همانطورى كه در روايات اين دو مسأله ؛ ( بنت المهيرة و بنت الامة ، و جابجا شدن دو زن ) « 1 » اصلا قيد جاهل بودن زن نيامده است ، در فتاواى قدماء هم اثرى از اين قيد نيست ، چنان كه صدوق در « مقنع » ، شيخ در « نهايه » ، ابن براج در « مهذب » ، كيدرى در « اصباح » و ابن ادريس در « سرائر » ، و بلكه محقق حلى در « شرايع » و « نافع » ، يحيى بن سعيد در « جامع » ، علامه در « قواعد » ، « ارشاد » ، « تلخيص » و « تحرير » و ابن قطان در « معالم الدين » هم قيد جهل زن را نياورده‌اند و حكم به رجوع به ولىّ را مثل روايات به صورت مطلق ذكر نموده‌اند و اولين كسى كه اين قيد را ذكر كرده است محقق حلى در « نكت النهاية » ، سپس علامه در « مختلف » ، فاضل مقداد در « تنقيح » ، محقق كركى در « جامع المقاصد » ، شهيد ثانى در مسالك ، صاحب مدارك در « نهاية المرام » ، سبزوارى در « كفايه » كه در يك موضع آن را نسبت به مشهور داده است و در يك موضع هم عين روايت را نقل نموده است و در « كشف اللثام » ، « حدائق » ، « رياض » و شيخ انصارى در كتاب « نكاح » .\r\n\r\nبررسى روايات درباره قيد جهل و عهده غرامت مهريّه\r\nاز روايات وارده در اين باب دو مطلب استفاده مىشود : اول : بسيارى از آنها دلالت مىكنند بر اينكه زن حتى اگر عالم و عامد باشد غرامت مهريه بر عهده او نيست و لذا بايد راه جمع بين اين روايات با روايات « لا مهر لبغىّ » را هم بررسى نمود . دوم : اين روايات ، هم نظر محقق كركى را كه اقوى بودن سببيت زن است و هم نظر صاحب جواهر را كه مىگويد : ولىّ و زن در عرض هم هستند ، هر دو را\r\n\r\n\r\n","description":"","footnote":"\r\n( 1 ) - تفصيل اين نكته در بررسى روايات خواهد آمد .\r\n","page_name":" 6787 ","page_number":196},
  {"content":"\r\n\r\nابطال مىكند . و اما روايات عبارتند از :\r\n1 - روايت عبد الرحمن بن ابى عبد الله قال : سألت ابا عبد الله عليه السلام عن رجل تزوج امرأة فعلم بعد ما استحلّ من فرجها و ان شاء تركها » . « 1 » اين روايت را قبلا معتبر دانستيم و با توجه به اينكه فرد ظاهر « انها كانت زنت » اين است كه زن مىدانسته است كه زنا كرده است و نمىشود اين صورت را از اطلاق آن خارج نمود ، اين روايت دلالت مىكند بر اينكه حتى با علم زن به عيب بازهم زن صداق را مستحقّ است و چيزى از صداق او كم نمىشود . و ثانيا دلالت مىكند بر اينكه با اينكه او هم مثل ولىّ علم به عيب داشته است ، ولى غرامت بر عهده ولىّ است و اين درست نقطه مقابل اقوى بودن سببيّت زن است .\r\n2 - صحيحه حلبى عن ابى عبد الله عليه السلام كه در آن سؤال عوراء است و حضرت موارد خيار فسخ را مىشمارد . . .\r\nقلت : أ رأيت ان كان دخل بها كيف يصنع بمهرها ؟ قال : « لها المهر بما استحلّ من فرجها و يغرم وليّها الذي أنكحها مثل ما ساق اليها » . « 2 » در اينجا هم حضرت غرامت مهريه را بر عهده ولىّ دختر گذاشته است ، با اينكه عيوبى مثل برص و جنون و جذام مطرح است كه و اصلا نمىشود اين احتمال را داد كه زن علم به آنها نداشته است .\r\n3 - فقه الرضا عليه السلام : ان تزوج رجل امرأة فوجدها قرناء او عفلاء او برصاء او مجنونة . . . و يرتجع الزوج على وليها بما أصدقها . . . « 3 » . در اينجا هم حضرت به طور مطلق حكم كرده‌اند كه زوج بايد رجوع به ولىّ كند .\r\n4 - صحيحه ابى عبيدة عن ابى جعفر عليه السلام . . . « اذا دلست العفلاء و البرصاء و المجنونة و المفضاة و من كان بها زمانة ظاهرة ، فانها ترد على أهلها من غير طلاق و يأخذ الزوج المهر من\r\n\r\n\r\n","description":"","footnote":"\r\n( 1 ) جامع احاديث الشيعة 26 : 231 ، ابواب العيوب و التدليس ، الباب 1 ، الحديث 2 .\r\n( 2 ) جامع احاديث الشيعة 26 : 232 ، ابواب العيوب و التدليس ، الباب 1 ، الحديث 4 .\r\n( 3 ) جامع احاديث الشيعة 26 : 233 ، ابواب العيوب و التدليس ، الباب 1 ، الحديث 5 .\r\n","page_name":" 6788 ","page_number":197},
  {"content":"\r\n\r\nوليها الذي كان دلّسها فان لم يكن وليها علم بشىء من ذلك ، فلا شيء عليه . . . » « 1 » كه در اينجا هم در فرضى كه هر دو بدانند حكم به رجوع به ولى نموده است ، بله اگر ولى نداند چيزى به عهده او نيست .\r\n5 - صحيحه داود بن سرحان عن ابى عبد الله عليه السلام : فى الرجل يتزوج المرأة فيؤتى بها عمياء او برصاء او عرجاء ؟ قال : « ترد على وليها و يكون لها المهر على وليها . . . » « 2 » كه در اينجا هم غرامت مهر را بر عهده ولىّ دانسته است . در روايت أبو الصباح كنانى و دعائم الاسلام در ذيل اين روايت « 3 » هم همين معنا را نقل كرده‌اند و در تمام اينها ارجاع به ولىّ است .\r\n6 - صحيحه رفاعة بن موسى . . . مىفرمايد : امير المؤمنين عليه السلام در مورد محدودة حكم به فسخ نكرده است سپس مىفرمايد : « و لكن بلغنى فى امرأة برصاء انه يفرق بينهما و يجعل المهر على وليها لانه دلّسها » . « 4 » در اينجا هم كه بيمارى برص را زن معمولا مىداند و از امورى نيست كه مخفى بماند ، بازهم حكم نموده به رجوع به ولىّ در غرامت جهت مهريه .\r\n7 - صحيحه محمد بن مسلم عن ابى جعفر عليه السلام قال : فى كتاب على عليه السلام : « من زوج امرأة منها عيب دلّسته و لم تبين ذلك لزوجها ، فانه يكون لها الصداق بما استحل من فرجها و يكون الذي ساق الرجل اليها على الذي زوجها و لم يبين » « 5 » در اين روايت هم با اينكه تصريح كرده است كه خود زن مدلس بوده است ، بازهم حكم به لزوم پرداخت مهريه به زن و طلب غرامت آن از ولىّ او نموده است .\r\n8 - صحيحه حلبى عن ابى عبد الله عليه السلام قال : سألته عن المرأة تلد من الزنا و لا يعلم\r\n\r\n\r\n","description":"","footnote":"\r\n( 1 ) جامع احاديث الشيعة 26 : 233 ، ابواب العيوب و التدليس ، الباب 1 ، الحديث 10 .\r\n( 2 ) جامع احاديث الشيعة 26 : 234 ، ابواب العيوب و التدليس ، الباب 1 ، الحديث 11 .\r\n( 3 ) جامع احاديث الشيعة 26 : 234 ، ابواب العيوب و التدليس ، الباب 1 ، الحديث 11 .\r\n( 4 ) جامع احاديث الشيعة 26 : 235 ، ابواب العيوب و التدليس ، الباب 1 ، الحديث 15 .\r\n( 5 ) جامع احاديث الشيعة 26 : 248 ، ابواب العيوب و التدليس ، الباب 8 ، الحديث 3 .\r\n","page_name":" 6789 ","page_number":198},
  {"content":"\r\n\r\nبذلك احد الا وليها - يعنى از زنا بچه مىزايد ، تُولَد نيست كه مراد تولد شدن خودش از زنا باشد - أ يصلح له أن يزوجها و يسكت على ذلك ، اذا كان قد رأى منها توبة او معروفا ؟\r\nفقال : « ان لم يذكر ذلك لزوجها ، ثم علم بعد ذلك فشاء ان يأخذ صداقها من وليها بما دلس عليه ، كان له ذلك على وليها و كان الصداق الذي أخذت لها لا سبيل عليها فيه بما استحل من فرجها . . . » . « 1 »\r\nخلاصه اينكه : از روايات مذكور استفاده مىشود كه اينكه محقق ثانى در « جامع المقاصد » در جايى كه بين همسران دو مرد جا به جايى صورت گرفته ، به جهت اينكه نقش و سببيت زن قوىتر است ، حكم به رجوع به خود زن نموده است و همين طور اينكه صاحب جواهر - در مسأله مذكور - زن و ولى را در عرض هم دانسته است ، با اين روايات ناسازگار است .\r\n\r\nتعارض روايات در مورد مهر بغىّ\r\nمجموعاً سه و بلكه چهار روايت در مورد جابجايى دو زن يا دو خواهر وارد شده است كه از اطلاق آنها استفاده مىشود كه حتى در صورتى كه زن علم به جابجايى داشته است ، مستحق مهريه است و سابقاً « 2 » گفتيم كه فقهاء ما تا زمان مرحوم محقق حلى هم در بنت المهيرة و بنت الأمة و هم در جابجايى همسر دو مرد ، به همين صورت مطلق فتوا داده‌اند .\r\nسه روايت از روايات مذكور را صاحب « جامع الاحاديث » در جلد بيست و پنجم در باب مربوط به جابجايى دو زن « 3 » آورده است ، ولى روايت چهارم را ايشان به خيال اينكه مضمون آن مطابق با باب تدليس خواهرى نسبت به خواهرش است ، به جاى ذكر آن در محل مذكور از جلد بيست و پنجم ، آن را در جلد بيست و\r\n\r\n\r\n","description":"","footnote":"\r\n( 1 ) - جامع احاديث الشيعة 26 : 250 ، ابواب العيوب و التدليس ، الباب 10 ، الحديث 1 .\r\n( 2 ) - در صفحه 51 گذشت .\r\n( 3 ) - جامع احاديث الشيعة 25 : 223 - 224 ، ابواب التزويج و حكمه و فضله ، الباب 73 ، الحديث 1 ، 2 ، 3 .\r\n","page_name":" 6790 ","page_number":199},
  {"content":"\r\n\r\nششم و در باب تدليس خواهر « 1 » آورده است و آن روايت اين است :\r\nدعائم الاسلام عن على عليه السلام : انه قضى فى امرأة خطبها رجل الى أبيه فأملكه اياها و لها اخت ، فلما كان عند البناء أولج عليه الاخت ، فقضى عليه : « ان الصداق للتى دخل بها و يرجع به الزوج على أبيها و التى عقد عليها هى امرأته و لكن لا يدخل بها حتى يخلو أجل اختها . » « 2 »\r\nخلاصه ، اين روايات و همين طور فتاواى قدماء اصحاب تا مرحوم محقق حكم به استحقاق مهريه حتى در صورت علم زن به جابجايى و به عبارت ديگر زانيه بودن اوست .\r\nاز طرفى رواياتى وارد شده است كه دلالت مىكنند بر اينكه زناكار مهرى را مستحق نيست يعنى روايات « لا مهر لبغىّ » و از جمله آنهاست صحيحه بريد عجلى « 3 » كه سابقا هم به آن اشاره شد ، پس اين دو طايفه از اخبار ظاهراً با هم تعارض دارند ، يكى مىگويد زن زناكار استحقاق مهر دارد و ديگرى مىگويد زن زناكار هم مستحق مهريه است .\r\n\r\nراه جمع بين روايات مذكور\r\nبه نظر مىرسد كه اين روايات از باب قضاياى خارجيه‌اند ؛ يعنى اينها به لحاظ شرايط موجود در آن زمان‌ها صادر شده‌اند و لذا با « لا مهر لبغىّ » كه هم از نظر روايات و هم به جهت اجماع ثابت است معارضه‌اى ندارند ؛ چرا كه اولا : در آن عصر بسيارى از دختران در مقابل پدران خود مسلوب الاختيار بوده‌اند و روشن است كه تمكين زنى كه اكراه شده ، اشكالى ندارد و استحقاق مهر هم دارد ، و غرامت مهر هم بر عهده اكراه‌كننده است . و ثانيا : در فرض نبودن اكراه ، زن‌ها\r\n\r\n\r\n","description":"","footnote":"\r\n( 1 ) - جامع احاديث الشيعة 26 : 256 ، ابواب العيوب و التدليس ، الباب 14 .\r\n( 2 ) - جامع احاديث الشيعة 26 : 257 ، ابواب العيوب و التدليس ، الباب 14 ، الحديث 2 .\r\n( 3 ) - جامع احاديث الشيعة 26 : 256 ، ابواب العيوب و التدليس ، الباب 14 ، الحديث 1 .\r\n","page_name":" 6791 ","page_number":200},
  {"content":"\r\n\r\nجاهل به حكم بوده‌اند و گمان داشته‌اند كه با ولايت پدر ، او لازم الاطاعة بوده و دختر بايد طبق دستور او تمكين مىكرده است ، و غير از اين دو صورت ديگر صورت سومى كه در آن زمان‌ها متعارف بوده باشد و عبارت باشد از اينكه دختر با اختيار كامل و با علم به جواز مخالفت پدر ، اقدام به تمكين مىكرده است ، وجود ندارد تا ادعا شود كه اطلاق اين روايات شامل آن صورت هم است ، و از اينها استفاده مىشود كه به جهت نقش عمده ولى در سببيت در آن روزگار به خاطر اينكه دختران يا مكره بودند و يا جاهل در روايات مذكور ، غرامت مهريه به طور مطلق بر عهده آنان گذاشته شده است .\r\nبله در شرايط عصر حاضر كه زن چندان تحت كنترل اولياء نيست و با اختيار تام و از روى علم و آگاهى تمكين مىكند ، استحقاق مهرى نخواهد داشت و از قبيل همان خواهرى مىشود كه خود را به جاى خواهرش در حجله عروسى جاى داده است ؛ كه زانيه محسوب مىشود و مسأله اكراه و جهل مذكور در مورد روايات جابجايى در مورد او نمىآيد .\r\n\r\nتدليس بنت الامة به جاى بنت المهيرة و مقدار مهر\r\nاگر چه بناى بر ذكر مباحث عبيد و اماء نداريم ، لكن به جهت اينكه نتيجه اين بحث در تعيين اينكه مهريه‌اى كه در مواردى از وطى به شبهه - در غير عبيد و اماء - كه براى مدخوله مهرى تعيين شده بوده است بدون عقد ، و يا اگر عقد فاسدى هم انجام شده باشد ، آيا عبارت از مهر المثل است يا اينكه بايد آن مهر المسمى را بدهد ؟ و اينها از موارد مبتلا به است ، كاربرد دارد ، و لذا ما اين بحث را در اينجا متعرض مىشويم .\r\nمسأله اين است كه شخصى بنت مهيرة يعنى دختر مادر حره‌اى را خطبه كرده است ولى دختر مادر كنيز را تحول او داده‌اند ، و در بيان حكمش گفته‌اند كه بايد او را رد كند و اگر چنانچه با او مباشرت كرده باشد بايد مهر المثل را به او بپردازد .\r\nاقوال در مسأله : دو قول در اينجا مطرح است كه عبارتند از :\r\n\r\n","description":"","footnote":"","page_name":" 6792 ","page_number":201},
  {"content":"\r\n\r\n1 - قول مشهور كه حكم به مهر المثل كرده‌اند ، چرا كه آن را از مصاديق وطى به شبهه دانسته‌اند .\r\n2 - قول چهار نفر از علماء يعنى شيخ در « نهايه » ، ابن براج در « مهذب » ، قطب الدين كيدرى در « اصباح » و صاحب حدائق كه اينها حكم به تعلق مهر المسمى براى زن مردوده نموده‌اند .\r\n\r\nبررسى مستند قولين\r\nمنشأ اختلاف در اين است كه در مسأله مورد بحث دو احتمال وجود دارد : اول :\r\nاينكه شخص دختر مهيرة را خواستگارى مىكند لكن بر بنت امة به جاى او به عنوان اينكه بنت مهيره است ، عقد مىخوانند . دوم : اين است كه شخص دختر مهيره را خطبه نموده و عقد هم روى او خوانده شده است ، لكن در هنگام زفاف دختر امه را تحويل او داده‌اند حال اگر مفاد روايات عبارت از صورت اولى باشد دليل بر قول اول مىشوند و اگر مفادشان عبارت از صورت دوم باشد ، دليل بر قول دوم مىشوند ، كه توضيحش مىآيد .\r\nتعارض در كلمات شيخ طوسى : مرحوم شيخ در « تهذيب » در شرح عبارت « مقنعه » كه مىگويد : « اگر كسى بنت مهيرة را خطبه كند ولى عقد براى بنت امة واقع شده باشد . . . » دو روايت آتى را آورده است ، و معلوم مىشود كه نظر ايشان اين است كه عقد بر بنت امة واقع شده است ، ولى در « نهاية » مثل « مهذب » ، « اصباح » و « حدائق » متعلق عقد را همان بنت مهيرة قرار داده است .\r\n\r\nبررسى مقتضاى روايات مسأله\r\n1 - صحيحه محمد بن مسلم قال : سألت أبا عبد الله عليه السلام عن الرجل يخطب الى الرجل ابنته من مهيرة فأتاه بغيرها ؟ قال : « ترد اليه التى سميت له به مهر آخر من عند أبيها و المهر الاول للتى دخل بها » « 1 » .\r\n\r\n\r\n","description":"","footnote":"\r\n( 1 ) - جامع احاديث الشيعة 26 : 253 ، ابواب العيوب و التدليس ، الباب 12 ، الحديث 1 .\r\n","page_name":" 6793 ","page_number":202},
  {"content":"\r\n\r\n2 - صحيحه محمد بن مسلم عن أبى جعفر عليه السلام قال : سألته عن رجل خطب الى رجل ابنة له من مهيرة فلما كانت ليلة دخولها على زوجها ، أدخل عليه ابنة له اخرى من امة ؟ قال : « ترد على أبيها و ترد اليه امرأته و يكون مهرها على أبيها » . « 1 »\r\n\r\nكلام صاحب جواهر در مقام\r\nمرحوم صاحب جواهر مىگويد : روايت اول ظاهر در وقوع عقد بر بنت امة است و بلكه روايت دوم را هم مىتوان ظاهر دانست بنابراين كه مقصود از « امرأته » بر اساس انجام خواستگارى براى او باشد . « 2 »\r\nظاهرا مراد ايشان از ظاهر بودن روايت اول در وقوع عقد بر بنت امة دلالت « فأتاه بغيرها . . . » بر آن است ؛ چرا كه معنايش اين است كه با همان مهرى كه در خطبه تعيين شده بود عقدى براى غير شده است ، لذا مىفرمايد : آن مهر اولى كه تعيين شده است براى بنت امه مدخوله است و براى بنت مهيرة بايد مهر ديگرى تعيين بشود .\r\n\r\nاشكال بر جواهر نسبت به هر دو روايت\r\nچنين استظهارى از اين دو روايت دو اشكال دارد كه عبارتند از :\r\nاشكال اول : اگر بنت مهيرة موضوع عقد نباشد با اين جمله امام كه مىفرمايد :\r\n« تردى اليه التى سميت له به مهر آخر » و ظهورش در لزوم رد بنت مهيرة به مرد دارد ، منافات خواهد داشت ؛ چون اگر عقد نشده باشد و زن او نباشد لزوم رد به او وجهى ندارد ، پس معلوم مىشود كه عقد بر او واقع شده است نه بر بنت امه .\r\nاشكال دوم : در روايت دومى محمد بن مسلم صريحا و در روايت اولى او هم به احتمال زياد ، بنت مهيرة و بنت امه دختران شخص ولى هستند و وجود چنين\r\n\r\n\r\n","description":"","footnote":"\r\n( 1 ) - جامع احاديث الشيعة 26 : 253 ، ابواب العيوب و التدليس ، الباب 12 ، الحديث 2 .\r\n( 2 ) - جواهر الكلام 30 : 375 .\r\n","page_name":" 6794 ","page_number":203},
  {"content":"\r\n\r\nنسبتى بين آنها - اگر چنانچه عقد بر روى بنت امة مدخوله واقع شده باشد نه روى بنت مهيرة - اقتضاء مىكند كه قيودى را براى رد بنت مهيرة به او بزند از قبيل اينكه عقد بنت امة شده باشد و عده او هم تمام شده باشد ، بعد بنت مهيره را براى او عقد كنند و اينكه بدون ذكر اينها و ابتداءً مىفرمايد « ترد اليه » كه ظاهرش اين است كه همين حالا واجب است رد بنت مهيره به او ، اين ظهور قوى دارد در اينكه عقد بر بنت مهيرة واقع شده است و زوجه‌اش را مىخواهند به نزدش بفرستند .\r\nو باز احتمال قوى دارد كه مورد سؤال محمد بن مسلم در اين دو روايت همانى باشد كه حضرت على عليه السلام در آن قضاوت كرده بوده است و صاحب « جامع الاحاديث » بخشى از آن را از « مقنع » صدوق نقل نموده ، ولى صدرش را از مقنع نقل نكرده است ، اگر چه تمام اين روايت را حسين بن سعيد به سند صحيح از حلبى آورده است و ايشان هم در « جامع الاحاديث » بخش صدرش را كه از « مقنع » نياورده است - با قدرى تفاوت - آورده است و بقيه‌اش را با « و ذكر نحوه » يعنى ؛ و در ادامه مثل آنچه از مقنع نقل كرديم فرموده است ، آورده است و آن روايت اين است :\r\n« المقنع » : « و اذا أتى الرجل قوما فخطب اليهم و قال أنا فلان بن فلان من بنى فلان ، فوجد على غير ذلك : اما دعى و اما عبد لقوم - تا اينجا در « مقنع » هست و ادامه‌اش را در « جامع الاحاديث در ذيل حديث دوم كه ذكرش گذشت اين طور آورده است كه - فان عليها عليه السلام قضى فى رجل له ابنتان احداهما لمهيرة و الاخرى لأم ولد فزوج ابنة المهيرة حتى اذا كان ليلة البناء ، ادخل عليه ابنة أم الولد فوقع عليها : « انها ترد عليه امرأته التى تزوج و ترد هذه على أبيها و يكون مهرها على أبيها » . و دلالت اين روايت بر اينكه بنت مهيرة مورد عقد بوده است نه بنت امه روشن است .\r\n\r\nاشكال بر جواهر نسبت به روايت دوم\r\nدو تعبير در اين روايت دوم كه صحيحه محمد بن مسلم عن ابى جعفر عليه السلام است وجود دارد - كه صاحب جواهر به يكى از آنها اشاره كرده است - كه قرينه بر وقوع\r\n\r\n","description":"","footnote":"","page_name":" 6795 ","page_number":204},
  {"content":"\r\n\r\nعقد بر بنت مهيرة است كه عبارتند از :\r\n1 - كلمه « زوجها » در « فلما كانت ليلة دخولها على زوجها » كه ظهور دارد در اينكه عقد بر بنت مهيرة شده بوده است و زن او بوده است .\r\n2 - كلمه « امرأته » در « ترد اليه امرأته » كه صاحب جواهر به اين اشاره‌اى كرده است ، و ظهور دارد در اينكه بنت مهيرة زن او بوده است و حمل آن بر اطلاق به خاطر وقوع خواستگارى خلاف ظاهر عبارت است .\r\n\r\nدلالت خصوص روايت اولى بر مهر مسمى :\r\nروايت دوم با توجه به اينكه مهر بنت مهيرة را بر عهده پدرش دانسته است كه همان مهر مسمى است ، چرا كه مىفرمايد « و ترد اليه امرأته و يكون مهرها على أبيها » لذا دلالتى بر اينكه به بنت امة بايد مهر مسمى را بدهد نمىكند ، بر خلاف روايت اولى كه حضرت در آن فرمود :\r\n« و المهر الاول للتى دخل بها » يعنى مهر اولى كه همان مهر مسمى است براى بنت امة است كه مدخوله شده است ، و لذا خصوص روايت اولى بر مختار شيخ در « نهاية » و آن سه نفر ديگر دلالت مىكند .\r\n\r\nبيان صاحب « حدائق » براى دلالت روايت دوم :\r\nايشان گفته است : ضمير در « و يكون مهرها على أبيها » به بنت الامة بر مىگردد .\r\nجوابش : اين است كه در اين صورت بازهم دلالتى بر اينكه آن مهرى كه بايد پدر به بنت امه بپردازد آيا مهر المثل است يا مهر المسمى ندارد تا اينكه مستند حكم شيخ در « نهاية » و . . . باشد .\r\nالبته بنابر معناى ظاهر ابتدايى روايت كه با روايت اول محمد بن مسلم مطابقت دارد ، گفته مىشود كه مهر تعيين شده به همين مدخوله از روى شبهه ، بايد پرداخت شود و پدر بايد مهر ديگرى به زوجه واقعى بپردازد ، و با اين معنا عبارت « و ترد اليه امرأته و يكون مهرها على أبيها » مىسازد پس اين هم دليل مىشود بر اينكه بايد مهر مسمى به بنت امه مدخوله پرداخت شود .\r\n\r\n","description":"","footnote":"","page_name":" 6796 ","page_number":205},
  {"content":"\r\n\r\nاشكال سوم : روايت مناقب ابن شهر آشوب ، كه اين روايت به طور خيلى روشن دلالت بر استحقاق مهر المسمى براى نظير بنت امة مىكند و لكن به جهت ضعف سند مؤيد مطلب مىشود : اسماعيل بن موسى باسناده ان رجلًا خطب الى رجل ابنة له عربية فأنكحها اياه ، ثم بعث اليه بابنة له أمها أعجمية ، فعلم بذلك بعد ان دخل بها ، فأتى معاوية و قص عليه القصة ، فقال : معضلة لها أبو الحسن ، فاستأذنه و أتى الكوفة و قص على امير المؤمنين عليه السلام فقال : « على أب الجارية أن يجهز الابنة التى أنكحها اياه به مثل صداق التى ساق اليه فيها و يكون صداق التى ساق منها لاختها بما اصاب من فرجها و أمره ان لا يمس التى تزف اليه حتى تقضى عدتها و يجلد ابوها نكالا لما فعل » . « 1 »\r\nخلاصه ، به نظر مىرسد كه اين روايات همان طورى كه در آن چهار كتاب استظهار كرده‌اند ، دلالت مىكنند بر اينكه در جايى كه براى مدخوله مهر المسمى تعيين شده است و لو عقدى واقع نشده باشد و به عقيده ما - يا اينكه عقد فاسدى واقع شده باشد « 2 » بايد همان مهر المسمى را به او بپردازد .\r\nمفاد صحيحه حلبى : نظر به اينكه معناى مستفاد از صحيحه حلبى كه « مقنع » عبارت آن را آورده بود « 3 » ، براى بحث‌هاى بعدى مفيد است ، آن را بررسى مىكنيم : سؤال وارد در آن اين بود كه شخصى خطبه نموده و خود را حر و اهل قبيله‌اى معرفى نموده است ، بعد معلوم شده كه اصلا نسبى نداشته و ولد زناست يا اينكه عبد است و از قبايل عرب نيست ؟ و صدر روايت اگر چه - بما هو - ممكن است كه ظاهر در عقد تدليس خيارى باشد ، لكن به قرينه سؤالى كه در ذيل كرده ، استفاده مىشود كه عقد فاسدى بوده است ؛ يعنى بدون رضايت عقدى واقع شده و اين عقد محكوم به فساد بوده است ، منتها سؤال اين است كه مهر وطى به شبهه چيست ؟ امام پاسخ داده‌اند كه « ان عليا عليه السلام قضى فى رجل . . . » « 4 » . كه ظاهر آن اين است\r\n\r\n\r\n","description":"","footnote":"\r\n( 1 ) - جامع احاديث الشيعة 26 : 254 ، ابواب العيوب و التدليس ، الباب 12 ، الحديث 3 .\r\n( 2 ) - مثلا اگر عقدى انجام شده ولى چون وكالت نداده بود ، عقد فاسد بوده است .\r\n( 3 ) - در صفحه 66 - 67 گذشت .\r\n( 4 ) - در صفحه 67 گذشت .\r\n","page_name":" 6797 ","page_number":206},
  {"content":"\r\n\r\nكه اين موطوئه به شبهه استحقاق مهر را دارد و مهر را هم بايد ولى او بپردازد كه مدلس بوده است ، اگر چه دلالتى بر اينكه مهر المثل را بايد بدهد يا مهر المسمى را ندارد .\r\nيكى از مسائلى كه صحيحه حلبى در آنجا مفيد است ، مسأله اول و دوم از مسائل تدليس است كه در اولى « 1 » شخص با زنى ازدواج مىكند با بناء بر حره بودنش ، ولى معلوم مىشود كه امة بوده است و در دومى « 2 » زن با مردى ازدواج مىكند با بناء بر حر بودن او ، ولى معلوم مىشود كه عبد بوده است ؛ چرا كه از كلمات جواهر و بسيارى از بزرگان استفاده مىشود كه عقد را در اين گونه موارد ، عقد خيارى دانسته‌اند و براى مرد در اولى و براى زن در دومى قائل به خيار فسخ شده‌اند ، ولى مستفاد از صحيحه حلبى اين است كه عقد در اين موارد فضولى است كه شخص مىتواند آن را رد يا امضاء نمايد ، و وجه فضولى بودن در اينها از آن جهت است كه طرف به عنوان حر يا حره عقد نموده ولى چنين نبوده است .\r\n\r\nمشتبه شدن زوجه واقعى و حكم مهريه\r\n« 3 »\r\nيك مطلبى در مورد اشتباه زوجه واقعى بين دو يا چند زن و حكم مهريه آنها ، هست كه در آنجا ذكر نشد ، و به خاطر مناسبت آن با محل بحث ، در اينجا مىآوريم :\r\nمسأله اين است كه اگر زن مردى مشتبه بشود بين دو يا چند زن - و اين مصاديق مختلف مىتواند داشته باشد از قبيل : اگر دو مرد با دو زن ازدواج و زن‌هايشان مشتبه شود و ندانند كه كدام يك زن آنهاست ، و اگر مردى دو خواهر را عقد كند ، ولى نداند كه كدام را زودتر عقد نموده است و يا اينكه دو وكيل دو خواهر را عقد\r\n\r\n\r\n","description":"","footnote":"\r\n( 1 ) - جواهر الكلام 30 : 366 .\r\n( 2 ) - جواهر الكلام 30 : 372 .\r\n( 3 ) - زمانى كه « عروه » را بحث مىكرديم ، مباحث مفصلى در جلد نهم از جزوات صحافى شده از نكاح - از جلسه 315 تا 324 - درباره دو خواهر كه به هم اشتباه شده‌اند مطرح نموديم .\r\n","page_name":" 6798 ","page_number":207},
  {"content":"\r\n\r\nكنند و زمان مشتبه باشد - يكى از راه حل‌هاى اين مشكل كه گفته شده ، اين است كه مرد بايد زوجه واقعى خود را طلاق بدهد ، كه در اين صورت هر دوى آنها از زوجه بودن خارج مىشوند ، لكن بحثى كه هست اين است كه مهريه را بايد به كدام يك از آنها بدهند ؟ چون زوجه واقعى كه معلوم نيست ، بلكه مردد بين آن دو است .\r\nجوابش اين است كه اين مورد از مصاديق مال مردد بين شخصين مىشود ، كه اقوال مختلفى در آن هست از قبيل : 1 - بايد آن را احتياطا به هر دو تمليك كند . 2 - احكام مجهول المالك بر آن بار شود . 3 - قرعه كشيده مىشود . 4 - بين آنها تنصيف مىشود كه بحث اينها قبلا گفته شده است و مختار ما اين بود كه بايد به مقتضاى قاعده عدل و انصاف در اين گونه موارد قائل به تنصيف مال بين طرفين شد و تثبيت مىكند اين قول را موارد مشابهى كه در فقه وجود دارد و شارع در آنها حكم به تنصيف نموده است از قبيل :\r\n1 - اگر اشخاص درهم‌هايشان را به امانت نزد كسى بگذارند و درهمى از بين آنها گم شود و معلوم نباشد كه آن درهم مال كدامشان بوده است ، مىگويند بين آنها بالسويه تقسيم مىشود .\r\nب - شهرت قوى هست كه خنثاى مشكل حقيقت ثالثه‌اى نيست و ثبوتاً يا مرد است ، يا زن ، ولى به حسب روايات در مورد ارثش مىفرمايند : سهم زن را كه قطعا مىبرد و اما نسبت به آن نصف ديگر كه ما به التفاوت بين مرد و زن است ، نصف آن را مىبرد ، پس خنثى يك و نيم سهم مىبرد ، مرد دو سهم و زن يك سهم .\r\nج - يك روايتى هم در باب 50 از كتاب الارث « جامع الاحاديث » بر همين تنصيف در رابطه با ارث دلالت مىكند و آن صحيحه ابى بصير است كه مىگويد :\r\nسألت ابا جعفر عليه السلام عن رجل تزوج اربع نسوة فى عقدة واحدة او قال فى مجلس واحد و مهورهن مختلفة ؟ قال : « جائز له و لهن » قلت : أ رأيت ان هو خرج الى بعض البلدان فطلق واحدة من الاربع و أشهد على طلاقها قوما من اهل تلك البلاد و هم لا يعرفون المرأة ، ثم تزوج\r\n\r\n","description":"","footnote":"","page_name":" 6799 ","page_number":208},
  {"content":"\r\n\r\nامرأة من أهل تلك البلاد بعد انقضاء عدة تلك المطلقة ثم مات بعد ما دخل بها ، كيف يقسم ميراثه ؟ قال : « ان كان له ولد فان للمرأة التى تزوجها اخيرا من اهل تلك البلاد ربع ثمن ما ترك و ان عرفت التى طلقت من الاربع بعينها و نسبها فلا شيء لها من الميراث و ليس عليها العدة ، و ان لم تعرف التى طلقت من الاربع ، اقتسمن الاربع نسوة ثلاثة أرباع ثمن ما ترك بينهن جميعا و عليهن جميعا العدة » .\r\nعبارت « و ليس عليها العدة » در تهذيب است و اما در كافى به جاى آن « عليها العدة » است ، بنابر عبارت تهذيب يعنى با توجه به اينكه زن طلاق داده شده معين ، عده‌اش را قبلا نگه داشته است پس ديگر عده‌اى بر او باقى نمىماند و اما بنابر عبارت كافى مىتوان اين طور معنا كرد كه يعنى بر سه زن ديگر عده هست ؛ چرا كه آنها بايد عده وفات نگه بدارند . مرحوم مجلسى مىگويد : نسخه تهذيب اصح است ؛ يعنى نسخه كافى هم محتمل است ، بر خلاف حرفى كه مصحح « جامع الاحاديث » در پاورقى دارد كه معناى مستفاد از نسخه كافى را محال دانسته است ! بله خلاف ظاهر را مىتوان پذيرفت .\r\n\r\nوجه عبارت « عليهن جميعا العدّة » :\r\nگفته شد كه روايت مذكور دلالت مىكند بر مسأله تنصيفى كه مختار ما در اين گونه موارد است لكن سؤالى كه پيش مىآيد در رابطه با اين بخش از ذيل روايت است كه براى همه چهار زن عده وفات را لازم دانسته است ، با اينكه هر كدام از اين چهار زن احتمال مىدهد كه مطلقه خودش نباشد ، بلكه ديگران باشند ، پس اين مىشود مثل « واجدى المنى فى الثوب المشترك » كه تكليف در آن مردد بين دو نفر است و علم اجمالى به تكليف براى شخص نيست تا اينكه مقتضى احتياط باشد مثل « اجتناب از اناءين مشتبهين » با علم به وقوع نجاست در يكى از آنها ، و لذا شيخ مىگويد : هيچ كدام از صاحبان لباس مشترك تكليفى ندارند و برائت جارى مىكنند ، پس در اينجا هم هر يك از زن‌ها مردد است بين مطلقه و غير مطلقه بودن\r\n\r\n","description":"","footnote":"","page_name":" 6800 ","page_number":209},
  {"content":"\r\n\r\nو همان حكم درباره هر كدام بايد بيايد و عده وفات بر آنها لازم نباشد !\r\nدو وجه براى اين حكم مىتوان بيان كرد : اول : اينكه برخى از فقهاء ، با مبانى مختلفى گفته‌اند كه اصل برائت در باب فروج كه شخص مىخواهد عده نگه دارد و با ديگرى ازدواج كند و نمىداند كه ازدواجش قبل از عده صحيح است يا نه ؟\r\nجارى نمىشود ، بلكه در سائل مربوط به فروج بايد احتياط نمود ، پس روايت مطابق با اصل احتياط است .\r\nدوم : روى مبناى مرحوم آقاى سيد أبو الحسن اصفهانى و همين طور مرحوم آقاى خويى و - ظاهرا - مرحوم آقاى خمينى كه استصحاب را در موارد لزوم مخالفت قطعيه علميه - بر خلاف موارد لزوم مخالفت قطعيه عمليه - جايز مىدانند ، در اينجا هم هر كدام از زن‌ها نكاح خودشان را تا وقت مرگ زوج استصحاب مىكند و در نتيجه ملزم مىشود كه عده نگه بدارد و از اين استصحاب ترخيص در مخالفت قطعيه عمليه لازم نمىآيد ، پس روايت طبق اين مبنا درست مىشود ، البته طبق نظر مرحوم شيخ انصارى و مرحوم نائينى كه استصحاب را در موارد لزوم مخالفت قطعيه علميه هم جارى نمىدانند ، اگر بخواهد اصل برائت را در مورد موضوع روايت جارى كنند ، اين روايت در مقابل آنها مىايستد و مخالف با اين مبناى آنهاست .\r\nعلىاى تقدير : اين روايت هم دلالت مىكند بر اينكه مقدار مشتبه و مردد از مال ، بايد به طور مساوى بين طرفين يا اطراف آن تقسيم بشود .\r\n\r\nتدليس به تخلف وصف\r\nبحث ديگر اين است كه اگر مردى خود را به دروغ به قبيله‌اى نسبت بدهد و زن نيز با اعتماد به او با او ازدواج كند و بعد كشف خلاف بشود ، حكمش چيست ؟\r\nدر اين مسأله از قديم در بين اصحاب اختلاف و در كلماتشان اضطراب و تشتت بوده است :\r\n\r\n","description":"","footnote":"","page_name":" 6801 ","page_number":210},
  {"content":"\r\n\r\nظاهر بعضى بطلان عقد است ؛ بعضى آن را صحيح مىدانند ؛ بعضى گفته‌اند اگر در صيغه عقد شرط شده باشد باطل است و الا صحيح است ؛ بعضى گفته‌اند در هر صورت صحت دارد لكن اگر شرط كرده باشد خيار فسخ دارد و الا چنين خيارى ندارد ؛ بعضى هم گفته‌اند كه اگر اعلاى از وصف مورد نظر باشد صحيح است و اگر ادناى از آن باشد عقد خيارى مىشود .\r\nمرحوم شيخ در « خلاف » و « مبسوط » و در جاهاى مختلف از هر يك از آنها مطالب گوناگونى دارد : از يك جاى « مبسوط » استفاده مىشود كه اگر شرط كند و تخلف شرط بشود ، باطل است و در جاى ديگر مىگويد كه خيارى مىشود و در يك جاى از « خلاف » در مشابهش - كه عنوان حر بوده است و كشف خلاف شده است - با دعواى اجماع حكم به بطلان كرده است ؛ چون بحث قبيله اين فرض را هم شامل است ، در جاى ديگر دعواى اجماع بر صحت كرده است .\r\nقول مختار : از رواياتى كه در دسترس ما هست ، چنين استظهار مىشود كه چه در هنگام عقد ، وصف را شرط كرده باشد و يا شرط نشده باشد ولى قبلا صحبت شده باشد و بر اساس آن عقدى واقع شده باشد ، در صورت تخلف وصف ، اين عقد فضولى مىشود و وقوع نكاح منوط به رضايت و اجازه زن است . عده‌اى از بزرگان هم از روايات همين را فهميده‌اند .\r\nقائلين به اين قول : 1 - شيخ صدوق در « مقنع » كه روايت صحيحه حلبى را كه دلالت بر فضولى بودن عقد در چنين مواردى مىكند ، روايت مىكند و ظاهرا فتواى ايشان است .\r\n2 - شيخ در « نهايه » مىگويد : « و اذا انتمى رجل الى قبيلة ثم ظهر انه من غيرها ، ان عقده فاسد » .\r\n3 - ابن جنيد ، ابن حمزه و ابن براج در هر دو كتابش ، بنابر نقل علامه در « مختلف »\r\n\r\n","description":"","footnote":"","page_name":" 6802 ","page_number":211},
  {"content":"\r\n\r\n4 - شيخ در « مبسوط » و « خلاف » در هركدامشان در يك جا مطابق نهايه دارد و در جايى ديگر از هر يك از آنها مخالف آن را دارد : « مبسوط » : اذا تزوج الحر امرأة على انها حرة فبانت أمة كان النكاح فاسداً - و مىگويد : اين در جايى است كه - ان يكون الشرط مقارنا للعقد فان لم يقارنه صح النكاح . و در جاى ديگر از مبسوط با اين نظرش مخالفت نموده است . « خلاف » : اذا تزوج العبد بحرة على انه حر فبان انه عبد او انتسب الى قبيلة و كان بخلافها سواء كان اعلى مما ذكر او ادنى او ذكر انه على صفة و كان على خلافها ، كان النكاح صحيحا و الخيار الى الحرة و عليه اجماع الفرقة و اخبارهم فانهم رووا ايضا ان من انتسب الى قبيلة فكان على خلافها لها الخيار .\r\nولى در جاى ديگر مىگويد : اذا عقد الحر على امرأة على انها حرة فبانت امة كان العقد باطلا و كذلك القول فى الزوج اذا كان حرّا و للشافعى فيه قولان : احدهما مثل ما قلناه و الآخر صحيح ، دليلنا اجماع الفرقة و اخبارهم .\r\nمستند حكم مختار : ما اين را از صحيحه حلبى « 1 » استظهار مىكنيم كه سائل مىگويد : شخصى مىگويد : من از فلان قبيله هستم و بعد معلوم مىشود كه ولد زنا يا عبد يك قومى بوده است ؟ - و از جواب امام عليه السلام كه حكم مهريه را بيان مىكند استفاده مىشود كه وطى به شبهه واقع شده بوده و وضعيت مهريه مورد سؤال بوده است - حضرت در جوابش مىفرمايد : در زمان امير المؤمنين عليه السلام كسى دو دختر داشت يكى مادرش حره بود و ديگر مادرش كنيز بود ، عقدى براى بنت المهيرة واقع شد ولى به هنگام زفاف ، بنت الامة را به حجله فرستادند و مدخوله شد ، و حكمش را حضرت چنين فرمود كه پدر كه چنين تدليسى كرده است بايد غرامت وطى به شبهه را متحمل بشود ، پس اينكه حضرت در اينجا دخول به بنت الامة را وطى به شبهه تلقى كرده است ، معلوم مىشود كه عقد او را محكوم به بطلان دانسته است . و احتمال عدم صحت به خاطر اجازه ندادن مولى اگر چه\r\n\r\n\r\n","description":"","footnote":"\r\n( 1 ) - در صفحه 66 - 67 گذشت .\r\n","page_name":" 6803 ","page_number":212},
  {"content":"\r\n\r\nصورت انكشاف عبد بودن او بيايد ، لكن در صورت انكشاف ولد زنا بودنش چنين احتمالى اصلا نيست و راهى جز فاسد دانستن عقد و حكم به وطى به شبهه كردن به خاطر آن وجود ندارد .\r\nخلاصه ، ما از روايات همان طورى كه بزرگانى كه حكايت اقوالشان را كرديم فهميده‌اند اين را استظهار مىكنيم كه عقد در موارد تخلف وصف حالا فرقى نمىكند كه مسأله قبيله باشد يا غير آن باشد ؛ چرا كه از خود همين صحيحه حلبى كه در جواب از سؤال از قبيله و غير آن ، قضيه تدليس در مورد بنت المهيرة و بنت الامة را ذكر كرده است استفاده مىشود كه مناط واحدى وجود دارد و آن تخلف وصفى است كه عقد بر اساس آن ايجاد شده است ، از روايات مىفهميم كه عقد در اين موارد فضولى مىشود و قابل رد و امضاء خواهد بود .\r\n« * و السلام * »\r\n\r\n","description":"","footnote":"","page_name":" 6804 ","page_number":213},
  {"content":"\r\n\r\n\r\n20 / 6 / 1384 يكشنبه درس شمارهء ( 800 - 788 ) كتاب النكاح / سال هفتم\r\nبِسْمِ اللَّهِ الرَّحْمنِ الرَّحِيمِ\r\n\r\nمهريه\r\nكلام محقق در شرايع : « النظر الثانى : فى المهور و فيه اطراف : الاول : فى المهر الصحيح . . . »\r\n\r\nخصوصيات مهر صحيح\r\n\r\nمقتضاى قاعده در صورت شك در يك خصوصيت\r\nقبل از بحث از امورى كه در مهر شرعى معتبر است ، مقتضاى قواعد در صورت عدم تماميت دليل بر اثبات يا نفى يك خصوصيت را - كه يك بحث كلى است - متذكر مىشويم و آن اينكه :\r\nمستفاد از كلمات قدماء اين است كه اصل در چنين موردى عبارت از عدم اعتبار خصوصيت مشكوكة است و حتى بعضى از ايشان نظير فاضل آبى در « كشف الرموز » اصل را بر ظواهر ادله مقدم مىدارد و مىگويد : به جهت اينكه مقتضاى اصل ، جواز است ، از ظهور فلان روايت در وجوب رفع يد كرده و آن را بر كراهت حمل مىكنيم .\r\nولى مشتهر بين متأخرين - بر خلاف قدماء - اين است كه اصل عبارت از عدم نفوذ عقد و به عبارت ديگر اصالت فساد است ؛ يعنى اصل بر نافذ نبودن عقد و فساد آن بدون خصوصيت مشكوكه است ، پس نتيجه اين اصل عبارت از اعتبار خصوصيت مورد شك در صحت عقد مىشود . بحث در اين است كه مقصود از اين اصل - كه مورد اختلاف بين قدماء و متأخرين است - چيست ؟ سه احتمال را در اينجا متعرض مىشويم :\r\n\r\n","description":"","footnote":"","page_name":" 6805 ","page_number":214},
  {"content":"\r\n\r\n\r\nاحتمال اول : اصل برائت :\r\nيعنى وقتى كه در اعتبار يك خصوصيتى براى حصول نقل و انتقالى ترديد نماييم ، همان طورى كه در شك در احكام تكليفى - بنابراين كه « حديث رفع » و مثل « قبح عقاب بلابيان » مفادشان خصوص رفع مؤاخذه نباشد - به وسيله اصل برائت ، حكم تكليفى نفى مىشود ، در اينجا هم مقتضاى حديث رفع عبارت از عدم اعتبار آن خصوصيت مىشود .\r\nلكن اين احتمال مبتنى بر قول به جريان اصل برائت در احكام وضعيه است ، در حالى كه آقايان معمولًا قائل به اختصاص آن به احكام تكليفيه شده‌اند و بلكه طبق نظر مختار ، حديث رفع چيزى زائد بر مؤاخذه را رفع نمىكند و قاعده قبح عقاب بلابيان از آن هم ضعيف‌تر است .\r\n\r\nاحتمال دوم : بناء عقلاء ؛\r\nيعنى مادامىكه بر خلاف امورى كه عقلاء در نقل و انتقالات معتبر مىدانند ، ردعى از شارع ثابت نشود ، همان خصوصيات و نامحدود بودن نسبت به ساير خصوصيات ، مورد امضاء شارع خواهد بود .\r\nلكن اين هم توقف دارد بر اينكه صغراى بناء عقلاء در هر خصوصيت مورد اثبات قرار بگيرد و در برخى از موارد ثبوت صغرى خيلى روشن نيست .\r\n\r\nاحتمال سوم : اطلاقات ادله ؛\r\nيعنى اگر اطلاق لفظى ادله عامه مثل   « أَوْفُوا بِالْعُقُودِ »   و ادله خاصه نظير ادله نفوذ ازدواج بدون ذكر شرايط در آنها مورد قبول نباشد - كه به نظر ما نوعا چنين اطلاقى در آنها نيست ، اگر چه آقايان معمولًا قائل به آن هستند - لكن اطلاق مقامى در مورد آنها محل ترديد نيست ؛ به اين معنا كه كسى كه دستورى صادر مىكند ، قبل از ظرف عمل بايد شرايط خاص آن را بيان كند و در صورت بيان نكردن ، معلوم مىشود كه وى چيز ديگرى را در آن معتبر نمىداند .\r\n\r\nمقدار مهريه\r\nدر بيان شرايط مهر صحيح چند بحث در مورد مقدار مهر صحيح و چند بحث نيز در مورد نوع آن وجود دارد كه به ترتيب متعرض آنها مىشويم .\r\n\r\n","description":"","footnote":"","page_name":" 6806 ","page_number":215},
  {"content":"\r\n\r\n\r\nبحث اول : حدائق مهريه\r\nاقوال فقهاء : اگر چه در بين عامه اختلاف زيادى در اين باره هست ، لكن در بين خاصه چنين اختلافاتى نيست ، و نوعا گفته‌اند كه حدى ندارد ، مگر اينكه گفته شود كه از اين نظر اختلاف هست كه آيا ماليت داشتن در مهر معتبر است يا نه ؟ و بسيارى از فقهاء تصريح به اعتبار ماليت در آن كرده‌اند ، اگر چه در بعضى كتب مثل « شرايع » و « قواعد » چنين تصريحى نيست ، لكن از فروعى كه ذكر مىكنند ، چنين اعتبارى استفاده مىشود .\r\nبررسى مسأله : به نظر مىرسد كه اعتبار چنين شرطى در حد اقل مهر دليلى ندارد و لذا اگر مثلا دستخطى را براى زنى كه براى آن قيمت گزافى قائل است مهريه قرار بدهد ، در اين صورت مانعى از صحت معامله نمىباشد . بلكه بعيد نيست كه نظر قائلين به اعتبار ماليت ، اعتبار ارزش نسبى ؛ يعنى و لو در نزد خصوص خريدار ، بوده باشد . و اين معامله سفهى نمىشود و بر فرض هم كه معامله سفهى شود ، چه دليلى بر بطلان معامله سفهى وجود دارد ؟ تمامى معاملات محاباتى ، غير عقلايى است ، ولى آقايان آنها را صحيح مىدانند . اجماعى هم بر اعتبار قيمت در مهر وجود ندارد و بر فرض وجود آن ، اجماعات در اصول مسائل و امور شايع و رايج مفيد است ، و اما در امور نادره نمىتواند كاشف از اتفاق نظر متصل به زمان معصوم كه تقرير معصوم را اثبات مىكند ، باشد . پس از نظر قلت محدوديتى براى مهر در كار نيست . و مقتضاى رواياتى كه صرف رضايت دو طرف را در مهر بودن يك چيز كافى مىدانند - بيان آنها در بحث بعدى خواهد آمد - نيز كفايت هر مقدارى براى مهر بودن مىباشد .\r\n\r\nبحث دوم : حد اكثر مهريه\r\nاقوال فقهاء : در بسيارى از كتب فقهى ادعاى اجماع بر عدم محدوديت از حيث كثرت شده است از جمله : شيخ در « خلاف » مىگويد « لاحد للصداق قلة و كثرة\r\n\r\n","description":"","footnote":"","page_name":" 6807 ","page_number":216},
  {"content":"\r\n\r\nباجماع الفرقة » ، ابن ادريس در « سرائر » مىگويد « تحديد الاكثر على خلاف اجماع اهل الامصار » كه ظاهرش اجماع شيعه و سنى است ، فاضل مقداد در « تنقيح » مىگويد « عليه الاجماع اليوم » ، در « جامع المقاصد » و « نهاية المرام » صاحب مدارك هست كه « عليه عامة المتاخرين » و در « مسالك » مىگويد « عليه عامة المتقدمين و المتأخرين ما عدا المرتضى » .\r\nلكن پس از مراجعه روشن مىشود كه اگر چه مسأله نبودن خلاف در بين متأخرين درست است ، لكن نسبت به قدماء در مسأله سه قول بوده است كه عبارتند از :\r\nقول اول : همان قول به عدم حد از جهت كثرت كه مختار مشهور از قدماء و عموم متأخرين است .\r\nقول دوم : قول به محدود بودن به پانصد درهم كه همان مهر السنه است و قائلين به اين قول عبارتند از : 1 - شيخ صدوق در « هداية » و « من لا يحضره الفقيه » كه در اولى مىگويد « من زاد على السنة درهما رد الى السنة » و در دومى مىگويد « السنة المحمدية فى الصداق خمسمائة درهم فمن زاد على السنة رد الى السنة » .\r\n2 - سيد مرتضى در « انتصار » كه دعواى اجماع هم بر آن كرده است . و اينكه قبل از آن بر عدم فرق بين قليل و كثير هم دعواى اجماع نموده است ، منافاتى با دعواى مذكور ندارد ؛ چرا كه در مقام نفى محدوديت براى كثير نبوده است ، بلكه مىگويد :\r\nبعضى خيال كرده‌اند كه عدم فرق بين قليل و كثير از مختصات اماميه است ، در حالى كه بعضى از عامه هم با ما موافق هستند و سپس بر اينكه كثرت حد دارد نيز ادعاى اجماع مىكند .\r\n3 - ابن جنيد هم همان طورى كه فخر المحققين در « ايضاح » و محقق كركى در « جامع المقاصد » از كلام او استظهار نموده‌اند ، قائل به محدوديت به مقدار مهر السنة است و ظاهرا اين استظهار درست است ، بر خلاف شهيد ثانى كه مىگويد :\r\n\r\n","description":"","footnote":"","page_name":" 6808 ","page_number":217},
  {"content":"\r\n\r\nابن جنيد در ابتداء كلامش مىگويد قليل و كثير مهر مىشود و حدى قائل نشده است و بعد از آن يك روايت ضعيفه‌اى را كه روايت مفضل است براى محدود بودن روايت نموده است . و وجه صحيح بودن استظهار اول اين است كه ايشان در ابتداء مىگويد : قليل و كثير هر دو مهر مىشوند ، ولى تصريحى نمىكند كه كثرت محدوديتى ندارد ، بعد مىگويد « و سأل المفضل » و اين نسبت دادن قطعى ، حاكى از اعتماد او بر اين روايت مفضل است ، بله اگر روايت مفضل را نياورده بود و يا به صورت قطعى و اعتمادى روايت نمىكرد ، حكم به عدم محدوديت بر حسب ظاهر اول كلامش مىكرديم .\r\nاز « مقنع » شيخ صدوق هم تحديد به مهر السنة استظهار شده است ، لكن اين نسبت درست نيست ؛ چرا كه ايشان اگر چه در ابتداء مىگويد كه سعى شود كه مهر ازدواج از مهر السنة تجاوز نكند ، لكن با فاصله يكى دو ورق مىگويد « اگر كسى هزار درهم را مهر قرار بدهد » و حكم به صحت آن مهر مىكند ؛ در حالى كه هزار درهم دو برابر مهر السنة است .\r\nقول سوم : ترديد در مسأله است كه نظر ابى حمزه « وسيلة » است كه مىگويد « فيها روايتان » و به هيچ طرف از محدود بودن به مهر السنة و يا عدم آن فتوا نمىدهد .\r\nتكميل و نتيجه‌گيرى در بيان اقوال : با دقت در آنچه گفته شد معلوم مىشود كه تنها كسى كه به طور حتم قائل به وجوب تحديد به مهر السنة بوده است خصوص سيد مرتضى است ؛ چرا كه شيخ صدوق با توجه به فتوايش در « مقنع » كه صريح در جواز مهر قرار دادن بيش از مهر السنة است ، از ظاهر ابتدايى كلماتش در « هدايه » و « من لا يحضر » رفع يد مىشود و ابن جنيد هم كه خيلى روشن نيست كه قصدش فتواى بر اساس روايت مفضل به نحو وجوبى باشد ، چرا كه با توجه به ظهور كلام قبلش در عدم حد از حيث كثرت ، شايد نظرش به استحباب بوده است . بله ابى\r\n\r\n","description":"","footnote":"","page_name":" 6809 ","page_number":218},
  {"content":"\r\n\r\nحمزه هم در « وسيله » مردد بوده است .\r\nو اما از باقى قدماء حتى قبل از سيد مرتضى كسى قائل به تحديد نبوده است ؛ شيخ كلينى در « كافى » در مورد عدم فرق بين كم و زياد در مهر بابى منعقد نموده و اصلا روايت مخالفى را نقل نكرده است . ابن عقيل هم اگر چه كتابش در دست نيست ، ولى علامه قول به عدم تحديد را از او نقل مىكند . مرحوم شيخ مفيد هم در « مقنعه » و « رسالة المهر » كه چاپ شده است تصريح دارد كه قليل و كثير فرقى ندارد و مهر السنة استحباب دارد . بعد از سيد مرتضى هم از هيچ كس - به جز ابى حمزه كه گفته شد - حتى قول به ترديد هم در مسأله نبوده است . پس وضعيت اجماعى كه سيد مرتضى براى قول به تحديد به مهر السنة ادعا كرده است ، با اين بيانى كه گفته شد روشن مىشود كه چنين اجماعى در كار نبوده است .\r\n\r\nبررسى ادله مسأله\r\nادله‌اى كه در مسأله مورد بحث هستند عبارتند از :\r\n1 - آيات قرآنى\r\n2 - روايات\r\n3 - اجماع .\r\nاز بيانى كه در حكايت اقوال گذشت وضعيت اجماع و تمسك به آن از هر دو طرف و بالاخره اجماعى نبودن مسأله در بين قدماء روشن شد ؛ كه هر دو قول در مسأله در بين قدماء قائل دارند ، اگر چه مخالفى در مسأله بين متأخرين ديده نشده است ، علىاى حال تمسك به اجماع در چنين موردى از هيچ يك از دو طرف تمام نمىباشد و اما آيات مربوطه : با توجه به اختلاف در استظهارات از آن و آنچنان روشن نبودن دلالت آنها بر مسأله و همين طور به جهت اينكه روايات متعدد صريح در مسأله وجود دارد و عمده در مسأله روايات است ، بحث از روايات را بر بحث از آيات مقدم داشته و بعد از بررسى روايات ، بحثى هم در مورد آيات مورد استدلال\r\n\r\n","description":"","footnote":"","page_name":" 6810 ","page_number":219},
  {"content":"\r\n\r\nدر مسأله خواهيم داشت .\r\n\r\nروايات صريح در جواز بيش از مهر السنة\r\nروايات زيادى به حسب ظاهر اطلاقشان دلالت بر جواز مهر قرار دادن بيش از مهر السنة دارند ، كه اين روايات را در كتب فقهى ذكر نموده‌اند و ما هم آنها را مىآوريم ، لكن يازده روايت در مسأله هست كه دلالت صريح بر جواز در مسأله دارند كه آقايان آنها را ذكر نكرده‌اند و ما در ابتداء به ذكر آنها مىپردازيم :\r\n1 - محمد بن يعقوب عن الحسين بن محمد عن معلى بن محمد و محمد بن يحيى عن احمد بن محمد جميعا عن الوشاء عن الرضا عليه السلام قال : سمعته يقول : لو ان رجلا تزوج امرأة و جعل مهرها عشرين ألفا و جعل لابيها عشرة آلاف ، كان المهر جائزا و الذي جعل لابيها فاسدا . « 1 »\r\nسند و دلالت روايت : طريق دوم روايت يعنى كلينى از محمد بن يحيى از احمد بن محمد از وشاء بلااشكال صحيح است و اما طريق اول اگر چه تأملاتى در آن هست ، لكن شايد بتوان گفت كه آن هم معتبر است . و اما دلالت روايت ، چه مقصود از بيست هزار قرار دادن مهر ، بيست هزار دينار باشد يا درهم ، در هر صورت صريح در جواز مهر قرار دادن بيش از مهر السنة است .\r\n2 - محمد بن يعقوب عن محمد بن يحيى عن احمد بن محمد عن على بن الحكم عن على بن ابى حمزة قال : سألت أبا ابراهيم عليه السلام عن رجل زوج ابنه ابنة أخيه و أمهرها بيتا و خادما ( معناى خاص خادم در لغت يعنى كنيز ؛ نظير ظاهر و حائض كه بدون تاء تأنيث استعمال مىشوند ) ثم مات الرجل ؟ قال : يؤخذ المهر من وسط المال ( يعنى از اصل مال آن را بر مىدارند چرا كه از قبيل ديون است ) قال قلت : فالبيت و الخادم ؟ قال : وسط من البيوت و الخادم وسط من الخدم ( يعنى از متعارف بيوت و خادم‌ها ) قلت : ثلاثين اربعين دينارا و البيت نحو من ذلك ، فقال : هذا سبعين ثمانين دينارا\r\n\r\n\r\n","description":"","footnote":"\r\n( 1 ) - جامع احاديث الشيعة 26 : 276 ، الباب 1 من ابواب المهور و الشروط ، الحديث 53 .\r\n","page_name":" 6811 ","page_number":220},
  {"content":"\r\n\r\n[ أ 
  ] و مائة نحو من ذلك . « 1 »\r\nسند و دلالت روايت : اما دلالت روايت بر جواز قرار دادن بيشتر از مهر السنة ؛ كه پانصد درهم يعنى پنجاه دينار است ، روشن است و اما سند روايت فقط على بن ابى حمزه بطائنى در آن ضعيف است ، لكن سابقا هم گفته‌ايم كه همانطورى كه شيخ بهايى در « مشرق الشمسين » گفته است ، رواياتى كه غير واقفه از على بن ابى حمزه روايت كرده‌اند محكوم به صحت است ؛ چرا كه ملاك در صحت مستقيم بودن شخص در هنگام اداء حديث است ، اگر چه بعد از آن منحرف بشود ، و راويان غير واقفى به طور حتم در حال استقامت از على بن ابى حمزه تحمل روايت نموده‌اند ؛ چرا كه بعد از انحراف او از او دورى مىكردند .\r\n3 - صحيحه بزنطى قال : سألت الرضا عليه السلام عن خصى تزوج امرأة على الف درهم ، ثم طلقها بعد ما دخل بها ؟ قال : لها الالف الذي أخذت منه و لا عدة عليها . « 2 »\r\n4 - صحيحه ابى عبيدة عن ابى جعفر عليه السلام فى رجل تزوج امرأة فلم يدخل بها فادعت ان صداقها مائة دينار و ذكر الزوج ان صداقها خمسون دينارا و ليس بينهما بينة ؟ فقال : القول قول الزوج مع يمينه . « 3 »\r\n5 - محمد بن يعقوب عن حميد بن زياد ( واقفى ثقه است ) عن ابن سماعة عن غير واحد ( اين تعبير در مواردى گفته مىشود كه به صورت مشهور روايت نقل شده باشد و مورد اطمينان باشد ) عن أبان بن عثمان عن ابن ابى يعفور قال : سألت أبا عبد الله عليه السلام عن رجل تزوج امرأة و جعل صداقها أباها ، على ان ترد عليه ألف درهم ، ثم طلقها قبل ان يدخل بها ، ما ينبغى لها ان ترد عليه ؟ و انما لها نصف المهر و ابوها شيخ قيمته خمسمائة درهم و هو يقول لو لا أنتم لم أبعه بثلاثة آلاف درهم ؟ فقال : لا ينظر فى قوله و لا ترد\r\n\r\n\r\n","description":"","footnote":"\r\n( 1 ) - جامع احاديث الشيعة 26 : 279 ، الباب 2 من ابواب المهور و الشروط ، الحديث 2 .\r\n( 2 ) - جامع احاديث الشيعة 26 : 308 ، الباب 17 من ابواب المهور و الشروط ، الحديث 15 .\r\n( 3 ) - جامع احاديث الشيعة 26 : 315 ، الباب 19 من ابواب المهور و الشروط ، الحديث 1 .\r\n","page_name":" 6812 ","page_number":221},
  {"content":"\r\n\r\nعليه شيئا . « 1 »\r\nاز اين روايت استفاده مىشود كه مهر قرار دادن هزار درهم صحيح است و با طلاق كه منصف است پانصد درهم شده است و لذا حضرت فرموده‌اند كه اشكالى در كار نيست .\r\n6 - محمد بن يعقوب عن محمد عن احمد عن الحسين بن سعيد عن النضر بن سويد عن القاسم بن سليمان عن عبيد بن زرارة عن ابى عبد الله عليه السلام فى رجل تزوج امرأة و أمهرها أباها و قيمة أبيها خمسمائة درهم على ان تعطيه ألف درهم ثم طلقها قبل ان يدخل بها ؟ قال : ليس عليها بشىء . « 2 »\r\nدلالت و سند روايت : دلالت اين روايت همان مضمون روايت قبلى است ، لكن راوى آن فرق مىكند و از حيث سند فقط قاسم بن سليمان در سلسله سند آن توثيق صريحى ندارد ، لكن با توجه به اينكه نضر بن سويد كتاب او را روايت مىكند و نجاشى در مورد او گفته است « ثقة صحيح الحديث » يعنى او از كسانى نيست كه « يروى عن الضعفاء و يعتمد المراسيل » و در همه موارد كثيرى كه در كتب اربعه از او نقل شده است ، واسطه‌اش همين نضر بن سويد است ، از همه اينها استفاده مىشود كه در قاسم بن سليمان اشكالى وجود ندارد .\r\n7 - محمد بن يعقوب عن محمد بن يحيى عن احمد بن محمد عن ابن محبوب عن صالح بن رزين عن شهاب قال : سألت أبا عبد الله عليه السلام عن رجل تزوج امرأة بألف درهم فأداها اليها فوهبتها له و قالت : أنا فيك أرغب ، فطلقها قبل ان يدخل بها ؟ قال : يرجع عليها بخمسمائة درهم . « 3 » در سند اين روايت صالح بن رزين اگر چه توثيق صريحى ندارد ، لكن كتاب او مورد اعتماد محدثين بوده است ؛ چرا كه حسن بن محبوب كه از اصحاب اجماع\r\n\r\n\r\n","description":"","footnote":"\r\n( 1 ) - جامع احاديث الشيعة 26 : 326 ، الباب 27 من ابواب المهور و الشروط ، الحديث 1 .\r\n( 2 ) - جامع احاديث الشيعة 26 : 326 ، الباب 27 من ابواب المهور و الشروط ، الحديث 2 .\r\n( 3 ) - جامع احاديث الشيعة 26 : 327 ، الباب 28 من ابواب المهور و الشروط ، الحديث 1 .\r\n","page_name":" 6813 ","page_number":222},
  {"content":"\r\n\r\nاست كتاب او را نقل مىكند و ابن ابى عمير هم به واسطه حسن بن محبوب كتاب او را نقل نموده است .\r\n8 - صحيحه يا موثقه محمد بن مسلم قال : سألت أبا عبد الله عليه السلام عن رجل تزوج امرأة فأمهرها ألف درهم و دفعها اليها فوهبت له خمسمائة درهم و ردتها عليه ثم طلقها قبل ان يدخل بها ؟ قال : ترد عليه الخمسمائة درهم الباقية لانها انما كانت لها خمسمائة درهم فهبتها اياها له و لغيره سواء . « 1 »\r\nدر سند روايت منصور بن يونس است كه اگر چه توثيق شده است ، لكن شيخ او را واقفى خوانده است بر خلاف نجاشى كه چنين تعبيرى در مورد او ندارد و به احتمال زياد جزو واقفه‌هايى است كه مستبصر شده است و نجاشى از آنها به عنوان واقفى نام نمىبرد .\r\n9 - محمد بن يعقوب عن عدة من اصحابنا عن سهل بن زياد و عن على بن ابراهيم عن أبيه جميعا عن ابن محبوب عن على بن رئاب عن ابى الحسن موسى عليه السلام قال : سئل و انا حاضر عن رجل تزوج امرأة على ان تخرج معه الى بلاده فان لم تخرج فان مهرها خمسون دينارا ان ابت ان تخرج معه الى بلاده قال : فقال : ان اراد ان يخرج بها الى بلاد الشرك فلا شرط له عليها فى ذلك و لها مائة دينار التى أصدقها اياها و ان اراد ان يخرج بها الى بلاد المسلمين و دار الاسلام فله ما اشترط عليها و المسلمون عند شروطهم و ليس له ان يخرج بها الى بلاده يؤدى اليها صداقها او ترضى من ذلك بما رضيت و هو جائز له . « 2 »\r\n10 - موثقه عبيد بن زرارة قال : قلت لأبي عبد الله عليه السلام : رجل تزوج امرأة على مائة شاة ثم ساق اليها الغنم ثم طلقها قبل ان يدخل بها و قد ولدت الغنم ؟ قال : ان كانت الغنم حملت عنده رجع بنصفها و نصف اولادها و ان لم يكن الحمل عنده رجع بنصفها و لم يرجع\r\n\r\n\r\n","description":"","footnote":"\r\n( 1 ) - جامع احاديث الشيعة 26 : 327 ، الباب 28 من ابواب المهور و الشروط ، الحديث 3 .\r\n( 2 ) - جامع احاديث الشيعة 26 : 358 ، الباب 42 من ابواب المهور و الشروط ، الحديث 4 .\r\n","page_name":" 6814 ","page_number":223},
  {"content":"\r\n\r\nمن اولاد بشىء . « 1 »\r\nدلالت روايت : همانطورى كه از صحيحه عروه بارقى استفاده مىشود كه شاة را كه يك دينار قيمت داشته است به دو دينار فروخته بوده است و حضرت به او فرمود : « بارك الله فى صفقة يمينك » ، پس صد شاة در اين روايت حد اقل صد دينار مىشود كه دو برابر مهر السنة بوده است .\r\n11 - صحيحه فضيل قال : سألت ابا عبد الله عليه السلام عن رجل تزوج امرأة بألف درهم فأعطاها عبدا له آبقا و بردا حبرة بألف درهم التى أصدقها ؟ قال : اذا رضيت بالعبد و كانت قد عرفته فلا بأس اذا هى قبضت الثوب و رضيت بالعبد . قلت : فان طلقها قبل ان يدخل بها ؟ قال :\r\nلا مهر لها و ترد عليه خمسمائة درهم و يكون العبد لها . « 2 »\r\nاين روايت هم دلالتش بر جواز مهر قرار دادن بيش از پانصد درهم صريح است و امام عليه السلام در آخر مىفرمايد كه در طلاق قبل از دخول نصف مهر كه پانصد درهم بوده است را زن به مرد بر مىگرداند .\r\nنتيجه‌گيرى : پس اين يازده روايت صريحا بر جواز مهر قرار دادن زايد بر مهر السنة دلالت مىكردند .\r\n\r\nروايات ظاهر در جواز زايد بر مهر السنة\r\nروايات متعددى بالظهور دلالت بر جواز مهر قرار دادن زايد بر مهر السنة مىكنند ، لكن شش روايت از نظر سند صحيح يا كالصحيح هستند كه در اينجا به ذكر آنها اكتفاء مىكنيم :\r\n1 - روايت ابى الصباح الكنانى عن ابى عبد الله عليه السلام قال : سألته عن المهر ما هو ؟ قال :\r\nما تراضى عليه الناس . و الشيخ المفيد فى رسالة المهر باسناده عن الحسين عن فضالة عن محمد بن مسلم عن احدهما عليهما السلام سئل عن المهر ( و ذكر مثله ) « 3 »\r\n\r\n\r\n","description":"","footnote":"\r\n( 1 ) - جامع احاديث الشيعة 26 : 325 ، الباب 26 من ابواب المهور و الشروط ، الحديث 2 .\r\n( 2 ) - جامع احاديث الشيعة 26 : 324 ، الباب 25 من ابواب المهور و الشروط ، الحديث 1 .\r\n( 3 ) - جامع احاديث الشيعة 26 : 260 ، الباب 1 من ابواب المهور و الشروط ، الحديث 1 .\r\n","page_name":" 6815 ","page_number":224},
  {"content":"\r\n\r\nسند و دلالت روايت : سند شيخ مفيد بدون اشكال صحيح است و سند ابى الصباح هم چون محمد بن فضيل را ما معتبر مىدانيم ، صحيح است و اما مدلول روايت اين است كه هر چيزى را كه مردم راضى بشوند براى مهر كفايت مىكند و حد و مرز ديگرى ندارد ؛ البته مسأله داشتن صلاحيت ملكيت و از قبيل خمر و خنزير نبودن مفروغ عنه است . نكته‌اى كه در مفاد اين روايت و روايات مشابه آن هست اين است كه آيا مقصود اين است كه هر چيزى را كه عرف مردم به آن رضايت بدهند كافى است ، پس مفاد اين روايات عبارت از لزوم مهر المثل قرار دادن مهر است ؟ يا اينكه مفاد آنها انحلالى است ؛ يعنى هر چيزى را كه دو طرف عقد به آن راضى بشوند كافى است ؟ با توجه به اينكه بلااشكال از نظر روايات و فتاوا لزوم مهر المثل قرار دادن مهر اصلا مطرح نيست به علاوه اينكه در برخى از روايات تعبير به « تراضيا » آمده است ، لذا مراد همان احتمال دوم است .\r\n2 - صحيحه فضيل بن يسار عن ابى جعفر عليه السلام قال : الصداق ما تراضيا عليه من قليل او كثير فهذا الصداق . « 1 »\r\n3 - موثقه زراره عن ابى جعفر عليه السلام قال : الصداق ما تراضيا عليه قل او كثر . « 2 »\r\n4 - روايت ديگر زرارة عن ابى جعفر عليه السلام قال : الصداق كل شىء تراضى عليه الناس قل او كثر فى متعة او تزويج غير متعة . « 3 »\r\nبه نظر ما اين روايت معتبر است و ظاهرا با روايت قبلى يكى هستند .\r\n5 - صحيحه حلبى عن ابى عبد الله عليه السلام قال : سألته عن المهر فقال : ما تراضى عليه الناس أو اثنتى عشرة أوقية و نشّ أو خمسمائة درهم . « 4 »\r\n\r\n\r\n","description":"","footnote":"\r\n( 1 ) - جامع احاديث الشيعة 26 : 260 ، الباب 1 من ابواب المهور و الشروط ، الحديث 2 .\r\n( 2 ) - جامع احاديث الشيعة 26 : 261 ، الباب 1 من ابواب المهور و الشروط ، الحديث 5 .\r\n( 3 ) - جامع احاديث الشيعة 26 : 261 ، الباب 1 من ابواب المهور و الشروط ، الحديث 4 .\r\n( 4 ) - جامع احاديث الشيعة 26 : 261 ، الباب 1 من ابواب المهور و الشروط ، الحديث 7 .\r\n","page_name":" 6816 ","page_number":225},
  {"content":"\r\n\r\nدلالت روايت : ظاهر روايت اين است كه مهر يا آن چيزى است كه خودشان تعيين مىكنند و يا عبارت است از مهر السنة كه پانصد درهم و يا دوازده و نيم اوقيه است و وجه اين گونه بيان هم شايد به خاطر اين است كه در صورتى كه مهر تعيين نشده باشد ، طبق روايات عقد صحيح است و مهر السنة بر ذمه او مىآيد . بله اگر كسى قائل به لزوم مهر السنة بشود ، مىتواند اين روايت را حمل كند بر اينكه مقصود از « ما تراضى عليه الناس » مقدار كمتر از مهر السنة است .\r\n6 - صحيحه جميل بن دراج قال : سألت أبا عبد الله عليه السلام عن الصداق فقال : هو ما تراضى عليه الناس او اثنا عشر أوقية و نش او خمسمائة درهم . « 1 »\r\n\r\nروايات عدم جواز زائد بر مهر السنة\r\n1 - مرسله عياشى عن عمر بن يزيد قال : قلت لأبي عبد الله عليه السلام : أخبرنى عمن تزوج على اكثر من مهر السنة أ يجوز له ذلك ؟ قال : اذا جاوز مهر السنة فليس هذا مهر انما هو نحل لان الله يقول ( فان  آتَيْتُمْ إِحْداهُنَّ قِنْطاراً فَلا تَأْخُذُوا مِنْهُ شَيْئاً )  انما عنى النحل و لم يعن المهر ، أ لا ترى أنها اذا أمهرها مهر اثم اختلعت كان له أن يأخذ المهر كاملا ، فما زاد على السنة فانما هو نحل كما اخبرتك ، فمن ثم وجب لها مهر نسائها لعلة من العلل . قلت : كيف يعطى و كم مهر نسائها ؟ قال : ان مهر المؤمنات خمسمائة و هو مهر السنة و قد يكون اقل من خمسمائة و لا يكون اكثر من ذلك و من كان مهرها و مهر نسائها اقل من خمسمائة اعطى ذلك الشىء و من فخر و بذخ بالمهر فازداد على خمسمائة ثم وجب لها مهر نسائها فى علة من العلل لم يزد على مهر السنة خمسمائة درهم . « 2 »\r\nدلالت روايت : اين روايت در صدد بيان اين مطلب است كه مقصود از آيه شريفه مهريه نيست تا براى جواز مهر زائد بر مهر السنة به آن استدلال بشود ؛ چرا كه مسلما قنطار همانطورى كه در تفاسير مختلف آمده است بيش از پانصد درهم است . بلكه مقصود از آيه مسأله هبه است ، آيه مىخواهد بگويد كه هبه‌اى را كه\r\n\r\n\r\n","description":"","footnote":"\r\n( 1 ) - جامع احاديث الشيعة 26 : 261 ، الباب 1 من ابواب المهور و الشروط ، الحديث 8 .\r\n( 2 ) - جامع احاديث الشيعة 26 : 271 ، الباب 1 من ابواب المهور و الشروط ، الحديث 37 .\r\n","page_name":" 6817 ","page_number":226},
  {"content":"\r\n\r\nداده‌ايد هر قدر هم كه زياد باشد حق گرفتن آن را نداريد - حالا يا مدلولش حرمت آن است و يا كراهت - براى اينكه مقصود از آيه نمىتواند مهر باشد ؛ چرا كه اگر شخص بخواهد زنش را طلاق خلعى بدهد و لذا مهر را از او پس بگيرد ، هيچ اشكالى ندارد .\r\nجواب از روايت : گذشته از اينكه سند اين روايت به خاطر ارسال آن ضعيف است چرا كه ما طريق عياشى به عمر بن عبد العزيز را نمىدانيم ، مدلول اين روايت هم با مدلول ظاهرى آيه شريفه سازگارى نداشته و استدلال مذكور در آن هم قابل جواب است ؛ چرا كه اينكه در ادامه آيه تعبير  ( وَ أَخَذْنَ مِنْكُمْ مِيثاقاً غَلِيظاً )  دارد هيچ تناسبى با هبه نداشته و با مهريه كه در آن عقد و تعهد مهر هست سازگارى دارد و آيه شريفه ممكن است و بلكه ظاهرش اين است كه مىخواهد بگويد كه شما كارى نكنيد كه به اجبار مهرى را كه به او داده‌ايد از چنگش بيرون آوريد ، از جمله به اينكه آزارش بدهيد تا مهرش را به شما ببخشد تا شما او را طلاق خلعى بدهيد .\r\nو اما اينكه بعضى خواسته‌اند بگويند كه مقصود از آيه همان مهر است و مىخواهد بگويد كه حتى در شرايط عادى اگر زن خواست طلاق خلعى بگيرد ، شما نمىتوانيد مهريه او را پس بگيريد تا او را طلاق بدهيد . منتها اين آيه با تشريع طلاق خلعى نسخ شده است . به نظر درست نمىرسد ، بلكه همان معنايى كه گفتيم در آيه مىآيد بدون اينكه قول به نسخ لازم بيايد .\r\n2 - روايت محمد بن سنان عن مفضل بن عمر قال : دخلت على ابى عبد الله عليه السلام فقلت له : أخبرنى عن مهر المرأة الذي لا يجوز للمؤمنين ان يجوزوه ؟ قال فقال : السنة المحمدية خمسمائة درهم فمن زاد على ذلك ردّ الى السنة و لا شيء عليه أكثر من الخمسمائة درهم . . . « 1 » .\r\nجواب اين روايت : اكثرا در اين روايت اشكال سندى كرده‌اند ؛ چرا كه محمد بن\r\n\r\n\r\n","description":"","footnote":"\r\n( 1 ) - جامع احاديث الشيعة 26 : 271 ، الباب 1 من ابواب المهور و الشروط ، الحديث 38 .\r\n","page_name":" 6818 ","page_number":227},
  {"content":"\r\n\r\nسنان طبق مشهور ضعيف است و مفضل بن عمر را هم نجاشى تضعيف نموده است ولى ما آن‌ها را معتبر دانسته و اشكال سندى نمىكنيم . عمده جوابى كه داده‌اند و درست هم است اين است كه با توجه به نصوصيت اخبارى كه دلالت بر جواز مهر قرار دادن بيش از مهر السنة مىكردند به اقتضاء جمع دلالى بين آنها ، اين روايت حمل بر استحباب مىشود ؛ يعنى اگر مهر را بيش از مهر السنة قرار داده باشند مستحب است كه زائد بر آن را به مرد ببخشد ، و اين منافاتى با عبارت « لا يجوز » در روايت ندارد ؛ چرا كه معناى « جاز » اين است كه هيچ منعى نه تحريمى و نه تنزيهى از آن نباشد و چنين معنايى در كلمات فقهاء هست .\r\nنتيجه‌گيرى : از مجموع روايات متعددى كه يازده روايت صريح الدلالة و شش روايت ظاهر الدلالة از آنها را ذكر كرديم اطمينان حاصل مىشود كه مسأله جواز زايد بر مهر السنه قرار دادن مهر ، از ائمه عليهم السلام صادر شده است و بر فرض عدم جمع دلالى بين آنها و روايت محمد بن سنان ، اين روايت به جهت مخالفت با شهرت روايى و فتوايى كنار مىرود و بازهم اگر فرضا طرف ديگر را مشهور ندانيم - با اينكه مشهور قريب به اتفاق است همانطورى كه در نقل اقوال بيانش گذشت - نوبت به ترجيح به كتاب مىرسد كه در اين باب هم باز آيات قرآنى موافق با قول به جواز است .\r\n\r\nدلالت آيات بر جواز زائد از مهر السنة\r\nبه پنج آيه از قرآن كريم براى دلالت بر جواز تعيين مهر به مقدار بيش از مهر السنة استدلال شده است كه عبارتند از :\r\n1 -  ( وَ إِنْ أَرَدْتُمُ اسْتِبْدالَ زَوْجٍ مَكانَ زَوْجٍ وَ آتَيْتُمْ إِحْداهُنَّ قِنْطاراً فَلا تَأْخُذُوا مِنْهُ شَيْئاً . . . )  « 1 »\r\nدر مورد اين آيه سابقا بيان كرديم « 2 » كه مقصود از قنطار همان مهريه است و لذا دلالت آيه بر جواز مهر قرار دادن بيش از مهر السنة همانطورى كه شيخ مفيد و\r\n\r\n\r\n","description":"","footnote":"\r\n( 1 ) - نساء : 20 .\r\n( 2 ) - در ص 25 - 26 گذشت .\r\n","page_name":" 6819 ","page_number":228},
  {"content":"\r\n\r\nديگران هم به آن استدلال كرده‌اند ، تمام است .\r\n2 -  ( . . . وَ لا جُناحَ عَلَيْكُمْ فِيما تَراضَيْتُمْ بِهِ . . . )  « 1 »\r\nصاحب « رياض المسائل » براى صحت مهر قرار دادن بيش از مهر السنة و همينطور براى جواز خادم زوجه شدن زوج به عنوان مهريه به اين آيه استدلال نموده است .\r\nاشكال : اين استدلال درست نيست ؛ زيرا اين آيه ذيلش اين است كه  ( مِنْ بَعْدِ الْفَرِيضَةِ )  و معنايش اين است كه اگر چيزى تعيين كرديد ، بعداً مىتوانيد آن را با رضايت دو طرف كم و زياد كنيد ، و مقصود هم از استمتاع در آيه ، به نظر ما ، بر خلاف نظر اهل سنت ، عقد متعه است نه عقد دائم ، تا چنين استدلالى صحيح باشد . البته « تفسير الميزان » در اينجا بر خلاف مبانى مسلم فقهى خيال كرده است كه استقرار مهر در عقد متعه هم مثل عقد دائم مشروط به دخول است و لذا اگر چه مقصود از آيه را عقد متعه گرفته است ، لكن گفته است كه  ( فَمَا اسْتَمْتَعْتُمْ )  يعنى به شرط مباشرت با آنها بايد اجور آنها را بپردازيد ، در حالى كه وقتى مقصود از آيه عقد متعه است و شرطيتى براى دخول و استقرار مهر در عقد متعه وجود ندارد ، استمتاع ديگر نبايد به معناى مباشرت گرفته شود ، بلكه به معناى عقد متعه كردن است كه نظر اماميه چنين است .\r\nالبته بنابراين كه به معناى مباشرت گرفته شود كه نظر اهل سنت است مىتوان اين گونه به آنها اشكال كرد كه با توجه به اينكه « فريضة » در آيه دو بار تكرار شده است مىفرمايد  ( فَمَا اسْتَمْتَعْتُمْ بِهِ مِنْهُنَّ فَآتُوهُنَّ أُجُورَهُنَّ فَرِيضَةً وَ لا جُناحَ عَلَيْكُمْ فِيما تَراضَيْتُمْ بِهِ مِنْ بَعْدِ الْفَرِيضَةِ )  « 2 » . اقتضاء سياق اين است كه هر دو فريضة به يك معناست و مسلم است كه فريضه دوم به معناى وجوب نيست بلكه به اين معناست كه آن را كه قرار گذاشته و تعيين شده است ، پس فريضه اول هم به معناى\r\n\r\n\r\n","description":"","footnote":"\r\n( 1 ) - نساء : 24 .\r\n( 2 ) - نساء : 24 .\r\n","page_name":" 6820 ","page_number":229},
  {"content":"\r\n\r\nمهر مقدر مىشود و مراد اين است كه شما بايد آنها را بدهيد در حالى كه جنبه فريضة هم دارد ؛ يعنى بايد تعيين و تقدير شده باشد . و با توجه به اينكه فقط در عقد متعه است كه مهر بايد تعيين بشود و اين تعيين از اركان عقد است ، همين قرينه مىشود بر اينكه مقصود آيه عقد متعه است . و اما بنابر نظر اماميه كه استمتاع در آيه به معناى عقد متعه است با توجه به اينكه ذيل آيه راجع به اين است كه چيزى را به عنوان نحله قرار دهند و مقدارى از آن را ببخشند . براى اينكه مىتوان مهر را كم يا زياد قرار داد به اين آيه نمىتوان استدلال كرد ؛ چرا كه معلوم نيست كه در ذيل ، بحث روى تعيين مهر باشد ، اگر چه يكى از محتملات آيه است .\r\n3 -  ( فَآتُوهُنَّ أُجُورَهُنَّ فَرِيضَةً )  « 1 »\r\nغير صاحب رياض به اين قسمت از آيه براى جواز خادم زوجه شدن زوج به عنوان مهريه و همين طور جواز زيادتر از مهر السنة قرار دادن مهر تمسك نموده‌اند و فريضه را به معناى وجوب معنا نموده و گفته‌اند يعنى واجب است اجرتى را كه تعيين كرده‌ايد بپردازيد و اطلاق آيه شامل مهر السنة و بيش از آن مىشود .\r\nاشكال : اولًا : اگر فريضه را به اين معنا بگيريم كه شما بايد اجرت آنها را كه چون عقد متعه است بايد تعيين شده باشد ، بپردازيد . در اين صورت اطلاق داشتن آيه از جهت اينكه مقدار تعيين شده مىتواند بيشتر از مهر السنه باشد يا نه و آيا مىتواند خادم شدن زوج براى زوجه باشد يا نه ، مشكل مىشود .\r\nو ثانيا : بعد از اينكه شارع بگويد كه اجرت بيش از مهر السنة نيست و من آن را به عنوان عوض البضع قبول ندارم و همين طور اگر درباره خادم زوجه قرار گرفتن زوج بگويد ، آيا بازهم مىتوان به آيه براى جواز اجرت و مهر قرار دادن اينها تمسك نمود ؟\r\n\r\n\r\n","description":"","footnote":"\r\n( 1 ) - نساء : 24 .\r\n","page_name":" 6821 ","page_number":230},
  {"content":"\r\n\r\n4 -  ( وَ آتُوا النِّساءَ صَدُقاتِهِنَّ نِحْلَةً )  « 1 »\r\nدر « انتصار » ، « سرائر » و كتب زياد ديگرى به اين آيه استدلال شده است .\r\nاشكال : اگر مقصود از صداق فقط مهر المسمى بود اين استدلال تمام بود ، لكن فرض اين است كه صدقات اختصاصى به مهر المسمى ندارد و كسى هم كه تعيين مهر نكرده است ، مهر المثل و مهر السنة صداق اوست ، پس مقصود آيه عام است ؛ يعنى مهر و صداقى را كه عوض است ، شخص بايد پرداخت نمايد ، و اما اينكه عوض بضع چقدر است ؟ آيه به اين جهت كارى ندارد ، اين بستگى دارد كه شارع آن را چقدر بداند ؛ همانطورى كه براى كسى كه مهر تعيين نكرده‌اند آن را مهرالمثلى كه متجاوز از مهر السنة نباشد قرار داده است ، مىگويد : اگر مهر المسمى بيش از مهر السنة بود ، مقدار مازاد آن را صحيح نمىدانم و در حد مهر السنة را امضاء مىكنم ، پس استدلال به اين آيه هم تمام نيست .\r\n5 -  ( وَ إِنْ طَلَّقْتُمُوهُنَّ مِنْ قَبْلِ أَنْ تَمَسُّوهُنَّ وَ قَدْ فَرَضْتُمْ لَهُنَّ فَرِيضَةً فَنِصْفُ ما فَرَضْتُمْ )  « 2 »\r\nاين آيه مىگويد : اگر قبل از دخول طلاق بدهيد ، چنانچه براى ايشان مهريه‌اى را تعيين كرده باشيد ، بايد نصف آن را به ايشان بدهيد ، پس آيه اطلاق دارد كه آن چيزى كه تعيين كرده‌ايد هر مقدار كه باشد بايد نصف آن را بدهيد .\r\nاشكال : در دلالت آيه بر اينكه اگر مهر صحيحى را قرار داده‌ايد نصف آن را بايد به او بپردازيد شكى نيست و آيه در اين جهت اطلاق دارد ، و اما از اين جهت كه آن مهريه هر چيزى كه باشد و هر مقدارى كه باشد شارع آن را امضاء و حكم به لزوم پرداخت نصف آن مىكند ، اطلاق آيه مشكل است و لذا اينكه اگر خمر و خنزير را مهر قرار بدهد صحيح نيست ، تخصيص آيه نمىشود .\r\nعلاوه بر اينكه مقصود از « فريضه » در آيه دو احتمال دارد : يكى اينكه مفعول به باشد و دوم اينكه مفعول مطلق باشد و در اين صورت ممكن است گفته شود كه\r\n\r\n\r\n","description":"","footnote":"\r\n( 1 ) -\r\n( 2 ) - بقره : 237 .\r\n","page_name":" 6822 ","page_number":231},
  {"content":"\r\n\r\nشارع همانطورى كه خمر و خنزير را فريضة نمىداند ، مال مرده را فريضه نمىداند ، متجاوز از مهر السنة را هم فريضه نمىداند ، تا اينكه نوبت به اطلاق برسد .\r\nو شايد به همين جهت است كه سيد مرتضى با اينكه تكيه عمده‌اش به قرآن است ، ولى به اين آيه در اينجا استدلال نكرده است .\r\nنتيجه‌گيرى : بنابراين تنها آيه‌اى كه مىتواند دليل بر جواز قرار دادن مهريه ، زايد بر مهر السنة باشد آيه قنطار است و لذا بحثى كه پيش مىآيد اين است كه پس چگونه است كه سيد مرتضى با همه اهميتى كه به قرآن قائل است و به اخبار كم اهميت است ، در اينجا بر خلاف آيه فتوا داده است ؟\r\n\r\nوجه مخالفت سيد مرتضى با آيه قنطار\r\nمحقق اردبيلى رحمه الله در « زبدة البيان » سه احتمال را در اين باره ذكر نموده ، كه به ذكر دو احتمال از آنها اكتفاء كرده و وجه سومى را هم خود به آنها اضافه مىكنيم :\r\nاحتمال اول : اگر چه ظاهر عبارت سيد مرتضى عدم جواز بيش از مهر السنة است ، لكن مرادش عدم جواز به نحو استحباب است .\r\nاشكال : اين احتمال خيلى بعيد است و ظاهرا با عبارت ايشان نمىتواند سازگار باشد ؛ چرا كه سيد مرتضى اين را در مقابل عامه گفته است و عامه هم قائل به استحباب مهر السنة هستند ، پس مراد او همان عدم جواز الزامى خواهد بود .\r\nاحتمال دوم : اين است كه مقصود سيد مرتضى اين است كه آيه قرآن مهريه را هر مقدار بوده باشد محكوم به لزوم اداء نموده است ، منتها مازاد بر مهر السنة را به عنوان نحلة اداء آن را لازم دانسته است ، همانطورى كه مفاد روايت عمر بن يزيد كه عياشى نقل كرده بود نيز همين بود كه مازاد بر مهر السنة نحلة مىشود و اين توجيه ثمره هم دارد و آن اين است كه اگر زنى در طلاق مهرش را بخشيده باشد آن مقدار زايد بر مهر السنة از كيسه زن خارج نمىشود . پس همانطورى كه آيه شريفه مىگويد شما حق پس گرفتن مهريه را هر چقدر باشد نداريد ، سيد مرتضى هم به\r\n\r\n","description":"","footnote":"","page_name":" 6823 ","page_number":232},
  {"content":"\r\n\r\nآيه تمسك كرده و مىگويد حق پس گرفتن را نداريد منتها مازاد بر مهر السنة را از باب نحله مىداند .\r\nاحتمال سوم : مستفاد از روايات اين است كه خداوند متعال به پيغمبر صلى الله عليه و آله حق تشريع داده است ؛ يعنى خيلى از احكام در قرآن نيست ولى پيغمبر اكرم صلى الله عليه و آله با اجازه خداوند تشريع نموده و سنت گرديده است ، مثلًا تشهد سنت است ، ركوع فريضه ، شراب را خداوند در قرآن حرام نموده ولى ساير مسكرات را پيغمبر صلى الله عليه و آله تحريم كرده است و اينها منافاتى با آيه قرآن ندارد ، چرا كه خداوند چنين اجازه‌اى را به او داده است . در اينجا هم اينكه مهريه بايد بيشتر از مهر السنة نباشد از چيزهايى است كه پيامبر جعل نموده است ؛ چرا كه هر گونه تحديد و توسعه‌اى از جانب خداوند به پيامبرش داده شده است ، پس مراد ايشان اين مىشود كه اين حد مما سنه النبى صلى الله عليه و آله و آيه قرآن نمىتواند معارض با اين باشد چرا كه حضرت مجاز بوده است .\r\n\r\nتوجيه شهيد ثانى و رد آن\r\nشهيد ثانى ، در توجيه كلام سيد مرتضى گفته است : از آنجايى كه سيد مرتضى قائل به الفاظ عام نيست و لذا به نظر او به اين آيات نمىتوان تمسك نمود .\r\nاشكال : اين نسبت با تمسك فراوان ايشان به عمومات آيات نمىسازد و لذا عده‌اى مثل صاحبان رياض و جواهر در جواب شهيد ثانى گفته‌اند كه : سيد مرتضى و لو اينكه از نظر وضع لغوى قائل به الفاظ عام نباشد ، ولى به حسب شرع وجود الفاظ عموم را قبول دارد . علاوه بر اينكه ايشان قائل به مطلقات است ؛ يعنى ممكن است كه ايشان وضع لفظ براى عموم را انكار كند و بگويد كه شرع هم تصرفى در اين جهت نكرده است ، ولى اطلاقاتى كه در مقام بيان باشند را ايشان قبول دارد و به طور فراوان به آنها تمسك كرده است ، از جمله در همين جا براى عدم حد براى اقل به اطلاق آيه تمسك نموده است .\r\n\r\n","description":"","footnote":"","page_name":" 6824 ","page_number":233},
  {"content":"\r\n\r\nنتيجه‌گيرى : سيد مرتضى با توجه به يكى از توجيهاتى كه ذكر شد ، آيات قرآنى مورد بحث را معارض با مختار خود نديده است .\r\n\r\nبحث سوم : مقدار مهر السنة\r\nاگر چه ما مهر السنة را مستحب مىدانيم ، لكن با توجه به اينكه در بعضى از موارد حكم وجوبى به آن تعلق گرفته است مثل اينكه در جايى كه تعيين مهريه به زن سپرده مىشود ، در اين صورت زن حق ندارد كه بيش از مهر السنة را تعيين كند و اگر هم تعيين كند ، مقدار زيادىاش نافذ نيست و همين طور در جايى كه اصلا مهرى تعيين نشده است ، مهرالمثلى كه بيش از مهر السنة نباشد ، به عنوان مهر قرار مىگيرد ، لذا با اينكه بناى بحث از مستحبات را نداريم ، در اينجا با توجه به اينكه در روايات آن تعبيراتى هست كه فهميدن آنها مشكل است ، قدرى از آن بحث مىكنيم :\r\nقبل از بحث از روايتى كه تعابير وارده در آن مورد بحث قرار گرفته است ، چند روايت را در اين باره متذكر مىشويم كه در دلالتشان بر پانصد درهم بودن مهر السنة ترديد نيست و بعضى تعابير هم در آنها هست كه در طى بررسى روايت خثعمى روشن مىشوند :\r\n1 - صحيحه معاوية بن وهب قال : سمعت ابا عبد الله عليه السلام يقول : ساق رسول الله صلى الله عليه و آله الى أزواجه اثنتى عشرة أو قية و نشّا و الأوقية اربعون درهما و النشّ نصف الاوقية عشرون درهما ، فكان ذلك خمسمائة درهم ، قلت : بوزننا ؟ قال : نعم . « 1 »\r\n2 - الشيخ المفيد فى رسالة المتعة : و الحديث الذي روى عن الصادق عليه السلام أنه قال : ما تزوج رسول الله صلى الله عليه و آله واحدة من نسائه و لا زوج واحدة من نسائه على أكثر من اثنتى عشرة أوقية و نش ، الاوقية اربعون درهما و النش نصف الاوقية عشرون درهما فكان ذلك\r\n\r\n\r\n","description":"","footnote":"\r\n( 1 ) - جامع احاديث الشيعة 26 : 265 ، الباب 1 من ابواب المهور و الشروط ، الحديث 23 .\r\n","page_name":" 6825 ","page_number":234},
  {"content":"\r\n\r\nخمسمائة درهم بوزننا . فهو صحيح و اعتقادنا على هذا و به نأخذ . « 1 »\r\n3 - على بن ابراهيم عن أبيه عن حماد بن عيسى عن ابى عبد الله عليه السلام قال : سمعته يقول : قال ابى : ما زوج رسول الله صلى الله عليه و آله سائر بناته و لا تزوج شيئا من نسائه على اكثر من اثنتى عشرة أوقية و نش ، الاوقية اربعون و النش عشرون درهما . و روى حماد عن ابراهيم بن ابى يحيى عن ابى عبد الله عليه السلام قال : و كانت الدراهم و زن ستة يومئذ . « 2 »\r\n4 - الدعائم عن على عليه السلام انه قال : ما نكح رسول الله صلى الله عليه و آله امرأة من نسائه الا على اثنتى عشرة أوقية و نصف الاوقية من فضة و على ذلك أنكحنى فاطمه عليها السلام و الاوقية اربعون درهما - قال جعفر بن محمد عليه السلام : و كانت الدراهم يومئذ و زن ستة قراريط . « 3 »\r\nو اما روايت مهمى كه فهم مقصود از آن در فهم تعابيرى نظير « قلت بوزننا ؟ قال نعم » و « وزن ستة » كه در روايات فوق آمده بود و اساسا روشن شدن حدّ پانصد درهم دخيل است و در جاهاى ديگرى هم مثمر است روايتى است كه در « كافى » وارد شده است و در معناى آن اختلاف شده است و آن روايت اينچنين است :\r\nحبيب الخثعمى قال كتب أبو جعفر المنصور الى محمد بن خالد و كان عامله على المدينة أن يسأل اهل المدينة عن الخمسة فى الزكات من المائتين كيف صارت وزن سبعة و لم يكن هذا على عهد رسول الله صلى الله عليه و آله و أمره ان يسأل فى من يسأل عبد الله بن الحسن و جعفر بن محمد عليهم السلام قال : فسأل اهل المدينة فقالوا أدركنا من كان قبلنا على هذا ، فبعث الى عبد الله بن الحسن و جعفر بن محمد عليهم السلام فسل عبد الله بن الحسن فقال كما قال المستفتون من أهل المدينه ، قال : فقال ما تقول يا أبا عبد الله ؟ فقال : ان رسول الله صلى الله عليه و آله جعل فى كل اربعين أوقية أوقية ، فاذا حسبت ذلك كان على وزن سبعة ، و قد كانت وزن ستة و كانت الدراهم خمسة دوانيق . قال حبيب : فحسبناه فوجدناه كما قال ، فأقبل عليه عبد الله بن الحسن قال : من أين أخذت هذا ؟ قال : قرأت فى كتاب امك فاطمة عليها السلام قال : ثم انصرف ، فبعث اليه محمد\r\n\r\n\r\n","description":"","footnote":"\r\n( 1 ) - جامع احاديث الشيعة 26 : 265 ، الباب 1 من ابواب المهور و الشروط ، الحديث 25 .\r\n( 2 ) - جامع احاديث الشيعة 26 : 264 ، الباب 1 من ابواب المهور و الشروط ، الحديث 22 .\r\n( 3 ) - جامع احاديث الشيعة 26 : 265 ، الباب 1 من ابواب المهور و الشروط ، الحديث 24 .\r\n","page_name":" 6826 ","page_number":235},
  {"content":"\r\n\r\nبن خالد : ابعث الى بكتاب فاطمة ، فأرسل اليه أبو عبد الله عليه السلام : انى انما أخبرتك أنى قرأته و لم اخبرك أنه عندي . قال حبيب : فجعل محمد بن خالد يقول لى : ما رأيت مثل هذا قط . « 1 » ( كلمه « ما » در « ما رأيت » در نسخه مقابله شده نيست و در چاپى به توهم غلط شدن آورده‌اند ) دو معنا در مورد اين روايت گفته‌اند كه يكى معنائيست كه ديگران گفته‌اند و دوم معنايى است كه مرحوم شعرانى ذكر كرده است و صحيح هم همين معنايى است كه ايشان ذكر كرده است .\r\nتوضيح معناى اول : گفته‌اند سؤال در روايت از اين است كه با توجه به اينكه مسلم است كه در نصاب زكات ، نصاب عبارت از دويست و فريضه آن پنج بوده است ، چرا الان فريضه عبارت از هفت شده است كه در نتيجه نصابش دويست و هشتاد بشود ، تا اينكه يك چهلم بودن آن محفوظ باشد ؛ يعنى قاعده‌اش اين بود كه پنج درهم از دويست درهم باشد نه هفت درهم از دويست و هشتاد درهم ، پس چرا اينطور شده است ؟ بعد طبق روايت جواب داده‌اند كه : اصلا پيغمبر صلى الله عليه و آله دراهم نفرموده بودند ، تا گفته شود كه از دويست درهم يا از دويست و هشتاد درهم ، حضرت با اوقيه بيان كرده بودند و اوقيه عبارت از چهل درهم است ، پنج اوقيه نصاب زكات بوده است و يك چهلم آن پنج درهم مىشده است و حالا چون درهم‌ها بر خلاف اوقيه كه تغييرى نكرده‌اند ، سبك‌تر شده‌اند يك چهلم پنج اوقيه ، هفت درهم مىشود پس نصاب دويست و هشتاد و فريضه هفت درهم شده است .\r\nمعناى دوم : سؤال از اين نيست كه « كيف صارت سبعة » تا مقصود اين باشد كه نصاب دويست و هشتاد و فريضه عبارت از هفت درهم شده است بلكه سؤال از « كيف صارت وزن سبعة » است و مقصود از « وزن سبعة » و امثال آن - همانطورى كه آقاى شعرانى از رساله‌اى كه بلاذرى دارد نقل كرده و همينطور آقاى سيد موسى مازندرانى در كتاب « عقود الاسلاميين » از « نقود العربية » كه تأليف يك مسيحى\r\n\r\n\r\n","description":"","footnote":"\r\n( 1 ) - الكافى 3 : 507 ، و ذكر بعضها فى الوسائل 9 : 149 .\r\n","page_name":" 6827 ","page_number":236},
  {"content":"\r\n\r\nاست و او از « فتوح البلدان » بلاذرى حكايت نموده ، نقل مىكند و عبارت « عقود الاسلاميين » در اينجا عين عبارتى است كه شعرانى از بلاذرى نقل نموده است و بلكه در « عقود الاسلاميين » از غير بلاذرى هم اين معنا را نقل مىكند - اين است كه وقتى اشخاص مىگفتند « أتزوجك بتسعة دراهم وزن ستة أو اتزوجك . . . وزن سبعة او . . .\r\nوزن خمسة » مرادشان از وزن سبعة ؛ يعنى هر ده تا از آنها مطابق با هفت مثقال باشد و وزن خمسة ؛ يعنى هر ده تا از آنها مطابق با پنج مثقال باشد ، پس معلوم مىشود كه طبق اين معنا درهم‌هاى زمان پيغمبر سبك‌تر بوده‌اند نه سنگين‌تر كه از معناى قبلى استفاده مىشد و سؤال هم از اين است كه چطور شده است كه در آن زمان از نصاب دويست درهم كه پنج سكه با وزن ستة داده مىشده ، امروزه پنج سكه با وزن سبعة داده مىشود ؟ و حضرت هم جواب داده‌اند كه پيغمبر صلى الله عليه و آله اوقيه را معيار قرار داده بودند نه درهم او را و امروزه كه اوقيه را حساب كرده‌اند ، ديده‌اند كه دويست درهم آن با درهم‌هاى وزن سبعة تطبيق مىكند و لذا آمده‌اند حساب درهم را سنگين‌تر از درهم زمان پيغمبر گرفته‌اند ، براى اينكه اوقيه محفوظ بماند .\r\nپس اينكه در روايات آمده است « بوزننا » سؤال از اين است كه آيا درهم زمان پيامبر صلى الله عليه و آله را كه عبارت از وزن ستة يعنى شش دهم مثقال بوده است حساب كنيم يا درهم زمان خودمان را كه وزن سبعة يعنى هفت دهم مثقال است حساب نماييم ؟ امام مىفرمايند دويست درهم هفت دهم مثقالى حساب مىشود .\r\n\r\nمقصود از درهم در السنه فقهاء :\r\nالبته آقايان معمولا درهم را هفت دهم مثقال حساب مىكنند ، منتها مىگويند هفت دهم مثقال شرعى و مثقال شرعى را سه چهارم مثقال صيرفى كه بيست و چهار نخود است ؛ يعنى هيجده نخود مىدانند و هفت دهم هيجده نخود كه قهرا بيست و يك چهلم مثقال بيست و چهار نخودى مىشود ، پس هر درهم از نصف مختصرى بيشتر است . مشتهر بين آقايان اين است .\r\n\r\n","description":"","footnote":"","page_name":" 6828 ","page_number":237},
  {"content":"\r\n\r\n\r\nمقتضاى تحقيق در موضوع :\r\nبر اساس تحقيقى كه شده است ؛ بر اساس درهم‌هاى موجود در موزه‌هاى ايران ، عراق و خارج آنها ، درهم‌هاى رايج در زمان معصومين عليهم السلام بيش از آن مقدارى است كه مشتهر در نزد آقايان است . سردار كابلى هم رساله‌اى در بحث كرّ نوشته و مشكل تطبيق هزار و دويست رطل با چهل و سه وجبى كه مشهور قائل هستند را بر اين اساس حل كرده است . چرا كه مورد اتفاق آقايان است كه هزار و دويست رطل با بيست و هفت يا بيست و هشت وجب تطبيق مىكند ، كما اينكه مرحوم خويى مىگويد : ما اين تطبيق را بارها تجربه نموديم . و حل مسأله براى سردار كابلى ظاهرا به دنبال توسل به اهل بيت عليهم السلام بدين گونه صورت مىگيرد كه شخص حفارى نزد او آمده و در ميان سكه‌هايى قديمى كه در كيسه داشته است سكه‌اى بوده است كه در زمان حضرت موسى بن جعفر عليه السلام ضرب شده بوده است و بعد از وزن كردن آن معلوم مىشود كه اين معنا كه وزن درهم بيست و يك چهلم مثقال است ، نادرست است و وزن آن بيش از اين مقدار بوده است و شايد سه چهارم مثقال باشد و روى اين حساب بوده است كه محاسبه وزن كر كه بر اساس وزن درهم بوده است با مساحت آن درست در نمىآمده است چرا كه اشتباهاً وزن درهم بيست و يك چهلم مثقال حساب مىشده است ، با اينكه وزنش حدود سه چهارم مثقال است .\r\nو بر اين اساس بسيارى از مباحث كه بر اساس درهم تنظيم شده‌اند ، متفاوت با قبل مىشوند ، مثلا اينكه لقطه كمتر يا بيشتر از درهم باشد ، خون در لباس و بدن نمازگزار كمتر يا بيشتر از درهم باشد ؛ چرا كه مساحت اين درهم هم با آن درهمى كه مشتهر بوده است تفاوت پيدا مىكند .\r\nنتيجه‌گيرى : ميزان براى مهر السنة ، همان پانصد درهم يا پنجاه دينار است و وزن اينها هم بر خلاف آن چيزى است كه بين آقايان رايج است .\r\n\r\n","description":"","footnote":"","page_name":" 6829 ","page_number":238},
  {"content":"\r\n\r\n\r\nنوع مهريه\r\nپس از بحث از مقدار مهريه از حيث قلت و كثرت و حدود آنها و تعيين مقدار مهر السنة ، نوبت به بحث از نوع مهريه و خصوصيات آن مىرسد ، كه در اين قسمت نيز چند بحث وجود دارد كه به بررسى آنها مىپردازيم .\r\n\r\nبحث اول : اجير شدن زوج براى زوجه به عنوان مهريه\r\nدر اينكه عمل حرّ مىتواند مانند عين و منافع آن ، به عنوان مهريه واقع بشود در بين اماميه مورد تسلم بوده و اختلافى وجود ندارد ، مگر در يك صورت ؛ و آن اينكه زوج به عنوان مهريه بخواهد اجير زوجه شده و مدتى براى او كار كند ، كه محل خلاف است .\r\n\r\nاقوال فقهاء :\r\nجماعتى از قدماء صريحا و يا ظاهراً فتواى به عدم جواز داده‌اند و در مقابل جماعت زيادى قائل به جواز و عدم استثناء شده‌اند ، لكن اين كثرت به حدى نيست كه بتوان آن را شهرت ناميد ، بله با توجه به اينكه پس از ابن ادريس و در بين متأخرين هيچ مخالفى سراغ نداريم ، پس مىتوان گفت كه مجموعاً شهرت در بين اماميه بر جواز مهر قرار دادن اجير شدن زوج براى زوجه و عدم استثناء از جواز مهر قرار دادن عمل حر ، است .\r\n\r\nقائلين به عدم جواز قبل از ابن ادريس :\r\nشيخ در « نهاية » ، ابن براج در « كامل » بنابر نقل « مختلف الشيعة » و در « مهذب » ، ابن حمزه در « وسيله » و قطب الدين كيدرى در « اصباح الشيعة » قائل به عدم جواز شده‌اند ، علامه نيز در « مختلف الشيعة » عدم جواز را احتمال داده است و البته مراد ايشان مثل ساير آقايان ظاهرا خصوص صورت اجير بالمباشرة بودن زوج است و اما در صورت اجير اعم از مباشرت و تسبيب بودن زوج كسى اشكال نمىكند .\r\n\r\n","description":"","footnote":"","page_name":" 6830 ","page_number":239},
  {"content":"\r\n\r\n\r\nفتواى شيخ در « خلاف » :\r\nمرحوم شيخ در « خلاف » عبارتى دارد كه بعضى از آن چنين استفاده كرده‌اند كه ايشان در « خلاف » فتوايى مخالف با فتواى خود در « نهايه » داده است و آن عبارت چنين است : مىگويد : منافع را مىتوان به عنوان مهر قرار داد و اصحاب استثناء كرده‌اند از آن ، صورتى را كه زوج بخواهد كه مدتى اجير زوجه بشود . بعد ايشان اختلاف عامه در مسأله را بيان مىكند به اينكه ابو حنيفه مهر قرار دادن منافع را صحيح نمىداند بر خلاف شافعى كه آن را صحيح خوانده است ، بعد شيخ بدون اينكه استثناى اصحاب را ذكر نمايد ، قائل به جواز مىشود و اجماع فرقه و اخبار ايشان را هم به عنوان دليل بر آن مىآورد .\r\nاز اين بخش كلام شيخ بعضى استفاده كرده‌اند كه شيخ مطلقا مهر قرار دادن عمل حر را جايز مىداند ، لكن به نظر مىرسد كه همانطورى كه ابن ادريس هم گفته است ، فتواى شيخ در اينجا مانند همان « نهايه » است ، منتها ابن ادريس توجيه ديگرى براى اين وحدت نظر در دو كتاب بيان كرده است ، ولى وجه يكى بودن آنها به نظر ما اين است كه ؛ استدلالى كه شيخ در اينجا به اجماع و اخبار مىكند استدلال براى جواز مهر قرار دادن منافع به طور كلى است ؛ يعنى در مقابل ابو حنيفه كه آن را به طور كلى نفى مىكند ايشان چنين استدلالى نموده است تا اينكه اصل مهر قرار گرفتن منافع را اثبات كند و اين امر منافاتى با استثنايى كه تذكر داده است ، نخواهد داشت . بله در « مبسوط » ايشان در ابتداء فتواى به جواز اجير شدن زوج براى دو ماه مىدهد و سپس استثناى اصحاب را نقل مىكند ؛ كه اين ظهور در قبول كردن مسأله جواز به طور مطلق است ، اگر چه به ذهنم مىرسد كه حتى در مورد « مبسوط » هم كسانى تأمل دارند .\r\n\r\nتناقض كلام ابن براج :\r\nابن براج در « مهذب » ابتداء فتواى به عدم جواز داده است ، سپس در فاصله كمى مىگويد : جايز است كه اجاره مهر قرار بگيريد و به دنبال آن مىگويد : اصحاب عدم جواز را روايت كرده‌اند . سؤال اين است كه اين\r\n\r\n","description":"","footnote":"","page_name":" 6831 ","page_number":240},
  {"content":"\r\n\r\nتناقض را چه بايد كرد ؟\r\nدو توجيه براى آن مىتوان بيان كرد كه عبارتند از :\r\nتوجيه اول : اينكه مقصود او از عدم جواز كراهت است ، لكن ايشان تعبيرى در آنجا دارد كه با كراهت سازگارى ندارد .\r\nتوجيه دوم : مقصود او از جواز اجازه شهرين ، جواز بر طبق قواعد است ، منتها چون بر خلاف قواعد نصوصى وارد شده است ، بر اساس آن حكم به عدم جواز شده است و همين وجه در مورد « مبسوط » هم ممكن است ؛ به اينكه مقصود شيخ طوسى هم در قول به جواز اجاره شهرين ، جواز بر اساس قواعد باشد ، و لذا مختار ايشان در « مبسوط » و « خلاف » مثل « نهايه » قول به عدم جواز در صورت مذكور خواهد بود .\r\nبه هر تقدير جماعتى از بزرگان قائل به عدم جواز شده‌اند كه علاوه بر فقهاء نامبرده برخى از محدثين را نيز مىتوان جزو آنها برشمرد كه عبارتند از : شيخ كلينى كه روايت مورد استدلال قائلين به عدم جواز را نقل نموده است ، حسين بن سعيد كه او نيز اين روايت را در كتابش ( نوادر احمد بن محمد بن يحيى ) آورده است ، صفوان بن يحيى و بزنطى كه راويان اين روايتند .\r\n\r\nاستدلال نافين جواز به روايت بزنطى\r\nروايت را كلينى رحمه الله در « كافى » آورده است : احمد بن محمد بن ابى نصر قال :\r\nقلت : لأبي الحسن عليه السلام قول شعيب (  إِنِّي أُرِيدُ أَنْ أُنْكِحَكَ إِحْدَى ابْنَتَيَّ هاتَيْنِ عَلى أَنْ تَأْجُرَنِي ثَمانِيَ حِجَجٍ فَإِنْ أَتْمَمْتَ عَشْراً فَمِنْ عِنْدِكَ  ) اى الاجلين قضى ؟ قال : الوفاء منهما أبعدهما عشر سنين . قلت : فدخل بها قبل ان ينقضى الشرط او بعد انقضائه ؟ قال : قبل ان ينقضى . قلت له :\r\nفالرجل يتزوج المرأة و يشترط لابيها اجارة شهرين يجوز ذلك ؟ فقال : ان موسى عليه السلام قد علم انه سيتم له الشرط ( در روايت هست كه از طريق وحى فهميده بود كه زنده مىماند ) فكيف لهذا بأن يعلم أنه سيبقى حتى يفى و قد كان الرجل على عهد رسول الله صلى الله عليه و آله يتزوج\r\n\r\n","description":"","footnote":"","page_name":" 6832 ","page_number":241},
  {"content":"\r\n\r\nالمرأة على السورة من القرآن ( سورة من القرآن ) و على الدراهم و على القبضة من الحنطة . « 1 »\r\n\r\nاشتباه در نقل كلام « مرآة العقول » :\r\nمرحوم مجلسى در اينجا شرحى دارد كه متأسفانه : از آنجايى كه مصحح در چاپ قديم « مرآة العقول » كلام مجلسى را نفهميده است و جمله « لايتعين » را به كلام او اضافه نموده است و با ( ظ ) فهمانده است كه اين اضافه از اوست ، لكن در چاپ فعلى جمله مذكور را داخل در متن نموده و به طور كلى مفاد كلام مجلسى را دگرگون و نامفهوم كرده‌اند . ايشان مىگويد : « ظاهره المنع من استيجار مدة كتعليم صنعة ؛ لذكر السورة فى آخر الخبر و لعله لمهانة النفس فى الاول و يظهر من المحقق فى النافع ان مورد الخلاف هو الاول و حمل الاكثر هذا الخبر على الكراهية . و يمكن ان يكون النهى لكون العمل لغير الزوجة و لم يصرح به تقية ، كما يدل عليه الخبر الآتى بناء على ان هذا الحكم اعنى الخدمة لغير الزوجة كان فى شرع من قبلنا فنسخ و اكثر الاصحاب لم يفرقوا بين العمل لها و لغيرها ، و ان كان الموافق لاصولهم ما ذكرنا » .\r\nهمانطورى كه ملاحظه مىشود عبارت چاپ قديم روشن است ، لكن در چاپ جديد قبل از « كتعليم » جمله « لايتعين » را آورده و مفاد كلام مجلسى را به هم ريخته‌اند ؛ چرا كه اصلا بحث در مدت متعين يا غير متعين بودن آن نبوده است تا اينكه ايشان چنين قيدى را بياورد . بلكه همانطورى كه از « نافع » هم نقل مىكند اختلاف در جايى است كه مرد بخواهد اجير و خادم زن بشود و اما تعليم سوره اجماع بر جواز آن هست . به هر حال قائلين به عدم جواز به اين روايت استدلال كرده‌اند و اما قائلين به جواز از اين روايت جواب‌هايى داده‌اند كه به بررسى آنها مىپردازيم .\r\n\r\nاشكال اول بر روايت بزنطى : اشكال سندى\r\nدر « شرايع » و بسيارى از كتب گفته‌اند كه اين روايت ضعيف السند است ؛ چرا\r\n\r\n\r\n","description":"","footnote":"\r\n( 1 ) - كافى .\r\n","page_name":" 6833 ","page_number":242},
  {"content":"\r\n\r\nكه در سند كلينى در « كافى » در يك طريقش سهل بن زياد و در طريق ديگرش ابراهيم بن هاشم است و سهل بن زياد تضعيف شده و ابراهيم بن هاشم هم توثيقى نداشته و فقط ممدوح است ؛ عبارت كلينى چنين است : « عدة من اصحابنا عن سهل بن زياد و على بن ابراهيم عن أبيه ، جميعا عن احمد بن محمد بن ابى نصر . . . » .\r\n\r\nراه‌هاى تصحيح سند روايت بزنطى\r\n\r\nراه اول : اثبات وثاقت ابراهيم بن هاشم\r\nوثاقت ابراهيم بن هاشم در نزد متأخرين مورد تسلم است و بلكه او از اجلاء ثقات است ؛ چرا كه براى اثبات وثاقت اشخاص نيازى به تصريح به « ثقه » بودن نيست و الا حتى روايات صدوق را هم نبايد بپذيريم ؛ چرا كه نجاشى و شيخ از او تعبير به « ثقه » نكرده‌اند ، پس يك راه هم براى كشف وثاقت ، روش عملى بزرگانى مثل شيخ در اعتماد به اشخاص است و همانطورى كه شيخ در هيچ موردى نگفته است كه فلان روايت صدوق را قبول نداريم ، در مورد ابراهيم بن هاشم هيچ يك از اصحاب اشكالى نكرده‌اند و بلكه كلينى كه كتابش را مشتمل بر آثار صحيحه از اخبار صادقين عليهم السلام مىخواند ، عمده شيوخ او على بن ابراهيم است كه قريب به اتفاق رواياتش از پدرش ابراهيم بن هاشم است و علاوه بر اينكه بعضى از بزرگان مثل ابن طاووس ضمن تصريح بر وثاقت او - ظاهرا - ادعاى اتفاق هم بر آن كرده است .\r\nو البته حدس مىزنم كه ، اين نه به خاطر دست يافتن او بر كتابى غير از كتاب‌هاى رسيده به دست علامه ، بلكه به خاطر ديدن همين اعتماد توسط اصحاب بر ابراهيم بن هاشم مىباشد . به اضافه اينكه مدحى كه در مورد او وارد شده است كه « اول من نشر احاديث الكوفيين بقم » مقتضى وثاقت است ؛ چرا كه كسى كه مورد وثوق نباشد ، چگونه مىتواند در مثل قم كه راجع به حديث اهتمام زيادى داشته‌اند نشر حديث بنمايد ؟ !\r\n\r\n","description":"","footnote":"","page_name":" 6834 ","page_number":243},
  {"content":"\r\n\r\n\r\nدفع اشكال اصالة العدالة :\r\nمرحوم آقاى خويى مىگويد : قدماء قائل به اصالة العدالة بوده‌اند و لذا به روايات مشكوك العدالة عمل مىكرده‌اند و براى آن شواهدى اقامه مىكند از جمله مىگويد : لذا مرحوم صدوق از اشخاصى كه به اعتراف خودش ناصبىتر از او نديده است نقل روايت مىكند و علامه اسماعيل سمكه را كه توثيقى در مورد او نيست جزو قسم اول و معتمدين وارد نموده است ، پس معلوم مىشود كه صدوق و سايرين و حتى علامه اصالة العداله‌اى بوده‌اند .\r\nلكن اين ادعاى آقاى خويى درست نيست و شواهدى هم كه بر آن اقامه كرده است تمام نيست چرا كه قول به اصالة العدالة در بين فقهاى ما قول شاذى بوده است و اينكه صدوق از آن شخص ناصبى روايت نقل مىكند ، در خصوص ولايت و مناقب و فضائل حضرت رضا عليه السلام است و در مثل چنين موردى ، قول ناصبى معتبرتر است . و اسماعيل سمكه هم به خاطر شاعر بودن داخل در معتمدين در نزد علامه نشده است ، بلكه به خاطر اين است كه نجاشى در مورد او گفته است كه راجع به تاريخ امين و مأمون كتابى نوشته است كه « لم يصنف مثله » و روشن است كه مراد از حيث اتقان مطالب آن است نه اينكه از نظر مزخرف بودن و غير قابل اعتماد بودن مثل آن تدوين نشده است .\r\n\r\nراه دوم : وثاقت سهل بن زياد\r\nاگر چه وثاقت سهل بن زياد در بين متأخرين محل خلاف است ، لكن به نظر ما او نيز از ثقات است ؛ چرا كه مرحوم كلينى در « كافى » با آن وضعش روايات فراوانى را « عن عدة من اصحابنا عن سهل بن زياد » روايت نموده است و اين نشانه اعتماد كلينى بر اوست .\r\nو اينكه بعضى او را تضعيف كرده‌اند به جهت نقل روايات غلوآميز توسط او بوده است ، در حالى كه اولا نقل روايات به معناى اعتقاد به آنها نيست و ثانيا در اينكه چه چيزى غلو است مورد اختلاف است ، پس تضعيفات مبتنى بر مشاهده\r\n\r\n","description":"","footnote":"","page_name":" 6835 ","page_number":244},
  {"content":"\r\n\r\nغلو در بين روايات راوى محل خدشه است .\r\n\r\nراه سوم : مشهور بودن كتاب بزنطى\r\nاينكه مشاهده مىشود كه كلينى يك يا چند طريق را به طور مكرر نسبت به يك شخص ذكر مىكند مثل اينكه محمد بن اسماعيل عن فضل بن شاذان عن ابن عمير ، اينها طريق به كتاب آن شخص است و اينها مشايخ اجازه روايت او بوده‌اند كه نقل كتاب را اجازه گرفته‌اند نه اينكه شفاهيات باشند و بلكه بسيارى از اينها كتاب نداشته‌اند ، و لذا كتبى مثل كتاب بزنطى و كتاب حسن بن محبوب از كتب مشهوره بوده‌اند و اطمينان به انتساب آنها به صاحبش وجود داشته است ، پس نيازى به بررسى سلسله سند آنها نيست .\r\n\r\nراه چهارم : نقل حسين بن سعيد\r\nحسين بن سعيد هم اين روايت را در كتاب « نوادر » كه به نام احمد بن محمد بن يحيى چاپ شده است از صفوان بن يحيى به طريق معتبر نقل نموده است و البته كتاب مال حسين بن سعيد است و مؤيدش اين است كه طبرسى در « مجمع البيان » همين روايت را از حسين بن سعيد عن صفوان بن يحيى نقل نموده است .\r\n\r\nراه پنجم : طريق معتبر شيخ\r\nمرحوم شيخ نيز اين روايت را از احمد بن محمد بن ابى نصر به طريق على بن اسماعيل نقل نموده است و على بن اسماعيل هر كس باشد ، به نظر ما او هم ثقه است چون شيخ روايات فراوانى را از او نقل نموده و اصلا در مورد او مناقشه‌اى نكرده است .\r\nخلاصه اينكه سند روايت مورد بحث قابل تضعيف نيست .\r\n\r\nاشكال دوم بر روايت بزنطى\r\nاين روايت موضوعش قرار دادن مهر براى پدرزن است ، پس مدلولش عدم جواز قرار دادن اجاره براى پدر زن مىشود و ربطى به اجير شدن زوج براى خود\r\n\r\n","description":"","footnote":"","page_name":" 6836 ","page_number":245},
  {"content":"\r\n\r\nزن ندارد .\r\n\r\nجواب اول از اشكال مذكور\r\nدر نقل شيخ طوسى در نقل شيخ طوسى از على بن اسماعيل عن احمد بن محمد عن ابى الحسن عليه السلام ، در تهذيب طبق نسخه خطى معتبر آن كه مقابله كرده‌ايم عبارت « لابيها » وجود ندارد ، اگر چه در تهذيب چاپ شده هم چاپ سنگى قديم و هم چاپ جديد « لابيها » هست ، لكن اين طبق نسخه معتبر خطى ناصحيح است و شاهدش اين است كه در كتب ديگرى كه اين روايت را از تهذيب نقل كرده‌اند هم اين عبارت وجود نداشت كه آن كتب عبارتند از : محقق در « نكت النهاية » ، علامه در « مختلف » ، فخر المحققين در « ايضاح » ، فاضل مقداد در « تنقيح » ، ابن فهد در « مهذب البارع » ، شيخ حر در « وسائل » ، سيد هاشم بحرانى كه تهذيب را مرتب كرده است ، صاحب حدائق در « حدائق » ، محقق كركى در « جامع المقاصد » ، صاحب مدارك در « نهاية المرام » و همين طور در « وافى » چاپ قديم ، اگر چه در چاپ جديد آن به تبع چاپ جديد تهذيب عبارت « لابيها » را آورده‌اند ، بله در « كشف اللثام » اين عبارت هست ، لكن گمان مىكنم كه كاشف اللثام متن را از كافى اخذ كرده است .\r\n\r\nايراد جواب مذكور\r\nبا توجه به اينكه روايتى كه شيخ طوسى در « تهذيب » نقل مىكند به طور حتم عين روايتى است كه مرحوم كلينى آن را به دو طريق از بزنطى نقل نموده است و احمد بن محمد هم در « تهذيب » همان بزنطى است ، پس ترديد حاصل مىشود در اينكه آيا عبارت « لابيها » در روايت بزنطى بوده است يا نه ؟ و در مسأله دوران امر بين زياده و نقيصه مشهور اخذ به زياده مىكنند ، لكن ما اين را نمىگوييم ، بلكه مىگويمى حد اقل اين است كه روايت مجمل شده و نسبت به عبارت « لأبيها » از قابليت استدلال ساقط مىشود .\r\nپس با توجه به احتمال اينكه عبارت مذكور جزو روايت بزنطى باشد و مظنون\r\n\r\n","description":"","footnote":"","page_name":" 6837 ","page_number":246},
  {"content":"\r\n\r\nهم همين است ؛ چرا كه به دو طريق در « كافى » با اين عبارت نقل شده است ، بنابراين ديگر نمىتوان براى عدم جواز مهر قرار دادن اجير شدن زوج براى زوجه به اين روايت استدلال نمود . پس جواب اول از اشكال دوم بر روايت بزنطى ناتمام بود .\r\n\r\nجواب دوم از اشكال\r\nاگر چه بپذيريم كه « لأبيها » جزو روايت بوده است ، لكن مقتضاى تعليل مذكور در روايت اين است كه خصوصيتى براى بودن اجاره براى پدر زوجه نيست و در صورت بودن اجاره براى خود زوجه هم حكم به عدم جواز مىآيد ، كما اينكه شيخ طوسى در نهايه چنين استظهارى را از همين روايت فهميده است ؛ چرا كه در روايت اين گونه تعليل مىفرمايد كه : اين شخص با حضرت موسى عليه السلام فرق دارد براى اينكه حضرت موسى مىدانست كه به اجاره خود وفا خواهد نمود ولى اين شخص چنين عملى را ندارد . و روشن است كه اين تعليل نسبت به اجير شدن زوج براى پدر زوجه و يا براى خود زوجه به طور بالسويه مىآيد و حكم شامل هر دو صورت مىشود .\r\n\r\nاشكال سوم بر روايت بزنطى\r\nمفاد اين روايت هم بر خلاف مسلمات و اجماع است و هم معارض با روايات است ؛ چرا كه بخشى از مفاد اين روايت اين شد كه مهر قرار دادن اجازه زوج براى پدر زوجه فقط به جهت عدم علم زوج به وفاء به اجاره اشكال دارد و الا اشكالى نداشت . در حالى كه هم به سبب اجماع و هم به دليل چندين روايت مهريه زن نمىتواند در تمليك ديگرى قرار داده شود و بايد در ملك خود زن قرار بگيرد .\r\nشهيد ثانى و صاحب مدارك دعواى اجماع بر اين امر كرده‌اند و از كلمات عده‌اى ديگر كه تعبير به اجماع نكرده‌اند ، استفاده مىشود كه چنين امرى باطل بوده و مطلب را به ارسال مسلم تلقى نموده‌اند . بله در مقابل اين اجماع مجلسى ثانى در\r\n\r\n","description":"","footnote":"","page_name":" 6838 ","page_number":247},
  {"content":"\r\n\r\n« مرآة العقول » مىگويد : اكثريت كه قائل به كراهت مهر قرار دادن اجير شدن زوج هستند فرقى نگذاشته‌اند بين اينكه اجير براى خود زن باشد و يا اجير براى غير او باشد . و اين ادعاء نقطه مقابل اجماع مذكور است كه فرض اجير بودن براى غير زوج را ناصحيح مىدانند . لكن ظاهرا اين اشتباهى است كه مرحوم مجلسى مرتكب شده است و من كه مراجعه نمودم ، يك نفر هم قرار دادن اجاره براى غير زوجه را صحيح ندانسته است و فقط در « كشف الرموز » عبارتى هست كه قدرى اندماج دارد و الا سايرين يا دعواى اجماع بر عدم جواز كرده‌اند و يا اينكه تصريح نموده‌اند كه قرار دادن صداق براى ديگر جايز نيست . پس اين روايت با اين اجماع سازگار نيست . و اما برخى از رواياتى كه دلالت بر عدم جواز قرار دادن مهر براى غير زوجه مىكنند عبارتند از :\r\nالف - روايت سكونى كه در آن سؤال مىكند كه آيا حلال است كه شخص به پدر زن بگويد كه من فلان مدت اجير تو مىشوم و تو در مقابل دختر يا خواهرت را به عقد من در بياور ؟ حضرت در جواب فرمودند : « هو حرام لانه ثمن رقبتها و هى أحق بمهرها » . و اما سند روايت با توجه به اينكه روايت از كتاب سكونى است و وى اگر چه عامى است لكن به گفته شيخ اصحاب به روايات او عمل كرده‌اند ، پس ترديدى در اعتبار روايات او باقى نمىماند و اما توثيق نشدن افراد واقع شده در طريق كتاب او ضررى به اعتبار كتاب او كه مورد اعتماد و عمل اصحاب بوده است وارد نمىكند چرا كه شيخ روايات را از كتاب او روايت مىكند .\r\nب - روايت وشاء كه مضمونش اين است كه كسى بخشى از مهريه را براى خود زن و بخشى ديگر را براى ولى او قرار مىدهد ؟ حضرت در جواب مىفرمايد :\r\nمقدارى را كه براى خود زن قرار داده است صحيح است و اما مقدار ديگر ناصحيح خواهد بود .\r\nپس اين دو روايت خصوصا روايت اول دلالت مىكنند بر اينكه در جايى كه\r\n\r\n","description":"","footnote":"","page_name":" 6839 ","page_number":248},
  {"content":"\r\n\r\nمهريه براى غير زوجه قرار داده شود ، علت عدم صحت آن اين است كه غير زوجه حقى در اينجا ندارد و مهريه حق زوجه است . در حالى كه روايت بزنطى وجه عدم جواز مهريه قرار دادن اجير شدن زوج براى پدر او را عدم علم زوج به وفاء اجاره مىداند پس با اين روايات معارض مىشود .\r\n\r\nجواب اشكال مذكور\r\nممكن است كه يك چيز دليل‌هاى مختلفى داشته باشد كه در شرايط و محيطهاى مختلف هر يك از آنها به تنهايى بيان شوند مثل ادله عدم جواز مهر قرار دادن اجير شدن زوج براى غير زوجه كه در روايت بزنطى به يك دليل آن و در روايات سكونى و وشاء به دليل ديگر آن پرداخته شده است و در چنين مواردى مقتضاى جمع عرفى اين است كه هر يك از آنها مىتوانند بخشى از دليل حكم باشند و وجهى ندارد كه هر يك از آنها حتما علت منحصر باشد تا اينكه تعارض بين آنها لازم بيايد . پس با اين بيان ديگر نه با اجماع مورد استدلال مخالفتى مىشود و نه با روايات سكونى و وشاء ؛ چرا كه روايت بزنطى آنها را نفى نمىكند بلكه يك دليل ديگرى را كنار دليل مستفاد از اجماع و روايات ديگر ، اثبات مىكند .\r\nپس اين اشكال هم بر روايت بزنطى وارد نبود .\r\n\r\nاشكال چهارم بر روايت بزنطى\r\nاين اشكال را كه از قديم مطرح بوده است ، فاضل مقداد براى اولين بار مطرح نموده است و آن اين است كه در خود روايت قرينه براى تحريمى نبوده حكم مذكور وجود دارد و آن اينكه در بسيارى از موارد زوج يقين به توان پرداخت مهريه ندارد ، و مقتضاى تعليل مذكور در روايت بزنطى - بنابر تحريمى بودن دلالت آن - اين است كه حتما بايد يقين به توان پرداخت مهريه داشته باشد ، در حالى كه به طور مسلم چنين يقينى در مهر قرار دادن اعتبار ندارد ، و اين اشكال وارد است .\r\n\r\n","description":"","footnote":"","page_name":" 6840 ","page_number":249},
  {"content":"\r\n\r\n\r\nاشكال پنجم بر روايت بزنطى\r\nاين اشكال كه كسى آن را مطرح نكرده است ، با توجه به سؤال آمده در روايت ممكن است كه مطرح بشود و آن اينكه سؤال از اين است كه بعد از اينكه چنان مهريه‌اى به عهده حضرت موسى عليه السلام تعيين شد آيا مواقعه بعد از ده سال انجام شد يا در همان زمان عقد ؟ و حضرت در جواب مىفرمايند كه مواقعه قبل از آن شد ، پس جواب حضرت هم ممكن است كه نظر به مسأله مواقعه داشته باشد و بخواهد بگويد كه چنين كارى در شريعت موسى و شعيب عليهم السلام صحيح بوده است و اما در شريعت ما جايز نيست ، و با اين وصف نهى تحريمى روايت در مورد خصوص مباشرت قبل از اتمام مدت اجاره است نه در مورد خود اجاره و مهر قرار گرفتن اجير شدن زوج ، تا اينكه مشكلى پيش آيد .\r\n\r\nاشكال ششم بر روايت بزنطى\r\nدر « جواهر » و جاهاى ديگر گفته‌اند كه بين صدر و ذيل روايت بزنطى تهافت وجود دارد ؛ چرا كه در صدر روايت مىگويد اجير شدن زوج را نمىتوان مهريه قرار داد ولى در ذيل آن مىگويد كه تعليم سوره به زوجه را مىتوان مهريه قرار داد .\r\n\r\nجواب اشكال مذكور\r\nهيچ تهافتى بين صدر و ذيل روايت وجود ندارد چون اولا : صدر روايت در مورد تمليك منافع است در حالى كه ذيل روايت در مورد تمليك عمل است . و ثانيا : در خصوص تعليم سورة كه عملى جزئى است معمولا اطمينان به زنده ماندن تا انجام آن هست ولى در مورد اجير شدن براى دو ماه معمولا چنين اطمينانى به زنده ماندن و طى آن وجود ندارد و همين فرق مىتواند سبب تعدد حكم بين آنها باشد . پس در هر حال تهافت و تناقضى در كار نيست .\r\n\r\nدو دليل باقيمانده\r\nچه بسا بتوان به دو دليل ديگر هم علاوه بر روايت بزنطى ، بر عدم جواز مهر\r\n\r\n","description":"","footnote":"","page_name":" 6841 ","page_number":250},
  {"content":"\r\n\r\nقرار دادن اجير شدن زوج براى زوجه استدلال نمود كه به طور اجمال متذكر آنها نيز مىشويم :\r\n\r\nدليل اول : ادله حرمت تذليل نفس مؤمن ؛\r\nمرحوم مجلسى اول مىگويد : مكروه است كه شخص خود را اجير ديگرى قرار بدهد ، به طورى كه منافع خود را تمليك به او نموده و خود را نوكر او قرار دهد و البته بعضى از مراتبش كه موجب ذلت شخص مىشود ، در روايات تحريم شده است .\r\n\r\nدليل دوم : آيه ( الرِّجالُ قَوَّامُونَ عَلَى النِّساءِ ) ؛\r\nممكن است گفته شود كه اگر كسى خود را نوكر زوجه خود قرار بدهد ، با ادله قيمومت مرد بر زن ناسازگار است ؛ چرا كه همانطورى كه مرحوم محقق تعبير مىكند اگر كسى منفعت خود را تمليك زن كرد ؛ يعنى او در اختيار زن خود است و اگر زن اجازه تمتع ندهد ، مرد بايد اطاعت كند و اين صحيح نيست ، لكن خود محقق جواب مىدهد كه : اين چنين كارى به طور موقت اشكالى ندارد و دليل محكمى بر عدم جواز نداريم ، مگر اينكه گفته شود كه آيه شريفه  ( الرِّجالُ قَوَّامُونَ عَلَى النِّساءِ )  شامل صورت موقت نيز مىشود ؛ چرا كه روشن نيست كه در صورت موقت ، قيم صدق نكند .\r\nنتيجه اينكه حق با مشهور است و روايت بزنطى را بايد حمل بر كراهت نماييم .\r\n\r\nبحث دوم : حكم مهر فاسد از نظر اسلام در صورت اسلام زوجين\r\nعبارت شرايع : و لو عقد الذميان على خمر او خنزير صح ؛ لانه يملكانه ، و لو أسلما أو أسلم أحدهما قبل القبض دفع القيمة لخروجه عن ملك المسلم ، سواء كان عينا او مضمونا .\r\nدر مقصد ثالث « 1 » از بحث‌هاى اختلاف دين زوجين اين بحث گذشت كه اگر خمر يا خنزير را به عنوان مهريه قرار داده باشند و بعد از قبض مسلمان بشوند ، بلااشكال ضمانى در كار نيست و اما اگر قبل از قبض مهر مسلمان بشوند در اينكه\r\n\r\n\r\n","description":"","footnote":"\r\n( 1 ) - جواهر الكلام 30 : 77 .\r\n","page_name":" 6842 ","page_number":251},
  {"content":"\r\n\r\nحكم مهريه چه مىشود سه قول مطرح بود كه عبارت بودند از :\r\n1 - مهر ساقط مىشود . 2 - مهر المثل داده مىشود . 3 - قيمت خمر يا خنزير در نزد مستحل به او داده مىشود . مرحوم صاحب « شرايع » قول سوم را اختيار نموده و مرحوم صاحب « جواهر » قول اول را برگزيده بود ، و چون بحث از اين اقوال در آنجا ذكر شده است ، ديگر در اينجا به اعاده آن بحث‌ها نمىپردازند ولى صاحب « جواهر » در اينجا اشكالاتى را نسبت به حكم به مالك خمر و خنزير بودن اهل كتاب مىكند كه ما نيز به بررسى آنها مىپردازيم .\r\n\r\nاشكالات جواهر به مالكيت بر خمر و خنزير توسط كفار\r\nصاحب جواهر « جواهر » سه اشكال بر حكم محقق و ديگران به مالكيت كفار بر خمر و خنزير نموده است كه عبارتند از : 1 - با توجه به اينكه كفار مكلف به فروع هستند ، پس حكم به عدم مالكيت بر خمر و خنزير اختصاص به مسلمان نداشته و شامل كافر هم مىشود .\r\n2 - رواياتى كه راجع به عدم مالكيت بر خمر و خنزير وارد شده‌اند ، قيد اسلام ندارند ، تا اينكه اختصاصى به مسلمين داشته باشند .\r\n3 - با توجه به منسوخ بودن اديان يهود و نصارى ، حكم اسلام كه عدم مالكيت بر خمر و خنزير است ، نسبت به آنها هم پياده مىشود . پس به هيچ وجه نمىتوانيم كفار را مالك نسبت به خمر و خنزير بدانيم و البته اين منافاتى ندارد با اينكه اگر معاوضه‌اى كرده و پولى از آن راه به دست آورده باشند ، در عين حال اينكه مالك آن نيستند ، ولى ما مىتوانيم بر طبق قاعده الزام آن پول را تملك و استفاده نماييم .\r\n\r\nبررسى اشكالات جواهر و تحقيق مسأله\r\nبا توجه به اينكه نسبت به تكليف كفار به فروع از جمله عدم مالكيت خمر و خنزير ، هم در مرحله « ثبوت و امكان » بحث و اختلاف است و هم در مرحله « اثبات و مقتضاى ادله احكام » از حيث عموم يا اختصاص داشتن به مسلمانان ، لذا\r\n\r\n","description":"","footnote":"","page_name":" 6843 ","page_number":252},
  {"content":"\r\n\r\nبحث را در دو مرحله قرار مىدهيم .\r\n\r\nاشكالات ثبوتى تكليف كفار به فروع\r\n\r\nاشكال اول : لغويت تكليف كفار به فروع :\r\nگفته‌اند كه خطاب به فروع نسبت به كسى كه اصول را قبول ندارد لغو است .\r\nجواب : چنين خطاباتى لغو نخواهد بود ؛ چرا كه آنچه كه در تعلق خطاب معتبر است تمكن مكلف از انجام امر و نهى است ؛ كه چنين توانى در توصليات به روشنى هست و در تعبديات هم به بيانى كه در رفع اشكال دوم خواهيم گفت هست زيرا در ثمره داشتن خطاب ، احتمال امتثال مستقيم شرط نيست بلكه همين مقدار كه احتمال دارد كه كافر را وادار سازد كه اصول را بيشتر بررسى كند و بپذيرد يا حجت بر عليه او تمام شود براى خروج از لغويت و ثمره داشتن خطاب كفايت مىكند .\r\n\r\nاشكال دوم : لزوم تكليف به ما لا يطاق :\r\nگفته‌اند كه تكليف كافر به عبادتى كه صحت آن مشروط به اسلام داشتن است تكليف به ما لا يطاق است .\r\nجواب : آن چيزى كه در صحت تعلق تكليف شرط است قدرت بر انجام مأمور به است و فرقى نمىكند كه بدون واسطه قادر بر آن باشد مثل تكليف كردن مسلمان به عبادت و يا اينكه با واسطه قادر بر آن باشد مثل تكليف كافر بر عبادت كه شخص كافر با اسلام آوردن با اينكه خودش يك واجب نفسى است ولى مىتواند با آن به عنوان واجب مقدمى ، عبادت صحيح را انجام بدهد مانند كسى كه مأمور رفتن به پشت بام مىشود در حالى كه بدون واسطه نردبان قدرت انجام آن را ندارد ، كه وظيفه‌اش اين مىشود كه نردبان را تهيه و به پشت بام برود . بدين ترتيب شخص كافر را هم مىتوان مشمول خطاب دانست . بلكه به او خطاب خصوصى هم با اين تقريب مىتوان نمود . همچنانكه اگر به كافرى بگويند براى حل مشكل بايد نماز شب بخوانى يعنى بايد اسلام آورى و سپس نماز شب\r\n\r\n","description":"","footnote":"","page_name":" 6844 ","page_number":253},
  {"content":"\r\n\r\nبخوانى . البته در خطابات خصوصى با توضيحى خطاب را مىتوان تصحيح كرد كه در خطابات عام از اين جهت راحت‌تر است .\r\n\r\nاشكال سوم : تنافى تكليف كفار به قضاء فوائت با سقوط قضا در صورت مسلمان شدن :\r\nگفته‌اند كه با توجه به اينكه شخص كافر در صورت اسلام آوردن ديگر قضاء فوائت از او ساقط مىشود به دليل « الاسلام يجب ما قبله » پس نمىتوان كفار را مكلف به قضاء فوائت دانست ، زيرا در صورت باقى ماندن بر كفر ، قضاء فائته از او ممكن نيست و در صورت مسلمان شدن قضا ساقط مىشود ، به همين جهت در مورد قضاء فوائت نمىتوان قائل به دو عذاب براى او بود : يكى عذاب به خاطر ترك اسلام و دوم براى ترك قضاء فوائت .\r\nجواب : در « عروه » در بحث حج و در كتاب « الصلاة » مرحوم حائرى از اين اشكال چنين جواب داده‌اند كه : براى تصحيح خطاب و جواز عقوبت بر عدم امتثال آن ، همين مقدار كه شخص از اول خطاب تا وقت عمل آنا ما قدرت بر انجام متعلق داشته باشد كفايت مىكند و نيازى نيست كه شخص تا ظرف عمل قادر باشد ؛ لذا با اينكه متعلق خطاب خيلى از مواقع در ظرف عمل ، ضرورى الثبوت يا ضرورى الامتناع است مع ذلك خطابى كه مصحح عقوبت باشد ، صحيح است و يعاقب بالنهى السابق الثابت و يا اگر امتثال كرد يثاب بالامر السابق الثابت مثلًا شخصى كه خود را از مناره به زمين پرتاب مىكند اگر چه در وسط راه ديگر توان بر خوددارى ندارد ، ولى مصحح عقوبت در همين زمان هم دارد چون مىتوانست از قبل مانع آن بشود و همين طور كسى كه از پرواز با هواپيما نهى شده است تا قبل از پرواز ، اگر چه با واسطه مىتواند با پياده شدن از پرواز دورى كند ، ولى پس از حركت و پرواز ، با اينكه ديگر با واسطه هم قدرت بر ترك پرواز را - و لو براى لحظاتى - ندارد ، لكن باز صحت عقوبت بر ترك خطابى كه به او شده بود متوجه او است و بر عصيان نهى سابقى كه ثابت بود عقاب مىشود .\r\n\r\n","description":"","footnote":"","page_name":" 6845 ","page_number":254},
  {"content":"\r\n\r\nدر مورد كافر هم اگر چه پس از اسلام آوردن ديگر خطاب قضاء توجه به عبادات زمان كفر او ندارد ، لكن از اين جهت كه مىتوانست اسلام بياورد و اگر پس از اسلام عبادات او فوت مىشد قضاء آنها را بر عهده داشت ، واو به سبب اسلام نياوردن هم اداء را ترك كرده است و هم قضاء را ، پس به نحو واجب معلق خطاب به قضاء فوائت شامل حال او هم بوده است و لذا مىتوان او را مكلف به قضاء فوائت هم دانست ، بله اگر چنانچه اسلام بياورد به دليل خاص قضاء فوائت از او ساقط مىگردد و اما در جايى كه اسلام نياورد به بيانى كه گفته شد هم مكلف به اصول و هم مكلف به فروع از جمله قضاى فوائت بوده است ، چرا كه با اسلام آوردن بايد به تكاليف مذكور يا قضاء آنها جامه عمل مىپوشاند ، پس مصحح خطاب و عقاب او وجود داشته است .\r\nپس با جواب‌هايى كه گفته شد اشكالات تكليف كفار به فروع از نظر ثبوت بر طرف شد و نوبت مىرسد به مرحله اثبات و اينكه با توجه به اينكه صرف امكان ثبوتى براى تكليف كفار به فروع كفايت نمىكند و بايد با ادله ديگر اين امر را اثبات كرد ، چه بسا مقتضاى ادله بعضى از احكام اختصاص آنها به مسلمانان و يا مقتضاى آن عموميت آنها باشد ، مثلًا ممكن است گفته شود خوردن نجس بر كافر كه او ذاتاً نجس است اشكالى ندارد يا نكاح مشرك با زانيه جايز بوده و حرمت نكاح با زانيه از اختصاصات مؤمنين است . همچنان كه موضوع حج در آيه شريفه  « وَ لِلَّهِ عَلَى النَّاسِ حِجُّ الْبَيْتِ »  ناس است و شامل غير مسلمان هم مىشود .\r\nپس بايد ادله هر حكمى را بررسى و ملاحظه نمود كه آيا موضوع آن اعم از مسلمان و كافر است يا اينكه اختصاص به مسلمانان دارد ؟ بنابراين بايد اشكال دوم و سوم صاحب جواهر مورد بررسى قرار گيرد .\r\n\r\nبررسى مرحله اثباتى\r\n\r\nالف - بررسى اشكال دوم « جواهر » :\r\nبه نظر ما در اينكه ادله‌اى مثل « ثمن الخمر و\r\n\r\n","description":"","footnote":"","page_name":" 6846 ","page_number":255},
  {"content":"\r\n\r\nالخنزير سحت » تفصيلى بين مسلمان و كافر نداده‌اند ، حرفى نيست ، لكن بايد ديد كه آيا ادله خاصه‌اى در مقابل اين مطلقات و عمومات وجود دارد يا نه ؟ كه اين مسأله را در طى بررسى اشكال سوم صاحب جواهر مورد بحث قرار مىدهيم .\r\n\r\nب - بررسى اشكال سوم « جواهر » :\r\nظاهر اين اشكال مبنى بر اين است كه خمر و خنزير در اديان يهود و نصارى حلال بوده است ، در حالى كه اگر چه شرب خمر و اكل خنزير هنگام آمدن اسلام در ميان يهود و نصارى معمول بوده است و در مرحله اول آيه  ( رِجْسٌ مِنْ عَمَلِ الشَّيْطانِ )  براى مردم نازل نگرديد ، بلكه در مراحل نهايى چنين تعبيرى وارد شد ، لكن به چه دليلى قائل به حليت آنها در اديان گذشته و فسخ آن توسط دين اسلام بشويم ؟ پس ما ضمن اينكه حليت خمر و خنزير را در اديان آسمانى و در نتيجه نسخ آن توسط اسلام را بعيد دانسته و آن را نمىپذيريم ، بايد مقتضاى ادله خاصه را بررسى كنيم تا معلوم گردد آيا اسلام اهل كتاب را مالك خمر و خنزير مىداند يا نه .\r\n\r\nبررسى مقتضاى ادله خاصه :\r\nاينكه صاحب جواهر حكم اسلام به عدم مالكيت خمر و خنزير را شامل كفار هم دانسته ، به نظر مخدوش بوده و حق با محقق و سايرين است كه اين حكم را خاص مسلمانان قرار داده و مستفاد از ادله را قول به مالكيت كفار نسبت به خمر و خنزير دانسته‌اند ، زيرا استبعادى ندارد كه اسلام بين افراد مسلمان و پاك و افراد كافر و ناپاك كه خود نجس هستند در اين گونه حكم‌ها فرق گذاشته باشد . پس عمده بررسى لحن روايات است : در بعضى از روايات آمده است كه مىگويد : من از ذمى طلبى دارم و مىبينم كه پول شرابى را كه مىفروشد ، به من مىدهد ، آيا گرفتن آن براى من جايز است ؟ حضرت در جواب مىفرمايد « انما لك عليه دراهم فقضاك دراهمك » . و در اين جواب به طورى كه ملاحظه مىشود نه اشاره‌اى به قاعده الزام شده است و نه اينكه حضرت فرموده است كه دراهم تو را با مال ديگرى اداء نمود ، بلكه ظاهر فرمايش ايشان اين است كه او دراهمى را كه\r\n\r\n","description":"","footnote":"","page_name":" 6847 ","page_number":256},
  {"content":"\r\n\r\nدر قبال خمر گرفته است مالك شده است و آن را در ازاء طلبت به تو داده است ؛ و معنايش اين مىشود كه او مالك مثمن يعنى خمر بوده است كه توانسته است در ازاء معامله آن پولش را مالك بشود . و خيلى بعيد است كه مثل اين روايت بر قاعده الزام و يا اينكه شما بخواهى طلب خودت را با گرفتن مال شخص ديگر كه به دست آن ذمى افتاده است به دست آورى ، حمل بشود .\r\nيا مثلًا در روايت ديگر مىگويد : « رجلان نصرانيان باع احدهما من صاحبه خمرا او خنازير ثم أسلما قبل ان يقبض الدراهم ، هل تحل له الدراهم ؟ قال عليه السلام : « لا بأس » . در حالى كه حكم به حليت گرفتن دراهم ، با قول به بطلان معامله نمىتواند سازگار باشد .\r\nو همين طور شيخ طوسى در « تهذيب » ادعاى اجماع مىكند بر اينكه مجوس مىتواند خمر را كه يكى از محرماتى است كه در اسلام براى آن ملكيتى نيست به عنوان مهريه قرار بدهد . و همينطور در اين مسأله كه مسلمانى خنزير ذمى را بكشد و يا خمر او را تلف كند ، از حيث نص و فتوى اتفاق است بر اينكه مسلمان ضامن است و قيمتى را كه نزد آنها ارزش آن است ، بايد بپردازد . در اين مسأله سؤال اين است كه اگر اينها مالك خنزير و خمر نباشند پس به چه دليل قيمت آنها را ضامن است ؟ گرچه جواب داده‌اند كه كفار حق الاختصاص داشته‌اند . ولى اشكال اين جواب اين است كه چگونه مىشود كه حق الاختصاص مساوى با قيمت خنزير يا خمر باشد ، كما اينكه مدلول روايات اين است كه بايد قيمت آنها در نزد ايشان را به او بپردازد ؟ در حالى كه ارزش حق الاختصاص حتى در مثل خمرى كه قابليت تبديل به خل را داشته باشد ، نمىتواند با قيمت خود خمر مساوى باشد !\r\nو لذا به نظر مىرسد كه به حسب ظواهر اين روايات راجع به اين موضوع بين مسلمان و كافر فرق وجود دارد ، و كافر مىتواند مالك خمر و خنزير باشد ، بر خلاف مسلمان كه چنين حقى ندارد .\r\nان قلت : بعضى از روايات هست كه نظر صاحب جواهر را تأييد مىكند و آن\r\n\r\n","description":"","footnote":"","page_name":" 6848 ","page_number":257},
  {"content":"\r\n\r\nروايتى است كه در آن مىگويند : جزيه‌اى كه مسلمان مىخواهد از آنان بگيرد ثمن خمر و خنزير است . حضرت مىفرمايند « وزر ذلك عليهم و ثمنه للمسلمين حلال » كه ظاهرش اين است كه ثمن براى آنها حرام بوده است ولى براى مسلمانان اشكالى ندارد و حلال است . كه اين اشاره به قانون الزام مىشود .\r\nقلت : محتمل است كه مقصود از « وزر ذلك عليهم » همان حرمت خريدوفروش خمر و خنزير باشد ؛ يعنى ما قائل به حرمت تكليفى معامله مذكور بر آنها بشويم و بگوييم كه حرام است كه با فروختن اينها واسطه در شراب خوردن ديگرى بشوند ، لكن در عين حال معاملات او را وضعا صحيح و نافذ بدانيم ؛ يعنى او پول را مالك مىشود و مسلمان كه جزيه مىگيرد ، پول خود اينها را مىگيرد ، پس بايد مثمن را هم مالك شده باشد كه ثمنش را مالك مىشود ، و مقصود از « للمسلمين » هم در مقابل « للكافرين » نيست كه مقصود اين باشد كه ثمن در ملك كفار واقع نمىشود ، بلكه مىخواهد بفرمايد كه خيال نكنيد كه مسلمانان به خاطر اينكه از شراب اجتناب مىكنند حق ندارند كه پول آن را به عنوان جزيه يا مهر بگيرند ، اين دو تا با هم منافاتى ندارد . خلاصه با اين احتمال در معناى روايت مذكوره ديگر ظهورى براى آن در تأييد مختار صاحب جواهر نمىماند .\r\n\r\nبحث سوم : حكم مهر قرار دادن خمر و خنزير توسط مسلمان\r\nعبارت شرايع : و لو عقد الذميان على خمر او خنزير . . . و لو كانا مسلمين او كان الزوج مسلما ، قيل : يبطل العقد و قيل : يصح .\r\nمىگويد : اگر زن و شوهر و يا تنها شوهر مسلمان باشند و مهر را چيزى قرار بدهند كه اسلام ملكيتى براى آن قائل نيست مثل خمر و خنزير ، در اين صورت جماعتى قائل به بطلان عقد و جماعتى قائل به صحت آن هستند .\r\nتوضيح : در اينكه مهر المسمى در اينجا باطل است حرفى نيست ؛ چرا كه\r\n\r\n","description":"","footnote":"","page_name":" 6849 ","page_number":258},
  {"content":"\r\n\r\nمسلمان نمىتواند چيزى را كه ملكيت نمىپذيرد به عنوان عوض و مهر به زوجه‌اش بپردازد ، لكن دو بحث در اينجا وجود دارد كه عبارتند از :\r\n1 - آيا عقد هم مثل مهر المسمى باطل مىشود يا خير ؟\r\n2 - بنابر صحت عقد ، تكليف مهريه چه مىشود ؟\r\n\r\nاقوال فقهاء در مورد صحت يا بطلان عقد\r\nاين مسأله اگر چه در بين متأخرين ، قول به صحت عقد در آن قريب به اتفاق بين آنهاست ؛ يعنى خيلى به ندرت كسى از بين آنان فتواى بر خلاف داده است ، لكن در بين قدماء كاملا مطرح و محل خلاف است .\r\nقائلين به بطلان از بين ايشان عبارتند از : 1 - مرحوم شيخ مفيد در « مقنعه » ؛ البته در متن « مقنعه » چاپ شده ، قول به صحت هست ، لكن در حاشيه از بعضى از نسخ نقل نموده كه قول ايشان بطلان عقد است ، و نسخه صحيح هم همان است كه در حاشيه آمده است ؛ چرا كه تمام فقهايى كه ما كلماتشان را ديده‌ايم قول به بطلان را از « مقنعه » شيخ مفيد نقل كرده‌اند ، مثل ابن ادريس رحمه الله ، كاشف الرموز رحمه الله و علامه رحمه الله و متأخرين از او تا عصر حاضر . و مؤيد اين مطلب اين است كه مرحوم سلار كه از اتباع شيخ مفيد بوده و در كمتر جايى با او مخالفت كرده است ، در اينجا قائل به بطلان شده است .\r\n2 - شيخ طوسى رحمه الله در « نهايه » 3 - أبو الصلاح حلبى رحمه الله 4 - مرحوم سلار 5 - مرحوم ابن براج در « مهذب » 6 - از اينكه شيخ طوسى در « خلاف » و « مبسوط » مىگويد كه « قوم من اصحابنا » قائل به بطلان شده‌اند ، معلوم مىشود كه كسان ديگرى هم از اصحاب غير از شيخ مفيد قائل به بطلان بوده‌اند ، اگر چه نامى از آنها نبرده است . و اما در بين متأخرين مخالف صريحى پيدا نمىشود و همه يا فتواى به صحت داده‌اند و يا توقف كرده‌اند كه توقف كنندگان عبارتند از : علامه در « مختلف الشيعة » صريحا و در « تبصرة » و « قواعد » ظاهرا مردد است ، و همينطور از ظاهر مرحوم\r\n\r\n","description":"","footnote":"","page_name":" 6850 ","page_number":259},
  {"content":"\r\n\r\nسبزوارى در « كفاية » ، كاشف اللثام و صاحب حدائق هم توقف در مسأله استفاده مىشود ؛ چرا كه اقوال را نقل كرده ولى نظرى نداده‌اند ، بله فقط صاحب مدارك پس از نقل توقف علامه گفته است : « له وجه و ان كان القول بالبطلان لا يخلو من رجحان » ؛ يعنى قول به بطلان را راجح دانسته است .\r\n\r\nو اما قائلين به صحت عقد :\r\nظاهراً اشهر بين قدماء اين قول است كه عبارتند از :\r\n1 - ابن جنيد رحمه الله 2 - شيخ رحمه الله در دو كتاب « خلاف » و « مبسوط » 3 - ابن ادريس رحمه الله 4 - ابن حمزه رحمه الله در « وسيله » 5 - ابن براج در « جواهر الفقه » 6 - ابن زهره رحمه الله در « غنيه » 7 - مهذب الدين نيلى در « نزهة النواظر » . و همينطور محقق و متأخرين از او از جمله علامه در سه كتاب « ارشاد » ، « تحرير » و « تلخيص المرام » ، همگى - به جز صاحب مدارك كه تمايل به بطلان دارد - يا توقف كرده و يا حكم به صحت كرده‌اند .\r\nبه هر حال بايد ادله دو طرف را بررسى نماييم .\r\n\r\nادله قول به بطلان\r\nبراى قول به بطلان وجوهى ذكر شده است كه عبارتند از :\r\nدليل اول : يكى از شرايط صحت عقد وجود رضايت بر آن است ، و مورد رضايت در اين عقد نكاح بر اساس مهر معلوم بوده است « انكحتها على المهر » ، در حالى كه مهر او مورد امضاء شارع واقع نشده است ، پس رضايت هم از بين رفته است و عقد باطل مىشود .\r\nدليل دوم : عقد نكاح در موارد ذكر مهر ، معاوضه فيما بين بضع و مهر است ؛ چرا كه هم قصد معاوضه هست ، و هم در چنين عقد نكاحى ، نظير بيع كه گفته مىشود « بعتك هذا بهذا » در اينجا هم مىگويند : « انكحت المرأة به مهر كذا » يعنى همان تعبيرات باب معاوضات به قصد انشاء در اينجا هم آورده مىشود ، و در هر معاوضه‌اى وقتى كه يكى از دو عوض فاسد باشد ، اصل عقد باطل و كالعدم خواهد شد . و\r\n\r\n","description":"","footnote":"","page_name":" 6851 ","page_number":260},
  {"content":"\r\n\r\nشاهد ديگر بر معاوضه بودن تعبير به  « أُجُورَهُنَّ »  در مورد نكاح دائم در قرآن است . « 1 »\r\nدليل سوم : عقد بايد مهر باشد و بدون مهر تسلطى بر بضع حاصل نمىشود و از طرفى در روايات متعدد آمده است كه « المهر ما تراضيا » يعنى مهر آن است كه دو طرف راضى به آن باشند و عكس نقيض روايات مذكور اين مىشود كه آن چيزى را كه رضايت آنها بر آن واقع نشده است ، مهر نيست ؛ يعنى مهر المثل و يا هر مهر ديگرى كه براى اينها منظور شود ، به حسب اين روايات آن نمىتواند مهر باشد ، پس لازم مىآيد كه نكاح بدون مهر باشد و چنين نكاحى باطل است .\r\n\r\nجواب‌هاى قائلين به صحت از ادله مذكور\r\n\r\nالف - جواب از دليل اول قائلين به بطلان :\r\nگفته‌اند كه در اينجا - خصوصا در صورت اشتباه كه بسيارى اين فرض را گفته‌اند كه شخص اشتباها مهر را صحيح مىدانسته است - رضايت بالفعل بوده است و به قول صاحب جواهر در چنين عقدى دو رضايت هست يكى رضايت بر همسر بودن و دوم رضايت بر مهر ، كه البته رضايت بر مهر به نحو داعى بر عقد بوده است و به عبارت روشن‌تر در اينجا دو مطلب هست و وقتى شارع يكى را امضاء نكند دليلى ندارد كه مطلوب ديگر هم مورد امضاء نباشد ، در اين جهت ملازمه و ارتباطى بين رضايت بر مهر با رضايت بر اصل ازدواج وجود ندارد ، تا با رفتن يكى ديگرى هم برود .\r\n\r\nب - جواب از دليل دوم قائلين به بطلان :\r\nجواب اول : در عقد نكاحى كه مهر تعيين مىشود ، اگر چه ظاهرا معاوضه\r\n\r\n\r\n","description":"","footnote":"\r\n( 1 ) - و لذا اينكه مترجم تفسير الميزان تعبير به « اجور » را شاهد بر اراده متعه از استمتاع آمده در آيه قرآن قرار داده است ، درست نيست ؛ براى اينكه تعبير به « اجور » درباره نكاح دائم هم به طور مسلم آمده است ، مثل آيه مربوط به زنان پيامبر كه مىفرمايد  ( آتَيْتَ أُجُورَهُنَّ )  . ( استاد مد ظله )\r\n","page_name":" 6852 ","page_number":261},
  {"content":"\r\n\r\nمىشود ، لكن در حقيقت در اينجا معاوضه‌اى در كار نيست و لذا مهر در نكاح دائم كه مقصود اصلى ، همسر شدن و اولاد پيدا كردن است از اركان عقد نيست ؛ اركان عقد عبارت از خود زوجين هستند ، بله در متعه مهر از اركان است و جهتش اين است كه مقصود از آن به حسب معمول حل مشكلات جنسى و تهيه اسباب استمتاعات است ، ولى در عقد دائم چنين نيست و شاهدش اين است كه اگر كسى در عقد دائم مهرى قرار ندهد عقد صحيح است و اين مطلب مورد اتفاق و مدلول قرآن است ، لذا در اين صورت اگر زن به وفات قبل از دخول يا علل موجب انفساخ عقد از شوهرش منفصل شود چيزى به او تعلق نمىگيرد و اما اگر او را طلاق بدهد فقط بايد به تناسب تمكنش چيزى ( كه از آن به متعه تعبير شده است ) به او بدهد .\r\nو لذاست كه فخر المحققين در « ايضاح » مىگويد كه در آيه شريفه  ( وَ آتُوا النِّساءَ صَدُقاتِهِنَّ نِحْلَةً )  نحله به معناى عطيه تعبير شه است و معاوضه نيست تا اينكه ثمن و مثمن باشد و كلمه ( اجور ) كه در بعضى آيات واقع شده است حمل بر مجاز مىشود . خلاصه اينكه معاوضه‌اى نيست تا با بطلان احد العوضين ديگرى هم باطل شود .\r\nجواب دوم : همانطورى كه ابن جنيد و ديگران گفته‌اند « هنا عقدان غير مرتبطان احدهما بالآخر » اين ذكر خمر به عنوان مهر يك يك شرط فاسدى است و در شروط فاسد ، هم به حسب فتواى اكثر و هم بر اساس روايات فساد شرط موجب فساد مشروط نمىشود ؛ چرا كه در حقيقت دو عقد هست يكى اصل ازدواج و ديگرى هم قرارداد مهر است و به هم مرتبط نيستند .\r\nجواب سوم : گفته‌اند كه مواردى در فقه هست كه حتى قائلين به بطلان در آنها قائل به صحت شده‌اند در حالى كه آن موارد از جهت معاوضه بودن يا نبودن مثل محل بحث در اينجا هستند و حكم الامثال فيما يجوز و فيما لا يجوز واحد . و اين شاهد بر بطلان تقريباتى است كه آنها در اينجا آورده‌اند . و آن موارد عبارتند از :\r\n1 - مال مورد مهر مال شخص ديگر و غصبى و به عبارتى مستحق للغير بوده باشد ، كه اين را فخر المحققين در « ايضاح » آورده و بعضى ديگر هم به آن تمسك كرده‌اند .\r\n\r\n","description":"","footnote":"","page_name":" 6853 ","page_number":262},
  {"content":"\r\n\r\n2 - اگر مال مورد مهر از باب اشتباه در موضوع از چيزهايى كه قابل تملك نيست بوده باشد ، مثلا خيال مىكرد خل است ، بعد معلوم بشود كه خمر است . در اين موارد همه حكم به صحت عقد كرده‌اند در حالى كه اگر معاوضه بود بايد باطل باشد .\r\nجواب چهارم : وقتى كه بنا به نص قرآن در جايى كه هيچ مهرى ذكر نشده باشد عقد صحيح است و باطل نمىشود ، پس در جايى كه مهر فاسدى ذكر شده است بايد به طريق اولى عقد صحيح باشد . اين را كه وجه بسيار معتنابه مىباشد مرحوم شيخ بيان كرده و براى قول به صحت به آن استدلال نموده است و شهيد اول اضافه كرده است كه حتى با شرط عدم مهر هم باز عقد صحيح است ، پس با مهر فاسد به طريق اولى صحيح مىشود . و شيخ ادامه داده است كه دليل ديگر بر اينكه نكاح ، معاوضه نيست اين است كه عقد نكاح را بدون ذكر مهر و به كار بردن الفاظ دال بر معاوضه هم مىتوان انجام داد و صحيح مىشود .\r\n\r\nج - جواب از دليل سوم قائلين به بطلان :\r\nاولا : در قرآن آمده است كه اگر كسى فرض مهر نكند عقد او صحيح است ، پس اين حرف كه عقد حتما بايد با مهر باشد ، حرف تمامى نيست و ثانيا : مرحوم محقق كركى از اين دليل جواب داده است و حدس مىزنم كه علامه هم اين جواب را دارد و آن اينكه مدلول روايات « المهر ما تراضيا » اين است كه براى مهر حدى به جز رضا نيست و كم و زياد آن بستگى به رضايت طرفين دارد ، و اما اينكه آيا ذكر مهر در عقد نكاح لازم است يا نه ؟ اصلا در اين مورد دلالتى ندارد ، تا اينكه بگويد كه اگر در موردى مهر ذكر نشود ، شارع در آنجا قائل به مهر نيست . پس اين روايات هم قابليت استدلال براى قول به بطلان را ندارند .\r\n\r\nبررسى جواب‌ها و ادله قائلين به صحت\r\nدر اينجا ضمن بررسى جواب‌هايى كه از ادله قول به بطلان داده شده بود ،\r\n\r\n","description":"","footnote":"","page_name":" 6854 ","page_number":263},
  {"content":"\r\n\r\nبعضى ديگر از ادله قول به صحت را نيز ذكر نموده و مورد بحث قرار مىدهيم :\r\n\r\nالف - بررسى جواب از دليل سوم :\r\nاز آنجا كه دليل سوم دليل ضعيفى بود ، جواب ذكر شده از آن درست بوده و جاى بحث ندارد .\r\n\r\nب - بررسى جواب‌هاى اول و دوم از دليل دوم :\r\nاشكالى كه صاحب جواهر به اين جواب‌ها نموده است حرف تمامى است ، و آن اينكه بله لازمه عقد نكاح دائم ، مهر نيست ، لكن اين منافاتى ندارد با اينكه اگر مهر را ذكر نمايند و عقد را به صورت معاوضه درآورند ، در صورت بطلان عوض ، معوض هم باطل بشود . و حقيقت اين است كه در اين صورت يك عقد است نه دو عقد ، همان طورى كه در تمليك دو جور مىشود گفت ؛ يك مرتبه « ملكت بلاعوض » و يك مرتبه « ملكت بالعوض » ، عقد نكاح را هم يك مرتبه با عوض مىگويند و يك مرتبه بدون عوض و در هر دو صورت يك عقد است و لذاست كه مرحوم علامه اين را از ادله بطلان قرار داده است كه « انكحت بهذا » مثل « بعت بهذا » است ؛ كه هم معاوضه است و هم اينكه يك عقد است ، و وجهى ندارد كه در اينجايى كه جنبه معاوضه پيدا كرده است ، ما اين را دو عقد دانسته و اين طور بگوييم كه فساد يكى به ديگرى سرايت نمىكند .\r\nالبته صاحب جواهر از جهت ديگرى فرق بين بيع و نكاح با مهر گذاشته است و مىگويد : بطلان معاوضه در نكاح با بطلان معاوضه در بيع فرق مىكند ؛ چرا كه بيع بدون معاوضه ديگر بيع نيست براى اينكه ركن آن معاوضه است و لذا اگر معاوضه باطل شود ، بيع هم باطل مىشود ولى در باب نكاح ، چون نكاح هم با عوض ممكن است و هم بدون عوض و عوض ركن آن محسوب نمىشود ، لذا بطلان معاوضه در آن ملازم با بطلان نكاح نيست و با اينكه معاوضه باطل است ، لكن نكاح صحيح است ، پس مقايسه نكاح به باب بيع در اينجا درست نيست . و ما اين كلام جواهر را در طى بررسى جواب از دليل اول كه مختارمان را در آنجا ذكر خواهيم نمود ، به جهت پيوستگى بين آنها به صورت يك جا بحث خواهيم نمود .\r\n\r\n","description":"","footnote":"","page_name":" 6855 ","page_number":264},
  {"content":"\r\n\r\n\r\nج - بررسى جواب سوم از دليل دوم :\r\nدو اشكال متوجه اين جواب مىشود :\r\nاشكال اول اين است كه اينكه ادعاء شده است كه صحت عقد در صورت مستحق الغير درآمدن مال مورد مهر از مسلمات است ، حرف تمامى نيست ؛ چرا كه اين پنج كتابى كه حكم به بطلان در مورد بحث كرده‌اند يعنى « متعه » ، « نهايه » ، « مراسم » ، « مهذب » و « كافى » أبو الصلاح ، هيچ كدام مسأله مستحق للغير بودن مهر را عنوان نكرده‌اند تا اينكه به عنوان حكم مسلمى نقض بر آنها قرار بگيرد . اشكال دوم اين است كه اگر چه ما حكم مذكور را از مسلمات بشماريم ، لكن كبراى « حكم الامثال فيما يجوز و فيما لا يجوز واحد » در اينجا نمىآيد ؛ براى اينكه فرق است بين مورد بحث كه مهر قرار دادن خمر و خنزير است با مانند مستحق للغير در آمدن مهر ، و يا خمر درآمدن خل مورد معامله از روى اشتباه ؛ چرا كه همان طورى كه فاضل مقداد در « تنقيح » در توضيح بعضى از فروع مسأله گفته است : يكى شيء مشخص مورد معامله يك سرى خصوصيات ذاتى دارد و يك سرى خصوصيات عرضى مثل مكان كذا ، مالك كذا و در بسيارى از موارد خصوصيات غير مربوط به ارزش شىء مطلوب اولى و اساسى طرفين معامله نيست مثلا در جايى كه خيال مىكرد مال خودش است و آن را مهر قرار داد ، نسبت به مقدار و اندازه نوعا دخالت در مطلوب دارد كه فرضا يك ميليون باشد و اما اينكه حتما يك ميليونى كه در جيب من است باشد ، دخالتى ندارد . و براى همين است كه اگر در اين مثال مستحق للغير در آمدن و يا خمر در آمدن خل حكم به بطلان نشود ، ممكن است از باب بودن تعدد مطلوب در اين گونه موارد باشد ؛ مطلوب اولى ارزش ، جنس و مقدار شىء باشد ، و لذا اينكه اشتباها با عين خارجى ديگرى تطبيق پيدا كرده است كه معامله با آن باطل است ، نمىتواند منشأ بطلان اصل معامله بشود ، ولى در مورد بحث كه مورد معامله خمر و خنزير است به اين صورت نيست كه تعدد مطلوب در اينجا مانند امثال مستحق للغير درآمدن مورد مهر ، روشن باشد تا اينكه عقد باطل\r\n\r\n","description":"","footnote":"","page_name":" 6856 ","page_number":265},
  {"content":"\r\n\r\nنشود و ما تبديل خمر و خنزير به اجرة المثل و يا قيمتى كه در نزد اهل كتاب دارند را از باب تعدد مطلوب در آنها تصحيح كنيم ، پس اين مقايسه هم ناتمام است .\r\n\r\nد - بررسى جواب چهارم از دليل دوم :\r\nاشكال بخش دوم اين جواب كه مىگويد :\r\nچون عقد نكاح را بدون مهر هم مىتوان انجام دارد پس عقد معاوضه‌اى نيست .\r\nروشن است ؛ چرا كه بحث در صورتى است كه مهر ذكر مىشود و در اين صورت معاوضه بودن قابل انكار نيست .\r\nو اما بخش اول جواب كه ادعاى اولويت صحت عقد در مورد بحث از صحت مورد تسلّم عقد در صورت عدم ذكر مهر در عقد نكاح است . همان طورى كه گفته‌اند ، اولويتى در كار نيست ، بلكه مقايسه بين اينجايى كه مهر قرار داده شده است با جايى كه اصلا مهرى قرار داده نشده است و يا شرط عدم مهر شده است صحيح نيست و مع الفارق است ؛ چرا كه همان طورى كه در مكاسب آمده است « ما يضمن بصحيحه يضمن بفاسده و ما لا يضمن بصحيحه لا يضمن بفاسده » و در اينجايى كه مهر قرار داده نشده است خصوصاً اگر عدم مهر را شرط نموده باشد ، شخص خودش اقدام بر عدم معاوضه نموده است بر خلاف جايى كه مهر ذكر شده است كه اقدام بر معاوضه بوده است ، پس صحت در مورد اول نمىتواند دليل بر صحت در مورد دوم باشد ، با توجه به اينكه مقتضاى قاعده بطلان معاوضه با بطلان عوض است .\r\n\r\nه - بررسى جواب دليل اول و تتمه جواب دوم از دليل اول :\r\nخلاصه دليل دوم اين بود كه عرض اگر باطل شد ، معرض هم باطل مىشود و خلاصه دليل اول اين بود كه چه معاوضه باشد و چه معاوضه نباشد ، در هر صورت به رضايت نياز دارد و در اينجا رضايت موجود نيست .\r\nكلامى را كه از صاحب جواهر در تتمه جواب دوم از دليل دوم كه ذكر كرديم و ايشان در آنجا فرق گذاشته بود بين بيع و نكاح ، به اينكه بطلان مهر در نكاح موجب\r\n\r\n","description":"","footnote":"","page_name":" 6857 ","page_number":266},
  {"content":"\r\n\r\nبطلان نكاح نمىشود چرا كه ركن نيست ، بر خلاف مانند عوض كه ركن در بيع است و همين طور كلامى كه از ايشان در جواب از دليل اول نقل نموديم و ايشان در آن فرق گذاشته بود بين اينكه رضايت به نحو داعى باشد يا ركن و در نكاح آن را از باب تعدد مطلوب به نحو داعى خوانده بود . و لذا عدم رضايت به سبب فساد مهر را موجب سرايت بطلان به اصل نكاح نمىدانست . اشكالشان اين است كه مسأله ركن نبودن مهر و همين طور داعى بودن رضايت بر مهر در صورتى است كه مهر واقعا به نحو مطلوب فرعى مطرح باشد و اما در جايى كه وحدت مطلوب هست و زن به خاطر مهرى كه به دست مىآورد ازدواج مىكند به طورى كه مهر برايشان در اين عقد نكاح معاوضه‌اى ركنيت دارد و اصل رضايت بر نكاح وابسته به صحت مهر است . به عبارت روشن‌تر اين دو جواب اخص از مدعا هستند و شامل اين صورت كه ذكر شد نمىشوند ، اين اولا .\r\nاشكال دوم : اين است كه اگر بگوييم كه در اينجا دو انشاء داريم كه يكى مربوط به اصل نكاح و ديگرى راجع به خصوصيت مهر است ، در اين صورت مىتوان گفت كه بطلان مهر و عدم رضايت از جانب آن به اصل عقد ضربه‌اى وارد نمىكند ، در حالى كه در باب نكاح مطلق رضايت ميزان نيست بلكه بايد آنچه را كه انشاء بر روى آن واقع گشته ملاحظه نمود ، بديهى است همانطورى كه در « بعت هذا بهذا » يك انشاء هست ، در « انكحتك بهذا » هم يك انشاء بيشتر نيست ، تا اينكه با فساد مهر يك انشاء از بين رفته و انشاء ديگرى باقى باشد ، لذا اين اشكال هم توجه پيدا مىكند . تا به اينجا بررسى جواب‌هاى داده شده از ادله قول به بطلان انجام و روشن شد كه ادله اول و دوم قائلين به بطلان دفع نشده و نياز به بررسى بيشترى دارند كه در تحقيق مسأله خواهد آمد .\r\n\r\nو - استدلال جواهر براى صحت به حديث وشاء و اشكال آن :\r\nروايت وشاء دو سند دارد كه يك سندش صحيح است و آن « محمد بن يحيى عن\r\n\r\n","description":"","footnote":"","page_name":" 6858 ","page_number":267},
  {"content":"\r\n\r\nاحمد بن محمد عن الوشاء » است و سند ديگرش كه « الحسين بن محمد عن معلى بن محمد عن الوشاء » است ، نجاشى در مورد معلى بن محمد گفته است « يعرف عنه و ينكر » و مورد بحث است ، در هر حال محمد بن يحيى العطار و احمد بن محمد بن عيسى و همين طور حسن بن على وشاء هر سه از ثقات أجلاء هستند . وشاء روايت مىكند از امام رضا عليه السلام « قال : سمعته يقول : لو ان رجلا تزوج امرأة و جعل مهرها عشرين الفا و جعل لابيها عشرة آلاف ، كان المهر جائزا و الذي جعل لابيه فاسدا » . استدلال صاحب جواهر اين است كه با اينكه سى هزار پول در مقابل ازدواج قرار داده و ده هزار آن باطل بوده است ، لكن بطلان آن سرايت به عقد نكرده است ، پس معلوم مىشود كه حساب عقد و مهر جداى از هم است و بطلان يكى تاثير در بطلان ديگرى ندارد .\r\nاشكال اول بر اين استدلال اين است كه ظاهرا خصوص بيست هزار در اين روايت مهر است و ده هزار مذكور به عنوان زائد بر مهر براى پدرش قرار داده شده است و حضرت هم مهر را باطل ندانسته است بلكه ده هزار زايد را فاسد خوانده است و شاهدش اين است كه حضرت مىفرمايد « كان المهر جائزاً و الذي جعل لابيه فاسدا » يعنى ده هزار را غير از مهر قرار داده است . بله اگر مقصود صاحب جواهر اين باشد كه ده هزار به عنوان شرط بوده است و فساد آن سرايت به مشروط نمىكند ، حرف صحيحى است ، ولى در اين صورت هم ربطى به مورد بحث كه مهر به عنوان ركن در نكاح معاوضه‌اى مطرح است نه شرط ، پيدا نمىكند .\r\nاشكال دوم اين است كه اگر ما بپذيريم كه ده هزار هم به عنوان مهر مطرح بوده است ، بازهم با مورد بحث تغاير دارد ؛ چرا كه فرض در محل نزاع اين است كه كل مهر باطل شده است ، در حالى كه در مورد روايت بخشى از مهر فاسد شده است و لذا ممكن است گفته شود كه شرعاً شبيه تبعض صفقه در بيع ، در اينجا هم انشاء انحلال پيدا مىكند و نصف صحيح و نصف باطل مىشود . و اين حرف در مورد\r\n\r\n","description":"","footnote":"","page_name":" 6859 ","page_number":268},
  {"content":"\r\n\r\nبحث كه كل مهر فاسد است نمىآيد .\r\n\r\nتحقيق در مسأله و بيان قول مختار\r\n\r\nكفايت رضايت بالفعل در صحت معاملات :\r\nسابقا به ذهنم مىآمد كه رضايت فعلى در صورت كراهت تعليقى براى صحت معاملات كفايت نمىكند و به صحيحه ابى ولاد نيز استناد مىكردم كه امام صادق عليه السلام در آن به او فرموده بود كه اين حرف طرف كه به دنبال فتواى ابو حنيفه به حق نداشتن او گفته بود « انت فى حل » و به مبلغ كمى كه تو داده بودى راضى شده بود ، كفايت نمىكند ، برو حكم مرا به او بگو ، اگر در اين صورت اين جمله را بگويد ، بر تو چيزى نخواهد بود .\r\nولى بعداً از اين نظر برگشتم و متوجه شدم كه هم نقض‌هاى زيادى بر آن وارد است و هم اينكه صحيحه مذكور چنين دلالتى ندارد ؛ چرا كه معاملات ضررى و غبنى خصوصا با ضررهاى سنگين و همين طور عقد زن معيوب همگى اينها محكوم به عدم بطلان بوده و صرفا براى اشخاص خيار جعل شده است در حالى كه اگر در حال انجام معامله مىدانستند قطعا اقدام به آن معاملات نمىكردند ؛ يعنى رضايت فعلى از روى اشتباه و كراهت تعليقى ( در صورت علم به عيب يا ضرر و غبن ) داشته‌اند .\r\nو در صحيحه ابى ولاد هم به جهت وجود كراهت تعليقى حكم به عدم كفايت نشده است ، بلكه به خاطر اينكه ابراء صادر از او ابراء اخلاقى بوده است نه شرعى حقيقى ؛ چرا كه خود را طلبكار نمىدانسته است تا آن را ابراء نمايد ، لذا ابراء او بىفايده بوده است و الا اگر علم به طلب داشت و و لو به نحو ابراء فعلى آن را ابراء مىكرد ، اگر چه كراهت تعليقى بود ، كفايت مىنمود . و لذا صحيحه مذكور شاهد بر عدم كفايت رضايت فعلى با وجود كراهت تعليقى نيست و رضايت فعلى كفايت\r\n\r\n","description":"","footnote":"","page_name":" 6860 ","page_number":269},
  {"content":"\r\n\r\nبراى صحت معاملات مىكند .\r\nو همين طور مستفاد از روايات شروط فاسده اين است كه شرط فاسد در خيلى از مواقع مفسد عقد نيست با اينكه كراهت تعليقى در آنها هست ؛ يعنى اگر شخص فساد شرط را مىدانست اقدام بر عقد نمىكرد .\r\n\r\nنحوه تصوير شرط و مشروط و صور عدم بطلان و بطلان مشروط به فساد شرط :\r\nراجع به شرط و مشروط و اينكه « شرط فاسد موجب فساد شرط نمىشود » را چگونه بايد تصحيح كرد ، چنين گفته‌اند كه مشروط يك التزامى است در عقد و شرط يك التزامى است كه مشروط ظرف براى آن التزام واقع مىشود و التزام در التزام مىشود به اين معنا كه شرط تابع مشروط مىشود به خلاف مشروط كه تابع التزام دوم نيست و لذا با فساد شرط ، مشروط فاسد نمىشود ، در حالى كه اگر مشروط فاسد بشود ، شرط هم به تبع او باطل مىشود .\r\nلكن اين حرف در صورتى صحيح است كه تعدد مطلوب در بين باشد و اما در مواردى كه شرط به نحو وحدت مطلوب مطرح است به نحوى كه اگر آن شرط نباشد شخص حاضر به معامله نباشد ، در اين موارد اين وجه جارى نيست ، زيرا مشروط هم تابع شرط مىشود و به دنبال فساد آن بايد محكوم به بطلان شود .\r\nدر حالى كه مستفاد از روايات شروط فاسده اين است كه با وجود رضايت فعلى مطلقا مشروط محكوم به صحت است و تفصيلى بين موارد تعدد يا وحدت مطلوب در آنها نيامده است و لذا حتى با وجود وحدت مطلوب با فرض وجود رضايت فعلى حكم به صحت معاملات مىشود . يكى از روايات شروط چنين است :\r\n« صحيحه ابى بصير قال : سألت أبا عبد الله عليه السلام عن الرجل يفوض اليه صداق امرأته فينقص عن صداق نسائها ؟ « 1 » » در اين سؤال كه زن اختيار تعيين مهريه را به مرد واگذار\r\n\r\n\r\n","description":"","footnote":"\r\n( 1 ) وسائل - ابواب المهور - باب 21 ، ح 4 .\r\n","page_name":" 6861 ","page_number":270},
  {"content":"\r\n\r\nمىكند و او كمتر از مهر المثل را تعيين مىكند ، در بعضى از روايات ديگر مىگويند كه عقد و مهر هر دو صحيح هستند ولى اين روايت مهر را باطل دانسته و حكم به مهر المثل براى او مىكند ، ولى عقد را باطل نمىخواند . و راه جمع بين اين روايات و روايات ديگر كه مهر را صحيح دانسته‌اند همان حملى است كه مرحوم شيخ نموده است .\r\nدر هر صورت از مجموع ادله استفاده مىشود كه رضايت بالفعل براى صحت معاملات كفايت مىكند و لو اينكه كراهت تعليقى در كار بوده باشد و از جهت نبودن رضايت واقعى خللى به صحت عقد در مورد بحث كه اگر مىدانست خمر و خنزير مهر نمىتوانند باشند راضى به نكاح نمىشد ، وارد نمىشود .\r\n\r\nنياز به انشاء علاوه بر رضايت\r\nمشكلى كه باقى مىماند اين است كه علاوه بر رضايت فعلى به انشاء هم نياز هست ؛ يعنى در باب عقود و معاملات صرف رضايت فعلى كفايت نمىكند و نياز به انشاء اذن هم هست ، همانطورى كه در بحث بيع فضولى « مكاسب » شيخ آمده است - اگر چه مرحوم شيخ در آنجا مطلب روشنى را بيان نكرده است - ما در آنجا به اين مطلب رسيديم كه اگر چه در جواز تصرف و چيزهايى كه جنبه معاوضى ندارد رضايت كفايت مىكند و نيازى به انشاء اذن نيست ، لكن در عقود و معاوضات حتى اگر يقين به رضايت حتمى او هم باشد ، كفايت نكرده و نياز به انشاء اذن هست و لذا اگر فضولى براى فردى بيعى و يا عقد نكاحى را انجام بدهد كه قطعا راضى خواهد بود ، مادامىكه او انشاء رضايت نكند كفايت نمىكند و عقد فضولى خواهد بود .\r\nو همانطورى كه در مثل « بعتك هذا بهذا » يك انشاء است در نكاح هم كه مىگويد « انكحتك بكذا » فقط يك انشاء است و به دو انشاء منحل نمىشوند . و اين حرف به\r\n\r\n","description":"","footnote":"","page_name":" 6862 ","page_number":271},
  {"content":"\r\n\r\nباب شروط نقض نمىشود كه به حسب روايات انحلال به دو انشاء در آنها استفاده مىشود كه يك انشاء آن كه راجع به شرط است فاسد و انشاء ديگر آن كه راجع به اصل عقد است به صحت خود مىماند مثل روايت قضيه ظريف بن عبد الملك كه با دختر عموى خود ازدواج نموده و شرط مىكند كه نه در حيات او و نه پس از ممات او ، ازدواج مجددى انجام ندهد و مرد هم متقابلا شرط نموده كه بعد از مردن او ، با كسى ازدواج نكند و اگر تخلف از اين شرط كردند ، اموالشان صدقه باشد و عبيدشان حرّ باشد و حضرت صادق عليه السلام در جواب ظريف مىفرمايد : اين شرط غير لازم است و محذورى نيست كه ازدواج دوباره‌اى انجام بدهى . و فساد شرط را به اصل عقد سرايت نداده‌اند .\r\nدر هر حال مسأله انحلال به دو انشاء در شروط فاسده كه عرف آن را مطلب قابل تصور مىداند ، قول به عدم فساد مشروط با فساد شرط را حل مىكند و اما در مورد بحث كه فقط يك انشاء هست و گفته است « أنكحتك بكذا من الخمر » اگر بخواهيم قائل به صحت بشويم ، مشكل وحدت انشاء و انحلال آن را چگونه بايد حل نمود ؟\r\n\r\nراه‌هايى براى كفايت انشاء واحد\r\n\r\nراه اول : تشبيه به تبعض صفقة :\r\nممكن است گفته شود كه همانطورى كه در باب بيع در تبعض صفقه گفته‌اند كه مثلا اگر كسى مالى را كه نصف آن ملك ديگرى است و يا قابل ملكيت نيست بفروشد ، با اينكه انشاء واحد بوده است در عين حال حكم به صحت عقد مىشود و خيار تبعض صفقه هم دارد . چه اشكالى دارد كه در مورد بحث هم با انشاء واحد حكم به صحت نكاح در عين حكم به فساد مهر بشود ؟\r\n\r\nاشكال اين طريق :\r\nممكن است فرق گذاشته شود بين باب تبعض صفقه در بيع و بين ما نحن فيه ؛ براى اينكه در آنجا از باب كل و جزء است ؛ يعنى مُنشأ يك كل است كه شارع به بخشى از آن راضى و به بخش ديگرى از آن راضى نيست ، و در\r\n\r\n","description":"","footnote":"","page_name":" 6863 ","page_number":272},
  {"content":"\r\n\r\nچنين مورد حكم به انحلال از نظر عرف راه دارد . و اما در اينجايى كه ما مىخواهيم يك چيزى مباين با مورد عقد را مورد امضاء قرار بدهيم ؛ چرا كه خمر و خنزير مهر قرار داده شده است ولى ما مىخواهيم قيمت آن را مورد امضاء قرار بدهيم ، و همينطور در جايى كه مىگويد اين خلّ را مهر قرار دادم و بعد معلوم مىشود كه خمر بوده است و يكى از اقوال در آن اين است كه عقد صحيح است ، منتها بايد به مقدار وزن آن خمر ، خلّ پرداخت نمايد ، در اينجا هم كه مىخواهند خلّ را به زن بدهند اين خل مباين با آن مشار اليه است و در اين جور موارد مشكل وحدت انشاء با قول به انحلال قابل حل نيست ؛ چرا كه متعلق امضاء مباين با مورد عقد و انشاء مىشود .\r\n\r\nراه دوم : روايت عبيد بن زرارة :\r\n« قال : قلت لأبي عبد الله عليه السلام : النصرانى يتزوج النصرانية على ثلاثين دنا خمرا و ثلاثين خنزيرا ، ثم أسلها بعد ذلك و لم يكن دخل بها ؟ قال : « ينظر كم قيمة الخمر و كم قيمة الخنازير فيرسل بها اليها ، ثم يدخل عليها و هما على نكاحهما الاول » . « 1 »\r\nاين روايت كه از نظر سند مشايخ ثلاثه يعنى كلينى ، شيخ و صدوق آن را نقل كرده‌اند ، به نظر ما سندش معتبر است ؛ چرا كه - البته سند صدوق را نديده‌ام - در طريق‌هاى كلينى و شيخ فقط قاسم بن محمد جوهرى محل كلام است كه او هم به نظر ما اشكالى ندارد و اما بقيه اسناد آنها مورد اعتماد هستند . در هر حال چه بسا بتوان گفت كه اين روايت هم مشكل وحدت انشاء و هم قول به صحت را در مورد بحث نيز حل مىكند ؛ چرا كه دلالت مىكند بر اينكه با اينكه مهر عبارت از خمر و خنزير بوده است ، حكم به صحت عقد شده است و در عين حال قيمت آنها را بايد به زن بپردازد .\r\nاشكال اين روايت : اين است كه مورد بحث ما با موضوع اين روايت كاملا متفاوت هستند ؛ براى اينكه مفروض در روايت اين است كه عقد و انشاء در زمان\r\n\r\n\r\n","description":"","footnote":"\r\n( 1 ) - وسائل ، ابواب المهور ، باب 3 ، ح 2 .\r\n","page_name":" 6864 ","page_number":273},
  {"content":"\r\n\r\nكفر آنها بوده است ؛ يعنى در زمان وقوع ، محكوم به صحت بوده است ولى در مورد بحث صحت عقد و اصل انشاء از همان ابتداء مورد ترديد است ، پس تعدى از مورد روايت به ما نحن فيه مشكل خواهد بود . مگر اينكه كسى استظهار كند كه تفاوتى ميان اين دو مورد نيست .\r\n\r\nراه سوم : بيان صاحب جواهر :\r\nمرحوم صاحب جواهر در اينجا يك مطلبى را ادعا نموده است كه بعيد نيست كه مطلب صحيحى باشد و به واسطه آن مشكل وحدت انشاء حل شده و ما هم مثل ايشان و مشهور قائل به صحت عقد در مورد بحث بشويم و آن اينكه ، بله در مواردى كه مورد انشاء با آنچه واقع مىشود ، كاملا مباين باشند ، فقدان انشاء موجب بطلان عقد است و اما در مثل مورد بحث كه اصل ازدواج مورد رضايت است ، و لو به صورت رضايت بالفعل است . و شارع هم نيامده است اصل عقد و انشاء را اشكال كند ، بلكه در خصوصيت آن اشكال نموده است ، و فرض هم اين است كه ركن و ما به القوام عقد و انشاء معاوضه بين زوجين است و اما ازدواج و مهر ، ما به القوام معاوضه نيست ، پس اينكه شارع گفته است كه من به اين شكل و خصوصيت قبول ندارم و مهر را ابطال كرده است ضربه‌اى به اصل عقد كه هم و لو به صورت رضايت بالفعل ، مورد رضايت بوده است و هم شارع اصل آن را ابطال نكرده است ، نمىتواند وارد كند ؛ چرا كه معاوضه جزء اركان نيست و اگر چه معاوضه انشائى باطل است ، ولى عقد نكاح واجد اركان خودش هست و رضايت هم به بيانى كه گفتيم وجود دارد . پس به نظر مىرسد كه حق در مسأله با مشهور است .\r\n\r\nاقوال در مهريه بنابر صحت عقد\r\nچهار قول در مسأله وجود دارد كه عبارتند از :\r\n1 - به جهت تسلط بر بضع بايد مهر المثل را به او بپردازد ، چه مباشرت\r\n\r\n","description":"","footnote":"","page_name":" 6865 ","page_number":274},
  {"content":"\r\n\r\nكرده باشد يا نكرده باشد .\r\n2 - اگر مباشرت نمايد بايد مهر المثل را بپردازد و الا چيزى بر او نيست .\r\n3 - قيمت آن در نزد مستحلين ، مهر او مىشود .\r\n4 - اگر مثل خمر در شرع ملكيت فى الجمله براى آن باشد ؛ چرا كه حق الاختصاص براى مالك مسلمان نسبت به آن هست و مىتواند آن را به خلّ تبديل نمايد ، يا اينكه در صورت اتلاف خمر ذمى توسط مسلمان موجب ضمان مىشود ، در اين صورت بايد قيمت در نزد مستحلين را مهر قرار داد و الا ؛ يعنى اگر مثل خنزير يا حرّ و يا حشرات باشد كه به هيچ وجه ملكيتى در شرع براى آنها نيست ، در اين صورت مهر المثل به او تعلق مىگيرد . و ظاهرا مقصود در فرض دخول است ، اگر چه درست توضيح داده نشده است .\r\nقبل از بررسى وجوه اقوال مذكور و اختيار قول صحيح از آنها دو نكته را متذكر مىشويم كه يكى نسبت قول چهارم يعنى تفصيل بين خمر و حرّ به شيخ در مبسوط است و ديگرى اينكه آيا قول به مهر المثل در خصوص فرض دخول مطرح است يا اينكه به طور مطلق هم مطرح است ؟\r\n\r\nبررسى نسبت تفصيل بين خمر و حرّ به شيخ\r\nقول چهارم را كه تفصيل بين مثل خمر و حر بود در « ايضاح » به اينكه در بعضى از تعبيرات شيخ رحمه الله آمده است ، نسبت داده است و ديگران هم در اين نسبت دادن از وى تبعيت نموده‌اند ، شهيد اول رحمه الله كه شاگرد فخر المحققين رحمه الله بوده است ، ظاهرا پس از مراجعه به كلام شيخ و نيافتن اين مطلب در كلمات او ، گفته است كه بعضى از مرحوم شيخ نقل كرده‌اند كه ايشان تفصيل بين حر و خمر داده است و در حرّ مهر المثل و در حر قيمت نزد مستحلين را مهر دانسته است . در كلام محقق كركى در « جامع المقاصد » ظاهرا اشتباهى شده است ؛ چرا كه ايشان پس از حكايت نسبت مذكور به شيخ مىگويد شيخ « نقله عن بعضهم » در حالى كه نه در كلام فخر المحققين\r\n\r\n","description":"","footnote":"","page_name":" 6866 ","page_number":275},
  {"content":"\r\n\r\nو نه در كلام شيخ چنين چيزى نيست . و احتمال دارد كه ايشان هم مىخواسته است همان حرف شهيد را بگويد كه اين را بعضى از شيخ نقل نموده‌اند به جهت اشاره به اينكه او هم اين مطلب را در كلمات شيخ نيافته است .\r\nدر هر حال با مراجعه به كلام شيخ همانطورى كه از عبارتى كه از ايشان نقل مىكنيم ظاهر مىشود ، ايشان بين علم به بطلان و جهل به بطلان فرق گذاشته است به اينكه در اولى مهر المثل و در دومى حكم به قيمت كرده است و اما بين خمر و حر چنين فرقى نگذاشته است ، بله در ادامه كلامش عبارتى دارد كه مرادش خوب روشن نيست ، لكن در آنجا هم بر عكس آنچه در نسبت مذكور آمده است دارد و آن اينكه ايشان در صورت جهل بين خمر و حر به اين صورت فرق مىگذارد كه اگر خمر باشد مهر المثل و اگر حر باشد قيمت آن در فرض عبد بودنش مهر مىشود .\r\nو اما عبارت شيخ از قرارى كه در « ينابيع » ( ص 254 ) آمده است اينچنين است :\r\n« فأما المهر اذا كان فاسدا ، فانا نوجب مهر المثل بلاشك و يستقرّ بالدخول جميعه و بالطلاق قبل الدخول نصفه ، هذا عقد مذهبنا » . و در جاى ديگر مىگويد : « اذا تزوجها على عبد فبان حرّ اقيل فيه قولان : احدهما لها مهر المثل و الثانى قيمته لو كان عبدا و هو الاقوى لانه أصدقها شيئا بعينه فان أصدقها عبدا فبان مستحقا ، كان مثل ذلك على القولين أصحهما عندنا ان لها القيمة » و بعد مىگويد « ان أصدقها خمرا معينا فالذى يقتضيه مذهبنا أن لها قيمته عند مستحليه ، و ان سمى لها الحر باسمه فقال أصدقتك هذا الحر ، فلها مهر المثل ؛ لانه سمى لها ما لا يجوز ان يكون مهرا فلم يجب قيمته و يفارق الاول لان فى الاول سمى لها الخل فبان خمرا فأوجبنا القيمة عند مستحليه و هاهنا دخل مع العلم بأن ما سمى لا يملكه فلا قيمته له » .\r\nدر اين عبارت ايشان تصريح مىكند كه بين دو مورد فرق است ؛ در آنجايى كه خمر معين را صداق قرار داده است ، از روى جهل مىباشد و اما اگر از روى علم بود همان حكم را داشت كه حد را از روى علم مهر قرار داده است ، پس ايشان در\r\n\r\n","description":"","footnote":"","page_name":" 6867 ","page_number":276},
  {"content":"\r\n\r\nاينجا بين علم و جهل تفصيل داده است . البته در كلام شيخ يك تهافتى بين صدر و ذيل هست ؛ چرا كه در صدر بين جهل و علم فرق گذاشته است ولى در ذيل بين آنها فرقى نمىگذارد ، لكن در هر صورت به همان صورتى كه قبل از نقل عبارات ايشان بيان شد ، هر دو عبارت درست نقطه مقابل چيزى است كه فخر المحققين به شيخ نسبت داده است .\r\n\r\nجريان حكم به مهر المثل در فرض دخول و عدم دخول\r\nدر ابتداء عبارت نقل شده از شيخ طوسى چنين بود كه « فاما المهر اذا كان فاسدا ، فانا نوجب مهر المثل بلاشك و يستقر بالدخول جميعه و بالطلاق قبل الدخول نصفه ، هذا عقد مذهبنا » . پس از او مهذب الدين نيلى هم در « نزهة النواظر » حكم به مهر المثل نموده است و از مطالعه مجموع عباراتش انسان مطمئن مىشود كه مقصودش اعم از صورت دخول و عدم دخول است . كما اينكه يحيى بن سعيد پسر عموى محقق هم در « جامع » شبيه مهذب الدين حكم به مهر المثل نموده است ، بعد از محقق رحمه الله مرحوم ابن فهد هم در دو كتاب « مهذب البارع » و « مقتصر » حكم به مهر المثل به طور مطلق نموده است ؛ و گفته است كه اگر دخول شد مهر المثل كامل و الا نصف آن پرداخت مىشود . و حتى علامه هم در « تلخيص المرام » عبارتش شبيه شيخ است . ولى با كمال تعجب مرحوم محقق در « شرايع » و فخر المحققين در « ايضاح » و عده‌اى از متأخرين از آنها خيال نموده‌اند كه قائلين به مهر المثل ، فقط در صورت دخول حكم به آن كرده‌اند ، از جمله مرحوم سبزوارى در « كفايه » هم اين احتمال را داده است : « كه بعيد نيست كه مراد آنان فقط در صورت دخول باشد » . و عجيب‌تر اين است كه مرحوم صاحب « كشف اللثام » با اينكه در نقل‌ها خيلى دقيق است ، لكن در اينجا با اينكه علامه در « تلخيص المرام » تصريح به نصف المهر در صورت عدم دخول نموده است و گفته است « لو جعله ( الحرام ) المسلم ابتداء صح على رأى ( فخر المحققين گفته است مقصود از على رأى نظر خود علامه است ) و لها مهر المثل\r\n\r\n","description":"","footnote":"","page_name":" 6868 ","page_number":277},
  {"content":"\r\n\r\nمع الدخول و نصفه مع الطلاق » ، ظاهرا ايشان انتهاى اين كلام علامه را نديده است ، و قول به مهر المثل در خصوص صورت دخول را به « تلخيص المرام » علامه نسبت داده است . همچنان كه ظاهر يا صريح عده‌اى از كتب مذكور و غير آن نيز اين است كه اگر قائل به مهر المثل شديم ، فقط در فرض دخول است و كأنه محتمل در اين قول يعنى مهر المثل ، خصوص فرض دخول است و لذا حتى عبارت‌هايى را كه حكم به مهر المثل را قيد به فرض دخول نكرده‌اند ، توجيه كرده و حمل بر فرض دخول نموده‌اند .\r\nلكن همانطورى كه در عبارت شيخ ملاحظه شد تصريح نموده است كه مذهب ما اين است كه در صورت دخول مهر المثل و در قبل از دخول نصف آن تعلق مىگيرد و با مراجعه به كتب قدماء اين حرف ايشان تأييد مىشود ؛ چرا كه عبارات مهذب الدين نيلى و همين طور يحيى بن سعيد كه در طبقه مشايخ محقق حلى بوده‌اند صريح در شمول حكم نسبت به فرض دخول و عدم دخول بوده است ، همانطورى كه قبلا اشاره شد و متن عبارت مهذب الدين در « نزهة النواظر » اينچنين است كه در يك فصل مىگويد : « المواضع التى يجب فيها مهر المثل : يجب مهر المثل على ثمانية من تزوج و لم يسم مهرا و دخل بها ، و من غصب امرأة على فرجها يجب عليه مهر المثل و القتل ايضا و من افتض بكرا باصبعه و يجب ايضا مع المهر التعزير ، و المسلم اذا تزوج على مهر لا يحل للمسلم تملكه على أصح القولين » . كه در اينجا نسبت به مسلمانى كه « تزوج على مهر لا يحل للمسلم » قيد دخول را ندارد ولى نسبت به برخى ديگر از موارد مثل مورد مفوضة المهر چنين قيدى را دارد . و در فصل ديگرى مىگويد :\r\n« المواضع التى لا يجب فيها المهر : لا يجب المهر فى ثمانية مواضع : . . . » يكى از آنها را مفوضة المهر در صورت عدم دخول مىشمارد ولى در اينجا مسلمانى را كه مهر را مالى كه تملكش حلال نيست قرار داده است ، در فرض عدم دخول جزو اين هشت گروهى كه مهر ندارند نمىشمارد كه از مجموعه اينها استفاده مىشود كه\r\n\r\n","description":"","footnote":"","page_name":" 6869 ","page_number":278},
  {"content":"\r\n\r\nنظر ايشان قول به مهر المثل كامل در صورت دخول و نصف آن در عدم دخول بوده است و قبل از آنها هم عده‌اى عباراتشان مطلق بوده كه ظاهر در شمول است مثل « خلاف » شيخ رحمه الله ، « جواهر » ابن براج ، « وسيله » ابن حمزه ، « سرائر » ابن ادريس و « اصباح » كيدرى ، كما اينكه پس از محقق هم كلمات ابن فهد در دو كتاب « مهذب البارع » و « مقتصر » و كلام علامه در « تلخيص المرام » صريح در شمول حكم نسبت به هر دو فرض است ، پس صريح شش كتاب و ظاهر بسيارى از قدماء قول به مهر المثل در هر دو فرض دخول و عدم دخول است و اينكه بعضى خواسته‌اند كه عبائر قدماء را توجيه كنند ، درست نيست چرا كه ظاهر ايشان اطلاق دارد . و صرف اينكه براى مهر المثل به وجه اطلاقش ، وجهى پيدا نكنيم يا اينكه وجهى براى آن ذكر نكرده باشند ، سبب نمىشود كه ما صراحت كلام برخى در شمول و اطلاق برخى ديگر از آنان در شمول را انكار يا توصيه كنيم و وجود چنين قولى را نفى نماييم ، علاوه بر اينكه مىتوان براى اين اطلاق وجه ذكر كرد ، اگر چه آن وجه ممكن است كه پذيرفته و يا ردّ شود .\r\n\r\nبررسى وجه قول به مهر المثل در فرض عدم دخول :\r\nمتأخرين اشكال كرده‌اند به اينكه قول به نصف مهر المثل در فرض عدم دخول خيلى ضعيف است و وجهى براى آن وجود ندارد و لذا حتى اگر ظاهر بعضى كلمات چنين باشد بايد آنها را توجيه نماييم ؛ چرا كه شارع در صورت منتفى شدن مهر به طور مطلق ، كه نخ خودش مورد پذيرش است و نه ماليت آن ، فقط مهر المثل را در فرض دخول اثبات كرده است نه به صورت مطلق تا اينكه در فرض عدم دخول هم نصف آن تعلق بگيرد لكن وجه قابل ذكرى كه به نظر مىرسد اين است كه از آنجايى كه تعابير روايات و آيات درباره مهر مختلف است ؛ گاهى تعبير به « نحله » و گاهى از آن تعبير به « اجور » شده است ، مقتضاى ظاهر تعبير به اجرت اين است كه قول به مهر المثل در صورت منتفى شدن مهر المسمى ، به طور مطلق در هر\r\n\r\n","description":"","footnote":"","page_name":" 6870 ","page_number":279},
  {"content":"\r\n\r\nدو فرض دخول و عدم دخول توجه پيدا كند به اين بيان كه اگر چه زن و مرد در بردن التذاذات جنسى از يكديگر مشتركند و به همديگر نياز دارند ، لكن مىتوان گفت كه چون در شرع مقدس قيمومت بر زن براى مرد ثابت شده است و او مالك بضع محسوب مىشود و بلكه از خيلى اختيارات ديگر هم برخوردار شده است ، به خاطر اين سلطه‌اى كه دارد بايد در هر صورت مهريه‌اى بپردازد . نظير باب اجاره كه اگر كسى مسلط بر منفعت دار مورد اجاره شد بايد اجاره آن را بپردازد ، اگر چه از آن منتفع نشود ، در اينجا هم كه مردى زنى را عقد نموده است و سلطه بر او داشته است ، و مىتوانسته كه استيفاء نمايد ، پس بايد اجرت آن را بپردازد كه همان نصف مهر المثل مىشود . بله اگر زن مفوضة المهر شد كه خودش مهر نخواست ، در اين صورت به صرف سلطه مهر ثابت نمىشود ، چون خودش آن را اسقاط نموده است .\r\nو از طرف ديگر كسانى كه به تعبير « نحله » بودن مهر و بخشش و عطيه بودن آن تكيه كرده‌اند و از روايات چنين استفاده كرده‌اند كه اجرت در باب نكاح جنبه معاوضه ندارد كه حتى اگر استيفاء ننمود ، پرداخت آن بر او لازم باشد و لذا گفته‌اند برخى از خصوصيات مسلم باب معاوضات در نكاح نمىآيد مثل غرر ، و به همين جهت حد اقل مشهور گفته‌اند كه مشاهده در باب نكاح در مورد مهر كفايت مىكند .\r\nكه لازمه آن اختصاص مهر المثل به صورت دخول است . پس طرفين قائلين به مهر المثل به طور مطلق و قائلين به مهر المثل در خصوص فرض دخول براى قول خود دليل دارند . البته مقتضاى قواعد اين است كه اگر چنانچه ترديد نموديم و دليل بر مهر المثل در فرض عدم دخول براى ما تمام نشد ، بايد به اقتضاء اصالة البراءة حكم به مهر المثل در خصوص فرض دخول نماييم .\r\n\r\nبررسى وجوه اقوال در مسأله\r\nبا بيانى كه شد وجه‌هاى دو قول ؛ يعنى قول به مهر المثل به طور مطلق و قول به\r\n\r\n","description":"","footnote":"","page_name":" 6871 ","page_number":280},
  {"content":"\r\n\r\nمهر المثل در خصوص فرض دخول مشخص گرديد . و اما قول سوم كه قيمت در نزد مستحلين را مهر مىخواند و مختار شيخ رحمه الله در موضعى از « مبسوط » و ابن براج كه تابع شيخ است ، مىباشد ، در وجهش چنين گفته‌اند كه تعيين خمر و خنزير از جهت ماليت آنها بوده است و هدف اولى ماليت است و مسأله خمر يا خنزير بودن يك زيادى و يك نحوه تعدد مطلوب داشته است و وقتى كه شارع فقط مسأله خمريت و خنزيريت را امضاء نكرده است ، پس اصل ماليت بايد محفوظ باشد و لذا بايد اگر خمر يا خنزير است ، قيمت آن در نزد مستحلين و اگر حرّ است قيمت آن بر فرض عبد بودن آن مهر قرار داده شود .\r\nدر اينجا بعضى گفته‌اند كه فرض عبد بودن حر فرض محال است . لكن محقق كركى جواب داده است كه فرض عبد بودن حرّ نظير مسلم الوقوعى دارد و آن در نحوه محاسبه ارش دندان افتاده از حرّ توسط جانى است ؛ گفته‌اند كه كسى دندان ديگرى را انداخت و آن دندان دوباره رشد كرد ، از جنبه قصاص خارج شده و ديه هم برايش در شرع تعيين نشده است ، بلكه ارش به او تعلق مىگيرد و محاسبه آن به اين است كه حساب مىشود كه اگر اين شخص عبد بود با دندان سالم چقدر ارزش داشت و بعد از اينكه پس از افتادن دندان دوباره درآورد ، چقدر قيمت آن كم شده است به همان نسبت ارش گرفته مىشود .\r\nو اما قول چهارم كه تفصيل بين خمر و خنزير بود و بيان آن گذشت . و همينطور تفصيل ديگرى كه بعضى بين خمر و خنزير و بين حرّ داده‌اند و گفته‌اند كه براى خمر و خنزير در نزد مستحلين قيمت هست بر خلاف عبد و لذا در عبد مهر المثل و در آن دو قيمت مهر مىشوند ، اين گونه تفصيل‌ها ضعيف هستند ؛ براى اينكه وجدانا يك انشاء بيشتر در عقد نيست و منحل به دو چيز كه يكى ماليت و قيمت خمر و ديگرى خود خمر باشد نمىشود ، تا اينكه قول به تفصيل راهى پيدا كند . و همانطورى كه گفته شد نسبت اين تفصيل‌ها به شيخ ناصحيح است ، بله ظاهرا فقط\r\n\r\n","description":"","footnote":"","page_name":" 6872 ","page_number":281},
  {"content":"\r\n\r\nصاحب « أنوار الفقاهة » كه معاصر صاحب جواهر بوده است ، قول به تفصيل بين خمر و بقيه چيزها را اختيار كرده است و شهيد ثانى هم به نحو ترديد آن را گذاشته است ؛ يعنى پس از ذكر اقوال ، بعضى از آنها را رد كرده ولى دو قول را رد يا اثبات ننموده است كه عبارتند از قول به مهر المثل مع الدخول و قول به تفصيل بين خمر و خنزير .\r\nدر هر حال ، با بيانى كه شد همان قول به مهر المثل در صورت دخول كه قول مشهور هم هست ، به حسب حكم ظاهرى ثابت مىشود ؛ چون مطلق آن به سبب اصل برائت نفى مىشود و تنها براى مهر المثل در فرض دخول دليل ثابت است .\r\nتمّ و له الحمد .\r\n« * و السلام * »\r\n\r\n\r\n","description":"","footnote":"","page_name":" 6873 ","page_number":282}
  ]