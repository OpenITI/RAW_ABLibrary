[
  {"content":"\r\n\r\nتاريخ ايران\r\nدورهء تيموريان\r\nپژوهش از دانشگاه كمبريج\r\nمترجم : دكتر يعقوب آژند\r\n1379\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nتاريخ تيموريان \" به روايت كمبريج \" / ترجمه يعقوب آژند 4 . - تهران : جامى ، 1378 .\r\n467 ص . - ( تاريخ ايران ؛ 5 )\r\nISBN 964 - 5670 - 49 - x\r\nفهرستنويسى بر اساس اطلاعات فيپا .\r\nاين كتاب ترجمه جلد ششم \" The Timurid and Safauid periods \" از كتاب \" The cambridge history of Iran \" است .\r\nواژه نامه .\r\nكتابنامه به صورت زير نويس .\r\n1 . ايران - تاريخ - تيموريان ، 711 - 911 ق . 2 . تيموريان گوركانى ، 736 - 807 ق . 3 . ايران - تاريخ صفويان ، 907 - 1148 ق . الف . دانشگاه كمبريج . University of Cambridge ب . آژند ، يعقوب ، 1328 - ، مترجم .\r\n16 ت / 1086 DSR\r\n066 / 955\r\n1378\r\nكتابخانه ملى ايران\r\n18590 - 78 م\r\nنشانى : تهران - خيابان دانشگاه ، كوچهء ميترا ، شمارهء 7 تلفن : 6469965\r\nتاريخ ايران\r\nدورهء تيموريان\r\nپژوهش از دانشگاه كمبريج\r\nترجمهء دكتر يعقوب آژند\r\nچاپ اول : 1379\r\nچاپ : ديبا\r\nشمارگان : 3300 جلد\r\nحق چاپ محفوظ است\r\nحروف نگارى و صفحه آرايى : ويرا 6403700\r\nشابك : x - 49 - 5620 - 964\r\nISBN : 964 - 5620 - 49 - x\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nفهرست مطالب\r\nپيش‌گفتار 8\r\nفصل اول : آل جلاير ، آل مظفر و سربداران ( ه . ر . رويمر ) 11\r\n1 - آخرين حكام چنگيزى 11\r\n2 - آل جلاير 15\r\n3 - آل اينجو و آل مظفر 21\r\n4 - سربداران و رقباى آنها 26\r\nفصل دوم : تيمور در ايران ( ه . ر . رويمر ) 15\r\n1 - تيمور در عنفوان زندگى 52\r\n2 - تصرف شرق ايران 56\r\n3 - انگيزش و شيوهء عمليات 61\r\n4 - آلتين اردو ( اردوى زرين ) 67\r\n5 - افول آل مظفر 69\r\n6 - استيلا بر قلمرو آل جلاير 73\r\n7 - لشكركشى به هند 79\r\nكشمكش نهايى با توقتميش 80\r\n9 - يورش به سوريه و آناتولى 83\r\n10 - نقشهء هجوم به چين و مرگ تيمور 89\r\n11 - تيمور در بوتهء نقد و سنجش 92\r\nفصل سوم : جانشينان تيمور ( ه . ر . رويمر ) 107\r\n1 - كشمكش‌هاى اوليه بر سر جانشينى 108\r\n2 - سلطنت شاهرخ 110\r\n3 - الغ بيك و رقباى او 114\r\n4 - ابو سعيد و از دست رفتن غرب ايران 120\r\n5 - بازماندگان ابو سعيد در ماوراء النهر 126\r\n6 - حسين بايقرا 129\r\n7 - اوايل زندگى بابر 133\r\n8 - سنن سياسى امپراتورى تيمورى 135\r\n9 - حيات اقتصادى و بازرگانى 140\r\n10 - فعاليت مذهبى و فرهنگى 143\r\nفصل چهارم : سلسله‌هاى تركمانان ( ه . ر . رويمر ) 154\r\n1 - خاستگاهها و تاريخاوليه تركمانان قراقويونلو و آق‌قويونلو 157\r\n2 - جهانشاه قراقويونلو 169\r\n\r\n","description":"","footnote":"","page_name":" 3 ","page_number":3},
  {"content":"\r\n\r\n3 - ظهور اوزون حسن آق‌قويونلو 174\r\n4 - دوران شكوفايى آق‌قويونلوها 180\r\n5 - زوال و افول آق‌قويونلوها 189\r\nفصل پنجم : تجارت در دورهء تيموريان ( رونالد فرير ) 194\r\n2 - تيموريان در تركمانان 195\r\nالف ، ناحيه شمالى 196\r\nب : ناحيه جنوبى 202\r\nفصل ششم : اوضاع اجتماعى و اقتصادى داخلى ( برت فراگنر ) 209\r\n1 - اقتصاد روستايى 209\r\n2 - نهادها و اشكال گوناگون زميندارى 217\r\n3 - حيات اقتصاى شهرها : بازرگانى و تجارت 240\r\n4 - نظام مالياتى دوران مابعد مغولان 248\r\n5 - نكاتى دربارهء نظام پولى 270\r\nفصل هفتم : علوم دقيقه در دورهء تيمورى ( اى . س . كندى ) 282\r\nكسر اعشارى ؟ 283\r\nمحاسبه عدد پى 285\r\nجدولهاى مثلثات 287\r\nابزار محاسبه - دايره نصف النّهارى 289\r\nنجوم رصى 293\r\nفصل ششم : مذهب در دورهء تيموريان ( ب . س . امورّتى ) 297\r\n1 - ويژگيهاى عمومى دورهء تيمورى 297\r\n2 - جاىشناسى مذهبى ايران در دورهء ما قبل صفويان 301\r\n3 - حروفيان 309\r\n4 - مشعشعيان 311\r\nفصل نهم : معمارى دورهء تيمورى ( پنيدر - ويسلن ) 316\r\n1 - سبك آل مظفر 318\r\n2 - قوالب معمارى زمان تيمور 323\r\n3 - دورهء شاهرخ 364\r\n4 - فعاليت معمارى در قلمرو سلسله‌هاى تركمان 374\r\nفصل دهم ؛ هنرهاى تصويرى در دورهء تيمورى ( بازيل گرى ) 380\r\nفلزكارى و سفالگرى دورهء تيمورى 410\r\nفصل يازدهم : ادبيات فارسى در قلمرو تيموريان و تركمانان ( ذبيح الله صفا ) 415\r\n1 - نظم 417\r\n2 - نثر 422\r\nفصل دوازدهم : حافظ و معاصرانش ) آنه مارى شيمل ) 430\r\nفهرست اعلام 449\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nبه نام يگانهء عالم حرف اول پس از آنكه مخافت استيلاى مغولان فرو نشست و در پى آن دولت ايلخانى فروپاشيد ، عرصه‌اى از خانخانى و تزلزل در تاريخ ايران سربرآورد و مدت نيم سده ساكنان ايران را زير پوشش خود گرفت . گرچه اين صحنه پرزدوخورد و دشت مشوش ، در بعضى نقاط - فارس و آذربايجان و بغداد - محيط فرهنگ‌پرورى پديد آورد كه مشوق دانشها و حامى هنرها بود ، ولى ضوابط بنيادين دين و دولت از هم گسست و سازمان ديوانى مملكت يكپارچگى خود را از دست داد . پيكارهاى پياپى ، صلح و سامان را از عرصهء روزگار محو كرد و در آداب و سلوك زندگى مردم تحولى برانگيخت كه جملگى در هنر و ادبيات اين دوره منعكس شد . منازعه و سلطه‌طلبى در ميان اميران ، تا گذر نيم سده‌اى ، برقرار بود . در بعضى نقاط ، بخصوص در خراسان و مازندران ، مردمان از ظلم زمامداران نالايق و دشمن‌كام ، به جان آمده و سر به طغيان برداشتند و قيامهايى چون سربداران و مرعشيان را برانگيختند و نامهاى خود را ضبط تاريخ كردند . نيم‌قرنى برنيامده بود كه بليه يورش تيمور بر سرتاسر ايران نازل شد و نجد ايران جولانگاه جنگاورى ديگر از تبار چنگيزيان گرديد و آخرين توشهء زندگى رعيت ايرانى را به توبره كشيد . شوق برترىطلبى و نبوغ نظامى تيمور باعث آمد تا لشكر او فلات ايران را تا كرانهء مديترانه درو كند و شبه‌قارهء هند را نيز درنوردد و تمامى ميراث اين اقاليم بارآور را به تاراج ببرد و تختگاه خود را در ماوراء النهر رونق و غنا بخشد و فرمانرواى مطلق العنان و بىمدعى زمانه گردد . تيمور گسترهء امپراتورى خود را به دورترين مرزهايش رساند و در پى رساندن و رسيدن اين مرزها به سرزمين چين بود كه از تخت به تابوت افتاد و رؤياى تكرار يك چنگيز ديگر را در دل تاريخ به خاك برد . ميراثى كه تيمور به بازماندگانش بجا گذاشت شوكت و حشمت تيموريان را بخصوص در شرق ايران در پى داشت . دين و دانش و عرفان حياتى دگرباره يافت . خميرمايهء هنرورى و دانش‌ورزى قوام و دوام گرفت و\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nتجديد قوايى در مردمان زمانه پديد آمد تا به فراخور حال در عرصه‌هاى علم و ادب و هنر بكوشند .\r\nآرامش و آبادانى و ثروت و سيادتى كه محصول چپاولهاى پيشين تيمور بود ، با گشاده‌دستى و خوشدلى و دانش‌دوستى و هنرپرورى سلاطينى چون شاهرخ ، الغ بيك و حسين بايقرا تركيب شد و دوره‌اى از تعالى دانش و هنر فراز آورد و سجيّهء نامردمى تيمور را بهبود بخشيد ؛ طورى كه دوران فرمانروايى آنها بارآور انواع كوشندگيهاى دانشورى و ادب و هنر شد و سنت فرهنگى ويژه خود را پرورش داد .\r\nتاريخ تيموريان و برآمدن و برافتادن آنها تاكنون قلم پژوهنده‌اى را برنيانگيخته تا مصدر طرح و تحقيقى نو در اين قلمرو باشد . از اينرو اين بخش از مطالعات تاريخى ما ، با بسى تأسف ، خالى از تحقيقات جديد است و آنچه هم كه هست طرفه‌كارى و بدايع‌نگارى مبتنى بر اساليب و روشهاى نو نقادى و نظرآورى نيست . اين كاستى و كمبود به تحقيقاتى از نوع جلد ششم تاريخ كمبريج ايران كه بخشى از آن دربارهء تيموريان و بخشى ديگر در باب صفويان است ، ارجى درخور مىدهد و از جهاتى چند ، آن را در مكانتى و الا مىنشاند .\r\nدر ترجمهء اين مجلد ، اصل كتاب را به دو بخش كرديم : تاريخ تيموريان و تاريخ صفويان . اين بخش‌بندى به جهاتى منطقى است : اول اينكه در صورت چاپ يكپارچه آن - مثل اصل كتاب - حجم و حد آن بيش از اندازه مىشد و لاجرم مىبايد در دو جلد انتشار مىيافت ؛ دوم اينكه بهره‌گيرى خوانندگان از هردو كتاب با دو عنوان و دورهء تاريخى راحت و آسانياب است ؛ و سوم اينكه در اين بخش‌بندى هيچ‌گونه مشكلى پديد نيامد ، چون قالب و اسلوب اصل كتاب طورى بود كه اين بخش‌بندى را ميسّر مىكرد ؛ مگر يك مبحث كه مسايل اجتماعى - اقتصادى دو دورهء تيموريان و صفويان را توأمان و به‌گونهء درهم‌تنيده به بحث گرفته بود و آن را در بخش تيموريان گنجانديم تا تنظيم فصول هم يكسان و برابر باشد ، يعنى هركدام از بخش‌ها - تاريخ تيموريان و تاريخ صفويان - دربردارندهء دوازده فصل است .\r\nفصول مختلف اين دو مجلد از قلم اهل تخصص تراوش كرده و هر متخصصى ، مقوله‌اى از مقولات تاريخى اين دوره‌ها را به بحث گرفته ، طورى كه به كامل‌ترين وجه ، تصويرى جامع و جاندار از دورهء تيموريان ، تركمانان و صفويان پديد آورده است . هانس رويمر ، راجر سيورى ، آنمارى شيمل ، بازيل گرى ، سيد حسين نصر ، لارنس لكهارت و ساير پژوهندگان اين دو مجلد ، جملگى از صاحب‌نظرانى هستند كه عمرشان را در خدمت به تاريخ و فرهنگ ايران به سر كرده‌اند و هويت و فرهنگ ايران را به اروپائيان شناسانده‌اند . آنها چه در جلد مربوط به تاريخ تيموريان و تركمانان و چه در جلد مربوط به صفويان نهايت اهتمام و تلاش خود را در بازآفرينى جهات و\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nجنبه‌ها و مراحل گوناگون تاريخ اين ادوار به كار بسته‌اند .\r\nگفتنى است كه كل كتابشناسى را در آخر تاريخ صفويان گنجانديم . ترجمهء اين كتاب كه مدت يك سال و اندى از وقتم را به خود واداشت ، همواره با تحقيق نيز همراه بود . براى جلوگيرى از هر نوع لغزش در انتقال وقايع و اعلام تاريخى به منابع اصلى اين دوره‌ها رجوع گرديد . افزون بر اين ، بعضى از فصول كتاب بخصوص فصول مربوط به علوم خالص را پس از ترجمه به اهل فن دادم تا در صورت نقصان و كژى ، معايب را بر طرف سازند . در اينجا نهايت سپاسم را به اين دوستان تقديم مىكنم ؛ بخصوص از دوست و همكار گرامى جناب آقاى دكتر محسن حبيبى - استاد دانشمند دانشكدهء هنرهاى زيبا - كه در ترجمهء ارجاعات فرانسوى كتاب يارىام كردند ، سپاس دارم . در اين مقام بايسته است از ويراستاران و حروفچين‌ها و نيز از آقاى حسين دهقان منشادى مدير انتشارات جامى كه نهايت شكيبايى و دقت خود را در چاپ و پالايش كتاب به كار بستند ، تشكر بكنم .\r\nتابستان 1378 ى - آژند\r\n\r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\n\r\nپيش‌گفتار\r\nتاريخ ايران از زمان مرگ آخرين ايلخان ابو سعيد در سال 736 / 1335 تا اواسط سده هيجدهم كمتر مورد عنايت مورخان غرب قرار گرفته است . از زمانى كه اين مجلد از تاريخ كمبريج ايران طراحى گرديد ، در فضاى تحقيقاتى اين دوره دو اثر به زبان انگليسى منتشر شد : آق‌قويونلوها نوشتهء جان وودز ( 1976 م . ) و ايران در زمان صفويان راجر سيورى ( 1980 م . ) . اما هنوز درباره تيمور و تيموريان تك‌نگارى جاندارى تأليف نشده است ( به استثناى اثر قابل بارتولد راجع به الغ بيك و دربار حسين بايقرا ) ؛ و اثر جالب نظر درباره قراقويونلوها هم به زبان تركى تأليف يافته است . از اينرو چهار فصل نخستين اين مجلد از تاريخ كمبريج ايران كه از رشحات خامهء توانمند پروفسور رويمر درباره دوره پيش از صفويان است ، براى خوانندگان غربى غنيمتى درخور و ارجمند تواند بود .\r\nاگر به اين نكته توجه كنيم كه دوره اواخر تاريخ ميانه ايران و اوايل تاريخ جديد آن شاهد ظهور نخستين دولت « ملى » ايران بود ، چنانچه تداوم آن تا به روزگار ما همچنان محسوس است ، مغفول گذاشتن اين دوره از تاريخ آن معنىدار خواهد بود . البته اين مسأله در ابعاد گسترده‌تر ، سياستى آگاهانه درباره حاكمان صفوى نيست ، بلكه مىتواند فقط يك تصادف برشمرده شود . شكست چالدران اين نكته را مسجل ساخت كه صفويان ديگر نخواهند توانست دامنه قدرت خود را در سرزمين آناتولى بگسترانند ، چنانچه ظهور همزمان ازبكان و امپراتورى مغولان اعظم ، تلاشهاى آنها را در دستيابى به ميراث سياسى تيموريان در شرق عقيم گذاشت . نكته اصلى اينجاست كه ايران در زمان سلسله صفوى ، سلسله‌اى كه از فتوحات اسلامى به بعد نسبت به پيشينيان خود پايندگى بيشترى داشت ، تقريبا در چارچوب مرزهاى كنونى به هويت و موجوديت سياسى منحصر به فردى دست يافت .\r\nدر اين فرآيند عوامل زير نقشى درخور داشتند : انتخاب مذهب تشيع به‌عنوان مذهب رسمى كشور ؛ بازآفرينى سلطنت آرمانى ايران ؛ ضرورت حل‌وفصل درگيريهاى موجود جامعه ايران مثلا بين عناصر عشيرتى و غيرعشيرتى - و تمامى اينها مسايلى هستند كه پژوهشهاى عميق و مفصلى را طلب مىكنند .\r\nاين دوره براى اروپاى غربى جاذبه‌هاى ديگرى هم دارد . با اينكه تماس سياسى ايران و غرب در زمان ايلخانان صورت گرفت ولى اين تماس كوتاه‌مدت بود . ديرى برنيامد كه اين مبادله‌ها و\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nمراوده‌ها در زمان آق‌قويونلوها صورت منظمى پيدا كرد و در دوره اوزون حسن و وارثان صفوى او با خصومت مشتركى كه به امپراتورى عثمانى نشان دادند ، دوام و قوام يافت . اين تماس‌ها و جذابيت روزافزون ايران براى بازرگانان غربى كه در پى كشف فرآورده‌هاى صنعتى و مواد خام بودند ، موجب شد تا سياحان اروپايى گزارشهايى غنى و پرمايه درباره دوره صفوى از خود به يادگار گزارند كه امروزه از منابع اصلى و دست اول تاريخ سياسى ، اقتصادى و اجتماعى ايران برشمرده مىشوند .\r\nتأليف اين جلد از تاريخ كمبريج ايران نخستين‌بار در سال 1961 م . برنامه‌ريزى و لارنس لكهارت به ويراستارى آن برگزيده شد و از مؤلفان خواست تا نوشته‌ها و جستارهاى خود را تا پايان سال 1963 م . تحويل دهند . چند فصل از آن به پايان نيامده و يا منتظر ترجمه به زبان انگليسى بود كه عمر لكهارت در سال 1976 م . به پايان آمد . پروفسور ج . آ . بويل كه پيشتر ويراستارى جلد پنجم تاريخ كمبريج ايران را بر عهده گرفته بود ، ويراستارى جلد ششم را نيز متقبل شد . ولى اجل مهلتش نداد و پس از دو سال او هم رخ در نقاب خاك كشيد . نوبت به من رسيد و ويراستارى اين جلد را از پائيز سال 1979 م . برعهده گرفتم و به گردآورى فصول گوناگون آن پرداختم و پس از ويراستارى ، كل دست‌نوشته‌ها را آماده چاپ كردم . چند تن از مؤلفان - پروفسور سيورى ، دكتر هيلنبراند و آقاى گرى - فصول مربوط به خود را بار ديگر بازبينى و در آنها تجديدنظر كردند . در اينجا بايد بگويم كه ما وامدار پروفسور شيمل و پروفسور يارشاطر هم هستيم كه بر ما منت گذاشتند و دو فصل ارزشمند را به بخش ادبيات اين مجلد افزودند . بقيه فصول از مدتها پيش آماده شده بود ، از اينرو پژوهشهاى اخير در آنها چندان محل عنايت قرار نگرفت . البته در اين خصوص مؤلفان اين مجلد را حرجى نيست . اين نكته را هم بگويم كه نقشه‌ها و جدولهاى شجره‌نامه‌ها فراهم آوردهء خود من است و نويسندگان فصول مختلف را مسووليتى در كاستىهاى آنها نيست « ( * ) » . . .\r\nمىماند تشكر و امتنان از افرادى كه به نحوى در پديد آمدن اين جلد و تكامل آن دست داشتند و ما را يارى دادند . هيوبرت دارك ، دبير ويرايش تاريخ كمبريج ايران ، در تهيه كتابشناسى ، لوحه‌ها و تصاوير نهايت كمك و يارى را رساندند . اين وايت كه كمك ويراستار نسخه اصلى بود ، از هيچ كمكى دريغ نكردند . همقطاران و دوستان من در دانشگاه كيل ، هنگامى كه زير بار مسووليت ويراستارى اين مجلد مانده بودم ، به يارىام آمدند ؛ شكيبايى و ظرافت عمل آنها را ارج مىنهم .\r\nناشران و هيأت تحريريه تاريخ كمبريج ايران از كمكهاى بىدريغ مالى صندوق يارشاطر در دانشگاه كلمبيا نهايت امتنان را دارند .\r\nپىتر جكسن كيل ، آوريل 1985 م .\r\n\r\n\r\n","description":"","footnote":"\r\n( * ) در اين بخش يك پاراگراف كه درباره آوانگارى اسامى فارسى ، عربى و تركى و از براى خوانندگان غربى بود ، حذف شد .\r\n","page_name":" 10 ","page_number":10},
  {"content":"\r\n\r\n\r\nفصل اوّل آل جلاير ، آل مظفر و سربداران\r\n\r\n1 - آخرين حكام چنگيزى\r\nپايان امپراتورى ايلخانى در ايران به فترتى منجر شد كه به هرحال عنصر قدرت را تضعيف كرد و نيروهاى مختلفى را براى اعمال قدرت در دولت وارد صحنه نمود ( خود امپراتورى در ايجاد اين فترت مؤثر نبود ) . رقيبان درگير سه دسته بودند : بارزترينشان شاهزادگانى از شاخه‌هاى مختلف سلسلهء چنگيز خان بودند كه آرزوى بازگرداندن حكومت متمركز مغولان را در سر داشتند . پاره‌اى از اقدامات آنان در نتيجه ابتكار شخصى بود و بخشى ديگر از مقام سركردگيشان مايه مىگرفت كه در پشت پرده از سوى صاحبان قدرت و گروههاى مشروع پشتيبانى مىشدند . دومين دسته ، نمايندگان سلسله‌هاى محلى و يا خاندانهاى عاليمقام بودند كه در كسوت فرماندهان نظامى و مستخدمان عاليرتبه دولتى ، در خدمت ايلخانان قرار داشتند و يا رهبران اتحاديه‌هاى مقتدر ايلياتى بودند . سرانجام از دسته و گروه سوم هم بايد نام برد كه براى آنان ملاحظات سلسله‌اى و يا اشرافى چندان اهميتى نداشت و بيشتر همبستگى مذهبى به تشيع و يا نهضتهاى تندرو برايشان مهم بود .\r\nكشمكش بر سر قدرت در بين اين گروههاى رقيب به مدت نيم قرن ادامه يافت . با اينكه يك يا چند تن از اين رقيبان در منطقه تحت نفوذ خود مىتوانستند براى مدتى كوتاه فضايى آرام و باثبات از نظر سياسى و اقتصادى برقرار سازند ، ولى هيچ‌كدام از آنان به موفقيت پايانى دست نمىيافتند و مسأله‌اى به نام وحدت مملكت برايشان وجود خارجى نداشت و البته همكارى و همبستگىاى نيز در اين زمينه ديده نمىشد . ايران در نتيجه اين دسته‌بنديها و اوضاع نابسامان صدمات و لطمات شديدى متحمل شد ولى با اين همه مردم بيشترين قربانى را زمانى دادند كه در آغاز دهه هشتاد قرن\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nهشتم / چهاردهم ، بار ديگر وحدت مملكت حاصل شد : اين وحدت در واقع از بيرون و آن‌هم توسط تيمور فاتح تحميل گرديد . تيمور با پيشروى از آسياى ميانه ، همه گروههاى مدعى را از توسط تيمور فاتح تحميل گرديد . تيمور با پيشروى از آسياى ميانه ، همه گروههاى مدعى را از صحنه راند و يا اينكه آنان را در موضع ضعف و بىاعتبارى انداخت .\r\nيكى از مشخصه‌هاى ايران در اين دوره اين بود كه به رغم نابسامانى دهه‌هاى بين سقوط امپراتورى ايلخانى و ظهور تيمور در صحنه سياسى - نظامى ، فرهنگ ايرانى - همچنان كه انتظار مىرفت - مستحيل نشد ، بلكه در حيات فكرى بخصوص در حوزه شعر و شاعرى آن به چنان پيشرفتى دست يافت كه ساير ادوار شعر فارسى شايان مقايسه با آن نشد . شكوفايى شعر فارسى - كه در وجود شخصيت بىهمتايى چون حافظ شيرازى به اوج خود رسيد - يكى از پديده‌هاى چشمگير تاريخ فرهنگ سده هشتم / چهاردهم ايران است . حيات اجتماعى و امور سياسى در مقايسه با حيات فرهنگى ، در سرتاسر اين دوره وضعيت غم‌انگيزى پيدا كرد . تشتت سياسى ، ظلم و ستمگرى خرده‌شاهان ، درگيريهاى خونبار بين قدرتهاى محلى و تهاجمات ويرانگرانه ازجمله تهديدات و خطرهاى مستمر اين دوره بود كه فقط دامنگير طبقات فرادست نشد ، بلكه گريبان طبقات فرودست را نيز گرفت و آنها مىخواستند در نتيجهء همين ويرانگريها و وحشيگريهاى خانمان‌براندازى كه اكنون بر وطنشان آوار شده بود جان خود را بدر ببرند ؛ و لذا بسيارى از شهرها به صورت غيرمسكونى درآمد و كل اراضى و نواحى ، لم يزرع و باير شد . در اين قرن از يكسو فروپاشى امپراتورى مغول در ايران و نيز كشمكش ميراثخواران آن بر سر كسب قدرت و از سوى ديگر وحشتى كه از فتوحات و سيطره تيمور بر ايران برخاست ، سرنوشت ناميمون ساكنان آن را رقم زد ؛ سرنوشتى كه كلا به گونه خاطرات ايام بىدغدغه آخرين ايلخانان احساس شد و بىترديد هنوز هم در خاطرها باقى بود .\r\nشگفتىآور آنكه در سالهاى پايانى امپراتورى مغول ( يعنى تاريخ مرگ ايلخان ابو سعيد و خاتمه سلسله هولاكو خان ) ، تيمور چشم به جهان گشود ؛ تيمورى كه چند دهه بعد ايران را به امپراتورىاى ضميمه كرد كه مقدر بود گسترهء آن از جيحون تا آسياى صغير امتداد داشته باشد . با اينكه خود تيمور در واقع رگ و ريشه تركى داشت و از نژاد تركان بود ، ولى در سرتاسر عمر خود و حتى در روزگارى كه قدرتمندترين فرد روى زمين به شمار مىرفت ، به مناسبات و پيوندهاى خانوادگى مغولى خود ارزشى بيش از اندازه قائل شد ؛ و همين مسأله اشاره‌اى آشكار به توجه و حرمت والايى بود كه چنگيز خان و بازماندگان او حتى مدتها پس از سقوط امپراتورى ايلخانى به‌دست آورده بودند .\r\nالبته زوال جانشينان هولاكو خان در ايران الزاما بر آن معنى نبود كه امپراتورى مغولان در اينجا\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nبه پايان رسيده است چون ترديدى نيست كه در اين روزگار افرادى بودند كه باور داشتند حكومت مغولان ادامه دارد ؛ چرا كه در اين ميان اين صحنه از رهبران متنفذ مغولى و سياستمداران و يا شاهزادگانى كه وابسته به جانشينان بلافصل چنگيز خان بودند و به لحاظ نظرى نيز مىتوانستند به امپراتورى تداوم ببخشند ، چندان خالى نبود . مثلا آرپاگاون جانشين ابو سعيد به خانواده تولوى تعلق داشت . او شاهزاده لايقى بود كه مىتوانست سلطه مغولان را بر ايران تأمين كند ، ولى چند ماه پس از نشستن به تخت قدرت ، گرفتار درگيرى با اميرى شد كه درصدد به قدرت رساندن يك چنگيزى ديگر بود . امّا او آخرين سلطانى بود كه ظاهر شد و در كشمكشهاى موجود براى كسب قدرت قد برافراشت و دست كم از نظر برقرارى دوباره امپراتورى متحد ايرانى ، استعداد شايان توجهى از خود نشان داد . هيچ‌كدام از اين ايلخانان و يا پشتيبانان نظامى و ايلياتىشان نتوانستند چيرگى و سلطه خود را تحميل كرده و به ثبوت برسانند . افول قدرت مركزى نه فقط راه را براى شاهزادگان مغولى و رهبران متنفذ نظامى و يا رؤساى ايلات هموار ساخت تا به ماجراجوييهاى سياسى دست بزنند ، بلكه هشدارى به هنگام و باغ سبزى هم براى حاكمان محلى بود ( حاكمانى كه تاكنون مطيع و منقاد قدرت مغولى بودند ) تا درصدد كسب استقلال برآيند .\r\nسلطه چنگيزيان بر ايران در نيمه دوم قرن هشتم / چهاردهم خاتمه يافت . اين تاريخ در دو صورت مىتواند تحقق يافته باشد : يا در سال بحرانى 740 / 1340 كه طى آن حسن بزرگ مؤسس آل جلاير ، بشخصه قدرت را در بغداد به نام فرودست خود جهان تيمور - از بازماندگان ايلخان گيخاتو ( 4 - 690 / 5 - 1291 ) - در دست گرفت ؛ و يا در سال 754 / 1353 كه در آن يكى از چوبانيان گمنام و كم اهميت آخرين سكه‌ها را به نام ايلخان فرودست خود - انوشيروان - ضرب كرد و در همين سال هم طغاتيمور از بازماندگان چنگيز به دست سربداران به قتل رسيد . ايران از اين زمان تا يورش تيمور تحت سلطه امارت‌نشينهاى كوچك رقيب قرار گرفت كه از ميان آنها فقط آل جلاير ادعا داشت كه از بازماندگان مغولان ( البته از بازماندگان چنگيز ) است . آل جلاير در بغداد حكومت مىكردند و با فتح آذربايجان اهميت ويژه‌اى در تاريخ ايران به دست آوردند . در بخش شرقى ايران بخصوص در شهر سبزوار خراسان ، سربداران به قدرت دست يافتند و حال آنكه در فارس و اصفهان اعضاى خاندان اينجو پيش از آل مظفر قدرت را به دست آوردند . در هرات در جنوب شرقى ، سلاطين كرت ( ياكرت ) در صحنه سياسى فعال بودند و از پيش تحت سلطه ايلخانان قرار داشتند . بعدها اتحاديه‌هاى تركمانان در صحنه ظاهر شدند و از آناتولى شرقى به كوهپايه‌هاى ايران نقل مكان كردند . اينان قراقويونلوها و آق‌قويونلوها بودند و قراقويونلوها پيش از آق‌قويونلوها در قرن هشتم / چهاردهم در سرنوشت ايران سهيم گرديدند .\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nدر اينجا لازم به نظر مىرسد صحنه سياسى اين روزگار - با اينكه تلخ و ناگوار است - مورد ارزيابى قرار گيرد چون همين روزگار ناگوار زمينه را براى دوره تابناكى از حيات فكرى و فرهنگى ايران فراهم آورد ؛ و نيز با رنگهاى روشنى ، دلايل سياه و منفى موفقيت تيمور را در خاك ايران به تصوير كشيد . پيش از پيگيرى خطوط اصلى اين تحول كه حدود پنجاه سال به درازا انجاميد ، لازم است به وسيله جدولى كه نمايانگر حضور مهمترين نيروهاى سياسى اين زمان - كه پس از سقوط امپراتورى ايلخانى وارد ميدان عمليات شدند - اوضاع اين روزگار زير ذره‌بين قرار گرفته و به دقت كاويده شود . با آنكه اين طرح چندان جامع نيست ، ولى نشاندهندهء پاره پاره شدن و تجزيه ايران است . از تاريخهاى ارائه شده چنين برمىآيد كه در بعضى موارد حالت تقريبى دارند ؛ چرا كه شمارى از اين حكومتها پس از فتوحات تيمور باقى ماندند و يا حتى در برخى موارد در سرتاسر دوره تيموريان پابرجا بودند :\r\n1 - چوبانيان در عراق عجم ، آذربايجان و ارمنستان تا سال 744 / 1343 ؛\r\n2 - آل جلاير در عراق عرب و بعدها نيز در مناطق زير سلطه چوبانيان ، تا سال 835 / 1432 ؛\r\n3 - قراقويونلوها در آذربايجان و بعدها با گسترش نفوذ خود در فارس و خراسان ، تا سال 873 / 9 - 1468 ؛\r\n4 - ايلخان طغاتيمور خان در غرب خراسان و گرگان تا سال 754 / 1353 ؛\r\n5 - سربداران در غرب خراسان تا سال 783 / 1381 ؛\r\n6 - سادات مازندران تا سال 794 / 1392 و گيلان تا سال 771 / 1370 ؛\r\n7 - كاركيا در لاهيجان تا سال 1060 / 1650 ؛\r\n8 - آل كرت ( كرت ) در هرات در شرق خراسان و افغانستان بانفوذ در سيستان و كرمان تا سال 791 / 1389 ؛\r\n9 - آل اينجو در فارس و اصفهان تا سال 758 / 1357 ؛\r\n10 - آل مظفر در كرمان و يزد و بعدها در منطقه تحت نفوذ آل اينجو تا سال 795 / 1393 ؛\r\n11 - ملوك شبانكاره در منطقه بين فارس و كرمان در خليج فارس ، تا سال 756 / 1355 ؛\r\n12 - حكام لار تا سال 983 / 1575 ؛\r\n13 - ملوك هرمز تا سال 1031 / 1622 ؛\r\n14 - اتابكان لر بزرگ تا سال 828 / 1425 ؛\r\n15 - و اتابكان لر كوچك تا سال 1006 / 1597 .\r\nشمارى از خاندانهاى شاهى و نمايند گانشان نظير طغاتيمور ، آل چوبان و بويژه درگيرى « دو\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nشيخ حسن » - شيخ حسن كوچك چوبانى و شيخ حسن بزرگ از قبيله جلاير - در نوشته‌هاى ديگر بررسى شده است « 1 » . اوضاع و احوال قراقويو نلوها را هم بعدا بررسى خواهيم كرد . به خاندانهاى ديگر كه در تاريخ ايران از اهميت كمترى برخوردارند - دست كم در اين دوره - به مقتضاى شرايط و نيز ميزان تأثيراتى كه در روند تحولات داشتند ، اشاراتى شده است . از اين رو در اين فصل مهمترين وقايع را در سه بخش موجز آل جلاير ، آل اينجو و آل مظفر و در آخر سربداران و رقيبانشان ، ارزيابى خواهيم كرد .\r\n\r\n2 - آل جلاير\r\nواژه جلاير از نام يكى از قبيله‌هاى بزرگ و مهم مغول ريشه گرفته است « 2 » . سلسله‌اى كه حكومت آن با قدرتيابى شيخ حسن بزرگ در بغداد در سال 740 / 1340 آغاز شد و با مرگ حسين دوم در محاصره حله پايان يافت ، اغلب سلسله ايلكاويا ايلكانيان نيز ناميده مىشود . نام ايلكا از ايلقه ( ايلكا ) نويان پدر جد شيخ حسن ريشه گرفته است كه در مقام يكى از فرماندهان هولاكو سهم عمده‌اى در فتح آسياى مركزى و خاور نزديك به دست مغولان داشت . فرزندان او نيز در اشرافيت نظامى امپراتورى ايلخانى مقام والايى يافتند و چند تن از آنان توانستند خواتين خاندان هولاكو را به عقد نكاح خود درآورند . از اين رو حسين ( متوفى 722 / 1322 ) نوه ايلقه با دختر ايلخان ارغون به نام اولجتاى ازدواج كرد و او مادر شيخ حسن مؤسس اين سلسله بود .\r\nشيخ حسن بزرگ كه در زمان ابو سعيد و بار ديگر در روزگار آرپاگاون به بالاترين منصب يعنى اولوس بيك و نايب مناب دست يافت ، در كشمكش‌هاى پىدرپى قدرت‌طلبى - كه اواخر حكومت مغولان در ايران رخ داد - شخصيت قاطع و مؤثرترى از خود نشان داد ؛ گو اينكه وى بارها در درگيرى با آل چوبان و بخصوص شيخ حسن كوچك - پس از مرگ او در سال 744 / 1343 - با برادرش ملك اشرف مجبور به عقب‌نشينى شد . اگر ما با نگاهى نو به مسايل بنگريم ، متوجه مىشويم كه هدف او بيشتر بازسازى امپراتورى ايلخانى بود تا براندازى آن ؛ البته تا حدودى هم در اين امر\r\n\r\n\r\n","description":"","footnote":"\r\n( 1 ) - در خصوص آل چوبان نگاه كنيد به : بويل ، در  CHI  ، جلد 5 صص 416 - 373 ؛ در مورد طغاتيمور نگاه كنيد به همان منبع ، صص 16 - 413 ؛ و مينورسكى ، « طغاتيمور » در  EI  چاپ اول ؛ درباره مناسبات نژادى جانى قربان كه از او حمايت كردند رجوع كنيد به : اوبن ،  « L'ethnogense »  ، ص 67 .\r\n( 2 ) - پروفسور لمبتن در مقاله « ايلات » در  EI  ، چاپ دوم ، از نسخه‌اى صحبت مىدارد كه از ميان نامه‌هاى دولتى شاه سلطان حسين صفوى به دست آمده و در آن پراكندگى ايلات و عشاير در اوايل قرن دوازدهم / هجدهم مورد بررسى قرار گرفته و بين ايلات ايرانى و غيرايرانى فرق قايل شده است : در اينجا جلاير در خراسان در زمره ايلات ايرانى رقم خورده است .\r\n","page_name":" 15 ","page_number":15},
  {"content":"\r\n\r\nموفق شد « 1 » . گفته شده كه او هرگز لقبى به غير از لقب اولوس بيك ( « امير دولت » مشتق از بيك تركى يعنى « امير » و اولوس مغولى يعنى « دولت ، قوم » ) به خود نبست و چند تن از خانان چنگيزى را نيز به رسميت شناخت - طغاتيمور ( 739 / 9 - 1338 ، 4 - 741 / 4 - 1340 ) جهان تيمور ( 740 / 40 - 1339 ) و سليمان ( 747 / 1346 ) - و سرانجام در فاصله بين سالهاى 57 - 747 / 56 - 1346 تاج و تخت را واگذاشت . نكته شايان توجه اينكه شيخ حسن بزرگ توانست موقعيت خود را در اين روزگار پرآشوب تا زمان مرگش در سال 757 / 1356 حفظ كند . ابن بزاز با شگفتى مىنويسد :\r\n« امروزه كسى با مقام و موقعيت و سن و سال او موجود نيست » ؛ و شيخ حسن بزرگ - در تقابل با آل چوبان - با ارتباط حسنه‌اى كه با عارف بزرگ شيخ صفى الدين اردبيلى - كه بيست و دو سال پيش درگذشته بود - برقرار كرد ، به چنين توصيف ما فوق طبيعى دست يافت « 2 » .\r\nشيخ اويس فرزند شيخ حسن و دلشاد خاتون ( شاهزاده خانم چوبانى ) جانشين او شد . در همان سال كه يك‌بار هم پيشتر در زمان مرگ ابو سعيد اتفاق افتاده بود ، حمله‌اى از سوى آلتين اردو عليه ايران يعنى نواحى خراسان و آذربايجان صورت گرفت . ولى جلال الدين محمود جانى بيك خان ( جمبك ) - كه ملك اشرف حاكم آذربايجان را شكست داده و به قتل رسانده بود - به دليل تحولاتى كه در بخش شمالى قلمرو حكومتىاش رخ داد ، بناگريز به سرزمين خود بازگشت .\r\nهنگامى كه وى يك سال بعد دار فانى را وداع گفت ، پسر او بردى بيك - كه از سوى پدرش حاكم ايران شده بود - نيز به سراى برگشت . اين مسأله فتح ايران را از سوى آلتين اردو در بوته فراموشى و تعويق انداخت ؛ گو اينكه اخىچوق يكى از اميران ملك اشرف - كه پس از شكست وى خود را در اختيار فاتحان قرار داده بود و پس از بازگرداندن آنان بار ديگر تبريز را متصرف شده بود - به آلتين اردو تعلق داشت ؛ او نيز نتوانست براى مدت درازى موقعيت خود را تثبيت كند . اويس كه در آغاز ، مالك الرقابى آلتين اردو را پذيرفته بود ، در سال 761 / 1360 آذربايجان را - كه بيست سال پيش پدرش به شيخ حسن كوچك واگذار كرده بود - متصرف شد . از اين رو تلاش از سوى آلتين اردو در اين زمان براى بازپسگردانى حكومت مغولان در ايران ، بار ديگر با ناكامى مواجه شد . ليكن كاميابى شيخ اويس نيز در نخستين گام به نتيجه‌اى كه مىخواست نرسيد . او پيشتر حمله بىنتيجه‌اى\r\n\r\n\r\n","description":"","footnote":"\r\n( 1 ) - نظر اسميت در مقاله « آل جلاير » در  EI  چاپ جديد . ولى طبق نوشته اشپولر در  Die Mongolen in Iran  ، ص 113 ، و بويل در  CHI  ، جلد 5 ، ص 415 شيخ حسن با عزل جهان تيمور در بغداد اعلام استقلال كرد . در اين مورد مسكوكات شيخ حسن شواهد خوبى هستند : نگاه كنيد به اشپولر ، ص 303 ، يادداشت شماره 7 .\r\n( 2 ) - رجوع كنيد به گلاسن ،  Die Fruben Safawiden  ، ص 43 . ارتباطات حسنه با طريقت اردبيل در ايام بعد نيز ادامه يافت ، چنان كه اين مسئله را مىتوان از فرمانى كه سلطان احمد جلايرى در سال 1372 م . صادر كرده متوجه شد : نگاه كنيد به ماسه ،  « Ordonnance »  .\r\n","page_name":" 16 ","page_number":16},
  {"content":"\r\n\r\nرا انجام داده بود و مبارز الدين محمد بن مظفر يزدى هم در يك لشكركشى عليه اخىچوق ، نيروهاى رزمنده او را تضعيف كرده بود . شيخ اويس در سالهاى بعد در كشمكشهاى قدرت‌طلبى آل مظفر دخالت كرد . او اصفهان را به شاه محمود - كه سلطنت او را به رسميت شناخته و با يكى از دخترانش ازدواج كرده بود - واگذار كرد و بر استيلاى او بر شيراز مهر تأييد زد .\r\nمشكلات و موانعى كه شيخ اويس بناگريز با آنها درافتاد ، اين موفقيتها را تحت الشعاع قرار داد .\r\nاز اين رو در زمستان سال 766 / 1364 هنگامى كه عليه كيكاوس بن كيقباد ( شروانشاه ) لشكركشى به راه انداخت ، خبر طغيان خواجه ميرجان حاكم دست‌نشانده‌اش در بغداد به او رسيد و بناچار براى بازگرداندن نظم و نسق در پايتخت خويش بدانجا بازگشت . ازجمله دشمنان سرسخت او قراقويونلوها در ديار بكر بودند ، يعنى اتحاديه تركمانانى كه بعدها در آغاز سده نهم / پانزدهم طومار سلسله‌اش را درنورديدند . او در بهار سال 767 / 1366 عليه آنان وارد جنگ شد و در نبرد موش رهبرشان بيرم خواجه را درهم شكست . شيخ اويس سرانجام كار را با شروانشاه - كه بار ديگر از غيبت او در آذربايجان استفاده كرده و به تبريز حمله برده بود - يكسره كرد . او در رى امير ولى را كه پس از طغاتيمور در استرآباد حكومت مىكرد ، شكست داد ؛ ولى وقتى كه خبر مرگ برادر خود امير زاهد را در اوجان شنيد ، دست از لشكركشى برداشت و بناگزير به آذربايجان بازگشت .\r\nشيخ اويس حكومت رى را به قتلغشاه يكى از اميران خود واگذار كرد و اين مقام دو سال بعد به عادل آقا تفويض گرديد .\r\nبا اينكه شيخ اويس بغداد را همچنان پايتخت خود قرار داد ، ولى لشكركشىهاى نظامى و علائق سياسى او در ايران خلاصه شده بود ؛ چنان كه سرانجام در تبريز ( 776 / 1374 ) جان به جان آفرين تسليم كرد . فقط پيشرفتهاى نظامى و سياسى شيخ اويس نبود كه وى را يكى از سلاطين مقتدر و قاطع زمانه‌اش كرد بلكه بخصوص صفات انسانى و اشتياق و علاقه او به حيات فرهنگى نيز از عوامل مهم پيشرفتش به حساب مىآمد . فعاليتهاى او دربرگيرنده يك سلسله تلاشهاى پيگيرانه براى زنده كردن مبادلات بازرگانى در مناطق متروك ايران و نيز ياريهاى شخصى و فردىاش به گسترش حيات و زندگى مدنى و همچنين حمايت و پشتيبانىاش از هنر و ادبيات - كه در اين زمينه اشتياق و علاقه‌اى وافر داشت - بود . راجع به جزئيات مفصل درخصوص زندگى و فعاليتهاى او ، بىترديد و به‌طور غيرمستقيم مرهون تاريخ شيخ اويس نوشته ابوبكر القطبى الاهرى مورخ رسمى دربار او هستيم . البته خود او نيز شعر مىسرود و به خوشنويسى و نقاشى شهرت داشت .\r\nتلاش شيخ اويس در گسترش قدرت آل جلاير در مركز و مشرق ايران - كه با لشكركشى عليه رى به ثبوت رسيد - قرين كاميابى نبود . پس از او نيز حاكمان جلايرى در اين سياست چندان\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nموفقيتى حاصل نكردند . در واقع زوال قدرت جلايرى بىدرنگ پس از مرگ او شروع شد . پسر ارشد او حسن ، نتوانست محبوبيت عمومى كسب كند و به وسيله اميران رده بالا به قتل رسيد . اين بود كه امر جانشينى به دست برادر او حسين ( 83 - 776 / 82 - 1374 ) افتاد « 1 » . نخستين مشكلات او با آل مظفر و بخصوص برادر زنش شاه محمود بود كه از اصفهان به قصد تبريز حركت كرد ، ولى در نتيجه ابتلاء به بيمارى اندكى پس از آن درگذشت - بناگزير شهر را ترك گفت . شاه شجاع جانشين شاه محمود در اشغال تبريز درنگ نكرد و با اينكه موفق به تصرف آن شد ، امّا تلاش او نيز با ناكامى مواجه شد . آشوبهاى شهر ، مشكلات ناشى از سرماى سخت زمستان و نيز طغيانى در قزوين ، شاه شجاع را وادار ساخت تا به اصفهان برگردد . هنوز تابستان سال 778 / 1376 به پايان نرسيده بود كه حسين دگرباره در تبريز اقامت گزيد ؛ ولى بهار آينده مجبور شد عليه بيرم خواجه و تركمانان او كه بار ديگر به طرف مشرق رانده بودند ( اين‌بار از راه ارزروم ) لشكرى راه بيندازد .\r\nاين عمليات با توفيق همراه بود ، ليكن چيزى نگذشت كه سلطان حسين درگير مشكلات خانگى شد ؛ مشكلاتى كه برادران او شيخ على ، احمد و بايزيد در آن دخيل بودند . اين وضعيت با حمايت وى از عادل آقا كه قدرتگيرى استثنايى او دشمنى و خصومت اميران متنفذ را برانگيخته بود ، پيچيده‌تر گرديد . آشفتگيها و نابسامانيهاى پىدرپى خانگى ، طغيانهاى مدعيان محلى و جنگ با آل مظفر ، منابع و امكانات سلطان حسين را رو به تحليل برد . به همهء اين مشكلات بايد عهدشكنى عادل آقا را نيز افزود كه در اين زمان به قدرت بلامنازعى دست يافته بود . از اين رو سلطان حسين در صفر سال 784 / پايان آوريل 1382 كه برادرش سلطان احمد با نيروهاى مسلح خود در اطراف اردبيل حمله‌اى را سامان داد و تبريز را اشغال كرد ، خود را بىيار و ياور ديد . سلطان احمد پس از پيروزى ، برادر خود را به قتل رسانيد .\r\nسلطان بايزيد مدعى كه به زور از تبريز جسته بود ، امير عادل را در سلطانيه سلطان خواند . سلطان احمد كه خود را از چندين سو در معرض حمله مىديد ، چاره‌اى نديد جز اينكه از دشمن بزرگ خاندانش - قراقويونلوها با رهبرى قرامحمد - كمك و يارى بطلبد . برادر او شيخ على كه از بغداد به قصد تبريز حركت كرده بود ، در جنگ آنان كشته شد . پيمانى كه براى واگذارى آذربايجان به سلطان احمد ، عراق عجم به برادر او بايزيد و عراق عرب توأمان به احمد و عادل بسته شد ، مستعجل و كوتاه‌مدت بود ؛ تا جايى كه آن چنان تشتت و خصومتى برپا كرد كه آل جلاير را به\r\n\r\n\r\n","description":"","footnote":"\r\n( 1 ) - طبق نوشته رابينو ، « مسكوكات آل جلاير » ، ص 106 ، لقب حسين كه معمولا غياث الدين بود ، بر روى مسكوكات او مغيث الدين آمده است . بنابراين در سندى كه هرمان منتشر ساخته شايد بتوان آن را به گونه زير خواند : « جلاير الدين سلطان حسين »  ( Ein Erlass de Galareriden Soltan Hoseyn )  .\r\n","page_name":" 18 ","page_number":18},
  {"content":"\r\n\r\nدرگيريهاى دشوارى با تيمور كشاند ؛ تيمورى كه از يك سو با آلتين اردو به رهبرى توقتميش و از ديگر سو با عثمانيان تحت رهبرى بايزيد اول ايلدرم سر ناسازگارى داشت . اين مسائل را در فصل بعد بررسى خواهيم كرد .\r\nياريها و كمكهاى سلاطين مختلف سلسله جلايرى به حيات فرهنگى ايران ، نقش تخريبى اين خاندان شاهى را در امور سياسى ايران بخصوص سلاطين متأخر آن - كه با منازعات و خصومتهاى بىپايان همراه بود - پوشانده است . در دورهء آنان هنر نگارگرى ايران از اهميت والايى برخوردار شد . فعاليتهاى هنرى آنان در تبريز و بويژه در بغداد متمركز بود يعنى در جايى كه نمونه‌هاى برجسته‌اى از معمارى آنان حفظ شده است . دوره مورد ارزيابى ما در زمان آل جلاير ، دوره تركزدگى و يا كمابيش دوره ترك زبانى بود . آنان در عراق عرب عناصر تركانه را آنچنان با پايه‌هاى محكمى استوار ساختند كه زبان تركى پس از زبان عربى ، زبان اكثريت مردم اين نواحى گرديد « 1 » ؛ ليكن اين امر باعث نشد تا آنان از شاعران فارسى زبان حمايت به عمل نياورند ؛ و شاهد صادق اين ادعا شاعرى چون سلمان ساوجى در ميان شاعران متعدد ديگر است .\r\nآل جلاير در حوزه مذهبى گرايشهاى شيعى بىچون و چرايى از خود نشان دادند ؛ چنان كه انتخاب نامهاى على و حسن و حسين نيز نمايانگر گرايش شيعى آنان است . يك اشاره صريحتر در اين زمينه مىتواند وصيت مؤسس اين سلسله شيخ حسن بزرگ باشد كه در هنگام مرگ سفارش كرد تا در نجف به خاكش بسپارند يعنى جايى كه طبق روايتى على بن ابيطالب دار فانى را وداع گفت . با وجود اين ، طبق اشاره مزاوى « 2 » ، گرايش سلاطين اين سلسله به تشيع در اين روزگار ضرورتا شكل نمايشى و يا گرايش اتباع آنان را به اين مذهب در پى نداشت . آيا اين شرايط عدم وجود اشارات و قواعد شيعى را بر روى مسكوكات آل جلاير توجيه و تبيين مىكند يا نه ، سؤالى است كه همچنان بىپاسخ باقى مىماند . رابينو در بررسى بالغ بر 150 سكه از مسكوكاتى كه آل جلاير ضرب كرده‌اند ، نشانه‌اى از حمايت و طرفدارى آنان از تشيع نيافته است . در ميان 35 سكه ديگر كه در موزه آذربايجان تبريز نگهدارى مىشود ، فقط يكى از آنها دربردارنده نامهاى دوازده امام ( در برابر اسامى خلفاى راشدين ) است يعنى سكه حسن بزرگ كه در سال 742 / 2 - 1341 در آمل ضرب شده است « 3 » . در كشفيات جديد عقرقوف 20 كيلومترى غرب بغداد ، 227 سكه نقره از\r\n\r\n\r\n","description":"","footnote":"\r\n( 1 ) - اينانچ ، « جلاير » ، ص 65 .\r\n( 2 ) - پيدايش دولت صفوى ، ص 64 .\r\n( 3 ) - سيد جمال ترابى طباطبائى ، سكه‌هاى شاهان اسلامى ايران ، جلد 2 ( تبريز ، 1350 / 1971 ) ، ص 110 ؛ همان نويسنده ، رسم الخط ايغورى و سائرى در سكه‌شناسى ( تبريز ، 1351 / 1972 ) ؛ ص 58 ، در مورد دو سكه جالب ديگر حسن بزرگ در بغداد سال 745 / 5 - 1344 و 744 / 4 - 1343 كه هردو حاوى اسامى خلفاى راشدين است .\r\n","page_name":" 19 ","page_number":19},
  {"content":"\r\n\r\nآل جلاير به دست آمده كه 50 سكه به شيخ اويس و بقيه به سلطان احمد تعلق دارد . در اين سكه‌ها نيز مشخصه‌ها و ويژگيهاى تشيع موجود نيست و سكه‌هاى شيخ اويس دربردارنده نامهاى خلفاى راشدين است « 1 » .\r\n\r\n1 - شجره‌نامه آل جلاير\r\n\r\n2 - شجره‌نامه آل مظفر\r\n\r\n\r\n","description":"","footnote":"\r\n( 1 ) - مهاب درويش البكرى ، « اكتشاف نقود جلايريه فى عقرقوف » ، المسكوكات ، جلد 3 ( 1972 م . ) ، صص 80 - 77 ( اين ارجاع را دكتر دروتى دودا براى نگارنده تهيه كردند ) : متأسفانه جزئيات بسيار كم است .\r\n","page_name":" 20 ","page_number":20},
  {"content":"\r\n\r\n\r\n3 - آل اينجو و آل مظفر\r\nآل جلاير در اعمال فشار مداوم بر عراق عجم و فارس ناكام ماندند . از سوى ديگر ، اقدامات و پيشرفتهاى آل مظفر در اين مناطق عليه قلمرو تحت سلطه آنان ، ازجمله تصرف مكرر تبريز را مىتوان شاهين ترازويى به حساب آورد كه كفه آن را به ضرر آنان تغيير مىداد .\r\nنژاد آل مظفر به يكى از خاندانهاى عرب خراسان مىرسيد كه در صدر اسلام در اين سرزمين اسكان گزيدند ، امّا در ايام تهاجمات مغول به يزد رفتند و به خدمت علاء الدوله اتابك محلى درآمدند . اعضاى مختلف اين خاندان بعدها به خدمت هولاكو درآمدند و بقيه در ميبد - شهرى در جوار يزد - باقى ماندند . سرانجام سردسته اين خاندان - كه اسمش را نيز بدين سلسله بخشيده - يعنى شرف الدين مظفر ، حاكم ميبد شد . او به چندين ايلخان خدمت كرد كه آخرين آنان اولجايتو بود .\r\nشرف الدين مظفر فرمانده قراولانى بود كه وظيفه آنان در سركوبى قطاع الطريقى كه بخشهايى از مملكت را تاراج مىكردند ، خلاصه مىشد . مبارز الدين محمد ، فرزند او - كه در زمان مرگ پدرش سيزده سال داشت - در آغاز در دربار ايلخان اولجايتو بود ، ولى پس از مرگ او به زادگاهش ميبد برگشت . او در اينجا پس از چند سال موفق شد ريشه اتابك يزد را براندازد و شهر را تحت تصرف خود درآورد . چيزى نگذشت كه وى بناگزير درگير يك سلسله جنگها با نكودريان گرديد ؛ نكودريان يكى از گروههاى قبيله‌اى و خانه‌بدوش بودند كه در آن ايام از سمت جنوب شرقى در سرنوشت ايران دخالت مىكردند « 1 » .\r\nمبارز الدين محمد براى پيروزى در يزد به يارى امير غياث الدين كيخسرو از خاندان اينجو نياز داشت . خاندان اينجو - كه سرنوشت آنان با سرنوشت خاندان مظفرى گره خورده بود - از سال 703 / 1304 يعنى آغاز سلطنت اولجايتو تا سقوطشان از قدرت در سال 758 / 1357 ، فارس و مراكز مختلف عراق عجم را تحت سيطره خود داشتند . جد آنان شرف الدين محمود شاه پدر كيخسرو ( پيشتر نامش ذكر شد ) عنوان اينجو را زمانى دريافت كرد كه مسئول اداره املاك سلطنتى ( مغولى - اينجو ) شد . معروف بود كه شرف الدين از بازماندگان عارف مشهور هرات ، خواجه عبد الله انصارى ( متوفى 481 / 1089 ) است . سلطه بىچون و چرايى كه وى از سال 725 / 1325\r\n\r\n\r\n","description":"","footnote":"\r\n( 1 ) - در مورد منشاء و توسعه اوليه نكودريان به صورت « سومين گروه ما بعد قراوناس‌ها » نگاه كنيد به : اوبن ،  « L'ethnogenese »  ، صص 73 به بعد .\r\n","page_name":" 21 ","page_number":21},
  {"content":"\r\n\r\nدر فارس اعمال كرد ، بدگمانى ابو سعيد را برانگيخت و لذا او را به دربارش فراخواند و حاكم ديگرى را مأمور فارس كرد . امّا حاكم جديد از تصدى مقام جديد عاجز ماند ؛ چون امير غياث الدين كه به نام پدرش در شيراز حكومت مىكرد از سپردن زمام امور به دست او خوددارى كرد و چندى بعد هم كه خبر مرگ ايلخان ابو سعيد شايع شد ، وى را دستگير ساخته و به آذربايجان گسيل داشت .\r\nشرف الدين حتى در ايام حيات ابو سعيد پس از سوء قصد نافرجام به جان جانشين او ، چندى را در تبريز محبوس بود . هنگامى كه آرپاگاون او را به قتل رساند ، فرزندان وى كه در اردو حضور داشتند فرار كردند و امير جلال الدين مسعود شاه به شيخ حسن بزرگ در روم و شيخ ابو اسحاق به امير على پدر شاه در ديار بكر پناهنده شدند .\r\nديرى برنيامد كه آرپاگاون به دست رقيب خود موسى خان افتاد و او نيز وى را به مسعود شاه تحويل داد و مسعود شاه هم به تلافى قتل پدر ، انتقامى سخت از او گرفت . مسعود شاه به مقام وزارت محمد خان جانشين موسى خان در سال 736 / 1336 رسيد و پس از قتل ارباب خود به شيراز فرار كرد ؛ در اين زمان در شيراز كيخسرو جانشين پدر شده بود . در كشمكشى كه بر سر قدرت بين دو برادر با شدت تمام آغاز شد ، قوت و قدرت از آن مسعود شاه بود امّا نتوانست خود را از جدال با كيخسرو برهاند تا اينكه كيخسرو چند سال بعد ( 739 / 9 - 1338 ) به رحمت خدا رفت ؛ ليكن مقدر بود كه مسعود شاه هوده‌اى از سلطنت خود نبرد . سال بعد برادرش شمس الدين محمد كه در قلعه سفيد زندانى بود ، فرار كرد و به پير حسين چوبانى پناه برد . اين دو نفر در رأس سپاهى از مغولان به شيراز راندند و شهر را گرفتند ؛ و مسعود شاه نيز به لرستان فرار كرد . پير حسين پس از قتل شمس الدين محمد ، حمايت مردم را از دست داد و بناچار شيراز را ترك گفت . يك سال بعد تلاش دگرباره او براى تصرف شهر شيراز راه به جايى نبرد . پير حسين در جدال با ساير اعضاى خاندان چوبانى ، سرانجام به حسن كوچك پناه برد . ولى حسن كوچك او را به قتل رسانيد ؛ و خود او هم اندكى پس از آن به قتل رسيد ( 27 رجب 744 / 15 دسامبر 1343 ) .\r\nدو فرزند ديگر شرف الدين محمود شاه تلاش كردند تا با كمك آل چوبان به موفقيتى برسند ؛ امّا آنان نيز راه به جايى نبردند . مسعود شاه در لرستان با ياغى باستى پيمانى بست و همراه او راهى شيراز شد . او نيز به سرنوشت برادر خود دچار شد و در همان سال به دست همپيمان خود به قتل رسيد . ابو اسحاق آخرين عضو خاندان اينجو - كه در هنگام زوال حكومت ايلخانان درصدد تصرف يزد برآمده بود - اصفهان را از سوى پير حسين سابق الذكر دريافت كرد ؛ با فروپاشى آل چوبان كه بىدرنگ پس از قتل حسن كوچك به وقوع پيوست ، وى با موفقيت تمام در شيراز مدعى حكومت شد . ابو اسحاق توانست قدرت خود را بر كرمان بگستراند ( در آغاز سال 748 / 1347 ) و با\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nمبارز الدين محمد مظفرى درگير شود ؛ برخوردى كه فقط لشكركشى او را به يزد ( 751 / 1 - 1350 ) در پى داشت . دو سال بعد سپاهيان او در يك جنگ رويارو شكست خوردند و سپاهيان آل مظفر وى را در شيراز محاصره كردند . در گيرودارى كه بيم گرفتارى و اسارت مىرفت ، به كمك حسن بزرگ جلايرى توانست فرار كند و در اصفهان پناه بگيرد ؛ و باز به محاصره مبارز الدين محمد درآيد . سرانجام به اسارت درآمد و زندانى شد و به قتل رسيد ( 758 / 1357 ) .\r\nسرنوشت آل اينجو با پيروزى مبارز الدين محمد رقم خورد و انتظار مىرفت كه زوال آنان حتى برازنده رثائيه‌اى نباشد ؛ ولى اين گونه نشد . عبيد زاكانى يكى از شاعران نام‌آور اين زمان ، رثائيه‌اى در مرگ شيخ ابو اسحاق سرود و شخصيتى چون حافظ هميشه در اشعار خود از شور و نشاطى صحبت كرد كه در شيراز روزگار شيخ ابو اسحاق اينجو برقرار بود . شيخ ابو اسحاق اينجو از حاميان سخاوتمند شعر و ادب بود ( اعضاى ديگر خاندان او نيز يك چنين خصوصياتى داشتند ) و به همين دليل به رغم شركت فعالانه در دسيسه‌ها و توطئه‌هايى كه براى او سهوهايى بزرگ در پى داشت ، نام خود را در جهان ادبيات وارد كرد . بدينسان با پيروزى مبارز الدين كه نام او نيز وارد تاريخ ادبيات شد ( البته به مفهوم منفى آن ؛ چون مبارز الدين محمد چنان سختگير و متعصب بود كه روزگار را به اهل ادب تلخ گردانيد ) ، روزگار خوش شيراز به سرآمد و ايام سرودخوانى شاعران از رونق افتاد و حيات اجتماعى و عمومى شهر تحت نظارت شديد محتسبان درآمد . البته اين وضعيت نه فقط نتوانست موانع بازدارنده‌اى در امر شعر و شاعرى به وجود آورد ، بلكه باعث نيروى حياتى بيشتر آن گرديد ؛ و شاعران را نيز وادار ساخت تا با استعاره و ايهام به مبارزه با وضع موجود بپردازند ؛ چنان‌كه اين مطلب را مىتوان در لابه‌لاى شمارى از غزلهاى ديوان حافظ مشاهده كرد « 1 » .\r\nمبارز الدين محمد به‌عنوان نخستين سلطان آل مظفر ، با تصرف شيراز و اصفهان ، موقعيت ممتازى در سياست ايران به دست آورد . شهر كوچك ميبد به صورت تخته پرش يزد به خدمت آنان درآمد ؛ مظفريان از آنجا به كرمان فشار آورده و در اين زمان با فارس و عراق عجم - كه در اختيار خود گرفته بودند - صاحب دو ايالت مهم از ايالتهاى ايران شدند . مبارز الدين محمد شيراز را پايتخت قرار داد . آوازه لشكركشيها و موفقيتهاى نظامى او باعث شد كه جانى بيك ، خان آلتين اردو كه در تبريز بسر مىبرد ، او را به خدمت خويش فراخواند . مبارز الدين محمد در موقعيتى قرار داشت كه مىتوانست به دعوت او وقعى نگذارد و لذا هنگامى كه خان اندكى پس از آن پسر و جانشين او بردى بيك تبريز را ترك گفتند ، مبارز الدين محمد با تمام قوا به آذربايجان راند و\r\n\r\n\r\n","description":"","footnote":"\r\n( 1 ) - نگاه كنيد به لسكو ،  « Chronologie » \r\n","page_name":" 23 ","page_number":23},
  {"content":"\r\n\r\nاخىچوق حاكم خان را در ميانه شكست داد و تبريز را متصرف شد . ليكن پيروزىاش كوتاه‌مدت و گذرا بود ؛ چون زمانى كه سپاهيان آل جلاير بغداد را به قصد آذربايجان ترك گفتند ، مبارز الدين محمد دريافت كه حفظ فتوحاتش براى وى ميسر نيست و لذا تبريز را ترك گفت . اين عمل معنا و مفهوم شكست اقدامى را در پى داشت كه مىتوانست مسأله و مشكل مهم ايران را در فاصله بين سقوط امپراتورى ايلخانى و ظهور تيمور ، يعنى برقرارى و استقرار حكومت و سلطه مركزى حل و فصل كند .\r\nستمگرى بيرحمانه مبارز الدين محمد پس از راندن خاندان اينجو از صحنه چندان نپاييد .\r\nتعصب وى كه با شدت عمل و رياكارى آميخته بود - واهمه و دشمنى فرزندانش را نيز برانگيخت .\r\nيكى از آنان ابو الفوارس شاه شجاع « 1 » ، او را دستگير كرده و ميل به چشمانش كشيد و در قلعه سفيد محبوس ساخت . مبارز الدين محمد اندكى پس از اين واقعه درصدد فرار برآمد ، امّا تا زمان مرگش ( 765 / 1364 ) نتوانست در مقابل پسرش حتى با توطئه‌اى كه هوادارانش به راه انداختند ، كمترين نفوذى در حكومت به دست آورده و كارى انجام دهد . دوره حكومت او در شيراز در رويارويى شديد با معيارها و ضابطه‌ها و فرهيختگى شهر شيراز بود كه كمابيش از آثار ادبى آن زمان بر ما شناخته شده است .\r\nدر زمان شاه شجاع ، حاكم جديد ، روحيه گشاده‌دستى و آزادى و تسامح دورهء گذشته دگرباره رونق يافت و حافظ را سرمست از شادمانى و سرخوشى كرد . با اينكه حكومت طولانى او ( 86 - 759 / 84 - 1358 ) فضايى از آزادى و گشاده‌دستى را رواج داد و بر خشك مغزى تنگ‌نظرانه خاتمه بخشيد ، ولى هنوز دوره‌اى از بىثباتى و دغدغه خاطر در آن فضا برقرار بود . كشمكشهاى پيوسته شاه شجاع با برادرانش و نيز تلاش براى گسترش نفوذ و قدرت خود ، شرايطى بدتر از زمان آل جلاير و آل اينجو بوجود آورد كه با يك سلسله درگيريهاى جنگ‌افروزانه با مقاطعى از پيروزىها و شكست‌ها همراه بود . شاه شجاع در اوايل سال 765 / 1363 عليه برادرش شاه محمود حاكم اصفهان لشكرى راه انداخت . با اينكه در آغاز آشتى و سازش برقرار شد ، ولى چندى بعد كه شاه محمود با كمك شيخ اويس جلايرى - حاكم بغداد و پدرزن خود - ايالت فارس را درنورديد و سرانجام شيراز را متصرف شد ، اوضاع برگشت . شاه شجاع پس از سه سال سرانجام توانست پايتخت خود را باز پس بگيرد .\r\n\r\n\r\n","description":"","footnote":"\r\n( 1 ) - [ در مورد شكل اسم وى نگاه كنيد به : اوبن ،  « La Fin de L'etat Sarbadar »  ، صص 2 - 101 ، برداشت شماره 32 .\r\n( ويراستار ) 
  ]\r\n","page_name":" 24 ","page_number":24},
  {"content":"\r\n\r\nانديشه وحدتبخشى نواحى شمال غرب ايران با مناطق آل مظفر با مبارز الدين محمد و عقب‌نشينى او از تبريز از بين نرفت ؛ در واقع براى تحقق آن اقدامات مضاعفى هم صورت پذيرفت . نخستين انگيزه از وضع بغرنجى برخاست كه پس از مرگ شيخ اويس در سال 776 / 1374 در تبريز بر سر جانشينى تخت و تاج اين منطقه ( در سطرهاى گذشته تشريح شد ) چهرهء خود را آشكار نمود . در آن ايام شاه محمود با ادعاى برادرزنش حسين راجع به ميراث پدرى درگير بود ؛ ليكن بيمارى شديد و ناگهانى او موجب شد تا تبريز را ترك گويد و البته بعدها باز آن را متصرف شود ( يعنى درست همچون پدرش كه پيشتر به اين كار دست يازيده بود ) . چيزى از اين واقعه نگذشته بود كه شاه محمود درگذشت ( 776 / 1375 ) و اصفهان به دست شاه شجاع افتاد و وى نيز آمادهء ضميمه ساختن آذربايجان به متصرفات خود شد ، به‌رغم پيشرفت پيروزمندانه به سوى تبريز ، او نيز از موفقيت دست كشيد و دليل آن هم بيشتر اوضاع بىثبات و نابسامان فارس بود كه هيچ‌گونه خطر دور بودن طولانى از آنجا را برنمىتافت . اين خطر بىدرنگ زمانى كه برادرزاده‌اش شاه يحيى با استقرار در اصفهان دست به شورش زد ، خود را نشان داد . شاه شجاع براى حل اين معضل پيمان آشتى با حسين منعقد ساخت با اين اميد كه موفقيت خود را با وصلت پسر خويش زين العابدين با يكى از خواهران حسين حاكم آل جلاير تثبيت سازد . اين اميد توهمى بيش نبود ، چون آل جلاير و به ويژه امير عادل سر ناسازگارى گشودند و جنگ به راه انداختند . شاه شجاع درصدد برآمد تا با جلب توجه بايزيد جلايرى كه امير عادل او را در آنجا سلطان خوانده و نايب مناب گردانده بود ، مسأله را فيصله دهد ؛ امّا اين اقدام هم از سقوط شهر به دست سلطان احمد جلوگيرى نكرد .\r\nشاه شجاع اندكى پيش از مرگش در سال 786 / 1384 فرزند خود زين العابدين را به جانشينى خويش برگماشت و در ضمن برادر خود عماد الدين احمد را حاكم كرمان ساخت . اين ترتيبات با خرسندى شاه يحيى همراه نبود و لذا به سمت شيراز لشكر كشيد كه البته با بستن پيمان صلحى از درگيرى جلوگيرى به عمل آمد . شاه يحيى نتوانست مدت زيادى در اصفهان - كه در آن روزگار دوره‌اى از ناامنى و آشوب را مىگذراند - ماندگار شود چون مردم اصفهان او را راندند و وى بناچار در يزد پناه گرفت . از آن زمان اصفهان تحت نظارت مظفر كاشى ، عم زين العابدين درآمد .\r\nپايان دوره آل مظفر نيز خونبارتر از دوره حكومتشان بود . آنان به دست تيمور افتادند ؛ تيمورى\r\n\r\n\r\n","description":"","footnote":"\r\n- نگاه كنيد به رويمر ،\r\n « Das Fruhsafawidische Isfahan als historische Forschungsaufgal e » \r\nدر مجله  ZDMG  ، جلد 74 ( 1974 م . ) ، ص 320 به بعد .\r\n","page_name":" 25 ","page_number":25},
  {"content":"\r\n\r\nكه در اواخر عمر شاه شجاع سرزمين ايران را به توبره كشيد . شاه شجاع در بستر بيمارى نامه‌اى به تيمور نوشت ( در پاييز سال 786 / 1384 ) و در آن نامه فرزندان خود را به تيمور سپرد تا تحت حمايت و خوش سلوكى او قرار گيرند . كشف رفتار واقعى تيمور با اعضاى خاندان وى ، تجربه‌اى بود كه تيمور وقعى بدان ننهاد .\r\nبا اين همه به همان اندازه كه ثبت و ضبط اوضاع سياسى و اجتماعى روزگار آل اينجو و آل مظفر يأس‌آور و مصيبت‌بار است ، پيشرفتهاى فرهنگى آن هم به همان ميزان چشمگير و برجسته است .\r\nشمارى از افراد اين دو خاندان چه به صورت حاميان سخاوتمند و چه به گونه شريك و دخيل فعال - نظير شاه شجاع و اشعار وى - در اين پيشرفتها سهيم بودند . پيشتر اشاره كرديم كه اين دوره يكى از درخشانترين و پربارترين ادوار ادبيات فارسى است . امّا اشاره به سهم عظيمى كه اين دو خاندان در هنر تذهيب كتاب داشتند ، اهميت شايانى دارد . حوزه ديگر پيشرفتهاى مهم هنرى ، حوزه معمارى بود كه نه فقط در شكلگيرى سبك مامشهر شيراز ، اهميت داشت ، بلكه به شمارى از شهرهاى اين روزگار نظير ، يزد ، كرمان و اصفهان هويت و جايگاه ممتازى بخشيد .\r\nدر زمينه مذهبى هم گرايش سنّى اين دو خاندان شاهى را در رويارويى با آل جلاير نمىتوان مورد ترديد قرار داد . نور الله شوشترى آل جلاير را در زمره سلسله‌هاى شيعى مذهب مىآورد « 1 » ولى شواهد و مدارك عكس اين نظر را به اثبات مىرسانند . چنين مىنمايد كه اگر شاه شجاع گاهى با شيعه پيوند خورده ، در نتيجه رابطه نزديك او با حافظ بوده كه بعضى از نويسندگان او را شيعه قلمداد كرده‌اند . ولى اثبات اين نظريه كه شاه بيت شاعران - حافظ - به اين حوزه مذهبى تعلق داشته ، امكان ندارد « 2 » . از طرف ديگر ، تعلق شاه شجاع هم به حوزه مذهبى تسنن بيشتر به مسأله رسميت شناختن متوكل اول خليفه غيررسمى عباسى در قاهره ( 770 / 1368 ) منحصر و محدود است .\r\n\r\n4 - سربداران و رقيبانشان\r\nخراسان كه ارتباط آن را با مركز ايران كوههايى در شمال و كويرى در جنوب رشته باريكى از بودباشها ، محدود مىساخت ، همچون گذشتهء تاريخىاش ، سهمى عمده و ويژه در انقراض\r\n\r\n\r\n","description":"","footnote":"\r\n( 1 ) - مجالس المؤمنين ، جلد 1 ، ص 147 .\r\n( 2 ) - يان ريپكا ، تاريخ ادبيات ايران ، ص 265 ، كريمسكى و محمد قزوينى نماينده افراطى اين دو نظريه هستند : كريمسكى به شدت طرفدار شيعه بودن حافظ است ، ولى قزوينى اعلام داشته كه حافظ شيعه نبوده است .\r\n","page_name":" 26 ","page_number":26},
  {"content":"\r\n\r\nامپراتورى مغولان ايران داشت . در اينجا نيز يكى از مدعيان تاج و تخت ، شخص طغاتيمور « 1 » بود كه نسب‌اش با بيش از شش نسل به جوجى قسار يكى از برادران چنگيز خان مىرسيد و درصدد بود تا از حمايت شخصيتهاى مقتدر ايالت خراسان بهره بگيرد . وضعيت خراسان نسبت به ساير مناطق ايران كمابيش فرق مىكرد و لذا شرايط مطلوب و مؤثرى براى نقشه بازپسگردانى امپراتورى ايلخانى پيش‌رو مىنهاد . با وجود اين ، تلاشهاى متعدد طغاتيمور براى رسيدن به هدفش با ناكامى مواجه شد « 1 » . بخش مهمى از اين مسأله در نتيجه تحولات مختلف شرق ايران بود كه پرداختن به آن براى مورخان اهميت بيشترى دارد تا لشكركشيهاى طغاتيمور و يا حتى موفقيتهاى او در بخش محدودى از خراسان كه براى ايجاد ثبات موقت تلاش مىكرد .\r\nاز مجموعه اين تحولات بخصوص آنهايى اهميت داشت كه در پيوند ويژه با دولت سربدار بود . سرآغاز و رشد مضاعف آن در جهان اسلام از ويژگيهاى عجيبى برخوردار بود و تاريخ آن نيز البته فاقد ساختارهاى غريب سياسى نبود . درحالىكه مؤسسان سلسله‌هاى محلى مورد بحث در ساير مناطق ايران بيشتر بر مرجعيت پيوند داشتند و نسب‌شان را نيز به يكى از حكام مغولى و يا مقام و منصبى كه يكى از خانان دست‌نشانده به آنان تفويض مىكرد - مىرسانيدند ، سربداران سبزوار كه اصلا وابسته به آيين تشيع بودند و البته چنين عقايد مشروع را در سر نمىپروردند ، قدرت را با زور به دست آوردند . بعضى از ويژگيهاى اجتماعى نهضت سربداران ( اگر ما اين نهضت را به گونه توصيفى پرمفهوم و معنادار بپذيريم ) توجه مورخان سوسياليست را به خود جلب كرده و موجب شده نظراتى ارائه دهند كه كاملا به دور از واقعيتهايى است كه منابع موجود ارائه داده‌اند . قلمرو و حكومتى كه سربداران ايجاد كردند با ساير نظامها متفاوت بود و در واقع از نظام سلطنتى در آن خبرى نبود ؛ بلكه حكومت و قلمروى بدون شاه بود . امّا حكومت آنان مشخصه‌هاى غريب و غيرعادىاى را به نمايش گذاشت كه مهمترين آنها جنبه مذهبىاش بود و سهمى كه دراويش يك طريقت افراطى شيعه در آن داشتند .\r\nدرباره عنوانى كه سربداران با آن وارد تاريخ شدند ، تفسيرهاى گوناگونى ارائه شده و البته هيچ‌كدام از آنها را نمىتوان كاملا درست و درخور توجه دانست . اين عنوان از انديشهء عبد الرزّاق يكى از اعضاى برجسته اين سلسله مايه گرفته است كه گفته بود : « سر خود بر دار ديدن بهتر از تن به ذلت سپردن است . « 2 » » عنوان سربداران ، عنوانى نيست كه تفسيرهاى مختلفى را دربر داشته باشد ؛ همين\r\n\r\n\r\n","description":"","footnote":"\r\n( 1 ) - شكل اسم ، طغاتيمور ، را از  CHI  ، جلد 5 گرفته‌ام . اسميت در سلسله سربدار ، ص 181 به بعد درباره تلفظ الاهرى و تلفظ ايغورى اسم به صورت « طغاى تيمور » صحبت كرده است .\r\n( 2 ) - [ فريومدى آنها را سربداران مىنامد . 
  ]\r\n","page_name":" 27 ","page_number":27},
  {"content":"\r\n\r\nعنوان تا به روزگار ما ارزيابيها و سنجشهاى واقعى اهميت تاريخى سربداران را مىرساند . در جايى كه شمارى از مفسران شطّار بودن آنان را رد نكرده‌اند ، تفسير ديگرى آنان را يك نهضت اصلاحى با جهتگيرى اجتماعى به شمار آورده كه ويژگى بارز مبارزه طبقاتى داشت و در آن اعتقاد به مهدى ( عج ) و مهدويت و نيز تلاش براى ايجاد نظام الهى از مشخصه‌هاى كم‌اهميت آن بود « 1 » .\r\nجان ماسون اسميت هردو تفسير يعنى دولت شطار و جهتگيرى اجتماعى و طبقاتى را بشدت رد كرده است .\r\nامّا طغاتيمور و سربداران تنها رقباى قدرت‌طلب خراسان نبودند . مدعى ديگر سلسله آل كرت در هرات بود « 2 » . آنان نسب به يكى از سركردگان مهم سلسله غورى به نام شمس الدّين مىرساندند كه وقتى اين منطقه در حوالى ميانه قرن هفتم / سيزدهم زير سم ستوران مهاجمان مغول مىسوخت ، توانست اقتدار خود را در قلمرو ازهم گسيخته اربابش بگستراند . او و بازماندگانش در مقام فرودستان مغولان ، از پايتختشان هرات تا بلخ و سيستان و از سوى ديگر در شرق تا نواحى سند حكومت كردند . با وجود اينكه آنان در هند پيوندهايى داشتند ، ولى از همان ابتدا به سوى غرب برگشتند ؛ و نه فقط مراقب كشمكشهاى قدرت‌طلبى خراسان و ساير نواحى ايران در پايان امپراتورى مغولان شدند ، بلكه خودشان نيز با حربه سياسى و نظامى در پى تحقيق اهداف و علايقشان برآمدند . مثلا آنان به تقويت مخالفان مبارز الدين محمّد مظفّرى در كرمان پرداختند و در نزاع بين ايلخان ابو سعيد و اميرالامراى او امير چوبان ، دخالت كردند . در واقع تلاشهاى آنان چندان با موفقيت همراه نبود : كرمان به رغم دخالت نظامى آنان ، به دست امير مبارز الدّين محمد افتاد و امير چوبان كه در نزدشان پناه گرفته بود ، در سال 727 / 1327 بنا به اصرار ابو سعيد به دست آنان در هرات به قتل رسيد و اين عمل به بىاعتبارى اعضاى خاندان كرت انجاميد . هنگامى كه شمس الدين و چند تن از جانشينانش در مقطع كوتاهى از بين رفتند ، ميان شمارى از پيروانشان اين اعتقاد پديد آمد كه آنان تاوان خيانتى را كه در حق امير چوبان پناه گرفته در نزدشان مرتكب شدند ، از جانب خدا پس دادند . معز الدّين حسين در سال 732 / 2 - 1331 به دنبال حكّام مستعجل كرت به حكومت رسيد و او كسى است كه بعدها در كشمكشهاى قدرت‌طلبانه خراسان فعالانه شركت كرد .\r\n\r\n\r\n","description":"","footnote":"\r\n( 1 ) - پطروشفسكى ،  « Dvizhenie »  ، ترجمه كشاورز ، نهضت سربداران خراسان . مفاهيم موجود اين عنوان و اصطلاح در مقاله بوخنر « سربداران » و در اسميت ، سلسله سربدار ، ص 108 و در « نهضت » ، ص 119 ، 22 - 121 ( ترجمه كشاورز ، ص 161 ، 165 آمده است .\r\n( 2 ) - اين اسم هم به صورت « كرت » و هم به گونه « كرت » آمده است . من در اينجا از تلفظ احمد زكى وليدى ( طغان ) پيروى كرده‌ام ، « كرت - مىكورت - مو ؟ » ،  TuMe  ، جلد 2 ( 1928 م . ) صص 6 - 392 .\r\n","page_name":" 28 ","page_number":28},
  {"content":"\r\n\r\nبدين ترتيب پيگيرى اوضاع خراسان در آغاز درگيريهاى پىدرپى پس از مرگ ابو سعيد چندان آسان نيست . اگر به عوامل نژادى چندى كه داراى اهميت سياسى بود توجه بكنيم ، اوضاع بغرنج‌تر و پيچيده‌تر به نظر مىرسد . از زمان هجوم مغولان بر اثر لشكركشيهاى نظامى و عناصر مؤثر مختلف نوعى اختلاط نژادى بخصوص در بين مغولان و تركان به وجود آمده بود كه بر پيچيدگى نژادى در شرق خراسان و مرزهاى شبه‌قاره هند دامن مىزد ؛ يك بخش از اين درهم آميختگى نژادى در نتيجه ارتباطات پيرامونى مثلا جمعيت هند بود . پاره‌اى از اين درهم آميختگى را مىتوان تحت نام قراوناس در خاستگاه آنان و نيز در نواحى ديگر آسياى مركزى و خاورميانه و همچنين مصر مشاهده كرد . با اينكه ارزيابى و تحقيق درباره روابط بغرنج بين اين گروههاى نژادى را اخيرا اوبن در اثر خود ارائه داد ، ولى هنوز در اين زمينه سؤالهايى بىجواب بسيار مانده است . پيشتر از نكودريها صحبت كرديم كه در اين قلمرو مىگنجند . حال به « جانى قربانى » ها مىپردازيم . « جانى قربانى » ها را با قياس غيرموجه از روى روابط شناخته شده رهبرانشان ، جزو اويراتها محسوب داشته‌اند ؛ امّا در واقع آنان از سرزمينى كه به « هزارچه » معروف بود برخاستند كه تحت رهبرى امير ارغون آقا ( متوفى 673 / 1275 ) لشكر مغول را با تفكيك سه نفر سرباز ( جانى ) از هر صد نفر ( قربان ) يعنى قطع‌نظر از عضويت عشيرتى ، متشكل ساخت . امير ارغونشاه نوه اين رهبر نظامى در سال 736 / 1335 به فرماندهى اين واحد نظامى رسيد كه در آن زمان نواحى نيشاپور ، مشهد ، ابيورد و نيز شمال غرب اين شهرها را تا بستر علياى اترك تحت نفوذ خود داشتند .\r\nشايان ذكر است كه ما شناخت و بررسى خود را از سير تحولات و رخدادهاى اين دوره بيشتر مديون اطلاعات مورخ و جغرافىنگار معروف حمد الله مستوفى ( متوفى اندكى پس از سال 740 / 40 - 1339 ) هستيم كه وى نه از ساكنان خراسان ، بلكه از اهالى شهر قزوين بود « 1 » . او مىنويسد :\r\nكه در « زمان دولت مغول چون اكثر اوقات وزرا و كتّاب ديوان اعلى خراسانى بوده‌اند ، خراسان و قهستان و قومس و مازندران و طبرستان را مملكتى عليحده گرفته‌اند و حسابش جداگانه ، كمتر چيزى بر پادشاهان عرض مىكرده و بدين حيله هرسال به مدد خرج لشكر خراسان بيست تومان از اين ولايات فرستاده‌اند . » تا اينكه چند سال پيش از مرگ ابو سعيد ، وزير او غياث الدّين محمد بن رشيد الدّين درصدد از بين بردن بىعدالتيها برآمد و از شيخ حسن بزرگ ( كه اخيرا امير اولوس شده بود ) و شيخ على قوشچى و علاء الدّين محمد فريومدى - كه به همين منظور در خراسان بود - يارى خواست . روشن است افرادى كه از اين موازنه زيان مىديدند ، طغاتيمور ، امير ارغونشاه و\r\n\r\n\r\n","description":"","footnote":"\r\n( 1 ) - در خصوص قطعه مناسبى از نزهة القلوب راجع به اين موضوع ، نگاه كنيد به : اسميت ، سلسله سربدار ، صص 95 به بعد .\r\n","page_name":" 29 ","page_number":29},
  {"content":"\r\n\r\nعبد الله بن مولاى ارباب قهستان بودند .\r\nمقدمه را درباره شخصيتهاى برجسته اين دوره با اشاره‌اى به شيخ على بن على قوشچى ( سابق الذكر ) به پايان مىبريم . او از سال 729 / 9 - 1328 حاكم ايلخانان در خراسان بود . پس از مرگ اربابش ، جانشين طغاتيمور چنگيزى شد و حمايت اميران خراسان را به دست آورد و بر روى سكه‌ها نام خود را به‌عنوان سلطان ضرب كرد و دستور داد در خطبه‌ها نيز همين عنوان را براى وى به كار برند . بنابراين در كنار خان جديد كه به‌هرحال شخصيت قاطع و توانايى نداشت ، از مقام و موقعيت متنفذى برخوردار شد . با توجه به اين واقعيت كه در اين ايام ( 737 / 1337 ) مدعيانى چون آرپاگاون و موسى خان در داعيه خود ناكام شده بودند ، براى طغاتيمور مشكلى وجود نداشت تا بدون دسته‌بندى در ساير نواحى قلمرو حكومتى ، جايى كه سلطه و سياست در دست شاهزادگان نسبتا قوى بود ، خود را مطرح سازد . لشكركشى او به غرب ايران كه نخستين اقدام نظامى او بود ، با اين هدف صورت گرفت كه امپراتورى ايلخانى را در يد قدرت خود قرار دهد . امّا در حين لشكركشى ، بين اميران رقابت درگرفت و لذا ارغونشاه و عبد الله مولاى كه از قدرت روبه افزايش على قوشچى متوهم شده بودند ، از طغاتيمور جدا شده و با قشون خود عقب‌نشينى كردند . پيوستن شمار زيادى از سپاهيان مغول به طغاتيمور كه از حسن بزرگ شكست خورده بودند ( نظير موسى خان كه به دو اشاره شد ) ، رويگردانى و سست‌پايى آنان را جبران و تا حدى متعادل ساخت . با اين همه ، اين لشكركشى مصيبت‌بار بود ؛ چون شيخ حسن بزرگ جلايرى در جنگ سلطانيه شكستى فاحش به اين قشون وارد ساخت ؛ جنگى كه طغاتيمور حتى نخواست بشخصه نتيجه آن را ببيند .\r\nدر اين ايام نوبت انتقامجويى امير ارغونشاه فرا رسيد . او رقيب خود شيخ على قوشچى را كه پيشتر شكست داده بود در بسطام دستگير ساخته و به قتل رسانيد و سر او را نزد حسن بزرگ فرستاد ؛ با اين پيام كه اين سر همان كسى است كه در محو امتيازات خراسانيان دست داشته است . سپس به طغاتيمور پيوست و اميرالامراى او گرديد . حاكمى كه از سوى حسن بزرگ حاكم خراسان شده بود ، شخصى به نام محمد مولاى شكست خورد و به قتل رسيد . چنين مىنمايد كه آل جلاير در تلاش براى سلطه دوباره بر شرق ايران به سمت ارغونشاه و نه طغاتيمور برگشته باشند . گرايش خانوادگى آنان به چنگيزيان ( پيش گفته در بالا ) و تحولات بعدى بيانگر اين مسأله است .\r\nحسن بزرگ حتى در اين زمان هم بر آمادگى خان براى پذيرش امتيازات حساب مىكرد و به خوبى دريافت كه يگانه علقه و توجه او بازپسگردانى امپراتورى مغولان ايران تحت قدرت خويش است ؛ و در واقع اين ارزيابى تأثير زيادى در زمينه‌پردازى پيشنهاد اتحاد داشت كه در سال 738 / 1338 پس از شكست در جنگى عليه حسن كوچك چوبانى به طغاتيمور ارائه داد . خان اين\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nپيشنهاد را پذيرفت و بار ديگر سپاهيان خود را به سمت غرب ايران راند ؛ ولى حسن كوچك با فرستادن نامه‌اى به خط خود خان به او ، بذر ترديد و سوء ظن را در دل او كاشت . در اين نامه آمده بود كه او يعنى خان با حسن كوچك پيمان اتحاد مىبندد و با بيوه امير چوبان ساتى بيك ، خواهر ابو سعيد ، پيوند زناشويى مىبندد تا با كمك آل چوبان امپراتورى ايلخانى را احياء نمايد . حسن بزرگ از اين بىوفايى زننده ضربه خورد و اتحاد با دشمن ديرينه خود ( حسن كوچك ) را پذيرفت و طغاتيمور با اين اتحاد چاره‌اى جز عقب‌نشينى به خراسان نديد . هماهنگى بين آل جلاير و آل چوبان در واقع چندان نپاييد و حسن بزرگ پس از مشاهده بىوفاييهايى از سوى متحد خويش - كه به زيان او عمل مىكرد ، بار ديگر به سمت خان خراسان برگشت . پيمان تازه‌اى كه با او بست به مدت سه سال يعنى تا سال 744 / 4 - 1343 به درازا كشيد . سكه‌هايى كه در اين زمان در بغداد و ساير دارالضربهاى بين‌النهرين ضرب شده ، دربرگيرنده نام خان است و همين نكته مىرساند كه آل جلاير بر مالك الرقابى طغاتيمور صحه گذاشته است .\r\nبا اينكه دمسازى طغاتيمور با سلاطين آل جلاير ، شناسايى او را در نواحى وسيعى از ايران حتى در عراق و آناتولى در پى داشت ، ولى اين شناسايى دوره كوتاهى را دربرگرفت و چندان نپاييد .\r\nبهايى كه براى اين واقعه زندگىاش يعنى رؤياى دست نيافتنى بازپسگردانى امپراتورى ايلخانى پرداخت ، دربردارنده نتايج ويرانگرانه بود . چندين سال اعمال سياستهاى نسنجيده و نابخردانه كافى بود تا توان نظامى خراسان او به تحليل رود و منابع اقتصادى آن به نقطه‌اى برسد كه قابل ترميم و بازسازى نباشد . بدتر از همه در اين برهه از زمان ، هموار گشتن راه براى دخالت برخى از نيروهاى سياسى بود كه نه طغاتيمور و نه هيچ قدرت ديگر خراسان را ياراى مقابله با آنان نباشد .\r\nاين نيروها در قيام سربداران منفجر شدند ؛ قيامى كه با تمام احتمالات و پيشايندى خود ، واكنشى بود در مقابل تحميلات مالىاى كه برگرده اميران و اعيان و اصول خراسان از سوى علاء الدين محمد ياد شده در صفحات پيشين گذاشته شده بود تا هزينه‌هاى روزافزون نگهدارى قشون خراسان ( و بىترديد قشون آل جلاير ) را نيز تأمين كند ؛ و اين روش با افزوده‌اى كه براى اصلاحات مالى چند سال پيش غياث الدين وزير ( به صفحات پيشين رجوع كنيد ) اخذ شد ، به اوج خود رسيد . خود سبزوار كه مركز ناآراميها بود ، به احتمال زياد همراه قريهء باشتين كه متعلق بدان بود ، در منطقه‌اى قرار گرفته بود كه به وسيله خود علاء الدين اداره مىشد و لذا از موازنهء جديد لطمه‌هاى شديدى خورد . تاريخ قيام را به دقت نمىتوان تعيين كرد ، ولى به احتمال فراوان زمانى رخ داده كه قشون خراسان گرفتار بوده و امكان استفاده از آن در سبزوار وجود نداشته است .\r\nارتباطات دوسويه نشان از دوره‌اى مىدهد كه آغاز قيام بايد اندكى پيش از نخستين همبستگى و\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nپيمان بين خراسانيان و آل جلاير رخ داده باشد .\r\nاز گزارشهاى گوناگون متناقضى كه از آغاز قيام در دست است ، گزارش حافظ ابرو بسيار منطقى و قرين به صحت به نظر مىرسد . طبق نوشته او ، امير عبد الرزاق پسر يكى از محتشمان منطقه - كه خود شخصيت برجسته و توانمند داشت - در روستاى باشتين - كه بخشى از منطقه سبزوار را تشكيل مىداد - يكى از كارگزاران حكومتى را كه به احتمال مأمور مالياتى بود به قتل رساند و براى فرار از گوشمالى ، قيامى را سامان ديد . انگيزه قتل هم اعتراض عليه شيوه‌هاى ظالمانه جمع‌آورى ماليات مضاعف گزارش شده است . مأمور مقتول از در اتفاق ، برادرزاده علاء الدين محمد بود . با اينكه عبد الرزاق در اين قيام از حمايت مردم برخوردار شد و همين مسأله نيز مىرساند كه اوضاع بسيار حاد بوده است ، امّا شواهد موجود ناقص‌تر از آن است كه همانند پطروشفسكى « 1 » بتوان از خشم توده‌هاى دهقانى ، ساكنان فقير شهرها و پيشه‌وران صحبت كرد . در اين‌باره حتى در مورد مبارزه طبقاتى ، اختلاف نژادى و يا تضاد ملى كه پطروشفسكى از آنها به‌عنوان عوامل جنبى و مضاعف براى اثبات فرضيه طغيان دهقانى خود بهره مىجويد نيز شواهد و مدارك مقتضى وجود ندارد . تنها واقعيت محكمى كه مىتوان بدان تكيه كرد اين است كه عبد الرزاق به طبقه حاكمه زميندار خراسان وابسته بود و آشكارا از اصلاحات مالياتى علاء الدين لطمه‌هاى قابل توجهى خورده بود . اگر او به طبقه خرده‌مالكان تعلق مىداشت ، دليل قاطعى براى عمل او باقى نمىماند زيرا افزايش ماليات فقط شامل حال ثروتمندان و قدرتمندان اراضى مىشد و دهقانان و خرده مالكان را دربرنمىگرفت ؛ وانگهى با افزايشى كه در اخذ مالياتها از زمينداران بزرگ صورت گرفته بود ، مالياتهاى خرده‌مالكان كاهش يافته بود .\r\nاز شروع قيام مدتى نگذشته بود كه گروههايى از شورشگران ( بىترديد با شيوه‌هاى آزموده شده ) كه در كوهها كمين كرده بودند ، با موفقيت در عمليات نظامى و غارت كاروانها و گله‌ها و احشام به ثروت هنگفتى دست يافتند و در تابستان سال 738 / 1337 توانستند بر شهر سبزوار مسلّط شوند . عبد الرزاق كه حال لقب امير بر خود بسته بود و نامش را بر روى سكه‌ها ضرب مىكرد و در خطبه‌ها نيز نام او خوانده مىشد ، در جريان يك لشكركشى غارتگرانه به دست برادرش وجيه الدين مسعود كشته شد . اين واقعه كه در يك بگومگوى دوسويه به يك درگيرى خونين انجاميد ، انگيزه‌هاى سياسى عميقى داشت . به هرحال مسعود كه اكنون به رهبرى سربداران رسيده بود ، سياست رويارويى را به نفع سياست سازش كنار گذاشت . او طغاتيمور را به رسميت شناخت و\r\n\r\n\r\n","description":"","footnote":"\r\n( 1 ) - پطروشفسكى ،  « Dvizhenie »  ، صص 94 ، 115 ( ترجمه كشاورز ، « نهضت » ، صص 130 ، 156 ) در همه‌جا .\r\n","page_name":" 32 ","page_number":32},
  {"content":"\r\n\r\nبه‌طور مسالمت‌آميز پرداخت ماليات به او را پذيرفت . سكه‌هايى كه در سبزوار ضرب شده ، بيانگر اين تحول است . هردو طرف از وضعيت پيش آمده كمال استفاده را بردند : خان ديگر واهمه‌اى از تهاجمات سربداران نداشت چرا كه پيش از اين شديدا در تهيه تداركات سپاه‌شان به مخاطره افتاده بودند ؛ و سربداران نيز زير بار احكام حكومتى نمىرفتند .\r\nسربداران با تصرف سبزوار نه فقط صاحب مركز سياسى قابل ملاحظه‌اى شدند ، بلكه با يكى از نهضتهاى ايدئولوژيك ارتباط برقرار كردند كه تأثير توانمندى در تحول آينده‌شان داشت : اين ارتباط فراتر از هرچيز ، پيروان جديد و نيز انگيزه‌هاى مذهبى شديد برايشان درپى داشت . سبزوار نسبت به ساير نواحى خراسان تعداد عظيمى از شيعيان را در خود جاى داده بود كه تعصب مذهبىشان از چندى پيش با موعظه‌هاى عارفى از مازندران به نام شيخ خليفه تحريك شده بود .\r\nاهل تسنن كه فعاليتهاى او را خطرى بالقوه براى خود احساس مىكردند ، سرانجام او را به نحوى از سر راه خود برداشتند . پس از مرگ او يكى از مريدانش به نام شيخ حسن جورى كار او را در پيش گرفت و با سفرهاى تبليغى در شهرهاى مختلف خراسان به موفقيت عظيمى نايل آمد . فعاليتهاى او سوء ظن مراجع حكومتى را برانگيخت و به همين دليل او در شوال 736 / مى 1336 بناگزير فرار كرده و به عراق عجم رفت . هنگامى كه شيخ حسن جورى پس از طى سير و سلوك پيچاپيچ به خراسان برگشت به وسيله ارغونشاه دستگير شد ( 740 / 40 - 1339 ) . سرانجام مسعود وارد عمل شده و او را آزاد ساخت . بعدها نفوذ شخصى حسن جورى و محبوبيت وسيع او موجب شد كه مسعود نه فقط در حلقه مريدان او وارد شود ، بلكه ( بر طبق رويه جارى در بين سربداران نخستين ) حسن جورى را در حكومت شريك و سهيم گردانيده و نام او را در خطبه‌ها حتى پيش از نام خود بخواند . شيخ مدعى تعاليم اثنى عشريه بود . او پيشتر براى ايجاد حكومت الهى شيعه نوعى تشكيلات مخفيانه راه انداخته بود ؛ اين تشكيلات متشكل از يك نيروى مسلح بود كه در خط فتوّت « 1 » سامان يافته و مركب از پيشه‌وران و تجار بود .\r\nبا اينكه همكارى بين دو حاكم توأمان و رقيب عملى پسنديده بود ، ولى از همان آغاز بين آنان تنش‌هايى چهره نمود . پيش از همه چيز محبوبيت شيخ حسن جورى در بين جمعيت شيعه سبزوار بود كه مسعود را ياراى رقابت با آنان نبود . به غير از آن ، در بين ديدگاههاى اين دو نفر ، اختلاف محسوسى وجود داشت : شيخ حسن جورى در پى ايجاد نوعى دولت شيعى و تئوكراتيك بود ، حال آنكه در نظر مسعود خراسان بخش جدايىناپذير از امپراتورى ايلخانى به حساب مىآمد كه ماهيت\r\n\r\n\r\n","description":"","footnote":"\r\n( 1 ) - رجوع كنيد به : كاهن و تاشنر ، « فتوت » .\r\n","page_name":" 33 ","page_number":33},
  {"content":"\r\n\r\nاصلى مذهبى آن تسنن بود و پيش از هرچيزى همه تحت سلطه طغاتيمور و سپس ( چنان‌كه متوجه شديم ) تحت سيادت آل چوبان قرار داشت . از اينها گذشته ، هواداران شيخ حسن با جهتگيرى مذهبى آشكارشان ، صادقانه در پى پيشبرد عقايد راديكال شيعى بودند ؛ و حال آنكه پيروان مسعود با هويت شيعىشان از خطى ميانه‌رو و اعتدالى حمايت مىكردند . اين مسأله به پيدايش دو گروه در ميان سربداران انجاميد : يك گروه پيروان اصلى عبد الرزاق و مسعود و گروه ديگر هواداران شيخ حسن جورى كه براى تميز از ديگران به شيخيان معروف شدند . همين شيخيان بودند كه موجب شدند شمارى از مفسران ( حتى مفسران اوليه ) سربداران را شطّار و اوباش و اراذل بنامند .\r\nبا اينكه سلطنت وجيه الدين مسعود فقط شش سال طول كشيد يعنى تا تابستان سال 745 / 1344 « 1 » ، ولى دولت سربداران در اين مدت به توسعه شايان توجهى دست يافت . آنچه اين گستردگى را موجب شد ، قشون منظم و كارآمدى بود كه وى راه انداخت ؛ و گفته شده كه قشون او مركب از 12000 نفر روستايى مسلح و 700 نفر غلام ترك‌نژاد نيز محافظ شخصى او و درويشان شيخ حسن جورى يعنى شيخيان بود . نخستين هجوم در سال 741 / 1340 عليه ارغونشاه جانى - قربانى سامان ديده شد و او بناگزير نيشاپور را واگذاشته و به ناحيهء توس عقب نشست . سكه‌هايى ضرب شده در سال 742 / 1341 به نام طغاتيمور در سبزوار مىرساند كه سربداران خانى او را پذيرفته‌اند و او در زمان لشكركشى سربداران در بخش غربى خراسان بوده و اين آزادسازى را متوجه نشده است . ولى او چاره‌اى بجز لشكركشى عليه سربداران در خود نديد . قشون وى قلع و قمع شدند و در زمان فرار به مازندران ، شخصيتهايى چون علاء الدين محمد و عبد الله بن مولاى هم به قتل رسيدند ؛ و حتى على گاون برادر طغاتيمور نيز كشته شد . سربداران جاجرم ، دامغان ، سمنان و نيز گرگان پايتخت طغاتيمور را متصرف شدند .\r\nبا اين پيروزى وضعيّت متفاوتى به وجود آمد . سربداران با تصرف نيشاپور در مقابل جمعيتى قرار گرفتند كه تقريبا سنى مذهبى بودند و با تصرف سمنان هم همسايه آل چوبان شدند كه آنان نيز\r\n\r\n\r\n","description":"","footnote":"\r\n( 1 ) - [ فريومدى ، نسخه خطى ينى جامع ، 909 ، برگ 287 شجره‌نامه نسبتا متفاوتى را از حكام اوليه سربدار ارائه مىدهد : 1 - مسعود كه در 27 ذو القعده 743 / 23 آوريل 1343 كشته شد ؛ محمد آتمور ، از 3 جمادى الثانى 743 تا محرم 747 / 3 نوامبر 1342 تا آوريل يا مى 1346 حكومت كرد ؛ كلو اسفنديار در ربيع الثانى 748 / 20 ژوئيه 1347 به قتل رسيد ؛ امير شمس الدين از ربيع الثانى تا شعبان 748 / ژوئيه تا نوامبر 1352 حكومت كرد ؛ خواجه على شمس الدين در ذو القعده 752 / دسامبر 1351 يا ژوئن 1352 به قتل رسيد ؛ خواجه يحيى كراوى ، در 13 جمادى الثانى 757 / 14 مى 1356 به قتل رسيد ؛ خواجه ظهير كراوى در شوال 757 / اكتبر 1356 از كار بر كنار و در پايان ذو القعده همان سال / نوامبر به قتل رسيد ؛ حيدر قصاب ، 25 ذو القعده 757 / 19 نوامبر 1356 كشته شد . امير لطف الله بن امير مسعود كه در اواسط ذوالقعده 759 / نوامبر 1358 به وسيله حسن دامغانى از كار بر كنار شد . ( ويراستار ) 
  ]\r\n","page_name":" 34 ","page_number":34},
  {"content":"\r\n\r\nجزو اهل سنت به شمار مىآمدند . به طور طبيعى شناسايى مالك الرقابى طغاتيمور از سوى سربداران به سرآمد و مسعود به جاى او شيخ حسن كوچك چوبانى و سليمان ، خان دست‌نشانده او را به رسميت شناخت ؛ ولى اين تصميم از سوى متحدان يعنى شيخيان به سختى پذيرفته شد ؛ چون آل چوبان سنى مذهب بودند . اختلافات از همان آغاز بين فريقين چهره نمود ؛ چون مسعود عقيده وادار سازى مناطق فتح شدهء سنى مذهب را به پذيرش تشيع وانهاد و با آن مخالفت كرد .\r\nمتصرفات سربداران از نظر مساحت در مقايسه با كشورهاى امروزى جهان ، تقريبا به اندازه ايرلند بود . امّا سربداران با به رسميت شناختن حسن كوچك با خطر واقعى آل كرت هرات تحت رهبرى معز الدين حسين مواجه شدند و شايان يادآورى است كه پدر حسن كوچك يعنى امير چوبان در ايامى كه از نزد ابو سعيد فرار كرده و به آل كرت پناه برده بود ، به دست آنان كشته شده بود . از اينها گذشته ، معز الدين حسين از متحدان طغاتيمور بود . سربداران تلاش كردند تا اين خطر را با وارد آوردن ضربه بازدارنده از سر خود رد كنند . فريقين در زاوه در برابر يكديگر صف‌آرايى كردند ( 13 صفر 743 / 18 ژوئيه 1342 ) و جنگ در آغاز به نفع سربداران پيش مىرفت . ولى هنگامىكه شيخ حسن جورى تير خورد ، صحنه عوض شد ؛ چون شيخيان خود را از كارزار كنار كشيدند و به اين باور رسيدند ( احتمالا در اين عقيده هم محقّ بودند ) كه شيخ آنان را دشمن از پاى نينداخته ، بلكه به وسيله قاتلى كشته شده كه از سوى مسعود اجير شده بود . از اين رو سربداران در جنگ زاوه نه فقط شكست خوردند ، بلكه آن خصومت و تنشى كه از مدتها پيش بين پيروان ميانه‌رو مسعود و شيخيان راديكال پديد آمده بود ، آشكار و عيان گشت ؛ ولى جنبه‌هاى كلى اين تضارب آراء تا مدتها بعد علنى نشد . امير مسعود در آغاز تصور مىكرد كه مىتواند اهداف خود را بدون حضور دراويش از پيش ببرد . دو سال بعد در لشكركشى ديگرى عليه طغاتيمور خواست كار او را يكسره كند ، چون طغاتيمور به ناحيه آمل فرار كرده و با حمايت شاهزادگان محلى خطوط ارتباطى سربداران را با متحدان چوبانىشان در غرب قطع كرده بود . با اينكه اين لشكركشى آغاز مطلوبى داشت ولى پايان آن مصيبتبار بود . سپاهيان سربدار در گذر از سارى به آمل گرفتار دامهاى دشمن شدند و خود مسعود نيز اسير شد و به قتل رسيد .\r\nدو شكست پياپى سربداران يكى در شرق و ديگرى در غرب متصرفاتشان ، آنان را به منطقه شروع عملياتشان يعنى ناحيه سبزوار و احتمالا جوين و نيشابور راند . با وجود اين ، آنان واهمه‌اى از سست‌پايى بقايشان نداشتند . هيچ‌كدام از رقيبان آنان در اين روزگار پر از درگيريهاى سنگين در موقعيتى قرار نداشتند تا سرتاسر خراسان را تحت استيلاى خود درآورند و قدرت خود را فراتر از مرزهاى آن بكشانند . بنا به همين دلايل ، خطر اندكى كه از خارج خراسان متوجه اين منطقه بود ،\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nشاهان خراسان را به توافق با يكديگر رسانيد . طغاتيمور فرصت آن را يافت تا به استرآباد و گرگان برگردد و با شناسايى و تحقق مالك الرقابىاش از سوى سربداران ، در اين منطقه اسكان بگزيند .\r\nحتى ارغونشاه نيز در بخش شرقى خراسان بار ديگر توانست اقتدار خود را در مقام رهبر جانى - قربانيها اعمال كند .\r\nسربداران خراسان چهل سال پس از مرگ مسعود باقى ماندند و پس از مسعود چندين تن از جانشينان او حكومت كردند . از آنجا كه يكى از آنان يعنى على مؤيد توانست بيست سال بر سر قدرت بماند ( 83 - 763 / 81 - 1361 ) ، شمار جانشينانى كه در طى بيست سال به حكومت رسيدند ، نمايانگر آشفتگى اوضاع از سال 745 / 1344 تا 763 / 1361 بود . در واقع مهمترين مشخصه اين سالها جنگهاى پىدرپى و نزاعهاى خانگى بر سر حكومت بود . گزارش منابعى كه وقايع اين دوره را ارائه كرده‌اند ، خالى از تناقض‌گويى نيست ؛ امّا جزئيات آنها به هرحال براى تاريخ اين منطقه و بخصوص تاريخ ايران اهميت چندانى ندارد . در اين زمينه فقط به مهمترين خطوط تحول تاريخى نظر مىافكنيم .\r\nدو دستگى بين سربداران ( هواداران ميانه‌رو مسعود و دراويش راديكال شيخ حسن ) تا چه مايه در پيشرفت رخدادها اهميت داشت ؛ چيزى است كه نيازمند بررسى كاملا متفاوتى است . جان ماسون اسميت « 1 » در ميان پيروان مسعود نه فقط از اعضاى خانواده‌اش نظير پسرش لطف اللّه ( كه اتفاقا براى مدت كوتاهى هم حكومت كرد ) نام مىبرد ، بلكه از اعيان و اصول باشتين و نيز سپاه او ( به غير از سربازان حرفه‌اى ) كه متعلق به غلامان فرارى ، قطاع الطريق سابق و غلامان ترك‌نژاد بودند نيز صحبت مىدارد . در سوى ديگر سبزواريان قرار داشتند كه سازمان دراويش شيخ حسن جورى سابق الذكر متعلق بدانها بودند . سبزواريان مشتمل بر خواجه‌زادگان و اصناف تجارىاى بودند كه با اصول فتوت سازمانبندى شده بودند . هيچ‌كدام از اين دو گروه نه فقط همبستگى درونى با يكديگر نداشتند ؛ كه حتى فاقد وحدت درونى نيز بودند . مثلا در ميان سبزواريان در زمينه مفاهيم الهى دراويش افراطى اختلاف نظر شايان توجهى وجود داشت . اين مفاهيم همخوانى چندانى با پذيرش كل شيعيان نداشت ؛ چون در ميان آنان گروههايى از افراد ميانه‌رو بودند كه بيشتر به همكارى با اهل سنت تمايل داشتند تا پذيرش عقايد راديكال شيخيان . روىهم‌رفته اين نوع تحليل از جامعه سربداران منصفانه‌تر از تقسيم‌بندى پطروشفسكى به نظر مىرسد كه در آن مسأله بپاخاستن\r\n\r\n\r\n","description":"","footnote":"\r\n( 1 ) - سلسله سربدار ، صص 122 به بعد . اين اثر با عنوان خروج و عروج سربداران ترجمه يعقوب آژند به زبان فارسى برگردانده شده است .\r\n","page_name":" 36 ","page_number":36},
  {"content":"\r\n\r\n« توده‌هاى مردمى شامل دهقانان ، مستمندان و پيشه‌وران شهرى را با انگيزه مفروض مبارزهء طبقاتى توضيح مىدهد ؛ مبارزه‌اى كه در مخالفت با اربابان زميندار مركب از خرده‌مالكان ايرانى و اشرافيت خانه به دوش مغولى - تركى صورت مىگرفت ، بيشتر با انگيزه‌هاى ايدئولوژيك و ضد نژادپرستى تركان قابل تحليل است نه صرفا با تحليلى كه پطروشفسكى از آن مبارزات مىكند .\r\nسه تن از نخستين جانشينان مسعود از گروه هواداران او بودند : آنان عبارت بودند از دو نفر فرمانده نظامى وى و برادرش شمس الدين بن فضل الله . همه آنان پس از مدت كوتاهى از قدرت افتادند و كل دوره حكومت آنان هم فقط سه سال بود . در ضمن اتحاد با چوبانيان نيز فراموش شد ؛ در واقع قدرت آل چوبان با سقوط شيخ حسن كوچك در همين ايام ، خاتمه يافت . افزون بر اين مرگ ارغونشاه رهبر جانى قربانيها در سال 743 / 1343 براى سربداران بسيار مطلوب بود ؛ چون پسر و جانشين او على بيك اتحاد با طغاتيمور را وانهاد و روابط دوستانه با سربداران برقرار كرد ؛ بدين ترتيب بجز يك‌بار ، ديگر با اين همسايه درگيرى صورت نگرفت .\r\nتا زمان شمس الدين على ، درويشى از ميان سبزواريان در صحنه ظاهر نشد كه شخصيت كارآمدى در به دست‌گيرى زمام امور داشته باشد . دولتشاه از حكومت پنجساله شمس الدين على ( 748 تا 752 / 1347 تا 2 - 1351 ) تمجيد كرده است . او مىنويسد كه مردم در زمان او در امنيّت و آسايش مىزيستند . مستمرى مأموران نقدى پرداخت مىشد و در قبال مستمرى و حقوق سپاهيان برات ماليات صادر نمىشد ؛ كار نامباركى كه هميشه رواج داشت . حاكم جديد دست به اصلاحات مالى مؤثرى زد و بدينوسيله امور مالى نابسامان دولت را بازسازى كرده و رونق مطلوبى بخشيد . از اين‌رو توانست واحدهاى جنگنده كارآمدى ايجاد كند و از مناطق تحت استيلاى خود كه در اين زمان از نيشابور در شرق تا دامغان در غرب دامن كشيده شده بود ، محافظت كند . شمس الدين على در تصرف توس با ناكامى مواجه شد ، امّا در سركوبى شورشى در دامغان موفق بود . او با زندگى ساده و درست‌كردارى و صرفه‌جويى كه در جريان امور در پيش گرفت ، شمار زيادى از مردم را با خود همدل و همرأى كرد . ازجمله موازين برقرار شدهء او مىتوان از مبارزه با فحشا و بدكارگى ، بنگ و چرس و ميگسارى نام برد .\r\nافول آرام هواداران مسعود و قدرتگيرى سبزواريان را مىتوان نشانه‌هايى از رشد اين گروه به شمار آورد . در واقع قدرت و توان هواداران مسعود و سپاه او با عمليات نظامى ناميمون وى رو به تحليل و سستى رفت ؛ ولى درويشان كه از زمان مرگ شيخ حسن جورى هيچ نوع سهمى در لشكركشيهاى او نداشتند ، ضرر و زيانى متحمل نشدند . باوجود اين ، شمس الدين على كه به محفل صميمانه شيخ حسن جورى وابسته بود و به احتمال زياد يك شيعه محسوب مىشد ، بخصوص كه\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nگرايشهاى شيعى زيادى از خود نشان مىداد ، نيروهاى مسعود كه عمدتا سنى و يا شيعيان ميانه‌رو بودند ، توجه خاصى مبذول مىداشت . حكومت سربداران ، به مدت ده سال ، از سال 748 / 1348 تا 758 / 1357 سنى مذهب بود و اين نكته از روى سكه‌هائى كه با ذكر تاريخ ضرب شده‌اند ، روشن و مشخص گرديده است .\r\nشمس الدين على به رغم پذيرش همگانى ( شايد به همين دليل ) دشمنان سرسختى پيدا كرد و اين دشمنان بيشتر در ميان افرادى بودند كه نسبت به روابط او با شيعيان افراطى و يا درويشان انتقاد داشتند يا افسارگسيختگانى كه ميانه‌اى با سختگيريهاى پرهيزكارانه وى نداشتند و سرانجام نوكران فاسد و پاكباخته دولت كه در نتيجه اصلاحات او امتيازاتشان را از دست داده بودند . يكى از آنان حيدر قصاب بود كه نام او نمايانگر تعلقش به يكى از اصناف است ؛ همو بود كه شمس الدين على را به قتل رساند . با اينكه انگيزه قتل ترس از انتقامى بود كه حيدر قصاب به دليل ارتكاب خلافكارى در امر جمع‌آورى ماليات بايد پس مىداد ، ولى به نظر مىرسد كه او وابسته به محافل افراد رده‌بالايى باشد كه از شمس الدين على ناراضى بودند .\r\nعامل حذف شمس الدين على را نبايد آن‌چنان‌كه تصور مىرود در ميان پيروان مسعود جست‌وجو كرد ، بلكه بايد رد او را در بين سبزواريان يعنى گروهى كه خود بدانها وابسته بود و نيز جانشين او يحيى كراوى ( 752 تا 756 / 2 - 1351 تا 6 - 1355 ) - كه يكى از اعضاى اشرافيت سبزوار بود - پيگيرى كرد . در زمان حكومت يحيى كراوى ، قدرت و گستره دولت سربدار به ذروه‌اى تازه دست يافت . امّا پيش از همه مىبايست خطر عمده‌اى كه از همان آغاز دولت سربدار را تهديد مىكرد يعنى طغاتيمور خان از ميان مىرفت . طغاتيمور به رغم بدبياريهايش همچنان در كشمكش عليه سربداران پاى مىفشرد و آنان را شورشگرانى به شمار مىآورد كه بايد در اولين فرصت ممكنه نابود شوند . سربداران را با فشارى كه شرايط را تحميل مىكند مىتوان تحمل كرد ، ولى نبايد آنان را به رسميت شناخت . قلمرو حكومتى طغاتيمور در نتيجه رويگردانى آل كرت هرات و نيز جانى قربان و قبايل ترك‌نژاد اراضى استپى اطراف هرات كه در گذشته به دو ماليات مىپرداختند ، به شدت كاهش يافته بود . باوجود اين ، او با واحدهاى ايلاتى خود كه حدود / 50000 نفر بودند « 1 » در گرگان و استرآباد زندگى مىكرد و خطر بالقوه‌اى براى سربداران بود ؛ چون سربداران فقط 22000 نفر تحت اختيار خود داشتند . يحيى با به رسميت شناختن\r\n\r\n\r\n","description":"","footnote":"\r\n( 1 ) - بىترديد اين همان چيزى است كه ابن بطوطه آن را نقل كرده است : منقول در پطروشفسكى .  « Dvizhenie »  ، ص 146 ( ترجمه كشاورز ، « نهضت » ، ص 194 ) .\r\n","page_name":" 38 ","page_number":38},
  {"content":"\r\n\r\nمالك الرقابى و سيادت طغاتيمور تلاش كرد او را اغوا كند ( اين واقعيت را شمارى از سكه‌هايى كه در سبزوار به نام طغاتيمور ضرب شده به ثبوت مىرساند ) و در ديدار ساليانه نيز براى اثبات وفادارىاش ماليات و باج و خراج به دو پرداخت . هنگامى كه يحيى كراوى در ذو القعده 754 / نوامبر - دسامبر 1353 براى ديدار خان به قشلاق سلطان دوين در مجاورت استرآباد رفت ، فقط معدودى محافظ با خود داشت و ظاهرش نيز مثل ديدارهاى پيشين بود . به اين دليل توانست به راحتى وارد اردو و چادر خان شود . مردان همراه او طغاتيمور را به قتل رسانيده و درباريان او را نيز قلع و قمع كردند . به سبب آنكه هيچ فردى به جانشينى خان برنخيزد ، تمامى سپاه مغولى قتل عام شدند و احشام او به غير از چادرنشينانى كه همه از هستى ساقط گرديدند ، به غارت رفت . با اينكه لقمان پسر طغاتيمور خان بعدها تا سال 790 / 1388 همچنان در پى تسلط بر خراسان بود ، ولى سقوط طغاتيمور براى هميشه بر عقيده بازپسگردانى امپراتورى ايلخانى خط بطلان كشيد .\r\nدر اين ايام قدرت سربداران بار ديگر تا مرزهايى دامن گشود كه پيش از اين به سبب بىمبالاتى مسعود رو به تحليل رفته بود ؛ در واقع قلمرو جديد سربداران كه در غرب تا نواحى رى وسعت گرفته بود و در شرق نيز به ناحيهء توس محدود مىشد و در شمال غربى به استرآباد و شاسمان از مناطق گرگان ختم مىشد ، فراتر از مرزهاى مسعود بود .\r\nحتى اقدامات عظيم سربداران در به دست آوردن قدرت موجب آن نشد تا يحيى كراوى هم دچار همان سرنوشتى نشود كه ساير حاكمان سربدار شده بودند يعنى قتل او به دست مخالفانش . بنا به شواهد موجود با ضرس قاطع نمىتوان گفت كه چه كسى در پشت پرده اين قتل بوده است . شايد بتوان از هواداران مسعود صحبت كرد كه ترجيح مىدادند يكى از آنان بر سر قدرت باشد . نامزد احتمالى حكومت لطف اللّه پسر مسعود بود كه بر سر جانشينى او در زمان مرگ پدر بحث و گفت‌وگوى فراوان شد ؛ ولى صغرسن مانع از قدرتيابى او شد و ديگران به نيابت از او به كار حكومت پرداختند ؛ البته لطف اللّه بعدها حاكم سربداران شد .\r\nدولت سربداران در اين ايام كار خود را با دشمنان خارجى يكسره كرد ولى گرفتار بحرانهاى شديد داخلى شد . اين بحرانها مىتوانست موجوديت آن را به خطر بيندازد . البته دليل مهم اين بحرانها نبود دشمنان خارجى در اين ايام بود كه آنان را به خود مشغول سازد . حيدر قصاب كه پيشتر يادش گذشت ، در اين ايام از استرآباد وارد شد تا قاتلان يحيى را به عقوبت برساند . او ظهير الدين كراوى برادرزاده يحيى را به حكومت گماشت ؛ امّا چندى بعد به دليل بىكفايتى ظهير الدين در رتق و فتق امور ، خود زمام امور حكومت را به دست گرفت . او در واقع با اين كار خود و همچنين به دليل فقدان هوادارانى ، گور خويش را كند . براى يادآورى ، اين نكته شايان توجه است كه حيدر فقط\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nيكى از اعضاى گروه شمس الدين على بود و همين يك دليل كافى بود كه در بين پيروان مسعود هوادارى نداشته باشد ؛ او بعدها ارباب خود را نيز به قتل رساند و موقعيت خويش را در نزد دراويش ( شيخيان ) تضعيف كرد و هوادارى آنان را از كف داد .\r\nدر ضمن در اسفراين - يكى از مهمترين شهرهاى سربداران پس از سبزوار - نصر الله نايب مناب و اتابك لطف الله با كمك قاتلان يحيى كه از چنگ انتقام حيدر قصاب گريخته بودند ، شورش را سامان ديد . حيدر به سوى شورشگران شتافت ، امّا پيش از آنكه اين جريان در نطفه خفه شود ، با خنجر يكى از هواداران حسن دامغانى به قتل رسيد . زمان حكومت لطف إله فرا رسيد و از آنجا كه هنوز محافلى وجود داشتند كه طرفدار پدر او باشند ، لذا مىتوانست در بنيانگذارى سلسله‌اى براى سربداران موفق شود . ليكن زمانى كه در درگيرى با حسن دامغانى كه بسرعت اتفاق افتاد شكست خورد ، اين فرصت از دست رفت . بر اثر اين شكست ، گروه هواداران مسعود با همهء نيات و مقاصدشان قلع و قمع شدند « 1 » .\r\nاين حوادث جاى خود نمايانگر سست‌پايگى دولت سربداران بود ؛ امّا جنگ خانگى كه در اين ايام رخ داد ، ثابت كرد كه نيروهاى متمركزى كه آن را تهديد مىكردند تا چه پايه ناشايست و نالايق هستند . خروج حيدر قصاب از استرآباد خلائى را در آنجا به وجود آورد و امير ولى فرزند يكى از حاكمان پيشين منطقه را تحريك كرد تا از پناه يكى از حاكمان جانى قربانى بيرون آيد . او ادعا كرد كه در غياب لقمان بن طغاتيمور نماينده علايق او در مازندران است و مىخواهد هواداران او را دور خود جمع كند ؛ امّا هنگامى كه با اخذ قدرت واقعى وارد اين منطقه شد ، نتوانست به اهداف خود برسد ؛ چون حسن دامغانى دوباره عليه او نيرو فرستاد و او را شكست داده سرانجام خود حسن دامغانى بعد از دو بار پيروزى از وى شكست خورد و امير ولى در توسعه‌بخشى قدرت خود بر مناطق ديگر و ازجمله متصرفات سربداران در موقعيت برترى قرار گرفت .\r\nدر شرق خراسان يك شيعى تندرو به نام درويش عزيز « 2 » قيام كرد و در مشهد به نام محمد المهدى امام دوازدهم نوعى حكومت الهى تشكيل داد . اين اقدام در فضاى آن زمان صورت گرفت : يعنى از آنجا كه حسن جورى و شمس الدين على در پى ايجاد نوعى حكومت تئوكراتيك مهدى ( عج ) بودند ، لذا مىتوان تصور كرد كه هواداران اصلى درويش عزيز شيخيان سبزوار بوده‌اند . به هرحال موفقيت او در مشهد كه با فتح توس به اوج خود رسيد ، دراويش سبزوارى را هر\r\n\r\n\r\n","description":"","footnote":"\r\n( 1 ) - اسميت ، سلسله سربدار ، ص 141 در مورد قتل لطف إله تاريخ 759 / 8 - 1357 را ارائه داده [ ص 24 ، يادداشت 2 ( ويراستار ) 
  ] در حالى كه پطروشفسكى ،  « Dvizhenie »  ، ص 150 ( ترجمه كشاورز ، « نهضت » ، ص 201 ) 30 رجب 762 / 5 ژوئن 1361 را عرضه كرده است .\r\n( 2 ) - پطروشفسكى در همان منبع ، او را عزيز مجدى مىنامد .\r\n","page_name":" 40 ","page_number":40},
  {"content":"\r\n\r\nچه بيشتر تهييج كرد ؛ دراويشى كه سرسپرده عقيده دولت تئوكراتيك بودند . حسن دامغانى اين حركت را خطرى براى خود به شمار آورد و به سمت شرق راند و به عمر مهديگرايى درويش عزيز خاتمه بخشيد . درويش عزيز به اصفهان تبعيد شد .\r\nهنگامى كه حسن دامغانى كاملا مشغول برخورد با مشكلات شمال غرب و بخشهاى شرقى متصرفات خود بود ، خطرى ديگر در دامغان در بخش غربى عليه او سامان ديده شد . در اينجا على مؤيد شورش كرد و سپاهيان شكست خورده دشمنان حسن دامغانى را دور خود گرد آورد . او پيكى به دنبال درويش عزيز در اصفهان فرستاد و وى هم به فرمان على مؤيد ل بيك گفت و به دو پيوست ؛ و سپس هردو با حسن دامغانى درافتادند . هنگامى كه حسن دامغانى قلعه شاغان را در جوار جاجرم پس از فتح مشهد و توس محاصره كرده بود ، آنان با حمله شگفت‌آورى سبزوار را متصرف شدند ( 763 / 2 - 1361 ) . آنان موفق شدند نه فقط دارايى و املاك پيروان حسن دامغانى ، بلكه زن و فرزندان وى را نيز به دست آوردند . على مؤيد از پيروان حسن خواست كه او را ترك گفته و سرش را براى او بياورند تا بدين وسيله وفادارى خود را ثابت كنند . على مؤيد به نتيجه مطلوب خويش دست يافت .\r\nدر اين زمان قدرت به دست دو نفر افتاد و شباهت چشمگيرى با زمان وجيه الدين مسعود و شيخ حسن جورى پيدا كرد . اين حكومت مشترك همانند مورد اول شروع خوبى داشت و مدت ده ماه به درازا كشيد . با اينكه على مؤيد خود يك نفر شيعى بود و تلاش مىكرد تا شيعه را در حد مذهب رسمى دولت ارتقاء دهد ، ولى در برابر بعضى از اعتقادات موردنظر درويش عزيز در زمينه دولت مهديگرا پايدارى نشان داد ؛ همين مسأله ، مثل مورد اول به تشنج و تنش شديدى انجاميد و در عزل رهبر درويشان به اوج خود رسيد . بار ديگر در لشكركشى عليه ملك حسين هراتى لحظه حساس فرا رسيد و لشكريان على مؤيد صحنه كارزار را ترك گفتند و درويشان را در جنگ با هراتيان تنها گذاشتند . درويش عزيز و شمارى از هواداران او در حين فرار - شكست به قتل رسيدند .\r\nعلى مؤيد فقط به اين امر بسنده نكرد ، بلكه تصميم گرفت كه تكليف خود را با درويشان براى هميشه روشن سازد . تشكيلات و سازمانشان را درهم ريخت و سپس آنان را از سبزوار راند ؛ حتى فراتر رفته و قبر شيخ خليفه و شيخ حسن جورى را با خاك يكسان ساخت . ولى با اينكه على مؤيد قدرت شيخيان را درهم ريخت و آنان را از دربار خود راند . امّا آنان هنوز كاملا قلع و قمع نشده بودند . ملك حسين كرت در هرات ، جانى قربانيها و شاه شجاع مظفرى در شيراز از آنان استقبال كردند . لازم به گفتن نيست كه آنان از اين پناهگاههاى خود به دنبال فرصت مىگشتند ؛ و اين فرصت چندان طول نكشيد ؛ چون همه چيز براى همروزگاران آنان شناخته شده بود . در واقع درويشان در\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nمقطع نهايى دولت سربداران - كه شروع شده بود - جريان حساس و مهمى بودند و نقش خود را در سقوط آن به انجام رساندند .\r\nعلى مؤيّد مدت بيست سال حكومت كرد و حتى يورش تيمور را شاهد بود . با اينكه در اين حكومت طولانى صحبت كردن از دوره آرامش و صلح اشتباه است ، ولى دست‌كم براى مدتى ، سطح معينى از ثبات ايجاد گشت . اين مسأله از كيفيت ثابت سكه‌ها - گو اينكه تا اواسط سلطنت او - كاملا روشن و مشخص مىشود ؛ و حتى زمانى كه وقايع طوفانى سياسى اين دوره در كيفيت آنها اثر منفى گذاشته ، ضرب آنها هرگز متوقف نشده است . على مؤيد را سلطانى عادل و كارآمد به حساب آورده‌اند ( البته باتوجه به شرايط موجود آن روزگار ) ؛ او در واقع بااصلاحاتى كه در نظام مالياتى انجام داد ، وضع دهقانان را بهبود بخشيد .\r\nمشكلات داخلى ناگشودنى دولت سربدار كه على مؤيد در هنگام قدرتگيرى در سبزوار به ارث برد تأثير قاطعى در سلطنت او بجا گذاشت . با اينكه جانى قربانيها بار ديگر بر توس مسلط شدند ، ولى به نظر نمىرسد كه بين آنان و سربداران درگيرى پيش آمده باشد . ليكن با امير ولى كه در گذشته از حمايت آنان برخوردار شده و با يكى از سران سربدار نسبت سببى پيدا كرده بود ، درگيرى رخ داد . حسن دامغانى در زمان خود با او مشكل داشت ، امّا نتوانست وى را از سر راه خود بردارد .\r\nامير ولى سلطه خود را بر بسطام و سمنان توسعه داد ، در حالىكه استرآباد - كه در بين سالهاى 767 / 6 - 1365 و 770 / 9 - 1368 سكه به نام سربداران ضرب مىكرد - پيش از اينكه بار ديگر به دست امير ولى بيفتد ، براى مدتى پيرو حكومت سبزوار بود . على مؤيد از درگيرى با امير ولى اجتناب كرد چون منطقه تحت سلطه اين رقيب را سپر و حفاظ مناسبى در رويارويى آل جلاير مىدانست . زمانى كه آنان درصدد اجراى طرحهاى غارتگرانه‌شان در خراسان برآمدند . نتيجه اين شد كه اميرولى به اجبار در منطقه رى و ساوه لشكركشى عليه آنان به راه انداخت .\r\nهنگامى كه ملك معز الدين حسين كرت در سال 771 / 1370 مرد و جانشينى او به دست پسرانش غياث الدين پير على و ملك محمد افتاد ، در نتيجه وقايعى كه در بين كرتيان هرات رخ داد ، على مؤيد در موقعيت بحرانى قرار گرفت . پير على نوه طغاتيمور و فرزند سلطان خاتون بود كه على مؤيد را از هواداران قاتلان جد خود طغاتيمور مىدانست . درويشان سبزوار را كه حال در منطقه او به حال تبعيد بسر مىبردند ، عليه او تحريك كرد . رهبر سربداران با تحريك ملك محمد برادر ناتنى پير على كه بر بخش كوچكى از دولت كرت در شهر سرخس حكومت مىراند ، عليه او درصدد تلافى برآمد . هنگامى كه پير على بر ملك محمد لشكر كشيد ، على مؤيّد با حمله‌اى از جناحين و تسلط بر يكى از قلاع پير على در جوار مرزى كه فرماندهان آن درويشان تبعيدى سبزوار بودند ، او\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nرا نجات داد . اين حمله نه فقط ضربه محكمى بر دشمنان على مؤيد بود ، بلكه باعث شد كه پير على با برادر خود كنار بيايد . از ابتداى درگيرى و جنگ با امير ولى كه سالها به درازا انجاميد ، سربداران در نيشاپور مهمترين شهر بخش شرقى قلمروشان درگير شدند و اين امر بناگزير سبب سستى و ضعف آنان در دفاع از پايتختشان گرديد . اين وضعيت راه را براى چالش مخالفان على مؤيد در غرب بخصوص درويشانى كه به شيراز فرار كرده بودند هموار ساخت . آنان با رهبرى درويش ركن الدين يكى از مريدان درويش عزيز ( مراد ناكام آنان ) و ضمن بهره‌گيرى از درويش ركن الدين كمك‌هاى اسكندر حاكم پيشين امير ولى در نيشاپور ، لشكرى عليه خراسان راه انداختند كه با پول و اسلحه شاه شجاع تقويت شده بود . آنان سرانجام سبزوار را تصرف كردند ( 778 / 7 - 1376 ) و على مؤيد هم بناگزير فرار كرد و به امير ولى پناه برد .\r\nحكومت مشترك سبزوار كه حكومتى شيعى و تندرو بر پايه تعاليم حسن جورى بود ، كاهش مصيبت‌بار متصرفات دولت سربدار را كه به هرحال گرفتار آن شده بود ، در پى داشت . پير على نيشاپور را تسخير كرد و اين فتح اندكى پيش از ورود امير ولى به دروازهء سبزوار بود . اطرافيان امير ولى عبارت بودند از : شاه منصور رقيب شاه شجاع مظفرى در شيراز و على مؤيد كه امير ولى پس از بازپسگيرى شهر او را حاكم آنجا ساخت . اتحاد بين امير ولى و رهبر سربداران چندان نپاييد .\r\nامير ولى در سال 783 / 1381 بار ديگر سبزوار را محاصره كرد . با فشار او على مؤيد به تيمور پناه برد ؛ مقدر بود كه كمك‌خواهى او بىپاسخ نماند . اين كار على مؤيد با نقشه يورش تيمور به ايران مصادف شد . البته اين واقعه حاكى از پايان تاريخ سربداران خراسان نبود ؛ گو اينكه به استقلال آنان در مقام يك دولت مستقل خاتمه بخشيد . به سرنوشت بعدى آنان هنگامى كه ظهور تيمور را در صحنه تاريخ ايران بررسى مىكنيم ، ضرورتا اشاره خواهيم كرد .\r\nولى در اينجا در مورد تأثيرات گوناگون حكومت سربداران و يا تشبث به خصوصيات آنان كه در خارج از منطقه خراسان صورت گرفت ، صحبت مىكنيم . در اين مبحث به سربداران سمرقند « 1 » نمىپردازيم چون مستقيما به تاريخ ايران مربوط نمىشوند ؛ ولى گرچه به گونه شتابزده نظرى به وقايع مازندران ، گيلان و كرمان مىافكنيم .\r\nيكى از مريدان حسن جورى به نام عز الدين در زمان سلطنت شمس الدين على ، همراه شمارى از\r\n\r\n\r\n","description":"","footnote":"\r\n( 1 ) - نگاه كنيد به بارتولد ،  « Narodnoe dvizhenie »  ؛ يا كوبوفسكى ، « تيمور » ص ص 8 - 56 كه بر پايه مطلع سعدين عبد الرزاق سمرقندى به شورشگران سمرقندى با عنوان « سربداران » اشاره مىكند ولى اينكه خود آنها از اين اصطلاح استفاده كرده‌اند ، معلوم نيست . ( در اينجا نويسنده ظاهرا آشنايى نزديكى با منابع اين دوره نداشته چون آشكارا اصطلاح سربدار در مورد سربداران سمرقند به كار رفته است - م . )\r\n","page_name":" 43 ","page_number":43},
  {"content":"\r\n\r\nمريدان كه از رخدادها و اوضاع سبزوار ناراضى بودند ، تصميم گرفت به زادگاه خود - مازندران - برگردد . ولى در راه بازگشت جان به جان آفرين تسليم كرد و پسر او سيد قوام الدين ( سيد قوام الدين مريد او بوده نه پسرش - م . ) معروف به ميربزرگ جاى او را گرفت . سيد قوام در آمل اقامت گزيد و در جوار كياافراسياب بن حسن چلابى كه در سال 750 / 1349 سلسله محلى باونديها را با بيش از هفتصد سال قدمت ساقط كرده بود « 1 » ، دولتى تشكيل داد . اين دولت از بسيارى لحاظ شبيه دولت سبزوار بود . تناقض بين حاكمى كه متكى به گرايشهاى دنياگرايانه بود و درويشى كه هدفش ايجاد ساختار تئوكراتيك بود به درگيرى انجاميد و با پيروزى گروه متعصب مذهبى خاتمه يافت . اين دولت تا سال 794 / 1392 كه تيمور آن را از هم پاشيد ، ادامه يافت ؛ امّا پس از مرگ تيمور بار ديگر و به نوعى ديگر سر برآورد .\r\nبا كمك درويشان مازندرانى ، گروهى از شيخيان شيعى نيز تحت رهبرى شيخ امير كيا بر گيلان مسلط شدند . دولتى كه امير كيا ايجاد كرد دو قرن طول كشيد ( كه بىترديد علت اصلى آن فاصله جغرافيايىاش از ساير نواحى ايران بود ) تا اينكه در سال 1000 / 1592 ضميمه امپراتورى صفوى شد .\r\nدر سال 774 / 1373 در كرمان قيامى به وسيله پهلوان اسد بن طغانشاه بر ضد شاه شجاع شيرازى درگرفت . اين قيام را على مؤيد كه روابطش با شاه شجاع پيشتر بررسى شد ، تقويت نظامى كرد ؛ امّا در رجب 776 / دسامبر 1374 سپاهيان شيراز آن را سركوب كردند .\r\n* * * سربداران خراسان همانند يك پديده تاريخى ، محصول كاملا متفاوتى از اوضاع ايران پس از فروپاشى امپراتورى ايلخانان بود ؛ دولت آنان تمايزات و تفاوتهاى چشمگيرى نسبت به دولتهاى ساير نواحى ايران داشت . خراسان از اينكه فاقد يك قدرت واحد متمركز بود ، به ساير نواحى امپراتورى شباهت داشت و حاكمى به نام طغاتيمور از بازماندگان حكام مغولى در آنجا حكومت مىكرد كه لياقت و شايستگى ايجاد سلطه مؤثرى را نداشت . ليكن آنچه سربداران را عملا از ساير حكام همزمان ايران متمايز مىساخت ، نبود هرنوع داعيه قانونى و مشروع از سوى آنان بود .\r\nهيچ‌كدام از آنان به هيچ‌رو نيازى احساس نمىكردند كه براى حكومت خود مدعى مشروعيتى شوند .\r\nهيچ‌كدام از آنان به نام خان فرودستى عمل نكردند و يا پيوند زناشويى با خاندان عاليرتبه‌اى منعقد نساختند و به‌طور جدى هم در پى تشكيل سلسله‌اى نبودند .\r\n\r\n\r\n","description":"","footnote":"\r\n( 1 ) - ب . نيكيتين ، « آل افراسياب » در  EI  ، چاپ جديد . ر . ن . فراى ، « باوند » در همان منبع .\r\n","page_name":" 44 ","page_number":44},
  {"content":"\r\n\r\nديگر جنبه متفاوت آنان ، جنبه مذهبى بود كه سهم عظيمى در ميان سربداران داشت . پيشتر در مورد سهم درويشان سبزوارى در حكومت سربداران چه به گونه حكومت مشترك با يك نفر حاكم دنياگرا ، و چه به صورت مراقبان تبعيد شده به نواحى دوردست ، و نيز به لحاظ كوشندگان براى كسب قدرت مستقلانه ، به‌طور اخص ، البته نه منحصرا ، صحبت كرديم . ترديدى نيست كه جمعيت پايتخت آنان داراى علقه‌هاى شديد شيعى بودند و نيز تعدادى از حاكمان آنان و شايد هم اكثر آنان به مذهب تشيع تعلق داشتند . لكن هيچ‌كدام از اينها به اندازه اختلاف اساسى بين شيعه و سنى در اين اوضاع ويژه ، حساس و قاطع نبود . و در اين دوره شيعه ميانه‌رو توانست با اهل سنت آسانتر از درويشان به دمسازى و سازش برسد ( و در برخى موارد عملا اين كار را انجام داد ) . سد راه و مانع اصلى بر سر راه هردو گروه همبستگى درويشان با سازمانى منسجم همراه با عقايد روشن و صريح از چگونگى دولت بود ؛ عقايدى كه آنان با شدت و سازش‌ناپذيرى تمام در پى تحقق آن بودند .\r\nهدف درويشان ايجاد يك دولت مهديگرا بود ؛ يعنى نوعى تئوكراسى دولتى همراه با مذهب افراط گراى شيعى ؛ و در واقع آرمانشهرى كه هيچ نوع دمسازى با مفاهيم ديگر دولتمدارى نداشت .\r\nبعيد نيست كه آن حكام سربدارى غيروابسته با سازمان شيخيان ، اصلا از اهداف آن اطلاع كاملى نداشتند . چگونه مىتوان تلاشهاى گوناگون استقرار يك حكومت مشترك را با حاميان متعهد درويشان تبيين كرد ؟ حتى سازش وسيع حاكمان سربدار به گونه گرايشى مريدانه نسبت به طريقت درويشان ، آنان را از كشف دردآور اين مسأله باز نداشت كه تئوكراسى مورد نظر درويشان هيچ‌گونه سازگارى و دمسازى با مفاهيم متفاوت آنان از دولت و يا حتى از عقايد شيعى راجع به دولت نداشت . پيگيرى تصاوير عملى از اين قضيه دشوار نيست و در نهايت همين عدم سازگارى گرايشهاى دگرگونه با مفهوم ايدئولوژيكى حكومت بود كه دولت سربداران را از كار باز داشت .\r\nبه رغم موفقيتهاى چندى كه يكى از فريقين به دست مىآورد و موجب حذف ديگرى مىشد ، دوگانگى دولت سربدار حاكى از تعادل نيروهايى بود كه به سازش نمىانجاميد ، بلكه درگيرى را به تحليل مىبرد و نتيجه اساسى آن هم تضعيف هردو طرف بود . پيروان مسعود نتوانستند درويشان را حذف كنند ؛ دراويش نيز آن مايه توان و قدرت نداشتند كه دشمنان و مخالفان خود را از صحنه خارج كنند . نتيجه اين اعمال ، استحاله دوطرفه و فرسايش تدريجى بود كه در واقع اراده و خواست سربداران را براى ماندن خويش در برابر يورش تيمور به تحليل برد .\r\nالبته شيخيان را نيز بايد جزو نهضتهاى گوناگون مذهبى به شمار آورد كه در جهان اسلام براى كسب قدرت تلاش مىكردند و در موارد نادرى هم به موفقيت نايل آمدند . چنين مىنمايد كه ايران براى چنين نهضتهايى سرزمين مطلوبى بود و اين مسأله را مىتوان از شمارى پديده‌هاى مشابه در\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nدوره‌هاى پيشين و پسين دريافت . از بدبياريهاى درويشان سبزوار اين بود كه در روزگار آنان و در سرزمين‌شان ، نيروهاى سياسى ديگرى نيز بخصوص در ميان اعيان و اصول محلى ، وجود داشتند كه به‌طور همزمان هدف دستيابى به قدرت را در سر مىپختند ؛ و امكان اينكه يكى از دو طرف بر ديگرى فائق آيد نيز وجود نداشت ؛ تا آنجا كه در نهايت چيزى براى طرفين باقى نمىماند جز اينكه همديگر را تضعيف سازند .\r\nامّا سربداران به غير از اصطكاك منافع خانگى و داخلى ، از طرف دشمنان خارجى نيز تهديد مىشدند . آنان توانستند پس از گذشت ايامى هرچند دير به طغاتيمور دست يابند ، ولى بر جانشين نه چندان برجسته او امير ولى نتوانستند فائق آيند . با اينكه با جانى قربانيها درگيريهايى پيش آمد ، ولى روابط حسنه براى مدت طولانى بين آنان برقرار شد ؛ و حال آنكه كشمكش با آل كرت هرات راه به جايى نبرد . اين دشمنان همگى حالتى از كين‌توزى و خصومت با سربداران داشتند و مهم هم نبود كه كدام يك از دو گروه سربداران حاكم زمان باشند . با اينكه حكومت سربداران با قيامى عليه مغولان و يا نمايندگان آنان شروع شد ، امّا تاريخ بعدى آنان را نمىتوان منحصرا از اين ديدگاه بررسى كرد . يك زمانى آنان مجبور شدند كه طغاتيمور را به‌طور اصولى تحمل كنند و سياستهاى آنان ديگر منحصر به گرايش ضد مغولى نبود ، تا آنجا كه حذف طغاتيمور در نهايت يك عمل مقطعى بود .\r\nدر مورد مسأله ايجاد و تشكيل دولت شطّار به وسيله سربداران ، توجيه اين نظريه با مقتضيات تاريخشان در بوته ترديد است چرا كه نه از طريق عنوان دو پهلوى انتخابى آنان و نه با فقدان ادعاى مشروعيت و يا بىاعتنائى نسبت بدان ، و نه فقدان خط ايجاد سلسله و نه حتى درگيريهايى كه عليه حاكمان مستقر با مشروعيت قابل ترديد راه افتاد ، نمىتوان آن را توجيه كرد . اينكه سربداران در لشكركشيهاى خود رفتار خوبى با دشمنان و يا جمعيت شهرى نداشتند بحثى است كه عليه آنان راه افتاد ، چون تصور اينكه دشمن روياروىشان در آن زمان رفتار متفاوتى داشته ، دشوار است .\r\nبنابراين ارزيابى ما از سربداران نيازى به ارزيابى متفاوت از رقيبانشان و يا حاكمان ديگر همزمان ايران ندارد . اين واقعيت كه سربداران در فعاليتهاى فرهنگى تلاشهاى گوناگونى داشته‌اند نيز مسأله بالا را تقويت مىكند . در اينجا مىتوان از دو نمونه صحبت كرد : تلاشهايى كه شمس الدين على به كار بست تا معمارى عصر سربداران را توسعه بخشد و نتيجه آن بناى مسجد جامع و كارگاهى براى پيشه‌وران بود . جنبه ديگر علاقه آنان به شعر و شاعرى است و شاعر مديحه‌سراى آنان محمد\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nطغرايى معروف به ابن يمين بود كه در تاريخ ادبيات ايران صاحب نام است « 1 » . او در جنگ زاوه به دست آل كرت افتاد و چندى شاعر دربار آنان شد تا اينكه اقدام به فرار كرد و نزد سربداران برگشت . سرانجام در اينجا مىبايد از روابط على مؤيد با فقيه عاليقدر شيعى اين زمان ابن مكى عاملى صحبت كرد « 2 » كه يكى از امهات كتب شيعه را به نام اللمعة الدمشقيه تأليف كرد . اين شواهد و مدارك هيچ‌گونه همخوانى با عقيده دولت شطار و راهزن ندارد .\r\nاگر دولت سربدار دولتى شطار نبود ، پس تفسير نهضت انقلاب اجتماعى مورد نظر پطروشفسكى چگونه است ؟ اين نظريه تا آنجايى درست است كه پديده قيام توسط بخشهاى ستم كشيده و استثمار شونده مردم قابل پيگيرى باشد . ليكن در مورد شورش تودهء مولد در رويارويى با استثمارگران شواهد و مداركى وجود ندارد . عبد الرزاق كه در آغاز شكلگيرى قيام پيوند ناگسستنى و نزديك با آن دارد نه يك دهقان بود و نه اينكه به اشراف خرده‌پا تعلق داشت كه از دهقانان حمايت كند ، چون دهقانان در موقعيتى نبودند كه از منافع خود بتوانند دفاع كنند . در واقع عبد الرزاق دقيقا به طبقه اشراف جامعه تعلق داشت كه هدف و آماج اصلى قيام توده‌هاى استثمار شونده بود . از اينها گذشته ، منابع دربرگيرنده طبقه اجتماعى شخصيتهاى برجسته مختلف بسيار كمياب و نادر است ؛ تا آنجا كه هرنوع تفسير منسجم و همبسته از الگوى قالبهاى نقادى اجتماعى با دانش امروزى كارى نامطمئن و بيهوده خواهد بود .\r\nبا وجود اين ، هنوز جاى اين سؤال باقى است كه چرا دراويش سازمان شيخيان را نبايد يكى از گروههاى مترقى اجتماعى به حساب آورد : به كلام ديگر آيا عقيده درويشان دربارهء دولت تئوكراتيك و نيز باورهاى تندروانه آنان در مسائل مذهبى داراى اشارات اجتماعى و يا تأثيراتى كه از اصول طريقت‌شان فراتر برود ، نبود ؟ احتمال دارد كه به اين سؤال از منظرى ويژه با توجه به چارچوبى كه شيخيان در آن قرار داشتند ، بتوان پاسخى بايسته و درخور داد . در خصوص يكى از اين طرائق اطلاعات كافى در دست است كه جريان و غليان خارق العاده‌اى را در اين دوره تجربه كرد يعنى طريقت صفويه شيخ صفى الدين اسحاق ( متوفى 735 / 1334 ) . طريقت صفويه نوعى هسته مذهبى - سياسى بود كه بعدها دولت شاه اسماعيل اول از آن زاده شد . با اينكه طريقت صفويه در آن زمان در مقايسه با شيخيان هنوز شيعه نبود ، ولى بعضى از رويكردهاى هردو طريقت كاملا مطابق و دمساز با يكديگر بود . اين دمسازى و تطابق را مىتوان اين چنين خلاصه كرد : هردو\r\n\r\n\r\n","description":"","footnote":"\r\n( 1 ) - او را شاعر شيعى معتقدى به شمار آورده‌اند . شايد همين امر باعث فرار او از هرات گرديد ؛ نگاه كنيد به : ريپكا ، تاريخ ادبيات ايران ، ص 261 ؛ و « ابن يمين » در  EI  ، چاپ جديد .\r\n( 2 ) - اخيرا به وسيله مزاوى در پيدايش دولت صفوى ، صص 66 به بعد بررسى شده است .\r\n","page_name":" 47 ","page_number":47},
  {"content":"\r\n\r\nطريقت بر پايه اصول مذهبى و جهتگيرى سياسى و نيز ادعاى دستيابى به قدرت دنيوى متشكل شدند ؛ جز اينكه در مورد شيخيان مؤلفه سياسى نسبت به صفويه پيشتر از رشد زيادى برخوردار شده بود « 1 » . اين اختلاف شايد در تفاوت شرايط محلى نهفته باشد ، امّا به احتمال زياد بر اثر گرايشهاى چشمگير تئوكراتيك درويشان سبزوار نيز بود كه هدفشان در برقرارى نوعى دولت مهديگرا خلاصه مىشد . گاهى نيز تأثيرات اجتماعى در اين فرآيند مؤثر مىافتاد . ليكن اينها را مىتوان اجزاء سازنده برنامه‌هاى مذهبى گروههاى سياسىگرا دانست و جز اين راه ديگرى بر آن مترتب نبود . ارائه تفسيرهاى نهضت انقلاب اجتماعى درباره شيخيان خارج از حد و حدودى است كه با شواهد موجود بر مورخ تحميل مىشود .\r\nكليشه نهضت و يا گروه مترقى اجتماعى هيچ نوع همگونى با شيخيه سبزوار ندارد همچنان كه برچسب دولت شطار هم با نهضت سربداران همخوانى نداشت . اصطلاح « سلسله سربدار » نيز چندان رسا نيست چون در بين آنان از جانشينى موروثى خبرى نبود و همين يكى از مشخصه‌هاى چشمگير و ويژه هرسلسله بود « 2 » . در مورد سربداران شايد بتوان از نوعى حكومت اليگارشى و يا حتى به مفهوم محدود كلمه از نوعى جمهورى صحبت كرد « 3 » ، البته با اين شرط كه تعريف « سلطنت بدون شاهان » را در مورد آنان بپذيريم « 4 » و همين نكته تناسب و همخوانى بسيار زيادى با اوضاع و شرايط اين دوره دارد .\r\n\r\n\r\n","description":"","footnote":"\r\n( 1 ) - گلاسن ،  Die Fruhen Safawiden  ، ص 43 ، به اين نتيجه رسيده است كه : « صفويه نخستين نوعى نهضت توده‌اى بود . . .\r\nو صفى الدين نمىخواست رهبر يك طريقت ظاهرى در ميان محفلى از مريدان نخبه باشد ، بلكه با آگاهى تمام همه توان خود را بر توده‌هاى وسيع مردم گسترش مىداد تا دل آنان را بدست آورد . حتى بينا مطلق در كتاب شيخ صفى الدين اردبيلى ، صص 68 - 53 به تفصيل راجع به روابط سياسى شيخ صفى الدين صحبت مىدارد ، گو اينكه او را فقط يك نفر عارف برمىشمارد ( ص 126 : « شيخ صفى كاملا از علقه‌ها و وابستگىهاى دنيوى عارى بود » ) .\r\n( 2 ) - البته عنوان كتاب جان ماسون اسميت با مفهوم شجره‌نامه‌اى موروثى قابل درك نيست .\r\n( 3 ) - اوبن  « La Fin de L'etat Sarbadar »  ، ص 95 : « . . . آنان در واقع به دليل نبود گرايشهاى موروثى و بازنمايى جريانهاى متفاوت سياسى ، نوعى جمهورى را تشكيل دادند . » او در همين زمينه در ص 117 حتى از « پديده حكومت مستقل و خودگردان ايرانى » صحبت كرده است .\r\n( 4 ) - اوبن در مجله  Jesho  ، جلد 14 ( 1971 م . ) ، ص 382 .\r\n","page_name":" 48 ","page_number":48},
  {"content":"\r\n\r\nنقشهء ايران در زمان ظهور تيمور\r\n\r\n","description":"","footnote":"","page_name":" 49 ","page_number":49},
  {"content":"\r\n . \r\n","description":"","footnote":"","page_name":" 50 ","page_number":50},
  {"content":"\r\n\r\n\r\nفصل دوم تيمور در ايران\r\n\r\nمقدمه\r\nپيشرفتهاى تيمور از ماوراء النهر به خاور نزديك ، اوضاع و شرايط ايران را به كلى دگرگون ساخت .\r\nتغييرات و تحولات پديدار شده منحصر به امور سياسى ايران و يا ساختار حكومت نبود بلكه تا حدود قابل توجهى در تركيب‌بندى نژادى ايران و وضع اقتصادى - اجتماعى آن و نيز تحول و توسعه فرهنگىاش نيز تأثير گذاشت .\r\nحكومت ايران در سالهاى پس از مرگ ايلخان ابو سعيد ، يكپارچگى خود را از دست داد و نشانه‌هاى گسترده‌اى از انحطاط قدرت ملى بروز كرد . اين وضعيت در جاى خود ، از مدتها پيش دندان طمع دولتهاى توسعه‌طلب مجاور را تيزتر كرده بود ؛ جز دولت آلتين اردو كه فاقد توانمندى نظامى كافى براى بهره‌گيرى از وضعيت موجود بود . امپراتورى عثمانى كه در مراحل نخستين حكومت خود بود ، يكى از امارت‌نشين‌هاى بىشمار آناتولى به شمار مىرفت كه نسبت به ساير گروههاى خانه به دوش تركمان همچون قراقويونلوها ( كه هنوز براى تحصيل و تثبيت موقعيت سياسى خود در كشمكش بودند ) خطر كمترى براى ايران داشت . در اين روزگار هيچ نوع نشانه‌اى از دست‌اندازى نظامى مصر به ايران وجود نداشت . مسافت دور و موانع تقريبا غيرقابل رفع جغرافيايى ، مانع از آن مىشد كه سلاطين مملوك مصر به چنين نقشه‌هاى جنگى و تهاجمى بينديشند « 1 » ؛ البته زمانى كه شاه شجاع مظفرى با خليفه مفروض متوكل على الله ابو عبد الله محمد در\r\n\r\n\r\n","description":"","footnote":"\r\n( 1 ) - راجع به جزئيات روابط بين مصر و ايران در اين دوره نگاه كنيد به : سليمان عطيه سليمان ، العلاقة السياسيه بين مصر و\r\n","page_name":" 51 ","page_number":51},
  {"content":"\r\n\r\nقاهره بيعت كرد ، يك چنين اميدهايى در سر داشت كه ره به جايى نبرد و اهدافش عملى نشد . با وجود اين در مورد آلتين اردو وضعيت كاملا متفاوت بود . در دربار سراى علاقه زيادى به وقايع ايران نشان داده مىشد و خانان حاكم اين دوره بسيار شايق بودند تا نفوذى در ايران به دست آوردند . در واقع ، پيشتر در سال 758 / 1357 حمله‌هايى به خراسان و آذربايجان صورت گرفت كه بر اثر آن تبريز به مدت چندين سال اشغال شد . موفقيتهاى جانى بيك و بردى بيك خانان آلتين اردو ، از منظر جنگهاى خانگى پانزده ساله در آلتين اردو ، زودگذر و مستعجل بود و به مرگ آنان انجاميد ؛ ولى ايران در نبرد بين تيمور و توقتميش خان در چگونگى اعمال و تصميم‌گيريهاى اين دو رقيب در يك دوره طولانى ( كه جزئيات آن در پايين خواهد آمد ) سهمى عمده بر عهده داشت .\r\n\r\n1 - تيمور در عنفوان زندگى\r\nدر اينجا پيش از همه بايد به خاستگاه تيمور و مراحل نخستين زندگى او اشاراتى هرچند كوتاه بكنيم ، تقريبا در همان زمانى كه قدرت مركزى ايلخانان ايران فرو پاشيد ، همسايه شرقى آن يعنى الوس چغتاى ( كه به نام مؤسس آن معروف شده بود ) دومين فرزند چنگيز نيز دچار گسيختگى شديد سياسى و مذهبى گرديد . امپراتورى چغتاى در كارزار اين گسيختگى به دو خان‌نشين تقسيم شد . يكى از آن دو مغولستان بود كه در ساحل رود ايلى در شرق تركستان قرار داشت كه مغولان در آن حكومت مىكردند و سنت مغولى آنچنان در آنجا ريشه دوانده بود كه حتى اسلام نيز نتوانست در آن جاى پايى پيدا كند . ديگرى ماوراء النهر بود كه جمعيت آن از مغولان ترك‌زده‌اى بودند كه شمار عظيمى از آنان به اسلام گرويده بودند . به اينان در جاى خود نام قراوناس اطلاق شد ؛ اين اصطلاح فقط در مورد مغولانى به كار مىرفت كه داراى نژاد مختلطى بودند و در منطقه مرزى هند و ايران زندگى مىكردند « 1 » . اميران قراوناس در سال 747 / 1346 جانشين خانان چغتايى شدند كه\r\n\r\n\r\n","description":"","footnote":"\r\n- غرب آسيا ( من وفات ايلخان ابى سعيد الى دولة آق‌قويونلو ) ، رساله غيرچاپى فوق ليسانس ، دانشگاه قاهره ( كلية الآداب ) ، 1952 م .\r\n( 1 ) - نگاه كنيد به اوبن  « L'ethnogenese »  و  « Le Khanat de Cagatai »  ، ص 18 . از اصطلاح قراوناس تاكنون سه مفهوم احتمالى ارائه شده است : ( 1 ) جمعيت مختلط مغولى كه ريشه در ناحيه مرزى هند و ايران داشتند ؛ ( 2 ) جمعيت تركى - مغولى ماوراء النهر ؛ ( 3 ) سلسله اميران ترك مغول كه پس از مرگ غازان‌خان در سال 1346 م . در ماوراء النهر حكومت كردند . اطلاق قراوناس ( دورگه ) در نظر مورخان عهد تيمورى نوعى تابو بود ، چون مغولان آن را به صورت لقبى براى چغتاى به كار مىبردند . نگاه كنيد به : بارتولد ، الغ بيك ، ص 11 كه از ماركوپولو و ميرزا حيدر دو غلات نقل قول مىكند .\r\nچغتايىها در جاى خود مغولان جته ( راهزن ) نيز ناميده شدند .\r\n","page_name":" 52 ","page_number":52},
  {"content":"\r\n\r\nپيشتر بر اين مناطق حكم مىراندند . آنان از اين زمان به بعد حاكمان بالفعل اين مناطق بودند ؛ گو اينكه هركدام به نام يك خان سست عنصر و خودكامه حكومت مىراندند . اين خانان ديگر منحصرا از بازماندگان چغتاى نبودند ، بلكه بعضى از آنان از بازماندگان برادر او اوكتاى بودند .\r\nطبيعى بود كه نام قراوناس به مغولان چغتاى اطلاق شود ؛ چون اين تيره از مغولان در ماوراء النهر به جمعيت اصلى اين منطقه تشبه جسته و شكل فرهنگى مجزايى پيدا كرده بودند .\r\nفرآيند تشبه‌جويى و دمسازى در ميانه‌هاى سده هشتم / چهاردهم در سرتاسر ماوراء النهر و حتى فراتر از آن و نيز در سيستان تكميل شد . در ميان آنانى كه تحت تأثير قرار گرفتند ، قبيله برلاس در دره قشقه دريا بود كه تيمور ( تيمور يعنى « آهن » ) از آن برخاست ؛ نام تيمور كه در فرهنگ فارسى به تيمور لنگ تبديل شد ، بعدها وارد زبانهاى اروپايى شده و به صورت تامرلين  ( Tamerlane )  درآمده است . مطالبى كه گفته شد حتى در حد اجمالى خود ، درباره محيطى بود كه تيمور در 25 شعبان 736 / 8 آوريل 1336 در شهر كش ( شهر سبز ) آن زاده شد و دوران كودكى و به احتمال ايام جوانى خويش را در آن گذراند . با اينكه امير ترغاى پدر تيمور مرد ثروتمندى نبود ، ولى در بين ايل برلاس از احترام والايى برخوردار بود . يك كتيبه مخصوص تدفين شجره تيمور را بر چنگيز خان رسانده ، ولى خود تيمور در زمان حيات خود هرگز يك چنين پيوند خويشاوندى را بر زبان نراند . در واقع هنگامى كه تيمور به قدرت رسيد ، حتى از خانان چنگيزى چند تن را به‌عنوان خان دست نشانده خويش در سمرقند منصوب كرد : اول سيورغتمش خان ( در سال 771 / 1370 به خانى اعلام شد ؛ در سال 786 / 1384 از دنيا رفت ) از بازماندگان اوكتاى و سپس پسر او سلطان محمود خان ( متوفى 805 / 1402 ) . همين مىرساند كه وى احساس مىكرد حكومتش نياز به مشروعيت دارد . او خود را امير مىناميد و مدعى لقب « امير بزرگ » ، « امير كبير » و غيره بود ؛ از اينها گذشته لقب گوركان به خود مىبست كه از كلمه مغولى گوركن  ( Guregen )  به معنى داماد مايه گرفته بود : اين اصطلاح اشاره به پيوند زناشويى او با چنگيزيان دارد كه بعد درباره‌اش صحبت خواهيم كرد . تيمور بر طبق آداب قبيلگى ، در ايام جوانى جنگاورى و بخصوص سواركارى و تيراندازى را ياد گرفت . به غير از زبان تركى قبيله خود ، زبان فارسى را نيز فرا گرفت ، ولى خواندن و نوشتن آن را نمىدانست . آيين اسلام كه در آن زمان گامهاى بلندى در ماوراء النهر برداشته و آوازه‌اش همه‌جا را فرا گرفته بود ، به قبيله برلاس نيز رسيده بود . تيمور كه به دشوارى مىتوان او را يك فرد مذهبى خالص توصيف كرد ، صحبت با دراويش و شيوخ زاهد را در سرتاسر زندگى خود مغتنم مىشمرد ؛ عادتى كه به احتمال از تأثير انفاس مشاور روحانى پدرش كه شخصى به نام شمس الدين كلال بوده است ، در او به جاى مانده بود .\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nتيمور حتى در نخستين روزهاى زندگى خود در ميان ايلمردان قبيلهء برلاس به آنچنان شهرتى رسيد كه بعضى از آنان به او نزديك شدند و پيوند وفادارى با او بستند ( نكوت ، مفرد آن نكور ) .\r\nكارآييهاى او در مقام يك رهبر و كاميابى در برخى اقدامات ، هرچه بيشتر بر شمار پيروان او افزود .\r\nهنگامى كه به ماهيت اين اقدامات توجه كنيم ، متوجه مىشويم كه ماوراء النهر هم در آن روزگار ، همچون ايران در وضع آشفته و نابسامانى بسر مىبرد . اين اقدامات در واقع بر اساس ضرورتهاى زمانه ، ماجراجوييهاى نزاع گونه و تهاجمات غارتگرانه در سطح محلى بود ؛ به عبارت ديگر ، اين ماجراجوييها با توجه به شرايط محيطى و قلمرو صحرانشينى ، چيز غيرعادى و نامتعارف نبود .\r\nگزارشهايى از كشمكشهاى سيستان يعنى جاييكه بعدها جنگهاى خانگى بارها و بارها رخ داد و از رويدادهاى معمولى بود ، نشان مىدهد كه تيمور قلمرو عملكرد خود را گسترش داده است .\r\nدرگيرى او در اين منطقه به احتمال در پيوند با قراوناس و يا نكودريان سيستان بوده است . البته اقدامات تيمور را در اين زمينه مىتوان به دو گونه ارزيابى كرد : يا او را بايد يك جنگجوى صحرانشين در نظر گرفت كه بلندپروازيهايى داشته است و يا اينكه رئيس گروهى از قطاع الطريق و راهزن به شمار آورد كه از منظر شخصى دست به اين كارها مىزده است . تاريخچه‌هاى دربارى در اين مورد گزارشهاى مبهمى دارند ؛ چون آنان اين مقطع از زندگى تيمور را با سكوت زيادى برگزار كرده‌اند .\r\nاز مغولستان اقدامات چندى صورت گرفت تا بار ديگر الوس چغتاى را تحت حكومت مغولان وحدت بخشند . قتل امير قزغن در سال 759 / 1358 كه دودمانى از شاهان قراوناس را در سال 747 / 1346 در ماوراء النهر ايجاد كرده بود ، باعث شد تا تغلق تمور خان لشكرى عليه منطقه راه بيندازد كه بر اثر آن حاجى برلاس حاكم قشقه دريا هزيمت كرد . تيمور متوجه شد كه پايدارى سودى ندارد ؛ لذا فرار نكرد بلكه اقتدار خان را به رسميت شناخت و خان هم حكومت قشقه دريا را به او واگذار كرد . باوجود اين اتحاد و نزديكى آن دو كوتاه‌مدت بود ؛ چون چيزى نگذشت كه تيمور با امير حسين نوه امير قزغن حاكم منطقه‌اى از بلخ تا كابل متحد شد و او با حمايت تيمور توانست پس از كشمكش طولانى سرزمينهاى جد خود را باز پس گيرد . تيمور در اين درگيريها از قسمتهاى راست بدن شامل ، دست و ران آسيب ديد و لذا ملقب به « لنگ » شد و هيأت باستان‌شناسى كه در سال 1941 م . در گورمير به نبش قبر او پرداخت ، علايمى از اين نقص عضو را در اسكلت او به اثبات رسانيد . تيمور در اين زمان با بستن پيوند زناشويى با يكى از خواهران امير حسين به نام اولجاى تركان ، اين اتحاد را محكمتر كرد . او بعدها با اعتبار اجتماعى روزافزونى كه از اين ازدواج به دست آورده بود ، پيوندهاى زناشويى ديگرى با اشراف آسياى ميانه برقرار كرد .\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nامّا حتى اين اتحاد طولانى و وابستگى هردو به هم نيز و تجارب مشتركشان در رويارويى با خطر ، اسارت ، شكست و پيروزى نهايى ، مانع از آن شد كه اين دو رودرروى هم قرار نگيرند و رقيب هم از آب درنيايند . سرانجام تيمور در بلخ پناه گرفت و آنجا را فتح كرد . او با اينكه به امير حسين امان داد و از قتل او گذشت ، ولى با اشاره او يكى از شاهزادگان محلى به انتقام قتل برادرش كه به دست امير حسين حدود ده سال پيش به وقوع پيوسته بود ، او را به قتل رسانيد . لذا حكومت ماوراء النهر در دستهاى تيمور قرار گرفت . او در اين ايام با سراى ملك خاتون از خواتين حرمسراى امير حسين ازدواج كرد . اين زن يكى از دختران غازان ، خان چغتاى بود كه تا سال 747 / 1346 حكومت كرد و با اين ازدواج بود كه تيمور لقب گوركان به خود بست ( يعنى داماد يكى از اعضاى خاندان چنگيز خان ) « 1 » .\r\nوقايع مذكور دگرگونى اجتماعى عظيمى در ماوراء النهر ايجاد كرد و جمعيت آن را تغيير داد .\r\nپاره‌اى از اين دگرگونى در نتيجه خلع يد سياسى از خانان مغول و وابستگان آنان و قدرتگيرى اميران قراوناس بود كه داراى پيروان خاص خود بودند . بديهى است كه امير حسين موقعيت اجتماعى و امتيازات و دارايى شمارى از اميران و مالكانى را كه به تيمور پناه برده بودند ، اخذ و مصادره كرده بود . نتايج اجتماعى اين وضع بخصوص در مورد سربداران سمرقند كاملا روشن و آشكار شد . سربداران سمرقند شهر را از حملات مغولان نجات دادند ، ولى شهر بعدها به وسيله امير حسين - كه از دست مغولان به تيمور پناه برده و تيمور نيز او را نجات داده بود به ويرانه بدل شد . عامل مهم ديگر ، تحول و تبديل حيات خانه بدوشى به زندگى يكجانشينى بود . شاهدى بر اين مدعا باروبندى و مستحكم كردن شهر بلخ از سوى امير حسين بود كه به رغم هشدارها و تهديدات تيمور صورت گرفت . اين كار در نظر خانه بدوشان به منزلهء جرمى نابخشودنى بود ؛ چون آنان به اين اصل معتقد بودند كه هرگز نبايد در يك جا تخته قاپو شد ، بلكه مدام بايد در پى كوچهاى جديد بود .\r\nامّا انگيزه تن دردادن به اقامت هميشگى در يك شهر عمده اگر نه به‌عنوان روش كاملى از زندگى يكجانشينى ، به قدرى قوى بود كه حتى تيمور نيز تسليم آن شد . او به محض اينكه رقيبان خود را از سر راه برداشت ، به تحكيم پايتخت خود - سمرقند - پرداخت و آن را از نظر معمارى توسعه داد .\r\n\r\n\r\n","description":"","footnote":"\r\n( 1 ) - در مورد سندى از سال 804 / 1401 كه اين مسأله را ثبت كرده ، نگاه كنيد به : فكته  Einfuhrung , ( Fekete )  ، صص 5 - 71 و جدولهاى 6 - 3 .\r\n","page_name":" 55 ","page_number":55},
  {"content":"\r\n\r\n\r\n2 - تصرف شرق ايران\r\nخروج تيمور به طرف جنوب و غرب به هيچ‌وجه به تورم جمعيت و يا مهاجرت عظيم اقوام ربطى نداشت . اين خروج فاقد آن خودانگيختگىاى بود كه در ظهور چنگيز خان وجود داشت .\r\nطرحريزى تيمور براى لشكركشى به فلات افغانستان و ايران ، به اندازه پاره نخست زندگى او تا سال 1370 م . كه بدان توجه نموديم ، همراه با احتياط و دقت نظر زيادى بود . در واقع نقشه‌ها و طرحهاى او به اندازه‌اى كامل بود كه حتى يك دهه پس از تصميم‌گيرى اوليه ، جامه عمل به خود پوشيدند . با اينكه تيمور در اين ايام قشون رقيب مغلوب خود را در اختيار داشت كه وفادارىشان را به او برگردانده بودند ، امّا نيروهاى او هنوز آن توان را نداشتند كه به اميران قراوناس كه با احتياط و خصومت ناظر پيشرفتهاى او بودند ، پيشى جويند . تيمور هنگام لشكركشى به خاور نزديك به منظور حفظ و صيانت از خود در برابر حملات احتمالى به ماوراء النهر ، يا بايد اين اميران را از پيش پا برمىداشت و يا اينكه آنان را به طرف خود مىكشيد و با آنان مىساخت . او براى حفظ موقعيت خود در پشت جبهه ، مىبايد خوارزم را مطيع خود مىساخت .\r\nدر اين ايام بين ماوراء النهر و خراسان روابط گوناگونى برقرار بود . در شرق ايران به دنبال قتل طغاتيمور ( 754 / 1353 ) حاكم مغولى استرآباد ، سه قدرت سياسى عمده وجود داشت . اين سه قدرت عبارت بودند از : قلمرو آل كرت در هرات ؛ دولت سربدار در سبزوار و حوزه عملياتى جانى قربان در اطراف توس . تيمور بايد با اين سه قدرت به گونه‌اى كنار مىآمد ؛ البته جريان حوادث در مورد هريك به صورت متفاوت پيش رفت و سرانجام فروخوابيد .\r\nتيمور با آل كرت كه در مناطق مرزى او حكومت مىراندند ، در آغاز راه مسالمت در پيش گرفت و رابطه برقرار كرد . ملك معز الدين حسين ( 732 تا 771 / 2 - 1331 تا 1370 ) كه پس از پيروزى بر سربداران در جنگ زاوه ( 743 / 1342 ) لشكركشيهاى موفقيت‌آميز چندى را عليه الوس چغتاى راه انداخته بود ، تيمور را به خدمت خود گرفت . او خود را سلطان ناميد ( 750 / 1349 ) كه در حكم به هيچ شمردن برترى و مالك الرقابى مغول بود و در آن روزگار ، حكايت از گرايشهاى شديد روزافزون براى احياى اسلام در هرات مىكرد . ملك معز الدين حسين با اينكه با يك شاهزاده خانم چنگيزى يعنى دختر طغاتيمور ازدواج كرده بود ، ولى خود از تبار مغول نبود و لذا بر طبق ياساى چنگيزى استعداد و لياقت سلطنت نداشت . او از پدرزن خود واهمه‌اى نداشت و فقط از امير غازان چشم مىزد كه به نام يك خان آلت دست مغول و به كام خود عمل\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nمىكرد و عليه او وارد عمل شد و استقلال او را به خطر انداخت .\r\nبر اثر تهاجمى كه آل كرت براى غارت راه انداخت و با قلمرو تحت نفوذ تيمور برخورد كرد ، اتحاد با او از هم گسيخت . سلطنت آل كرت پس از مرگ معز الدين حسين به دست پسر او غياث الدين پير على افتاد ؛ البته جز سرخس و قهستان كه در اختيار نابرادرى او ملك محمد قرار گرفت .\r\nغياث الدين پير على و ملك محمد در كشمكش براى كسب حاكميت مطلق كه بناگزير بايد اتفاق مىافتاد ، براى تحكيم خود درصدد به دست آوردن حمايت تيمور برآمدند . سلطان هرات سفيرى نزد تيمور فرستاد ، ولى برادر او خود به خدمت تيمور رفت و پس از رانده شدن از سرخس ، به‌دنبال يافتن پناهگاهى برآمد . اين مسأله مانع از آن نشد كه تيمور به غياث الدين پير على روى خوش نشان ندهد و « پيوندهاى كهن دوستى » را تجديد ننمايد ؛ و البته اين پيوندها را با ازدواج يكى از خواهرزاده‌هايش با پسر ارشد غياث الدين كه براى اين منظور وارد سمرقند شده بود ، تحكيم نبخشد . دو سال بعد آن هم با فشار غياث الدين پيرعلى ، پسرش رخصت يافت تا به هرات برگردد .\r\nجشن ازدواج بىنظيرى در هرات برپا شد و در پايان نيز تيمور از غياث الدين دعوت كرد تا در قوريلتاى عظيم شركت جويد . اين دعوتها مىرساند كه تيمور از همان آغاز به وفادارى سلطان هرات مشكوك بود و احتمالا دليل شك او نيز كارهاى تدافعى آشكار غياث الدين بود كه بدان دست مىيازيد . در اين ايام غياث الدين با انواع ترفندها درصدد برآمد تا تاريخ رفتن خود را به تعويق بيندازد ، و لذا تيمور خود را آماده نبرد ساخت و در محرم سال 783 / آوريل 1381 با سپاه خود در بيرون شهر هرات اردو زد . اين لشكركشى را بايد درآمدى بر عظيمترين فجايع تاريخ ايران دانست .\r\nشواهد موثقى در دست است كه نشان مىدهد تيمور از اوضاع نابسامان سياسى ايران و فروپاشى قدرت و جنگهاى خانگى رو به گسترش آن اطلاع كافى داشت . از اينها گذشته ، برخى از صاحبان قدرت ايران نيز در واقع خواستار دخالت تيمور بودند . شاهد اين مدعا مىتواند نامه‌اى باشد از معين الدين جامى وزير كهنسال معز الدين حسين كه در آن تيمور را آشكارا به خراسان دعوت كرده است . هنگامى كه تيمور به نزديك شهر آنان رسيد ، شيوخ جام كه از نزديكان وزير بودند و نفوذ سياسى زيادى در منطقه داشتند ، از اعيان و اصول شهر دعوت كردند تا بيرون آمده و به فاتح خوشامد بگويند : همه آنان بدون استثنا به خوشامدگويى تيمور پرداختند . بعيد نيست كه تيمور از طرف پناهندگان و مهاجران خراسانى اردوى خويش نظير شاهزاده آل كرتى سرخس و لقمان پسر طغاتيمور خان نيز به خراسان دعوت شده باشد . ترديدى نيست كه آنان انتظار داشتند تا به كمك تيمور بار ديگر بر سر قدرت شوند ؛ انتظارى كه از اتفاق جامه عمل به خود پوشيد .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nتيمور به رغم استحكامات محكم شهر در تصرف هرات دچار مشكلى نشد . غياث الدين پير على كه به هيچ‌وجه چيره‌دستى و قابليت پدر خود را نداشت ، نتوانست مردم شهر را براى دفاع از آن بسيج كند . تيمور با درايت و با افكندن جنگ روانى ، تاكتيك مناسبى از خود نشان داد و اعلام كرد كه جان و مال آنانى كه در جنگ شركت نكنند در امان است . او حتى پا را فراتر گذاشت و با يك مانور بلندنظرانه حدود دو هزار نفر اسير جنگى را آزاد كرد . پس از تصرف شهر ، تمام استحكامات آن جز ارك اختيار الدين ويران شد . گروه معتنابهى از شهروندان صاحب نام و با اعتبار نظير عالمان و فقيهان به شهر سبز زادگاه تيمور فرستاده شدند و از اهالى شهر ماليات زيادى گرفته شد . ديگر بخت با غياث الدين يار نبود و لذا خود را تسليم قدرت زيردست سابق پدر خود نمود و اين سعادت را پيدا كرد كه در مقام فرودست تيمور بار ديگر در قدرت باقى بماند . باوجود اين در سال 785 / 1383 هنگامى كه به او در دست داشتن در توطئه‌اى از سوى اعضاى خاندان هرات بدگمان شدند ، زندگى خود را از دست داد . ميرانشاه پسر تيمور حاكم چغتاى در هرات شورشى را در نطفه خفه كرد و اين شهر را ضميمه متصرفات خود نمود . او در سال 798 / 1396 يكى ديگر از بازماندگان آل كرت را در ضيافتى كه به افتخار او راه انداخته بود ، به قتل رسانيد . و بدين صورت طومار يكى از سلسله‌هاى محلى كه اهميت كمترى هم در تاريخ تمدن ايران نداشت ، پس از 130 سال درهم پيچيده شد .\r\nتيمور در همان سالى كه هرات را فتح كرد به طرف غرب برگشت يعنى جايى كه على بيك جانى قربانى كه به جاى برادرش حاكم كلات و توس شده بود و به دعوت تيمور در لشكركشى به هرات ل بيك نگفته بود . تيمور پس از يك محاصره طولانى سرانجام او را اسير ساخت و به ماوراء النهر فرستاد و كمى پس از آن دستور قتل او را صادر كرد . شمار قابل ملاحظه‌اى از مردم جانى قربان به سمرقند و حومه آن فرستاده شدند و همين افراد بعدها توجه مورخان را به خود جلب كردند « 1 » . تيمور يكى از پيروان خود به نام حاجى بيك را حاكم توس كرد و يك قيم چغتايى نيز براى او تعيين نمود و وى نيز تا زمان شورش خود در سال 791 / 1389 به حكومت پرداخت .\r\nاغلب اعتقاد بر اين است كه حاكم دولت سربدار سبزوار - خواجه على مؤيد - سرنوشتى شبيه سرنوشت حاكم جانى قربان داشته است . صاحبان اين نظريه ما را قانع مىسازند به اينكه تيمور او را تحت سيادت خود در آورد و چند سال بعد كه كارآيى خود را از دست داد ، او را از كارها بر كنار كرد . باوجود اين ژان اوبن  ( Jean Aubin )  اخيرا اعلام داشته كه شرح اين حوادث چندان با\r\n\r\n\r\n","description":"","footnote":"\r\n( 1 ) - نگاه كنيد به : رويمر ، در شمس الحسن ، صص 99 به بعد ، منقول از شامى ، جلد 2 ( توضيحات ) صص 46 ، 48 ، 49 ، 76 .\r\n","page_name":" 58 ","page_number":58},
  {"content":"\r\n\r\nواقعيت نمىخواند و از اينها گذشته سياست كلى تيمور در ايران ناقض اين قضيه است . پيشتر در مورد سربداران سمرقند گفته شد كه تيمور با آنان رفتار كمابيش دوستانه در پيش گرفت . بعيد نيست ( و در اين ميان شواهد مستندى هم وجود دارد ) كه او پيش از اينكه از هرات به طرف غرب يورش ببرد ، روابط دوستانه با رهبر سربداران خراسان برقرار كرده است . هنگامى كه تيمور وارد منطقه نيشاپور شد ، خواجه على به پيشواز او آمد . آنچه خواجه على بناچار به تيمور هديه كرد ، چيزى فراتر از بقية السيف بخس دولت سربدار ( كه يك زمانى شكوه خاصى داشت ) نبود ؛ ولى اين هديه با طرحهاى تيمور بسيار همخوانى داشت . سياست تيمور ريشه‌كنى ساختارهاى سياسى موجود نبود ، بلكه بهره‌گيرى از آنها در حد ممكن و بدون كمترين خطر بود .\r\nتيمور در بعضى از خطرات ممكنه غرب خراسان نظير درگيرى با على بيك جانى قربانى ( سابق الذكر ) مستقيما دست داشت . به علاوه فعاليتهاى امير ولى محافظ خود فرموده علائق لقمان شاهزاده ايلخانى را نيز نبايد فراموش كرد . چنان‌كه پيشتر اشاره رفت ، خواجه على مؤيد درست زمانى كه امير ولى درصدد تسخير سبزوار بود از تيمور كمك خواست . تيمور با عملياتى كه عليه امير ولى در گرگان و متصرفاتش در مازندران انجام داد ، و بالاتر از همه با رفتار مرگبارى كه نسبت به نيروهاى امير ولى و مردم اسفراين از خود نشان داد تا حدود زيادى فشار را از دوش رهبر سربداران برداشت . تيمور در اردكان بر سر راه برگشت خود از لشكركشى مازندران ، خواجه على مؤيد را در مقام حاكم سبزوار تأييد كرد .\r\nخواجه على تا پايان به تيمور وفادار باقى ماند و تعهدات نظامى او را تا سال 788 / 1386 انجام داد تا اينكه بر اثر زخمى كه در نبرد لسر لرستان برداشت ، دار فانى را وداع گفت . تيمور نيز او را پاس مىداشت و سبزوار را با اردوى چغتاى اشغال نكرد . خواجه على استقلال خود را تثبيت كرد ، ليكن تحت نظارت تشكيلات محلى بود و با اينكه اين امر او را از تعديات مأموران مالى چغتاى مصون نمىكرد ، ولى به طور كلى از تأديه ماليات معاف بود . امّا چطور مىتوان اين تصوير از وقايع را با شورشى كه در سال 785 / 1383 در سبزوار رخ داد و گوشمالى و كيفر وحشتناكى نيز به دنبال داشت ، مطابق دانست ؟ جواب اين سؤال ساده است . صحنه قيام پايتخت سربداران نبود ، بلكه جايى در شرق خراسان بود كه حدود 70 ميلى جنوب هرات و در جايى به نام اسفزار قرار داشت « 1 » . شيخ داود خططائى رهبر اصلى قيام هيچ نوع رابطه‌اى با سربداران نداشت . او يك نظامى بود كه خدمت\r\n\r\n\r\n","description":"","footnote":"\r\n( 1 ) - اوبن در  « La Fin de L'etat Sarbadar »  ، صص 109 به بعد ، به دنبال منشأ اشتباه شامى ، جلد 1 ، ص 91 است ؛ بارتولد قبلا در جغرافياى تاريخى ايران خود به حق سبزوار را همسنگ اسفزار قلمداد كرده بود ( 1903 م ؛ حال به كتاب  Sochineniya  او ، جلد 7 ، ص 84 نگاه كنيد ) .\r\n","page_name":" 59 ","page_number":59},
  {"content":"\r\n\r\nآل كرت را واگذاشت و به تيمور پيوست و حاكم همانجا شد . لذا اين قيام كار اشراف خرده‌پاى حكومت آل كرت بود .\r\nمرگ خواجه على بدان معنا نبود كه خانواده او ديگر سهم قاطعى در امپراتورى تيمور نداشتند .\r\nمنطقه سربداران به احتمال و به تقليد از اصل وراثت تركى و يا مغولى بين چند تن از خويشاوندان او تقسيم شد . قشون سبزوار و شمارى از خويشاوندان خواجه على در چندين لشكركشى شركت كردند و وفادارى خود را به اثبات رساندند . فقط ملوك سبزوارى بودند كه به خود اجازه دادند تا در شورش حاجى بيك توسى درگير شوند كه پيشتر بدان اشاره شد . حاجى بيك پس از شكست به شاه منصور مظفرى در اصفهان پناه گرفت ، ولى سرانجام از سوى تيمور بخشوده شد و در اوايل سال 796 / پايان 1395 حاكم بصره گرديد .\r\nهنگامى كه نيروهاى تيمور شورش سبزوار / اسفزار را سركوب كردند به طرف سيستان راندند .\r\nآنان پس از جنگى سخت ، مركز شهر سيستان را متصرف شدند و آنجا را چپاول و بعد با خاك يكسان كردند . آنان سپس اين سرزمين را به ويرانه بدل نمودند و بخصوص امور آبيارى آنجا را كه براى كشاورزى حياتى بود از بين بردند ؛ يعنى عاملى كه تا به روزگار ما يكى از مهمترين عوامل عقب‌ماندگى اين منطقه گرديده است . قندهار نيز به هنگام برگشت قشون به سرنوشت مشابهى دچار شد .\r\nقسمتى از نخستين مقطع عمليات تيمور عليه ايران ، يكى ديگر از پيشرويهاى او به شمار مىرفت . اين پيشروى كه در سال 786 / 1384 شروع شد ، تيمور را پيش از همه وارد مازندران كرد . لقمان شاهزاده ايلخانى و پسر طغاتيمور كه خودش يك زمانى در سمرقند به تيمور پناه برده بود ، از طرف او حاكم استرآباد شد . امّا اين قضيه صرفا هدف اين تجاوز نبود . تيمور به پيش تاخت و عليه سلطان احمد جلايرى در آذربايجان وارد جنگ شد ؛ ليكن در اين لشكركشى و لشكركشيهاى بعدى نتوانست وى را به اسارت خود درآورد . باوجود اين تيمور در نتيجه فرار سلطان احمد ، در فتح سلطانيه پايتخت قديمى ايلخانان دچار اندكى مشكل شد و پيشروى خود را در آنجا متوقف ساخت . پس از اينكه به زمستانگاه خود در رى برگشت ، عازم سمرقند شد . ايران بر اثر سه يورش معروف تيمور به زانو درآمد يورش سه ساله در سالهاى 90 - 788 / 8 - 1386 ؛ يورش پنجساله در خلال سالهاى 8 - 794 / 6 - 1392 و يورش به اصطلاح هفت ساله كه در 4 شعبان 801 / 11 آوريل 1399 شروع شد « 1 » . به اين يورشها در آينده خواهيم پرداخت .\r\n\r\n\r\n","description":"","footnote":"\r\n( 1 ) - وقتىكه تيمور در 18 فوريه 1405 م . مرد ، شش سال از اين يورش بزرگ مىگذشت و هفتمين سال آن سيزده روز قبل يعنى در 4 شعبان 807 / 5 فوريه شروع شده بود . از اين رو اصطلاح « يورش هفت ساله » به اين يورش تا حدودى بااشكال همراه است ، مگر اينكه تيمور واقعا يك چنين طرحى را به مدت هفت سال در نظر داشته است .\r\n","page_name":" 60 ","page_number":60},
  {"content":"\r\n\r\n\r\n3 - انگيزش و شيوه عمليات\r\nدر اينجا به تشريح و ارزيابى مهمترين مراحل عمليات نظامى تيمور مىپردازيم كه در مدتى كمتر از پنجسال سيطره خود را بر شرق و جنوب شرقى ايران يعنى مازندران ، شرق و غرب خراسان و سيستان بسط داد . پيشتر برخى از ويژگيهاى عملياتى بروز كرده بود و شمارى از اين ويژگيها در عمليات بعدى نيز عليه ايران چهره نمود . آنچه ويژگى چشمگير داشت ، تدارك كامل هريك از اين عمليات بود . بديهى است كه تيمور همه امكانات نظامى را با دقت در نظر مىگرفت و وسايلى را كه لازمه يك چنين عملياتى بود ، فراهم مىكرد . البته امكان چنين عملياتى بدون بازديد مقدماتى مقدور نبود . افرادى از فرقه‌هاى مختلف اسلامى مانند دراويش و قلندران سهم عمده‌اى در جمع‌آورى اطلاعات سرى نظامى داشتند . تيمور سنى از نظر گرايشهاى شخصى مذهبى تا حدودى بىاعتنا بود ؛ ولى او با اولياى اسلام برخوردى توأم با احترام محض داشت . بازماندگان خاندان پيامبر ، حضرت محمد ( ص ) يعنى سادات و شيوخ ، صوفيان ، دراويش و قضات همه از حمايت و پشتيبانى ويژهء او برخوردار بودند . زمانى كه تيمور يورشهاى وحشتبار خود را براى تصرف شهرى شروع مىكرد ، جان و مال اين افراد از تعدى و تجاوز مصون بود . حتى در ايام جمع‌آورى ماليات و هنگامى كه مردم عادى با تهديد به مرگ و يا شكنجه براى افشاى مخفيگاههاى داراييشان مجبور به تأديه پول و ساير علقه‌هايشان به تيمور بودند ، آنان آزادانه در كوچه‌ها و ميدانها رفت‌وآمد مىكردند . در واقع آنان گاهى هم در مورد قربانيان نوكران تيمور پادرميانى مىكردند و به موفقيتى هم نائل مىشدند . آنان خود به خود از اين امتيازات وافر سپاسگزار بودند و تيمور نيز در مواقعى كه نيازمندشان مىشد ، روى آنان حساب مىكرد . مهاجرت اين طبقه از مردم از جايى به جاى ديگر و تشكيلات وسيع طريقتهاى آنان ، اعمال ايده‌آلى براى بازرسى مقدماتى امور در اختيار تيمور قرار مىداد .\r\nاهداف ماجراجوييها و يورشهاى تيمور متفاوت بود : يا براى بر طرف كردن تهديدهاى پيوسته نظامى ازجمله تهديدهاى آلتين اردو بود ؛ و يا براى تأمين نفوذ سياسى بود كه در هند و آناتولى رخ داد ؛ و يا اينكه در رويارويى با رقيبان خطرناكش در سرزمينهاى چغتاى به تحميل قدرت خويش پرداخت ، نظير آنچه در كشمكش عليه اميران قراوناس و ماوراء النهر و تسليم خوارزم رخ داد . با وجود اين در يورش به ايران هيچ‌كدام از اين اهداف كارساز و دخيل نبود . هنگامى كه تيمور پيشروى به خراسان را آغاز كرد هرگز در انديشه ضميمه ساختن اين منطقه به قلمرو تحت نفوذ خود\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nنبود ؛ اين مسأله از تلاشهاى او براى حفظ ساختارهاى موجود سياسى به جاى نابودى آنها كاملا روشن مىشود . هدف او خنثى ساختن ساير اميران يعنى گسترش دامنه نفوذش براى ايجاد تحت الحمايه‌ها بود . البته اميران به اجبار استقلال خود را از كف دادند و ملزم به پرداخت مبالغ هنگفتى ماليات شدند . با اينكه عمر يكى از تحت الحمايه‌ها يعنى سربداران سبزوار مدت زمان طولانى ادامه يافت و حال آنكه دولت تحت الحمايه ديگر يعنى حكومت آل كرت و قلمرو جانى قربان بىدرنگ حسابشان پاك شد ؛ ولى اين امر فقط در نتيجه شورشهايى بود كه پس از برگشت تيمور رخ مىداد .\r\nبا اين همه قدرت متزايد سياسى به هيچ‌وجه يگانه انگيزه يورش تيمور به ايران نبود بلكه ملاحظات اقتصادى هم سهم عمده‌اى داشت . در اين مورد بايد وضعيت اقتصادى ماوراء النهر چغتاى را در نظر گرفت . چنين مىنمايد كه براى ايران بعيد نبود كه حتى پس از سه دهه نابسامانى و جنگ خانگى ، خرابيهاى امپراتورى ايلخانى را كاهش ندهد ؛ امپراتورىاى كه در نتيجه اصلاحات غازان خان به سطح والايى از تحول و توسعه دست يافته بود . چغتائيان از نظر فرهنگى هم در مقايسه با مردم ايران بسيار عقب افتاده بودند . بنابراين تصور اين مسأله منطقى است كه تيمور با ذهن وقاد خود درصدد بوده تا وضعيت را به نفع سرزمين خويش - آسياى مركزى - برگرداند . هدف او اين بود كه در حد ممكن براى استحكام بنيادهاى پيشرفت اقتصادى و شأن و شوكت بخشيدن به قدرت و اقتدار خود ، تمامى مواد و دارايى منقول را به ماوراء النهر منتقل سازد . پيشروى او در ايران براى تهاجمات چپاولگرانه بود ، امّا اين تهاجمات با دقت تمام انجام مىشد و بر طبق طرحهاى شخص قبلى جامه عمل به خود مىپوشيد ؛ و اين كار وى بر خلاف تهاجمات اقوام صحرانشين بود كه براى غارت دارايى جمعيتهاى يكجانشين صورت مىگرفت . بنابراين وسايل لازم براى توسعه اقتصادى ماوراء النهر و تبديل سمرقند و پايتخت تيمور به يك مادرشهر باشكوه و شايسته يك سلطان ، از ايران و ساير كشورها تهيه شد . تيمور در واقع در پى آن نبود كه شهرهاى مفتوحه را عارى از همه چيز كند و يا ذخاير و مواد با ارزش آنان را مصادره نمايد ، بلكه دارايى منقول از هر نوع را كه شامل اسبان سوارى ، چهارپايان باربر ، حيوانات اهلى ، اغنام و احشام ، اسلحه ، سيورسات و امتعه قابل مصرف نيز مىشد ، ضبط كند . از نظر او نيروى كار انسانى و نيز اسيرانى كه مىتوانستند به صورت غلام در خدمت او باشند بخصوص افراد كارآمدى چون اهل حرف و پيشه‌ورانى كه مىتوانستند موجب رشد و تحول سرزمين‌اش شوند ، از اهميت ويژه‌اى برخوردار بودند ؛ عالمان و فقيهان نيز از اين امر مستثنى نبودند .\r\nتوصيفات جنبه‌هاى اقتصادى فتوحات تيمور با آنچه در كتابها آمده همخوانى دارد . هيچ‌كدام\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nاز آنها دروغ نيستند ، ولى تا حدود زيادى مختصر و فاقد اطلاعات انضمامى هستند . تحقيقات و پژوهشهاى جديد تصوير را هرچه بيشتر شفافتر كرده است و با اينكه آنها از حيث نكات جزئى متفاوت هستند ، ولى نكته قابل استنباط و چشمگير آنها رويكرد كاملا منظم و دقيق تيمور است . اين پژوهشها ، روشهايى را كه براى اخذ ماليات ، فديه ، و عوارض عمده و يا مصادره اموال و املاك به كار مىرفت ، روشن مىسازند ؛ حتى در آنها دامنه موفقيت اين ضوابط در موارد استثنائى نيز قابل رؤيت است . به‌علاوه ، اين پژوهشها چگونگى ابزار رهبران نظامى را براى نظارت بر وحشيگرى سپاهيانشان در زمانى كه خطر تأثير وارونه اعمال مأموران ماليات وجود داشت ، و چرايى آزاد گذاشتن آنان را در مواقع مقتضى يعنى زمانى كه انتقام ديگر كارآيى نداشت و يا امتيازاتى بايد براى حفظ روحيه جنگاورى سپاهيان داده مىشد ، روشن و برملا مىسازند .\r\nيكى از عادتهاى معمولى قشون در هنگام گذر از يك سرزمين ، نابودى آن بود ؛ امّا اشاره گاهگاهى به نوعى نظم ضرورى مىرساند كه آنان با يك شيوه نامنظم به اين كار دست نمىزدند ، تا آنجا كه براى آنان مقدور بود فهرستى از مشاغل و مؤدّيان مالياتى تهيه مىكردند تا اساسى براى وضع ماليات باشد .\r\nمسئوليت اجرا و پيگيرى وضع ماليات بر عهده محصلان ديوان اعلى گذاشته مىشد و آنان نيز با همكارى نظاميان كار خود را به انجام مىرساندند . نخستين اقدام آنان بستن تمام دروازه‌ها بجز يك دروازه بود و اغلب هم ساكنان محل را محصور مىكردند . به هرحال آنان اين كار را به دو منظور انجام مىدادند : ( 1 ) از فرار ساكنان و يا انتقال داراييشان كه مشمول ماليات بود جلوگيرى كنند ؛ ( 2 ) جلو سپاهيانى را كه دوست داشتند پيش از موعد مقرر وارد شهر شده و آن را چپاول و غارت كنند ، بگيرند . محصلان مالياتى به همراهى شكنجه‌گران به مناطقى از شهر كه مشمول ماليات شده بود ، وارد مىشدند و با مصادره پول و دارايى مردم به تجسس خانه‌ها مىپرداختند و از كسانى كه مظنون به پنهان كردن اشياء باارزش بودند و يا اطلاعاتى درباره افرادى كه مشمول ماليات بودند داشتند ، اعتراف مىگرفتند . مالياتهاى دريافت شده به مراكز خاصى منتقل شده و ثبت مىگرديد و سپس تحت نظارت اميران مسئول ارسال مىگرديد . از آنجا كه وسايل موجود حمل‌ونقل براى انتقال داراييهاى مصادره شده كافى نبود ، لذا بازرسى شديد خاصى براى يافتن چهارپايان باربر انجام مىشد . مال امانى كه مردم يك شهر با تأديه آن از چپاول و غارت مىرستند ، در بين اميران تقسيم مىشد . تيمور هميشه تلاش مىكرد تا مردم شهرهاى مفتوحه را قانع كند كه مال امانى به او بپردازند و همين مىرساند كه ملاحظات اقتصادى براى او ارجح به امور ديگر بود . بديهى است كه يكى از مسايل مهم براى تيمور تمايل به تغذيه مالى قشون خودش بود ؛ امّا بالاتر از همه او با تأمين\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nغنايم و يا ماليات مفروضى سروكار داشت كه در نتيجه غارت شهر كاهش مىيافت ( و يا كاملا از بين مىرفت ) و اين غارت شهر ناگزيرانه پس از تصرف شهر رخ مىداد . قاعده اين بود كه وقتى مأموران ديوان ، ماليات مورد نياز خود را مىگرفتند ، با يك اشاره خاص ، دست سربازان در غارت شهر باز گذاشته مىشد ؛ امّا هنگامى كه شهرى با يورش وحشتناكى تصرف مىگشت ، يك چنين نظم و قاعده‌اى ديگر كارساز نبود . تيمور زمانى كه مذاكرات تسليم با ناكامى مواجه مىشد ، به نيروى نظامى متوسل مىگشت ، امّا وقتى كه يك چنين واقعه‌اى رخ مىداد ، با بيرحمى تمام وارد عمل مىشد و به ساكنان شهر كمترين رحمى نمىكرد .\r\nجنبه‌هاى اقتصادى و تشكيلاتى فتوحات تيمور ( ويژگى كلى فتوحات ، نه فقط فتوحات ايران ) تاكنون اين مايه روشن و صريح نشده بود . شايد دليل پوشيده ماندن اين جنبه از لشكركشيهاى تيمور در اين قضيه باشد كه توصيف اعمال ظالمانه و وحشيانه‌اى كه در گزارشها آمده ، توجه انسان را از اين جزئيات باز مىداشت . از سوى ديگر ، رويكرد اقتصادى به وقايع مجال پنهان‌سازى اين واقعيت را كه بيرحميهاى وحشيانه يك امر عادى بوده است ، نمىداد . در واقع يكى از مورخان مىنويسد كه « امير كبير [ امير تيمور 
  ] ترور را وسيله حكومت « 1 » » و بالاتر از همه وسيله جنگ روانى مىدانست .\r\nتيمور زمانى كه مذاكراتش با مردم شهرى به نتيجه نمىرسيد و يا مأمورين گسيل شده او در داخل شهر مفتوحه مورد حمله قرار مىگرفتند يا به قتل مىرسيدند ؛ و يا هنگامى كه مردم با حمله به نيروهاى تيمور در بيرون شهر از مذاكره خوددارى مىكردند و يا اينكه مردم شهر مغلوب عليه مهاجمان غالب قيام مىكردند ، وحشتناكترين بيرحميها را در خلال انتقامكشى مرتكب مىشد . در چنين مواقعى ، گوشمالى حالت قتل عام به خود مىگرفت و تمام مردم شهر از دم تيغ مىگذشتند .\r\nپس از كشتار مردان ، همه زنان ، پسران و دختران مورد تجاوز قرار مىگرفتند ؛ ولى اين عمل هم بالضروره حاكى از آن نبود كه از قتل رهايى يافته‌اند . فقط سالخوردگان و كودكان زير پنجسال شانس زنده ماندن داشتند ، البته با اين شرط كه بعدها از گرسنگى تلف نشوند . به سخن ديگر ، ساكنان شهرهاى مفتوحه بخشى از غنايم به شمار مىآمدند و به صورت غلام و برده خريد و فروش شده و به ماوراء النهر گسيل مىگشتند . شمارى از آنان ( اغلب از هردو تن يكى ) از ضعف ، گرسنگى و يا بيمارى در راه مىمردند .\r\nكله منارهايى كه تيمور در خارج دروازه شهرهاى گوشمالى شده برپا مىكرد ، نماد مستقيمى از وحشيگرى لجام گسيخته وى بود . بدترين نمونه از اين نوع كله منارها در اصفهان برپا شد كه در سال\r\n\r\n\r\n","description":"","footnote":"\r\n( 1 ) - اوبن ،  « Comment Tamerlan Prenait villes »  ، ص 122 .\r\n","page_name":" 64 ","page_number":64},
  {"content":"\r\n\r\n790 / 1388 مردم آنجا محصلان مالياتى تيمور را مورد حمله قرار دادند . حافظ ابرو مورخ اين دوره ، كه گزارشهاى تاريخى او از صحت و درستى خاصى برخوردار است ، گزارش مىدهد كه پس از پايان انتقامكشى تيمور ، همراه يكى از دوستانش نيمى از پيرامون شهر را گشته و بيست و هشت كله منار را شمرده كه هركدام دست كم با هزار و پانصد كله برپا شده بود . او به همين‌سان به كله منارهاى مشابه در سمت ديگر شهر اشاره مىكند كه البته شمار آنها چشمگير نبوده است . در منابع شمار افرادى كه به دست قشون تيمور در اصفهان به قتل رسيدند ، 70000 نفر قلمداد شده كه چندان هم بعيد نمىنمايد . تيمور هميشه قتل عامى را كه مغولان در فتوحات خود داشتند ، الگوى خود مىدانست : يعنى قتل عامهاى خاورميانه و خاور نزديك ؛ ولى هيچ‌كدام از آن قتل عامها به پاى بيرحميهاى غيرانسانى تيمور نمىرسيد . هيچ‌كدام از اين قتل عامها از نظر وحشيگرى به پاى قتل عام سبزوار / اسفزار كه پس از سركوبى قيام صورت گرفت ، نمىرسد . « قريب دو هزار كس زنده گرفتند و در زير گل توده نهادند و برين موجب سياستى به تقديم رسانيدند كه تا قرنها عبرت عالميان باشد « 1 » . »\r\nبعيد نبود كه بعد از فتح ناحيه ، كوچ و مهاجرت اجبارى در سطح وسيعى رخ دهد « 2 » . اهميت اين كوچ اجبارى را به سادگى مىتوان دريافت ، ولى به احتمال زياد و به‌عنوان يك قاعده به دلايل امنيتى صورت مىگرفته است . تيمور اين معامله را با گروهى از جانى قربانيها انجام داد كه پيشتر در اين مورد مطالبى گفته شد ؛ و شايد همچنين سياستى را عليه قراتاتارها اعمال كرده باشد چنان كه آنان را در سال 806 / 1403 از آماسيه و قيصريه به آسياى مركزى كوچانده است « 3 » .\r\nاصولى كه تيمور در سيطره بر ايران به كار بست چنان شديد بود كه انعطاف در آن را جز استثنا نمىتوان پذيرفت . گاه‌گاه شهرى شورش مىكرد مانند يزد در سال 798 / 1396 ؛ و مىتوانست از انعطاف تيمور بهره بگيرد . وقتى يزد شورش كرد ، تيمور دستور داد كه نه شهر را غارت كنند و نه مالى امانى از آن بگيرند و حتى مالياتى را كه در اين مورد به شهر بسته بودند به مدت دو سال ببخشند . از سوى ديگر ، هزاران نفر از اهالى شهر در خلال محاصره و تصرف نهايى آن ، از\r\n\r\n\r\n","description":"","footnote":"\r\n( 1 ) - شامى ، جلد اول ، ص 91 .\r\n( 2 ) - رجوع كنيد به مورد صوفيان روملو كه از بازماندگان اسيران آزاد شده جنگ آناتولى بودند . تيمور در موقع بازگشت از لشكركشى عليه بايزيد . در بهار سال 806 / 1404 آنان را بنا به درخواست خواجه على اردبيلى رهبر صفويان بخشيد ( هينتس ،  Irans Aufstieg  ، صص 15 به بعد ) ؛ در مورد صحت اين ديدار نگاه كنيد به : هورست ، « تيمور و خواجه على » ، صص 25 ، 38 ؛ به صفحات بعد اين كتاب نيز رجوع كنيد .\r\n( 3 ) - در مورد جزئيات نگاه كنيد به : بارتولد ، « تاتار » در دانشنامه اسلام ، چاپ اول . تاريخ متأخر اين گروه ايلياتى در كتاب رويمر ، شمس الحسن ، ص 97 آمده است .\r\n","page_name":" 65 ","page_number":65},
  {"content":"\r\n\r\nگرسنگى جان سپرده بودند . يزد مركز توليد منسوجات بود و شايد هم دليل انعطاف تيمور با اهالى شهر در اين امر نهفته باشد ، چون تيمور به صنايع محلى نياز داشت . حمام خونى كه در شمارى از شهرها راه افتاد ، جمعيت آنها را به شدت كاهش داد و اقتصادشان را به باد فنا داد . با وجود اين ، اكثر اين شهرها پس از مدت كوتاهى وضع خود را سامان بخشيدند . احتمالا دليل اين امر در نتيجه آن بوده كه تيمور حتى پس از قتل عام مردم يك شهر ، محدوديتهايى را در اعمال شدت عمل دلبخواهى تحميل و توصيه مىكرد كه اين محدوديتها انجام شود . چنان‌كه پيشتر متوجه شديم ، سادات ، شيوخ ، قضات و ساير اعضاى طبقات مذهبى در مقابل قتل و غارت مصونيت داشتند . حتى پيشتر از شهرى صحبت كرديم كه اعيان و اصول آن از رفتار استثنايى برخوردار شدند يعنى هرات در سال 783 / 1381 . در واقع ، اعضاى برجسته طبقه اشراف شهر و يا بنا به اصطلاح منابع ، « اغنيا » معمولا همراه با بستگان و نوكرانشان بخشوده مىشدند : پشتيبانى و حمايت تيمور از اين قشر اجتماعى در برابر سرنوشتى كه ساير اهالى شهر با محاصره نظامى شهر دچار آن مىشدند ، براى او غيرمتعارف نبود .\r\nبين طراحى يورشهاى تيمور به ايران و ساير اقدامات نظامى او از قبيل لشكركشى عليه آلتين اردو ، هند و آناتولى ، هيچ نوع مقايسه مستقيم نمىتوان انجام داد . اين مسأله حتى در مورد عمليات آغازين وى كه پيشتر مورد بحث قرار گرفت نيز صادق است . استيلا بر آل كرت در هرات ، روبيدن جانى قربان و همراهى و شركت با سربداران سبزوار ، را نمىتوان از تهاجمات غارت برانگيز به شمار آورد ؛ گرچه نتايج آن‌ها غنايم زيادى در اختيار او قرار داد . حتى هدف تيمور از اين لشكركشيها ، دستكم در آغاز ، ضميمه اين نواحى به سرزمينهاى تحت سلطه خود نبود . هدف تيمور اين بود كه با خنثىسازى اين تنه‌هاى سياسى مستقل ، آنان را تحت‌الحمايه چغتاى سازد ( به تعبير دقيق كلمه ) . مىتوان نخستين هجومهاى او را به سيستان ، گرگان و مازندران مانورهاى حاشيه‌اى دانست تا به مناطق اصلى خراسان امنيت بخشد . چنان كه اشاره شد ، موفقيت تيمور در تصرف شرق ايران در گرو چندين عمليات طرحريزى شدهء دقيق بود . در مورد اعمال يك شيوه سنجيده و حساب شده از سوى تيمور ، شواهد تاريخى خوبى وجود دارد . او با احتياط گام برمىداشت ؛ چون وضع داخلى ماوراء النهر به تدريج رو به ثبات مىرفت و وى خطرى از سوى همسايگانش اردوى سفيد ، اردوى زرين در شمال و مغولان ، در منطقه رودايلى در شمال شرق احساس مىكرد .\r\n\r\n","description":"","footnote":"","page_name":" 66 ","page_number":66},
  {"content":"\r\n\r\n\r\n4 - آلتين اردو ( اردوى زرّين )\r\nتهاجم سال 786 / 1384 به سلطانيه در جاى خود ثابت كرد كه فتوحات تيمور در شرق ايران صرفا براى برپايى خاكريزى براى امپراتورى چغتائى او نيست ، بلكه يورش آغازينى بر استيلا يافتن بر سرتاسر ايران است . در اين مورد توجه به وضع سياسى آسياى ميانه و به ويژه رابطه تيمور با توقتميش لازم مىآيد . توقتميش پس از برخورد با سلاطين قپچاق به تيمور پناه آورد و تيمور نيز مقدم او را گرامى داشت ؛ البته احترام تيمور به توقتميش به اين دليل نبود كه وى از بازماندگان چنگيز بود ( كه شايسته چنين احترامى هم نبود ) ، بلكه به اين دليل بود كه تيمور متوجه شد اين مسأله بهترين فرصت براى تضعيف موقعيت همسايگان شمالى او ، اردوى سفيد و احتمالا اردوى زرين است . لشكركشيهاى توقتميش كه در خدمت تيمور انجام گرفت همه با شكست قرين بود ؛ ولى سرانجام او بر اردوى سفيد و حتى بر اردوى زرين استيلا يافت . از اين زمان به بعد ، اعمال او كاملا مخالف آنچه تيمور انتظار داشت ، بود . او با هجوم به روسيه و غارت و تخريب مسكو و سپس پيگيرى بلندپروازيهايى در ماوراء النهر و ايران كه به حمله در موازات رود سيحون در شرق و قفقاز در غرب انجاميد ، تلاش كرد تا در منطقه تحت نفوذ خود قدرتى به هم بزند . با اينكه سكه‌هايى از توقتميش وجود دارد كه در سال 785 / 1385 در خوارزم ضرب شده است ، امّا روشن نيست كه حمله او به اين منطقه باعث شده تا تيمور از نخستين يورش خود به آذربايجان صرفنظر كند و به جاى دنبال كردن سلطان احمد جلايرى ( كه از سلطانيه به تبريز فرار كرده بود ) به اجبار به سمرقند برگردد . از سوى ديگر ، منابع حاكى از آن است كه توقتميش به دقت مراقب حركت تيمور در ايران بود و تدارك حمله‌اى را به تبريز فراهم كرد تا اطلاعاتى را از بازگشت او به آسياى مركزى به دست آورد . قشون او پس از رسيدن به دربند در زمستان سال 787 / 6 - 1385 شهر را تسخير و غارت كردند .\r\nدر آغاز يورش سه ساله ، نيروهاى چغتاى پيش از همه به طرف سيحون سوق داده شدند و خطى از حمله‌اى ايجاد كردند كه گويى تيمور در نظر داشته در برابر توقتميش قدرت‌نمايى كند . حال آنكه شواهد زيادى در دست است كه مىرساند تيمور براى رسيدن به اهداف اصلى ، طرح وارونه‌اى را سامان ديده و از طريق قپچاق ، مركز و غرب ايران را هدف حملات خود قرار داده است . در واقع او نيروهاى خود را در درجه اول عليه الوار راه انداخت با اين بهانه كه آنان كاروان زوار مكه را مورد حمله قرار داده و به مخاطره مىاندازند . ولى به احتمال قوى هدف تيمور از هجوم به آنان\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nتأمين راه بين‌النهرين بود ؛ چون اين جاده در جنگ با سلطان احمد جلايرى از اهميت استراتژيك خاصى برخوردار بود . سركوب سلطان احمد در نهايت يكى از اهداف اصلى يورش تيمور به شمار مىرفت . چيزى نگذشت كه سلطان احمد پس از عقب‌نشينى نيروهاى قپچاق ، بار ديگر بر شهر تبريز در تابستان 788 / 1386 با هيچ نوع مشكلى مواجه نشد ؛ ليكن جلايريان كه سپاه و سيورساتشان با حمله توقتميش به تحليل رفته بود ، بار ديگر با پذيرش شكست از دست او گريختند . ساكنان تبريز كه از راه مناسبات تجارى ثروت كلانى به‌هم زده بودند ، مجبور به پرداخت ماليات سنگينى شدند و عالمان ، هنرمندان و پيشه‌وران آن نيز به سمرقند كوچانده شدند . دربار چغتاى سرتاسر تابستان را در تبريز گذرانده و حاكمان مناطق مجاور نيز از در اطاعت در آمدند . امير ولى كه همچون سلطان احمد فرمانده شهر تبريز ، از برابر نيروهاى توقتميش فرار كرده بود ، در مازندران طغيان كرد ؛ اما طغيان او سركوب گشت و سران اين طغيان اسير شدند و از دم تيغ گذشتند . محمد سلطان برادرزاده تيمور سرانجام حاكم آنجا شد و بعد از آن نيروهاى چغتاى حركت كردند .\r\nتيمور در اين زمان يورش به گرجستان را آغاز كرد كه نخستين حمله از شش حمله بود ؛ و هدف از آن نيز نه فقط استيلا بر مردم اين منطقه و بهره‌گيرى از منابع آنان ، بلكه قطع ارتباط جاده‌اى نيز بود كه نيروهاى آلتين اردو براى حمله به ايران از آن استفاده مىكردند . منطقه گرجستان در نتيجه اين حمله به توبره كشيده شد و از جمعيت خالى گشت . گرجيها كه دين مسيحى داشتند معمولا افراد جنگاورى بودند ، ولى در برابر چغتاييهاى وحشى كارى از پيش نبردند . شهر تفليس كه تسخير آن ممكن نبود و سرسختانه دفاع مىكرد ، در نخستين يورش توفانى در هم ريخت . شاه بگرات پنجم  ( Bag rat )  همراه همسرش آناكومننا  ( Anna Comnena )  شاهزاده خانم طرابوزانى اسير شد . او با پذيرش اسلام از خطر مرگ رهايى يافت ؛ امّا بعدها از دين اسلام برگشت و در نتيجه سرزمين او به توبره كشيده شد .\r\nنيروهاى قپچاق در فصل زمستان بار ديگر از طريق دربند به ايران حمله‌ور شدند . ميرانشاه آنان را در هم كوبيد و بعد همراه اسيران وارد قراباغ ( يكى از مناطق ارمنىنشين كه تيمور در آنجا زمستانگاه كرده بود ) ، شد . تيمور بر خلاف انتظار و برعكس عادت هميشگى خود ، با اسيران راه مسالمت در پيش گرفت . او آنان را با يك هشدار و اخطار ساده آزاد ساخت و آخرين تلاش خود را براى رضايت توقتميش به كار برد و او را از دشمنيهاى بيشتر برحذر داشت ؛ و توقتميش نيز بار ديگر مرهون نعمات حامى سابق خود گرديد .\r\n\r\n","description":"","footnote":"","page_name":" 68 ","page_number":68},
  {"content":"\r\n\r\n\r\n5 - افول آل مظفر\r\nشاه شجاع مظفرى اندكى پيش از مرگ ، ايلچيان رسمى نزد تيمور فرستاد و عطوفت و حمايت او را براى اعضاى خاندان خود خواستار شد . بىاعتمادى تيمور به حاكمان بيگانه و دسيسه‌هايى كه بعضى از منسوبان شاه بيمار مظفرى نسبت به او نشان دادند ، باعث شد وى وقعى به اين توصيه ننهد .\r\nتيمور پس از درگيريهاى ارمنستان و گرجستان ، انتظار مىرفت كه تعقيب سلطان احمد جلايرى را در بين النهرين دنبال كند ، ولى تصميم گرفت كه پيش از همه نظم و ترتيب را در مناطق مركزى ايران كه در يورشهايش پيشبينى نشده بود ، برقرار سازد . از اين رو نامه‌اى به زين العابدين على فرزند و جانشين شاه شجاع فرستاد و اعلام وفادارى شاه شجاع را به او يادآورى نمود . از آنجا كه اين كار وى ثمرى نداشت ، لذا به سمت اصفهان راند و حاكم آنجا مظفر كاشى كليد شهر را به دو تسليم كرد .\r\nاصفهانيان از دست محصلان مالياتى تيمور بيش از حد صدمه ديدند و لذا عليه آنان شوريدند و با اين كار خود خشم تيمور را برانگيخته و موجبات قتل عام مردم شهر را - كه در بالا ذكر شد - فراهم ساختند . زين العابدين با رسيدن تيمور از پايتخت خود شيراز فرار كرد و تصميم گرفت راهى بغداد شود . او در نزديكى شوشتر با پسر عم خود شاه منصور روبه‌رو شد ؛ شاه منصور نخست با روى خوش پذيراى او گرديد ولى بعد اسيرش ساخته و به زندانش افكند . در اين شرايط شهر شيراز به راحتى در اختيار قشون جغتاى قرار گرفت . شاه منصور سپس به همراه عماد الدين احمد و ساير شاهزادگان مظفرى و حاكمان محلى ، در شيراز وارد دربار تيمور شدند تا به فاتح شيراز اعلام وفادارى كنند . تيمور همچون گذشته ، در اين مورد نيز تصميم گرفت تا اعضاى خاندان حاكمه پيشين را در مقام حاكمان فرودست خود ابقا كرده و به آنان مجال ادامه مقامشان را بدهد . در اين مورد يك چنين عملكردى مقرون به صرفه بود ؛ چون گزارشهايى از تهاجم توقتميش رسيد و تيمور به اجبار بىدرنگ به ماوراء النهر برگشت . تيمور اداره شيراز را به نصرت الدين شاه يحيى برادرزاده شاه شجاع واگذار كرد .\r\nبديهى است كه موفقيتهاى تيمور در ماوراءالنهر و ايران و حمام خون اصفهان و غارت شيراز هيچ‌كدام درس عبرتى براى مظفريان نشد ؛ چون به محض اينكه چشم تيمور را دور ديدند ، دشمنى ديرينه خود را بروز دادند . شاه منصور يكى از شاهزادگان بيباك درصدد احياى قلمرو از دست رفته و كهن آل مظفر برآمد . او پيش از همه بر شيراز مستولى شد و شاه يحيى به اجبار به يزد متوارى گشت . سپس ابركوه را تصرف كرد ؛ ولى تلاش او براى استيلا بر اصفهان با موفقيت قرين نشد و لذا\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nبه شيراز برگشت . در ضمن زين العابدين از زندان فرار كرده و به اصفهان آمد و اهالى اصفهان استقبال گرمى از او به عمل آوردند . شاه يحيى پسر عم او ، درصدد برآمد تا با او و سلطان احمد حاكم كرمان ، عليه شاه منصور متحد گردد . مذاكرات در 23 صفر 793 ( شروع در 8 ژانويه 1391 م . ) در سيرجان « 1 » و در خانه حاكم محلى آنجا به نام ابو اسحاق - يكى از مظفريان - صورت گرفت . باوجود اين جبهه متحدى كه عليه شاه منصور شكل گرفته بود ، به زودى از هم پاشيد .\r\nهنگامى كه آنان با قشون شاه منصور در نزديكى فرگ در مرز كرمان برخورد كردند ، نيروهاى شاه يحيى در آن مكان نبودند و سلطان احمد به سمت نيريز برگشت و بدينسان با فرزندش غياث همراه گرديد . او سرانجام در فسا وارد نبرد شد ، ولى شكست خورده و به كرمان فرار كرد . زين العابدين نيز در جاى خود به اصفهان برگشت ؛ در حالى كه شاه منصور در پى او بود . او هنگامى كه درصدد فرار به سوى خراسان بود ، حاكم محلى رى موسى جوكار او را دستگير ساخته و به شاه منصور تحويل داد ؛ شاه منصور نيز او را كور كرده و در قلعه سفيد زندانى كرد . شاه منصور يك سال بعد يزد را به توبره كشيد و حومه آن را ويران ساخت . سپس در پشت دروازه‌هاى كرمان ظاهر شد و تلاش كرد تا سلطان احمد و شاه يحيى را كه در كرمان پناه گرفته بودند ، متقاعد سازد كه به او بپيوندد و عليه تيمور متحد گردند . زمانى كه تلاشهاى او با ناكامى مواجه شد به خوبى دريافت كه در موقعيتى نيست تا شهر را تسخير سازد ؛ به همين دليل به شيراز برگشت تا در آنجا به تقويت نيروهاى خود بپردازد .\r\nاو در هر زمان كه زمينه فراهم بود ، حملات خود را به يزد و كرمان تجديد مىكرد ولى غير از غارت و تخريب چيزى نصيب او نمىشد . او در تصرف كرمان ناكام ماند و گفته شده كه دليل آن پناهنده شدن شمارى از فرماندهان وى به سلطان احمد بوده است .\r\nهنگامى كه تيمور در 14 ذو القعده 794 / 3 اكتبر 1392 ماوراء النهر را ترك گفت و يورش پنجساله خود را به ايران آغاز كرد ، وضع فارس ، عراق عجم و كرمان بدين منوال بود . او در اين هنگام با قدرتهايى درگير شد كه در نبود او ايران را مورد هجوم قرار داده بودند . تيمور حتى به نبرد با كسانى برخاست كه به كمك گردنكشان داخلى آمده و تقويتشان كرده بودند يعنى خانان آلتين اردو ، خانان مغولستان و حاكم خوارزم . از آنجا كه اين لشكركشيها ارتباط چندانى به تاريخ ايران ندارد ، لذا اشاره مختصر به آنها براى بحث ما كافى خواهد بود . در آن زمان قدرت نبوغ نظامى تيمور چنان در همه جا پخش و پراكنده شده بود كه فقط خبر رسيدن او كافى بود تا قشون مخالفان\r\n\r\n\r\n","description":"","footnote":"\r\n( 1 ) - در مورد جايگاه سيرجان كه آ . آ . ك . وزير كرمانى ( سالاريه ) ( تهران ، 1340 / 1961 ) آن را قلعه سنگ مىنامد ، نگاه كنيد به : اوبن ،  « Deux Sayyids »  ، ص 13 ، يادداشت او « مسأله سيرجان در قرن سيزدهم ميلادى » ، در  stIr  ، شماره 6 ( 1977 م . ) ، صص 90 - 285 .\r\n","page_name":" 70 ","page_number":70},
  {"content":"\r\n\r\nاز هم بپاشد و تلافى غارت و چپاول ماوراء النهر حاصل شود . امّا او كسى نبود كه اجازه آرامش چيزى را در آنجا بدهد . او تهاجمى را عليه خوارزم تدارك ديد و اورگنج پايتخت باشكوه اين سرزمين را غارت و به ويرانه‌اى تبديل كرد و ساكنانش را اسير ساخته و آن را از جمعيت خالى نمود .\r\nاين تهاجم به سلسله محلى صوفى خاتمه بخشيد و سليمان صوفى آخرين نماينده آن به آلتين اردو پناهنده شد . تيمور بعد از دو لشكركشى عليه مغولستان كه سلطنت آن در اختيار خضر خان بود ، حمله‌اى را عليه توقتميش تدارك ديد . او در رأس نيروى سنگينى به طرف قپچاق راند و در كنار رود قندرچه در شمال شهر سمر شكست سختى به تحت الحمايه سابق خود وارد ساخت ( 15 رجب 793 / 18 ژوئن 1391 ) . با اينكه توقتميش شكست خورد و وادار به فرار شد ، ولى اركان قدرت او به هيچ‌وجه از هم نپاشيد و وقايع بعدى نيز اين مسأله را به خوبى نشان داد . تيمور خان جديدى را با حمايت خود به حكومت گماشت ، ولى اين كار نتيجه پايايى نداشت ، چون مدتى نگذشت كه قشون چغتاى بار ديگر رانده شدند .\r\nباوجود اين يكسال بعد تيمور توانست بار ديگر به سمت غرب براند ؛ بدون اينكه نگران وضع سمرقند و ماوراء النهر باشد ؛ و حركت او را فقط بيمارى سختى به تعويق انداخت . اگر به گزارش يزدى در ظفرنامه اعتماد كنيم ، راهى كه تيمور در پيش گرفته بود او را به گرگان و مازندران رهنمون شد . آن « سادات رافضى » كه وى در آنجا به قتل آورد ، به احتمال از پيروان فرقه حروفيه بوده‌اند .\r\nمؤسس اين فرقه ، فضل الله ابوالفضل كه ميرانشاه پسر تيمور او را در ماه ذو القعده 796 ( شروع در 6 نوامبر 1393 ) با دستهاى خود در قلعه النجق نزديك نخجوان به قتل رسانيد ، از اهالى استرآباد بود و پيروانى در اين منطقه داشت « 1 » . با وجود اين ، كشتار « سادات رافضى » در مازندران كارى بسيار جزئى بوده است . هدف پيشروى تيمور ، در اساس آل مظفر و يا به عبارت دقيقتر عليه يكى از فعالترين نمايندگان اين خاندان يعنى شاه منصور بود . اگرچه معنى اين كار درگيرى با خويشان خود بود ، ولى شاه منصور براى برقرارى دوباره سلطه سياسى سلسله خويش از هيچ كارى رويگردان نبود ؛ و اين امر مخالفت آشكار با تيمور به شمار مىآمد . هنگامى كه شاه منصور خبر ترك سمرقند تيمور را شنيد و نيز اقدامات او را در مازندران و پيشروى بعدى او را ، پيش از همه در صفر سال 795 / در پايان دسامبر 1392 ، از راه دامغان ، رى ، كردستان ، و بروجرد ، سرانجام اصفهان را پايگاه تدافعى خود قرار داد . با اين وصف ، ملوك سربدار كه متحد او شده بودند ، قانع‌اش ساختند كه اين نقشه را رها كرده و شيراز را مركز عمليات خود قرار دهد . او ملوك سربدار را داروغه شهر\r\n\r\n\r\n","description":"","footnote":"\r\n( 1 ) - ريتر ،  « Die Anfange der Hurufisekte »  ؛ اوبن ،  « La Fin de L'etat SarbaDAR »  ، ص 100 .\r\n","page_name":" 71 ","page_number":71},
  {"content":"\r\n\r\nكاشان كرد تا عهده‌دار حفاظت از مرز شمالى منطقه آل مظفر باشند و از حركت نيروهاى چغتاى او را مطلع سازند . تيمور در ربيع الثانى 795 / اول مارس 1393 به دزفول و شوشتر راند و خواجه مسعود سربدار را حاكم آنجا ساخت . او بر سر راه خود ، زين العابدين را از قلعه سفيد نجات داد و با او مهربانى كرد و قول داد كه انتقام او را از شاه منصور بكشد . شاه منصور با رسيدن چغتائيان در وهله اول شيراز را ترك گفت ؛ امّا بهتر آن ديد كه بازگشته و با تيمور روبه‌رو گردد ؛ و با شجاعت تمام در رأس يك نيروى نظامى ضعيف كه شمار آنان هرچه بيشتر كاهش يافته بود ، به مقابله و جنگ بپردازد . او كه چندين زخم برداشته بود ، سرانجام رو به شيراز فرار كرد ولى به وسيله نيروهاى شاهرخ - پسر تيمور - دستگير و سپس گردن زده شد .\r\nاين برخورد براى ساير شاهزادگان خاندان مظفر هشداردهنده بود و فهميدند كه مقاومت بيشتر فايده‌اى ندارد . با ورود تيمور به شيراز همه آنان خود را تسليم كردند و از احترام خاصى برخوردار شدند ؛ امّا در 10 رجب 792 / 22 مه 1393 در قمشه جنوب اصفهان ، حكم عالى شرف نفاذ يافت كه همه قتل عام شوند . بدينسان ستاره خاندان آل مظفر افول كرد ، ولى زين العابدين و سلطان شبلى فرزندان ارشد و جوان شاه شجاع از مرگ رهايى يافتند و به سمرقند فرستاده شدند .\r\nدر مورد درك و دريافت اوضاع عمومى ايران در خلال هشتاد سال حكومت سياسى آل مظفر ( 95 - 713 / 93 - 1313 ) پيشتر اشاره‌اى به شهادت و گواهى حافظ ( متوفى 791 / 1389 و يا 792 / 1390 ) داشتيم كه به نظر برخى از اديبان طراز اول ، بزرگترين شاعر زبان فارسى است .\r\nديوان شعر حافظ سند برجسته و گويايى از وضع فرهنگى و فكرى زمانه است . اين اشعار ، شاهكار شعر فارسى و گنجينه غنى از تاريخ عقايد است كه نه تنها سبك شعرى آنها ، بلكه درهم تنيدگى طبيعى و دقيق احساس و مفاهيم رمزى عرفانى آن از مشخصه‌ها و ويژگيهاى آنهاست . با اينكه ديوان حافظ دربردارنده اشعار شورانگيز و ابيات دلگشا است ، ولى تصويرى بشاش و شاداب از شرايط محيطى شاعر و همروزگاران او نشان نمىدهد ؛ و حتى رگه اندوهى كه بارها و بارها بر ابيات او حاكم مىشود ، مهر و نشان محكوميت زمانه‌اش را در پى دارد . اشعار حافظ نگره و گرايش بدبينانه‌اى از زندگى را بازتاب مىدهد كه در نتيجه فاجعه‌هاى گوناگون ملى ، تسلط بيگانه ، استبداد و زورمدارى ، بخصوص از آغاز و پايان امپراتورى مغولان در بين مردم ايران رواج داشت .\r\nشگفت اينجاست كه اين اوضاع و احوال با همه نتايج نكبتبار و بدبختىزايى كه داشت ، از توسعه شديد فرهنگى مملكت نكاست . گفتيم كه شاه شجاع پشتيبان حافظ بود ، ولى اين مسأله يك نمونه استثنايى و مجزا به شمار نمىرفت . حتى شاهزاده‌اى چون شاه منصور هم علاقه‌مند به ادبيات بود و از خواجه حافظ حمايت مىكرد . مبارز الدين محمد نيز با همه تنگ‌نظرى مذهبى ، مدافع و\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nمشوق بعضى از مكتبهاى فكرى بود ؛ چنان كه اين امر را مىتوان در مورد حمايت سخاوتمندانه او از عضد الدين ايجى ( متوفى 756 / 1355 ) فقيه برجسته و نام‌آور شافعى و از متكلمان اشعرى مشاهده كرد « 1 » . زمانى كه او در اصفهان بسر مىبرد ، شاه شجاع فرصت شاگردى را در محضر وى پيدا كرد و شرح ابن حاجب ( متوفى 626 / 1229 ) را درباره المفصل فى النحو كه بررسى صرف و نحو عربى به وسيله زمخشرى ( متوفى 538 / 1144 ) است با كمك و هدايت او تحصيل نمود « 2 » . سرانجام مىتوان به مورد شيخ مجد الدين اسماعيل اشاره كرد كه شهرت علمى او موجب شده بود تا سياح معروف ابن بطوطه ( متوفى 780 / 1378 ) از شيراز ديدن كند « 3 » . آل مظفر نتوانست ايران را از نابسامانى جنگهاى داخلى و فسادى كه به دنبال زوال امپراتورى ايلخانى چهره نموده بود ، نجات دهد : در مواقع جنگهاى برادركشانه آنان ، مصيبت‌هاى ناگفتنى براى ساكنان بىشمار اين سرزمين به دنبال داشت و راه را براى فتوحات سهل الوصول تيمور هموار ساخت . با اينكه آنان كمترين نظم اجتماعى و امنيت عمومى را براى مردم تأمين كردند ، ولى راه پيشرفتهاى فرهنگى وسيعى را كه ذكرش رفت ، به ارمغان آوردند ؛ پيشرفتهايى كه در تاريخ ايران بيشتر از خود حكام آل مظفر ، ارزش و اعتبار دارد .\r\n\r\n6 - استيلا بر قلمرو آل جلاير\r\nپس از شكست آل مظفر ، يگانه دشمن تيمور در ايران سلطان احمد جلاير بود كه حوزه نفوذ او از آذربايجان تا بين النهرين و از آنجا تا بغداد كشيده شده بود . بغداد كه اقامتگاه تابستانى او بود ، طبيعتا در هنگام نخستين پيشروى تيمور به سلطانيه - كه مجبور به فرار از جلو چغتائيان شد - او را در پناه خود قرار داد . تيمور كه مىخواست با حمله در گرمترين روزهاى تابستان او را دچار حيرت سازد ، در مدت فقط هشت روز در رأس نيروهاى مهاجم خود ، از فارس به بين النهرين رسيد و در 30 شوال 795 / 29 اوت 1393 پشت دروازه‌هاى بغداد مستقر شد . او هرچند اين كار را با بىخبر گزاردن دشمن خود انجام داد ، ولى در شكست دادن وى ناكام ماند . سلطان احمد با اينكه\r\n\r\n\r\n","description":"","footnote":"\r\n( 1 ) - فان اس ، « ايجى » در دانشنامه اسلام ، چاپ دوم و  Die Erkenntnislehre des Adudaddin al - Igi  ، ( ويسبادن 1966 م . ) .\r\n( 2 ) - نگاه كنيد به بروكلمان ،  GAL  ، جلد 1 ، ص 303  GAL )  ، چاپ دوم ، جلد 1 ، ص 367 ) و ضميمه شماره 1 ، صص 9 - 531 كه البته يك چنين شرحى فهرست‌بندى نشده است .\r\n( 3 ) - ابن بطوطه ، ترجمه گيب ، جلد 2 ، صص 5 - 300 . منظور نظر ما در اينجا قاضى اسماعيل بن يحيى بن اسماعيل است كه پدر و جد او نيز مقام قاضى شيراز را عهده‌دار بودند .\r\n","page_name":" 73 ","page_number":73},
  {"content":"\r\n\r\nوقتى براى تدارك دفاع از بغداد نداشت ، ولى توانست از ساحل غربى دجله فرار كند و در اين گريز هر تعداد از كشتىها را كه مىتوانست با خود برد و بقيه را سوراخ كرد ؛ و در حين حركت نيز همه پلها را پشت سر خود خراب نمود . تيمور كه نتوانسته بود به دو دسترسى پيدا كند ، ديگر براى استحكامات شهر كه در اين زمان در ساحل شرقى دجله بود وقت خود را تلف نكرد ؛ حتى در دجله نيز درنگ را جايز ندانست . او با يك دورانديشى عجيب سپاه خود را مجهز به الوارها و شاه‌تيرهايى كرد تا به وسيله آن بتوانند بالا و پايين شهر را از طريق رودخانه بپيمايند . با وجود اين ، آنان دير رسيدند . سلطان احمد با استفاده از يك موقعيت باريك از دست آنان فرار كرد ؛ به همين سان بعدها هم از دست تعقيب‌كنندگان خود ، در يك چشم برهم زدن در نزديكى كربلا فرار كرد . او به سوريه گريخت و در آنجا حاكم برقوق ( 801 - 784 / 1399 - 1382 ) از سلاطين مملوك ، او را در پناه خود گرفت .\r\nتيمور بغداد را بدون جنگ اشغال كرد . چند تن از نويسندگان كه دو تن آنان ناظر وقايع بودند « 1 » ، گزارشهاى مفصلى از رفتار قشون چغتاى در بين النهرين ارائه داده‌اند و لذا ما اطلاعات دقيقى از وحشيگريها و تعديات آنان در دست داريم . چنين مىنمايد كه با خود مردم بغداد يعنى آنانى كه در درون شهر باقى مانده بودند با ملايمت و مسالمت رفتار شد ؛ البته به قيمت مال امانى هنگفتى كه از آنان گرفته شد . وقتى كه تيمور بار ديگر حدود دو ماه بعد به بغداد برگشت ، غارت و مصادره او چيزى جز گرانى و قحطى بجا نگذاشت . در اين زمان نيز دانشمندان و هنرمندان از قبيل استادان مكتب احيا شده تذهيب كتاب بغداد كه تحت حمايت و پشتيبانى سلطان احمد بودند ، از اين شهر كوچ داده شدند . تيمور همچنين مردان و زنان بغدادى را اسير ساخته و آنان را در بازارهاى برده‌فروشى به فروش رسانيد .\r\nحكومت بغداد به خواجه مسعود سبزوارى برادرزادهء خواجه على مؤيد آخرين سربدار سبزوار واگذار شد . با اينكه نيروهاى سربدار وى 3000 تن و قوىپنجه بودند ، ولى وقتى كه يك سال بعد سلطان احمد به بغداد برگشت ، نتوانستند در برابر او مقاومت كنند . خواجه مسعود به جاى جنگ با سلطان احمد ، نيروهاى خود را به شوشتر عقب كشيد . بنابراين سلطان احمد سلطه خود را بار ديگر در بغداد مستقر ساخت . در اين زمان اگر چيزى اتفاق نمىافتاد ، سلطان احمد مىتوانست مانند گذشته به حكومت آرام خود ادامه دهد ؛ ولى شمارى از اطرافيان معتبر او به انتقاد از وى پرداختند .\r\nاين نارضايتى در سال 800 / 8 - 1397 به توطئه انجاميد و با اينكه سلطان احمد بر توطئه‌گران پيروز\r\n\r\n\r\n","description":"","footnote":"\r\n( 1 ) - شامى ، جلد 1 ، ص 139 ؛ عزيز بن اردشير استرآبادى ، بزم و رزم ، چاپ كيليسلى ( استانبول ، 1928 م . ) ، ص 19 .\r\n","page_name":" 74 ","page_number":74},
  {"content":"\r\n\r\nشد ، ولى ديگر امنيتى احساس نمىكرد و نسبت به جان خود در هراس بود . او مخفيانه از شهر خارج شد و از قرايوسف رئيس قراقويونلوها يارى خواست ؛ امّا به محض اينكه سوارگان تركمان قرايوسف به پشت دروازه‌هاى شهر رسيدند ، سلطان احمد نتوانست از اشغال شهر توسط آنان جلوگيرى به عمل آورد و لذا شهر ناگزيرانه به تاراج رفت ؛ و سرانجام وى قرايوسف را متقاعد ساخت تا شهر را ترك گويد . سلطان احمد با همه نرمش و ملاطفتى كه از خود نشان مىداد ، همچنان از موقعيت خود هراسناك بود . با اينكه ميرانشاه در تابستان سال 800 / 1398 به قصد او از تبريز حركت كرد ، امّا از شواهد و علائم ديگر چنين برمىآمد كه اين كار براى ترميم علايق چغتاى در بين النهرين است . دو سال بعد وقتى كه خبر حضور تيمور در آناتولى به دو رسيد ، بغداد را ترك گفت . بعدها هنگامى كه تيمور سوريه را اشغال كرد ، وى براى مدت كوتاهى به بغداد برگشت و حكومت آنجا را به امير فرج يكى از فرماندهان نظامى خود سپرد و سپس خودش هم به عثمانيان پناهنده شد .\r\nواهمه سلطان احمد مبنى بر اينكه يورش جديد چغتاى عليه بغداد از كرانه دريا صورت خواهد گرفت ، داراى زمينه بود . تيمور پس از موفقيتهاى پىدرپى نظامى كه بعدا بدانها خواهيم پرداخت ، هميشه از اين فكر كه سلطان احمد جلايرى همچنان شكست‌ناپذير باقى مانده در عذاب بود . از اينها گذشته خود شهر بغداد هنوز يكى از مراكز عمده تجارى و ارتباطى به شمار مىرفت . بغداد همچنان از نظر استراتژيك اهميت داشت ؛ چون مىتوانست پايگاه محكمى براى تهاجمى باشد كه پشت سر واحدهاى نظامىاى كه در آناتولى و يا سوريه فعاليت مىكردند هدايت شود و لذا مىتوانست تهديد مستقيمى براى عملياتى باشد كه در اين زمان ذهن او را اشغال كرده بود . چيزى نگذشت كه مصيبت سلطان احمد دوچندان شد . اين مصيبت در ماه مه 1401 در بغداد رخ داد و آن هم هنگامى بود كه تيمور سپاهى از چغتاى را از موصل به بغداد گسيل كرد تا مالياتها را جمع‌آورى كنند . سپاه در بيرون شهر با پايدارى شديد از سوى واحدهاى تركمان و گروههايى از بدويان كه بنا به درخواست اميرفرج وارد صحنه شده بودند ، روبه‌رو شد . حتى زمانى كه نيروهاى كمكى تيمور از راه رسيدند ، نتوانستند اين مقاومت را درهم شكنند ؛ چون فرماندهى شهر هيچ‌گونه اطلاعى از رفتار خود تيمور نداشت . همان‌طور كه انتظار مىرفت ، وقتى تيمور در رأس نيروى نسبتا كمى وارد صحنه كارزار شد ، باوجود گرماى فصل تابستان ، در كوهستانهاى كردنشين كشته‌هاى زيادى از خود پشت سر گذاشت . آنان نه فقط از بهترين آب‌وهوا بهره مىگرفتند ، بلكه داراى چراهگاههاى بسيار غنى نيز بودند .\r\nبا اينكه همه سيورسات بغداد در محاصره چهل روزه به اتمام رسيد ، امّا اميد تيمور به\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nتسليم شدن شهر بدون خونريزى به يأس مبدل شد . در نتيجه ، هنگامى كه شهر در 27 ذو القعده 803 / 9 ژوئيه 1401 با يورش وحشتناكى تصرف شد ، تيمور دستور قتل عام بيرحمانه مردم شهر را صادر كرد كه حتى زنان و كودكان نيز نتوانستند از آن جان سالم بدر ببرند . معدود افرادى كه زنده ماندند ، از گروههاى فقيهان و شيوخ و دراويش بودند . استحكامات شهر درهم كوبيده شد و برخى از ابنيه عام المنفعه كه از دوران عباسى باقى مانده بود ، به ويرانه تبديل شد ؛ معدود جاهايى كه از اين ويرانى رستند ، مساجد ، مدارس و مهمانخانه‌ها بودند . براساس اكثر گزارشها ، كاهش جمعيت و ويرانى آن بدان مايه بود كه تيمور ديگر نيازى نديد حاكمى براى شهر منصوب سازد . سلطان احمد برغم تمامى اين وقايع به زودى به بغداد برگشت و تصميم به بازسازى شهر گرفت . در ميانهء زمستان همان سال هنگامى كه گروهى از مهاجمان چغتاى به ناگهان از راه كردستان به بغداد حمله‌ور شدند ، وى بار ديگر با شگردى خاص از دست آنان گريخت . با وجود اين ، وى چند ماه بعد به همراهى قرايوسف به شهر برگشت . البته پيوند دوستى بين اين دو سلطان چندان به درازا نينجاميد و در درگيرىاى كه بين دو طرف رخ داد ، خان تركمان ، سلطان احمد را از بغداد راند .\r\nسلطان احمد براى بار دوم به مماليك پناه برد و آن ملاطفت و مهربانى كه از سلطان مملوك ديد چيزى جز فريب و نيرنگ نبود . سلطان فرج ( 815 - 801 / 1412 - 1399 ) كه در ضمن جانشين پدر خود سلطان برقوق شده بود ، سلطان احمد جلايرى را در قلعه‌اى محبوس ساخت ؛ چون از انتقام تيمور در هراس بود . در اينجا سلطان احمد يك‌بار ديگر و براى مدت كوتاهى با قرايوسف كه در پاييز سال 806 / 1403 به وسيله ابابكر پسر ارشد تيمور از بغداد رانده شده و به مماليك پناهنده گرديده بود ، ملاقات كرد . هر دوى آنان در زندان پيمان جديدى بستند ، امّا وقتى كه پس از مدت كوتاهى آزادى خود را به دست آوردند ، با همه شرايطى كه پيش نهاده بودند ، پيمان آنان از هم گسست . قرايوسف به تبريز رفت درحالى كه سلطان احمد به بغداد برگشت و دگرباره بر سر قدرت شد . او قدرت خود را به مدت پنجسال با دشواريهاى زيادى نگه داشت تا اينكه قرايوسف او را در جنگى شكست داد و اسيرش ساخت و سپس گردنش را زد . قرايوسف بغداد را به پسر خود شاه محمد قراقويونلو سپرد و او هم اين شهر را در 5 محرم 814 / 29 آوريل 1411 متصرف شد .\r\nبدينسان دوره حكومت تركمانان در تاريخ بغداد شروع شد . حكام جلايرى تا اواخر سال 835 / 1432 بخصوص در خوزستان و نواحى ديگر در پى تجديد و احياى قدرت خود برآمدند « 1 » .\r\n\r\n\r\n","description":"","footnote":"\r\n( 1 ) - دودا ،  « Buchmalerei »  ، ص 32 ، ( طبق نوشته شيرين بيانى ) سلاطين بعدى جلايرى را به ترتيب زير فهرست‌بندى مىكند :\r\nسلطان ولد ( 14 - 813 / 11 - 1410 ) ؛ سلطان اويس دوم ( 24 - 814 / 21 - 1411 ) ؛ سلطان محمود ( 8 - 824 / 4 - 1421 ) ؛\r\n","page_name":" 76 ","page_number":76},
  {"content":"\r\n\r\nبه غير از سربداران كه با ايجاد مناسبات حسنه با تيمور و با تداوم وفادارى نسبت به او ، ملاطفت و حمايت او را كسب كردند ، جلايريان يگانه نيروى سياسى مهم سرزمين ايران بودند كه از سلطه تيمور رستند و البته اين رهايى چند سالى بيش طول نكشيد . جانشينى سلطان احمد جلايرى نه فقط با ناپايدارى و اضطراب همراه بود ، بلكه به پيمانهاى نااستوار و سستى متكى شد كه با رقيبان خود - قراقويونلوها - بسته بود . اين پيمانها در جريان قدرت‌طلبى به هم خورد و عمرشان زمانى به پايان رسيد كه براى آنان چه در تبريز و چه در بغداد شانسى باقى نمانده بود . ابقاى سلطان احمد ضايعات فرهنگى شايان توجهى نيز در پى داشت . خاندان او شهر تبريز و بخصوص شهر بغداد را به صورت دو مركز عمده فرهنگى درآورده بودند و در هردو شهر مكتب نقاشى نگارگرى در حد بسيار عالى خود در جريان بود ؛ و زمانى كه تيمور وارد بغداد شد اين مكتب كاملا محو نشده بود و لذا شمارى از بهترين نقاشان را به آسياى ميانه كوچاند . بجز نقاشان ، عالمان و ساير نمايندگان حيات فكرى و مذهبى و هنرى هم كوچانده شدند . سلطان احمد پس از سال 803 / 1401 در مدت نه سالى كه در اختيار داشت هرگز كارآيى آن را نداشت كه يك‌چنين ضايعات فرهنگى و منابع اصلى آن را ترميم سازد ، گو اينكه با تمام توان خود درصدد اصلاح وضع امور بغداد برآمد .\r\nسلطان احمد جلايرى با توجه به شخصيت و نقشى كه بر عهده داشت و شواهد مفصلى هم در اين زمينه موجود است ؛ به احتمال يكى از شخصيتهاى بىنظير نه فقط سلسله خود ، بلكه به طور كلى زمانه خويش است ؛ چون وى داراى وجوه و جنبه‌هاى شخصيتى شگفت‌انگيزى است . او هم حامى هنرها و هم خود هنرمند بود : عبد الحى نقاش معروف معلم طراحى وى بود . او يك هنرمند مينياتوريست ، خوشنويس و موسيقىدان بود و نيز شاعرى كه اشعار عربى و فارسى وى در ديوانى گرد آمده است . از سوى ديگر در منابع او را به استبداد رأى ، برادركشى ، بىوفايى و سبعيت توصيف كرده‌اند . برخى از منابع هم وى را جنگجويى بىباك قلمداد كرده‌اند ؛ گو اينكه در برخوردهايش با تيمور و فرماندهان او از تاكتيك جنگ و گريز بهره برده و حامى عالمان و شاعران نيز توصيف شده است . جمال الدين سلمان ساوجى ( متولد حدود 700 / 1300 و متوفى 778 / 1376 ) شاعر دربارى در نزد شيخ اويس پدر سلطان احمد بسيار مورد توجه بود . سلمان كه در درجه اول يك شاعر مديحه‌سرا بود ، در شعر رمانتيك و اشعار غنايى هم يد طولايى داشت .\r\n\r\n\r\n","description":"","footnote":"\r\n- و سلطان حسين دوم ( 36 - 828 / 32 - 1424 ) . سه نفر اول فرزندان سلطان احمد بودند و حسين نوه او بود . در نوشته اينانچ ، « جلاير » جانشين اويس به نام محمد آمده و اشاره شده كه تاندو خاتون بيوه ولد كه دختر جلال الدين حسين بود ( كه قبلا با سلطان برقوق مصرى ازدواج كرده بود ) در مقابل شاهرخ تيمورى سر تسليم فرود آورد و تا زمان مرگش در سال 819 / 1416 بر واسط ، بصره و شوشتر حكومت راند .\r\n","page_name":" 77 ","page_number":77},
  {"content":"\r\n\r\nدر شعر به چنان مهارتى دست يافت كه حافظ در يك رباعى او را « سرآمد فضلاى زمانه » ناميد .\r\nيكى از ويژگيهاى شعر او اين است كه رويدادهاى واقعى را موضوع اشعار خود قرار داده است و اين يعنى يك پديده كمياب و بىنظير در ادبيات كهن ايران . اين فرآيند در فراق‌نامه او كاملا متبلور است ؛ او در اين شعر رنج و اندوه شيخ اويس را در فقدان يكى از افراد محبوبش توصيف مىكند : اين فرد نخست از دربار غايب شد و سپس در يك لشكركشى نظامى از نظرها پنهان گشت و سرانجام به مرگ ناگهانى درگذشت « 1 » . در اينجا از اين نظر سلمان ياد شد كه به عنوان نمونه در كنار خيل بىشمار شاعران معروف و مشهور يا غيرمشهور ، تحت حمايت آل جلاير زندگى مىكردند و از آنان دلجوييها و تشويقها مىديدند .\r\nبراى تنى چند از سلاطين جلايرى به دليل علاقه به جلوه‌نمايى دربارشان ، طبيعى بود كه در ساختن ابنيه نيز شهرتى به هم بزنند ؛ ليكن شمارى از آثار معمارى و يا آثار احياء شده از سوى آنان ، از بين رفته است . اين بنا مدرسه اسلامى بغداد است كه بعدها جامع ميرجان ناميده شد « 2 » .\r\nكلاويخو  ( Clavijo )  سفير اسپانيولى كه از سياحان دقيق بوده ، مىنويسد كه در سال 804 / 1401 در تبريز كاخى به ابعاد وسيع ديده كه دولتخانه نام داشت و توسط اويس ساخته شده بود . مشاهدات كلاويخو متكى بر واقعيت بود . در اكثر منابع نيز تلاشهاى پياپى سلطان احمد براى ترميم و يا بازسازى معمارى بغداد توصيف شده است .\r\nمهمترين و برجسته‌ترين ميراث آل جلاير ، نقاشى آنان است . از سلطان اويس ، سلطان احمد و سلطان حسين نمونه‌هايى از نگاره‌ها در دست است كه در تبريز و بغداد حفظ شده است . مكتبهاى دوره جلايرى در نتيجه كوچاندن هنرمندان از خاستگاههايشان به وسيله تيمور ، صدمات زيادى ديد ؛ امّا مكتب بغداد كمابيش تا نخستين استيلاى سال 795 / 1393 برقرار بود و در دومين يورش در سال 803 / 1401 سرانجام افول كرد . اين مسأله از آثار هنرىاى آشكار مىشود كه در فاصله بين اين دو يورش در بغداد توليد شده است .\r\nپيشرفتهاى فكرى و فرهنگى آل جلاير به ويژه شمايل‌نگارى تركيبى و شايان چون و چرا و نيز چگونگى تطور سبكهاى آن در فصلهاى آينده به طور مفصل ارزيابى خواهد شد . در اينجا\r\n\r\n\r\n","description":"","footnote":"\r\n( 1 ) - در مورد اطلاعات مفصل راجع به سلمان نگاه كنيد به : تاريخ ادبيات ايران ، جلد 3 ، اكثر صفحات و  HIL  ، صص 2 - 261 ؛ بزرگ علوى در كتاب  Kindlers Literatur - Lexicon  ( مونيخ ، 1974 م . ) ، جلد 9 ، ص 3433 به بعد ، ( فراقنامه ، ص 3767 ( جمشيد و خورشيد ) و جلد 19 ، ص 8432 به بعد ( ساقىنامه ) ؛ عبد المقتدر ، فهرست نسخ خطى عربى و فارسى در كتابخانه عمومى شرقى بنكيپور ( بيهار ، 1962 م . ) : « غزليات سلمان » . ريپكا معتقد است كه اين رباعى از حافظ نيست .\r\n( 2 ) - در مورد خواجه ميرجان و فعاليتهاى معمارى وى نگاه كنيد به : عزاوى ، تاريخ العراق ، جلد 2 ، صص 129 - 84 .\r\n","page_name":" 78 ","page_number":78},
  {"content":"\r\n\r\nمىخواستيم شمايى عمومى از دنيايى را تصوير سازيم كه تيمور در تلاشهايش براى نابودى قدرت سياسى و نظامى سلسله‌ها ، آن را نابود ساخت . با اينكه سلطان احمد به تنهايى توانست از چنگ تيمور بگريزد ، ولى ضرباتى كه متحمل شد ، نيروى حياتى امپراتورى او را درهم ريخت و متوقف ساخت . هر شكست نظامى ، توان فرهنگى و فكرى آن را ستاند تا اينكه درگيرى با تركمانان تمام توان و قدرت آن را از بين برد و سلطان احمد و جانشينان او هرگز نتوانستند آن را بازسازى و ترميم كنند .\r\n\r\n7 - لشكركشى به هند\r\nمهمترين نتيجه يورش پنجساله در تاريخ ايران اين بود كه ايران را به صورت بخش جدايىناپذير از حوزه نفوذى تيمور درآورد . مخالفانى چون سلطان احمد جلاير ، قرايوسف قراقويونلو و يا شاهزادگان گرجى كه از چنگ چغتائيان فرار كردند ، تهديد پنهانى و بالقوه‌اى براى آنان بودند . اينان در عمل زندگى خود را به گونه تبعيدشدگان به خارج و يا در نواحى مرزى ايران كه دسترسى بدانها مشكل بود ، مىگذراندند . با اين همه تيمور به هيچ‌وجه تهديدى را كه از سوى آنان متوجه امپراتورىاش بود ، دست كم نمىگرفت . او در عين حال كه به فكر و انديشه فتوحات ديگرى بود ، حساب اتفاقاتى را كه امكان رويدادش در پشت جبهه بود نيز مىكرد .\r\nنقشه‌هاى تيمور براى فروپاشى قدرت نظامى قپچاقها هرگز متوقف نشد . او دريافته بود كه براى برگرداندن سيادت مغولان بايد هند و چين نيز مطيع گردد ؛ در اين خصوص صحبتى از خاور نزديك به غير از ايران نشده است . او به نوه خود پير محمد بن جهانگير كه از سال 794 / 1392 « تاج و تخت محمود غزنوى » را اشغال كرده بود و از امور هند شناخت دست اولى داشت ، فرمان داد تا در پاييز سال 800 / 1397 نيروهاى خود را به سمت پنجاب سوق دهد . اين كار پيش درآمدى بر يورش تيمور به هند در دو سال آينده بود ، كه در سال 801 / 1398 با غارت دهلى به اوج خود رسيد . در منابع ، هيچ نوع دليل سياسى براى اين يورش ذكر نشده است . از آنجا كه اين لشكركشى عليه غيرمسلمين و نيز در درجه اول حكام مسلمان راه افتاده بود ، لذا اين نظر را نمىتوان پذيرفت كه براى توسعه اسلام بوده است . ضعف سلاطين هندى و درگيرى خانگى بين آنان ، هدف اصلى تيمور را در حمله به هند و كسب غنايم و گرفتن باج و خراج توجيه مىكند . از گزارش غياث الدين على راجع به اين لشكركشى برمىآيد كه بر اثر آن ، مناطق هندى به باد فنا رفت و قتل عام غيرقابل تصورى در سطح وسيع صورت گرفت و به دنبال آن بيمارى و قحطى چهره نمود .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\n\r\n8 - كشمكش نهايى با توقتميش\r\nبحث اجمالى راجع به سرنوشت آخرين سلاطين جلايرى ما را به ارزيابى دوره يورش پنجساله تيمور ( 798 - 794 / 1396 - 1392 ) كشاند . حال ديگر زمان آن فرا رسيده بود كه تيمور تكليف رشته وقايعى را كه در اواخر پائيز 795 / 1393 موجب حركت او از بغداد شده بود معلوم كند ؛ رشته وقايعى كه نه در ايران بلكه در نواحى مرزى و سرزمينهاى مجاور او رخ داده بود . در اينجا بحثمان را كمابيش مفصل برگزار مىكنيم ، چون اين وقايع تا حدود شايان توجّهى تاريخ ايران را تحت تأثير قرار داده است .\r\nهنگامى كه تيمور پس از فتح بغداد از دجله حركت كرد ، هدف نظامى بعدى او روشن نبود .\r\nمصر ، غرب و شرق آناتولى و قفقاز ، همه مىتوانست جزو هدفهاى نظامى او باشد . خبر موفقيتهاى نظامى تيمور و نيز روش مهلك جنگ روانى و خانمان‌برانداز او ، نه فقط حكام اين مناطق را آشفته و متوحش ساخته بود ، بلكه در دل ساكنان اين نواحى هم ترس و واهمه انداخته بود . وقتى كه تيمور ايلچيانى به نزد سلاطين و حكام فرستاد و از آنان خواستار برقرارى روابط حسنه و يا گردن نهادن به مالك الرقابى او شد ، وضع چندان به وفق مراد نبود : اين قضيه بخصوص درباره سلطان برقوق در قاهره كه به سلطان احمد جلايرى پناه داده بود و متحد تركمان سلطان احمد يعنى قرايوسف از اويماق قراقويونلو رخ داد . يكى ديگر از نقشه‌هاى تيمور اين بود كه در دل رقيبان خود ترس و وحشت بيندازد . اين مسأله در مورد فتح تماشايى قلعه تكريت در كنار دجله صادق بود كه غيرقابل تسخير به نظر مىرسيد . سركرده و افراد پادگان اين قلعه قتل عام شدند و از كله آنان منارهايى براى عبرت ديگران برپا شد . تيمور پس از تسخير اين قلعه ، در ساحل غربى دجله يك نمايش نظامى راه انداخت تا قدرت نيروهاى نظامى چغتائيان را به جهانيان بنماياند .\r\nاين چنين جلوه‌گريها ، تأثير خود را به جا گذاشت ولى نه به گونه‌اى كه تيمور خواستار آن بود .\r\nاين نمايش به مبادلات سياسى شديد بين مخالفان او انجاميد . حاكم سيواس ترس خود را به برقوق ابراز داشت و از او درخواست كمك كرد . سلطان بايزيد عثمانى با حاكم مصر تماس گرفت و كمكهاى مالى به او فرستاد . توقتميش و برقوق نيز متحد شدند و اين اتحاد از اهميت ويژه‌اى برخوردار بود ؛ چون نشان داد كه لشكركشى تيمور به قپچاق در 793 / 1391 براى خنثىسازى آنان چندان كارساز نبوده و حتى نتوانسته است خان آلتين اردو را به وحشت بيندازد .\r\nباوجود اين تيمور پيش از اينكه تصميم بگيرد كه ضربه نهايى را وارد كند ، مدت يكسال درنگ\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nكرد . در اين مدت او توجه خود را به عملياتى معطوف ساخت كه از نظر جغرافيايى در حد بسيار بىاهميتى بودند . يكى از اين هدفها حمله به آرتقيها در ماردين و حمله دگرباره تيمور به گرجيها بود . اين مسأله درآمدى بر تعديات بعدى به مناطق آنان بود كه تيمور در سال 1395 م . تحت فرماندهى ميرانشاه و در سالهاى 1399 م . و 1403 م . تحت فرماندهى مستقيم خود دست به اين لشكركشيها زد . قرايوسف و اويماق او قراقويونلوها كه در اين روزگار دشمنان سرسخت تيمور در جنوب قفقاز بودند نيز وارد نبرد شدند . آنان قلعه اونيك را در ساحل ارس از دست دادند و در ضمن فرمانده آن مصر خواجه برادر قرايوسف اسير و همراه خانواده‌اش به سمرقند گسيل شد . در اين زمان ازجمله رخدادهاى خصوصى تيمور ، تولد الغ بيك فرزند شاهرخ بود كه از نوادگان محبوب او گرديد ؛ و همچنين مرگ عمر شيخ فرزند ارشد او بود كه ضربه روحى شديدى به تيمور وارد ساخت . عمر شيخ كه حاكم فارس بود به نزد تيمور فراخوانده شد ، ولى بر سر راه خود هنگام محاصره يكى از قلاع كردنشين زخم مهلكى برداشت و با آن زخم دنيا را وداع گفت .\r\nنامه تيمور به توقتميش در 8 جمادى الاول 797 / اول مارس 1395 مىرساند « 1 » كه او آخرين تلاش خود را براى سازش با توقتميش به كار برده است . با اينكه اين نامه ره به جايى نبرد ولى ثابت كرد كه تيمور به بازماندگان چنگيز خان وفادار بوده است . نامه ديگر تيمور به سلطان عثمانى « 2 » نشان مىدهد كه تيمور در اين زمان و شايد هم از مدتها پيش در فكر يك چيز كاملا متفاوت بوده است .\r\nاين چيز متفاوت سياست توسعه‌طلبانه او بوده كه در يك سطح وسيعتر تا شرق اروپا را دربر گرفته است . تيمور در آغاز نامه خود تقسيم‌بندى قديمى الوس جوجى را به دو بخش كرد : يعنى ناحيه شرق رودخانه دنيپر را به عنوان سول‌كول ، امپراتورى آلتين اردو ؛ و مناطق غرب رودخانه دنيپر را به‌عنوان اون‌كول همراه با اكرائين و سرزمينهاى ليتوانى و لهستان كه از متحدان توقتميش بودند .\r\nتيمور در نامه‌اش به بايزيد از جهاد او با سلاطين مسيحى و بالكان تقدير كرد و اشاره كرد كه در اين مورد عقيده مشترك دارند . ساحل راست يعنى نواحى غرب دنيپر تا بالكان از آن بايزيد باشد و ساحل چپ يا مناطق شرق دنيپر به تيمور تعلق گيرد . اين نامه همچنين دو اصل اساسى استراتژى سياسى جهانى را روشن مىسازد يعنى توسعه اسلام در سرتاسر جهان و برگرداندن سيادت جهانى مغولان . طبق اشاره طغان « 3 » ، اگر لشكركشى جديد تيمور عليه توقتميش نه فقط « براى گوشمالى اين متحد متمرد » بلكه براى « تنفيذ نقشه جامع سلطه بر شرق اروپا » نيز بوده ، پس با ناكامى روبه‌رو شده\r\n\r\n\r\n","description":"","footnote":"\r\n( 1 ) - شرف الدين على يزدى ، جلد 1 ، ص 523 به بعد .\r\n( 2 ) - در مورد متن نامه با شرح تفصيلى آن نگاه كنيد به : طغان ،  « Timurs osteuropapolitik »  .\r\n( 3 ) - همان مأخذ ، ص 290 .\r\n","page_name":" 81 ","page_number":81},
  {"content":"\r\n\r\nاست ؛ چون سلطان به دعوت اتحاد او ل بيك نگفته است . در آن روزگار ، بايزيد محاصره قسطنطنيه و عمليات در شمال يونان را مهمتر و حياتىتر از هرنوع برنامه دراز مدتى مىدانست كه تيمور در فكر آن بود .\r\nامّا تيمور به احتمال قوى لشكركشى بهار سال 797 / 1395 را ضرورىتر از هرنوع عمليات ، از قبيل لشكركشى عليه مماليك در سوريه و مصر و در واقع عليه خود بايزيد دانسته است . اين امر دو دليل عمده داشت : ( 1 ) تلاش آلتين اردو و قاهره براى مذاكره اتحاد - كه نمىتوانست از ديد فرماندهى عالى چغتائى پنهان بماند - اين نتيجه را داشت كه حاكم ايران ( تيمور ) با خطر محاصره بين اين دو قدرت روبه‌رو شد ؛ چنان كه مشابه اين امر در زمان امپراتورى ايلخانى و ساير امپراتوريهاى پيشين ايران رخ داده بود . ( 2 ) استيلاى تيمور بر قفقاز موجب مىشد كه اهداف دشمنانه توقتميش بروز كند و در اينجا خطر چندان حاد نبود . به علاوه وقتى كه جوابيه نارضامندانه توقتميش در مورد سازش با تيمور به اردو رسيد ، تيمور به قشون چغتاى دستور داد كه در بهار همان سال عليه توقتميش حركت كنند . نبرد قطعى كه هردو رقيب بشخصه در آن شركت داشتند ، در درّه رود ترك  ( Terek )  در شمال قفقاز رخ داد . نتيجه اين نبرد درهم شكستن قشون قپچاق بود . در اين ايام راه براى پيشروى تيمور از درون منطقه ولگا باز شد تا عليه سراى پايتخت آلتين اردو وارد عمل شود . سراى همراه با شهرهاى ديگر ولگاى سفلى و نيز كريمه و شمال قفقاز به غارت رفت و چپاول شد . غنايم هنگفت و بىشمارى به دست آمد و شمار عظيمى از بوميان نه فقط سربازان بلكه زنان و كودكان نيز به بردگى كشيده شدند . ماجراهاى تيمور دهن به دهن گشت و به مسكو رسيد ( البته بىهيچ ضابطه‌اى ) ؛ ولى واقعيت اين بود كه او شهرهاى جنوب روسيه را كه در جوار آلتين اردو قرار داشت مورد هجوم قرار داد .\r\nسرزمين امپراتورى قپچاق آنچنان ويران و كم جمعيت گرديد و توان اقتصادى آن به گونه‌اى به باد رفت كه هرگز ديگر نتوانست سربلند كند . از اينها گذشته ، تجارت درازمدت بين شرق دور و اروپا كه از طريق سرزمين آلتين اردو صورت مىگرفت ، با تخريب راههاى تجارى و تباهى نقاط ارتباطى كليدى ، نيروى حيات خود را از دست داد . تيمور به احتمال مىخواسته از اين طريق اقتصاد اين سرزمين را به تباهى بكشاند ، و هيچ بعيد نيست كه مىخواسته با وجود تمورقتلغ مدعى قدرت و نيز منتخب او قدرت اين منطقه را بدست گرفته و بدان نظارت كند . توقتميش كه بر اثر اين شكست تاج و تخت خود را از دست داده بود ، هنوز وقت كافى براى ايفاى نقش در درگيريهاى بعدى اروپاى شرقى داشت ؛ امّا بلندپروازيهاى او و آلتين اردو در ماوراء النهر و ايران براى هميشه خاتمه يافت . گوشمالى مهلك قپچاقها به وسيله تيمور در بهار 798 / 1396 به پايان رسيد ، گو اينكه\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nاثرات آن تا مدتى دراز همچنان محسوس بود ؛ تيمور در همان سال از طريق دربند به ايران برگشت . عمليات مجزا در گرجستان ، آذربايجان ، فارس و ساير نواحى ايران ( از قبيل سركوبى طغيان يزد ) با يورش پنجساله به پايان رسيد . در تابستان همان سال ، قشون چغتاى آماده سفر سمرقند شد ؛ تيمور پيش از اينكه به هند يورش ببرد ( و پيشتر در اين مورد صحبت شد ) ، موقتا در سمرقند به استراحت پرداخت .\r\n\r\n9 - يورش به سوريه و آناتولى\r\nتيمور در هنگام برگشت از هند به ماوراء النهر به بيمارى سختى مبتلا شد ، ولى مدتى از ورودش به سمرقند در ماه مه 1399 م . نمىگذشت و در واقع تازه از بستر بيمارى برخاسته بود كه يورش تازه‌اى را تدارك ديد . اين يورش به اصطلاح همان يورش هفت ساله به سمت غرب بود . تيمور در منطقه عملياتى خود اطلاعات زيادى جمع‌آورى كرد . همه چيز در حيطه عملياتى فرزند او ميرانشاه كه در سلطانيه و تبريز بر « تاج و تخت هولاكو » تكيه زده بود ، بر وفق مراد نبود . وضعيت با مرگ برقوق در 801 / 1399 - كه سلطان مملوك قاهره بود - و جانشينى پسر ده ساله او فرج ، تا حدود زيادى بهتر شد . از سوى ديگر ، مواضع پيگيرانه و قدرت بايزيد اول سلطان عثمانى وضع را دشوار مىكرد . او در 25 سپتامبر 1396 م . يك پيروزى درخشان و ديدنى بر قشون صليبيان در نيكوپوليس  ( Nicopolis )  در منطقه دانوب سفلى داشت . وى بعدها نيز در هنگام لشكركشى تيمور به هندوستان در عملياتى عليه سلطان قرامان پيروزيهايى در آناتولى به دست آورد . خبرهاى ديگرى كه در آن روزگار به سمرقند رسيد ، مرگ امپراتور تائى - تسو  ( T'ai - Tsu )  در سال 1398 م . بود .\r\nاين امپراتور سى سال پيش به عمر سلسله يوان  ( Yuan )  در چين خاتمه داده و مغولان را از آنجا رانده بود . ترديدى نيست كه مرگ او توجه تيمور را به خود جلب كرده بود ، امّا اين امر در تصميم او براى حل مشكلات و اينكه بايد پيش از همه تكليف تهديدهايى را كه در غرب وجود داشت تعيين كند ، تزلزلى ايجاد نكرد .\r\nتيمور در هنگامى كه قشون چغتاى را به سمت ايران سوق داد ، پيشاپيش عده‌اى را تحت فرماندهى سليمانشاه برادرزاده خود براى تحقيق در مورد حملاتى كه به پسر او ميرانشاه شده بود گسيل داشت . در خصوص وفادارى ميرانشاه ترديدهايى برانگيخته شده بود ؛ چون وى در نامه‌اى به سالخوردگى و عدم قابليت پدرش اشاره كرده بود و از سوى ديگر انتقاداتى هم به شكست او در فرونشانى ناآراميها و ضعف او در گرفتن ماليات از سرزمينهاى تحت قلمرواش و نيز از دست دادن\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nقلعه النجق شده بود ( قلعه النجق مركز مهمى براى مقاومت آل جلاير « 1 » درآمده بود و قشون گرجيان براى كمك به شاهزاده طاهر فرزند سلطان احمد جلايرى وارد عمل شده بودند . ميرانشاه برغم تمامى اين مشكلات با سليمانشاه براى ديدن پدرش راهى شد . تيمور او را از كارها بر كنار كرد و بدون گوشمالى شايان توجهى او را جزو ملازمين خود ساخت ؛ و بدينسان ميرانشاه چهار سال تمام در ركاب تيمور باقى ماند . دوستان و مشاوران او نيز كه برخى از آنان از شخصيتهاى برجسته فرهنگى به شمار مىآمدند . چندان روى خوشى نديدند . تيمور آنان را به دليل فاسد گردانيدن و گمراهى ميرانشاه به مجازات رسانيد و بعضى را نيز گردن زد ؛ تيمور در اين خصوص حتى سن ميرانشاه را كه در اين ايام سى و سه سال داشت در نظر نگرفت ( يعنى بىتجربگى او را ) .\r\nتيمور براى بازگرداندن نظم و انضباط در شمال غرب ايران ، بشخصه فرماندهى عمليات را برعهده گرفت . سپس به قشلاق قراباغ رفت كه در خميدگى رود ارس قرار داشت و پناهگاه مناسب زمستانى بخصوص براى سواره نظام بود . از همين نقطه تهاجم انتقامجويانه خود را عليه گرجيان به راه انداخت ، ولى شدت برودت هوا از پيشروى عمليات جلوگيرى كرد . در بهار سال بعد يورش جديد خود را كه پنجمين يورش به شمار مىآمد ، عليه گرجيان آغاز كرد و در جريان اين يورش شهر تفليس دگرباره به تاراج رفت . تيمور درخواست كرده بود كه طاهر جلايرى را كه به گرجيان پناه برده بود به دو تسليم كنند ، ولى شاه گرگين هفتم  ( Giorgi )  طاهر را به موقع فرارى داد و او هم به سوى سلطان بايزيد عثمانى رهسپار شد . شاه گرجى به دنبال تباهى چغتائيان و وارد شدن لطمات شديد بر قشون و مردمش به اجبار باب مذاكره را با تيمور گشود و در اين گفت‌وگوها پرداخت باج و خراج سنگينى را پذيرفت و براى تيمور فاتح لشكرى از روى معاونت فرستاد .\r\nبا اينكه در اين ايام سلطان برقوق مرده بود ، ولى تيمور هنوز به دليل حمايت آنان از سلطان احمد جلايرى و تلاششان به منظور اتحاد با آلتين اردو و بالاتر از همه قتل ايلچى تيمور در قاهره ، مىخواست حساب خود را با آنان پاك كند . تيمور با اينكه چند سالى از مرگ ايلچى مىگذشت ، ولى به علت حفظ حيثيت و اعتبار خود ، نمىخواست آن را به باد فراموشى بسپارد . نكته ديگرى كه او در نظر داشت ، موقعيت بين‌النهرين بود و به همين جهت يك مخالف سرسخت را در مصر تهديدى مستقيم به بين‌النهرين مىدانست ؛ و به همين دليل اگر تيمور تهاجمى را به آناتولى سازمانبندى مىكرد . مىترسيد كه رقيب او بين‌النهرين را به خطر بيندازد . البته نمىتوان اين امكان\r\n\r\n\r\n","description":"","footnote":"\r\n( 1 ) - براى اطلاعات بيشتر نگاه كنيد به : مينورسكى ، « ماوراى قفقاز » ، صص 112 - 91 . تيمور پيشتر در سال 789 / 1387 حمله‌اى را به قلعه النجق سامان داده بود . او در تسخير اين قلعه نسبت به ساير قلاع با مقاومت شديدى مواجعه شد ، چون تا سال 803 / 1401 يعنى پس از لشكركشى گرجيان كه بعد بدان خواهيم پرداخت ، اين قلعه سقوط نكرد .\r\n","page_name":" 84 ","page_number":84},
  {"content":"\r\n\r\nرا نيز كاملا فراموش كرد كه تيمور احترام خاصى نسبت به سنت مغولى ابراز مىداشت و بر ذمه خود مىدانست كه انتقام شكست تاريخى مغولان را در سال 658 / 1260 در عين جالوت فلسطين از مماليك مصر بستاند . سرانجام اين را نيز از نظر دور نمىداشت كه مرگ برقوق و ارتقاى فرج به تاج و تخت ، رقابتهايى را در بين فرماندهان نظامى مصر برانگيخته و اوضاع سلطنت مملوك را بىثبات و آشفته ساخته و در ضمن وضعيتى پيش آورده بود كه خود به خود دخالت تيمور را طلب مىكرد .\r\nيك چنين ملاحظاتى بود كه پيشروى چغتائيان را در پاييز سال 803 / 1400 به سوريه ايجاب كرد . سپاه تيمور از ملطيه شروع به پيشروى كرد و به عنتاب رسيد و از آنجا شهر حلب را متصرف شد . ارك‌شهر را به حصار كشيد و مدت چهار هفته آن را به محاصره خود در آورد . چيزى نگذشت كه حماه ، حمص و بعلبك نيز سقوط كردند . تيمور در اوايل جمادى الاول / اواخر دسامبر وارد حومه دمشق شد . سلطان فرج كه چند روز از تيمور با نيروهاى خود وارد شده و در غوطه ( در اطراف شهر دمشق ) مستقر گشته بود ، نتوانست وارد نبرد شود و لذا عقب‌نشينى كرد ؛ چون شايعه بروز دسيسه و نيز كودتايى در قاهره ، در همه جا پيچيده بود . عقب‌نشينى سلطان ، ضربه شديدى به روحيه و توان مقاومت دمشقيان وارد ساخت . تسليم شهر در پى تسليم قلعه آن صورت گرفت .\r\nتيمور باج و خراجى كه از دمشق گرفت بسيار هنگفت بود و تمام منابع و خزاين آن را تاراج و تخليه كرد . با اين همه شهر به مدت سه روز تا اواسط ماه مارس 1401 م . به روى قشون چغتايى گشوده بود تا به غارت و چپاول خود ادامه دهند . با اينكه تيمور دستور داده بود كه مردم را قتل عام نكنند ، ولى بدسرى و تباهى آنان در دمشق از حد گذشت و مرتكب جنايتها و تالان بىحد و اندازه‌اى شدند .\r\nيورش به سوريه غنيمتهاى فراوانى براى تيمور داشت : از مال و جنسهاى گرانبها گرفته تا به اسارت درآوردن افراد كه همگى از مصادره و چپاول و غارت به دست آمده بود . از اين رو اقتصاد سرزمين سوريه - تجارت و بازرگانى - به تباهى كشيده شد و شهرهاى آن يك به يك از جمعيت خالى شد و رو به ويرانى نهاد . اين حالت تباهى و فروپاشى كه به مدت چندين سال ادامه يافت ، كاملا با نقشه‌هاى تيمور همخوانى داشت . اين مسأله دستكم براى مدتى هم شده ، با وضعيت بىثبات و ناآرام داخلى مصر دست به دست هم داد و هرنوع فعاليت خطربرانگيز را از سوى مماليك مصر مرتفع ساخته و احياى عقيده آنان را مبنى بر اتحاد با عثمانيان از بين برد . تيمور با علم به موفقيتى كه بدين ترتيب به دست آورده بود و شايد هم تحت تأثير القائات و هشدارهاى يكى از ناظران غربى به نام برتراند و دى مينيانلّى  ( Bertrando di Mignanelli )  مبنى بر امكان حمله سلطان عثمانى از پشت ، از پيشروى بيشتر به سوى مصر از سمت جنوب دست كشيد و توجه خود را به فعاليتهاى\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nآناتولى معطوف داشت . باوجود اين او پيش از هر اقدامى ، بايد خطرى را كه از سوى بغداد احساس مىكرد از بين مىبرد . از اين رو در تابستان همان سال يورش انتقامجويانه وحشتناكى عليه اين شهر راه انداخت كه ما پيشتر بدان اشاره كرديم .\r\nدر همين روزگار كه سلطان احمد جلايرى و قرايوسف قراقويونلو به سلطان عثمانى پناه برده بودند ، رؤساى آناتولى هم از تيمور استمداد جستند ؛ چون سلطان ادرنه قلمرو حكومتى آنان را گرفته بود . آنان درباره تحولات قلمرو تحت نفوذ عثمانى ، اطلاعات گرانبهايى در اختيار چغتائيان قرار دادند . با اينكه هنوز هيچ نوع برخورد نظامى صورت نگرفته بود ، ولى تيمور و ايلدرم ( « صاعقه » ) بايزيد پيشتر گاهى رودرروى هم قرار گرفته بودند . هنگامى كه تيمور يك سال بعد آناتولى شرقى را مورد هجوم قرار داد ، سلطان بايزيد به دليل محاصره قسطنطنيه نتوانست واكنشى نشان دهد ؛ چون اوّلا فاصله او با تيمور زياد بود و ثانيا پيش از به پايان رساندن زمستان قادر نبود با سپاه خود رودرروى دشمن قرار گيرد . لذا نتوانست شهر سيواس را كه چند سال پيش از دست قاضى برهان الدين احمد گرفته بود نجات دهد . او به انتقام تخريب اين شهر ، ارزنجان را در سال 1401 م .\r\nگرفت و فرمانده و سركرده آن را كه طهرتن نام داشت و تحت الحمايه تيمور بود ، منكوب و معزول ساخت « 1 » . ولى بايزيد به خوبى آگاه بود كه در شرق آناتولى شهرهاى بيشترى نسبت به اين قلعه در خطر غارت و چپاول چغتائيان قرار دارد . نقشه‌هاى تيمور براى جهانگيرى كه از مدتها پيش نقل محافل هر حكومتى بود ، حال موجوديت عثمانيان را به خطر افكنده بود . بايزيد تاكنون نه فقط در امپراتورى خود قدرت متمركزى را به وجود آورده بود ، بلكه در مدت چند سال توانسته بود دولتهاى بالكان را تحت انقياد خود درآورده و بر زيگيسمونت  ( Sigismund )  شاه هنگرى در نيكوپوليس نيز پيروزى درخشانى به دست آورد . اگر او در اين جايگاه خواستار پيروزيهاى بيشترى مىشد ، به آسانى مىتوانست خطر چغتائيان را هموار سازد . او در اين ايام با وضعيت جديدى روبه‌رو بود ؛ چون مىخواست دامنه امپراتورى خود را از سوى غرب و شمال غربى گسترش دهد .\r\nوى در حالى كه قسطنطنيه را در محاصره داشت ، با سپاه خود به سمت شرق تاخت . بايزيد با اين كار خود مىخواست تيمور را كه حال در قشلاق قراباغ بسر مىبرد مجبور به جنگ در نقطه‌اى از شاخه‌هاى علياى فرات كند كه از نظر شرايط ، مطلوب قشون تيمور نبود بلكه براى سپاه بايزيد مساعد بود . تيمور با مانورهاى استادانه دراز مدت ، از رويارويى با بايزيد امتناع كرد . در واقع تيمور بايزيد را مجبور نمود تا دست به مسابقه مهلكى بزند و در چوبوق اواسى - دشتى در شمال غرب\r\n\r\n\r\n","description":"","footnote":"\r\n( 1 ) - نام طهرتن و مطهرتن احتمالا تحريف شده مطهر الدين باشد ؛ نگاه كنيد به : اوزون چارشلى ، آنادولو بيلكلرى ، ص 165 .\r\n","page_name":" 86 ","page_number":86},
  {"content":"\r\n\r\nانگوريه - در جاى آنكارا امروزى اردو بزند ؛ يعنى جايى كه تيمور براى نبرد قطعى و نهايى در نظر گرفته بود . چغتائيان كه از همان آغاز نسبت به عثمانيان شرايط مساعدى داشتند ، چند روز پيش از آنان وارد ميدان نبرد شده بودند ؛ و عثمانيان پس از سپرى كردن روزها در گرماى تابستان - كه نيرويشان را به تحليل برده بود - ديرتر در صحنه جنگ حاضر شدند . تيمور با استحكام اردوى خود و بستن آب به روى دشمن خويش ، از موقعيت كمال استفاده را برد .\r\nدر منابع تاريخ دقيق جنگ متفاوت است . به احتمال قوى روز نبرد 27 ذو الحجه 804 / 28 ژوئيه 1402 بوده است « 1 » . در مورد تعداد افراد طرفين هم اختلاف نظرهايى موجود است . بيشترين تعداد را شخص با واريايى به نام يهان شيلتبرگر  ( Yohann Schiltberger )  ارائه داده كه خودش در جنگ حاضر بوده و به وسيله چغتائيان اسير گشته است . او تعداد چغتائيان را 1600000 نفر و تعداد عثمانيان را 1400000 نفر قلمداد كرده است . يك مورخ امروزى پس از سنجش مقتضيات شناخته شده و موجود ، به ويژه فاصله و مسافت پيموده شده و همچنين جابه‌جايى تداركات ، تعداد هركدام از افراد طرفين را در نهايت 20000 نفر ارائه مىدهد « 2 » . به غير از فيلهاى هندى كه تيمور از آنان بهره مىگرفت ، مهمترين تمايز و تفاوت اين دو سپاه در قدرت و توان صفوف ينى چرى عثمانى ديده مىشد كه تيراندازان ماهرى بودند . با اين وصف در مقايسه با تعداد چغتائيان ، اينان رقمى به شمار نمىآمدند .\r\nدر مقطع نخستين جنگ به هيچ‌وجه معلوم نبود كه كدام يك از طرفين پيروز خواهند شد و اين البته عجيب هم نبود ، چون در اين جنگ زبده‌ترين و كارآمدترين سپاهيان زمان رودرروى هم قرار گرفته بودند . نقطه عطف جنگ از زمانى شروع شد كه همه سپاهيان كمكى سلطان ، ميدان جنگ را ترك گفتند و يا اينكه به تيمور پيوستند . اين مسأله در نتيجه تبليغات چغتائىها و با كمك سركردگان آناتولى انجام شد كه پس از براندازى آنان از سوى بايزيد ، به تيمور پناه برده بودند و با اينكه سلطان بايزيد در اين جنگ همه سواره نظام خود را از دست داد ، ولى با ينى چريهاى خود سرسختانه مقاومت كرد و جنگيد . آنان نوميدانه مقاومت مىكردند ولى در برابر قدرت شكننده سواره نظام چغتائيان چندان شانس و اميدى نداشتند : در پايان جنگ همه آنان قتل عام شدند و بايزيد در تلاش براى فرار ، از اسب فرو افتاده و اسير گشت .\r\nاينكه نبرد انگوريه طومار سرنوشت امپراتورى عثمانى را درهم نپيچيد ، به اين دليل بود كه\r\n\r\n\r\n","description":"","footnote":"\r\n( 1 ) - اين تاريخ را آلكساندرسكو - درسكا ، صص 19 - 116 عرضه كرده است .\r\n( 2 ) - رولوف ،  « Die SChlacht bei Angora »  ، صص 6 - 253 .\r\n","page_name":" 87 ","page_number":87},
  {"content":"\r\n\r\nتيمور از پيروزى خود به طور كامل بهره نگرفت . برخى از فرماندهان او ، قواى كمكى دشمن فرارى را دنبال كردند ، ليكن شمارى از آنان توانستند از طريق درياى مرمره به اروپا فرار كنند . تيمور نيز به غرب تاخت ؛ امّا اين كار را با آهستگى انجام داد و رولوف  ( Roloff )  آن را به خستگى نيروهاى چغتاى پس از يك نبرد سهمگين و نرسيدن قواى كمكى از شرق نسبت مىدهد . تيمور به‌رغم جاهاى متعددى كه فتح كرد ( و حتى شامل بورسا پايتخت سابق عثمانى نيز بود ) و به‌رغم پيشروى او در اژه يعنى در جايى كه در پايان سال 1402 م . حمله سهمناكى به قلعه شواليه‌هاى سن جان در اسميرنه ( ازمير ) انجام داد و پس از آن اربابان چندين جزيره درياى اژه از در اطاعت درآمدند ، او واقعا از ميان برداشتن عثمانيان را در سر نمىپرورانده است . حتى بر سر آن هم نبوده كه نوعى تشكيلات چغتائى در آناتولى برپا دارد . تيمور به جاى همهء اين كارها ، راضى شد به برقرارى سلطه خود بر امارت‌نشينهاى محلى كه سلطان آنان را از بين برده بود . در مورد قسطنطنيه هم بايد گفت كه امپراتور مانوئل دوم  ( Manuel )  با شتاب سفيرانى نزد تيمور فرستاد و با اظهار اطاعت او را خرسند و راضى ساخت ؛ و بدينسان تيمور خود را با كشورهاى بالكان درگير نكرد . خود سلطان هم به گونه اسير ملازم تيمور باقى ماند تا اينكه در 13 شعبان 805 / 8 مارس 1403 در آق شهر درگذشت . با اينكه انتحار در جهان اسلام بندرت رخ مىداد ؛ امّا بعيد نيست كه وى پيش از اينكه اعلام بشود همراه تيمور بايد راهى سمرقند گردد ، خود را مسموم كرده است . هنگامى كه سلطان سليمان يكى از فرزندان بايزيد وفادارى خود را به تيمور اظهار داشت ، ديگر مشكلات او در آناتولى تا حدود زيادى به پايان رسيد . از آنجا كه تيمور همان روشهاى سابق سلطه‌گرى خود را مشابه سرزمينهاى ديگر در آناتولى هم اعمال كرده بود ، يعنى گرفتن باج و خراج هنگفت ؛ غارت و تخريب شهرها ؛ قتل عام مردم و كاهش جمعيت و نيز تباهى منابع كشاورزى ، لذا نتيجه جنگ انگوريه هم زوال قدرت اقتصادى منطقه بود ؛ پس از آن تيمور نيروهاى خود را به سمت شرق سوق داد . اين سرزمين از نظر سياسى نيز بسيار سترون و خنثى گرديد ؛ چون در زمانى كه تيمور مىتوانست آرامش را برقرار كند ، سلاطين عثمانى و امارت‌نشينهاى محلى در آناتولى و اروپا به رقابت با يكديگر پرداختند .\r\nپيروزى چغتائيان در انگوريه موجب تبادلات سياسى بين سرزمينهاى تيمور و دربارهاى شرقى و نيز قدرتهاى غربى گرديد . اين مسأله بعد به تفصيل ارزيابى خواهد شد ، امّا اين نكته گفتنى است كه حتى سلطان فرج در قاهره تلاش كرد تا دل تيمور را بربايد و با او كنار بيايد . او تاكنون ايلچيان تيمور را بازداشت مىكرد و در اين ايام به آنان اجازه بازگشت داد و حتى سفرايى از سوى خود به نزد تيمور فرستاد و اظهار اطاعت كرد كه مورد پسند تيمور افتاد . واكنش گرگين پنجم شاه گرجى\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nمتفاوت بود . او نتوانست پيروزى تيمور بر بايزيد را تهنيت بگويد . وى در اواخر تابستان ، هنگامى كه تيمور بدانجا رسيد ، هدايايى به نزد تيمور فرستاد ؛ ولى تيمور از گرفتن هدايا خوددارى كرد و اعلام كرد كه گرگين بايد بشخصه به ديدار او بشتابد . او با عذر و بهانه‌هاى مختلف بازگشت ولى نتوانست جلو چغتائيان را بگيرد تا از غارت سرزمين او چشم بپوشند و آن را به ويرانى و تباهى مبدل نسازند . گرگين در آغاز مقاومتى از خود نشان نداد ، ولى سرانجام با فرستادن هداياى گرانبها ازجمله هزار تنكه زر سكه با القاب تيمور و هزار اسب با بسيارى اقمشه نفيس و ظروف زر و نقره و يك قطعه لعل خوشرنگ آبدار ، دل تيمور را ربود . تيمور بار ديگر زمستان سال 806 / 4 - 1403 را در قراباغ گذراند و بهار آينده به سمت ماوراء النهر رخت سفر بربست . اگر ما گفته‌هاى مورخان صفوى را بپذيريم ، ظاهرا در اين سفر بود كه تيمور از اردبيل ديدن كرد و درخواست خواجه على ، بزرگ خاندان صفوى را پذيرفت و اسراى جنگ عثمانى را آزاد ساخت « 1 » . او در طليعه سال 807 / پايان ژوئيه يا اوايل اوت 1404 پس از يك غيبت پنجساله ، به سمرقند برگشت .\r\n\r\n10 - نقشه هجوم به چين و مرگ تيمور\r\nابن بطوطه سياح معروف مغربى در اواسط سده هشتم / چهاردهم نوشت كه ماوراء النهر ، ملك سلطان علاء الدين ترمشيرين در ميان چهار امپراتورى بزرگ زمان قرار گرفته است : امپراتورى چين ، امپراتورى هند ، امپراتورى ايران و امپراتورى آلتين اردو ( ازبك ) كه همه آنان پيكشهايى براى سلطان مىفرستند و احترام و اعزاز خاصى نسبت به دو دارند « 2 » . همين عبارت تصويرى زنده از جهانى عرضه مىكند كه تيمور در آن رشد يافت . تصور اين نكته مشكل نخواهد بود كه در اين ايام استيلا بر همه حكام معروفى كه در ايام نوجوانى و جوانى تيمور نقش مهمى داشته‌اند ، در نظر تيمور چه مفهومى داشته است - همه جز امپراتور چين . براى درك و فهم كل اهميت اين موضوع ، بايد دريافت كه تيمور بازسازى و برگرداندن امپراتورى جهان سابق مغول را كه چين نيز جزئى از آن محسوب مىشد ، جزو فرايض خود مىدانست . در واقع سلطه مغولان در چين بيش از خود امپراتورى جهانى آنان به درازا كشيد و تا زوال سلسله يوان در سال 1368 م . ادامه يافت . البته محافل دربارى چغتايى ، با وضعيت سياسى در چين معاصر آن روزگار آشنا بودند . مثلا مىدانستند\r\n\r\n\r\n","description":"","footnote":"\r\n( 1 ) - به مطالب قبلى در همين فصل رجوع كنيد .\r\n( 2 ) - ابن بطوطه ، ترجمه به انگليسى از گيب ، جلد 3 ، ص 556 .\r\n","page_name":" 89 ","page_number":89},
  {"content":"\r\n\r\nكه امپراتورى هوئى - تى  ( Hui - ti )  نوه و جانشين تائى - تسو امپراتور مينگ كه چهار سال قبل مرده بود ، به همين زودى در سال 1402 م . به وسيله عموى خود يونگ - لو  ( Yung - lo )  بر كنار خواهد شد . اطلاعات كافى درباره سياست يونگ لو نسبت به مغولان موجود بود . سلطان جديد جنگجوى كارآمدى بود و لذا انتظار مىرفت كه از رويارويى با تيمور سرافراز بيرون بيايد .\r\nتيمور طبق عادت هميشگى خود پيش از هر اقدام و تصميم بزرگ ، قوريلتائى راه انداخت .\r\nدرباره اين قوريلتا كه در سپتامبر 1404 م . در دشت كانگل تشكيل شد ، كلاويخو ، سفير كاستيلى ، گزارشى ارائه داده است ؛ او به محض اينكه در اقامتگاه خود قرار گرفت ، همراه مشاوران خود در اين قوريلتا شركت جست . اين قوريلتا به يك قدرت‌نمايى تمام عيار و همه‌جانبه مبدل شد و در آن نه فقط به ترتيب عمليات نظامى عليه دشمنان داخلى تأكيد گشت ، بلكه تيمور اعتماد خود را به نيروهاى نظامىاش نيز ابراز داشت . تيمور افزون بر كنكاش نظامى ، از قشون خود - كه در آن گروههاى مختلف از چغتائيان ديده مىشدند - سان عظيمى ديد . در كنار اين قوريلتا ، ضيافتهاى باشكوهى برگزار شد و جشن ازدواج چند تن از شاهزادگان بخصوص شاهزاده الغ بيك نوهء محبوب تيمور برپا گشت « 1 » . در خلال جشنها و كنكاشهاى كانگل ، تدارك حمله به چين نيز كه تيمور آناتولى در پى تحقق آن بود ، به طور كلى ارزيابى گرديد . از اين رو نيروهاى او در كنار محور اصلى آن - يعنى چغتائيان - و با همراهى نيروهاى متعددى كه در اختيار داشت ، به زودى به راه افتادند . خود تيمور در 23 جمادى الاول / 27 نوامبر سمرقند را ترك گفت . فرمانهايى كه تيمور صادر كرد ، به طور كلى درباره حكومت و تشكيلات پايتخت و مملكت و نيز موازينى كه براى پيشروى و تهيه سيورسات بود ؛ و همه اين فرامين حكايت از يك غيبت طولانى مىكرد . تيمور برغم اوضاع جوى نامساعد ، با سرعت به پيش مىتاخت . او آق سولات را كه قرار بود زمستان را در آن بگذرانند ، حتى پيش از پايان ماه دسامبر ترك گفت . سرماى سخت و برف عرصه را براى سپاهيانى كه داراى باروبنه زيادى بودند ، تنگ مىكرد ؛ امّا از سوى ديگر يخبندان رود سيحون ، گذشتن از آن را راحت و آسان مىنمود . با وجود اين ، بارها اتفاق افتاد كه مردان و چهارپايان يخ مىبستند . تيمور در منتصف رجب 807 / ژانويه 1405 به اترار حدود 250 ميلى سمرقند رسيد . اين شهر كه نقطه جدايى كاروانهايى بود كه از راه مغولستان در شمال كوههاى تين‌شان به سمت چين مىرفتند ، ميعادگاه عمليات جنگى به حساب مىآمد .\r\nتيمور در قصر شاهى قرار گرفت . با اينكه او هنگامى كه مريض احوال بود - نظير زمانى كه از سفر هند برمىگشت - از تخت روان استفاده مىكرد ، ولى اين سفر طولانى ، اثرش را در فاتح بزرگ\r\n\r\n\r\n","description":"","footnote":"\r\n( 1 ) - رويمر ، شمس الحسن ، صص 3 - 21 .\r\n","page_name":" 90 ","page_number":90},
  {"content":"\r\n\r\nبجا گذاشته بود ؛ در اين ايام تيمور به پايان شصت و نه سالگى خود نزديك مىشد . در اترار صدمات زيادى از سرماى زمستان متحمل شد و هنگامى كه ملازمان او پيشنهاد كردند كه در اينجا براى نجات از صدمات بيشتر جشنى راه بيندازند ، بىدرنگ پذيرفت . اين جشن سه روز به درازا انجاميد و در خلال آن تيمور براى گرم شدن به شرابخوارى پرداخت ؛ و بدون اينكه غذايى بخورد انواع مسكرات نوشيد . با اينكه از دل درد و تب به خود مىپيچيد و همين به ظاهر از علائم ورم معده بود ، ولى به شرابخورى ادامه مىداد تا اينكه سرانجام قدرت تكلّم را از دست داد . با همه تلاشهايى كه پزشكان دربار او انجام دادند ، نتوانستند سلامت او را بازگردانند . وقتى كه دگرباره به هوش آمد و توانست صحبت كند ، فهميد كه اجل در راه است و به پايان عمر خود رسيده است . با اينكه اطباى او وضع مزاجيش را وارونه جلوه دادند و صحبت از بهبود راندند ، ولى نتوانستند به طور جدى او را متقاعد سازند . او در حالى كه شاهزادگان و بزرگان دربار در اطراف بسترش گرد آمده بودند ، آخرين حرفها و توصيه‌هاى خود را بر زبان راند و وصيت كرد كه جانشين او و « صاحب تاج و تخت سمرقند » نوه او پيرمحمد بن جهانگير باشد . مجموع اميران و بزرگان حاضر بودند و سخنگوى آنان ، امير شاه ملك و امير شيخ نور الدين سوگند وفادارى ياد كردند كه وصيت او را به جاى آرند . تيمور در شب 17 شعبان 807 / 18 فوريه 1405 رخت از جهان بربست .\r\nشاهزادگان و اميران نقشه لشكركشى به چين را واگذاشتند و فقط به عمليات ناچيزى در مغولستان بسنده كردند كه نخستين مرحله نقشه اصلى بود ؛ و تيمور پيش از اينكه به بستر بيمارى بيفتد دستور شروع آن را در 10 شعبان / 11 فوريه صادر كرده بود . آنان به هرحال فرمانى را اجرا كردند كه پيشتر به آنان صادر شده بود ؛ چون شاهزاده الغ بيك در ايام ازدواجش در كانگل به عنوان حاكم مغولستان منصوب شده و دربار او هم پيشتر تدارك لازم را ديده بود . به منظور انجام اين مأموريت ، تصميم بر اين شد كه مرگ تيمور براى مدتى مسكوت بماند . خواجه يوسف كه مأمور رساندن خبر مرگ تيمور به سمرقند بود ، براى بردن نعش از سياهى شب استفاده كرد و شايعه درافكند كه او نعش خاتونى به همراه مىكشد . به هرحال به رغم تمام تلاشهايى كه براى پوشاندن مرگ تيمور صورت گرفت خبر مرگ او به سرعت در همه جا پخش شد . بر اثر آن نقشه حمله به مغولستان نيز جامع عمل به خود نپوشيد .\r\nخواجه يوسف كه گفته مىشد در 23 فوريه وارد سمرقند شده بود ، نعش تيمور را مخفيانه در كنار نوه او محمد سلطان بن جهانگير ( كه اصلا وليعهد تيمور بود ولى در موقع برگشت از لشكركشى درياى اژه در ماه مارس 1403 م . درگذشته بود ) در زير طاقى كه كتيبهء « خانقاه محمد سلطان » را داشت ، دفن كرد . بعدها ، به احتمال در سال 1409 م . پس از اينكه شاهرخ سمرقند را اشغال كرد ، نعش تيمور به همراه نعش محمد سلطان به جايگاه فعلى آن يعنى گور مير انتقال داده شد .\r\n\r\n","description":"","footnote":"","page_name":" 91 ","page_number":91},
  {"content":"\r\n\r\n\r\n11 - تيمور در بوتهء نقد و سنجش\r\nپيش از اينكه به ارزيابى و سنجش اهميت تيمور در چارچوب تاريخ ايران بپردازيم ، طرح و تصوير مختصرى از شخصيت او ، بخصوص آن سلسله صفاتى كه هنوز بدانها اشاره‌اى نرفته است ، ارائه مىدهيم . در اين مورد وامدار چندين بررسى برجسته درباره تيمور هستيم كه در جريان شصت سال گذشته انجام گرفته است . درباره تيمور و زمان او مواد اطلاعاتى فراوانى وجود دارد .\r\nاين مواد نه فقط درباره لشكركشيها ، اعمال و كردار و سياستهاى او اطلاعات مشبعى عرضه مىكنند ، بلكه به شخصيت ، خصايل و نگرش وى به زندگى نيز پرداخته‌اند ، تا حدى كه مىتوان با اطمينان گفت كه تيمور از نظر صفات ظاهرى و باطنى چگونه بوده است . وى قد بلندى داشت و چهارشانه بود . استخوان ران راست او با زانوبندى بسته شده بود و همين باعث مىشد كه پاى راستش بلنگد ؛ بجز پا ناراحتيهاى مشابهى در شانه راست و ساعدش ، او را از به كارگيرى دست راست محروم مىساخت . اين تصوير با توصيف ابن عربشاه مطابقت دارد كه وقتى تيمور را ديد يك پسر چهارده ساله بود و بعدها خاطراتش را درباره وى تحرير كرد . اين توصيف با گزارش سفير كاستيلى ، كلاويخو نيز همخوانى دارد كه با تيمور چند هفته پيش از مرگش ديدار كرد ؛ او از سن زياد ، ضعف چشم و از داورى سفت و سخت او سخن رانده است . از اينها گذشته ، مردمشناس و پيكر تراش شوروى م . م . گراسيموف  ( M . M . Gerasimov )  يك بازسازى جديد از كله تيمور انجام داده كه قالبريزى اسكلت موجود او ، شباهت منطقى درستى از خصوصيات چهره او عرضه مىكند « 1 » . با اين وصف اين بازسازى در تعيين اينكه كدام يك از تصاويرى كه به گونه نگارگرى باقيمانده ، چهرهء خود تيمور است ، چندان كمكى نمىكند .\r\nاطلاعات موجود راجع به شخصيت و نيز صفت و سيرت تيمور البته غيرموثق‌تر از داده‌هايى است كه ذكرش رفت و بيشتر بر اساس بررسيهايى از اسكلت وى بود . در اينجا بيشتر به گزارشهاى نويسندگانى اعتماد مىكنيم كه به هرحال منصف و بيطرف بوده‌اند ؛ مثل عبارتهاى انتقادآميز و جدلى ابن عربشاه كه به هردليل از تيمور رنجيده خاطر بود و يا مدايح شرف الدين على يزدى كه وامدار بازماندگان تيمور بود . افرادى چون كلاويخو و ابن خلدون فيلسوف تاريخ شمال آفريقا كه از نزديك با تيمور ديدار كرده بودند و در نوشته‌شان بيطرفند ، جزو استثناها هستند ؛ ولى در مورد\r\n\r\n\r\n","description":"","footnote":"\r\n( 1 ) - در كتاب هوكهام ،  Tamburlaine  ، مقابل صفحه 32 ارائه شده است .\r\n","page_name":" 92 ","page_number":92},
  {"content":"\r\n\r\nآن چيزهايى كه آنان به زبان نياورده‌اند ، چون و چراهايى وجود دارد .\r\nيكى از خصوصيات تيمور واقعا فوق‌العاده بوده است : يعنى نبوغ نظامى وى . پيروزيها و فتوحات و كارهاى استراتژيك و تاكتيكى او ، تقريبا در تاريخ جهان بىنظير است . سنگدلى و جانورخويى او نيز همتايى ندارد . به طور كلى فقط آنانى كه بدون مقاومت تسليم مىشدند ، شانس رهايى از انتقام مرگبار او را داشتند . ظاهر پرهيبت ، قدرت بدنى استثنائى ، صداى رسا و پرطنين و نيز جرأت و جسارت‌اش در قدرتگيرى او تأثيرى بسزا داشت ؛ ولى اين خصوصيات صرفا براى موفقيتها و پيروزيهاى بىسابقه وى دليل قاطعى به حساب نمىآمد . سنت قهرمانى چادرنشينى كه با گوشت و پوست او عجين شده بود ، مسلما در پيروزهايش سهم بسزايى داشته است . اين خصوصيت از احترام وى نسبت به چنگيز خان و گرايش به آداب مغولى كه در كردار جنگى او به اوج رسيده بود و نيز شجاعت و دلاورى نظامى پيروان او را طلب مىكرد ، كاملا روشن است . هنگامى كه اين اعمال سنجش‌ناپذير همراه با اين واقعيت در نظر گرفته شود كه تيمور از همان اوان جوانى با آموزش و تربيت نظامى عالى بار آمد ، ديگر چيز زيادى باقى نمىماند كه به خلق و خوى طبيعى او نسبت داده شود .\r\nقدرت نظامى و سياسى عظيم تيمور را بايد از پيشرفتها و اقدامهاى نهايى فردى جنگجوى دانست كه براساس خانه‌بدوشى و تقليد از فتوحات بزرگ مغولان طراحى شده بود ؛ ولى اين مسأله به هيچ‌وجه چيزى از اهميت و جذابيت او به عنوان يك شخصيت تاريخى نمىكاهد . در واقع با اينكه تيمور ، امير حسين همقطار مبارز و رقيب خود را به دليل قلعه‌بندى شهر بلخ سرزنش مىكرد كه بر خلاف سنت چادرنشينى دست به اين كار زده ( عقيده‌اى كه براى جمعيت يكجانشين محلى از اعراب نداشت ) ولى خود وى پس از شكست امير حسين ، پايتخت ثابتى براى خود ايجاد كرد . اول قرار بود كه شهر سبز را براى پايتختى برگزيند ولى سپس به طرف سمرقند برگشت . تيمور ، فرزند چادرنشينان ، چندين دهه از زندگى خود را صرف ساختن اين شهر و شكوه و عظمت آن كرد . او در اطراف شهر سمرقند حلقه جديدى از روستاها كشيد كه از خصوصيات مراكز كهن جهان اسلام - يعنى بغداد ، سلطانيه ، شيراز ، مصر ( قاهره ) و دمشق - بود ، و لذا بر دردانگى و برترى پايتخت خود تأكيد ورزيد . لشكركشيهاى نظامى او به فراهم ساختن منابع ، مواد و نيروى انسانى لازم جهت پيش بردن طرحهاى معمارىاى كه او در نظر داشت ، كمك فراوان كرد . غارت و تاراج او در سرزمينهاى مفتوحه ثروت كلانى را به سوى سمرقند سرازير كرد و معماران ، پيشه‌وران و هنرمندانى كه از ميان مردم شهرهاى مفتوحه انتخاب مىشدند به ماوراء النهر منتقل شده و موجب توسعه و تحول پايتخت تيمور و ساير شهرهاى اين مناطق شدند . شمارى از بناهايى كه تيمور بنيان\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nنقشهء لشكركشىهاى تيمور\r\n\r\n","description":"","footnote":"","page_name":" 94 ","page_number":94},
  {"content":"\r\n . \r\n","description":"","footnote":"","page_name":" 95 ","page_number":95},
  {"content":"\r\n\r\nگذاشت ، امروزه نيز پابرجاست . كه البته بخشى از اين بناها تاكنون دست نخورده باقى مانده‌اند و بعضى مرمت شده و برخى هم فقط پاره‌اى از آنها باقى مانده است ؛ امّا همه اينها نشان‌دهندهء ذوق هنرى اين دوره و يا منطقا ذوق و سليقه معمار آن ، خود تيمور هستند .\r\nاكنون پرسشى كه در اينجا مطرح مىشود اين است كه همه اين فعاليتهاى معمارى آيا از محركه‌هاى نبوغ فرهنگى مايه مىگرفت يا اينكه صرفا محصول اشتياق تيمور بود تا در حد امكان براى قدرتى كه به دست آورده بود يك استخوانبندى باشكوه و مجلل ترتيب دهد ؟ اگر ما در اينجا گرايشهاى تيمور را در ساير مناطق حيات فرهنگى او در بوته سنجش قرار دهيم تا ببينيم آيا او براى يك چنين فعاليتهايى ارزشى قائل بوده يا خير ؛ و اگر بوده تا چه حد و حدودى پايبندى بدان داشته است ، شايد بتوانيم بهتر به اين سؤال جواب دهيم . تيمور با اينكه خواندن و نوشتن نمىدانسته ، ولى در كنار زبان تركى شرقى كه زبان مادرى او بوده به زبان فارسى هم تسلط داشته است . زبان فارسى نه فقط زبان وقايع‌نگاران دربار او بوده كه آثارشان را به منظور نقد و نظر براى او مىخواندند ، بلكه زبان ديوانى او نيز به شمار مىرفته است « 1 » . علاقه تيمور به تاريخ فقط منحصر به وقايع‌نامه‌هاى زمانش نبود بلكه شامل گذشته تركان ، ايرانيان و اعراب نيز مىشد . دو آموزه ديگر كه گفته شده و به آنها علاقه خاصى داشته ، طب و نجوم بوده ؛ ولى ادعا شده كه از نجوم براى مسايل شخصى استفاده نمىكرده ، بلكه ترجيح مىداده كه به جاى آن از استخاره بهره بگيرد . منابع درباره تمايل او به فلسفه و منطق عبارات مغشوش و متشتت دارند .\r\nتيمور هميشه با شمارى از عالمان ارتباط برقرار مىكرده و به مناظره بزرگان طريقت‌هاى مذهبى ، اهل كلام و به‌طور كلى نمايندگان حيات روحانى جامعه علاقه خاصى نشان مىداده است .\r\nمعروفتر از همه ارتباط او با ابن خلدون ( متولد 732 / 1332 ، متوفى 808 / 1406 ) بود - البته اگر برخورد او را با حافظ در نظر نگيريم چون نمىتوان كاملا آن را مورد پذيرش قرار داد چرا كه اسناد موثقى در اين زمينه موجود نيست - البته ابن خلدون ، دانشمند مغربى ( مراكشى ) گزارش مفصلى از صحبتهايش با تيمور را در ژانويه و فوريه 1401 م . زمانى كه او را در اردوى نظامى خارج از دمشق ديدار كرده ، به جا گذاشته است . واقعيت اين است كه تيمور شهرت ابن خلدون را در تاريخ و فلسفه شنيده بود و اين را بىدرنگ پس از استفسار از او در دمشق دريافته بود ؛ و اينكه او را بارها براى مذاكرات بيشتر در اين زمينه فراخوانده ، از اهميت شايانى برخوردار است . گفته شده كه اين\r\n\r\n\r\n","description":"","footnote":"\r\n( 1 ) - در اين زمينه سه سند موجود است : ( 1 ) فرمان تيمور 804 / 1401 كه در صفحات قبل بدان اشاره رفت ؛ ( 2 ) نامه او به شارل ششم فرانسه مضبوط در قزوينى « نامه‌اى . . . » ؛ ( 3 ) نامه او به بايزيد در سال 1395 م ، كه در صفحات قبل بدان اشاره رفت . لازم به گفتن نيست كه استفاده از زبان فارسى فقط منحصر به ديوانخانه تيمور نبود .\r\n","page_name":" 96 ","page_number":96},
  {"content":"\r\n\r\nمذاكرات مختلف در يك فضاى دوستانه و مودت‌آميز برگزار شده است . به احتمال دليل اين مسأله را بايد در جلوهء جذاب ، شكيبايى و بردبارى ظريف ، فراست و بلاغت ابن خلدون جست‌وجو كرد كه بىدرنگ توانسته دل تيمور را بربايد . از اينها گذشته پيشگويىهاى ذكر شده از ايام جوانى او - كه تفسير و تعبير ارتباط با تيمور را در پى داشته - نيز نقش عمده‌اى در اين ميان ايفا كرده است .\r\nمىتوان گزارش ابن خلدون را درباره پذيرش محترمانه از سوى تيمور و همچنين بارعام دادنهاى متعدد و حمايت شخصى تيمور از وى و دوستان و همقطارانش و نيز برگشت غيرمشروط او به قاهره ، تا حدودى اغراق‌آميز به حساب آورد . محور عمده اين مذاكرات مراكش زادگاه ابن خلدون بود . تيمور كه اطلاعات اندكى درباره اين سرزمين داشت ، نه فقط او را وادار مىكرد تا مطالب زيادى در اين مورد ارائه دهد ، بلكه وى را مأمور ساخت تا در خلال هفته‌هايى كه در دمشق بود ، گزارش نسبتا مفصلى از اين موضوع به رشته تحرير درآورد . آنان همچنين مدت زمان زيادى را صرف مباحث تاريخى كردند و راجع به قهرمانان باستانى در اساطير شرق كهن و ايران و نيز پيرامون موضوعات بسيار تازه‌اى نظير مشروعيت و تداوم خلافت عباسى در قاهره كه پس از سقوط بغداد به صورت خلفاى دست‌نشانده حكومت مىكردند ، سخن راندند . تيمور به احتمال تحت تأثير مشروعيتى كه خود او به محمود ، خان دست‌نشانده چنگيزى داده بود ، در شناسايى خلفا لحظه‌اى درنگ نكرد و وقتى كه دمشق را گشود نام آنان را در خطبه مسجد اموى خواند . گزارش مباحث دمشق اين تصور را قوت مىبخشد كه تيمور در سنين بالا ( در اين زمان شصت و پنج سالش كامل شده بود ) به درجه معتنابهى از فرهنگ رسيده بود كه داشتن ذهنى فعال و قضاوتى روشن و نيز غرابت فكرى از نشانه‌هاى بارز آن بود . ابن خلدون او را به داشتن درايت عالى ، بصيرت و اشتياق به بحث درباره موضوعات شناخته و ناشناخته ستوده است .\r\nدر مورد گرايشهاى مذهبى تيمور بايد گفت كه وى به شدت پايبند سنن مغولى باقى ماند ؛ در واقع پيروان او پس از مرگش ، مقبره‌اش را به اجبار با آداب مغولى و با بىاعتنايى نسبت به اعتقادات اسلامى « 1 » ، طراحى كردند ؛ و حال آنكه او بارها خود را به آيين اسلام مىبست و اذعان مىداشت كه اين دين را دين مسلط جهان خواهد كرد . يك نمونه از اين گرايش را مىتوان در درگيرى او با مغولان ديد كه به هرحال جزو مشركان به حساب مىآمدند . به طور كلى شواهد موجود راجع به اعتقادات مذهبى تيمور متشتت است و جاى چون و چرا دارد : بعضى از عوامل پايبندى شديد او را\r\n\r\n\r\n","description":"","footnote":"\r\n( 1 ) - بارتولد ،  « O Pogrebenii Timura »  ، ترجمه به انگليسى از راجرز ، صص 3 - 81 ؛ در قبر او اقمشه و در ديواره مقبره اسلحه و در خود مقبره نيز امتعه او را دفن كردند .\r\n","page_name":" 97 ","page_number":97},
  {"content":"\r\n\r\nبه اسلام مىرساند و برخى ديگر حاكى از ترديدهايى در اين زمينه است . پيشتر چيزهايى درباره روابط او با نمايندگان و متوليان دين اسلام - فقها ، اعضاى فرقه‌ها و مكتبهاى مذهبى و دراويش - و تمايل و رغبت او به مباحث و مناظرات مذهبى گفته شد . . . بر اين موارد مىتوان مبالغى را كه وى صرف امور مذهبى ، مشاهد متبركه و ديدار از اماكن مقدسه اسلام مىكرد ، افزود . از سوى ديگر اين واقعيت را نمىتوان ناديده گرفت كه سپاهيان او قوانين شرع را زير پا گذاشته و نسبت به مساجد بىحرمتى روا مىداشتند ؛ آنان در حمله به دمشق ائمه جماعت را در مسجد بنى اميه دمشق به قتل رسانيدند و هزاران نفر از مردان و زنان مسلمان را با كودكانشان به اسارت گرفتند تا در بازارهاى برده‌فروشى به فروش برسانند . ابن شحنه گزارش مىدهد كه به گوش خود شنيده كه تيمور بر سپاهيانش خشم گرفته كه چرا به جاى جمع‌آورى كله آنان كه به فرمانش كشته شده‌اند ، مردم را زنده دستگير ساخته و به اسارت درآورده‌اند ؛ امّا يك چنين سندى چيزى از تصوير كلى قتل عام مسلمانان به دست تيمور نمىكاهد .\r\nيكى ديگر از جنبه‌هاى متناقض رفتار و عادت تيمور ، رعايت همزمان قانون عرفى مغولان ( تورو ، تورا ) و شريعت اسلامى بود . گرايش مذبذب او راجع به شكاف بين اهل سنت و اهل شيعه در اسلام چيز خاصى دربر نداشت . او در مازندران به بهانه اينكه دراويش شيعه ( منظور مرعشيان ) اصحاب پيامبر را طعن و لعن مىكنند ، آنان را گوشمالى داد ؛ در حالىكه در سوريه در كسوت پشتيبان شيعه و بازماندهء حضرت على ( ع ) ظاهر شد . در اينجا اين اعمال او را به دو صورت مىتوان تعبير و تفسير كرد : ( 1 ) يا خود او و معاصران و ميانجيگران‌اش به طور كلى فاقد اطلاعاتى درباره قطب‌بندى اين دو جريان اسلامى بودند ؛ ( 2 ) و يا اينكه او به شيوه كاملا فرصت‌طلبانه عمل كرده و مسائل مذهبى را به خاطر مصالح سياسى ابزار و وسيله قرار مىداد : تيمور به دليل شواهد و اسناد متناقضى كه در منابع وجود دارد نمىتواند به‌عنوان پشتيبان مذهب شيعه به شمار آيد . با اين همه گو اينكه او يك فرد مذهبى نبود ، ولى تحول شخصيت او در نتيجه تأثيرپذيرى زياد وى از سه عالم و فقيه زمانه‌اش بود . اين سه تن عبارت بودند از : شمس الدين كلال ، مشاور روحانى پدرش كه در ايام كودكى تأثير زيادى روى او گذاشت ؛ زين العابدين ابوبكر تايبادى خوافى كه گويا از ايام شروع زندگى نظامى وى تحت الحمايه او بوده است و سيد بركه كه مشاور روحانى خاص او بود .\r\nاگر زمينه مذهبى ماوراء النهر زادگاه تيمور را در نظر بگيريم ، گرايش او نسبت به مذهب تا حدود زيادى روشنتر مىشود . اين سرزمين در آن زمان نقطه تلاقى قلمرو نفوذ اسلام ( دار السلام ) و جهان غير مسلمان ( دار الحرب ) بود . جمعين يكجانشين آنجا كه بيشتر از ايرانيان تشكيل شده بود ، دين اسلام را پذيرفته بودند . امّا جمعيت خانه بدوش اين منطقه يعنى تركان چغتائى و مغولان ،\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nگو اينكه اعتقادات اسلامى آنان چندان در جهت اسلام سنتى نبود ، ولى هنوز عناصرى از شمنيسم و ساير اعتقادات مشركانه را در خود حفظ كرده بودند . دوشادوش اينان ، قبايل و ايلاتى بودند كه چندان بويى از اسلام نبرده و طرف توجه عارفان مسلمان كوچنده قرار داشتند تا آنان را به آيين خود وارد سازند . اكثر اين دراويش صوفى افرادى بودند كه ديدگاهشان به‌طور كلى چندان دمسازى با مذهب اصيل سنى نداشت . يكى از اين عارفان كوچنده نعمت الله ولى كرمانى مؤسس معروف يكى از طرائق صوفيه بود كه تيمور به اعمال نفوذ سياسى او مظنون شد و از ماوراء النهر تبعيدش كرد « 1 » .\r\nادعاى اينكه تيمور عضوى از اعضاى قطعى اهل سنت بوده ، نظير تلاشهايى است كه براى مقايسه وى با شارلمانى ، چارلز پنجم و يا ناپلئون و ساير شخصيتهاى بزرگ تاريخى شده كه البته هيچ نوع تحقيقى را برنمىتابد . حتى مقايسه به ظاهر قانع‌كننده او با چنگيز خان هم پايه و مايه‌اى نيافته است . فاتح مغول يك نفر صحراگرد بود و تا آخر هم صحراگرد باقى ماند . تيمور چغتائى ديگر يك نفر صحراگرد نبود ، گو اينكه اكثر پيروزيهاى خود را از طريق سپاهيان صحراگرد خود به دست آورد و در يك محيط و فضاى صحراگرد و چادرنشينى برآمد . او در نهايت اصل حياتى عدم تخته قاپو شدن در يك جا را وانهاد و سرانجام سمرقند را پايتخت خود قرار داد و آن را با كمك خزاين ، هنرمندان و پيشه‌وران سرزمينهاى مفتوحه به صورت مادرشهر باشكوهى درآورد . البته تيمور با شيوه زندگى صحراگردى آشنا بود و حتى دوست داشت كه بدان بپيوندد ، ولى از همان اوان كودكى با جمعيت روستايى يكجانشين و نيز زندگى شهرى روابط نزديكى داشت ؛ چنان‌كه اين مسأله از دانش زبان فارسى او كاملا آشكار است .\r\nاگر تيمور را بخواهيم آن‌چنان‌كه شايسته‌اش است شخصيت‌پردازى بكنيم ، مردى بوده ترك‌نژاد از اشراف آسياى ميانه با سرشت نظامى كه از علائق فرهنگى و آراستگى فكرى نيز بىبهره نبوده است . آرمان او چيزى جز برگرداندن سلطه جهانى مغولان نبود ، البته اگر احترام او نسبت به سنن مغولى اين نظريه را تقويت كند نه تضعيف . روشهاى ظالمانه جنگى او منحصر به او نبود ، ولى چنان‌كه از نمادهاى وحشت و كله منارها متوجه شديم ، اين روشها مطابق با اعمال سبعانه و سخت‌كشانه و غيرقابل باور اين دوره بود . آنچه او را از ساير شاهان معاصرش جدا مىكند ، مهارت و نخبگىاش در مقام يك فرمانده نظامى و نيز اقبال بىسابقه‌اش در جنگها بود كه او را تا آخر\r\n\r\n\r\n","description":"","footnote":"\r\n( 1 ) - نگاه كنيد به مقدمه اوبن به  Materiaux  كه حاوى سه زندگينامه از شاه نعمت اللّه ولى است ؛ درخصوص زندگينامه ديگر كه اخيرا توسط محمد تقى دانش‌پژوه در پرينستون كشف شده نگاه كنيد به : راهنماى كتاب ، شماره 17 ( 1352 م . ) ، صص 7 - 285 .\r\n","page_name":" 99 ","page_number":99},
  {"content":"\r\n\r\nزندگيش همراهى كرد . همين مسأله نه فقط او را در سالنامه‌هاى تاريخ صاحب مقامى كرده ، بلكه پايگاهى هم در افسانه‌هاى مردمى و ادبياتهاى شرق و غرب ، تا به روزگار ما براى او فراهم ساخته است .\r\nنابودى شديد توان نظامى و اقتصادى آلتين اردو به دست تيمور ، روسيه كهن را تا حدود زيادى از يوغ تاتارها كه مدت مديدى از آن لطمه ديد ، نجات داد . سقوط فاجعه‌بار امپراتورى عثمانى پس از شكست انگوريه و اسارت سلطان بايزيد ، قسطنطنيه را كه در آستانه سقوط بود ، به مدت پنجاه سال ديگر نجات داد . در اين رهگذر ، تيمور كه خود را معيار و ملاك اسلام مىپنداشت ، به قدرتهاى مسيحى خدمت ارزشمندى انجام داد . البته لازم به گفتن نيست كه هدف وى اين نبوده است ؛ در واقع اينكه او از اين روابط و مناسبات علّى آگاه بوده يا نه ، در محاق ترديد است . در اين ميان حتى نمىتوان مسأله توافق با شاهزاده مسكوى و امپراتور بيزانس را مطرح ساخت . باوجود اين همين مسأله مىرساند كه تيمور ( كه به دنبال برقرارى دوباره امپراتورى جهانى مغولان بود ) هميشه هم ملاحظات سياسى جهانى را در نظر نداشته است .\r\nاز آنجا كه در لشكركشيهاى تيمور تعيين و تشخيص روشنى از سياست جهانىاش دشوار است ، لذا تعيين چگونگى اهداف او در پيروزى لشكركشيهاى گوناگون‌اش نيز دشوار است . شواهد چندانى هم از برنامه‌ريزى و ملاحظات اقتصادى او در دست نيست بجز تأمين احتياجات اوليه توسعه سمرقند و مبالغى معين كه به‌عنوان كمك به ساير شهرهاى ماوراء النهر ازجمله شهر سبز كرده است . چنين مىنمايد كه تيمور آگاهى واقعا روشنى از ضرورت برنامه‌ريزى درازمدت و يا نقشه براى آينده نداشته است ، گويى مناطق مفتوحه كه متحد باقى مىماندند از سياست سخت‌كشى تيمور واهمه داشتند ؛ چون سياست سخت‌كشى در مورد مناطقى كه فرمانبردارى نمىكردند و يا عليه تيمور به پا مىخاستند ، اعمال مىگرديد . در اين مورد نمونه‌هاى وحشتبار شهرهاى هرات ، تبريز ، اصفهان و بغداد تأثير دلخواهى به جا گذاشت ، امّا آن اعمال هم در درازمدت نتوانست فقدان بينش سياستمدارانه تيمور را بهبود ببخشد و در نتيجه ، شكست و ناكامى او تغييرات و تحولات ساختارى مناسبى درپى داشت .\r\nچنين مىنمايد كه تيمور اساسا راضى به اين بود كه اعضاى سلسله‌هاى مناطق متصرفه را دست‌نشانده خود ساخته و آنان هم نسبت به وى وفادار باقى بمانند . البته اين راه‌حل فقط در موارد استثنايى عملى بود ، چون خطر يك چنين حاكمان پيمان‌شكن بسيار زياد بود ، تيمور به محض اينكه فرزندان و نوادگان او در كنار ساير شاهزادگان سلسله‌اش به تدريج به سن قانونى و ارشدى رسيدند ، به اصل كهن تركى برگشت و حاكمان را از ميان اعضاى خانواده خود انتخاب كرد . در چنين\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nمواردى ، يكى از امراى مجرب نيز در كنار شاهزاده جوان به‌عنوان اتابك برگزيده مىشد تا او را در اعمال قدرت به درستى هدايت و ارشاد كند . به هرحال اين كار سياستى بود كه تيمور بىدرنگ پس از نخستين پيشرفتش در خراسان ، آن را به كار گرفت ؛ گو اينكه در ساير ممالك الزاما دست به چنين سياستى نزد . از اين رو اميرشاه ملك به حكومت دمشق منصوب شد و شاهزاده ابابكر نيز حكومت بغداد را به دست آورد . از سوى ديگر ، جانشينى توقتميش به يكى از نزديكان‌اش واگذار شد . و قدرت هند نيز به يك نايب السلطنه محلى سپرده شد و پس از نبرد انگوريه نيز يكى از شاهزادگان عثمانى ، حاكم متصرفات عثمانى گرديد .\r\nالبته آنچه در اين اصل ، محورى بود ، اين عقيده بود كه قدرت نه فقط به حاكم بلكه به اعضاى كل خانواده او و يا به عبارت دقيقتر به كل اعضاى ذكور خانواده‌اش تعلق دارد . اين مفهوم تا آنجا كه تداوم سلسله مطرح بود ، بدون خطر نبود ، چون به دنبال مرگ حاكم معمولا و ناگزيرانه امارتهاى كوچكترى سر برمىآورد ؛ مسأله‌اى كه بىدرنگ در قلمرو تيمور رخ نمود . در مواردى از اين دست لازم بود براى جلوگيرى از انشقاق امپراتورى ، همه آن شاهزادگانى كه شرايط جانشينى را در اختيار داشتند ، خنثى گردند . عثمانيان با كشتن اين شاهزادگان ، مشكل و مسأله خود را مىخواباندند .\r\nبعدها ، صفويان اين نوع شاهزادگان را در حرم تحت نظر قرار داده و آنان را از دخالت در امور دولت باز مىداشتند . اين مسأله در مورد تيموريان چندان وقوع نيافت چون متصرفات آنان بيش از اينكه به اين مرحله برسد ، از هم پاشيد .\r\nبيترايس فوربز منتس  ( Beatrice Forbes Manz )  در يكى از بررسيهاى اخيرش راجع به تشكيلات و اقتدار در امپراتورى تيمور مىنويسد كه اطلاعات موجود در منابع ، در اين زمينه ناقص و ناكافى است . در واقع اين اطلاعات به قدرى معدود و نابسنده است كه باعث شده غفوراف  ( Gafurov )  نتيجه بگيرد كه تيمور هيچ‌گونه علاقه‌اى براى برپايى نظام جديدى از تشكيلات در قلمروهاى تحت نفوذ خود نداشته است « 1 » . غفوراف در گزارش خود اين را مىرساند كه تيمور در عداد اسكانهاى زيادى كه ايجاد كرده ( و در واقع خود اينان در حال تنازع بودند ) هدف تجديد حدود قدرت حكام را پيگيرى مىكرده و تا حد امكان حق دخالت را براى خود محفوظ مىداشته است ، نه اينكه قالبها و شكلهاى متحد و مشخصى از سازمانبندى را ارائه دهد . البته سازمانبندى نظامى تيمور و بعضى از ويژگيهاى آن از اين امر مستثنى بوده است . در عين حال كه تنه عمده نيروهاى جنگنده تحت نظارت قدرت مركزى قرار داشت ، حكام به صورت دست‌نشاندگان نسبتا\r\n\r\n\r\n","description":"","footnote":"\r\n( 1 ) -  Istoriya Tadzhikskogo naroda  ، سال 2 ، شماره 1 ، ص 337 .\r\n","page_name":" 101 ","page_number":101},
  {"content":"\r\n\r\nبىاهميتى در اختيار آنان قرار مىگرفتند . با اين روش ، واحدها مىتوانستند بدون هيچ‌گونه نيازى براى مشورت با حاكم مسئول محلى ، مستقلانه در منطقه بخصوصى باقى بمانند . با اينكه در اينجا بيشتر ايران در نظر ماست ، ولى ضرورى است كه بعضى از ويژگيهاى نظام و سيستم نظامى چغتائى هم كه تيمور پيروزيها و فتوحاتش را مرهون آنان بود ، مورد توجه قرار گيرد . هسته مركزى نيروهاى مسلح تيمور ، واحدهاى چغتائى بودند . كمى پس از حمله به ايران سپاهيان ايرانى نيز بدانها پيوستند ؛ مثلا سپاهيان كمكى خراسان تحت فرماندهى سربداران كه قابليت خود را به ثبوت رساندند و به همين دليل تيمور توجه و اعتناى ويژه‌اى نسبت به آنان مبذول مىداشت . نيروهاى نظامى تيمور از نظر فشردگى سازمانبندى و شدت انضباط بيشتر شبيه سپاهيان چنگيز خان بودند تا سپاه اسلامى دولت ديگر اين دوره . البته هدف تيمور بىترديد اين نبوده است ، امّا تصور اينكه تميور نيروهاى خود را از روى الگوى نيروهاى مغولان تشكيل داده بود ، اشتباه خواهد بود . در واقع او دريافته بود كه براى فريب دشمنانش بايد از تاكتيكهاى جنگى جديد بهره بگيرد ، نظير تغيير جهت ناگهانى نيروهاى خود در لشكركشيها و بهره‌گيرى از روشهاى جديد براى تبديل ستون به صف و بازسازى سپاهيان خود در واحدهاى جنگى ناشناخته و مبتكرانه .\r\nتشكيلات نظامى و ديوانى ايران در زمان تيمور در بسيارى نكات متفاوت با تشكيلات ماوراء النهر بود . هفت تومان ماوراء النهر معادلى در ايران نداشت . به جاى آن ، ايران به ايالات و يا مناطق تحت نفوذ حكام از هرنوع تقسيم شده بود كه به جز فرغانه ، اين نوع تقسيم‌بندى در ماوراء النهر وجود نداشت . البته در اينجا خبرى از هماهنگى نبود . مناطق فرماندارى ايرانى از نظر مساحت متفاوت بودند و ترتيبات قانونى آنها هم مورد به مورد و در اثناى زمان هماهنگ و يكسان نبود . دو منطقه به دليل مساحت و نيز عيار و استحقاقشان كه از سنن كهن مايه مىگرفتند ، داراى ويژگى برجسته و خاصى بودند . اين دو منطقه يكى تبريز ( يا سلطانيه ) و ديگرى قندهار بود .\r\nشاهزاده ميرانشاه وقتى كه حكومت آذربايجان را دريافت كرد و از سال 1396 م . تا زمان عزلش در سال 1399 م . بر آنجا حكومت راند ، در واقع اعلام شد كه به « تخت هولاكو » منصوب شده است .\r\nجانشين او محمد سلطان بن عمر شيخ نيز كه در سال 1401 م . منصوب شد ، يك چنين مقامى يافت .\r\nسه سال بعد شاهزاده عمر ، دومين فرزند ميرانشاه ، جاى او را گرفت و وى كسى بود كه بر ساير شاهزادگان غرب ايران و ازجمله فارس ، عراق عجم و نيز بين‌النهرين حالت قيموميت داشت .\r\nزمانى كه جهانشاه امير بسيار متنفذ به‌عنوان جانشين او انتخاب شد ، قدرت او تا اندازه‌اى كاهش يافت . شبيه اين قضيه ، حاكم قندهار پير محمد بن جهانگير بود كه وقتى مناطق موجود در غرب هندوكش تا سند را دريافت كرد ، در واقع صاحب « تخت سلطان محمود غزنوى » گرديد . از آنجا كه\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nيك چنين شاهزادگان والامقامى به اين دو امارت‌نشين منصوب مىشدند ( بيش از سه نفر به‌عنوان جانشينان آنان در اين تخت و تاج منصوب نشدند ) پس اين مناطق در نظر تيمور از مناطق مهم به حساب مىآمدند و از نظر درجهء اهميت شايد پس از ماوراء النهر قرار داشتند . اين مسأله در مورد آذربايجان و نواحى متعلق بدان كاملا محسوس بود ، امّا در مورد قندهار معلوم نيست كه چرا از چنين وزنه‌اى برخوردار شده و حال آنكه از حيث اقتصادى به پاى تبريز نمىرسيده است . با اين همه اين منطقه آشكارا داراى اهميت نظامى و سياسى بود و بالاتر از همه پيشينه باشكوهى در ايام غزنويان داشت و در ضمن مساحت عمودى آن را نيز نبايد فراموش كرد . اين منطقه حتى در سال 1383 م . مدتها پيش از يورش به هند و زمانى كه براى نخستين‌بار به ميرانشاه شاهزاده تيمور واگذار شد ، شامل هرات ، بلخ ، قندوز ، بقلان ، بدخشان ، ختلان و حصار بود .\r\nالبته در ايران ايالات بزرگ ديگرى هم وجود داشت ، همچون فارس با مركزش شيراز كه به عمر شيخ و بعدها به پسر او پير محمد ( از نظر تشابه اسمى با پسر جهانگير كه شاه قندهار بود اشتباه نشود ) واگذار شد . از اينها گذشته ، شمار ديگرى از امارت‌نشينهاى متوسط و كوچك نيز وجود داشت كه در اختيار حاكمان چندى قرار داشت نظير اصفهان كه تحت اختيار رستم بود و همدان كه تحت فرمانروايى اسكندر قرار داشت ؛ كرمان تحت سلطه امير ايدكو ؛ رى از آن سليمانشاه و فيروزكوه كه در اختيار اسكندر شيخى بود . با اينكه اكثر حكام از بازماندگان و وابستگان بودند ، ولى اين مقامها به فرماندهان لايق نظامى هم تعلق مىگرفت .\r\nواگذاريهايى از اين نوع ، نظير فارس ، مىتوانست شكل فيف موسوم به سيورغال به خود بگيرد كه يا سيورغال ابدى بود و يا اينكه براى مدت محدودى واگذار مىشد « 1 » . سيورغال توسعه‌يافته اقطاع قديمى بود كه در كنار مالياتها و عوارض ، دربرگيرنده تشكيلات و اختيارات نيز مىشد « 2 » . اين اصطلاح بايد پيش از روزگار تيمور مطرح شده باشد و به احتمال ريشه در اواخر سده‌هاى 7 - 8 / 13 - 14 دارد ؛ و لذا نمىتواند طبق بعضى از اشارات از ابداعات تيمور به حساب آيد « 3 » .\r\n\r\n\r\n","description":"","footnote":"\r\n( 1 ) - طبق نوشته شامى ، جلد 1 ، ص 135 : « عمر شيخ بهادر را آن مملكت [ فارس 
  ] با سيورغال فرموده حكم مطلق قرار داد . » اين سند معتبر است چون اين يگانه موردى است كه شامى راجع به يك منطقه وسيع ايران مىنويسد كه به سيورغال داده شده است . ساير نمونه‌هايى كه او فهرست‌بندى مىكند كه به سيورغال داده شده است عبارت‌اند از : جلد 1 ، ص 77 ( ايل و ولايت ) ؛ جلد 1 ، ص 95 ( كاوكارش در منطقه نسا به صورت سيورغال ابدى ) ؛ جلد 1 ، ص 122 ( ولايت معتبر ) ؛ جلد 1 ، ص 145 ( آن قلعه را ) ؛ جلد 1 ، ص 153 ( ولايت اخلاط ) . او از اصطلاح سيورغال ( سيورغالات ) در موارد ديگرى نيز استفاده مىكند كه معنى واگذارى تيول نمىدهد . نگاه كنيد به لغت‌شناسى در  TMEN  ، جلد 1 ، صص 3 - 351 .\r\n( 2 ) - يك نظر ديگر از مدت زمان و تكرار آن نيز صحبت كرده است ؛ پطروشفسكى ، در  Zemledelie  ، ص 273 .\r\n( 3 ) - بلنيتسكى ،  « K istorii Feodul'nogo Zemlevladeniya »  ، ص 46 و يا كوبوفسكى « تيمور » ، ص 66 به بعد .\r\n","page_name":" 103 ","page_number":103},
  {"content":"\r\n\r\nسيورغال براى نخستين‌بار در زمان آل جلاير شكل خاصى به خود گرفت « 1 » و ايماقهاى تركمان و سرانجام صفويان هم بدان شكل ويژه‌اى بخشيدند . با اينكه تحقيق دربارهء سيورغال به بيش از اينها نياز دارد ، ولى به نظر مىرسد كه در ايام تيمور كاركردهاى مختلفى داشته است ، نظير واگذار مناطق ، شهرها و قلعه‌ها نخست به وابستگان تيمور و سپس به فرماندهان لايق نظامى و سرانجام به مالكان پيشين اين متصرفات كه تسليم تيمور شده بودند . اينكه سيورغال هم در مواردى شامل معافيت از ماليات مىشده ، چيزى است كه بايد مورد بررسى قرار گيرد ؛ گو اينكه اين مسئله آشكارا يكى از ويژگيهاى منظم آخرين نوع ذكر شده از اين اخراجات به شمار رفته است . آنچه يقين است ، اين است كه سيورغال در زمان سلطنت تيمور چندان اهميتى نداشته و شايان همسنجى با سيورغال دوره صفويه نبوده است . به حكام تيمور در ايران حتى اگر از وابستگان نزديك مىبودند و قدرت زيادى هم داشتند ، اختيارات نامحدودى در برابر نيروهاى مسلح و يا اعضاى تشكيلات كشورى داده نمىشد « 2 » . شواهد كافى وجود دارد مبنى بر اينكه آنان از بالا تحت نظارت مستقيم قرار داشتند و در صورت لزوم از كارها بر كنار مىشدند ؛ چنان كه سرنوشت شاهزاده ميرانشاه گواهى بر اين مدعاست . هنگامى كه آنان را منصوب مىكردند ، سفارش مىنمودند كه تجارت و بازرگانى را رونق ببخشند ؛ تشكيلات را بر پايه ثابتى نظم و نسق بدهند و عناصر ياغى را سر جاى خود بنشانند و يا از ميان بردارند . در مواردى به آنان يك مهلت چند ساله داده مىشد تا اين وظايف را به انجام برسانند ؛ پس از آن خود را بار ديگر بالضروره براى خدمت نظام آماده مىكردند .\r\nبه طور كلى ايران تحت اين تشكيلات كه ناحيه به ناحيه فرق مىكرد ، به تدريج خود را از زير بار لطماتى كه در دوران نابسامانى حاصله از فروپاشى امپراتورى ايلخانان و فتوحات و استيلاى چغتائيان بر آن متحمل شده بود ، بيرون كشيد . محقق معتبرى چون بارتولد ادعا مىكند كه اقدامات بازسازى تيمور به همان اندازه ويرانگريهاى وى شگفت‌انگيز است و بايد از او به خاطر امنيتى كه در مناطق تحت سيطره‌اش برقرار كرده بود ، تقدير كرد . براى مثال مىتوان از بيوه تاجرى صحبت\r\n\r\n\r\n","description":"","footnote":"\r\n( 1 ) - واژه سيورغال پانزده بار در كتاب دستور الكاتب نخجوانى به كار رفته و خاص شيخ اويس جلايرى است ؛ اين اصطلاح به معنى « فيف » و يا « واگذارى منطقه » نيست بلكه به معنى « لطف و مرحمت » به كار رفته و تركيب فعلى آن نيز معنى « واگذار كردن » و يا « بخشيدن » مىدهد .\r\n( 2 ) - در اين مورد تصور واقعى بودن فرمول سوزوميز اشتباه خواهد بود كه در اسناد ميرانشاه به تاريخ 796 / 1394 و 798 / 1396 و در سندى از محمد سلطان به تاريخ 804 / 1401 به كار رفته است . اين نكته شايان توجه است كه علاوه بر ديباچه سلطان محمود يارليغيندين كه در هرسه سند آمده است ، آخرين سند همچنين حاوى فرمول امير تيمور گوركان سوزوميندن است . نگاه كنيد به : فكته ،  Einfuhrung  ، شماره 1 ، ( بررسى آن در محله  Der Islam  ، جلد 57 [ 1978 م . 
  ] ، صص 9 - 147 توسط هرمان ) و هرمان ،  « Zur Intitulatio »  .\r\n","page_name":" 104 ","page_number":104},
  {"content":"\r\n\r\nكرد كه به كار تجارت مشغول بود و با دو غلام جوان هندى خود مسافرت مىكرد و نقل كرده بود كه جاده قندهار تا ديار بكر امن و امان است . با اعمال جريمه‌هاى سنگين و يا عمليات نظامى و پليسى در نواحى خطرناك ، راهزنان و قطاع الطريق را به شدت مجازات مىكردند و عناصر ناراحت و شكست خورده را در بين جمعيت تركمانان ، كردها و لرها سر جاى خود مىنشاندند . نه فقط ايران ، بلكه سرتاسر امپراتورى تيمور برخوردار از يك نظام كارآمد پستى بود .\r\nبه غير از اينها كه از اقدامات غيرقابل چشمپوشى تيمور و حكام او بود ، منافع ديگر تيمور براى ايران چه بوده است ؟ از امور آبيارى در دشت مغان و نيز در خراسان اطلاعاتى در دست است كه تيمور يا در راه‌اندازىشان همت گماشت و يا اينكه آنها را نظم و نسق بخشيد « 1 » . گفته شده كه او علاقه و اشتياق زيادى به بازسازى و يا مرمت شهرها و روستاهايى كه در حين يورش او ويران شده بودند نشان مىداد ؛ در واقع ادعا شده كه تيمور طاقت ديدن قطعه زمين قابل كشتى را كه باير افتاده بود نداشت .\r\nدر قلمرو حيات فرهنگى دوره تيمور بايد به اين نكته اشاره كرد كه شعر فارسى در اين زمان شكوفا شد ؛ گو اينكه از حمايت و تشويق مستقيم تيمور شواهد و مدارك نسبتا كمى در دست است .\r\nتاريخنگارى فارسى اين دوره تا حدود زيادى مرهون و وامدار است ؛ چون سفارش تحرير چندين اثر متمايز را صادر كرد « 2 » . در اينجا مىتوان از محققين ايرانى نام برد كه از حمايت او برخوردار بودند و آثار خود را فقط به زبان عربى كه زبان مسلط بود ، نوشتند . اين افراد عبارت بودند از : فقيه و نحوى معروف سعد الدين مسعود تفتازانى ( متوفى 791 / 1389 و يا شش سال بعد ) ؛ عارف و منطقى برجسته على بن محمد سيد شريف جرجانى ( متوفى 816 / 1413 ) و لغوى نام‌آور ابو طاهر بن يعقوب شيرازى فيروزآبادى ( متوفى 817 / 1414 ) .\r\nنبود يك نظام تشكيلاتى جا افتاده و هماهنگ در پيوند با گرايش اساسا تخريبى قدرت حاكمه كه بىدرنگ پس از مرگ تيمور ، در ميان تيموريان متوقف گرديد ، از فرايند تدريجى ترميم و بهبود ايران ، دستكم در مقطع پايانى زندگى تيمور چيزى نكاست . با وجود اين به محض اينكه خبر مرگ تيمور پخش شد اين عوامل هم براى تداوم وجودى امپراتورى و هم براى وحدت ايران خطرناك و مهلك مىنمود . امّا تا آنجا كه به بنيادهاى فرهنگى امپراتورى مربوط مىشد ، وضعيت كاملا فرق مىكرد . تيمور در چارچوب وسيع قلمرو و اقتدار خويش ، بار ديگر و براى آخرين‌بار ،\r\n\r\n\r\n","description":"","footnote":"\r\n( 1 ) - بارتولد ،  K istorii orosheniya Turkestan  ، ص 65 .\r\n( 2 ) - نگاه كنيد به :  PL  ترجمه برگل ، جلد 2 ، صص 828 - 787 ؛ هينتس ،  « Quellenstudie »  ؛ ياكوبوفسكى ، « تيمور » صص 6 - 42 ؛ و رويمر ، شمس الحسن ، صص 14 - 1 .\r\n","page_name":" 105 ","page_number":105},
  {"content":"\r\n\r\nكل وجود فرهنگى ايران را مستقر ساخت - از ماوراء النهر تا شرق آناتولى و از درياچه آرال تا بين‌النهرين و از قفقاز تا سند . گفتن اينكه خود او از اين واقعيت اطلاع داشته يا نه ، بيهوده است . البته او به انتقال زندگى صحرانشينى به شيوه زندگى اسكان‌يافته ، تحقق بخشيد و در تماس با فرهنگ ايرانى نقش قاطع و حساسى برعهده گرفت . در نظر او ايران عصارهء فرهنگ بود . اين مسأله را مىتوان از تلاشهاى خستگىناپذير وى در مدت چندين دهه براى توسعه زادگاه خود و بخصوص پايتخت خودش سمرقند دريافت كه براى اين كار از ابنيه ، آثار هنرى و ساير پيشرفتهاى فرهنگى كه اكثر آنها برچسب ذائقه و حسّاميزى هنرى و چيره‌دستى ايرانى را بر خود داشتند ، بهره گرفت . اين واقعيت كه دانشمندان ، شاعران ، هنرمندان و پيشه‌وران از ميان جمعيت شهرهاى مفتوحه انتخاب و به سمرقند گسيل مىشدند ، شاهد گويايى از اين قضيه است ؛ چون عناصر ايرانى در اين حوزه‌هاى فرهنگى داخل و خارج ايران مسلط بودند . البته در نتيجه اين جوشش و ريزش فرهنگى و عوامل ديگر ، آن بخش از جمعيت پايتخت كه دربرگيرنده تيره‌هايى از تركان و تا اندازه كمى هم عناصر مغولى بودند ، در اين توسعه فرهنگى شركت جستند : آنان در بعضى موارد بخصوص برچسب و نشان خاص خود را بر فرهنگ حاصله نهادند ، ولى در ويژگيها و مشخصه‌هاى جوهرى و ذاتى اين فرهنگ چندان تأثيرى نداشتند .\r\nمركز ثقل فرهنگ ايرانى با توسعه و گسترش سمرقند به مناطق و نواحى حاشيه‌اى و مرزى كشيده شد ؛ فرآيندى كه در تاريخ ايران بىپيشينه نبود . با اين وصف اين مركز پس از مرگ تيمور با كوچ‌دهى و مهاجرت اقوام گوناگون واژگون شد و در زمان تيموريان مراكز جديد فرهنگ ايرانى توسعه يافت . فرهنگ ايران نه فقط با اعمال نظر تيمور و چغتائيان او ، آثار و نشانه‌هاى خود را بر نمايندگانش باقى گذاشت ، بلكه با توان تمام در راه توسعه و گسترش هرچه بيشتر دولتهايى كه پس از سال 807 / 1405 شكل گرفتند ، وارد ميدان شد . اين امر حتى در مورد سمرقند زمان الغ بيك هم كه به سنن مغولى برترى خاصى قايل بود ، مصداق داشت . بنابراين تيمور بنيادهاى فرهنگ خاندان تيمورى را پى نهاد ؛ خاندانى كه از مهمترين مقاطع تاريخ فرهنگى ايران به شمار مىرود .\r\n\r\n","description":"","footnote":"","page_name":" 106 ","page_number":106},
  {"content":"\r\n\r\n\r\nفصل سوم جانشينان تيمور\r\n\r\nمقدمه\r\nتيمور پس از مرگش امپراتورى وسيعى را به ارث گذاشت . ليكن از آنجا كه برنامه دقيق و مؤثرى براى جانشينى وجود نداشت و از سازمانبندى سياسى دقيق قلمرو او نيز خبرى نبود ، لذا وحدت اين امپراتورى بىدرنگ متلاشى شد . به‌رغم اين فرآيند ، گستره‌اى از مناطق امپراتورى براى مدت درازى در اختيار جانشينان تيمور قرار گرفت ؛ بعضى از اين جانشينان بر دولتهاى مستقلى حكومت راندند و برخى ديگر از حكام وابسته و شاهزادگان محلى شدند و در ايالات مختلفى از امپراتورى مادرى كه شكل گرفته بود به حكومت پرداختند . ماهيت متمايز اين دوره ، ديگر نه نظامى و نه سياسى بود ، بلكه در اين دوره جوشش و غليان شگفت‌انگيزى از حيات فرهنگى و فكرى به وقوع پيوست كه عناصر ايرانى و تركى تحت نظارت تيموريان كه اكثرشان تحت حمايت آنان بودند ، در شكلگيرى آن سهم داشتند . سرزمينهاى آسياى ميانه و خاور نزديك پس از سالها درگيرى شديد بر سر جانشينى تاج و تخت ، بار ديگر به دوره نسبتا آرامى كه بيشتر شبيه دوره سلطنت تيمور بود پا گزاردند . در خلال اين دوره‌ها شمارى از زخمهاى كهنه‌اى كه يورشها و اعمال ويرانگرانه تيمور به جا گذاشته بود ، بهبود يافت . باوجود اين اوضاع و احوال در مناطق مختلف تا حدودى فرق مىكرد و در هيچ منطقه‌اى تضمينى بر زندگى آرام و راحت وجود نداشت ؛ چون امكان قيامهاى محلى ، كشمكش بر سر جانشينى و نيز تهاجم همسايگان جنگجو هر لحظه وجود داشت .\r\nدوره حكومت تيموريان در ايران از سال 807 / 1405 تا 913 / 1507 به درازا كشيد . در واقع\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nجانشينان تيمور پس از اين دوره بيشتر در امپراتورى مغولى كه ظهير الدين بابر در هند برپا داشته بود ، به حكومت پرداختند . با اين همه آن دولت تأثير بلافصلى در تحول و توسعه ايران نداشت - يا دست كم نتايج عمده‌اى به جا نگذاشت . اهميت دوره تيموريان در تاريخ ايران بيشتر در تحولات فكرى ، مذهبى و فرهنگى نهفته است كه در اين روزگار شكل گرفت . اين مسائل در اواخر قرن نهم / پانزدهم و اوايل قرن دهم . شانزدهم ، تحولات و تغييرات بنيادى در پاره‌اى از جهان اسلام و به ويژه سرزمين ايران ايجاد كرد .\r\n\r\n1 - كشمكش‌هاى اوليه بر سر جانشينى\r\nاز فرزندان تيمور ، جهانگير در سال 777 / 1375 و عمر شيخ در سال 796 / 1394 فوت كردند . سومين فرزند او ميرانشاه در حادثه‌اى دچار مرض دماغى شد و چهارمين فرزند او يعنى شاهرخ كه در سال 799 / 1377 چشم به جهان گشوده بود و به حجب و صلح‌طلبى و تقواى فردى شهرت داشت ، به ظاهر فاقد قابليت لازم براى حكومت بود . از اينجا بود كه تيمور نوهء خود پير محمد بن جهانگير را كه سى و يك ساله بود و در آن زمان حكومت قندهار يعنى « تخت سلطان محمود غزنوى » را بر عهده داشت جانشين خويش سازد . او كه از منسوبان خود حمايتى نديد و نتوانست تاج و تخت را صاحب شود در سال 809 / 1407 به دست وزير خود به قتل رسيد .\r\nنكته روشن و صريحى كه در اينجا مطرح بود ، اين بود كه امپراتورى عظيم تيمور كه بر اثر فتوحات سى ساله ايجاد شده بود ، كاملا به اقتدار شخصى مؤسس آن اتكا داشت . فرزندان و نوادگان او كه حكومت سرزمينها و ايالات را در اختيار داشتند و در واقع به گونه حكام وابسته حكومت مىكردند ، به اجبار از اقتدار او تمشيت مىنمودند . باوجود اين با مرگ تيمور اين اقتدار خاتمه يافت و شاهزادگان وصاياى او را براى جانشينى فراموش كردند . هركدام از آنان اگر در موقعيتى بودند كه مىتوانستند نام خود را در خطبه بخوانند و بر روى سكه‌هاى قلمرو خود حك نمايند ، مدعى حكومت مستقلى مىشدند . بدين ترتيب آن الگوى حكومتى كه تيمور براى امپراتورى خود دست و پا كرده بود ، در اندك زمانى رو به سستى و فتور گذاشت . البته اين امر بيشتر از اين مفهوم پذيرفته شده در بين اقوام ترك‌نژاد ناشى مىشد كه دولت و حكومت نه فقط از آن يك حاكم ، بلكه از آن كل اعضاى خانواده حاكمه است و لذا منطقه تحت سلطه هريك از اين اعضاى خانواده ،\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nملك طلق او به شمار مىرود « 1 » . در زمان سلطان مقتدرى چون تيمور ، اين باورها وحدت امپراتورى را به مخاطره نمىافكند ؛ ليكن اين مسأله در شرايط بعد از مرگ وى حالت متفاوتى به خود گرفت ؛ بخصوص در زمانىكه هيچ يك از شخصيتهاى مدعى جانشينى از نظر اقتدار فردى بر ديگران رجحان نداشت . امپراتورى به شمارى از امارت‌نشينهاى جداگانه تقسيم شد ؛ و با اينكه شمار زيادى از آنها بعدها به مدت چندين دهه در دولت واحدى ادغام شدند ، ولى آن گستره و دامنه ارضى كه امپراتورى داشت ، هرگز دگرباره حاصل نشد . در كشمكشهاى جانشينى و نابسامانيهاى ناشى از آن ، شمارى از جانشينان به جان يكديگر افتادند و بعضى از اميران كه در دولت قابليتى بهم زده بودند و توسط تيمور به مقامات دربارى و يا ايالتى بركشيده شده بودند ، به ناچار وارد اين كشمكشها شدند .\r\nمدعيان ديگر شاهزادگان محلى بودند كه ادعاهاى خود را از دوره قبل از سلطنت تيمور داشتند و حال به زور اسلحه خواسته‌هاى ويژه خويش را مطرح مىساختند . اين كشمكشها چندين سال ادامه داشت .\r\nدر زمان مرگ تيمور ، سپاهيان قشون اصلى بخشى از ملتزمان بلافصل او را تشكيل مىدادند .\r\nاميران قشون واقعا درصدد انجام لشكركشى عليه چين بودند و مىخواستند در صورت امكان ضربه هشداردهنده‌اى به مغولان تركستان شرقى وارد سازند . با اين همه آنان زمانى كه خبر مرگ تيمور امر جانشينى را طبق نقشه مطرح نساخت ، اين برنامه را رها ساختند . سمرقند پايتخت تيمور به دست شاهزاده خليل سلطان بن ميرانشاه ( متولد 786 / 1384 ) افتاد كه خود را در لشكركشى به هند مطرح ساخته بود و در سال 1402 م . به حكومت فرغانه منصوب گرديد و طرف توجه ويژه جد خود بود .\r\nوى در حالى كه هنوز در تاشكند بود ، اميران او بىدرنگ حمايت خود را به دو ابراز داشتند ؛ و او در حالى كه خود را جانشين تيمور اعلام كرده بود ، خزانه‌اش را صاحب شد و شروع به گشاده‌دستى نمود و لقب و اقتدار خان را كه تاكنون به يكى از بازماندگان مستقيم چنگيز خان تفويض مىشد ، به يك شاهزاده تيمورى ( يعنى خودش ) بست . سلطان حسين فرزند يكى از دختران تيمور كه نخست مدعى سلطنت بود ، از ادعاى خود صرفنظر كرد و با نيروهاى خود به خليل سلطان پيوست ؛ با اين همه پس از ماجراهاى چندى سرانجام اسير شد و به وسيله شاهرخ در زمانى كه در هرات تحت نظر بود ، سرش زير آب رفت .\r\nشاهرخ سپاهش را از شهر خود هرات به سمت سيحون راند ولى با قدرت تمام عليه خليل وارد عمل نشد ؛ و دليل آن بىترديد ورود پدر او ميرانشاه به صحنه عمليات بود كه تهديد جدى به حساب\r\n\r\n\r\n","description":"","footnote":"\r\n( 1 ) - در اين مورد و تفاسير مشابه نگاه كنيد به : فواد كوپرولو ، تورك ادبياتندا ايلك متصوفلر ( آنكارا ، 1966 م . ) ، ص 161 با اشاره‌اى به كوك توركها و سلجوقيان ؛ . توران ، سلجوقلار تاريخى و تورك - اسلام مدنيّتى ( آنكارا ، 1965 م . ) ، ص 218 با اشاره‌اى به سلجوقيان بزرگ ؛ و اينانچ ، « آق قويونلولار » .\r\n","page_name":" 109 ","page_number":109},
  {"content":"\r\n\r\nمىآمد . ميرانشاه به همراهى ابابكر - يكى ديگر از پسرانش - در رأس لشگرى از آذربايجان ( كه تيمور اين منطقه را در اختيار او گذاشته بود ) براى حمايت از خليل حركت كرد . باوجود اين او بدون اينكه بتواند به اهدافش جامه عمل بپوشاند ، قلع و قمع شد . با اينكه بين شاهرخ و خليل سلطان يك رشته مذاكرات كمابيش بىثمر انجام شد ، امّا خليل سلطان سرانجام پس از برخوردهاى چندى ( با اينكه بارها هم پيروزى با او بود ) درهم شكسته شد . گرايش و رفتار او نارضايتى عمومى را در سمرقند برانگيخت . اميران او نتوانستند نفوذ مقتدرانه‌اى را كه وى به همسرش شادملك واگذار كرده بود برتابند و در نتيجه آن ، افراد فرودست به زيان همقطاران مسلح قديمى تيمور به مقامات بالايى بركشيده شدند ؛ در حالى كه بيوگان و كنيزكان تيمور با اعمال فشار با افراد فرودست وصلت كردند . قحط و غلا نيز مزيد بر علت شد و بر نارضايتى عمومى افزود . و سرانجام خليل سلطان به دست خداداد حسين افتاد كه از اميران مقتدر ايلى و رهبر دو غلات بود ؛ مردى كه يك زمانى لله و مشاور او محسوب مىشد . خداداد حسين او را تا فرغانه همراهى كرد و سپس در انديجان او را حاكم اعلام نمود و خودش هم به مغولان پيوست تا براى عمليات بيشتر از حمايت نظامى آنان برخوردار شود .\r\nدر اين هنگام يعنى در 27 ذو الحجه 811 / 13 مه 1409 شاهرخ زادگاه خود سمرقند را بىهيچ برخوردى اشغال كرد . سپس فرزند ارشد خود الغ بيك ( متولد 796 / 1394 ) را حاكم ماوراء النهر ساخت و پس از آنكه مركز حكومتى خويش را سمرقند اعلام كرد ، تحت هدايت و ارشاد اميرشاه ملك يكى از فرماندهان نظامى تيمور كه ساليان درازى در خدمت او بود ، درآمد . خليل سلطان كه همسر او به دست شاهرخ افتاده بود ، خود را در سمرقند تسليم عم خويش كرد و همسرش بار ديگر صاحب و حاكم شهر رى شد . باوجود اين كمى پس از آن در 16 رجب 814 / 4 نوامبر 1411 در همانجا درگذشت ؛ يعنى جايى كه شادملك هم زندگى خود را در آنجا بسر آورد . خليل سلطان كه سخاوت ، آزادگى ، ساده‌لوحى و عشق سركش شادملك تأثير زيادى در ناكاميهاى او داشت ، وارد تاريخ شد ؛ نه فقط به خاطر پايه‌هاى ادبى و هنرى خويش ، بلكه به دليل شخصيت رمانتيك و احساساتىاش كه مشكل بتوان او را در تصوير كلى اين عصر جاى داد .\r\n\r\n2 - سلطنت شاهرخ\r\nشاهرخ در لحظه‌اى از زمان كه سرانجام مرگ خليل سلطان و به دنبال آن قتل سلطان حسين و نيز پير محمد را در پى داشت و رقيبان نيز همه از صحنه رانده شده بودند ، جانشين تيمور گرديد . به‌رغم\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nآنكه پدرش او را جانشين خود نكرده بود ، سرانجام خويش را حاكم يكى از ايالات قلب امپراتورى تيمور يعنى خراسان ساخت و از هرات به حكمرانى پرداخت . او آشكارا احساس وابستگى زيادى به هرات داشت و از حركت به سمرقند خوددارى ورزيد و تا زمان مرگ خود در سال 850 / 1447 از اين شهر بر سرتاسر امپراتورى تيمور حكومت راند . شاهرخ چند سال پيش از دستيابى به ماوراء النهر ، دامنه متصرفات خود را تا گرگان و مازندران گسترش داد . او براى تسليم برادرزاده‌اش بايقرا بن عمر شيخ در سال 817 / 1414 به فارس لشكر كشيد . دو سال بعد كرمان را متصرف شد كه سلطان اويس بن امير ايدكوبرلاس از سال 811 / 1408 در آنجا به استقلال حكومت مىكرد . مناطق زير سلطه وى با استحكام مواضع قلمرو او و نيز با تسليم داوطلبانه بعضى از شاهزادگان كم اهميت و يا از راه اتحاد و ائتلاف بسط و گسترش زيادى يافت . بنابراين چيزى از سقوط خليل سلطان نگذشته بود كه در طى يك سال مأمورانى از سرزمينهاى ازبك ، استپهاى قپچاق و نيز از شروان ، هزار جريب ، سارى ، فيروزكوه ، گرمسير و قندهار وارد دربار او شدند .\r\nشاهرخ تا سال 823 / 1420 توانست قدرت خويش را در نواحى شرقى امپراتورى تيمور ، مركز و جنوب ايران ، بجز بين النهرين و آذربايجان ، تنفيذ كند . سلطان احمد بن اويس جلايرى پس از مرگ تيمور كه پيشتر به مدت پانزده سال او را رانده بود ، بار ديگر قدرت گرفت ، ولى ابابكر بن ميرانشاه او را از تبريز راند . با اين وصف اندكى پس از آن ، رقيب ديگرى وارد صحنه شد كه ابابكر نمىتوانست با او برابرى كند . اين رقيب ، قرايوسف قراقويونلو بود كه او را اول بار در سال 809 / 1409 در نخجوان و سپس در سال 810 / 1409 در نبرد سردرود نزديكى تبريز شكست داد و ميرانشاه هم جان خود را از دست داد . قرايوسف در سال 813 / 1410 سلطان احمد جلايرى را نيز كه درصدد تسلط بر تبريز بود شكست داد و قلع و قمع نمود . او در نتيجه فتح ديار بكر و بغداد و عمليات پياپى در گرجستان و شروان و بالاتر از همه فتح سلطانيه ، طارم ، قزوين و ساوه در سال 822 / 1419 ، در مقام يكى از همسايگان خطرناك تيموريان در صحنه ظاهر شد .\r\nخطرى كه از اين پيشرفت تركمانان برخاست براى چندين دهه از مسائل پيچيده و ناگشودنى امپراتورى تيموريان گرديد . شاهرخ درصدد برآمد تا اين معضل را از راه سياسى و نظامى ( با سه لشكركشى به آذربايجان ) حل كند ، امّا به موفقيت چندانى نائل نشد . قرايوسف مؤسس واقعى قدرت حكومت قراقويونلو كه از افراد پر توان و جنگجوى سخت‌كش بود با ورود شاهرخ به آذربايجان در جريان نخستين لشكركشى به اين ناحيه كه در اثناى آن نه فقط تبريز ، بلكه آذربايجان و ارمنستان را نيز بدون هيچ نوع مشكلى گشودند ، در ذو القعده 823 / نوامبر 1420 جان به جان آفرين تسليم كرد ؛ امّا شاهرخ مجبور شد در تابستان سال بعد استيلا و سيطره خود را در نبرد چند روزه‌اى با فرزندان\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nقرايوسف به ثبوت برساند . با وجود اين از آنجا كه اسكندر بن قرايوسف درصدد برآمد تا قدرت قراقويونلوها را بار ديگر در سالهاى آتى برقرار سازد ، لذا لشكركشى به آذربايجان در سال 832 / 1429 بار ديگر الزامى شد . شاهرخ دگرباره بر تركمانان فائق آمد . امّا تلاش او براى حل اين معضل با انتصاب يكى از شاهزادگان قراقويونلو به نام ابو سعيد تحت حمايت و سلطه تيموريان ، با ناكامى قرين شد ؛ چون اسكندر در سال 835 / 1431 بار ديگر تبريز را اشغال كرد و ابو سعيد را به قتل رسانيد . شاهرخ كه با گسترش سلطه قرااسكندر بر ناحيه وسيعى از آن ديار مواجه شده بود ، در اوايل سال 838 / نزديك به پايان سال 1434 ، سومين و آخرين لشكركشى خود را در شمال غرب ايران انجام داد . اين لشكركشى با اينكه معضل تركمانان را فرو ننشاند ولى دستكم كسى را وارد ميدان ساخت كه براى سالهاى آتى سلطنت او كافى بود : يعنى انتصاب جهانشاه برادر قرااسكندر در مقام حاكم تيموريان در تبريز .\r\nنكته شايان توجه اينكه شاهرخ دستكم در اوايل سلطنت خود ، بارها شاهزادگانى را كه در امپراتورى او حاكم ايالات بودند ، جابه‌جا كرد . در ميان آنانى كه جابه‌جا شدند نه فقط از خليل سلطان ( از سمرقند به رى ) بلكه از عمر ميرزا ( از آذربايجان به استرآباد ) ، اسكندر ميرزا ( از فرغانه و كاشغر به همدان و بعدها به شيراز ) و بايقرا ميرزا نيز ( از شيراز به قندهار و گرمسير ) مىتوان نام برد . دور از ذهن نيست كه انگيزه اين نوع موازين كه مستقيما با اعمال سرپيچى افراد مذكور ارتباط داشت ، در اين بوده باشد كه با اين كار از امكان تمايل به استقلال‌طلبى آنان جلوگيرى به عمل آورد .\r\nالبته شاهرخ با همه احتياطكاريهاى خود نتوانست از شورشهاى خطرناك شاهزادگان تيمورى جلوگيرى كند . و با اينكه او در سركوبى آنان در بخش شرقى امپراتورى خود مشكلى نداشت ، ولى اوضاع در متصرفات غربى متفاوت بود . او بارها با تمام توان نظامى خويش عليه وابستگان متمردش وارد عمل شد ؛ چنان‌كه اين كار را در سال 816 / 1413 عليه برادرزادهء خود اسكندر بن عمر شيخ كه يك‌بار پيشتر در سال 812 / 1409 برادر خويش پيرمحمد را به حمله عليه كرمان تشويق كرده بود انجام داد . و پس از قتل او ، خود وى اصفهان و كرمان را مورد هجوم قرار داد و به طور منظم خرابيهاى زيادى به بار آورد . پيشتر از لشكركشى شاهرخ عليه بايقرا بن عمر شيخ مطالبى گفته شد ؛ چيزى نگذشت كه بايقرا در شيراز طغيان كرد . شاهرخ اندكى پيش از فوتش كه حتى سالخورده و مريض بود ، بار ديگر سپاه خود را به سمت غرب حركت داد ؛ چون يكى از نوادگان او به نام سلطان محمد بن بايسنقر شورش كرده بود . او در رمضان سال 850 / دسامبر 1446 حاميان سلطان محمد را در ساوه به سياست رسانيد ، امّا خود سلطان محمد از چنگ او گريخت و به لرستان رفت . شاهرخ سه ماه بعد در 25 ذو الحجه 850 / 13 مارس 1447 در زمستانگاه خود در شهر رى درگذشت .\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nسلطنت طولانى شاهرخ در نظر اول تصوير نسبتا مطلوبى را ارائه مىدهد « 1 » . با اينكه امپراتورى تيمور به تمامى در زمان حكومت او حفظ نشد ، امّا اين امپراتورى به گونه حوزه پيوسته و ممتدى از آسياى مركزى و خاور نزديك باقى ماند . به‌رغم منازعات پىدرپى و خونينى كه به ناگزير چيزى جز فقر و بدبختى براى مردم نداشت ، دولت شاهرخ به مدت چهار دهه از هرج و مرجى كه پس از مرگ تيمور انتظار خطر آن مىرفت در امان ماند ؛ و در بعضى از نواحى امپراتورى ، از نظر معيارهاى اقتصادى و نيز پيشرفتهاى فرهنگى بهبود و اصلاحاتى صورت گرفت . بايد پذيرفت كه اعتبار اين بهبودى و تحولات اميدواركننده همه از آن شاهرخ نبود ( حتى در درجه اول ) . با اينكه بعضى از وجوه شخصيت وى برجسته بود و در مقايسه با سختگيرى و خشونت پدرش با ملايمت رفتار مىكرد ، ولى شواهد مقتضى وجود ندارد كه بيانگر مهارت و چيره‌دستى او در امر سياست باشد ؛ و حتى شخصيت او در ميان مورخان معاصر مورد چون و چراست . نكته گفتنى اينكه در دربار هرات شخصيتهايى وجود داشتند كه نسبت به خود شاهرخ از نفوذ مقتدرانه‌اى در حكومت برخوردار بودند ؛ به ويژه نخستين همسر او گوهرشاد كه همراه فرزندانش و نيز معدودى از مأموران دولتى نظم مستمرى در امور دولتى به وجود آورد و موجب فراهم ساختن رفاه‌بخش عظيمى از جمعيت شد . مقامها و منصب‌هاى عادى دولتى در واقع به افراد سست عنصر و ناتوان واگذار شده بود كه مهمترين محصول و نتيجه آن پر كردن جيب خودشان بود . از اين نمونه‌ها جلال الدين فيروزشاه بود كه مدت سى و پنج سال فرمانده كل قواى مسلح بود ؛ مورد ديگر غياث الدين پيرعلى خوافى بود كه مدت سى و يك سال منشى عالى به شمار مىآمد ؛ و امير عليكه كوكلتاش كه وزير مسؤل امور ماليه به مدت چهل و سه سال بود .\r\nتقواى شاهرخ و در واقع سختگيرى او در امر مذهب زبانزد خاص و عام بود . در نظر افرادى كه اعمال شاهرخ را مطابق حكام اسلامى مىدانستند ، او يك حاكم مسلمان بود و وقعى به سنن مغولى نمىگذاشت كه در نظر تيمور بسيار باارزش بود ؛ تيمورى كه خود را گوركان مىناميد ( يعنى پيوند زناشويى با سلسله چنگيزخانى بسته بود ) و هميشه و حتى در اوج قدرت يكى از خانان دست‌نشانده چنگيزى را همراه خود داشت . الغ بيك پسر شاهرخ با اتخاذ لقب گوركان در سمرقند بىدرنگ پس از عزل خليل سلطان ( كه خان دست‌نشانده چنگيزى وى همزمان با او از نظرها غائب شد ) پايبند اين سنن بود و يكى از خانان چنگيزى را در سمرقند منصوب كرد . شاهرخ به عكس خود را نه گوركان و نه خان ناميد ( گو اينكه لقب بهادر ، تقديمى تيمور را همراه خود داشت ) و نه اينكه در هرات يك\r\n\r\n\r\n","description":"","footnote":"\r\n( 1 ) - در خصوص نظر مطلوب و خاص درباره شاهرخ نگاه كنيد به : طغان ، « بويوك تورك حكومدرى شاهرخ » .\r\n","page_name":" 113 ","page_number":113},
  {"content":"\r\n\r\nخان دست‌نشانده چنگيزى به كار گماشت .\r\nروابط شاهرخ با چين « 1 » كه الغ بيك نيز درگير آن شد ، احيا گرديد . اين روابط فقط منحصر به تبادل سفرا نبود ، بلكه مبادلات تجارى را نيز شامل مىشد . پيوندها و روابط بازرگانى ديگر ، بخصوص با مصر و هند نيز برقرار شد . از اينها گذشته منابع در اين دوره جزئياتى از تشويق كشاورزى را ارائه مىدهند ، كه در آنها نظارت بر رودخانه‌ها و سيستمهاى آبرسانى در هرات و مرو نيز ذكر شده است .\r\nدر زمان سلطنت شاهرخ پيشرفتهاى مهمى در حيات فرهنگى ، بخصوص در حوزه هنرها و تحقيقات فكرى صورت گرفت . اين پيشرفتها شامل نقاشى ، بويژه نگارگرى ( مينياتور ) و خوشنويسى ، معمارى ، موسيقى ، تاريخنگارى « 2 » و فقه و كلام اسلامى بود . تشويق و حمايت از پيشرفتهاى هنرى و فكرى نه فقط توسط خود شاهرخ ، بلكه فرزندان و ساير اعضاى خانواده او و اعضاى برجسته دربارى صورت گرفت . علاقه شاهزاده بايسنقر ( متوفى 837 / 1433 ) به خوشنويسى معروف بود ؛ همين علاقه بود كه حمايت شاهزاده اسكندر بن عمر شيخ را در حمايت از هنر و انديشه در شيراز برانگيخت و حتى افرادى نظير غياث الدين جمشيد بن مسعود كاشانى نيز كه بعدها در سمرقند اقامت گزيد ، تحت حمايت وى بود . شعر نيز در اين دوره با نام شاعرانى عارف و برجسته چون قاسم انوار و شاه نعمت إله ولى پيوند خورد . در اين دوره علاوه بر پيشرفت ادبيات فارسى ، ادبيات تركى شرقى نيز شروع به جوانه زدن و شكوفايى كرد . با اينكه پيشرفتهاى فرهنگى ، دوره تيموريان را به دوره تاريخى خود رسانيد ، ولى مرگ شاهرخ موجبات زوال امپراتورى تيمورى را كه قدرت سياسى قاطعى در آسياى مركزى و خاور نزديك بود ، فراهم ساخت .\r\n\r\n3 - الغ بيك و رقباى او\r\nشاهرخ براى جانشينى خود وصيتى نكرد ، امّا معلوم بود كه وى مىخواهد محمد جوكى حاكم بلخ - كه در سن چهل سالگى بود - صاحب تاج و تخت آينده باشد . باوجود اين محمد جوكى سه\r\n\r\n\r\n","description":"","footnote":"\r\n( 1 ) - كاترمر ،  « Memoire »  ؛ و نيز سفير ايرانى در چين . . . از زبدة التواريخ حافظ ابرو ، ترجمه ك . م . مائيترا ، چاپ جديد ( نيويورك ، 1970 م . ) ؛ د . م . دانلپ ، « گزارش حافظ ابرو از سفير تيمورى در چين در 1420 م . » در  Glasgow Univ . Oriental Soc Transactions  ، جلد 11 ( 4 - 1942 م . ) ، صص 19 - 15 ؛ و ه سريويس ،\r\n The Tribute System and Diplomatic Missons , 1900 - 1600 . \r\n( بروكسل ، 1967 م . ) ، ص 624 .\r\n( 2 ) - نمونه‌اى از آن منتخب التواريخ است كه به شاهرخ تقديم شد ؛ در مورد آن نگاه كنيد به هينتس ،  « Quellenstudien »  ، ص 362 .\r\n","page_name":" 114 ","page_number":114},
  {"content":"\r\n\r\nسال پيش از پدرش دار فانى را وداع گفت ، و لذا از ميان پنج فرزند شاهرخ فقط محمد طرغاى معروف به الغ بيك براى او باقى ماند . او در زمان مرگ پدرش ، نه جزو ملازمان دربارى بود و نه اينكه در هرات زندگى مىكرد . در واقع او گاهى به عنوان ميهمان در دربار ظاهر مىشد و هرگز براى شركت جستن در امور امپراتورى دعوت نمىگشت ؛ او از سال 812 / 1409 يكى از شاهزادگان كمابيش مستقل در سمرقند بود . الغ بيك تا اين زمان سكه به نام پدرش ضرب مىكرد ، امّا فرمانهاى او به نام يكى از خانان دست نشانده چنگيزى كه خود وى منصوبش كرده بود ، صادر مىشد ؛ او براى لشكركشيهاى پدرش سربازان كمكى تدارك مىديد ولى هرگز بشخصه در آنها شركت نمىكرد . چنين مىنمايد كه وى كمكى به خزانه عامره هرات نمىكرد و يا به هر حال هرگز دست به چنين كارى نزد . مسأله جانشينى تحت شرايط موجود ، مىتوانست موضوع نسبتا مستقيم و بىپرده‌اى باشد . باوجود اين تا سال 848 / 1444 زمانى كه شاهرخ بيمار بود و مرگ قريب الوقوعش پيشبينى مىشد ، انتظار اغتشاشات و نابسامانيهايى مىرفت كه اكنون حالت جدى پيدا كرده بود . در آن زمان محمد جوكى به هرات رفته بود با اين اميد كه بر تخت پدر بنشيند ؛ در حالى كه قشون با هدايت گوهرشاد به سرعت و به‌طور محرمانه سوگند اتحاد با علاء الدوله بن بايسنقر ( متولد 820 / 1417 ) خورد ، ولى وقتى اوضاع برگشت ، موضع خود را براى تغيير حاكم عوض كرد . علاء الدوله بن بايسنقر همراه عبد اللطيف فرزند الغ بيك ، پيشتر از حاميان خاتون در هدايت امور حكومت بود .\r\nچنين مىنمايد كه مرگ شاهرخ آنچه را كه بعد از مرگ تيمور رخ داد ، دوباره تكرار كرد . بار ديگر اينجا شخصيت برجسته و قدرتمندى كه بتواند خودش را در برابر القائات قدرت‌طلبانه شمارى از شاهزادگان مطرح كند ، وجود نداشت . البته در اينجا مشابهتها تا اندازه‌اى به هم خورد ، چون در اين زمان فردى چون شاهرخ در صحنه وجود نداشت تا از جريان عمومى حوادث استفاده كند و يا كمكهاى قابل‌توجهى را براى برپايى تشكيلات متمركز فهرست‌بندى كرده و بدين ترتيب وحدت امپراتورى را حفظ كند . از اينها گذشته ، به زودى روشن شد كه آنچه در روزگار بيمارى شاهرخ در سال 848 / 1444 تجربه شد ، علاوه بر اينكه مسأله جانشينى را حل و فصل نكرد ، بلكه آن را بدتر هم نمود . گوهرشاد كه شاهرخ را در آخرين لشكركشى خود همراهى مىكرد ، عبد اللطيف را كه در اردوى سلطنتى حضور داشت ، وادار نمود تا فرماندهى عالى سپاه را برعهده بگيرد . ابو القاسم بابر بن بايسنقر ( متولد 825 / 1422 ) با همدستى خليل سلطان بن محمد جهانگير ، فرزند دخترى شاهرخ ، باروبنه اصلى سپاه را غارت كرده و به سمت خراسان راندند . علاء الدوله كه در هرات باقيمانده بود ، منتظر نتيجه بازى شد ، ولى وقتى كه از چگونگى شكلگيرى اوضاع باخبر\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nگشت ، مدعى حكومت گرديد . او خزانه جد خود را بين سپاهيانش تقسيم كرد و مشهد را به تصرف خود درآورد . الغ بيك كه خود را يگانه جانشين بر حق پدرش مىدانست ، سپاهيان خويش را گردآورى كرد و تا سيحون پيش رفت . باوجود اين خود را در تنگنا يافت ؛ چون ميرزا ابوبكر ، حاكم ختلان ، ارنگ و سالى سراى پشت‌سر او از رودخانه گذشتند و منطقه بلخ ، شبورغان و قندوز را تا بدخشان به تصرف خود درآوردند و برادر او محمد قاسم را كه پس از مرگ پدرشان محمد جوكى ، بلخ به دو واگذار شده بود ، از آنجا راندند .\r\nدر آغاز كشمكش بر سر قدرت كه پس از مرگ شاهرخ در بين بازماندگان او درگرفت ، وضعيت به گونه‌اى بود - كه شرح آن در سطور پيشين گفته شد - و مدت دو سال از سلطنت الغ بيك را دربرگرفت و همه اينها را بارتولد در يكى از بررسيهاى كهن خود راجع به الغ بيك توصيف و تشريح كرده است . وضعيت جنگ در كشمكش هركدام عليه ديگرى ، بالا و پايين مىشد ، ولى نه فقط پيروزى قاطعى نصيب هيچ‌كس نمىشد ، بلكه حتى جناح‌بنديهاى روشنى هم صورت نمىگرفت . گروههاى مختلف درگير به بعضى از پيمانها ، يكجانشينيهاى مرزى و ساير ترتيبات راضى مىشدند و در برخى مواقع آرامش موقت در بين چالشگران برقرار مىگرديد . اين توافقها مدت زمان زيادى به درازا نمىانجاميد و پيمان‌شكنى هريك از طرفين باعث شعله‌ور شدن دگرباره آتش جنگ مىشد . از اين رو شاهزادگان مختلف اسير مىگشتند و بعد از اسيرى يا آزاديشان تضمين مىشد و يا به قتل مىرسيدند .\r\nالغ بيك به درجه بسيار بالايى از موفقيت نائل شد . مثلا او تلاش كرد تا نقشه‌هاى شاهزاده ابوبكر بن محمد جوكى را خنثى و بىاثر سازد و در بهار سال 852 / 1448 بر برادرزاده خود علاء الدوله در جنگ ترناب پيروز شده و مشهد را متصرف گردد و در ضمن فرزندش عبد اللطيف هم قلعه هرات را تسخير سازد . حال آنكه مهارت و چيره‌دستى سياسى و نظامى او آنقدر قوى نبود كه بتواند بر مشكلات اوضاع كاملا مسلط گردد . البته اشغال هرات براى او اهميت داشت ، گو اينكه از نظر استراتژيك و از حيث روانى و نيز در مقام پايتخت سابق فقط قدمى به پيش بود ؛ چون الغ بيك سر آن نداشت كه در آنجا ماندگار شود ، بلكه تصميم گرفته بود سمرقند را پايتخت تيموريان كند . عمليات نظامىاى كه از هرات به راه انداخت ، تحكيم قدرت او را در پى نداشت و حتى با خرابيهايى كه در حومه و اطراف و اكناف به بار آورد ، نتايج فلاكتبارى براى مردم خراسان دربر داشت . در اين دوره در ماوراء النهر نيز داستان مصيبت‌بار مشابهى رخ داد . نابسامانيهاى مداومى كه در اين منطقه وجود داشت از ديد همسايگان تيموريان يعنى به ويژه تركمانان در غرب و ازبكان در شرق پنهان نماند . نخستين حركت از سوى ابو الخير ، خان ازبك صورت گرفت كه\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nماوراء النهر را به توبره كشيد و سپاهش را به منطقه حوالى سمرقند سوق داد و به هركجا كه رسيد غارت كرد و به آتش كشيد .\r\nهنگامى كه الغ بيك هرات را به قصد سمرقند ( در اواخر سال 852 / اواخر 1448 ) ترك گفت و نعش پدرش را با خود برد ، مشكلات خراسان چندان حل و فصل نشده بود و ساير نواحى امپراتورى هم وضع چندان مساعدى نداشتند : در واقع او حتى نتوانست لشكركشى به ماوراء النهر را به تأخير بيندازد . در گام نخست ، لشكركشى ابو القاسم بابر تلفات سنگينى براى او در پى داشت ؛ سپس اوضاع بدتر شد و سپاهيان او در هنگام گذر از سيحون پيش از اينكه به مناطق قشلاقى خود در بخارا برسند ، لطمات زيادى از ازبكان متحمل شدند .\r\nخلاصه نكته گفتنى ديگر در نخستين مقطع كشمكشهاى جانشينى شاهرخ اين است كه دو سال پس از مرگ او هيچ نوع حكومت متمركزى تشكيل نشد و آنچه بازتاب يافت سه پارگى امپراتورى او بود . الغ بيك كه جانشين به حق پدرش به حساب مىآمد ، در فكر اين بود كه بار ديگر سمرقند را پايتخت تيموريان سازد ( مانند زمان جدش تيمور ) و خراسان را ركن واقعى امپراتورى خود قرار دهد و پس از آن سيطره خويش را از آنجا بر متصرفات شاهرخ گسترانيده و عملا حوزه اقتدارش را در ماوراء النهر توسعه دهد . براى تحقق بخشيدن به اين كار ، ابو القاسم بابر با تسخير مشهد و هرات قدرت او را در خراسان تثبيت و تأييد كرد و علاء الدوله هم پس از شكست ترناب ، نقشه لشكركشى به سمرقند را واگذاشت و به اجبار در جنوب غرب افغانستان به يك منطقه محدود راضى شد . او از اين منطقه توانست در سالهاى بعد در كشمكشهاى خراسان دخالت كند بدون اينكه هوده‌اى از اين كارها نصيب او شود . مركز ايران ( عراق عجم ) و فارس تحت اختيار سلطان محمد بن بايسنقر قرار گرفت كه يك زمانى پس از مرگ جدش از مخفيگاه خود در لرستان سر بيرون آورده و نقش مهمى در كشمكشهاى جانشينى ايفاء كرده بود . سرانجام با شرايط و مقتضيات جديد چيرگى تيموريان بر امارت‌نشين تركمانان قراقويونلو تحت رهبرى جهانشاه در شمال غرب ايران و شرق آناتولى ( كه شاهرخ طى سه لشكركشى تأمين كرده بود ) عملا بىمعنى و بىارزش باقى ماند . اندكى به درازا نينجاميد كه نقشه‌هاى توسعه‌طلبانه جهانشاه به زيان تيموريان از قوه به فعل درآمد .\r\nالغ بيك در بهار سال 853 / 1449 ديگر فرصت آن را نداشت تا بار ديگر خراسان را به اطاعت خود درآورد ؛ چون روابط تيره او با عبد اللطيف كه در بلخ حكومت مىكرد باعث طغيان او در اين وضعيت بحرانى گرديد . الغ بيك در هنگام اقامت در هرات بارها پسرش را در مورد دخالت در امر نقشه انتقال پايتخت مورد سرزنش قرار داد . زمانى كه پدرش هرات را ترك گفت ، خشم فرو خفته او\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nبازگشت و رويارويى نظامى پاييز سال 853 / 1449 را به بار آورد كه نتيجه آن بسيار حساس و قاطع بود . الغ بيك نزديك سمرقند در قريه دمشق شكست خورد . پيشتر در پايتخت عليه حاكم دست نشانده الغ بيك يعنى فرزند جوان و محبوب او عبدالعزيز شورشهايى رخ داده بود و چنين مىنمود كه در اين شورشها دست نمايندگانى از طبقات مذهبى در كار بوده است ؛ همچنان كه آنان در سقوط سلف الغ بيك - خليل سلطان - در 811 / 1409 نيز دست داشتند . حاكم توانست نظم را برگرداند ، ولى نارضايتى و رنجش همچنان ادامه يافت . بخت او پس از اين شكست و آشكارا در پيوند با اين وقايع چنان برگشت كه به هركجا روى آورد - حتى در پايتخت خود - پناهگاهى نيافت .\r\nفقط توانست از اسارت بگريزد و بعد داوطلبانه خود را به فرزند پيروزش تسليم كند او از فرزندش اجازه گرفت كه به زيارت مكه برود ( بر پايهء روالى كه در اين گونه موارد رخ مىداد ) ، امّا بر طبق فرمانى كه عبداللطيف صادر كرده بود و بدون اينكه الغ بيك بداند ، در خلال اين سفر به قتل رسيد و اين مسأله در رمضان سال 853 / اكتبر - نوامبر 1449 اتفاق افتاد . چند روز بعد همان سرنوشت سر عبدالعزيز آمد ؛ امّا در مورد او هيچ نوع تشريفات قانونى صورت نگرفت .\r\nداستان الغ بيك پس از يك سلطنت دو ساله كه مركب از يك سلسله ناكاميها و اشتباه‌هاى سياسى و نظامى بود ، خاتمه يافت و آنچه در تاريخ درباره‌اش آمده به هيچ‌وجه تصوير واقعى شخصى به نام الغ بيك نيست . آنچه يادآورى آن اهميت دارد پيشرفتهاى فرهنگى روزگار سلطنت او در مدتى نزديك به چهاردهه به عنوان شاهزاده ماوراءالنهر بود ؛ پيشرفتهايى كه مستقيما يا در پيوند با نام او قرار داشت و يا اينكه منسوب به شخص وى بود . در اينجا مىتوان از اهتمام او به انجام نقشه‌هايى در سمرقند و بخارا و يا علاقه‌اش به درونمايه‌هاى شعر فارسى سخن گفت كه معمولا بر طبق گرايشهاى هنرى برادرش بايسنقر مطرح مىساخت . باز مىتوان از اين واقعيت سخن راند كه بعضى از شاعران چغتائى در رثاى او شعر گفته‌اند ؛ گو اينكه معلوم نيست وى در مورد ادبيات تركى شرقى كه در روزگار او پديدار شد چه گرايش و نظرى داشته است . معروف است كه يك اثر تاريخى يعنى تاريخ اربع الوس ( در مورد تاريخ چهار دولت كه پس از زوال امپراتورى مغول به وجود آمدند ) بنا به دستور وى نوشته شده است .\r\nبا اينكه علائق و فعاليتهاى ياد شده اين نظريه را كه او « محققى بوده تكيه زده بر تاج و تخت » تا اندازه‌اى تقويت مىكند ، امّا آنان در معتبرسازى اين نظريه چندان كامياب نبودند . با وجود اين آنچه انجام شد ، درگيرى و پرداختن وى به « علوم رياضى و حكمى » يا به تعبير امروزى علوم محض بود . در اين زمينه ذهنيات وى در مسيرى شكل گرفته بود كه در خاور نزديك بخصوص در ايران از زمان مغولان متداول بود ، و نظريه يافته‌هاى علمى را به گونه منافع پايا براى انسانيت در مقابل\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nالهيات و ادبيات كه اهميت آنها از حيث زمان و نيز ( براساس اختلاف زبانها ) از نظر مكان بسيار محدود مىتوانست باشد ، پيش‌رو مىنهاد . در ميان پژوهشگرانى كه الغ بيك را در سازندگى پژوهشهاى علمى كمك مىكردند و يا همراه وى بودند مىتوان از شمارى منجم و رياضىدان برجسته نظير صلاح‌الدين موسى بن قاضىزاده رومى ، غياث‌الدين جمشيد بن مسعود كاشى ، علاءالدين بن محمد قوشچى و معين‌الدين كاشانى را نام برد « 1 » . رصدخانه الغ بيك كه در تاريخ 823 / 1420 برپا شد ، شهرت زيادى داشت ( بقاياى آن در سال 1908 م . از زير خاك بيرون كشيده شد ) ؛ با اين همه دوره بهره‌بردارى از آن پس از مرگ مؤسس‌اش خاتمه يافت . نوشته‌هاى الغ بيك درباره هيأت و نجوم شهرت پايايى براى او به ارمغان آورد . جداول نجومى او كه معمولا با عنوان زيج الغ بيك و يا زيج جديد سلطانى شهرت دارد ، اوج پيشرفت در اين علم است كه پس از مرگ او در جهان اسلام رو به خاموشى رفت .\r\nسبك باشكوه فرهنگى الغ بيك در سمرقند و نيز در دربار هرات ، حتى در زمان حيات پدرش ، بىپيرو نماند . باوجوداين الگوى او در اين حوزه پدرش شاهرخ نبود ، بلكه جد او تيمور بود .\r\nانتخاب لقب سلطنتى كه پيشتر ذكر شد ، معلوم مىدارد كه الگو و نقش او ، الگوى شخصيت يك شاهزاده مسلمان نبود ، بلكه الگوى يك شاهزاده مغولى بود ؛ براى او احكام ياسا در درجه اول اهميت بود تا شريعت اسلامى . از اين رو خوشيها و لذتهاى دنيوى او قابل دمسازى و انطباق با شريعت اسلامى نبود . در سمرقند مجالس ميگسارى همراه باساز و آواز برقرار بود . ثروتمندان ساير شهرها هم داراى نوازندگان و خنياگرانى از مرد و زن بودند كه از سمرقند آمده بودند . الغ بيك به سبب رغبت و تمايل به چنين لذايذ و لهو و لعب با بعضى از محافل مذهبى - البته نه نمايندگان فقه رسمى كه روى حمايت آنان بسيار حساب مىكرد - درگيرى پيدا كرد ؛ امّا هواداران اسلام عامه نظير آن چيزى كه در شيوه زندگى صوفيان و دراويش جلوه يافته بود ، معمولا از پيروان طريقت نقشبنديه بودند . بنابراين وضعيت اينجا درست مخالف با وضعيت سرزمينهاى اسلامى واقع در غرب بود كه در آنجا فقيهان ، رهبران و متوليان شريعت اسلامى محسوب مىشدند ، و حال آنكه صوفيان و درويشان طرفدار باورها و اعتقادات آزادمنشانه‌اى بودند كه در آن واجبات اسلامى به سادگى در درجه دوم اهميت قرار مىگرفت .\r\nالغ بيك شاهزاده بافرهنگى بود با علائق فكرى شديد ؛ ليكن وى مرد عمل نبود و از جربزهء سياسى و نظامى هم بهره‌اى نداشت . از اين رو پس از شكستى كه در بهار سال 830 / 1427 در نبرد\r\n\r\n\r\n","description":"","footnote":"\r\n( 1 ) - دراين زمينه به فصول مربوط به علوم محض مراجعه شود .\r\n","page_name":" 119 ","page_number":119},
  {"content":"\r\n\r\nبا نيروهاى كم ازبكان خورد ، در بيست سال بعد در هيچ لشكركشى شركت نكرد و حتى در كشمكش جانشينى پس از مرگ شاهرخ ، با شدت عمل و كياست دورنگرانه وارد ميدان نشد . او در مقايسه با پدر باتقوايش - نه چندان متعصب - بلكه مردى با مبادى آداب و منش نيكو و خوشرفتار بود .\r\nالغ بيك در رويارويى با مسائل به ظاهر سختگير نبود ، ولى يك شاهزاده مردمى هم به حساب نمىآمد . در تمام وقايع به خراج متوسطى راضى مىشد ؛ گو اينكه با سرسختى تمام به تحميل ماليات بر بازرگانى و تجارت و تمغا ( مالياتى كه به هر حال با شريعت اسلامى ناسازگار بود ) اصرار مىورزيد .\r\n\r\n4 - ابو سعيد و از دست رفتن غرب ايران\r\nعبداللطيف كه به جاى پدرش بر تخت نشسته بود ، مثل او علاقه‌مند به علوم دنيوى بود . او در بين مردم و نظاميان انضباط شديدترى نسبت به سابق برقرار كرد . باوجوداين وى با تقواى شخصى و نيز رفتار محبت‌آميز با دراويش ، براى خود حمايت آن محافل مذهبى را به دست آورد كه مورد بىعنايتى الغ بيك قرار گرفته بودند . از آنجا كه بعضى از اميران نمىتوانستند قتل پدر و برادر او را فراموش كنند ، لذا وسيله‌اى عليه وى ترتيب دادند و او را پس از شش ماه حكومت در ربيع‌الاول 854 / مه 1450 قربانى اهداف خود كردند .\r\nعبدالله بن ابراهيم ( متولد 836 / 1433 ) نوه ديگر شاهرخ نيز كه به جاى عبداللطيف نشسته بود ، سلطنت كوتاهى داشت . پيشتر جد او شاهرخ فارس را در اختيار او قرار داده بود ، ولى او مجبور شد با هجومى كه سپاهيان سلطان محمد به فارس آوردند در سال 851 / 1447 آنجا را ترك گويد . وى پس از سقوط الغ بيك - از آنجا كه يكى از وارثان تاج و تخت محسوب مىشد - محبوس گرديد .\r\nرهايى او از زندان و برقرارى در تخت سلطنت كه براى اين كار منابع هنگفتى را به سپاهيان پيشكش كرد ، چندان با اقبال عمومى مواجه نشد . علاءالدوله بن بايسنقر كه در زمان مرگ شاهرخ از جاه‌طلبيهاى او صحبت به ميان آمد ، بار ديگر عليه او بپاخاست ولى موفقيت پايايى به دست نياورد .\r\nبا اين همه پرخطرتر از همه واكنش بخارا مركز سنتى دراويش در ماوراءالنهر بود . در آنجا ابو سعيد بن محمد ( متولد 1424 م . ) نوه بزرگ تيمور از خانواده ميرانشاه كه در زمان مرگ الغ بيك در زندان بود ، از اسارت رهايى يافته و ادعاى پادشاهى كرد . او پس از پشت سر گذاشتن موانع اوليه ، سرانجام با كمك ابوالخير خان ازبك از تاشكند به سمت سمرقند راند و در جمادى الاول 855 / ژوئن 1451 بر رقيب خود فائق آمد و او را به اسارت گرفت و به قتل آورد و سپس خود به جاى او نشست . ابو سعيد توانست اقتدار خود را براى مدت بسيار زيادى تنفيذ كند يعنى تا زمستان\r\n\r\n","description":"","footnote":"","page_name":" 120 ","page_number":120},
  {"content":"\r\n\r\n873 / 9 - 1468 ؛ و در قلمرو تحت نفوذ خود و امور داخلى آن ثبات برقرار سازد . با وجود اين ثبات به دست آمده فقط شامل تركستان غربى ، خراسان ، مازندران و بخشهايى از افغانستان امروزى ( كابلستان و زابلستان ) بود ؛ و لذا در اينجا نمىتوان از بازسازى امپراتورى تيمور و حتى گستره متصرفات امپراتورى شاهرخ صحبت كرد . امّا همين موفقيت محدود هم بدون جنگ و مجادله حاصل نشد .\r\nاز زمان سقوط الغ بيك در ماوراءالنهر تغيير و تحولاتى صورت پذيرفته بود . سلطان محمد بن بايسنقر كه به فارس و عراق عجم راضى نبود به خراسان راند و در ماه مارس 1450 م . در نبردى نزديك مشهد و در يك لشكركشى پيروزمندانه ، ابوالقاسم بابر را مجبور ساخت تا بخشهايى از متصرفات خود را در اختيار وى قرار دهد . با اين همه كمى بعد سرنوشت جنگ به زيان او برگشت زيرا كه ابوالقاسم او را به زندان افكند و به قتل رساند و سيطره‌اش را نيز بر سرتاسر خراسان گستراند ؛ و سپس به شيراز راند تا سرزمينهاى رقيب ساقط شده‌اش را جزو متصرفات خود گرداند .\r\nهنگامى كه جهانشاه قراقويونلو كه يك زمانى از فرودستان شاهرخ به شمار مىرفت از تبريز به سمت شرق راند و شهر قم و ساوه را تهديد كرد ، ابوالقاسم بىدرنگ براى اين دو شهر حاكمانى منصوب كرد . البته انگيزه اصلى عمليات جهانشاه از سوى بابر فراهم آمد ، آن هم نه اوضاع بىثبات سياسى كه در شرق ايران و ماوراءالنهر برقرار بود ؛ چون بابر به رغم ضرب نام خود بر روى مسكوكات و خوانده شدن نامش در خطبه نماز جمعه ، در نامه‌اى كه به جهانشاه نوشت - اين نامه دربردارنده مهر سلطنتى بود نه يك نشان معمولى - خبر پيروزى خويش را بر سلطان محمد به اطلاع وى رساند و از او درخواست نمود تا باج منطقهء خود و خراج ايالت آذربايجان را كه پيشتر به شاهرخ مىپرداخت ، بعد از اين به او كه جانشين شاهرخ شده است بپردازد .\r\nبابر كه پيشتر قم و ساوه را نجات داده بود ، به اجبار به هرات برگشت . ظاهرا به دليل خبر دسيسه و توطئه علاءالدين و ائتلاف او با تركمانان ؛ ولى باطنا به موجب حمله سختى كه سپاهيان پيربداق فرزند جهانشاه به مردم كرده بود . در اين زمان راه براى توسعه و گسترش قراقويونلوها كاملا هموار شده بود . يك عامل ديگر اين بود كه قراقويونلوها روى دوستى گروههايى از مردم در جاهاى مختلف حساب باز كرده بودند . شاهزادگان تيمورى و ساير حاكمانشان به دشوارى مىتوانستند در برابر حمله‌هاى پىدرپى تركمانان مقاومت كنند . از اين رو در رجب سال 856 / اوت 1452 سلطه تيموريان بر سرتاسر ايران و بين‌النهرين كه هفتاد سال پيش به وسيله تيمور برقرار شده بود ، خاتمه يافت و بجز ابركوه كه يك سال بعد آن هم تسخير شد و نيز كرمان كه موقتا بازپس گرفته شد و پايگاهى براى جاه‌طلبيها و عمليات بلندپروازانه شاهزادگان تيمورى گرديد . اين شكستها ،\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nشكستهاى نهايى بود و بعدها چند حمله به شهر رى نتوانست وضعيت را تغيير دهد .\r\nبابر در پاسخ به فتح بلخ از سوى ابو سعيد در بهار سال 858 / 1454 ، از هرات به ماوراءالنهر هجوم آورد و سمرقند را محاصره كرد . روشن بود كه ابو سعيد فقط تحت فشار عبيدالله احرار نقشبندى توانست از عهده دفاع از شهر برآيد . امّا سرانجام اين دشمنىها با پذيرش سيحون به عنوان مرز طرفين به پايان رسيد . پيمان صلحى بسته شد كه تا مرگ بابر در سال 861 / 1457 معتبر بود .\r\nابراهيم بن علاءالدوله ، محمود فرزند يازده ساله بابر و جانشين او را پس از چند هفته از هرات راند .\r\nباوجوداين خود ابراهيم در شعبان 861 / ژوئيه 1456 از رويارويى با ابو سعيد شكست خورد و ابو سعيد هم در پى ضميمه ساختن خراسان به متصرفات خود برآمد . با اين همه ابو سعيد نتوانست ارك هرات را مسخر سازد ، و لذا در بلخ به قشلاق پرداخت .\r\nدرگيريهاى خانگى تيموريان ، جهانشاه را وسوسه كرد تا پس از پيروزى شگفت‌آورش در مركز ايران و نيز فارس و بين‌النهرين به سمت شرق لشكركشى كند . او در حالى كه گرگان را فتح كرده بود ، ابراهيم را در نبردى در نزديكى استرآباد شكست داد . شاهزاده شكست خورده تيمورى به هرات عقب نشست كه پدر او علاءالدوله همراه نيروهايش در آنجا به دو پيوست . با اين همه آنان نتوانستند در برابر جهانشاه پايدارى كنند و لذا شكست خوردند و جهانشاه ، سلطان قراقويونلو در 15 شعبان 862 / 28 ژوئن 1458 وارد هرات گرديد . پيربداق هم چهار ماه بعد با نيروهايش به هرات آمد تا نيروهاى تركمان را تقويت كند . اكنون جهانشاه در ارك پايتخت ارباب پيشين خود شاهرخ ، جايگزين و مستقر شده بود و لذا نام خود را در خطبه نماز جمعه وارد ساخت و سكه بنام خويش ضرب كرد .\r\nامّا چندى بعد روشن شد كه با پيشرفت به اين مكان دوردست ، خود را از پايتخت خويش دور ساخته است . او نيز با همان موانعى روبه‌رو شد كه تيموريان مواجه شده بودند ، يعنى كشمكش مداوم بر سر قدرت در بين اعضاى جاه‌طلب خويش ؛ جاه‌طلبيهايى كه براى او خطر مضاعفى داشت چون پايتخت او تبريز در نقطه دوردستى قرار گرفته بود . او كه با شورش پسر خود حسنعلى مواجه شده بود ( حسنعلى از قلعه ماكو كه در آنجا زندانى بود ، فرار كرده بود ) ، چاره‌اى جز بازگشت به آذربايجان نديد . ابوسعيد كه بىخبر از موقعيت تنگ رقيب خود نبود ، در مذاكراتى كه صورت گرفت از جهانشاه خواست تا همه متصرفات تيموريان را كه به دست او افتاده بود ، بدانان برگرداند .\r\nدر نتيجه تمامى آن چيزى كه نصيب جهانشاه شد ، بازگشت به خراسان بود .\r\nحكومت و سلطه قراقويونلوها بر هرات چيزى جز يك واقعه كوتاه مدت در تاريخ تيموريان نبود ، جز اينكه نتايج مستقيمى با هدفهايى روشن در پى داشت . تركمانان ديگر عملياتى عليه آنان\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nانجام ندادند و پس از آن هم حاكمان تركمان نتوانستند حكومت پايايى در خراسان داشته باشند .\r\nچيزى نگذشت كه بين ابو سعيد و جهانشاه روابط دوستانه برقرار شد ، چون هردو در داخل قلمرو خود به قدر كافى مشكلاتى داشتند كه نتوانند به يكديگر بپردازند . از اين رو در سالهاى 1461 م . ، 1463 م . ، 1465 م . و 1466 م . ايلچيان تركمانان وارد هرات شدند و به گرمى پذيرايى گشتند . از اين زمان به بعد ، رشته حوادث در جهت تحكيم قدرت ابو سعيد پيش رفت . او در بهار سال آينده علاءالدوله ، ابراهيم و سلطان سنجر بن احمد بن عمر شيخ را در نزديكى سرخس شكست داد . وى سنجر را كه به دستش افتاده بود به قتل رساند ، ولى دو شاهزاده ديگر موفق به فرار شدند كه البته چندى بعد هردو جان‌به‌جان آفرين تسليم كردند ؛ ابراهيم در مدت چند ماه و پدرش هم سال بعد از دنيا رفت . از اينها گذشته ، محمود پسر بابر هم در همان زمان درگذشت و ابو سعيد توانست قدرت و موقعيت خود را هرچه بيشتر مستحكم سازد و از دست رقيبان متعدد راحت شود و حتى گستره فعاليت خود را تا مازندران و سيستان بكشاند .\r\nدراين هنگام شاهزاده حسين بايقرا ( متولد 842 / 1438 ) از نوادگان عمر شيخ ، كه پيشتر در خوارزم مىزيست در صحنه سياسى خراسان ظاهر شد . وى پس از عقب‌نشينى جهانشاه از هرات ، توانست حاكم او را در گرگان كه حسينعلى بيك سعدلى نام داشت و به عنوان رئيس يكى از مهمترين ايلات قراقويونلو شناخته مىشد ، در هم شكند و گرگان را جزو متصرفات خود سازد . با اينكه حسين بايقرا در آغاز كار سلطنت ابو سعيد را تأييد مىكرد ، ولى به محض اينكه ابو سعيد در سال 1460 م .\r\nدرگير سركوبى شورشى در ماوراءالنهر گرديد ، موقع را مغتنم شمرده و مازندران را اشغال كرد و در ذوالقعده سال 865 / سپتامبر 1461 هرات را به محاصره كشيد . با اينكه موفقيت او چندان پايا نبود و بعد از آن مجبور شد در خوارزم پناه بگيرد ، امّا سرانجام در سال 868 / 1464 توانست به خراسان حمله برده و بدون برخورد با نيرويى آنجا را غارت كند .\r\nابو سعيد قدرت را با كمك ازبكان به دست آورد . با وجود اين ، تهاجمات ازبكان در ماوراءالنهر به موازات رود جيحون در زمان سلطنت ابو سعيد متوقف نشد . همان ابوالخير خان كه چند سال پيش از ابو سعيد در برابر عبداللّه به حمايت برخاسته و با دختر الغ بيك وصلت كرده بود ، در سال 859 / 5 - 1454 در شورش اويس بن محمد بن بايقرا عليه ابو سعيد به كمك او شتافت و ابو سعيد را شكست سختى داد . شاهزاده تيمورى ديگر ، محمد جوكى بن عبداللطيف در سال 865 / 1461 طغيان كرد و از طريق ماوراءالنهر به پيشروى پرداخت و به هركجا رسيد غارت كرد و سرانجام در شاهرخيه اقامت گزيد ؛ و ابو سعيد نيز در آنجا او را از نوامبر 1462 م . به محاصره كشيد . خطر از سوى مغولان نيز بار ديگر برخاست ؛ ليكن اين خطر پس از شكست دو هجوم\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nاسن بوقا ، خان چغتاى ، در برابر ابو سعيد بر طرف شد و ابو سعيد در سال 860 / 1456 از برادر ارشد اسن بوقا يعنى يونس حمايت كرد و او را به عنوان حاكم دست‌نشانده در مغولستان به رسميت شناخت .\r\nاگر نتيجه بگيريم كه ابو سعيد پس از برقرارى روابط دوستانه با جهانشاه ( پس از سال 863 / 1458 ) عقيده توسعه حاكميت تيموريان را در مناطق مفتوحه تركمانان وانهاده بود ، به بيراهه خواهيم رفت . اين مسأله زمانى آشكار شد كه جهانشاه در اوايل سال 872 / در پايان 1467 عليه رقيب خود اوزون حسن از تركمانان آق قويونلو وارد ميدان شد و در برخورد با او جان خود را باخت . ابو سعيد كاملا آگاه بود كه اگر وى جوانب خطر ظهور اوزون حسن را به درستى نسنجد ، بازپس‌گيرى مناطق ايرانى كه پيشتر به دست قراقويونلوها افتاده بود و اكنون در اختيار آق قويونلوها بود ، اميد بيهوده‌اى بيش نبوده و در واقع تحقق اين اميد ناممكن خواهد بود . در رويارويى با اين خطر ، اتحاد و ائتلاف سنتى بين تيموريان و آق قويونلوها ديگر كارساز نبود .\r\nاز اين رو ابو سعيد به بهانه نجات حسنعلى فرزند جهانشاه كه در جنگ ناموفق با آق قويونلوها از او كمك خواسته بود ، لشكر خود را به سمت غرب حركت داد . حتى شروع اين عمليات هم در آغاز شعبان 872 / اواخر فوريه 1468 ، كاملا جسارت‌آميز و با طراحى اندكى همراه بود و وى نيز انتظار نداشت كه تمامى نيروهاى تحت اختيارش وارد ميدان شوند زيرا كه او فقط به ذخاير كافى خود دلبسته بود . او در واقع براى عزل حاكمان تركمان عراق عجم و فارس عازم شد ؛ هرچند استيلا و سيطره او در نواحى ديگر ازجمله گيلان نيز تنفيذ گرديد ؛ امّا او بدون توجه به ايجاد نظم در پشتكرانه‌ها به پيشروى خود ادامه داد و در تسخير همه قلاع و استحكامات ناكام ماند ( مثلا يكى از آنها رى بود كه مىبايد از معبر فرعى آن مىگذشت ) . او حتى به ابراز مودت و دوستى جدى و هدفهاى صلح‌آميز اوزون حسن كه او را جلوبر كرده بود ، وقعى ننهاد .\r\nدر واقع موقعيت براى ابو سعيد بسيار نامساعد بود . پس از پايان زندگى مصيبت‌بار جهانشاه ، شمارى از اميران و اعضاى اتحاديه قراقويونلو وجود داشتند كه مىخواستند سرنوشت خود را با سرنوشت رهبرى جديدى بخصوص در لشكركشى عليه اوزون حسن پيوند دهند . از اين رو هنگامى كه ، سپاه تيموريان وارد ميانه شد ، يوسف پسر جهانشاه و شمار زيادى از اميران قراقويونلو و سپاهيانى كه شمارشان بالغ بر پنجاه هزار نفر بود به او پيوستند ؛ شاهزاده حسنعلى بن جهانشاه هم همراه فرزندش اميرزاده على به او ملحق شد ؛ و هنگامى كه در ساحل رود ارس به قشلاق پرداخته بود ، فرخ يسار شروانشاه هم كه متحد او بود ، به دو پيوست .\r\nدراين ايام سپاه تيمورى به رغم افزونى قدرت و توان آن ، در يك موقعيت بحرانى قرار گرفت ؛\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nچون از يك سو سرماى سخت زمستان آذربايجان غيرقابل تحمل بود و از سوى ديگر تهيه و تدارك سيورسات دشوار شده بود . نه فقط راههاى تداركاتى آنان به خراسان ( با مسافت 1250 ميلى ) آسيب‌پذير بود ، بلكه با موفقيّتى كه اوزون حسن در بستن راههاى كمك‌رسانى در كمترين مدت به دست آورد ، اوضاع بدتر از بد شد . او راه كشتيهاى تداركاتى شروان را بست و ستون تداركاتى خراسان ( جبك‌خانه ) را نيز راهبر كرد و سپس از راه ناحيهء رى به نقل و انتقالات دشمنانش هجوم برد . نبود غذا و لباس زمستانى و نيز چهارپايانى براى نقل و انتقال و سوارى در برابر حملات پيوسته و سريع گروههاى مهاجم تركمانان ، امان سپاهيان تيمورى را بريد . از اينها گذشته ، هنگامى كه اوزون حسن توانست شروانشاه را قانع سازد تا از ابو سعيد جدا شده و عقب‌نشينى نمايد ، روحيه سپاهيان به اوج ضعف و سستى خود رسيد و شمارى از آنان ميدان جنگ را ترك گفتند . لشكر وارفته كه روحيه خود را باخته و اميدى براى جنگ نداشت از طريق اردبيل به دشت مغان كه در آنجا سپاهيان تركمانان منتظرشان بودند ، عقب نشستند . ابو سعيد پس از تحمل صدمات سنگين و شديد ، به اسارت درآمد . او را در 22 رجب 873 / 5 فوريه 1469 به يادگار محمد ، نوه بزرگ شاهرخ كه به اوزون حسن پناه آورده بود ، تحويل دادند . يادگار محمد به خاطر گوهرشاد همسر پرتوان شاهرخ كه دوازده سال پيش به دستور ابو سعيد در هرات به قتل رسيده بود ، انتقامى سخت از او گرفت و زجركشش كرد . با مرگ او غرب خراسان نيز سرانجام مانند سرتاسر سرزمين ايران از امپراتورى تيموريان جدا شد .\r\nداورى درباره ابو سعيد در مقام يك انسان و يك فرد حاكم مطلوبتر از قضاوت درباره پيشرفتها و اقدامات اوست ؛ البته نه به سبب اينكه در كشمكشهاى جانشينى هجده ساله ايامش موفق از آب درآمد . اين مسأله البته ارتباطى به ناكامى او در استقرار دوباره امپراتورى پيشين تيموريان و برقرارى آرامش و صلح نداشت . او را بايد از بهترين نمايندگان اشرافيت نظامى تركمانان به حساب آورد . مهمترين و اساسىترين اركان قدرت او ، قبيله ترك‌نژاد ارغون بود كه او را تا مقام رياست خودشان بركشيدند و وى نيز در عمليات سياسى و نظامى خويش بدانها متكى شد . وسيله‌اى كه او را قادر ساخت تا قدرت خويش را استحكام بخشد ، واگذارى سيورغال بود كه نه فقط به اعضاى مقتدر ايل ، بلكه به فرزندان و سركردگان دنيوى و مذهبى و به ترك و تاجيك ، به يكسان تعلّق گرفت و در اين زمينه هم بسيار دست و دلبازى نشان مىداد . عناصر مذهبى در شخصيت سلطان نفوذ بارزى داشتند . شيوخ صوفى بخصوص خواجه عبيدالله احرار نفوذ زيادى در او داشتند . ابو سعيد خود را مريد خواجه عبيدالله مىدانست و خواجه هم در زمان سلطنت وى قدرت مطلقه‌اى در سمرقند داشت و او را متقاعد كرده بود تا شريعت اسلامى را بار ديگر در سمرقند و بخارا مستقر سازد و\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nحتى از ماليات بازرگانى و تجارت ( ماليات تمغا ) كه هيچ نوع دمسازى با اسلام نداشت ، چشم بپوشد . همچنين تدبير او بود كه ابو سعيد را در تصميم مهلك خود براى لشكركشى به غرب تشويق كرد كه هرگز از آن برنگشت .\r\nابو سعيد را در امور داخلى و بومى مىتوان از مدافعان كشاورزى و رفاه دهقانان به حساب آورد البته كه اين كار وى پيشتر در امپراتورى تيمورى پيشينه داشت . سياستهاى او در اين زمينه شامل تدارك بخشى از مالياتها براى حمايت از كشاورزى و مرمت و ترميم سيستم آبرسانى بود . در اين مورد وزير او قطب‌الدين سمنانى فعاليت ويژه‌اى داشت و نهر سلطانى را در شمال هرات راه‌اندازى كرد . ولى در بعضى از منابع صحبت از طغيان دهقانان شده است از اين رو بايد دريافت كه تدارك چنين موازينى در سياست‌گذارى كشاورزى او تا چه پايه به دليل فرونشينى اين قيامها و از بين بردن اعمال خشونت‌بار دهقانان ناچيز بوده است . از آنجا كه شواهد در مورد ظلم و ستم ابو سعيد كمتر نيست ، لذا كاهش ماليات از سوى او را نمىتوان به سادگى به سخاوت و دلسوزى او نسبت داد .\r\n\r\n5 - بازماندگان ابو سعيد در ماوراءالنهر\r\nامپراتورى تيموريان پس از مرگ ابو سعيد وارد مرحله جديدى از زوال و نابودى شد . در اين ايام در منطقه‌اى كه شاهرخ در آن به صورت منطقه يكپارچه‌اى حكومت مىكرد ، سه امپراتورى مستقل از هم ظاهر شدند : در ايران ، قفقاز و شرق آناتولى ، امپراتورى تركمانان شكل گرفت كه پايتخت آن تبريز بود و در آن ديگر از شاهزادگان قراقويونلو خبرى نبود ، بلكه اوزون حسن آق قويونلو تا سال 882 / 1478 و بعدها فرزندش يعقوب ( 96 - 883 / 90 - 1478 ) و سپس جانشينان يعقوب در آن به حكومت پرداختند ؛ امپراتورى تيموريان ماوراءالنهر در غرب تركستان ، با پايتختى سمرقند كه در آن خواجه احرار ( متوفى 895 / 1490 ) تا زمان مرگش از شخصيتهاى متنفذ به شمار مىرفت و سلطنت به دست بازماندگان ابو سعيد افتاده بود كه با سلطان احمد ( متوفى 885 / 1451 ، حكومت در 899 - 873 / 94 - 1469 ) شروع شد ؛ و سرانجام منطقه غرب و جنوب غربى سيحون همراه با خراسان و بخش اعظم افغانستان امروزى كه سلطان حسين بايقرا ( 911 - 873 / 1506 - 1469 ) نوه بزرگ عمر شيخ در آن به قدرت رسيده بود . سلطان حسين در هرات حكومت مىراند و سمرقند از زمان شاهرخ نتوانست با جاذبه‌هاى آن رقابت كند و حتى ابو سعيد هم مركز خود را پس از فتح نهايى اين شهر تا سال 863 / 1459 بدانجا منتقل كرد .\r\nهنگامى كه اوزون حسن امپراتورى خود را به نقطه‌اى رساند كه با قدرتهاى غربى عليه عثمانيان\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nمتحد گشت ، اوضاع براى دو امارت‌نشين تيمورى بدتر از بد شد . شاهزادگان ريشه‌دار و ترك‌نژاد رقيب آنان را به ستوه آوردند ؛ اين شاهزادگان در شهرها و ايالتهاى تحت سلطه خود با استقلالى كه در نتيجه ضعف قدرت مركزى به دست آورده بودند ، به رقابت با يكديگر مشغول شدند - ضعف قدرت مركزى هم نتيجه طبيعى مفهوم تركان از دولت بود كه پيشتر بدان اشاره رفت يعنى مملكت صرفا به يك نفر حاكم تعلق ندارد ، بلكه توأمان به همه اعضاى خاندان حاكمه متعلق است .\r\nتباهى قدرت در ماوراءالنهر شدت خاصى داشت . در اينجا مثل گذشته خطر از سوى دو همسايه شرقى احساس مىشد يكى ازبكان بودند كه در سال 1447 م . تحت فرماندهى ابوالخير خان از بازماندگان شيبان ( يا شيبان ) فرزند جوجى و نوه چنگيز خان توانسته بودند نواحى تحت سلطه خود را ( تحت سايه تيموريان ) تا سيحون بگسترانند ؛ و ديگرى مغولان بودند كه در اسمرچيه يعنى در ايسيك‌كول و رودخانه‌هاى تالاس ، ايلى ، يولدوز و مناس زندگى مىكردند . ابو سعيد به‌رغم روابط اساسا دوستانه بين آنان ، مجبور شد در برابر دسيسه‌هاى پىدرپى ازبكان از خود دفاع نمايد .\r\nاز اينها گذشته ، او توانست با تقسيم مغولستان بين دو تن از شاهزادگان رقيب چغتائى ، قدرت متجاوز مغولان را مهار كند . ولى تقدير چنين بود كه يونس خان ( 892 - 866 / 87 - 1462 ) تحت‌الحمايه خود او ، بعدها سرزمين تحت سلطه‌اش را دگرباره متحد سازد و چنان قدرتى به هم بزند كه بتواند در كشمكشهاى تيموريان غرب تركستان دخالت نمايد . در اين مورد بايد يادآورى كرد كه اين شاهزادگان بدون توجه به نسب ممتازشان كه به ذريه چنگيزيشان مباهات مىكردند ، نظير اقوامشان ، ترك و يا تركى شده ، محسوب مىشوند . حتى در ميان ساكنان مغولستان اين ايام كه خود را مغول مىناميدند و ساير گروههاى نژادى هم كه آنان را مغول مىشناختند ، جاى ترديد است كه زبان مغولى رواج داشته باشد . يونس خان سابق الذكر ، در ايام جوانى سالهاى زيادى در ايران زندگى كرده بود و به چنان فرهنگى دست يافته بود كه لقب « بافرهنگ‌ترين مغولان تمام ايام » را به دست آورده بودند . عمر شيخ برادر سلطان احمد كه از انديجان شاهزاده حاكم فرغانه بود ( با فرزند تيمور به همين نام كه در زمان خودش در فرغانه حكومت مىكرد اشتباه نشود ) ، با او روابط دوستانه داشت . قتلغ‌نگار خانم همسر عمر ، خواهر خان ، مادر فرزند او ظهيرالدين محمد بابر ( متولد 888 / 1483 ) بود كه از جانب پدرى با تيمور و از جانب مادرى با چنگيز خان نسبت داشت ؛ بابر بعدها مؤسس سلسله و امپراتورى مغولان اعظم در هند گرديد .\r\nبه دنبال سقوط ابو سعيد ، مرگ ابوالخير خان شيبانى نيز در سال 3 - 872 / 1468 رخ داد . او پس از سالها جنگ و نبرد سنگين با اويراتها كه از سمت غرب مغولستان فشار وارد مىآوردند ، سرانجام شكست خورد و به وسيله اعضاى خاندان خود كه پيشتر از سوى او رانده شده و در مغولستان سكنى\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nگزيده بودند ، بر كنار گرديد . فرزند او شيخ حيدر هم در همان سال در درگيرى با يونس خان جان خود را باخت . از اين رو خطر ازبكان در مورد تيموريان به طور موقت از ميان برخاست . محمد شيبانى ( متولد 855 / 1451 ) يكى از نوادگان ابو الخير خان ، پس از مرگ جد و عمش باقى ماند ؛ تا اينكه فرصت يافت با كمك محمود بن يونس خان قدرتى به هم بزند . هنگامى كه او سرانجام از جيحون گذشته و به درون تركستان غربى رخنه كرد ، بار ديگر قلمرو ازبكان شكل گرفت : اين قلمرو در سايه تيموريان كه به دليل كشمكشهاى خانگى نتوانستند واكنشى از خود نشان دهند ، گسترش يافت و اركان امپراتورى مقتدرى را كه حدود يك سده به درازا انجاميد و نقش مهمى در تاريخ آسياى ميانه و نيز ايران ايفاء كرد ، فراهم ساخت .\r\nمسأله اصلى محمد شيبانى هم سمرقند بود . او در ضمن شاهزاده بابر را كه پيشتر ذكرش رفت و در سال 899 / 1494 در انديجان به جاى پدر نشسته بود ( پدرش در حادثه‌اى جانش را باخته بود ) ، رقيب تيمورى خود مىدانست . سلطان احمد عم بابر ، براى تسخير فرغانه عليه او به راه افتاد ؛ چون عمر شيخ تحت حمايت متحدان مغولى خويش ، از اطاعت او سرپيچيده و حتى به مناطقى كه متعلق به سمرقند بود ، حمله كرده بود ؛ امّا بابر به دليل مرگ ناگهانى سلطان احمد در جريان پيشروى ، از شر او رهايى يافت . از آنجا كه برادر او محمود كه بابر به جاى او نشسته بود ، سال بعد درگذشت و ديگر هيچ‌كدام از فرزندان سلطان احمد نتوانستد سربلند كنند ، لذا در سال 903 / 1497 سمرقند را اشغال كرد ؛ ولى بعدها به دليل توطئه‌اى كه در انديجان چيده شد ، بناچار آنجا را وانهاد . تقسيم فرغانه كه وى با برادرش جهانگير ( كه از حمايت مغولان برخوردار بود ) ترتيب آن را داد ، فرصت خوبى در اختيار وى گذاشت تا براى رقابت با محمد شيبانى راهى سمرقند شود ؛ ولى او شكست خورد .\r\nازبكان در سال 905 / 1500 سمرقند را متصرف شدند و سلطان على حاكم تيمورى در جريان جنگ جان خود را باخت . بابر كمى پس از آن توانست شهر را با همدستى ديگران تصرف كند . امّا او نيز در رمضان سال 906 / آوريل - مه 1501 در نبرد سارى پل از ازبكان شكست خورد و سمرقند را بار ديگر به آنان واگذاشت . در اين زمان ازبكان توانستند پايگاه محكمى در ماوراءالنهر بهم بزنند و حتى فرغانه زادگاه بابر هم از دستش بيرون آمد ( دراين زمان جهانگير ادعاى فرغانه را داشت ) ؛ بابر سرگردان شد و تا سال 910 / 1504 نتوانست جاى پايى براى خود پيدا كند و در اين سال در كابل مستقر گرديد . دو سال بعد ، سلطان حسين بايقرا در هرات كه از سوى ازبكان تحت فشار قرار گرفته بود ، از او درخواست كمك كرد .\r\n\r\n","description":"","footnote":"","page_name":" 128 ","page_number":128},
  {"content":"\r\n\r\n\r\n6 - حسين بايقرا\r\nحال بايد آغاز امپراتورى مغولان را در هرات كه اندكى پس از مرگ ابو سعيد ظاهر شد ، پيگيرى كنيم . اين دولت نيز گرفتار كشمكشهاى سنگينى شد ، امّا در مقايسه با امپراتورى تيموريان ماوراءالنهر ، در زمينه پيشرفتهاى فكرى و مادى به جهشها و اقدامات عظيمى دست يافت كه در واقع ادامهء بيش از سه دهه عصر عظيم دوره شاهرخ به بعد بود و به دولت هرات آنچنان ويژگى شاخصى بخشيد كه در زمان حكومت سلطان حسين بايقرا به اوج توسعه و تحول خود دست يافت .\r\nحسين بايقرا كه نام كامل او سلطان حسين بن منصور بن بايقرا بود در هفت يا هشت سالگى پدر خود را از دست داد و در سال 856 / 1452 به خدمت ابو القاسم بابر درآمد و اين خدمات براى مدت كوتاهى آن هم پس از لشكركشى ناموفق بابر به سمرقند در بوته تعويق افتاد . او پس از مرگ ارباب خود زندگى نامنظمى از نوع زندگى اميران مزدور و سرگردان درپيش گرفت . يعنى نوعى از زندگى مشابه اميرانى كه بارها خود را در ميان سپاهيان تيمورى مىيافتند كه بر سر قدرت مشغول كشمكش بودند ؛ تا اينكه سرانجام براى قدرتيابى خود دست به كار شد و مدت درازى - كه بدون موفقيت پايا بود - به مبارزه پرداخت . علائق او در مازندران نهفته بود و لذا كار خود را از آنجا شروع كرد و سپس در خوارزم نيز به فعاليت پرداخت و از همانجا تهاجمات و يا لشكركشيهاى پىدرپىاى براى غارت خراسان انجام داد . همين عمليات او را در برابر ابو سعيد قرار داد و در اين ولا از كمكهاى ابو الخير خان ازبك نيز برخوردار شد . ولى مرگ ابو الخير خان چنان كه پيشتر بدان اشاره كرديم ، بخت و سرنوشت او را بازنگرداند و موجب براندازى او نشد .\r\nبا پخش خبر سقوط ابو سعيد ، وضعيتى برقرار شد كه حسين بايقرا ديگر اتكاى خود را به ازبكان وانهاد . با فرصتى كه به دست آورد بىدرنگ نهايت استفاده را از آن برد . خبر وقايع دشت مغان در 25 شعبان 873 / 10 مارس 1469 به هرات رسيد ؛ سلطان محمود فرزند ابو سعيد مقتول در 2 رمضان / 16 مارس با باقيمانده سپاه پدرش وارد شهر هرات شد ، امّا اندكى پس از آن مجبور شد آنجا را ترك گويد ؛ يك هفته بعد نام حسين بايقرا در خطبه روز جمعه خوانده شد ( او در ضمن وارد شهر هرات شده بود ) . با اينكه سلطان احمد پيشتر با تمام قوا از سمرقند راهى هرات شده بود ، ولى لشكركشى او به خراسان در ديدار با برادرش محمود درهم شكسته شد .\r\nباوجوداين موفقيت حسين بايقرا بدون درگيرى حاصل نشد . اوزون حسن در بهره‌گيرى از پيروزىاش بر ابو سعيد لحظه‌اى درنگ نكرد . او پايتخت خود را از ديار بكر به تبريز منتقل ساخت\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nو نه فقط عراق عجم ، فارس و كرمان را اشغال كرد ، بلكه يادگار محمد را كه قاتل ابو سعيد بود ، يگانه وارث قانونى خود اعلام كرد و او را همراه سپاهيان تيمورى كه در آن زمان همراهش بودند به خراسان فرستاد . پيروزى حسين بايقرا برادر او در چناران در 8 ربيع الاول 874 / 15 سپتامبر 1469 چندان قاطع نبود ، چون اوزون حسن بىدرنگ نيروهاى كمكى به يارى تحت‌الحمايه خويش گسيل داشت . آشكارا معلوم بود كه هدف او از اين كار گسترش نفوذش و نه سلطه‌اش بر خراسان است ، از اين‌رو از حسين بايقرا درخواست كرد ( بعد معلوم شد اين كار وى بيهوده بوده است ) كه شمارى از اميران قراقويونلو را كه در زمان تصرف كرمان به هرات گريخته‌اند ، بازپس دهد . هنگامى كه فرزندان اوزون حسن ، زينال و خليل به كمك يادگار محمد شتافتند ، حسين بايقرا خويشتن را در وضع بحرانى احساس كرد . از اين رو شمارى از سپاهيان او به دشمن پيوستند و او بناچار هرات را ترك گفت و رقيب او در 9 محرم 875 / 8 ژوئيه 1470 وارد آنجا شد . يادگار محمد در واقع نتوانست به سپاهيان او بخصوص به سپاهيان كمكى آق قويونلوها اتكا كند ؛ تا آنجا كه حسين بايقرا نيروهاى تازه‌نفس را گرد آورد و سه فرزند ابو سعيد هم در يك زد و خورد پيروزمندانه به دو پيوستند و پايتخت خود را پس از شش هفته باز پس گرفت . يادگار محمد كه به دست حسين بايقرا افتاده بود ، كشته شد و همراه او آخرين بازماندگان شاهرخ صحنه سياسى را ترك گفتند . از آنجا كه بازماندگان جهانگير پس از مرگ تيمور بيش از چند سال در صحنه سياسى فعال نبودند ، لذا در اين ايام فعاليت وارثان تيمور به بازماندگان دو فرزند او يعنى ميرانشاه و عمر شيخ منحصر گرديد - يعنى بايد گفت به ترتيب بازماندگان ابو سعيد در ماوراءالنهر كه از ميان آنان بابر آينده درخشانى داشت و حسين بايقرا و خاندان او در خراسان .\r\nبا مرگ يادگار محمد ، نقشه‌هاى اوزون حسن هم در خراسان نقش بر آب شد . بعدها هم از سوى او تلاش مضاعفى براى گسترش قدرت منطقه‌اش در شرق ايران نشد و حسين بايقرا هم از پيشروى به سمت همسايه غربىاش خوددارى ورزيد . مرزهاى او با امپراتورى آق قويونلوها دربرگيرنده سواحل درياى مازندران ، خط غربى استرآباد بود كه در سمت جنوبى كشيده مىشد و سپس به موازات حاشيه دشت لوت سرانجام به درياچه هامون مىرسيد . هردو طرف راضى به روابط خوب همسايگى شدند و اين روابط جز در وقايع مرزى گاهگاهى ، مخدوش نشد .\r\nچنين مىنمايد كه حسين بايقرا هرچند پيش از نشستن برتخت با جسارت و جرأت خويش آوازه‌اى براى خود دست و پا كرده بود ؛ ولى از اين زمان به بعد ديگر اشتياقى براى لشكركشيهاى نظامى از خود نشان نداد . از اين رو مرز سيحون را مرز امپراتورى خود قرار داد و بدان پايبند شد ؛ گو اينكه درگيريها و منازعات پياپى بنى اعمام همه اينها از زمان او در آن سوى سيحون و نيز ضعف\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nنظامىشان ، باغ سبزى براى دخالت وى نشان مىداد . تجربه شخصى وى نيز و آشنايىاش با شخصيتهاى شرايط موجود شايان توجه بود و خوب مىدانست كه آنچه در كمين است تا چه مايه خطرناك است ؛ يعنى بايد گفت چگونگى قدرت مردمى را كه در ساحل جيحون زندگى مىكردند مىشناخت ؛ و بخصوص ازبكان را كه به غرب فشار مىآوردند با موفقيتهايى كه در غرب تركستان به دست آورده بودند ، براى شخص وى خطر روزافزونى به حساب مىآمدند . پيش از آنها از اينكه وى در آخر عمرش خود را در رويارويى مستقيم با ازبكان ببيند ، وقايع كمابيش مهمى در مرز سيحون اتفاق افتاد كه يكى از آنها استثنايى بود يعنى لشكركشيهايى كه نيروهاى خراسان عليه سلطان محمود تيمورى راه انداختند كه در حصار حكومت مىكرد .\r\nاينها در واقع عمليات بىثمرى بود كه سلطان حسين بايقرا بخصوص در نيمه دوم سلطنت خود در مبارزه با فرزندانش بدانها دست يازيد . در اصل هنوز مشكل و مسأله هميشگى ، قدرتى بود كه شاهزادگان تيمورى از آن برخوردار بودند و در شهرهاى مختلف حكومت مىكردند ؛ در بين آنان وسوسه هميشگى چالش با قدرت مركزى و اختلاف با حاكم عود مىكرد . درويش على برادر عليشير ( به مطالب بعدى رجوع كنيد ) كه محافظ شاهزاده ابراهيم حسين يكى از فرزندان حسين بايقرا بود و در بلخ اقامت داشت ، در اوايل سال 1490 م . عليه حصار توطئه كرد و بعد علنى عليه اين شهر لشكركشى راه انداخت . سالها بعد بديع الزمان فرزند ارشد حسين بايقرا در جريان يك لشكركشى ديگر از حكومت استرآباد بر كنار و به بلخ منصوب شد ؛ و وقتى كه فرزندش محمد مؤمن ( كه در استرآباد به جا گذاشته بود ) به عنوان حاكم آنجا منصوب شد ، دست به طغيان زد . بديع الزمان در جنگى شكست خورد و از بخت بد او فرزند وى كه در نتيجه طغيانى در هرات محبوس بود ، در همان زمان به قتل رسيد ؛ گو اينكه قتل او هيچ ارتباطى با شكست پدرش نداشت . سازش برقرار شد ، ولى اين طغيان آخرين طغيان او نبود و در سال 1499 م . هرات را به محاصره كشيد . فرزندان ديگر نيز عليه حاكم سالخورده شوريدند . در نتيجه ، فرصتهاى گوناگونى براى عمليات نظامى فراهم آمد ، ولى هيچ يك از اين شورشها آن مايه جدى نبودند كه دولت را به خطر بيندازند .\r\nدر خصوص شخصيتهاى ترك‌زبان و فارسىزبان دربار امپراتورى حسين بايقرا كه در امر مملكتدارى به آنان متكى بود ، اطلاعات مفصلى ( حتى كمتر از تفصيلات دسيسه‌هاى دربارى ) در دست است . در ميان اين شخصيتها يك شخصيت برجسته‌تر از ديگران بود و در تاريخ سياسى و فكرى اين دوره از افراد ممتاز و مشخص به شمار مىرفت . اين شخص عليشير نوائى ( متولد 844 / 1441 ) بود كه حتى در عنفوان جوانى حسين بايقرا از وابستگان نزديك او محسوب مىشد .\r\nعليشير تركى بود كه در هرات متولد شده بود و در اقامتگاههاى سلطان احمد در سال 873 / 1469\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nحضور داشت ، و چند هفته پس از نشستن حسين بايقرا به تخت شاهى وارد پايتخت گرديد . او را محافظ مهر اعظم كردند و در سال 876 / 1472 ديوان بگى ديوان بزرگ امارت شد . نفوذى كه او اعمال مىكرد به قدرى مؤثر و مقتدرانه بود كه پس از سلطان شخص دوم دولت به حساب مىآمد .\r\nروابط بين حاكم و مشاورش در طى زمان محكم و عميق شد و اين حالت سالها ادامه يافت ؛ و عليشير نوائى در سال 892 / 1482 به مدت پانزده ماه حاكم استرآباد شد در حالى كه اين روابط همچنان ادامه داشت . آوازه و اهميت زيادى كه وى بهم زده بود و اتفاقا با اقدامات فرهنگى او نيز بىارتباط نبود ، از مجالس تعزيه‌اى معلوم مىشود كه سلطان حسين بايقرا در ايام درگذشت او در سال 906 / 1501 راه انداخت .\r\nسال 1501 م . در تاريخ آسياى ميانه و خاورميانه مقطع جديدى به شمار مىرود و با سقوط تيموريان و پديدارى قدرتهاى جديد همراه است . در اين سال قدرت ازبكان كه در بالا بدان اشاره رفت ، در نتيجه فتح نهايى سمرقند به دست محمد شيبانى ، مستحكم گشت و شاه اسماعيل اول كه امپراتورى صفويان با او آغاز شد ، بر تخت سلطنت نشست . حسين بايقرا كه در طى سه دهه پسين حكومتش در هرات هرچه بيشتر از شجاعت نظامى ايام جوانىاش دور شده بود ، ايام سالخوردگى و بيمارى پيشرونده‌اش او را از تصميم‌گيريهاى قاطع و پرتوان محروم ساخت . چنان كه از مكاتباتش معلوم مىشود ، بيمارىاش او را از درگيرى با شاه اسماعيل باز داشت . او براى مدت طولانى - در واقع بسيار طولانى - چشمش را به روى تهديد بلافصلى كه از حملات ازبكان حاصل مىشد ، بست ؛ ازبكانى كه موفقيتهاى آنان در ماوراءالنهر از ديد او مخفى نمىماند ؛ او به قلاع خود كه راه خراسان را مىبست ، دل بسته بود . حتى تلاش بابر هم براى واكنش در برابر دشمن مشتركشان ، نظر و ديدگاه او را برنگرداند ؛ و لذا زمانى رسيد كه ازبكان توانستند از سيحون بگذرند ، خوارزم را فتح كرده و تهاجمات غارتگرانه عليه خراسان به راه بيندازند .\r\nسلطان حسين بايقرا زنده نماند تا زوال امپراتورى خويش را به چشم ببيند . او در 11 ذوالحجه سال 911 / 4 مه 1506 در حالى كه سرانجام عليه ازبكان راه افتاده بود ، دار فانى را وداع گفت .\r\nدرست در همين زمان بود كه بابر در حال تدارك نيروهاى كمكى بود تا با پيشروى سپاهيانش از كابل پاسخ مددخواهى سلطان حسين بايقرا را از هرات بدهد . با اينكه بابر در راه پيشروى خود خبر مرگ حسين بايقرا را شنيد ، ولى به پيشروى خود ادامه داد و پس از چهار ماه به مقصد رسيد . بابر در خاطرات خود از بديع الزمان و مظفر حسين و فرزندان سلطان متوفى نام مىبرد كه بر سر جانشينى با يكديگر در نزاع بودند ، آنان بىترديد نه تجربه‌اى در تشريفات دربارى داشتند و نه در قواعد و اصول جنگاورى . بابر با سنجش موقعيت نظامى كه نوميدكننده بود ، بدون درگيرى با محمد شيبانى\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nبىدرنگ برگشت . سى سال بعد نيز خبرهايى از ورود ازبكان به هرات و جنگ فرزندان حسين بايقرا شنيد . مظفر حسين پس از اين مصيبت چندان زنده نماند ؛ برادر او اول به دربار شاه اسماعيل و سپس به استانبول پناه برد و در سال 923 / 1517 در آنجا درگذشت .\r\nاعتبار سلطان حسين بايقرا در تاريخ در اين است كه وى در خلال حكومت سى و هفت ساله‌اش در هرات به امپراتورى تيموريان به‌رغم هرچيزى ، صلح و آرامش نسبى بخشيد ؛ گو اينكه قلمرو اين امپراتورى به شدت محدود شده بود . بابر در خاطرات‌اش دوره سلطنت او را دوره شگفت‌انگيزى مىداند كه افراد بلندآوازه‌اى در خراسان زندگى مىكردند . او را جنگاورى توانا توصيف مىكند كه در شباب جوانى بدان متصف بود و او نه فقط جنگاور سواره‌اى بود كه در ميدان جنگ بىهيچ ترسى به جنگ تن‌به‌تن مىپرداخت ، بلكه از افراد بافرهنگى نيز بود كه به حيات فكرى و هنرى روزگار خود عاشقانه عشق مىورزيد و از حاميان سرشناس هنرها به شمار مىرفت .\r\nبا تخلص حسينى شعر تركى و فارسى مىسرود . امّا بايد اشاره كرد كه ديوان تركى موجود او دربردارنده اشعار نسبتا سستى است . او همچنين رساله‌اى از خود باقى گذاشت كه انديشه‌ها و آرمانهايش را روشن مىسازد . به نظر مىرسد كه سلطان حسين بايقرا چندان پايبندى مذهبى نداشته است . گفته‌اند كه به درد مفاصل و رماتيسم مبتلا بوده و همين درد وى را از انجام فريضه نماز باز مىداشته است ؛ امّا اين مسأله و بهانه‌هاى ديگر نمىتواند توجيهى براى عدم روزه‌گيرى و سرپيچىاش از اصول دين باشد . كارهايى نظير ميگسارى ، كبوتر بازى ، نبرد قوچها و جنگ خروسان براى او از جذابيت خاصى برخوردار بود . نبود فراست سياسى و خونسردى او در حل و فصل مشكل ازبكان را ( كه در ميان عوامل عمده ديگر از مهمترين علل سقوط امپراتورى تيمورى بود ) بايد از علائم كبر سن و سالخوردگى او دانست . چون او را داراى ذهن وقادى توصيف كرده‌اند كه نه فقط در حاضرجوابى بلكه در اوايل زندگىاش هم در تصميم‌گيرى بجا و حساب‌شده به كمكش مىآمد .\r\n\r\n7 - اوايل زندگى بابر\r\nفتح خراسان به دست ازبكان الزاما بيانگر سرآمدن حكومت تيموريان در آسياى مركزى و غربى نبود ؛ چون ظهير الدين بابر تازه حكومت خود را در كابل آغاز مىكرد . در واقع عقيده بازگرداندن حكومت تيموريان در اين مناطق در وى زنده بود و چند سال بعد در زمان سقوط محمد شيبانى اين فرصت طلايى را به دست آورد . با اينكه هجوم به هند در سال 910 / 1505 جهت جديدى از بلندپروازيهاى او را نشان داد ، ولى حركت به سوى هرات كه بنا به درخواست حسين\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nبايقرا صورت گرفت ، علاقه او را به درگيرى در مناطق مركزى تيموريان و نفرت وى را از ازبكان آشكار ساخت چرا كه او را از اين سرزمينها رانده بودند . همان دشمن اين‌بار در شرايط جديدى از دوسو بابر را بار ديگر در كابل به خطر انداخت : در شمال از قندوز و ايالت بدخشان و در شمال غرب از قندهار . در آغاز او شاهد سقوط برادر جوانش ناصر ميرزا در برابر ازبكان بدخشان بود ؛ و هنگامى كه محمد شيبانى قندهار را نيز به محاصره درآورد ، بابر حكومت خود را موقتا از دست رفته فرض كرد . در هر حال وى تصميم داشت كه مردانش را از كابل فراخواند و به سوى هند رهسپار شود . او به دليل دامهايى كه قبايل افغانى بر سر راهش گسترده بودند ، نمىتوانست سريع‌تر حركت كند ؛ و در راه شنيد كه به موجب مشكلاتى كه با آن مواجه شده‌اند ، محاصره قندهار را پس از تحميل شرايط ساده‌اى به محاصره‌شوندگان وانهاده‌اند . بابر به دنبال اين تب‌وتابها بار ديگر به كابل برگشت .\r\nبابر چندى بعد خبرهايى از لشكركشى پيروزمندانه شاه اسماعيل در خراسان دريافت كرد كه در جنگ مرو محمد شيبانى را در اول رمضان 916 / 2 دسامبر 1510 به قتل رسانده و وارد هرات شده است . او به‌رغم شرايط سخت زمستانى ، به سمت ماوراءالنهر راند . در قندوز كه با پايدارى ازبكان روبه‌رو شد ، خواهر او خانزاده بيگم كه در زمان تصرف سمرقند بناچار به عقد نكاح محمد شيبانى درآمده بود ، به دو پيوست . او در مرو به دست ايرانيان افتاده و شاه اسماعيل وى را به نزد برادرش فرستاده بود . بابر در برابر چنين رفتار دوستانه‌اى شاهزاده ميرزا خان را با فرستادن هدايا و ارسال پيام تبريك و تهنيت به مناسبت پيروزيهاى شاه اسماعيل به نزد او گسيل داشت . شاه اسماعيل ايلچى او را در حكومت بدخشان استوار ساخت و اطمينان داد كه بابر مىتواند تمام نقاط ماوراءالنهر را كه از ازبكان گرفته است از آن خود كند ؛ با اين شرط كه به مذهب تشيع مشرف شود .\r\nبابر گو اينكه با اين عمل‌اش سلطه و اطاعت صفويان را تصديق و تأييد مىكرد ، آن را پذيرفت . در پيشروى خود به سوى ماوراءالنهر ، حصار و بخارا را گرفت . او در رجب 917 / اكتبر 1511 سمرقند را متصرف شد ( براى سومين‌بار ) ، ولى بار ديگر در ماه صفر / مه پس از ضد حمله ازبكان ، آنجا را به اجبار تخليه كرد . در ضمن در هنگام برگشت عيش اوّليه او طيش شد و با نارضايتى و نفرت برگشت ؛ چون قوم سنى مذهب او راضى به پذيرش مذهب تشيع نبودند . با اينكه در نظر بابر پذيرش تشيع چيزى فراتر از يك اعتراف لفظى نبود ، ولى در خطبه نماز جمعه نام شاه اسماعيل خوانده شد و رفتار سختگيرانه او با اهالى سنى مذهب هرات بر سر زبانها افتاد ؛ در ضمن اعتراف او به مذهب شيعه نيز مطرح گرديد . چنين ملحوظاتى مىبايد در نوشته‌هاى روى مسكوكات نيز مراعات مىشد . كمى پس از آن با ورود نيروهاى كمكى ايرانى تحت فرماندهى ياراحمد خوزانى\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nمعروف به نجم ثانى « 1 » وكيل شاه اسماعيل ، بابر دريافت كه موقعيت او قابل دفاع نيست . ترديدى نبود كه وى مىبايست تحت اطاعت و اقتدار نظامى فرمانده ايرانى قرار مىگرفت ؛ فرمانده ايرانى هم در برابر تدابير بابر با قتل عام مردم شهر قرشى كه به تصرف آنان درآمده بود ، ترس و وحشت و اضطراب را در بين مردم حاكم ساخت . از اين رو بابر در جنگ غجدوان در 3 رمضان 918 / 12 نوامبر 1512 عقب نشست . در اين ميان ازبكان پيروز شدند و فرمانده صفوى به قتل رسيد ؛ در حالى كه بابر باشتاب تمام عقب نشسته بود .\r\nبابر پس از اين واقعه مدت زمان شايان توجهى را در بدخشان گذراند و سرانجام پذيرفت كه ماندن در آنجا براى او آينده‌اى در ماوراءالنهر و خراسان نخواهد داشت . او پس از سال 920 / 1514 يعنى سال برگشتش به كابل ، توجه خويش را به هند معطوف داشت و چندين لشكركشى در اين جهت انجام داد تا اينكه در 8 رجب 932 / 20 آوريل 1526 در نبرد پانيپات ، پيروزى قاطعى بر ابراهيم لودى سلطان دهلى به دست آورد . اين لحظه ، لحظه‌اى بود كه امپراتورى مغولان متولد شد و دولت تيمورى در خاك هند سر برآورد كه تا سده سيزدهم / نوزدهم ادامه يافت . با اينكه بخشهايى از افغانستان و كابل كه تا آن زمان از دست نرفته بود ، در سال 1738 م .\r\nتوسط نادر تصرف شد ، ولى به اين امپراتورى تعلق داشت ؛ ليكن مركز ثقل آن در هند بود . اين مقتضيات را حملات گاهگاهى بعدى به خراسان و ماوراءالنهر كه گاهى هم پيروزيهاى گذرا در پى داشت ، تغيير نداد . تيموريان نقش زنده خود را در صحنه سياسى آسياى مركزى و غربى در سال 913 / 1507 با پيروزى ازبكان بر فرزندان حسين بايقرا و در نهايت با بازگشت بابر به كابل در سال 920 / 1514 از دست دادند .\r\n\r\n8 - سنن سياسى امپراتورى تيمورى\r\nامّا ويژگيهاى مشخص دوره تيمورى چه بود ؟ طبق نوشته بارتولد « 2 » ، دولتى كه تيمور براى بازماندگان خود بجا گذاشت از اجزاء برخاسته از سيستم نظامى تركى - مغولى و آرايه‌هاى گوناگون فرهنگ اسلامى تشكيل شده بود كه عموما قالب ايرانى داشتند . رابطه اين عناصر در حالتهاى مختلفى كه بر طبق نگره‌ها و تمايلات حكام و در مواقع مختلف از امپراتورى تيمورى مايه گرفته\r\n\r\n\r\n","description":"","footnote":"\r\n( 1 ) - درباره او نگاه كنيد به : براون ، احوال شاه اسماعيل ، ص 81 به بعد ؛ اوبن ،  « Etudes Safavides I »  ، ص 68 به بعد .\r\n( 2 ) - الغ بيك ، صص 8 به بعد .\r\n","page_name":" 135 ","page_number":135},
  {"content":"\r\n\r\nشرق ايران و آسياى مركزى در اواخر دورهء تيمورى\r\n\r\n","description":"","footnote":"","page_name":" 136 ","page_number":136},
  {"content":"\r\n . \r\n","description":"","footnote":"","page_name":" 137 ","page_number":137},
  {"content":"\r\n\r\nبود ، با يكديگر فرق مىكرد . عالىترين نمونه از اين نوع پيوند را مىتوان در سلطنت الغ بيك در سمرقند پيدا كرد . او در ايام سلطنت پدرش شاهرخ كه به دقت براساس احكام شريعت اسلامى حكومت مىكرد ، توانست براى اداره دولت از دلبستگىاش به ياسا و سنن چنگيز خان بهره بگيرد .\r\nاگر چنين وضعيتى در منطقه‌اى كه وفادار به حكومت مركزى بود ممكن و مقدور باشد ، پس در دولتهاى بعدى تيمور كه رهبرى آنها مستقل از يكديگر بودند ، چنين اختلافاتى جاى خود داشت .\r\nدليل اصلى عدم موفقيت بارز تيموريان در آذربايجان و ايران ظهور تركمانان - نخست قراقويونلوها و سپس آق قويونلوها - در صحنه سياسى بود . اين نكته گفتنى است كه انگيزه اصلى تلاش اين‌دو اتحاديه قبيله‌اى براى كسب استقلال ، در وهله نخست تباهيها و ويرانيهايى بود كه خود تيمور به بارآورده بود « 1 » ( مثلا در آذربايجان و شرق آناتولى ) ؛ از جزئياتى كه كلاويخو سفير اسپانيا اندكى پس از مرگ تيمور راجع به شهرها ارائه داده ، وضعيت خرابى در ايران شديد بوده و امكان اينكه اين خرابيها از ميان برخيزد و يا بازسازى شود ، نبوده است .\r\nاز نمونه‌هاى كم اهميت‌تر ديگر كه در عدم موفقيت تيموريان نقش داشتند ، ايلات چادرنشين غرب تركستان و تا حدودى هم خراسان بودند . باوجود اين ، در ايام تيمور هنوز ايلات چادرنشينى وجود داشتند كه از نظر نژادى اصلا مغول بودند و از حيث فرهنگى ، بخصوص از نظر زبانى و تكلّم جزو تركان محسوب مىشدند ؛ گو اينكه در ارزيابى تركيب‌بندى نژادى آنان بايد كاملا محتاط بود .\r\nاين عناصر ايلاتى پس از مرگ چغتاى ( متوفى 639 / 1242 ) دومين فرزند چنگيز خان در ماوراءالنهر ، چغتاى ناميده شدند . يعنى حتى مدتها بعد از آن‌كه خانى از اين سلسله در غرب تركستان باقى بماند . طبق نوشته ابن عربشاه مهمترين ايلات عبارت بودند از : ارلات در بخش شمالى افغانستان امروزى ؛ جلاير در منطقه خجند و برلاس در قشقه دريا . رؤساى اين ايلات در مناطق زيستى خود از حقوق سلطه‌گرى وسيعى برخوردار بودند .\r\nموقعيت و مقام شاهزادگان تيمورى - چه وابسته و چه مستقل - كه به عنوان حاكمان ايالات منصوب مىشدند ، هنوز بلند و نيرومند بود . ما بارها به مفهوم قدرت قانونى آنان اشاره كرديم ، يعنى امپراتورى فقط از آن حاكم نيست ، بلكه به تمام اعضاى خانواده حاكمه تعلق دارد ؛ و سپس توجه خود را به نتايج مقدّرى معطوف كرديم كه از اين فرضيه برخاسته بود . اين مفهوم در اثر فقدان سند و نيز نبود شاهد متقنى براى جانشينى ، موجب كشمكشهاى بىپايانى براى جانشينى به حق و فروريختگى و قطعه‌قطعه شدن مناطق امپراتورى گرديد . در ضمن قدرت نظامى هم خرد شد و\r\n\r\n\r\n","description":"","footnote":"\r\n( 1 ) - اين گفته به هرحال استنتاج كاهن در  Der Islam  ، جلد 1 ، ص 331 است .\r\n","page_name":" 138 ","page_number":138},
  {"content":"\r\n\r\nزمانى كه رقيبان مقتدر حالت تهاجمى پيدا كردند ، مصيبت بالا گرفت .\r\nيكى از ويژگيهاى اساسى دولت تيمورى ، نظام فئوداليسم بود كه به عنوان پايه و اساس مادى براى سيستم نظامى عمل مىكرد . نخستين بهره‌گيران اين نظام ، شاهزادگان و اميران و فرماندهان والاى نظامى و رؤساى ايلات بودند . از آغاز سلطنت شاهرخ با نهادى به نام سيورغال مواجه هستيم كه نوع تحول‌يافته اقطاع پيشين بود . اين اصطلاح از نظر ريشه‌شناسى ، چنان‌كه پيشتر هم متوجه شديم ، نشاندهندهء نوعى بخشش و هديه و نيز « عمل بخشيدن » و يا « جايزه‌اى » بود كه حاكم به شخص تحت الحمايه و خادم خود مىداد . سيورغال بالفعل اشاره به واگذارى منطقه‌اى به گونه فيف بخصوص فيف نظامى بود كه تعهد خدمت در سپاه اربابى را به دنبال داشت و در ضمن شمارى از جنگجويان مسلح ثابتى را در اختيار مىگذاشت . گيرندگان سيورغال در جاى خود از پرداخت عوارض و ماليات در منطقه خود معاف مىشدند ، ولى حق داشتند به نفع خود بر مردمى كه البته از اين نوع امتيازها محروم بودند ، خراج وضع كنند . اين بخشودگى بر خلاف اقطاع ، نه فقط شامل حال قلمرو مالى قدرتهاى مركزى ، بلكه قلمرو ديوانى و حقوقى آنان نيز مىشد . يكى از ويژگيهاى خاص تشكيلات تيمورى ، وجود سيورغالهاى بسيار وسيع از اين نوع بود كه كل ايالات را دربر مىگرفت . سيورغال در جاى خود ويژگى موروثى پيدا كرد و فقط محدود به سيورغال‌داران نظامى نمىشد بلكه به شهروندانى نظير صاحب‌منصبان مذهبى و سركردگان و رجال هم تعلق مىگرفت .\r\nتاكنون سازمانبندى ساختار حكومتى تيمورى به قدر كافى بررسى و تحقيق نشده است . با اينكه نمىتوان فرض كرد كه اين ساختار در سرتاسر دوره كامل سالهاى 807 / 1405 تا 913 / 1507 و يا حتى در ميان دولتهاى مختلف موجود همجوار به مفهوم وسيع كلمه هماهنگ باقى نماند ، ولى با وجود اين مىتوان با شواهدى اشاره كرد كه بعضى از ويژگيهاى اساسى آن مشترك بود ؛ همانند نفوذى كه عناصر مختلف در سازمانبندى جوامع بر مردم اعمال مىكردند و يا دودستگى بين ترك و تاجيك كه به هرحال موجود بود . توجه و دقت اجمالى به مهمترين قدرتهاى موجود در بين نهادهاى عالى امپراتورى در زمان سلطان حسين بايقرا ، تصوير عمومى روشنى را ارائه مىدهد « 1 » .\r\nبدنه عالى تشكيلات هرات « ديوان بزرگ امارت » بود كه پيشتر از آن ياد كرديم . « ديوان امارت تواجيان » نيز در كنار آن پديد آمد و به ظاهر با « تواجى ديوانى » كه بارها بدان اشاره رفته ، يكى بوده است « 2 » . در ميان ساير عنوانهاى اين نهاد ، عنوان « تورك ديوانى » نيز شايان توجه است ؛ چون\r\n\r\n\r\n","description":"","footnote":"\r\n( 1 ) - رويمر ،  Staatsschreiben  ، صص 72 - 169 ؛ طغان ، « عليشير » .\r\n( 2 ) - نگاه كنيد به : جى . دنى .  « Osmanli ancien Tovija »  در  JA  ، جلد 221 ( 1932 م . ) ، صص 61 - 160 ؛  TMEN  ، جلد 1 ، صص 4 - 260 .\r\n","page_name":" 139 ","page_number":139},
  {"content":"\r\n\r\nمسئوليت امور سپاه و نظام را برعهده داشته است : سپاهى كه بيشتر از تركان و مغولان تركى شده تشكيل يافته‌بود . اين ديوان ، نوعى ستاد عمومى بود با وظايف و عملكردهاى مضاعف و مطابق با اهميت روزافزون نيروهايى كه دولت را پيوسته از خطر دشمنان داخلى و خارجى نگه مىداشتند .\r\nاعضاى اين ديوان امير ( بيگ‌ها ) با عنوان امير تواجى و يا ديوان‌بگى ناميده مىشدند . آنان در سلسله مراتب اميران ، برتر از هر اميرى بودند . آنان در مقام بازرسان سپاه ، اختيارات و مسئوليت وسيعى داشتند . اين ديوان در دربار و يا اقامتگاههاى نظامى وظيفه تدارك و انجام پذيراييها و استقبال و سان ديدن حاكم را برعهده داشت . به دبيران و منشيان اين ديوان « بخشيان » يا « نويسندگان ترك » و نه وزير اطلاق مىشد . البته در اين ميان وزيرانى هم وجود داشتند ؛ امّا آنان مسئول امور مالى بودند كه در چارچوب اختيارات ديوان ديگر به نام « ديوان مال » قرار مىگرفت كه به ظاهر با « ديوان عالى » يكى بود و « سرت ديوانى » نيز گفته مىشد تا آن را از « تورك ديوانى » جدا سازد . در برابر « نويسندگان ترك » كه بدان اشاره رفت ، اصطلاح « نويسندگان تاجيك » نيز به اين ديوان اطلاق مىشد و در رأس آن « امير ديوان مال » قرار داشت . موقعيت عالى تواجى ديوانى از اينجا معلوم مىشود كه بدان « ديوان اعلى » نيز اطلاق مىشد . اين تفسير از مواد منابع ، اتفاقا اگر تبيين وظيفه اميركبير ( الغ بيك - گاهى با اين لقب ناميده مىشد ) به عنوان عاليترين مقام ديوانهاى ياد شده در نظر گرفته شود ، چندان آشفته و دور از واقعيت نخواهد بود . بايد پذيرفت تصويرى كه در اينجا ارائه شد ، الزاما يگانه تبيين ممكن از مجموعه بسيار بغرنج و پيچيدهء واقعيتها نمىتواند باشد .\r\n\r\n9 - حيات اقتصادى و بازرگانى\r\nحيات اقتصادى عصر تيمورى آن قدر تحت الشعاع ويرانگريهاى تيمور قرار نگرفته كه نتوان آن را تصور كرد . در اين مورد ، دردانگى شاهزادگان و حاكمان تيمورى نتايج مطلوبى ارائه مىدهد ؛ چون آنان اشتياق و علاقه شديدى به بازسازى شهرهايى داشتند كه مقر حكومتىشان باشد تا در آنجا بتوانند در قلمرو اقتصادى دست به القائات سياسى و فرهنگى زده و بدين‌سان خود را در جايگاه برترى قرار دهند .\r\nظلم و سبعيت ويرانگرانه تيمور در مقايسه با مغولان ، او را در جايگاه بسيار بدى قرار مىدهد .\r\nامّا تأثيرات ويرانگرانه وى به اندازه مغولان پايا نبوده است . در حالى كه در نتيجه ايلغار مغولان همه نواحى زراعى به تباهى كشيده شد و تبديل به مراعى گرديد ، در زمان تيمور ، نظم عمومى به هرحال پس از فروكش كردن خصومتها تا حدود زيادى بهبود يافت . در جايى كه سيستمهاى آبرسانى\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nكشاورزى در نتيجه ويرانى و يا عدم مراقبت و توجه به تباهى كشيده شده بود ، با مساعى حكمرانان بىدرنگ بهبود يافته و مرتب گرديد . معروف است كه شمارى از حكمرانان ازجمله شاهرخ ، الغ بيك و ابو سعيد توجه خاصى به سيستمهاى آبيارى داشتند و نيز متّصف به بازسازى مؤسسات معروف بودند . صاحبان فيف و سيورغالداران نيز به توسعه مناطقى كه ماليات و عوارض آنها تحت نظارتشان بود ، علاقه نشان مىدادند . شواهد روشنى از موازين ويژه‌اى وجود دارد كه براى تشويق كشاورزى نواحى مختلف ، چه در ماوراءالنهر و خراسان و چه مثلا در مجاورت اصفهان به كار مىرفته است . بعضى از مناطق به معيارهاى قبل از مغولان دست يافتند و يا از آن پيشى گرفتند . امّا مناطقى هم وجود داشتند كه تباهيهاى مغولان در آنها هرگز ترميم نشد و بهبود نيز نيافت . مراقبت از كشاورزى و رسيدگى بدان از ويژگيهاى مشخص حكومت تيموريان است . با وجود اين افزايش دلبخواهى عوارض تحميلى و تقلب در نظام مالياتى ، گاهى باعث فقر و بدبختى در بين جمعيت دهقان و كشاورز مىشد و گاهى هم ظلم به جايى مىرسيد كه موجب طغيان مىگرديد « 1 » .\r\nحيات بازرگانى در زمان تيموريان چنان فعال بود كه فراتر از حد عالى رفته و در مرزها هيچ وقت متوقف نمىشد . شهر تبريز در نتيجه موقعيت مرزى آن ، در تجارت شرق - غرب توانست همان نقش و سهم ايام مغولان را حفظ كند . حتى روابط تجارى با بيزانس ، عثمانى و مماليك مصر ، دراين زمان الزاما متكى به راههاى ديگر بود . راههاى تجارى به شرق و شمال ( به چين و آلتين اردو ) از طريق سمرقند و تا حدودى از راه هرات صورت مىگرفت و از اينها گذشته يك مسير مهم ديگر ، راه تجارى از طريق كابل و از راه هند بود . سيستم ارتاق ، نهاد تجارى قابل ملاحظه‌اى را پيش رو مىنهاد . مقاطعه‌كاران بازرگان به وسيله اين نهاد براى سفارشات پيشنهاد شده و در اصل به نفع حاميان مالىشان كه يكى از آنان خود حاكم بود ، سرمايه‌گذارى به شيوهء وامدهى راه مىانداختند .\r\nدر زمينه كاركرد سيستم و نظام مالياتى ، سنن مغولى بىهيچ اشتباهى حفظ شد : مردمى كه در بخش كشاورزى كار مىكردند ، ملزم به پرداخت ماليات جنسى شدند و بر تجارت و پيشه‌وران شهرها هم ماليات تمغا وضع گشت و تا حدودى هم عوارض محلى و راهدارى بسته شد . گاهى نيز شنيده مىشد كه اين نوع مالياتها بخشيده شده و يا كاهش مىيافت كه دليل آن هم يا آسيبهاى طبيعى و بيماريهاى واگير و خشكسالى بوده و يا اينكه دلايل مذهبى داشته است ؛ چون يكى از عارفان و يا از فقيهان موفق مىشده تا حاكم را به راه شريعت بياورد ، و البته احكام شرعى هم مخالف يك چنين منابع مالياتى بوده است . امّا اين نوع معافيتها هميشگى نبوده است ؛ حاكمانى با آرمانهاى بسيار\r\n\r\n\r\n","description":"","footnote":"\r\n( 1 ) - آرونوا ،  « K istorii narodnykh vystuplenii »  .\r\n","page_name":" 141 ","page_number":141},
  {"content":"\r\n\r\nعالى هم نمىتوانستند از ماليات تمغا بگذرند ؛ چون مستقيمترين مالياتها به حساب مىآمد . حتى شاهرخ باتقوا نيز وقتى درصدد اعلام زكات بجاى ماليات تجارت برآمد ( البته با نوعى تغيير ساده در اصطلاح زكات ) تا تجار را از ستم بىقانونى ماليات تمغارهايى بخشد ، پا را فراتر از قلمرو قانونى نگذاشت .\r\nدر اينجا آنچه راجع به بهبود نظم عمومى و ترميم خسارتهاى ويرانگرى تيمور و بازسازى شهرها مىتوان گفت اين است كه اين اقدامات به هيچ‌وجه شامل حال آسياى مركزى و غربى زمان تيموريان نمىشد كه آرامش و فراوانى نعمت در همه جاى آن حاكم بود . سلطنتهاى طولانى شاهرخ ، ابو سعيد و حسين بايقرا در مقايسه با دوره متقدم تيموريان و دوره‌هاى ميانى ، نوعى ثبات كلى در امور برقرار كرد . با وجود اين ، با توجه به قيامهاى پياپى ، تهاجمات تركمانان در غرب و ازبكان و مغولان در شرق ، كشمكشهاى بىپايان جانشينى و موازين مداوم نظامى ، حركت سپاهيان ، مصادره‌ها و انتقامها و . . . صحبت كردن از آرامش و فراوانى نعمت عقلانى و منطقى به نظر نمىرسد ؛ گو اينكه پيوستگى همه اين چيزها منحصر به نواحى محدود بود . صدمات مردم در مناطق روستايى و شهرها مداوم بود و تأثيرات درازمدتى درپى داشت . گزارشهايى از ايالت كرمان در نيمه اول قرن نهم / پانزدهم بيانگر ناامنى و آشوبى است كه زندگى روزمره مردم را فرو پوشانده بود « 1 » . در اينجا حتى شهرى همچون بم كه بنا به توصيف جغرافيدانان عرب از شكوفاترين شهرها محسوب مىشده و در آن صنعت نساجى فعاليت چشمگيرى داشته است ، به صورت روستايى درآمده كه فقط چهار يا پنج هزار نفر را در خود جاى داده بود . در خراسان نيز در تراكم جمعيت ، در مقايسه با دوره مغولان ، زوالى را مىتوان مشاهده كرد و اين زوال و انحطاط در تحولاتى كه در الگوى منطقه‌اى رخ داده ، قابل پيگيرى است « 2 » . واحدهاى همبسته مناطق تيمورى بزرگتر از ايام مغولان بود ؛ و علت ترك و دليل واگذارى واحدهاى كهن تشكيلاتى و ديوانى را مىتوان آشكارا در كاهش بسيار زياد شمار جمعيت پيگيرى كرد . مثلا قهستان كه يك زمانى بزرگترين ولايت وابسته به هرات بود ، در اين زمان ديگر يك واحد تشكيلاتى محسوب نمىشد ، بلكه فقط از نظر جغرافيايى مطرح بود .\r\n\r\n\r\n","description":"","footnote":"\r\n( 1 ) - اوبن ،  « Deux Sayyids »  و  « Fragments historiques concernant Bam »  . در مورد اوضاع هرات نگاه كنيد به :\r\nبولديرف  « OcherKi iz zhizni »  ، كه متأسفانه نتوانستيم بدان دست بيابيم .\r\n( 2 ) - اوبن ،  « Un Santon quhistani »  .\r\n","page_name":" 142 ","page_number":142},
  {"content":"\r\n\r\n\r\n10 - فعاليت مذهبى و فرهنگى\r\nزمينه كمابيش نامطلوب شرايط عمومى مذكور براى درك و دريافت شرايط و اوضاع مذهبى دوره تيموريان اهميت دارد . با قاطعيت مىتوان اذعان داشت كه اكثريت قريب به اتفاق مردم سنى مذهب بودند ، ولى همين مسأله تصوير و توصيف ناقصى از الگوى مذهبى اين دوره است .\r\nنواحى محدودى چون گيلان ، مازندران ، خوزستان و شرق قهستان و شهرهايى چون رى ، ورامين ، قم ، كاشان و سبزوار در خراسان كه از مراكز سنتى تشيع - بخصوص از نوع دوازده امامى - بودند ، صرفا بخشى از يك طرح خام و ناتمام نخواهد بود . در واقع اين مسأله يك مسأله بسيار پيچيده و بغرنج است . وقايعى وجود دارد كه نشاندهنده تغييرات مذهبى شديد در جهان اسلام است . اين مسأله با محو خلافت عباسى از صحنه مذهبى و حكومت مغولان شروع شد و نتيجه آن كاهش نفوذ فقيهان در سرزمينهاى شرق اسلامى بود . مهمترين وجوه تغييرات و تحولات در اين دوره :\r\nجلوه‌هاى گوناگون پرهيزگارى عمومى ، توسعه تصوف اسلامى و طريقتهاى وابسته بدان ، پرستش اولياء اللّه ، توسعه زيارت و اعتقاد به معجزات و كرامات ، پرستش على ( ع ) و نيز اهل بيت به طور كلى بود . اين پديده‌ها اغلب برچسب تشيع بر خود داشتند ، ولى نبايد از جمعبندى شرايط پيش گفته اين طور استنباط كرد كه همه اينها شاهدى براى تأييد مذهبى مردم و وابستگى آنان به شيعه بوده است . از چندى پيش در مورد اين نوع پديده اصطلاح اسلام مردمى و توده‌اى به كار برده شده « 1 » و بخصوص به شرايط حاكم بر آسياى صغير اطلاق گشته است ؛ امّا تحول مشابهى كه در شرق يعنى در قلمرو تيموريان هم صورت گرفت از شواهد قانع‌كننده خالى نيست .\r\nنوسان بين اسلام مردمى سنى و شيعه نيز تأثير شديدى در صاحبان قدرت سياسى اين دوره داشت . آن اصول سنتى را كه صحبت از شيعيگرى قراقويونلوها و سنّيگرى آق قويونلوها مىكرد ، امروزه مىتوان در حد همان مفهوم محدود سابق خود مورد پذيرش قرار داد « 2 » . با قاطعيت مىتوان گفت كه رؤساى اين دو اتحاديه تركمان توجه چندانى به جريان مذهبى خاصى نداشتند ؛ امّا وقتى كه\r\n\r\n\r\n","description":"","footnote":"\r\n( 1 ) - اصطلاح اسلام مردمى و توده‌اى ، دست كم در مفهوم وسيع آن ، احتمالا سابقه كهن دارد و به زمان نطق افتتاحيه بابينگر در برلين برمىگردد كه در سال 1921 م . در  « Der Islam in Kleinasien »  انتشار يافت ؛ نگاه كنيد به : مزاوى ، پيدايش دولت صفوى ، صص 22 به بعد و اكثر صفحات .\r\n( 2 ) -\r\n le Probleme n etait Pour les gara Qoyunlu ou les Ag Quyunlu de se monter hostiles ou » favorables au Chiisme , mais d adopter un Politique queleur garantit un large Support Parmi leurs Sujets » Aubin , « Notes sur quelques doclques documents Aq Qoynlu » , P . 132 . \r\n","page_name":" 143 ","page_number":143},
  {"content":"\r\n\r\nدر حدود كسب تأييد و حمايت مؤثر مردمى از راه دلجويى از يك جناح يا جناح ديگر برمىآمدند ، فراتر از جريانهاى سياسى مىرفتند . انگيزه‌هاى مشابهى از اين مناسبت ( البته در كنار علائق شخصى نيز ) را مىتوان در همبستگى ابو سعيد به طريقت نقشبنديه خواجه احرار تشريح كرد :\r\nخواجه احرار از افراد بسيار مقتدر سمرقند بود و در بازگرداندن شريعت و تكيه بر انجام فرايض دينى بر مشرب اهل سنّت تلاش فراوان داشت ؛ و يا اين مسأله در مورد حسين بايقرا نيز صادق است كه پس از نشستن بر تخت سلطنت در هرات ، نخستين گامها را براى رواج تشيع برداشت و سپس به تحريك عليشير نوائى از اين برنامه دست كشيد ؛ ديگر نيازى به ذكر گرايش ظهير الدين بابر به شيعه در سومين فتوحاتش در سمرقند نيست ، چون يگانه هدف او كسب پشتيبانى از شاه اسماعيل براى نقشه‌هاى خودش بود .\r\nرويهمرفته در فضاى اسلام مردمى نيز شرايط لازم براى توسعه گرايشهاى بدعت‌آميز توسعه يافت و اين مسأله بخصوص در مورد شيعه شايان توجه بود ؛ چون شيعه پلى بود بين انواع مردمى تشيع و لذا مذهب اماميه را توسعه بخشيد و نيز زمينه را براى فرقه‌هاى افراطى فراهم ساخت كه در جريان سده نهم / پانزدهم شمارى از پيروان جديد را به سمت خود جذب كردند و تأثيرات درازمدتى بجا گذاشتند « 1 » . فعاليتهاى زيرزمينى سياسى - مذهبى زمانه در 22 رجب 830 / 21 فوريه 1427 در سوء قصد به جان شاهرخ كاملا آشكار شد و آن هم زمانى بود كه يكى از پيروان حروفيه در هنگامى كه شاهرخ از نماز جمعه برمىگشت ، به جان او سوء قصد كرد « 2 » . اين مسأله به هيچ‌وجه نخستين جلوه حملات بدعت‌آميز نبود . اين مسأله به قيامهاى مذهبى پس از مرگ تيمور برمىگشت كه در سبزوار - آن هم زمانى كه شاهرخ اقتدارش را با سختى تنفيذ مىكرد - و يك سال بعد نيز در مازندران رخ داد يعنى جايى كه تلاش براى برقرارى دوباره امارت سادات شيعى مذهب مرعشى انجام پذيرفت . يكى از قيامهايى كه دستكم عليه حاكم تيمورى فارس و خوزستان با موفقيت همراه بود ، قيام سيد محمد بن فلاح ( 845 / 2 - 1441 ) بود كه ادعاى مهدويت كرد و شهر حويزه را مركز رسمى سلسله تندرو ايالتى آل مشعشع ساخت كه بعد از انقراض تيموريان همچنان پاييد « 3 » . بايد دريافت كه شورش محمد بن بايسنقر در سال 849 / 1446 نيز داراى پسزمينه مذهبى بود . هنگامى كه در رمضان 850 / دسامبر 1446 فرمان او درباره پيروان شاهزاده بايسنقر در ساوه انجام شد\r\n\r\n\r\n","description":"","footnote":"\r\n( 1 ) - موله « كبرويه » ؛ ميكلوخو - ماكلاى ، « تشيع » .\r\n( 2 ) - سيورى اخيرا آن را « يكى از مبلغان قرن پانزدهم صفوى » قلمداد كرده است ؛ درباره حروفيه نگاه كنيد به : بوزانى ، « حروفيه » ؛ ريتر ،  « Die Anfange der Anfange der Hurufisekte »  ؛ گلپينارلى ، « فضل الله حروفنين اوغلونا » .\r\n( 3 ) - مينورسكى ، « مشعشع » ؛ كاسكل ،  « Ein Mahdi des 15 . Jahrhunderts »  و  « Die Walii's von Huvezeh »  .\r\n","page_name":" 144 ","page_number":144},
  {"content":"\r\n\r\n( بيشتر براى ايجاد وحشت در ميان مردم ) و در اجراى حكم هم هيچ نوع توجهى به طبقات مختلف مردم صورت نگرفت ، شدت عمل شاهرخ به گونه‌اى آشكار گشت كه با توجه به پيشينهء رفتار احترام آميز و نيز سلوكش با سادات و علماى اسلامى تا اندازه‌اى عجيب مىنمود . او در واقع ضربه شديدى به تشيع وارد ساخت كه به سرعت در فارس و جايهاى ديگر گسترش يافته بود ؛ و البته برگشتن از آن نيز بسيار مشكل بود . اين عمل وى دقيقا در جهت گرايشهاى مذهبى او و سهم و نقشش در برگرداندن مذهب اهل سنت و پشتيبانى از فقيهان سنى مذهب بود .\r\nبا اينكه طبقه‌بندى افراد و نيز نگره‌هاى مذهبى آنان در فرقه‌هاى طريقت - سنى و يا شيعه - مشكل است و در بعضى مواقع نامقدور ، ولى اين بدان معنى نيست كه تمام اين اختلافها و تمايزها آشفته و درهم بوده است . فقه سنى مانند سابق در زمان تيموريان برقرار بود . اين فقه در واقع با عضد الدين ايجى ( متوفى 756 / 1355 ) به نقطه اوج خود رسيد و او آموزه‌هاى خود را در قالب جديدى در مواقف خويش و با يك سبك جدلى ارائه داد . از اينها گذشته ، عقايد وى در ميان فقيهان قرن نهم / پانزدهم گسترش يافت . ليكن فقيهان از مدتها پيش از اين خلاقيت خود را از دست داده و در قالبهاى صرفا مدرسه‌اى متحجّر شده بودند . نوشته‌هاى فقهى اين دوره جز چند استثنا ( از جمله سلوك الملوك فضل اللّه روزبهان خنجى كه با سنت سير الملوك نوشته شده است ) چيزى براى عرضه ندارد جز اينكه تفسيرها و يا ما فوق تفسيرهايى هستند با حجم و حد گمراه‌كننده ؛ و يا كتابهاى دستى و حاشيه‌پردازيهايى هستند كه براى خواننده امروزى جز با استفاده از فرهنگ اختصارات قابل درك و استفاده نيستند .\r\nخلاصه نماينده اهل سنت اين دوره از هر لحاظ ، قابل مقايسه با نمايندگان رو به افزون شيعه و يا نهضتهاى بدعت‌آميز نيستند . سرانجام در قلمرو وسيع امپراتورى تيمورى ، ضربه قاطع و نهايى را يكى از اين نهضتها يعنى نهضت صفويه وارد ساخت كه با بهره‌گيرى از توان و قدرت نظامى كه از طريق پشتيبانى پيروان متعصب خود كسب كرده بود ، توانست باورهاى مذهبى شيعى خود را در برابر اهل سنت به كرسى بنشاند . باوجوداين صفويان در رويارويى با دشمنان خونخوار تيموريان يعنى ازبكان كه اكنون ديگر از پشتيبانان مذهب سنى در جهان شرق اسلام بودند ، ناكام ماندند . امّا نتايج اين وقايع پس از سقوط دولتهاى تيمورى در آسياى ميانه و غربى كاملا محسوس و آشكار شد .\r\nدر خصوص حيات فكرى دوره تيموريان شواهد فراوانى در دست است كه برجسته‌ترين آنها اثر دولتشاه سمرقندى است . با اينكه بهترين مورخان اين دوره به پاى مورخان برجسته تاريخنگارى مغولى نمىرسند ، ولى آنان آثار با ارزش و ارجمندى از خود به يادگار گذاشته‌اند . از\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nمعروفترين نويسندگان حوزه تاريخ دوره تيموريان افراد زير را مىتوان نام برد : حافظ ابرو ( متوفى 833 / 1430 ) ، عبد الرزاق سمرقندى ( متوفى 887 / 1482 ) و ميرخواند ( متوفى 903 / 1498 ) .\r\nميرخواند در زمينه تاريخنگارى نه فقط گروههايى از مورخان امپراتورى عثمانى را تحت تأثير خود قرار داد ، بلكه در مورخان اروپائى نيز بشدت تأثير گذاشت ، چنان كه اين مسأله را مىتوان از ترجمه‌هاى گوناگون اثر او به زبانهاى اروپايى بخصوص در قرن گذشته و عصر كنونى دريافت .\r\nحافظ ابرو در آثار تاريخى خود ، شواهد و مدارك شايان توجهى از شيوه تاريخى و نيز علائق تاريخى زمانه خويش را عرضه كرده است . مجموعهء او دربردارنده دوازده اثر است كه بيشترين بخش آن مبتنى بر آثار نويسندگان پيشين بوده و بقيه از آثار خودش است . مجمع التواريخ حافظ ابرو كه از چهار جلد تشكيل شده ، يك تاريخ عمومى است و جلد چهارم آن كه عنوان زبدة التواريخ بايسنقرى دارد دربرگيرنده تاريخ شاهرخ تا سال 830 / 1427 است . اثر تاريخى عبد الرزاق نيز با عنوان مطلع السعدين يك تاريخ عمومى است . اطلاعات او راجع به دوره تيموريان ، پيش از همه متكى به اطلاعات حافظ ابرو است و در جاى خود - در مورد وقايعى كه خود نويسنده حاضر و ناظر آنها بوده - از منابع ارزشمند به حساب مىآيد . از آنجا كه نوشته‌هاى تاريخى دوره تيمورى عمدتا - البته نه منحصرا - سفارش شاهزادگانى است كه مىخواستند خود را از آن طريق جاودانه سازند و يا سلسله خود را براى آيندگان بشناسانند ، لذا آكنده از گزافه‌گوييهاى تاريخى است . از اينها گذشته در تاريخهاى دربارى اين عصر خبرى از زندگى و دردها و رنجهاى مردم كوچه و بازار نيست . در اين دوره بعضى از آثار ادبيات عاميانه در زمينه تاريخ مذهبى و اجتماعى و ازجمله نوشته‌هاى تاريخى ( كه امروزه با نتايج شايان توجهى ارزيابى مىشوند ) از اهميت زيادى برخوردار هستند . اسنادى كه راجع به اين دوره بوده و اصل آن نيز در دسترس باشد تا جنبه‌هايى از تاريخ تشكيلاتى و تاريخ ماليه را روشن سازند ، كمتر در دست است ؛ ولى نسخه‌هايى كه عنوان انشاء دارند و داراى ويژگى شديد ادبى هستند ، بسيارى از اسناد و مدارك اين دوره را در خود دارند . امروزه تحليلى از اين نوع آثار هم در دسترس علاقه‌مندان است .\r\nدر عين حال كه نوشته‌هاى تاريخى دوره تيمورى و نيز ( چنان كه مىنمايد ) آثار نجومى و رياضى زمان الغ بيك ، به فارسى نوشته مىشد و با اينكه در حوزه ادبيات هم شخصيتهايى از چغتاى وجود داشتند ، ولى از زبان تركى شرقى پيش از سلطنت تيمور ، اثرى و كتابى باقى نمانده است .\r\nنخستين نماينده معروف اين زبان ، سكاكى شاعرى از ماوراءالنهر است كه در نيمه اول سده نهم / پانزدهم درگذشت . او تا اوايل زندگى تيمور شعر مىسرود ، ولى به هر حال از او به عنوان شاعر دربار خليل سلطان و الغ بيك نام برده شده است . در ميان جانشينان او ، برجسته‌تر از همه لطفى\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nصاحب يك ديوان و نيز يك مثنوى به نام گل و نوبهار بود . زادگاه و اقامتگاه او هرات بود كه در نود و نه سالگى در سال 1462 م . يا 1463 م . در همانجا درگذشت . شاهزادگان تيمورى همچون خليل سلطان ، ابابكر ميرزا و ابو القاسم بابر هم شعر به زبان تركى مىسرودند . ادبيات چغتاى در زمان حسين بايقرا كه خود داراى يك ديوان و رساله بود به اوج خود رسيد « 1 » . آثار او فاقد مشخصه چشمگير است ؛ ولى اين ويژگى را مىتوان در نوشته‌هاى گوناگون وزير معروف و رفيق او مير عليشير نوائى پيدا كرد كه نه فقط زبان چغتائى را سرانجام تا سطح يك زبان ادبى بركشيد ، بلكه اين زبان را به دليل جامعيت آن در يكى از آثارش به نام محاكمة اللغتين ( يعنى زبان تركى و فارسى ) در رأس و در درجه اول اهميت قرار داد . نخستين تاريخ ادبيات چغتائى به نام مجالس النفائس از رشحه قلم اوست « 2 » . در ميان ساير نوشته‌هاى منثور ، خاطرات ظهير الدين بابر از دوره 936 - 899 / 1529 - 1494 با عنوان وقايع بابر و يا بابرنامه پايگاه معتبرى از نظر شرح احوال و نيز اطلاعات ، تاريخى و جغرافيايى دارد . در مورد اين استنباط ( كه از محاكمة اللغتين نوايى حاصل مىشود ) مبنى بر اينكه در بهره‌گيرى از زبان تركى و يا فارسى اختلافى وجود داشته ، دليلى مشاهده نمىشود ؛ جز اينكه نويسندگان آثار تركى براى اعتبار خود نوشته‌هايى هم به زبان فارسى داشتند . شعر چغتايى قالبهاى مشتركى هرچند كمتر با شعر فارسى داشت و همين قالبها تا اوايل قرن هشتم / چهاردهم از سوى شاعران فارسى گرامى داشته مىشد . حتى مضامين و موضوعهاى شعرى نيز مشترك بود ، جز اينكه شاعران ترك‌نژاد بيشتر مضامين و موضوعهايى را ترجيح مىدادند كه مستقيما از ادبيات مردمى مايه گرفته بود . با اين همه يكى از شواهد جاندار پيوند حسنه بين ادبيات چغتائى و فارسى خود نوائى است كه نفحات الانس جامى و منطق الطير عطار را به زبان تركى ترجمه كرد .\r\nادبيات فارسى كه پيش از تهاجم تيمور دوره درخشانى داشت ، پس از مرگ او تكرار نشد . البته مىتوان اذعان داشت كه تيموريان به فارسى مىنوشتند و شعر فارسى را پاس مىداشتند و نيز پشتيبان شعر دربارى بودند . شرايط و مقتضيات مساعدى از اين نوع ، شمار شاعران را به ظاهر افزايش مىداد ولى چيزى بر ارزش فكرى و زيبايىشناختى توليدات آنها نمىافزود . اصالت و غناى تفكر قرن گذشته كاهش يافت و هواداران قراردادهاى شعرى با تأكيد شديد بر عناصر صورى ، پايگاهى براى خود پيدا كردند . به محض اينكه سبك هندى نفوذ و توسعه بيشترى يافت ، بر دقت\r\n\r\n\r\n","description":"","footnote":"\r\n( 1 ) - گنجه‌يى ، « حسين ميرزا » و  « Uno Scricto apologetico »  .\r\n( 2 ) - امّا با اينكه نوايى براى زبان فارسى ارزش كمترى قائل شده ، ولى اين مسأله مانع از آن نگشته كه از اين زبان بهره نگيرد ؛ نگاه كنيد به : گنجه‌يى ،  « il Canzoniere Persiano »  .\r\n","page_name":" 147 ","page_number":147},
  {"content":"\r\n\r\nگذشته‌گرايى تأكيد بيشترى گشت . چنين عناصر منفى نوعى ميراث تحميلى حتى براى صاحبان ذوق و الا بود .\r\nدر نتيجه وحشتى كه در زمانه برقرار شده بود و تسكين اين وحشت از طريق ارشاد طرق مذهبى ، افزايش چشمگيرى در شعر عرفانى چهره نمود . از نمونه‌هاى برجسته اين دسته از عارفان مىتوان از شاه نعمت الله ولى ( متوفى 834 / 1431 ) نويسنده چندين اثر عربى و فارسى با گرايش‌ها و تمايلات وحدت وجودى و نيز عارف شاعر شاه قاسم انوار ( متوفى 737 / 4 - 1433 ) نام برد .\r\nقاسم انوار در آذربايجان متولد شد و مدتى را در هرات گذراند . او متهم به دست داشتن در دسيسه سوء قصد به جان شاهرخ شد كه از سوى حروفيه سامان يافته بود ؛ امّا سرانجام به الغ بيك در سمرقند پناهنده شد . ليكن او علاوه بر اشعار جهتدار مذهبى ، داراى غزليات غنايى و حماسه‌هاى رمانتيك و قهرمانى است . شعر غنايى اين زمان كاملا نشاندهنده بافتهايى از عناصر عرفانى و شبه‌عرفانى است كه به كرات در شعر حافظ نمود پيدا كرده است . اين مسأله درباره نوشته‌ها و اشعار كمال الدين بينائى ( قتل در 918 / 1512 ) نيز صادق است . در حماسه رمانتيك ، كاتبى نيشاپورى ( متولد بين سالهاى 1434 و 1436 م . ) از شهرت زيادى برخوردار شد و حال آنكه عبد الله هاتفى ( متوفى 927 / 1520 ) برادرزاده جامى ، به سبب تيمورنامه‌اش كه حماسه قهرمانى در ستايش از تيمور است ، شايان ذكر است .\r\nبا اينكه اين چند تن از شخصيتهاى عمده شعر فارسى اين دوره هستند ، ولى واقعيت اين است كه دراين قرن يك شخصيت برجسته ديگر يعنى مولانا نور الدين عبد الرحمن جامى ( متولد 817 / 1414 ، متوفى 898 / 1492 ) نيز در صحنه ظاهر شد كه نه فقط شاعر و عارفى توانا ، بلكه پژوهشگرى چيره‌دست در آموزه‌هاى گوناگون و نيز شخصيتى توانمند بود . واقعيت اين است كه به‌رغم باورهاى وحدت وجودى آثارش ، تربيت‌اش تحت نظر سعد الدين محمد كاشغرى مريد و پيرو بهاء الدين نقشبندى مؤسس طريقت نقشبنديه ، باعث شد كه در سرتاسر عمر خود به تصوف از نوع اهل سنت پايبند باشد . او يكى از دوستان عليشير نوايى و خواجه احرار بود و روابط نزديكى با دربار هرات داشت . جامى شمارى از آثار خود را به سلطان حسين بايقرا و سلطان يعقوب آق قويونلو شاه تبريز پيشكش كرد . با اين همه هيچ وقت در مديحه‌سراييهاى قراردادى زمانه‌اش غرق نشد . حتى به دعوت دربار عثمانى هم ل بيك نگفت ؛ گو اينكه از مسافرت چندان بدش نمىآمد ، چنان كه سفرهاى زيارتى به مشهد و مكه انجام داد و بر سر راه خود چندى را در بغداد ، دمشق و تبريز گذراند . جامى در عالم تحقيق و پژوهش ، مسائل مربوط به الهيات ، عروض و صرف و نحو عربى را تجربه كرد . او در شعر خود كه قلمرو وسيعى را دربرمىگيرد ، انواع سنتى شعر را\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nآزمود و بازگويى كرد . از خود سه ديوان بجا گذاشت و در هفت مثنوى بلند خود تحت عنوان عمومى هفت اورنگ ، بار ديگر مضامين اصلى شعر فارسى را تجربه كرد . آثار او در مقام بيان پخته‌اى از تفكر ايرانى ، در مرحله و رتبه والايى قرار دارد و در اروپا ترجمه‌هاى گوناگونى از آنها انجام گرفته است .\r\nدر دورهء بين ثبات نسبى اوضاع ظاهرى قلمرو تيموريان و بخصوص در زمانهاى طولانى سلطنت شاهرخ ، ابو سعيد و حسين بايقرا از يك سوى ، و اوضاع ناامن و فشارهاى روانى و ظلم و ستمى كه در مراحل خاص و در نواحى مختلف براى مردم دشتها و شهرهاى ايالات پيش مىآمد از سوى ديگر ، تناقض بارز و آشكارى به چشم مىخورد . امّا اين تناقض را عدم تعادل چشمگير بين اوضاع عمومى اجتماعى و اقتصادى و درخشندگى بعضى از شهرهاى بزرگتر ، بخصوص شهرهاى سلطنتى نظير سمرقند ، شيراز و هرات ، تلطيف و معتدل ساخته است . الگو و معيار بزرگ تيموريان خود تيمور بود كه بيشترين تلاشهاى خود را براى شكوه و عظمت سمرقند به كار گرفت ؛ چنان كه مادر شهر درخشان جهان اسلام به شمار مىرفت . مىدانيم كه او استاد بنايان ، هنرمندان ، هنرورزان ، پيشه‌وران و دانشمندان را از شهرهاى مفتوحه انتخاب و براى اين منظور راهى سمرقند كرد تا از مهارت آنان براى پيشبرد زيبايى و شهرت پايتختش بهره بگيرد . در جانشينان او نيز يك چنين عادتى ديده مىشد ؛ گو اينكه حد و حدود آن به پاى تيمور نمىرسيد . به هر حال ما نام بعضى از هنرمندان و شاعران و دانشمندان را مىشناسيم كه بنا به هوس فاتح قلمرو عملياتى خود را در شهرهاى مختلف به هنگام فتح آنها رها كرده و وارد اقامتگاه شاهزاده مذكور شده‌اند . البته نمىتوان گفت كه اين كار هميشه با اعمال فشار به آنان صورت مىگرفته است ؛ چون پشتيبانى شمارى از شاهزادگان ، جذابيت خاصى براى آنانى كه در حوزه فكرى و فرهنگى كار مىكرده‌اند ، داشته است .\r\nبارزترين نكته در بيان همه اين مسائل را مىتوان در بناهاى امپراتورى تيمورى پيدا كرد كه شمارى از آنها باقى مانده‌اند ؛ و توصيف شمارى ديگر نيز به وسيله نويسندگان آن ايام كه برخى از آنان سياحان اروپايى بودند ، ارائه شده است . اين بناها شاهدى ارزنده بر شكوفايى معمارى اسلامى در دوره ياد شده است و عنوان زيبندهء « رنسانس تيمورى » براى اين دوره - كه در ميان اروپاييان پذيرش عامه يافته است - بسيار برازنده است . يكى از ويژگيهاى بارز آن‌ها وابستگىشان به سنن معمارى موجود بخصوص ( البته نه انحصارى ) سنن معمارى ايرانى است ؛ ويژگى ديگر آنها التقاطيگرى چشمگير آنهاست . محقّقان هردو ويژگى را نشانه‌اى از همكارى تنگاتنگ هنرمندان حرفه‌اى بويژه هنرمندان مركز و جنوب ايران مىدانند كه در بالا از آن ياد شد ؛ و بدرستى همين\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nويژگيهاست كه معمارى آن روزگار را در افتادن به دامن ولايتگرايى رهانيده است . البته نمىتوان از اين اشاره نيز گذشت كه خود سليقه شخصى درباريان هم انگيزه جديدى به خلاقيت هنرى مىبخشيده است . اين مسأله‌اى است كه شايان پژوهش مفصلى است . سرانجام بعضى از شواهد دست اول نيز وجود دارد مبنى براينكه در اين معمارى تأثيرات خارجى ازجمله تأثيرات خاور دور هم كارساز بوده است .\r\nآغاز معمارى عصر تيمورى به زمان تيمور برمىگردد و با معمارى كاخ تيمور دركش ( شهر سبز ) - همانطور كه از توصيف كلاويخو سفير اسپانيا برمىآيد كه پيش از به پايان رساندن آن در سال 1404 م . از آن ديدار كرده بود - و نيز با بناهاى مسجد احمد يسوى در تركستان ( ساخته شده در 797 / 5 - 1394 ) و مسجد بىبى خانم در سمرقند ( تكميل در پنج سال بعد ) به اوج تكامل خود رسيد . يك دوره جديد در اين معمارى ، دوره نخست خراسان است كه در زمان سلطنت شاهرخ رخ داد و در آن گوهرشاد همسر شاهرخ و بايسنقر ( متوفى 837 / 1433 ) فرزند او ، نام خودشان را به دليل سفارش كارهاى برجسته ، جاودانه ساخته‌اند . معمار معروف آنان نيز قوام الدين شيرازى بوده است . اين دوره در مقايسه با دوره قبل ماوراءالنهر ، نشاندهنده پيشرفت چشمگيرى در طرح و تزيين است ؛ چنان كه اين مسأله را به خوبى مىتوان در مقايسه ساده مسجد گوهرشاد در مشهد ( شروع در سال 808 / 6 - 1405 و پايان در سال 2 - 821 / 9 - 1418 ) با مسجد بىبى خانم در سمرقند دريافت . اين ساختمان در چند دهه بعد به سبك مسلط و كلاسيك تيمورى تبديل شد . پلان اصلى ساختمانى و معمارى صحن داخلى ( همچون قرن هشتم / دهم ) با چهار رواق و همراه با ايوان نوك‌تيز بود كه با طاقگان دو طبقه متصل شده بودند ؛ ولى اكنون به وسيله يك رواق ادامه يافته است .\r\nاين نوع سبك ساختمانى در دوره بعدى معمارى كه از پايان سلطنت شاهرخ تا سقوط امپراتورى تيموريان ادامه يافت ، فقط يك‌بار چهره نمود : يعنى در مدرسه هرات . در اين زمان مسجد سرپوشيده نيز به چشم مىخورد كه هزينه كمترى دربر داشت ؛ يك نوع ديگر نيز مسجد تلفيقى يعنى آميزه‌اى از مسجد سرپوشيده و مسجد داراى حياط بود كه مىتوان نمونه آن را مسجد ابو القاسم بابر در آنو به تاريخ 848 / 5 - 1444 دانست . مسجد شاه ( 1451 م . ) مشهد نيز نمونه‌اى از مساجد سرپوشيده رايج بود . زمانى كه اين دوره به دست سياستمداران افتاد ، نويسنده معروف مير عليشير نوائى در مقام سازنده شمارى از بناهاى بزرگ شهرتى به هم زد .\r\nدر ميان نوآوريهاى چشمگير معمارى تيموريان علاوه بر افزايش مصارف مربوط آن ( بخصوص در دوره نخستين خراسان ) و گرايش به مجد و شكوه ارتفاع عظيم ساختمانها و تزيينات نفيس ظاهرى و قبّه‌ها و مناره‌هاى متعدد و شمار فراوان‌تر اتاقها در مقايسه با طرحهاى سابق ، بايد از\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nويژگيهاى جديد ساختمانى نظير ورودى باشكوه مقرنس‌دار و بخصوص قبه‌هاى بلند گلابى شكل ( كه در اين زمان ظاهر شده ) در كنار قبه‌هاى مسطح پيشين ، نام برد . نخستين نمونه از اين نوع موارد در گورمير سمرقند ديده مىشود . گور بر قبه‌اى تكيه دارد كه از بيرون به چشم نمىخورد و اين قبه علاوه‌بر اينكه حالت پايه‌اى دارد ، وزن طبيعى بعدى را كه در فضاى درونش موجود است نيز حفظ كرده است . مهمتر از همه - كه شايد از مهمترين ويژگيها هم باشد - غناى بىسابقه رنگ آن است .\r\nتزيين سطح آن را موزاييكهاى لعابى پوشانده و در جاىجاى آن گچبريهايى به چشم مىخورد و جوانب كل ساختمان با جلوه‌هاى درخشانى از نقشمايه‌هاى گياهى و كتيبه‌اى پوشيده شده است . با اينكه كاشيهاى لعابى دوره متقدم تيمورى در حد متوسط قرار دارند و از نظر نوع رنگها هم ساده هستند ، ولى آنچه در خلال ايام متحول شده ، غناى رنگ‌گزينىها در انواع مختلف به دليل ملاحت و ظراف زيبايىشناختى است كه دلربايى خاصى به كل مفهوم معمارى بخشيده است .\r\nتمدن تيمورى بىترديد در گزينش پيشرفتهاى معمارى از نظر فنى و تحولات تزيينى در اوج خود قرار دارد . اين معمارى پاره‌اى از ميراث عظيم هنرى است كه در قرن دهم / شانزدهم به دست صفويان افتاد و نقطه شروعى براى تحولى گرديد كه در جلوه‌هاى ظاهرى ايران متبلور گشت و تا به روزگار ما از مشخصه‌هاى خاص هنر ايران گرديد .\r\nپيشقدمى شاهان تيمورى كه چيزى جز انگيزه و علاقه شخصى آنان به هنر دوستى نبود ، باعث ظهور نقاشى در سطوح بسيار بالا گرديد . هرچند آثارى از نقاشيهاى ديوارى و يا نقاشيهايى بر روى پارچه باقى نمانده ، ولى از نقاشى مينياتور ( نگارگرى ) نمونه‌هاى گوناگونى در دست است .\r\nنسخه‌هاى تذهيب‌كارى شده دوره تيمورى ، گنجينه‌هاى بسيار نفيس كتابخانه‌ها و مجموعه‌هاى شرق و غرب را به وجود آورده است « 1 » . حتى هنرمندان چندين نسل پيش از زمان تيمور ، با تأثيرى از هنر شرق دور و در زمان مغولان نيز با تأثيرپذيرى از هنر تركى ، به نقاشى كهن ايرانى ، روح تازه‌اى بخشيدند و آن را از اشكال انتزاعى متحجر پالودند . هنر نقاشى در قرن نهم / پانزدهم - در زمان تيموريان - تحت حمايت خاص تركان به گذشته ايرانى خود چشم دوخت و تأثير اين نيروهاى گذشته پايه‌اى براى تأثيرات مسلط امروزى گرديد .\r\nبا تحقيق در مورد پايگاههاى نقاشى تيمورى معلوم مىشود كه اين آثار در كارگاههاى آل جلاير در بغداد و تبريز و شايد هم در كارگاههاى آل مظفر در شيراز كار شده‌اند و هنرمندان\r\n\r\n\r\n","description":"","footnote":"\r\n( 1 ) - در اينجا دو نمونه ارائه مىشود :\r\n Stchoukine . « Un Gulistan de Sa'di illustre Par artistes Timurides » \r\nدر  RAA  ، جلد 10 ( 1936 م . ) ، صص 6 - 92 ؛ ر . اتينگها وزن ، « نسخه تذهيب‌كارى شده اثر حافظ ابرو در استانبول » ،  KO  ، جلد 2 ( 1955 م . ) ، صص 44 - 30 .\r\n","page_name":" 151 ","page_number":151},
  {"content":"\r\n\r\nمنسوب به اين كارگاهها هم پس از تصرف آن شهرها توسط تيمور به سمرقند فرستاده شدند « 1 » . از آنجا كه هيچ كدام از اين آثار باقى نمانده‌اند ( ولى تصور و فرض آن عقلانى است ) نمىتوان ثابت كرد كه ريشه‌هاى همتايى و تركيب سبكهاى متنوع و مختلف و نيز همتايى و تركيب نقاشان مكاتب گوناگون در اينجا پديد آمده است ؛ همتايى و تركيبى كه در سرتاسر موجوديت نقاشى اين دوره از ويژگيهاى نقاشى تيمورى به شمار مىرفت . تحولات سياسى بعد از مرگ تيمور باعث شد كه شمارى از هنرمندان سمرقند را ترك گويند و در دربارهاى جديد التأسيس شاهان تيمورى پناه گيرند . اين امر از اين مسأله معلوم مىشود كه سبك اين دوره ، به‌رغم مسافت زياد مكانهاى زندگى هنرمندان از يكديگر ، بيانگر وحدت چشمگيرى است كه يگانه تمايزات آنها در اختلافات جزئى موضوعاتشان نهفته است .\r\nدر واقع اين سبك را مىتوان به گونه زنجيرهء ناگسسته‌اى در دوجا يعنى شيراز و هرات پيگيرى كرد . نقاشى شيراز در زمان اسكندر بن عمر شيخ - كه از سال 812 / 1409 تا 817 / 1414 حكومت كرد - دوره‌اى را گذراند كه از نظر ظرافت طراحى و لطافت رنگها بسيار چشمگير و ممتاز بود .\r\nتمايزات و مشخصه‌هاى اين مكتب در دوازده سال آينده در زمان ابراهيم ( متوفى 838 / 1435 ) - كه پدرش شاهرخ پس از پيروزى بر اسكندر ، او را حاكم فارس ساخته بود - ادامه يافت ؛ ولى توليدات آن ديگر آن كيفيت و الا و معيار عالى را نداشت . در اين گيرودار ، تحت حمايت شاهرخ و فرزند او بايسنقر ، رقيب توانمندى در كسوت مكتب هرات در برابر آن به وجود آمد كه سرانجام آثار توليدى آن با بهره‌گيرى از مصالح و ابزار بيانى جديد و غناى بىنظير و بىهمتاى رنگ ، به اوج خود رسيد و بعدها از مكتب شيراز پيشى گرفت . زمانى كه هنر تيمورى بار ديگر مجال طلايى را براى كسب حاميان سخاوتمندى چون حسين بايقرا و مير عليشير نوائى به دست آورد ، ديگر نشانه‌هايى از كهنگى و اندراس در آن مشهود شده بود . كمال الدين بهزاد ( متوفى حدود 1535 م . ) بزرگترين نقاش ايران اسلامى ، تحت حمايت اين افراد پا به عرصه هنر نهاد . بهزاد كه عناصر سنتى را با تجربه مستقيم طبيعت تلفيق كرده بود ، يكى از پيشگامان نوزايى كتاب آرائى به شمار مىرفت .\r\nاو بعد از سقوط تيموريان به تبريز رفت و در دربار صفويان از صيت و شهرت والايى برخوردار شد . بهزاد با گستره كار خود و نيز با شمار وسيع شاگردانش ، آنچه را كه مىتوان زنجيره و تسلسل نقاشى تيمورى ناميد ، وارد هنر نگارگرى صفوى كرد و به دستاوردهاى درخشانى دست يافت .\r\n\r\n\r\n","description":"","footnote":"\r\n( 1 ) - سچوكين  Manuscripts Timurides ,  ، ص 156 كه آل جلاير و آل مظفر را پيشگامان مكاتب نقاشى تيمورى قلمداد كرده است و حال آنكه اوبن در  « Le mecenat Timouride »  ص 73 فقط از آل جلاير نام مىبرد .\r\n","page_name":" 152 ","page_number":152},
  {"content":"\r\n\r\nشجره‌نامه تيموريان\r\n\r\n","description":"","footnote":"","page_name":" 153 ","page_number":153},
  {"content":"\r\n\r\n\r\nفصل چهارم سلسله‌هاى تركمان\r\n\r\n1 - مدخل : زمينه تاريخى تركان\r\nمغولان با فتح بغداد در سال 656 / 1258 ضربه مهلكى بر پيكر امپراتورى خلافت وارد ساختند . اين واقعه در كنار شرايط و مقتضيات متحول و غمبارى كه در پى آن آمد ، خط تمايزى بين دو مقطع تاريخى كشيد . البته اين نظريه تا آنجا قابل توجيه است كه سقوط خلافت آخرين پيوندهايى را كه تا آن زمان به سختى در جهان اسلام نگهداشته بود ، از هم گسسته باشد . هنوز اهميت تاريخى اين واقعه مورد بررسى و ارزيابى همه‌جانبه قرار نگرفته است . اين واقعه در واقع به غير از اضمحلال عباسيان ، طليعهء تحولات تاريخى جديد ازجمله ظهور سلسله ايلخانى بود كه در تاريخ ايران از اهميت ويژه‌اى برخوردار است . امّا تأثير كلى آن بر تاريخ جهان اسلام ، ماهيتى كمابيش سطحى داشت . چون سازمانبندى سياسى خلافت كه به دست مغولان تباه شد ، چيزى فراتر از يك پوسته ظاهرى نبود كه از مدتها پيش ترك خورده بود و در واقع اين سازمانبندى سياسى دور محور ساختارهاى ناهمگنى تنيده شده بود كه به طور كلى سنخيتى با امپراتورى اسلامى در اوايل خلافت عباسى نداشت و كاملا علت وجودى نظام حكومتى عموم را فراموش كرده بود .\r\nبه‌رغم تأثيرات اسف‌بارى كه ايلغار مغول بر مردم زمانه داشت و به‌رغم تحولاتى كه در پى آورد و نيز نشانه‌ها و علائمى كه اينجا و آنجا بجا گذاشت ، همين حكومت هم هشتاد سال بعد به گذشته تعلق داشت . تحولات ديگرى كه از مدتها پيش شروع شده بود از اهميت تاريخى كاملا ويژه‌اى برخوردار بود . يكى از مهمترين آنها كه از نظر سالشمارى چندان هم دور نبود ، ورود تركان به جهان اسلام بود كه در سده پنجم / يازدهم ( البته ورود آنان به ميزان كمترى از اوايل سده\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nسوم / نهم شروع شده بود ) به ميزان معتنابهى گسترش يافتند . پيشرفت اقوام ترك‌نژاد به دليل تجاوز بر يك فرهنگ واحد باستانى شباهت زيادى به مهاجرتهاى تيوتونها  ( Teutons )  دارد - تيوتونهاى غرب و تركان جهان اسلام - و هر دوى اين حركتها شرايط لازم را براى ظهور دولتهاى ملى پديد آوردند . يادآورى اين نكته ضرورى است كه بر خلاف پندارى كه يك زمانى رايج بود ، ترك گردانى آناتولى در سده هفتم / سيزدهم شروع نشد ، بلكه پيشتر در سده پنجم / يازدهم و يا حتى جلوتر از آن شروع شده بود : در سده سوم / نهم از سپاهيان باشكوه توركوپولوى  ( Tourkopouloi )  امپراتور بيزانس صحبت شده كه به احتمال از تركمانان اوغوز بوده‌اند و وجود اوغوزها در اواخر سده چهارم / دهم در بخارا گزارش شده است « 1 » .\r\nبنابراين موفقيت سياسى گروهى و يا افرادى از تركان در جهان اسلام - كه بالغ بر دو سده پيش از ايلغار مغول شروع شده بود - از مهمترين ضروريات تحولات بعدى بود . هجوم تركان فقط باعث سقوط امپراتورى بيزانس نشد ، بلكه ورود آنان به ارض اقدس بود كه دستاويزى براى حركت صليبيان به سمت غرب گرديد ؛ در واقع نيروهاى ترك‌نژاد بودند كه عليه صليبيانى كه در آستانه نيل به اهدافشان بودند ، سوق داده شدند . سپاهيان ترك كه در اين زمان تحت فرماندهى مماليك بودند ، از پيشرفت مغولان از طريق سوريه به مصر جلوگيرى كردند . در گيرودار عمليات خدعه‌آميز در خاور نزديك براى رسيدن به قدرت - پس از پايان برترى و سيادت مغولان - بار ديگر تركان پيش قدم بودند . در واقع اگر قرن بيستم را مستثنى كنيم ، تقريبا همه دولتهاى بعدى جهان اسلام پايه و بنيان تركى داشتند . ليكن در اين زمينه وقايع چندى از اهميت تاريخى ويژه‌اى برخوردار است كه در اثناى سده هشتم / چهاردهم و نهم / پانزدهم چهره بست ؛ چون اين وقايع درآمدى بود بر تحولى كه تأثيرات آن تا قرن بيستم كشيده شد .\r\nبا اينكه سهم تركان در اين فرآيند عظيم بود ولى نادرست و بىانصافى خواهد بود اگر آن را منحصرا تركى بناميم . فقط با حد و مرز محدود و به دليل اينكه عامل مهم ديگرى نيز در كار بود ، صحبت از يك عصر كاملا تركى امكانپذير است . نيروهاى ايرانى حتى پيش از اينكه مهاجرت تركان به فلات ايران شروع شود در خلافت عباسى رخنه كرده بودند و آن را از درون سست كرده و در واقع توان مؤثر آن را به تدريج به تحليل برده بودند . از اين رو تركان كارى غير از اينكه شيوه‌هاى پيشين ايرانيان را در دست گرفته و آن را ادامه دهند ، نداشتند : يعنى كار تشكيل و گسترش\r\n\r\n\r\n","description":"","footnote":"\r\n( 1 ) - بيوركمان  « Die altosmanische literatur »  در  Philologiae Turcicae Fundamenta  ، جلد 2 ( ويسبادن ، 1964 م . ) ، ص 403 .\r\n","page_name":" 155 ","page_number":155},
  {"content":"\r\n\r\nنيروهاى محلى ايران كه در جاى خود توانستند - بدون اينكه حكومت مركزى بغداد بتواند فعاليتهايشان را متوقف سازد - حاكميت و قلمروهاى سياسى برقرار كنند ؛ و نيز بدون اين نيروها نمىتوانستند خلافت عباسى را مصلوب الاختيار كنند . اين تحول سياسى با تحول فرهنگى مقارن شد ، چون در همين زمان ، زبان ادبى جديد فارسى به اوج خود رسيد و در پيشرفتهاى ادبى نخستين نظم تركان جلوه يافت ؛ و اين چيزى نبود جز يكى از نمونه‌هاى انگيزش فرهنگى ( گرچه نمونه بسيار چشمگير ) موجود ايران كه با جلوه‌هاى گوناگون ديگرش اغلب به ايرانيسم ( ايرانگرايى ) شهرت دارد .\r\nواقعيت اين است كه هيچ كدام از حكومتهاى متقارن ايران عمر طولانى نداشت . امّا حركتهاى فرهنگى كه تحت لواى آن حكومتها القاء و يا تشويق مىشدند ، همه شايان اعتنا بودند . آنها نشان خود را بر نواحى وسيعى از جهان اسلام - گرچه با شكلهاى - گوناگون بجا نهادند . تركانى كه بعدها از آسياى مركزى خروج كردند ، خود را از هواداران مشتاق اين فرهنگ اسلامى نشان دادند . اين گروههاى كوچنده را نمىتوان اردوهاى كاملا غيرمتمدن وحشى به حساب آورد ؛ كوچندگان ترك آناتولى در درجه اول مركب از ايلات بودند ولى در ميانشان عناصر يكجانشين نيز ديده مىشدند « 1 » .\r\nبا وجود اين ، بعيد نيست كه تركان حتى پس از گرايش به اسلام ، روشنترين محملهاى فرهنگى را همراه خود به سرزمينهاى غربى برده و لذا باب تأثيرات كاملا تازه‌اى را گشوده باشند . به هر صورت ، نكته گفتنى اينكه فرهنگ ايرانى آن ايام ، جذابيت ويژه‌اى به آنان دميد كه به هر حال آماده پذيرش آن بودند . البته آنان هر چيزى را كه برايشان بند و سد و مانع در پى داشت نپذيرفتند و آنچه را هم كه جذب كردند بدون تغيير نگذاشتند . بجاى فرهنگ كمابيش منسجم اسلامى كه دستاورد خلافت عباسى بود ، يك فرهنگ كاملا جديد تركى - ايرانى پديد آمد كه معمولا در نواحى اسكان‌يافته تركان در خاك ايران و يا در هر جايى كه پس از تماس با اراضى ايران و فيضان فرهنگى آنان ، ظاهر شدند ، بروز كرد . اين دوره و مقطع آغازين تحول سياسى ملى نيازمند تفسيرى تازه - ولى نه بدون مجادله - است ( مسأله‌اى كه با تفصيلات بيشتر در خصوص صفويان بحث خواهد شد ) .\r\nدر ميان كوچندگان ترك‌نژاد خاور نزديك ، اوغوزها يعنى اقوام تركمانى كه تحت رهبرى خاندان سلجوقى بودند ، در نتيجه برپايى چندين حكومت به موفقيت خاصى دست يافتند و حكومت آناتولى با پايتختى قونيه ( ايكونيوم -  Iconium  ، پيشين ) در بررسى ما اهميت خاصى دارد . در حكومت سلجوقى از همان آغاز ، فقط اين سلاطين جاه‌طلب ترك‌نژاد آسياى صغير نبودند كه به دنبال تصاحب قدرت بودند بلكه در درون و يا در حاشيه حكومتشان ، خاندانهاى مقتدر\r\n\r\n\r\n","description":"","footnote":"\r\n( 1 ) - نگاه كنيد به سومر ،  « Anadolu ya yalniz gocebe Turkler migeldi »  .\r\n","page_name":" 156 ","page_number":156},
  {"content":"\r\n\r\nديگرى نيز وجود داشتند كه منتظر فرصت بودند .\r\nدر پى سقوط سلطنت سلجوقيان آسياى صغير در سال 708 / 1308 كه پس از انحطاط و زوال نهايى قدرت مغولان صورت گرفت - و اندكى پس از آن نوعى خلأ سياسى پديد آمد كه موجب چالش و درگيرى افراد ماجراجو شد - در ميان امارت‌نشينهايى كه بعدها شكل گرفتند و يا قدرت يافتند ، امارت‌نشين عثمانيان بود كه بعدها جايگاه خود را در تاريخ جهانى پيدا كرد يعنى سرنوشتى كه در آن شرايط به هيچ وجه انتظار آن نمىرفت و تصور آن نيز امكانپذير نبود . با يك بازپس‌نگرى مىتوان دريافت كه ظهور و سقوط اين خاندانهاى حاكمه - كه شمارشان حدود بيست خاندان بود - بيشتر بر اثر فضايى بود كه وجود داشت تا تاريخ عثمانى و يا ايران ؛ گو اينكه همه آنان حتى خود عثمانيان هم تحت نفوذ فرهنگ ايرانى ( مذكور در بالا ) قرار گرفتند .\r\nبرخى از آنان هنوز هم از نظر پيوندهاى فرهنگى و نيز علل سياسى و سلسله‌اى و مذهبى اهميت ويژه‌اى در تاريخ ايران دارند . دو تا از آن خاندانها يعنى امارت‌نشينهاى آق قويونلو و قراقويونلو كه در بافت بلافصل عثمانى قرار مىگيرند ، در ارتباط نزديك با ايران هستند ؛ اميران اين دو سلسله در جاى خود بخشهاى عظيمى از منطقه ايران را تحت استيلاى خود درآوردند ( حتى كل ايران را ) و لذا سهم و حصه تقريبا توسعه‌يافته آنان در وقايع براى ديگران حفظ شد . به هرحال به نظر سياحان همزمان اروپايى در قرن نهم / پانزدهم ، در اينجا همتاها و تاليهاى شرقى در مقابل عثمانيان خطرناك در حال توسعه وجود داشتند . گزارشهاى مؤثر اين گزارشگران موجب شد تا قدرتهاى اروپايى به منظور اتحاد با تركمانان وارد مذاكره شوند . در زمان حكومت آنان ، نهضتهاى شيعى نيز وجود داشتند كه در پى رسيدن به نتايج دامنه‌دار تاريخى بودند . اهميت اين تركمانان در تاريخ ايران تا بدانجاست كه صفويانى كه بعد از آنان وارد صحنه شدند ، در واقع جانشينان همان سلاطين تركمان ( يعنى همراه با خاندان حاكمه آق قويونلو ) منتهى در يك منطقه متفاوت به شمار مىرفتند « 1 » .\r\n\r\n2 - خاستگاهها و تاريخ اوليه تركمانان قراقويونلو و آق قويونلو\r\nبا اينكه اخيرا اطلاعات روشنگرانه‌اى راجع به تركمانان قراقويونلو و آق قويونلو به دست آمده ، ولى هنوز خاستگاه اصلى آنان در ابهام است « 2 » . اين ابهام و سردرگمى از اسمهايشان شروع مىشود .\r\n\r\n\r\n","description":"","footnote":"\r\n( 1 ) - اين نظر اوبن در  « Etudes Safavides . I »  است .\r\n( 2 ) - درباره مفهوم كلمه تركمان نگاه كنيد به : مينورسكى ، « خاورميانه » ، ص 439 ؛ قفس اوغلو  Turkman di manasi ve » « mahiyeti  در ژان دنى ارمغانى ، چاپ ى . اكمان و ديگران » ( آنكارا ، 1958 م . ) ، صص 33 - 121 .\r\n","page_name":" 157 ","page_number":157},
  {"content":"\r\n\r\nدر واقع راجع به مصداقهاى آق قويونلو يعنى « ايلاتى كه داراى گوسفندان سفيد هستند » و قراقويونلو يعنى « ايلاتى كه داراى گوسفندان سياه هستند » در ميان چادرنشينانى كه كل دارايى ارزشمند آنان را احشامشان تشكيل مىدهد ، چيز چشمگيرى وجود ندارد . امّا مسأله‌اى كه هنوز باقيست چگونگى تفسير و تبيين آنهاست . امروزه باور اين است كه اين مصداقها مىبايد اشاره به توتم حيوانات داشته باشد ؛ ولى بر اين نظريه مىتوان اعتراض كرد كه تركان در ايام باستان - دست كم طبق اشاره رشيد الدين فضل اللّه - از خوردن گوشت حيوانات توتم خود منع شده بودند . در اين مورد اگر اين ممنوعيت هنوز برقرار بوده ، پس يك چنين تفسيرى مىبايد به طريق اولى و عملى مردود به حساب آيد و در اينجا احتمال زياد به يك تفسير پيش پا افتاده مىرود يعنى مصداقهاى مورد بحث چيزى فراتر از رنگ گوسفندانى نبوده كه گله‌هاى آنان را تشكيل مىداده‌اند . شايد هم مصداقهاى مزبور ماهيت انفكاكى داشته يعنى اين دو گروه مىخواسته‌اند با اين اسمها از يكديگر متمايز و مشخص شوند . علامت و نشانه‌هاى سلسله‌اى آق قويونلوها و قراقويونلوها بر روى سكه‌ها ، اسناد و سنگ قبرها نيز هيچ نوع ارتباط روشنگرانه با اسمهايشان ندارند « 1 » .\r\nدر مورد تكوين و تطور اين گروهها بايد يادآورى كرد كه اينان اتحاديه‌هاى ايلاتى بودند كه تركيب‌بندى آنان در بستر زمان و تحت شرايط سياسى و عوامل جغرافيايى و اقتصادى تغيير يافته است . يك ايل قوى و توانمند با پيروزيهايى كه به دست مىآورد ، ايلات ديگر را جلب و آنان را در اتحاديه خويش جذب مىكرد و سرانجام با اين همبستگيها به صورت اتحاديه عمده‌اى در مىآمد .\r\nليكن عكس اين فرآيند نيز امكان بروز داشت و آن زمانى بود كه ايل مقتدرى شهرت ، قدرت و گيرايى خود را از دست مىداد ؛ و هنگامى كه اين ايل مقتدر از هم مىپاشيد ، اجزاء مختلف آن مستقل مىشدند و يا اينكه به ايلى مىپيوستند كه در سطح بالايى قرار داشت . اين مسأله بيانگر چگونگى اطلاق اسمى به يك خويشاوند ، ايل و يا حتى اتحاديه‌اى مركب از چندين ايل است .\r\nبديهى است كه در اين ميان رقابت ، خصومتها و كشمكشهاى نظامى نقش مهمى داشت . بررسى و پيگيرى وقايع نهفته و زيربنايى هميشه غيرممكن است ، چون همه آنها در تاريخ ثبت و ضبط نشده است ( بعضى وقتها اصلا ضبط نشده است ) مگر اينكه در سنن شفاهى و يا گزارشهاى افسانه‌اى باقى\r\n\r\n\r\n","description":"","footnote":"\r\n( 1 ) - در مورد آق قويونلو نگاه كنيد به : هينتبس ،  Irans Aufstieg  ، صص 150 به بعد ؛ در مورد قراقويونلوها نگاه كنيد به : برن « مسكوكات جهانشاه » ؛ رابينو ، « مسكوكات آل جلاير » ، ص 102 ؛ مينورسكى ، « حكام ايل قراقويونلو » . در مورد تفسيرهاى كلى از تمغاها نگاه كنيد به : اوزون چارشلى ، آنادولو بيلكلرى ، تصوير 49 ؛ ه يانيخن ،\r\n Bildzeichen Koniglichen Hobeit bei den iranischen volkern \r\n( بن ، 1956 م . ) تصوير 28 شماره 24 ؛ ل . آ . ماير  Saracenic Heraldry  ( آكسفورد ، 1933 م . ) ، تصاوير 50 ، 51 .\r\n","page_name":" 158 ","page_number":158},
  {"content":"\r\n\r\nمانده است . تا زمانى كه ايلى و يا اتحاديه‌اى اهميتى پيدا نمىكرد ، سرنوشت آن نظر مورخان را به خود جلب نمىكرد و در جايى هم كه مسأله خاستگاه و اصل و منشأ آن مطرح است ، جوابها چندان قانع‌كننده نيست . بدين ترتيب آنچه در منابع ديده مىشود ، همه آشفته ، ناقص و متناقض است .\r\nبنابراين همه آنهايى كه گفته شد درباره نقاط آغازين آق قويونلوها و قراقويونلوها صدق مىكند .\r\nبعيد نيست كه اينان زمانى به يك اتحاديه واحد تعلق داشته‌اند و يا شايد هم تشكيل يك ايل واحد مىداده‌اند كه بعدها از همديگر جدا شده و با موفقيت تمام تشكيل ايل مستقلى را داده‌اند و سر خود گرفته‌اند . با گذشت زمان ، هنگامى كه آنان در سده هشتم / چهاردهم از يكديگر متمايز شده‌اند ( از نظر تاريخى ) نام آنان ديگر فقط به آن ايلات اطلاق نشده ، بلكه دو اتحاديه متفاوت با تيره‌هاى متعدد بوده‌اند . برخى از اسمهاى قراقويونلوها از زمانهاى گذشته از فهرست اصلى قبايل بيست و چهارگانه اوغوزها مندرج در تاريخ رشيد الدين و ساير گزارشات افسانه‌اى مشخص و روشن است « 1 » . بنابراين با دو اتحاديه مواجه هستيم كه متشكل از ايلات مختلف تركمان هستند - در واقع آنانى كه به احتمال قوى از قبيله‌هاى اوغوز در سده پنجم / يازدهم به آسياى غربى آمده‌اند و برخى از آنان بىترديد تا آناتولى رخنه كرده‌اند . منابع راجع به اين تجمعها اطلاعات مستقيمى ندارند ، بلكه بعيد نيست كه پس از سقوط سلسله سلجوقيان آسياى صغير ( آناتولى ) و تا حدودى خارج از تباهى و زوال آنان ، در سده هشتم / چهاردهم شكل گرفته باشد . در آن لحظه حساس ، تجزيه متصرفات مغولان كه آنان و ايلات وابسته بديشان را دربر مىگرفت ، آنان را قادر ساخته تا در منطقه‌اى كه خلأ قدرت در آن صورت گرفته بود يعنى شرق آناتولى ، شمال بين النهرين و شمال غرب ايران ، اهداف مورد نظرشان را دنبال كنند .\r\nدر دوره پيش از مغولان نامى از آق قويونلوها و قراقويونلوها در ميان نيست ، ولى شواهد و اسنادى از گروههاى همبسته عمده وجود دارد كه بعدها در ميان پيروان خودشان خاندانهاى حاكمه ايجاد كرده‌اند يعنى بايندر ( بايوندور ) با آق قويونلوها و بهارلو معروف به بارانى با قراقويونلوها .\r\nبايندر در فهرست قبايل رشيد الدين ( مذكور در بالا ) به يكى از قبيله‌هاى بيست و چهارگانه اوغوزها اطلاق شده و حال آنكه در كتاب دده قورقود ( حماسه تركى ضبط شده در حدود 1400 م . ) نام يكى از حكام اوغوز است . احتمال مىرود كه آق قويونلو تيره‌اى از ايل بايندر بوده است ، ولى در منابع بايندر و يا بايندريه مترادف با آق قويونلو به كار رفته است ؛ به هر حال نام ايل بايندر در سده هشتم / چهاردهم در آسياى صغير سر زبانها افتاده است . اسمهاى بعضى از جايهاى\r\n\r\n\r\n","description":"","footnote":"\r\n( 1 ) - رجوع كنيد به : اى . روسى ،  II'Kitab - i Dede Qorqut  ( رم ، 1952 م . ) ، صص 16 به بعد .\r\n","page_name":" 159 ","page_number":159},
  {"content":"\r\n\r\nآناتولى مركزى كه بايستى با زمان فتوحات اوغوز رابطه داشته باشد ، اين فرضيه را پيش مىكشد كه بايندريها در فتح آسياى صغير به دست سلجوقيان شركت داشته‌اند . ايل بايندر پس از سقوط سلسله آق قويونلوها در تريپولى و حلب و نيز در جنوب سيواس اسكان گزيدند .\r\nنام بهارلو كه دربرگيرنده خاندان حاكمه قراقويونلو بود ، اغلب با اصطلاح و نام بهادر « 1 » ارتباط داشت ولى با منطقه بهار در شمال همدان مربوط بود و جايگاه يكى از خاندانهاى مقتدر تركمان اربل ، مراغه و اخلاط بود كه در حوضه درياچه اورميه يعنى تا درياچه وان و نيز تا شمال و جنوب آن نواحى پراكنده بودند . فشار هجوم مغولان آنان را كاملا به ناحيه شمال درياچه وان رانده و در آنجا اتحاديه قراقويونلو بعدها شكل گرفته است . اين ارتباط را مىتوان از اسم ايوائى استنتاج كرد كه تا سال 629 / 1230 در اخلاط ضبط شده و نيز مىتوان آن را از زادگاه يكى از معروفترين وزراى آخرين خليفه عباسى دريافت كه از دهكده بهار بود و در سال 656 / 1258 به وسيله مغولان در بغداد كشته شد . ايوائى مشتق از ايوه و يا يوه  ( Yiva )  است كه نام يكى ديگر از ايلات عمده اوغوز بوده است . رابطه بين قراقويونلو و يوه از نشانه‌ها و علائم سلطنتى معلوم مىشود كه بين اين دو مشترك بوده است و احتمال دارد كه سلسله قراقويونلو از يوه گرفته باشد « 2 » . اطلاق بارانى به قراقويونلو هنوز به طور قانع‌كننده تبيين نشده است . احتمال مىرود كه نام يكى از خاندانهاى ايل حاكمه باشد و يا با نام جايى ارتباط داشته باشد « 3 » ؛ مىتوان در مورد هركدام از اين تفسيرها به نسبت مساوى ترديد روا داشت .\r\nتاريخ اوليه دو ايل تركمان مورد نظر ما پيوند نزديك با « دوره ضعف و بيمارى اجتماعى » داشته است كه يكى از محققان ترك آن را دوره زوال و تباهى ناميده « 4 » و در پايان سلطه مغولان در سرتاسر بخش اعظم خاور نزديك چهره نموده است . مزدوران آزاد و ماجراجويان وارد ايلات چادرنشين و دستجات قطاع الطريق شدند و حيات اقتصادى شهرها و سرزمينها را درنورديدند و به ايستايى و توقف كامل كشاندند . اين مزدوران به خدمت سلاطينى درمىآمدند و پيمان دوستى مىبستند كه به نظر موفق و كامياب مىرسيدند ولى به محض اينكه در جاى ديگر بوى ثروت و\r\n\r\n\r\n","description":"","footnote":"\r\n( 1 ) - سومر ، « قراقويونلوها » ، ص 292 از يك ايل بهادرلو نام مىبرد . در ميان منابعى كه دورفر به جمع‌آورى آنها پرداخته ، يعنى در  TMEN  ، جلد 2 ، مقاله بهادر ، ذكرى از تغيير بهادر به بهادر نشده است ، جز اينكه بهادر در زبانهاى قفقازى به كار مىرفته است ( ص 373 ) .\r\n( 2 ) - مينورسكى ، « حكام ايل قراقويونلو » ؛ همان نويسنده ، « بهارلو » در  EI  چاپ جديد . درباره ايل يوه نگاه كنيد به : سومر ،  « Yiva Oguz boyuna dair »  .\r\n( 3 ) - به ترتيب نگاه كنيد به : سومر ، « قراقويونلولار » ، ص 292 و مينورسكى ، « حكام ايل قراقويونلو » ، ص 392 .\r\n( 4 ) - اينانچ ، « آق قويونلولار » ، ص 258 .\r\n","page_name":" 160 ","page_number":160},
  {"content":"\r\n\r\nاموال مىشنيدند در قطع رابطه با ارباب و متحد خود لحظه‌اى درنگ نمىكردند . انگيزه اصلى آنان ميل به غارت ، قدرت‌طلبى شديد و تلاش براى ايجاد حاكميت منطقه‌اى بود . فقط فرد موفق مىتوانست روى پيروان خود حساب كند و همين مىتوانست آنان را در رسيدن به اقتدار سياسى يارىرسان باشد .\r\nبا اين شرايط بود كه هردو اتحاديه وارد صحنه شدند و تحت همين شرايط بود كه موفق از آن درآمدند و در نيمه دوم سده هشتم / چهاردهم توانستند سلسله‌هاى خاص خود را تشكيل دهند :\r\nسلسله آق‌قويونلو در ديار بكر با مركزيت آمد در اراضى بين دجله و فرات همراه با اورفا و ماردين در جنوب و بايبورت در شمال ؛ سلسله قراقويونلو در بخش شرقى با مركزيت ارجيش در ساحل شمال شرقى درياچه وان كه از طرف شمال تا ارزروم و از سمت جنوب تا موصل امتداد داشت .\r\nمناطق تحت سيطره هردو اتحاديه را از مدتها پيش جمعيت يكجانشين ارمنى ، كردى ، آرامى و عربى - و نه عناصر ايرانى - اشغال كرده بودند . اين اقوام كه بىترديد به وسيله تركمانان تحت استثمار و ستم قرار مىگرفتند ، هرگز از اين مناطق رانده نشدند و يا محو نگشتند . افراد ، خانواده‌ها و حتى گروههاى عظيمى كه قربانى شرايط شده بودند ، خانه‌هاى خود را ترك گفتند و يا با يكى از افراد ايل متجاوز عقد ازدواج بستند . امّا الگوى نژادى دست‌نخورده باقى ماند و گروههايى از آنان تحت سيادت تركمانان - با تأكيد بر مرزوبوم خود - تا به روزگار ما همچنان موجوديت خود را حفظ كرده‌اند . نقش و سهم آنان در تحولات سياسى - با چند مورد استثناء - هيچ بود ؛ گفتنى است كه آنان شاهدان آسيب‌ديدهء وقايعى بودند كه به هيچ وجه نمىتوانستند تأثيرى در اين وقايع داشته باشند .\r\nظهور اين دو اتحاديه ايلى درگيريهاى بىپايان آنان را با همسايگان در پى داشت و افزون بر اين حقد و حسادت و رقابت نيز بين آنان حائل شد : ويرانى ارزروم در سال‌هاى 5 - 733 / 4 - 1332 در نتيجه دشمنى و خصومت بين آنان بود « 1 » . اين نزاعها و درگيريها سياست ائتلاف و اتحاد و گزينش و انتخاب دشمنانشان را معين ساخت ؛ به ديگر سخن ، سرنوشت كامل آنان را رقم زد تا اينكه سرانجام آق‌قويونلو به پيروزى رسيد و حاكميت قراقويونلو از هم پاشيد و نه فقط اراضى متصرفه‌شان بلكه شمارى از تيره‌هاى آنان را ضميمه خويش ساخت و در رده قدرتهاى بزرگ خاور نزديك قرار گرفت . به‌رغم بعضى از ويژگيهايى كه اين دو گروه را از هم متمايز مىساخت ، آنان از نظر نژادى ، سياسى ، تاريخى ، فرهنگى و اقتصادى شبيه هم بودند و لذا بهتر آن است كه تاريخشان توأمان مورد\r\n\r\n\r\n","description":"","footnote":"\r\n( 1 ) - ابن بطوطه ، ترجمه گيب ، جلد 2 ، ص 417 .\r\n","page_name":" 161 ","page_number":161},
  {"content":"\r\n\r\nبررسى قرار گيرد .\r\nدرباره آغاز سياسى آق‌قويونلو مفصلتر از مراحل نخستين قراقويونلو اطلاعات در دست است .\r\nاين امر بدون شك بر اثر ماهيت يكى از اهدافشان يعنى امپراتورى كامننى  ( Comnenian )  طرابوزان بود كه با تمام قوا در پى تسلط بدان بودند و غير از اين ، تهاجمات و فتوحات آنان محدود به شرق آناتولى بود و تا بين النهرين و سوريه كشيده شد . حملات مكرر آق‌قويونلو بر طرابوزان پس از سال 741 / 1340 مورخان بيزانس را واداشت تا درباره آنان بيشتر بنويسند . از اين رو آنان از طور على بيك ، حاكم « تركان آمد » صحبت كردند كه پيشتر در زمره اميران غازان خان ( 703 - 694 / 1304 - 1295 ) بود . هنگامى كه تركمانان تحت فرماندهى او در سال 749 / 1349 در مقابل شهر طرابوزان ظاهر شدند ، نتوانستند شهر را متصرف شوند ؛ امّا هنگامى كه جان كامننوس جوان كه هيچ نوع تجربه نظامى نداشت با عنوان آلكسيوس سوم  ( Alexioslll )  بر تخت امپراتورى تكيه زد ، متوجه خطرى شد كه او را تهديد مىكرد و بر خلاف نظر مشاورانش خواهر خود ماريا دسپينا را به عقد ازدواج فخر الدين قتلغ بيك فرزند رهبر تركمانان درآورد و خطر را از امپراتورى خود مرتفع ساخت « 1 » . محاسبه او درست بود : طرابوزان براى مدتى از خطر رست و نسلهاى بعد آن نيز شاهد چندين اتحاد بين شاهزادگان كامننى و رؤساى آق‌قويونلو بودند . امپراتورى طرابوزان آرامش خود را مديون اين سياستها بود و توانست تا سال 865 / 1461 يعنى هشت سال پس از سقوط قسطنطنيه به موجوديت خود ادامه دهد . بعيد نيست كه درگيرى اوزون حسن با سلطان محمد فاتح بر سر طرابوزان بوده باشد « 2 » .\r\nاز ازدواج و وصلت سال 753 / 1352 بين تركمانان و شاهان طرابوزان قرايولوق « 3 » عثمان بيك مؤسس سلسله آق‌قويونلو زاده شد كه در سال 791 / 1389 به دنبال برادرش احمد بيك به سركردگى آق‌قويونلو رسيد . مورخ مشهور اين سلسله ، طهرانى در تاريخ كتاب ديار بكريه نه فقط از جد او طور على بيك محاصره‌كننده طرابوزان ، و پدرش قتلغ بيك - كه در سال 764 / 1363 به جاى طور على بيك بر تخت قدرت نشست - صحبت مىكند ، بلكه شجره‌نامهء او را با 51 نسل به\r\n\r\n\r\n","description":"","footnote":"\r\n( 1 ) - فالمراير ، صص 208 به بعد ؛ ميلر ، طرابوزان ، صص 60 - 57 .\r\n( 2 ) - مينورسكى  « La Perse au Xve siecle »  ص 322 ؛ بابينگر ، محمد فاتح ، ص 190 .\r\n( 3 ) - شكل اصطلاح قرايولوق را مينورسكى به كار برده ، « آق‌قويونلو » ، كه با تلفظ همزمان اروپايى اين اصطلاح يعنى « كارو يولوكو » و « كورولوك » يا « كارولاكس » همخوانى دارد . نگاه كنيد به پ . ه داپ ،\r\n L'Egypte au Commencement du quinzieme Siecle d'apres le traite d'Emmanuel Piloti de Crete \r\n( قاهره ، 1950 م . ) ، ص 103 ، و اشترومرفون رايشنباخ ،  « Diplomatische Kontakte »  .\r\n","page_name":" 162 ","page_number":162},
  {"content":"\r\n\r\nاوغوز خان شخصيت افسانه‌اى ايل اوغوز مىرساند « 1 » . البته يك چنين شجره‌نامه‌اى چندان قابل اعتماد نيست ولى نكته مهمى است و بيانگر اين نظر است كه آق‌قويونلو از حدود سال 875 / 1470 يعنى تاريخ جعل اين شجره‌نامه ، هنگامى كه در اوج قدرت خويش بودند ، علاوه‌بر آنكه بر اين شجره‌نامه مباهات مىكردند بلكه از آن مشروعيت سياسى نيز مستفاد مىنمودند . بر ما روشن نيست - و لذا جاى ترديد دارد - كه آيا اين ادعا در زمان بنيانگذارى سلسله پديد آمده و يا كلا امكان جعل آن نبوده است . در آن زمان وصلت خانوادگى با كامننى نمايانگر نوعى برترى سياسى بود . به هر حال قراعثمان در ازدواج با يكى از شاهزاده خانمهاى طرابوزان از عمل پدرش پيروى كرد .\r\nكمتر اتفاق افتاد كه آق‌قويونلوها در درگيريهاى متعدد خودشان به احساسات تكيه كنند . اين منازعات به طور كلى كشمكشهاى خصومت‌آميز با حكام همسايه و اغلب محلى بود كه هدف آن نيز توسعه منطقه‌اى و قلمرو نفوذى تركمانان بود . قراعثمان در زندگى طولانى خود نسبت به پدر آرامش‌طلب خويش ، به درگيريهاى زيادى دست يازيد و هميشه هم بر اين عقيده بود كه او در استقرار حاكميت باثباتى در سرزمينهاى ايلاتى در ديار بكر موفق خواهد شد . تشريح جزئيات اين منازعات پايان‌ناپذير نه لازم است و نه امكانپذير ، چون گزارشهاى منابع از جهات بسيارى با يكديگر متفاوت است و هنوز ارزيابى نقادانه از آنها نشده است . با اين همه نمىتوان آنها را كاملا ناديده گرفت چون گاهى در آنها مىتوان مسير تحولات اخير را پيدا كرد . وقتى كه درگيرى با يكى از قدرتهاى عمده هم پيش مىآمد ، وضعيت يكسان بود چون اين درگيرى مىتوانست حتى با يك امارت‌نشين ديگر رخ بدهد . اين مسأله در مورد حكام سيواس رخ داد كه تركان عثمانى به كمك آنان بدگمان و بىاعتماد بودند . بخصوص هنگامى كه مسأله زمينهايى پيش آمد كه آنان بدانها علاقه داشتند . اين كشمكش در سال 800 / 1397 با شكست و مرگ قاضى برهان الدين خاتمه يافت ؛ مردى كه به شعر و شاعرى شهرت داشت و از مقام قاضى تا سلطان سيواس بركشيده شده بود .\r\nزمانى كه قراعثمان حاكمان مصر و مماليك را كه بر شمال سوريه و جنوب ارمنستان مسلط بودند تهديد كرد ، در بين آنان دودستگى حاكم بود . اين تهديد در آن روزگار به پيامدهاى جدى نينجاميد ، چون برقوق ( 801 - 784 / 1399 - 1382 ) سلطان قاهره مجبور شد تمام قواى خود را براى سركوبى قيامهاى سوريه و حفظ آن سرزمين و حتى حفظ تاج و تخت خويش به كار برد .\r\nليكن در اين ميان دشمن ديگرى وجود داشت كه نسبت به ساير دشمنان براى آق قويونلوها و اهداف سياسىشان خطرناك بود ، يعنى همبسته ايلاتى آنان اتحاديه تركمانان قراقويونلو . رهبرشان\r\n\r\n\r\n","description":"","footnote":"\r\n( 1 ) - در مورد اين شجره‌نامه ، نگاه كنيد به غفارى ، منقول در هينتس  Irans Aufstieg  ، ص 128 .\r\n","page_name":" 163 ","page_number":163},
  {"content":"\r\n\r\nقرامحمد در واقع به اندازه پدر عثمان بيك كه با او نيز مىجنگيد ، عمر نكرد . ولى جانشين او قرايوسف با تمامى توان خود و به طور خارق العاده وارد صحنه شد و دشمنى ديرينه را ادامه داد . در گام اول مردد و دودل بود و هنگامى كه تيمور در خاور نزديك ظاهر شد ، تغيير نظر داد و همين اهميت داشت . قراقويونلوها نخستين افرادى بودند كه با سپاه تيمور روبرو شدند و درخواستهاى او را براى تسليم ناديده گرفتند و با او مخالفت ورزيدند و هربار هم كه جنگ درگرفت شكست خوردند . همين مسأله خصومتى را موجب شد كه در زمان جانشينان تيمور هم ادامه يافت . به نظر مىرسد كه در اين زمان درباره شخصيت فاتح و شيوه‌هاى نظامى او گزارشهاى متفاوت چندى ارائه شده باشد . در جايى چون قاهره ، تيمور هنوز در سال 788 / 1386 « مغولى شورشگر » ناميده مىشد كه بر سر راه خود به سمت تبريز - در موقع گذر از ايران و بين النهرين - آن چنان وحشتى از خود آفريد كه همه اقدامات را فلج كرد . قرايوسف انتظار تصميم نظامى نهايى را نداشت ، لذا پناه بردن به تركان عثمانى را اختيار كرد . بعد كه برگشت باز مجبور به فرار گرديد ، اين‌بار به سوريه كه به دليل فعاليتها و اقدامات پيشينش عليه مماليك مصر از طرف حاكم قلعه‌اى در نزديكى دمشق توقيف شد .\r\nرؤساى ديگر قراقويونلو طرز فكر و شيوه خصومت او را با تيمور ادامه دادند و همين موجب شد كه رهبر آق قويونلوها به تيمور ملحق شود و به خدمت او درآيد . اين قضيه در سال 801 / 1399 در اردوى قراباغ در ماوراى قفقاز رخ داد و قراعثمان در برابر تيمور كرنش كرد . او در نخستين لشكركشى تيمور به آناتولى فرمانده سپاهيان طلايه او بود و در لشكركشى بعدى تيمور به سوريه هم نام او در ميان بود . قراعثمان بعدها در نبرد انگوريه در سال 804 / 1402 شركت كرد . شكست و اسارت بايزيد اول بحران شديد و جدى در امپراتورى عثمانى راه انداخت . تيمور به پاس خدمات رهبر آق قويونلوها لقب امير به دو بخشيد و سرتاسر اراضى ديار بكر را تيول وى ساخت .\r\nبنابراين چنين مىنمايد كه رؤياى آق قويونلوها براى ايجاد اميرنشين و پادشاهى تحقق‌يافته باشد ، چون در آن زمان در خاور نزديك به غير از تيمور ، فئودال بزرگترى وجود نداشت . ليكن رؤياى آنان كوتاه‌مدت بود ؛ چون هنگامى كه تيمور در فوريه 1405 م . در اثناى لشكركشى به شرق مرد ، مثل روز روشن بود كه امپراتورى وسيع او كه حاصل فتوحاتش بود ، فاقد ثبات داخلى است .\r\nهرجى و مرجى كه بعد از مرگ وى برخاست ، ظهور شمارى از اميران را در پى داشت . بىترديد يكى از مهمترين علل فروپاشى سريع يك چنين امپراتورى وسيع اين بود كه شاهزادگان خاندان تيمور حكام متصرفات پراكنده او بودند و با قدرت نامحدودى حكومت مىكردند و با اينكه تسليم اقتدار عاليه تيمور فاتح بودند ، ولى هيچ نوع احساس همبستگى با جانشين او نداشتند . پى آيند تالى\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nاين پديده در خاستگاههاى شمارى از دولتهاى ترك‌نژاد وجود داشت و چنان كه خواهيم ديد در بين تركمانان نيز به چشم مىخورد . بخش معتنابهى از امپراتورى تيمور باوجوداين انقلابات ، بخصوص در شرق ايران و افغانستان ، تحت حكومت پسر او شاهرخ حفظ شد و در زمان جانشينان وى به مدت يكصد سال ديگر ادامه يافت . ولى اين حكام تا آنجا اعمال نفوذ كردند كه قدرت داشتند و نتوانستند بر تركمانان مسلط شوند . تأثير بلافصل لشكركشيهاى تيمور از اين واقعيت معلوم مىشود كه نه تيموريان و نه عثمانيان و نه حتى مماليك مصر نتوانستند جاه‌طلبيهاى اين دو اتحاديه تركمان را مهار كنند ؛ شرايطى كه نقش و سهم عمده‌اى در تحولات پى آيند آنان داشت .\r\nپس از مرگ تيمور ، منازعات در سرزمينهاى مصيبت‌زده خاور نزديك ادامه يافت . قراعثمان كه كاميابيهاى او در نزد تيمور اعتبار زيادى در چشم اتحاديه ايلىاش داشت و شمارى از ايلات و عشاير را زير چتر او كشانده بود ، با شمارى از اميرنشينهاى مجاور جنگ درانداخت و به پيروزى رسيد . روابط او با مصر در آغاز حسنه بود ، اما بعدها به متصرفات آنها حمله كرد . او در تمام اقداماتش عليه قراقويونلوها كه هنوز دشمن اصلى او به حساب مىآمدند - ناكام بود ، چون در برابر او قرايوسف قرار داشت كه اگرچه برتر از او نبود ، به هرحال كم از او هم نبود . با وجود اين قراعثمان به خاندان تيمور وفادار باقى ماند ؛ گو اينكه حمايت شاهرخ ( 50 - 807 / 47 - 1405 ) از او به پاى حمايت پدرش نمىرسيد ، تا آنجا كه اين اتحاد سود چندانى براى قراعثمان نداشت و تا حدودى هم موجبات فرا رسيدن مرگ او را فراهم ساخت . قراعثمان در زمان لشكركشيهاى سه گانه شاهرخ به آذربايجان عليه قرايوسف قراقويونلو هميشه در كنار تيموريان جنگيد . با اينكه قرايوسف در آغاز نخستين لشكركشى مرد و سپاهيان او پراكنده شدند و اسكندر بيك دومين فرزند و جانشين نهايى او ضربه خورد ، ولى قراقويونلوها بسرعت به بازسازى خود پرداختند . قراعثمان در زمان سومين لشكركشى كه اسكندر از برابر شاهرخ فرار كرد و به تركان پناه برد ، با حدود هشتاد سال سن درصدد جلوبر كردن او برآمد . او در هنگام جنگ در ارزروم بشدت زخمى شد و بر اثر آن در صفر 839 / پايان اوت 1435 درگذشت . اسكندر بيك هنگامى كه از تبعيد به ارزروم برگشت ، دستور داد قبر رهبر آق قويونلوها را نبش كنند و جسد او را نزد سلطان مصر بفرستند و سلطان مصر هم آن را در ملاء عام به نمايش گذاشت .\r\nمعاصران عثمان بيك جسارت و نبوغ نظامى او را تحسين كرده‌اند و اگر زندگى پرفراز و نشيب او را در نظر آوريم درمىيابيم كه او گامى چند با ايجاد و تشكيل دولتى فاصله نداشته است . در واقع او مقام و موقعيت سلاطين را به دست آورده بود و قلمرو متصرفات خويش را با فتح سرزمينهاى متعدد و مهمى چون روحا ( ادساى سابق و اورفاى كنونى ) سيواس و توقات گسترش داد و با\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nپيروزيهايى كه پيش از مرگش بر ملك العادل جكم حاكم حلب و دمشق و نيز بر ملك الظاهر عيسى فرمانده ماردين به دست آورد ، پايه‌هاى حكومت و سلطنت خويش را تحكيم بخشيد ؛ ولى اين دستاوردها تا حدود زيادى تحت تأثير منازعات شديد بين فرزندانش ( پس از مرگ او ) قرار گرفت و بىاثر شد . سلسله آنان براى مدتى تحت الشعاع سلسله قراقويونلوها قرار داشت ، ولى چيزى نگذشت كه به بازسازى درخشانى دست يافتند ، از اين رو در اين ايام پيشقدمى از آن قراقويونلوها شد كه به دوره توسعه حكومت خود وارد گرديده بودند . در اينجا پيش از اينكه تاريخ آينده آنان را بررسى كنيم ، درباره سالهاى نخستين شكلگيرى اتحاديه‌شان صحبت مىكنيم ؛ چون پيشتر به دليل ارزيابى از پيدايى و بنيان آق قويونلوها بدانان نپرداخته‌ايم .\r\nشمارى از شاهزادگان و مدعيان ديگر مغولى در سالهاى پس از مرگ ايلخان ابو سعيد ( 736 - 716 / 1335 - 1316 ) كه با مرگ او سلسله هولاكوئى خاتمه يافت ، درصدد تسلط بر امپراتورى ايلخانى و يا بخشهايى از آن برآمدند . كشمكشهاى پيوسته براى كسب قدرت ، تباهى و اضمحلال امپراتورى مغولان را در پى داشت كه پاره‌اى از آن به گونه حاكميت آل جلاير چهره نمود كه به موازات بين النهرين ، آذربايجان و بعدها شروان دامن گسترانيده بود . در زمان سلطنت شيخ اويس ( 776 - 757 / 1374 - 1356 ) كه يكى از اعضاى پرتوان و موفق اين سلسله بود ، قراقويونلوها براى نخستين بار به صورت نيروى سياسى مسلمى وارد صحنه شدند . نام آنان در منابع بابيرام خواجه و دو نفر از برادران او گره خورده كه به ايل بهارلو تعلق داشتند ( پيشتر درباره آن صحبت كرديم ) ؛ آنان اغلب از پيروان متمرد شيخ اويس به حساب مىآمدند « 1 » . بيرام خواجه گرچه پس از مرگ شيخ اويس نتوانست اقتدار آل جلاير را درهم بريزد ، ولى نتوانست ارجيش ، موصل و سنجار و نيز بعضى از مناطق ماوراى قفقاز را از آن خود سازد ، چنانچه پس از مرگ او در سال 782 / 1380 ، قرامحمد كه به احتمال فرزند او ولى طبق بعضى از منابع برادرزاده‌اش بود ، متصرفاتى را صاحب شد كه از ارزروم تا موصل كشيده شده بود .\r\nاصولا قرامحمد را - كه پيشتر درباره او به عنوان دشمن اصلى قتلغ بيك آق قويونلو ، داماد خانواده كامننى صحبت كرديم - مؤسس خاندان حاكمه قراقويونلو مىدانند ؛ و اگر قدرت نفوذ او را دراين سرزمينها به نظر آوريم ، بر اين عقيده صحه مىگذاريم . سيطره تيمور بر غرب ايران در سال 788 / 1386 و لشكركشى او عليه قراقويونلوها در سال بعد ، موفقيتهاى او را در برابر آرتقيها ( سلسله‌اى از نژاد تركمان كه حدود دو سده در اطراف ماردين حكومت كردند ) و آق قويونلوها و\r\n\r\n\r\n","description":"","footnote":"\r\n( 1 ) - نگاه كنيد به فصل اول ، مبحث آل جلاير .\r\n","page_name":" 166 ","page_number":166},
  {"content":"\r\n\r\nايل دوغر از ايلات چادرنشين سوريه تحت رهبرى سالم « 1 » ، به خطر انداخت .\r\nقرامحمد از همان آغاز حكومت خود ، موفقيت احمد جلايرى را در رويارويى با مدعيان ديگر تضمين كرد ؛ از اين رو موقعيت نامستقل سلسله او گرچه در برابر آل جلاير لطمه‌اى نخورد و عوض نشد ، ولى دستكم او را به صورت يكى از متحدان مستقل درآورد . به هرحال در اين ايام چيزى وجود نداشت تا او را از برقرارى روابط دوستانه و حسنه با مماليك مصر بازدارد ؛ و در تاريخچه‌هاى گزارش شده كه او در هنگام اشغال تبريز در سال 790 / 1388 با سلطان برقوق پيمان بست ؛ با اين شرط كه نام سلطان محمد در خطبه نماز جمعه و بر روى سكه‌ها ذكر شود . اين گزارش غيرمحتمل به نظر مىرسد ، چون اين حاكم ( قرامحمد ) به گونه متحد كامل در برابر آق قويونلوها و تيمور ظاهر شد . با اين همه بنا به دلايلى سياست او با مصر بناچار و به طور موقّت قطع شد ، چون قرامحمد در بهار سال 791 / 1389 در جنگ با تركمانان رقيب به قتل رسيد .\r\nپيشتر از فرار فرزند او قرايوسف به نزد عثمانيان صحبت كرديم و بايد اضافه كنيم كه اقامت او در مناطق ترك‌نشين در نتيجه اشتياق تيمور براى دومين لشكركشى خود به آناتولى بود ؛ گو اينكه قرايوسف در اين زمان درصدد بازگشت برآمد . احمد جلاير نيز به عثمانيان پناه برد و راه اين دو سلطان براى دومين بار پس از بازگشت از آناتولى ، يكى شد و آنان بار ديگر از برابر سپاه تيمور - اين بار به سوريه در قلمرو مماليك - فرار كردند . در اينجا از آنان در مقايسه با عثمانيان به سردى استقبال كردند ؛ در واقع آنان را در قلعه‌اى نزديك دمشق توقيف نمودند تا اينكه تيمور بر حكام مصرى شمال سوريه حمله برد و آنان را شكست داد ؛ دراين زمان فرمان قتل آنان از قاهره رسيد كه به ظاهر تيمور به طور مستقيم و غيرمستقيم در صدور آن نقش داشت ؛ ولى اين فرمان صورت عمل به خود نگرفت . اسارت آنان موجب تجديد روابط پيشين و دوستانه‌شان شد ؛ و نيز اختلافاتى كه در گذشته بين‌شان شكل گرفته بود با بستن پيمانى - كه در آن تمامى مناطق نفوذى مورد اختلاف طرفين مشخص شده بود - از ميان رفت . بر طبق اين پيمان ، بين النهرين با بغداد در حيطه نفوذ آل جلاير قرار گرفت و آذربايجان با تبريز در قلمرو نفوذ قراقويونلوها درآمد .\r\nهنگامى كه اين دو سلطان از زندان آزاد شدند ( بهار سال 806 / 1404 ) ، پيمان بسته شده بين آن دو به يك برنامه كم اهميت تبديل شد ؛ چون متصرفات هردو ضميمه امپراتورى تيمور شده و به يكى از نوادگان او به نام ابابكر بن ميرانشاه رسيده بود يعنى همان شاهزاده‌اى كه پيشتر قرايوسف را در نبردى شكست داده بود . ليكن چيزى نگذشت كه شرايط تغيير يافت . شخصيت رهبر\r\n\r\n\r\n","description":"","footnote":"\r\n( 1 ) - نگاه كنيد به : سومر ،  « Dogerlere dair »  .\r\n","page_name":" 167 ","page_number":167},
  {"content":"\r\n\r\nقراقويونلوها بار ديگر سر زبانها افتاد و موفقيتهايى كه بعدها به دست آورد ، پيروان قابل ملاحظه‌اى براى او فراهم آورد كه با مرگ تيمور بر شمارشان افزوده شد : دراين مورد گزارش سفير اسپانيا كلاويخو در دست است كه سپاهيان او را در تابستان سال 1406 م . در منطقه خوى ديده است « 1 » .\r\nقرايوسف در جنگى كه با ابابكر درافكند ، اول در سال 809 / 1406 ، سپس در سال 810 / 1408 و در چندين فرصت بعد نيز پيروزمند بود . باوجوداين خبر اشغال تبريز به دست سلطان احمد جلايرى هم‌بند پيشين او ضربه سختى بود ؛ چون اين كار نه فقط بر خلاف پيمانى بود كه بين آنان بسته شده بود ، بلكه خطرى براى توسعه بخش جهت شرقى او به حساب مىآمد ؛ چرا كه مسأله ظهور عثمانيان و پايدارى آق قويونلوها در غرب ، مسأله مرگ و زندگى را براى او در پى داشت . از اين رو اشغال شهر تبريز برنامه‌هاى موجود قرايوسف را به هم مىريخت و زمينه جنگ را فراهم مىساخت . بنابراين وى به مصاف سلطان احمد جلايرى رفت و او را شكست داد و به اسارت گرفت و سپس در سال 813 / 1410 به قتل رساند .\r\nقرايوسف به هنگام اسارت در سوريه صاحب فرزندى به نام پيربداق شد . سلطان احمد جلايرى احتمالا به سبب اثبات دوستى خود ، اين پسربچه را در زمان تولدش در سال 1403 م . به فرزندخواندگى برگزيد . به احتمالى به دليل همين ملاحظات مشروع بود كه قرايوسف ، پيربداق را در سالهاى احساساتى او حاكم تبريز كرد و حتى به پدرخوانده وى تكليف نمود تا با يك فرمان شاهى او را جانشين وى اعلام كند و خود او نيز فقط سمت نايب السلطنگى داشته باشد . رهبر تركمانان هميشه آدم دقيق و حسابگرى بود و در زمانى كه تبريز را پايتخت خود اعلام كرد ، دلايل كافى براى اظهار استقلال خود داشت . تا سال 793 / 1391 بارها تبريز را متصرف شد ، ولى هرگز نتوانست اين شهر را كاملا در اختيار بگيرد .\r\nقدرت قراقويونلوها با از بين رفتن آل جلاير ، به سرعت اوج گرفت . شاه محمد فرزند ديگر سلطان ، يك سال بعد يعنى در سال 815 / 1412 بين النهرين و بغداد را تسخير كرد كه به رغم جدالهايى كه با پدر داشت ، اين نواحى را همچنان در اختيار خود گرفت تا اينكه برادر جوانترش اسپند ، او را در سال 836 / 1433 از آنجا راند . خود قرايوسف با موفقيت تمام در بخش شرقى آناتولى با آق قويونلوها جنگيد و بخشهايى از گرجستان و شروان را كه حكامشان متحد آل جلاير بودند ، به تصرف خود درآورد . در عين حال كه پيشرفت او در ايران يعنى سلطانيه پايتخت سابق ايلخانان و قزوين و اصفهان و فارس بر شهرت نظامى او افزود ، اين حركت ، حركتى بود كه\r\n\r\n\r\n","description":"","footnote":"\r\n( 1 ) - كلاويخو ،  Embajada  ، صص 239 به بعد ؛ ترجمه لسترنج ، صص 329 به بعد ( بخصوص ص 363 ، يادداشت 2 ) .\r\n","page_name":" 168 ","page_number":168},
  {"content":"\r\n\r\nپيامدهاى قطعى در پى داشت چون شاهرخ را از خطر بزرگى رهانيد كه از سوى تركمانان عليه‌اش برخاسته بود . پيشتر متوجه شديم كه شاهرخ در رويارويى با اين خطر سستى از خود نشان نداد و به آذربايجان لشكر كشيد . قرايوسف با بيمارىاى كه داشت به مقابله با او پرداخت ؛ ولى پيش از اينكه جنگى درگيرد مرگ او را فراگرفت .\r\nسلسله قراقويونلو به رغم رخداد حمله شاهرخ و نيز مرگ رهبرشان ، آن مايه بنيان گرفته بود كه بتواند در برابر يك چنين خطراتى ايستادگى كند . اين بنيان تا حدود زيادى بر اثر پيشرفتها و دستاوردهاى قرايوسف بود - كه نه فقط سپاه كارآمدى تشكيل داده بود و همين سپاه بارها او را در ميدان جنگ سرافراز كرده بود - بلكه توانسته بود با موفقيت تمام امور داخلى را با عدالت و آزادگى از پيش برده و در ضمن بر جريان امور حكام خود نظارت داشته باشد ؛ و نيز توجه خاصى نسبت به امر كشاورزى متصرفات تحت نفوذ خود مبذول دارد تا آنجا كه در مقام يكى از سياستمداران توانمند و مقتدر خاندانش مورد تحسين قرار گيرد .\r\nجانشين او فرااسكندر در عين حال كه در جنگ با اميران كرد و شروانشاه موفق بود ، نتوانست آنان را ضميمه اتحاديه ايلى خود بكند . او هرچند به طور نسبى در تسخير متصرفات آنان كامياب بود ، ولى دربرابر دسيسه‌هاى تيموريان كه درصدد تحريك برادران جاه‌طلب‌اش عليه وى بودند با ناكامى روبه‌رو شد . در واقع قرااسكندر توانست در سال 835 / 1431 خود را در برابر ابو سعيد كه در ايام سپرى كردن تبعيد حاكم تبريزش ساخت ، تثبيت نمايد . امّا پس از شكست ديگر در سال 840 / 1436 هنگامى كه با برادرش جهانشاه حاكم جديد آذربايجان ( منتخب ديگر شاهرخ ) وارد جنگ شد ، سپاهيانش يك بار براى هميشه او را ترك گفتند . او در تبريز در جايى به نام صوفيان شكست خورد و در النجق ، قلعه‌اى در جوار نخجوان زندانى شد . چيزى نگذشت كه در آنجا در سال 841 / 1437 به دست فرزندش شاه قباد به قتل رسيد .\r\n\r\n3 - جهانشاه قراقويونلو\r\nهرچند قدرت اتحاديه قراقويونلوها در زمان جهانشاه به اوج خود رسيد ، ولى با مرگ او به قهقرا رفت . با اينكه جهانشاه بنا به مصالح سياسى بركشيدهء شاهرخ بود و با كمك او توانست حاكم شود ، ولى جز تأمين اراضى اصلى قراقويونلوها وفادارى ديگرى نسبت به او نشان نداد . در سال 850 / 1448 با مرگ شاهرخ شرايط تغيير يافت و جهانشاه نظير پيشينيان خود و نيز با استفاده از گرايش اصلى خاندانش ، تركمانان را به سمت شرق سوق داد . پيروزيهاى درخشان او در لشكركشى\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nعليه تيموريان ، هميشه به دستاوردهاى پايايى ختم نشد ، بلكه فقط رشد نفوذ تركمانان را در تاريخ ايران آن روزگار به ثبوت رسانيد ؛ در زمان غصب قدرت توسّط جهانشاه ، دومين موج از امواج سه گانه اقوام تركمان - نه از منظر اشغال ايالات ايران ، بلكه از ديدگاه نژادى هم - از آناتولى وارد ايران شدند و آن را زير چتر كامل خود گرفتند : آنان بالضروره نقش عمده‌اى در تحولات ايران داشتند .\r\nسقوط قرااسكندر ، امارت‌نشين قراقويونلوها را - جز بين النهرين مركزى و جنوبى - در اختيار جهانشاه قرار داد ؛ در اينجا برادرش اسپند كه مناطق حويزه و بصره را تحت تصرف خود داشت ، از به رسميت شناختن او خوددارى كرد . جهانشاه در دو لشكركشى خود به گرجستان نظير لشكركشيهاى مسلمانان مجاور اين سرزمين در سالهاى متمادى ، لشكريان خود را خوب آزمود و دست آنان را در غارت اموال مردم باز گذاشت . او در موقع مرگ اسپند هنگامى كه منازعات بر سر جانشينى ، فرصت كافى را براى دخالت ايجاد كرده بود ، بغداد و بين النهرين را متصرف شد .\r\nدرگيريهايى كه بناگزير پس از مرگ شاهرخ رخ داد ، هشدارى براى جهانشاه بود تا برترى تيموريان را درهم شكسته و نفوذ و قدرت خويش را به سمت شرق گسترش دهد . جهانشاه كمى پس از اشغال دوباره سلطانيه و قزوين و نيز تصرف اصفهان در سال 856 / 1452 و فارس و كرمان در سال بعد ، عنوان سلطان و خاقان بر خود بست . او پس از پيشرفت به سوى هرات پايتخت خراسان ، در سال 862 / 1458 آشكارا خويشتن را از توان انداخت ؛ امّا با تدبيرتر از آن بود كه فتوحات خود را در برابر ضد حمله لشكر تركستان تحت فرماندهى ابو سعيد تيمورى به تحليل ببرد ؛ خطر تركمانان غرب بازگشت او را بدين خطّه ضرورى ساخت . جهانشاه اندكى پس از ورودش به آذربايجان ، شورش پسر خود حسنعلى را سركوب كرد . او در سركوبى يكى ديگر از پسرانش يعنى پيربداق ( با پيربداق پسر قرايوسف كه در سال 816 / 1413 درگذشت اشتباه نشود ) درگيرى سختى را از سرگذراند ؛ پيربداق وقتى كه حاكم فارس بود تمرد كرد و حال كه حاكم بغداد شده بود ، بار ديگر سر از فرمان پدر پيچيد . پيربداق پس از محاصرهء شهر بغداد - كه يك سال و نيم به درازا كشيد - در تابستان سال 870 / 1466 به دست برادرش محمدى سقوط كرد و كشته شد و محمدى جانشين او گرديد . منابع اين زمان قتل پيربداق را - بدون در نظر گرفتن اميد اصلاح او از سوى جهانشاه - نه فقط نتيجه بىايمانى و سركشى جهانشاه دانسته‌اند ، بلكه برد همراه با باختى به حساب آورده‌اند كه جهانشاه سالخورده از آن نصيب برده است ؛ چرا كه وى در اين گيرودار ، فرمانده لايق و استثنايى خود را از دست داده است .\r\nتاكتيكهاى جهانشاه در رويارويى با اتحاديه آق قويونلوها سرانجام شكست خورد . اين مسأله\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nتحولى به وجود آورد كه سبب‌ساز سقوط قراقويونلوها شد . پيش از اينكه وارد اين مبحث شويم ، لازم مىآيد شمه‌اى راجع به شخصيت جهانشاه و نظام سياسى او در مخالفت با داعيه‌هاى سلطنت‌خواهى تيموريان ، بگوييم .\r\nامارت قراقويونلوها با سلطنت سىساله جهانشاه ، نه فقط به استقلال از تيموريان ختم شد ، بلكه در اثر گسترش ، منطقه تحت حاكميت او از درياچه وان شروع مىشد و تا حدود بيابانهايى كه ايران را از ايالت شرقىاش - خراسان - جدا مىساخت ، ادامه داشت ؛ و از سوى ديگر از درياى خزر تا خليج فارس دامن گسترانيده و ابعاد تقريبا يك امپراتورى را پيدا كرده بود . در پاسخ به اين سؤال كه اين امپراتورى چگونه بوده است ، بايد ، بار ديگر به اهميتى اشاره بكنيم كه قراقويونلوها با ظهور خود به عنوان جانشينان مشروع آل جلاير به دست آوردند . در وراى اين مسأله هم ملاحظات ديگرى نهفته است يعنى جانشينان آل جلاير هم عنوان وارثان ايلخانان داشته‌اند . اينكه جهانشاه واقعا خود را ايلخان ناميده يا نه ، اين نكته يقين است كه قراقويونلوها اشكال و قوالب سياسى امپراتورى مغول را در ايران اتخاذ كردند و اين امر هم از القاب مغولى « خاقان » ، « نويان » و « بهادر » معلوم مىشود كه آنان به كار مىبردند . بخصوص مقايسه و شباهت اسناد موجود صادره از ديوانهاى دربارىشان با اسناد آل جلاير اين فرضيه را تقويت مىكند « 1 » .\r\nدر عين حال كه جهانشاه در اين زمينه پاى بر جاى پيشينيان خود گذاشت و از آنان تبعيت كرد ، ولى وقتى كه زمينه دستاوردهاى فرهنگى تركمانان را در نظر بگيريم ، شخصيت او ابعاد تازه و وسيعترى مىيابد . حكام پيش از او فرصت اينكه به حيات فرهنگى و فكرى و هنرى زمانشان بپردازند ، نداشتند . حتى با توجه به نقصان دانش ما و اين واقعيت كه اطلاعات عرضه شده درباره قراقويونلوها از آن نويسندگانى است كه نظر خوشى نسبت به آنان نداشتند و با اين همه آنان را تحسين كرده‌اند و قدر دانسته‌اند ، تصوير ما از فعاليت فرهنگىشان تا حدودى كمرنگ است ( به استثناى حميت شديد مذهبى آنان و ادبيات حاصله از فعاليتشان كه بعدا مورد بحث قرار خواهد گرفت ) . جهانشاه در ميان رهبران تركمانى كه تاكنون بحثشان رفت و اغلب صفت مزدورى داشتند و تشنه قدرت و غارت بودند ، به دليل داشتن ويژگيهاى نظامى و سياسى و نيز قريحه فرهنگى شاخص است . بقايايى از بناسازى او در شمارى از شهرهاى ايران و بخصوص بناى عظيم مسجد\r\n\r\n\r\n","description":"","footnote":"\r\n( 1 ) - در مورد اسناد قراقويونلوها نگاه كنيد به : بوسه ،  Untersuchungen  ، ص 250 ؛ در مورد اسناد آل جلاير رجوع كنيد به :\r\nد . آ . پاپازيان ،  « Dva Novootkrytykh il Khaniskikh yarlyka »  در  Bander Matenadarani  ، جلد 6 ، ( ايروان ، 1962 م . ) ، صص 401 - 379 ؛ اشارات بيشتر را در مقاله رويمر ،  « Arabische H errscherurkunden aus Agypten »  ، در  OLZ  ، جلد 111 ( 1962 م . ) بخصوص ص 329 به بعد يادداشت 5 پيدا كنيد .\r\n","page_name":" 171 ","page_number":171},
  {"content":"\r\n\r\nكبود تبريز هنوز باقى است . درباره فعاليتهاى ادبى او صحبتهاى زيادى شده است . از او ديوان اشعارى در دست است با تخلص حقيقى و يا حقيقت كه بخشى به فارسى و پاره‌اى به تركى است و از استحكام شعرى و قوالب محكم عروضى به‌گونهء شگفت‌انگيزى برخوردار است كه با مهارت تمام سروده شده است . حتى اگر در انتساب اين اشعار ترديد كنيم كه از آن جهانشاه نيست و بلكه از آن شاعرى گمنام است كه به نام او شعر مىسروده است ، باز همين امر توجه خاص او را نسبت به مسائل فرهنگى مىرساند و بيانگر ذوق و ذائقه ادبى اوست . گفته شده كه جهانشاه به واقع از تعداد بىشمارى شاعر و اديب و عالم حمايت به عمل آورد و خود نيز با اشتياق تمام درگير امور فكرى و فرهنگى بود .\r\nبا اين همه اين آثار سازنده ، به هيچ وجه تصويرى را كه همه منابع در بيان آن همرأى و متفق القول باشند ارائه نمىدهد . اين منابع او را جبارى سمج ، فردى قدرتمند و موفق ولى غيرقابل پيش‌بينى و نيز بيرحم و سخت‌كش توصيف كرده‌اند كه با كوچكترين اشتباه ، فرماندهان خود را سربه‌نيست مىكرد . ظلم و ستم او را در شهرهاى مغلوبى چون تفليس ( 843 / 40 - 1439 ) و اصفهان ( 856 / 1452 ) بايد محقق و اثبات‌شده دانست . او به استعمال افيون و شراب و شهوت‌رانى و هرزگى شهرت داشت و به همين دليل در دربار عثمانى او را به استهزاء « خفاش » مىناميدند . فرايض مذهبى را انجام نمىداد و احكام دينى را نيز به هيچ مىشمرد و به زندقه گرايش داشت . در برابر همه اين اتهامات فقط يك صدا متفاوت است ؛ و عجيب اينكه اين صدا از جاى غيرمنتظره‌اى برخاسته و صدايى است كه وراى شنيدن است . عبد الرزاق سمرقندى مورخ دربار شاهرخ تيمورى و جانشينان وى ، از عدل و داد و صداقت و حسن رعايت او با رعايا و توقير عباد صحبت مىكند « 1 » ؛ پايتخت او تبريز به فراوانى رعيت و برخوردارى و رفاه غيرت‌فزاى مصر جامع بوده ؛ حتى در موقع اشغال هرات الگوى حكومتى جهانشاه مورد تحسين و تمجيد قرار گرفته است .\r\nاز اين داوريهاى ضد و نقيض مشكل بتوان به يك نتيجه منطقى رسيد . فقط مىتوان در پى اين بود كه چرايى و چگونگى اين تناقضات را تبيين كرد . اشاره متعهدانه عبد الرزاق به جهانشاه شايد بر اثر هدايا و الطافى بوده كه او در هنگام فتح هرات و مواجهه در حقش انجام داده و لذا مىتواند در گزارش بيطرفانه عبد الرزاق از اوضاع زمانه‌اش ، پايه و مايه كمترى داشته باشد « 2 » . البته اين نوع گزارشها به ما كمك مىرساند كه اتهامات و اعمال خلاف اخلاق جهانشاه را در زمينه استخفاف اخلاقيات آن دوره ارزيابى كنيم ؛ مسائلى كه باعث شده يكى از مورخان مهرورز و حتى صرفا\r\n\r\n\r\n","description":"","footnote":"\r\n( 1 ) - عبد الرزاق ، مطلع سعدين ، صص 4 - 1271 .\r\n( 2 ) - بارتولد و شفيع ، « عبد الرزاق سمرقندى » ،  EI  ، چاپ جديد .\r\n","page_name":" 172 ","page_number":172},
  {"content":"\r\n\r\nبيطرف و بيغرض سده نهم / پانزدهم آنها را با ديد ملايمترى بنگرد . البته اين عقيده را نمىتوان به راحتى كنار نهاد كه نويسندگان اهل سنت و يا حتى صفوى به دليل عقايد بدعت آميز جهانشاه و يا دشمنى او با صفويان ، ويژگيهاى برجسته او را وارونه كرده و بسيار وحشتناك جلوه داده‌اند .\r\nاين مسائل ما را به گرايشهاى مذهبى جهانشاه رهنمون مىسازد . شخصيت او در اين زمينه خاص به دليل فقدان تصويرى روشن از صفات و ويژگيهايش ، هنوز هم مبهم و پيچيده به نظر مىرسد . در اينجا ما نه فقط با ارزيابى شخصيت او ، بلكه با مقتضيات مهم سياسى هم سروكار داريم ؛ چون اغلب او را پيشرو بدعت‌آورى در شيعه « 1 » دانسته‌اند و براساس اين نظريات بدعت‌آميز ، سلسله او را بايد پيشروان واقعى صفويان دانست كه بعدها مذهب شيعه را پايه و اساس نظام سياسى خود قرار دادند و سرنوشت ايران را به مدت بيش از دو سده رقم زدند ؛ تا آنجا كه مسائل مطروحه مذهبى آن زمان تا به روزگار ما كشيده شده است .\r\nمذهب شيعه چگونه به يك چنين اهميتى دست يافت و از عنايت كافى و وافى برخوردار شد ؟\r\nگو اينكه در سالهاى اخير راههايى براى كشفيات جديد در اين زمينه گشوده شده است . آنچه در اين قلمرو شناخته شده و يقين هم است ، اين است كه نهضتهاى بدعت‌آميز از هرنوع در اثناى سده هشتم / چهاردهم و نهم / پانزدهم در سرتاسر منطقه‌اى كه پيشتر شامل امپراتورى ايلخانى بود ، رخنه كرد « 2 » . ترديدى نيست كه در بين قراقويونلوها هم گرايشهاى طبيعى شيعى وجود داشت . با اين همه فرضيه تعصب شيعى آنان كه در شخص جهانشاه به اوج رسيد ، روى همرفته پذيرفتنى نيست . درباره برادر او اسپند اطلاعاتى در دست است كه روشن مىسازد كه وى به هنگام تصدى حكومت بغداد ( 848 - 836 / 1445 - 1433 ) شيعه اثنى عشرى را مذهب رسمى بين النهرين اعلام كرد و اين مسأله البته بدون رضايت و آگاهى جهانشاه نبوده است . نكته گفتنى اينكه سلطانقلى از بازماندگان يكى از برادرزادگان جهانشاه كه از همدان به هند فرار كرد ( 883 / 1478 ) ، شيعه بود و بانى سلسله قطب شاهى گل‌كنده بود كه به دليل نظريات شيعىشان شهرت دارند . بهره‌گيرى گاهگاهى جهانشاه از قواعد شيعى بر روى سكه‌ها غيرقابل انكار است . ولى مسأله حيرت‌آور اين است كه به طور كلى بر روى سكه‌هاى او فهرستى از نامهاى خلفاى راشدين آمده كه از نظر شيعه غيرقابل قبول است .\r\n\r\n\r\n","description":"","footnote":"\r\n( 1 ) - مينورسكى ، « اهل حق » ،  EI  ، چاپ جديد ( چاپ فرانسه ، جلد 1 ، ص 270 : « اين عبارت در چاپ انگليسى حذف شده است » .\r\n( 2 ) - بابينگر ،  « Der Islam in Kleinasien »  ، صص 58 به بعد ؛ ه لاوست ،  Les Schismes dans L'Islam  ( پاريس ، 9 - 1965 ) صص 258 به بعد ؛ و نوشته اخير ك . اى . مولر\r\n Kulturhistorisch e Studien Zur Genese Pseudo - islamischer sektengebilde im vorderasien \r\n( ويسبادن ، 1967 م . ) در همه صفحات . يك نمونه برتر نوشته ريتر است با عنوان  « Die Anfange der Hurufisekte »  .\r\n","page_name":" 173 ","page_number":173},
  {"content":"\r\n\r\nسركوبى قيام حروفيه در تبريز هيچ نوع دمسازى با تصوير فرد متعصب ضد سنى ندارد « 1 » ؛ و عجيب اينكه او دو نوبت يك بار حدود سال 852 / 1448 و بار ديگر در سال 863 / 1459 شيخ جنيد صفوى را كه بسيارى از افراد ، همبسته نظريات شيعى او بودند ، از اردبيل تبعيد كرد . اين شواهد ما را متقاعدتر مىسازد كه بر خلاف عقيده شمارى از نويسندگان ، جهانشاه چندان شيعه متعصب و معتقدى نبوده است . اين عقيده را ديوان اشعار او ( مذكور در بالا ) تقويت مىكند كه نمىتوان از آن به عنوان اشعار شيعى ياد كرد ، بخصوص اگر اين اشعار را با اشعار شاه اسماعيل - كه در آنها عقايد شديد بدعت‌آميز ابراز شده - مقايسه بكنيم . لذا فرضيه بدعت بر پايه برخى از گرايشهاى شيعى كاملا با محيط و فضاى تسنن آن روزگار سازگار و دمساز نبود ؛ چنانچه برخى از نمونه‌هاى ديگر هم بيانگر اين مسأله است . يك عامل تقويت‌كننده ديگر در اين زمينه ، فرصت‌طلبى واقع‌بينانه‌اى بود كه خوب يا بد ، سياست سازش با نهضتهاى مذهبى - سياسى زمانه را تحميل مىكرد .\r\nصفات و ويژگيهاى اخلاقى و اعتقادات مذهبى جهانشاه هرچه باشد ، يك نكته قابل‌انكار نيست و آن هم مهارت نظامى و ديپلماتيك او بود كه براى قراقويونلوها امپراتورى وسيعى را كه تا مناطق دوردستى از ايران دامن كشيده بود و در بسيارى جهات موجب دستاوردهاى فراوان و پيشرفتهاى فرهنگى گرديد ، به ارمغان آورد . اگر اين حكومت زمان زيادى براى ايجاد تحولات آرام مىداشت و اگر مىتوانست به ايجاد هيأت حاكمهء منظمى دست بزند ، مسلما تأثير قابل توجهى در جريان آتى تاريخ ايران مىگذاشت . ليكن از همان لحظه‌اى كه نقطهء اوج قدرت آن شروع شد ، از همان لحظه هم افول آن آغاز گرديد .\r\n\r\n4 - ظهور اوزون حسن آق قويونلو\r\nدر اينجا مىبايد به تاريخ اتحاديه ايلى آق قويونلوها برگرديم كه پيشتر آن را تا سال 839 / 1435 ملاحظه كرديم يعنى زمانى كه قراعثمان در نبرد با اسكندر بيك و در مقابل دروازه‌هاى ارز روم زخمى كارى برداشت . هيچ‌كدام از فرزندان قراعثمان به شجاعت و شهامت پدرشان نبودند و چنين مىنمايد كه خاندان حاكمه آق قويونلوها به مدت يك دهه گرفتار آشفتگى و نابسامانى ناشى از منازعات و دسيسه‌هاى بىپايان شده‌اند . بحث و گفت‌وگو درباره جزئيات اين\r\n\r\n\r\n","description":"","footnote":"\r\n( 1 ) - ولى يقين نيست كه اين قيام و سركوبى آن در زمان سلطنت جهانشاه رخ داده باشد : نگاه كنيد به مينورسكى ، منقول در ريتر :  « Die Aflange der Hurufisekte »  . ( ظاهرا رويمر نوشته حسن روملو را در اين زمينه نديده است - م . )\r\n","page_name":" 174 ","page_number":174},
  {"content":"\r\n\r\nنابسامانى و هرج‌ومرج بيهوده و عبث است . فقط كافى است اشاره بكنيم كه دو تن از فرزندان عثمان بيك ، اول على بيك ( در گذشته به سال 842 / 1438 ) و سپس حمزه بيك ( در گذشته به سال 848 / 1444 ) تلاش كردند ميراث پدرشان را حفظ و حراست كنند و لذا اغلب در برخورد با سلاطين مصر بودند و با آنكه گاه‌گاهى هم تحت حمايت آنان و يا عثمانيان قرار گرفته‌اند ؛ ولى هميشه هم موفقيت چشمگيرى حاصل نكرده و بخصوص در جلوگيرى از تهاجمات جهانشاه به متصرفات آنان ناكام مانده‌اند ؛ و سرانجام متصرفات‌شان به ناحيه بين ديار بكر و ارزنجان محدود شده است . حتى شناسايى قدرت على بيك از سوى شاهرخ و سلاطين قاهره افول قدرت آق قويونلوها را تحت تأثير قرار نداده است . اتفاقا همين مسأله پس از مرگ على بيك ، درجه يكى از اميران مصر را براى حمزه بيك به ارمغان آورده است .\r\nزمانى كه على بيك فرزند جهانگير به قدرت رسيد شرايط عوض شد . در زمان حكومت او زمينهايى كه به دست قراقويونلوها افتاده بود ، كمابيش باز پس گرفته شد . ليكن بيشترين تلاش او براى ترميم و بهبود موقعيت پيشين منطقه‌اى آنان به كار رفت ؛ و نيز تلاش در جهت تحكيم اتحاديه ايلىشان كه منازعات خانوادگى آن را به خطر انداخته بود و همين منازعات باعث شد تا وى با عم‌ها و پسر عم‌هايش وارد جنگ شود . در اين منازعه خانوادگى وحشتناكتر از همه دو برادر پدرش ، قاسم بيك و شيخ حسن بودند . يكى از آنان از سوى مماليك مصر و ديگرى از طرف قراقويونلوها حمايت مىشدند و بدين ترتيب موجوديت جهانگير را به خطر مىانداختند . از اين زمان بود كه وى برادرش اوزون حسن را عليه عمويش گسيل داشت . جنگ با شكست شيخ حسن و در نتيجه مرگ او خاتمه يافت . روابط خوب و حسنه بين اين دو برادر - كه به ظاهر براساس خدمات اوزون حسن به او بود - گول‌زننده و فريبنده بود . به هرحال زمانى كه اوزون حسن در تابستان سال 857 / 1453 ، در غياب جهانگير - با ترفندى كه به كار برد - شهر ديار بكر ( آمد ) را متصرف شد و در رأس آق قويونلوها قرار گرفت ، هنوز بين اين دو برادر همانند سابق ، مسأله مشكل‌زايى برنخاسته بود .\r\nپىآمد اين وضعيت ، تعادل قدرت را برهم زد ؛ چون جهانگير به‌رغم تلاشهاى سخت در خلال سالها بعد ، نتوانست موقعيت خويش را برگرداند و سرانجام فقط به ماردين راضى شد و روزهاى پايانى عمرش را تا سال 874 / 1469 در همانجا بسر آورد .\r\nحكومت اوزون حسن نه فقط احياى دوباره آق قويونلوها را در پى داشت ، بلكه همه اقدامات موفقيت‌آميز تركمانان را كه پيشتر بررسى شد ، بازنمايى كرد . اين امر را نمىتوان به شرايط مطلوب غيرعادى كه بجز افول قدرت تيمورى مسأله ديگرى نداشت ، نسبت داد . حتى اين مسأله را نمىتوان به پيروزيهاى اوزون حسن - گرچه هميشه بدون وسيله - در جنگها پيوند داد ؛ بلكه مهمتر از هرنوع\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nگسترهء تقريبى حكومت آق‌قويونلوها ، حدود 1435\r\nگسترهء تقريبى حكومت قراقويونلوها ، حدود 1435\r\nنقشهء شرق آناتولى و قفقاز و آذربايجان در زمان تركمانان\r\n\r\n","description":"","footnote":"","page_name":" 176 ","page_number":176},
  {"content":"\r\n . \r\n","description":"","footnote":"","page_name":" 177 ","page_number":177},
  {"content":"\r\n\r\nشرايط و مقتضيات مطلوب ، خصوصيات برجسته اوزون حسن بود كه در مقام يك فرمانده نظامى و نيز يك سياستمدار ايفاى نقش كرد .\r\nدر اينجا پرسشى كه مطرح است اين است كه آيا فتح قسطنطنيه به وسيله سلطان محمد دوم در سال 857 / 1453 در نظر شاهان شرقى همانند ناظران غربى ، بعد و بعدها واقعه دوره‌سازى تاريخى بوده است يا نه ؟ شواهد چندى وجود دارد كه نشان مىدهد سلطان محمد دوم در فشار بر اوزون حسن موفقيتى حاصل نكرده است . در نظر اوزون حسن امپراتورى كامننى در طرابوزان ، حتى پس از سال 1453 م . يك ساختار سياسى محكوم به فنا نبود ، بلكه عامل قدرتى بود كه همسايگانش بايد حتى در حدوحجم محدودى روى آن حساب مىكردند . به‌هرحال اوزون حسن سنت خانوادگى خويش را ادامه داد ( پيشتر به اين سنت اشاره كرديم ) و در سال 863 / 1458 باكيراكاترينا  Kyra ) ( Katerina  دختر امپراتور كالويهانس  ( Kalo Johannes )  ، شاهزاده خانمى كه كه اغلب در تاريخچه‌هاى اروپايى به « دسپينا خاتون » معروف است ، ازدواج كرد .\r\nاوزون حسن عقد نكاح ديگرى نيز بست - با شيخ جنيد سركرده جسور جامعه طريقت صفوى در اردبيل ( 64 - 851 / 60 - 1447 ) . پس از مشكلات ده ساله‌اى كه شيخ جنيد با جهانشاه داشت ، در اين زمان از سوى اوزون حسن حاكم جديد آق قويونلو به يك ديدار طولانى دعوت شد و در ضمن با خواهر او خديجه بگم عقد ازدواج بست . هنگامى كه همجهتى اوزون حسن را به طور كلى با دراويش به نظر بياوريم و بخصوص توجه خاصى كه نسبت به شيخ جنيد جوان داشته ، ملاحظات سياسى محكمى نيز به ميان كشيده مىشود كه عامل مهمى در اين ارتباط بوده است .\r\nاوزون حسن در سالهاى پس از كسب قدرت ، نه فقط با برادرش جهانگير و ساير مدعيان درگير جنگ شد ، بلكه براى بسط و گسترش دامنه متصرفات خويش و تحكيم قدرت خود دست به لشكركشيهاى متعددى زد . در ايامى كه اوزون حسن مهارت سياسى و جربزه نظامى از خود نشان داد و موفقيتهايى كسب كرد به فتوحات زير نايل آمد : فتح قلمرو حصن كيفا در ساحل دجله ( 866 / 1462 ) و قويولو حصار در ساحل رود كلكيت ( 863 / 1459 ) ، تسخير قلعه شابين قراحصار نخستين لشكركشى وى در گرجستان ( 1459 م . ، 3 - 1462 م . ) و يا اخراج ذوالقدرها از خالپوت ( 863 / 1465 - ذوالقدرها از قبايل تركمان بودند كه حكامشان از طريق وصلت با عثمانيان قدرتى به هم زده بودند و پايتخت‌شان در ابولستان بود ) . طبيعى بود كه اين موفقيتها سوءظن همسايگان مقتدر او يعنى عثمانيان در غرب ، قراقويونلوها و تيموريان در شرق و نيز مماليك مصر را در جنوب برانگيزد . با اينكه اوزون حسن درپى آن نبود كه به قلمرو نفوذى آنان تجاوز كند ، امّا در بعضى موارد به مناطق آنان حمله برد و درگيريهاى جدى را سبب شد . براى اوزون حسن مثل روز\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nروشن بود كه به زودى كشمكش مرگ و زندگى شروع خواهد شد .\r\nنزديكترين همسايگان آق قويونلوها كه توسعه‌طلبى آنان خطرناك هم بود ، قراقويونلوها بودند و از همين جهت بود كه نخستين واكنش شديد چهره نمود . حتى پيش از قدرتگيرى اوزون حسن ، بين اين‌دو رقيب برخوردهايى صورت گرفته بود . جهانشاه نتوانسته بود مقاومت جهانگير را درهم بشكند ، ولى ابراز وفادارى او را در شناسايى اقتدار و مالك الرقابى تبريز به دست آورده بود . چند سال بعد جهانگير براى رويارويى با فشار سياسى برادرش از قراقويونلوها درخواست كمك كرد .\r\nليكن نيروى امدادى آنان كوبيده شد . جهانشاه مدعى اقتدار بر اوزون حسن نيز شد و اوزون حسن هم چاره‌اى جز ابراز اطمينان اتحاد به او نيافت .\r\nاين امر در درازمدت جهانشاه را اقناع نكرد و لذا در بهار سال 871 / 1467 يعنى سال بعد از فتح بغداد ، تصميم گرفت تا در بين‌النهرين عليا لشكرى عليه آق قويونلوها راه بيندازد . امّا ماهيت صلح‌طلبانه نامه‌هاى اوزون حسن كه جهانشاه را تا حدودى قانع ساخت كه فعلا خطرى بالقوه وجود ندارد و لذا تابستان را در منطقه خوى بسر برد . هنگامى كه جهانشاه در پايان ربيع‌الاول 872 / اكتبر 1467 سرانجام به جلگه موش در شرق آناتولى وارد شد ، با شرايط سخت زمستان مواجه گرديد و لذا لشكركشى عليه اوزون حسن را وانهاد و اكثر سپاهيان خود را به قشلاق فرستاد و سپس با شمار معدودى از آنان به سمت شمال رفت . اوزون حسن كه با دقت مراقب حركتهاى دشمن بود ، هيچ توجهى به تغيير هوا نداشت و اين موقعيت را بهترين فرصت ممكنه فرض كرد . هنگامى كه جهانشاه در نزديكى سنجاق در منطقه چپقچور اردو زده بود ، اوزون حسن از غفلت قراقويونلوها استفاده كرد و در بامداد 14 ربيع الثانى 872 / 11 نوامبر 1467 بدانها حمله برد . جهانشاه پس از يك شب ميگسارى - طبق نوشته منابع - از خواب خود شگفت‌زده شد و با اينكه در آخرين لحظه توانست فرار كند ، ولى در حين فرار به دست يكى از سپاهيان اوزون حسن كشته شد . اين شكست يك شكست كامل بود ، چون فرزندان او محمدى ( وليعهد جهانشاه ) و ابو يوسف نيز به دست دشمن افتادند ؛ ابو يوسف را از بينايى محروم كردند و محمدى را چندى بعد كشتند .\r\nمرگ جهانشاه تجزيه امپراتورى او را به دنبال داشت . با اينكه حسنعلى يكىديگر از فرزندان او توانست بر اريكه قدرت قراقويونلوها بنشيند ، ولى به‌رغم پيروان قابل ملاحظه‌اى كه در آغاز كار گرد آورد ، نتوانست موقعيت خود را حفظ كند . وى با حمله آق قويونلوها ، به منطقه همدان فرار كرد و در شوال 873 / آوريل 1469 در همانجا دست به خودكشى زد . برادر او ابو يوسف كه بار ديگر آزادى خود را به دست آورده بود ، جان خود را بر سر بازسازى قدرت قراقويونلوها در فارس\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nگذاشت . بدين‌ترتيب نقش سياسى قراقويونلوها در خاور نزديك به پايان رسيد « 1 » . اينكه چند دهه بعد شاخه‌اى از اين سلسله توانست حكومتى در خاك هند در گل كنده برپا كند ، خارج از حوصله بررسى ماست . با زوال خاندان حاكمه قراقويونلوها ، هم دولت قراقويونلو و هم اتحاديه‌اى با اين نام از صفحه روزگار محو شد . چيزى نگذشت كه متصرفات آنان به دست اوزون حسن افتاد . ايلات منفردى كه با آنان متحد شده بودند ، در پى همبستگيهاى جديد برآمدند . شمارى از آنان با اوزون حسن كه اتحاديه ايلى او متصرفات و قدرت چشمگيرى يافته بود ، متحد شدند .\r\n\r\n5 - دوران شكوفايى آق قويونلوها\r\nاوزون حسن با پيروزى غيرمنتظرانه بر جهانشاه در كانون صحنه تاريخ ايران قرار گرفت . در حالى كه او پيشتر كسى جز يكى از اميران جاه‌طلب تركمان با علائق منطقه‌اى غيراز ايران به حساب نمىآمد ، حال با ميراثى كه از قراقويونلوها به دست آورده بود ، قلمروى بالغ بر كل سرزمين ايران را صاحب شده بود . او همچنين همسايه بلافصل تيموريان گرديد ؛ و در حالى كه وى و پيشينيانش از متحدان وفادار به تيموريان بودند ، در اين زمان اين اتحاد و وفادارى - به احتمال قوى با ظهور او در صحنه - در بوته ترديد و تعويق افتاده است .\r\nشايان ذكر است كه توسعه متصرفات جهانشاه به سمت شرق پس از سال 850 / 1447 يعنى سال مرگ شاهرخ ، به حساب تيموريان صورت گرفت . هرات كه بعدها به تصرف او درآمد ولى بالاجبار از آن دست كشيد ، هديه‌اى بود كه درك و فهم ابو سعيد ، نتيجه تيمور ، آن را ربود و آن هم زمانى بود كه در صفر سال 863 / دسامبر 1458 مسائل و مشكلات محلى موجب بازگشت جهانشاه به كانون مناطق اصلى خود شد . حسنعلى نيز پس از مرگ پدرش با موفقيت تمام به سمت ابو سعيد برگشت تا او را در برابر اوزون حسن حمايت كند . تيموريان با آگاهى از اينكه هيچ نوع اميدى براى بازپس‌گيرى مناطق متصرفه تركمانان نيست ، شتابزده به سمت غرب راندند . البته عامل مهم ديگر در نظر تيموريان خطرى بود كه از سوى حاكمان فعالى چون اوزون حسن برخاسته بود كه اگر فرصت مىيافت مرزهاى دولت جديد تركمان را از شرق آناتولى تا مرزهاى شرقى ايران توسعه مىداد .\r\nمذاكراتى كه براى جلوگيرى از پيشرفت ابو سعيد به غرب ايران صورت گرفت ، نتيجه‌اى نداد ؛ حتى\r\n\r\n\r\n","description":"","footnote":"\r\n( 1 ) - مىتوان دريافت كه منطقه بعدى خانات ماكو با منطقه قراقويونلوها يكى بود و با اين اويماق ( اتحاديه ) در ارتباط بودند :\r\nرجوع كنيد به گوردلفسكى ، « قراقويونلوها » .\r\n","page_name":" 180 ","page_number":180},
  {"content":"\r\n\r\nيادآورى اتحاد تركمانان با بازماندگان تيموريان نيز سودى نبخشيد . ازاين‌جاست كه اوزون حسن به ظاهر از صميم قلب و به گونه دشمنى مسلم به رويارويى با تيموريان نپرداخته است ولى سرنوشت جنگ به روى او خنده زد . ابو سعيد كه با سواره نظام خود در جلو مىتاخت ، بدون توجه به خطوط ارتباطى خويش و نيز سرماى سخت آذربايجان ، پس از اينكه در دشت مغان در حاشيه شعب سفلاى رود ارس محاصره شد ، در 14 رجب 873 / 28 ژانويه 1469 شكست سختى از اوزون حسن خورد . خود ابو سعيد اسير شد و پس از ده روز به قتل رسيد .\r\nحاكميت تيموريان پس از سقوط ابو سعيد در شرق ايران ، افغانستان و تركستان چندين دهه ادامه يافت و خطرى كه شايسته نام آنان باشد براى آق قويونلوها به وجود نيامد . در اين ايام بود كه آق قويونلوها پس از پيروزىشان بر قراقويونلوها توانستند امنيت را در متصرفات خود برقرار سازند . آنان قدرت بلامنازع واقعى ايران گرديدند . اوزون حسن با آگاهى از نقش توسعه‌طلبانه خويش ، پايتخت خود را از آمد در ديار بكر - يكى از مراكز محلى قدرت آناتولى - به تبريز منتقل كرد . او بااين انتخاب ، اقامتگاهى را براى خود پيشبينى كرد كه به طور سنتى نه فقط پايتخت قراقويونلوها ، بلكه مركز عملياتى ايلخانان و بازماندگانشان ، آل جلاير نيز بود . همين رويه نمادى از اتخاذ قدرت در ايران به شمار مىرفت ؛ اين حركت به يك مقطع جديد و موج بزرگ دوم عناصر جمعيتى تركمان انجاميد كه از آناتولى به كوهپايه‌هاى ايران سرازير شدند و به مدت يك سده پس از آن نقش قابل اعتنايى در تحول و توسعه ايران - كه بعدا بدان خواهيم پرداخت - ايفا كردند .\r\nخبر ظهور شگفت‌انگيز اوزون حسن نه فقط در ميان همسايگان شرقى ، بلكه در بين قدرتهاى غربى نيز پيچيد . در حالى كه مهمترين علاقه قدرتهاى غربى را در خاور نزديك در نيمه اول سده نهم / پانزدهم همان عقيده كهن صليبى تشكيل مىداد يعنى آزادسازى مزار مقدس و فتح مصر به موازات سوريه و شبه جزيره عربستان ، ولى از زمان فتح قسطنطنيه به دست عثمانيان در سال 857 / 1453 ، انگيزه جديد و بسيار مهم بازپسگيرى اين شهر بود و حتى واژه « صليبى » سرانجام در مبارزه عليه عثمانيان معنى عوض كرد . سقوط قسطنطنيه خطر فزاينده توسعه قدرت عثمانى را براى غرب روشن ساخت . پاپ نيكولاس پنجم در 30 اكتبر 1453 فرمانى صادر كرد و در آن همه را به جنگ صليبى عليه تركان فراخواند . در ضمن او سفيرى كه به احتمال قوى فرانسيسكن لودوويكو دا بولونيا  ( Franciscan Ludovico da Bologna )  بوده ، به شرق فرستاد تا در آن سوى امپراتورى مقتدر عثمانى ، متحدى پيدا كند . با اينكه عقيده انعقاد پيمانى با قدرتهاى غيرمسيحى در غرب كامل رايج نبود ، ولى چيز تازه‌اى هم به حساب نمىآمد ؛ چون پيشتر قدرتهاى غربى با مغولان مذاكراتى داشتند تا عليه مماليك مصر با يكديگر متحد گردند و از آنجا كه پاپ نيكولاس\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nپنجم منافع خود را در شرق مديترانه در خطر مىديد ، در سال 1454 هيأتى را به « ايران » گسيل داشت . با اينكه اوزون حسن در وهله اول براى انعقاد پيمانى عليه عثمانيان اعلام آمادگى نكرد ، ولى چنين مىنمايد كه وى از امكانات اصلى و نيز آگاه بوده و مىخواسته خود را آزاد و فارغ از آن نشان دهد ؛ به همين دليل در سال 1460 م . گروهى از سفيران شاهان آناتولى وارد رم شدند و از آنجا به دربار ساير شاهان اروپايى رفتند ؛ ازجمله اين سفيران ، يك ايلچى تركمان بود كه حضور او در بين سفيران ديگر توجه مسيحيان را به شدت به خود جلب كرده بود .\r\nمدتها پيش از اينكه اوزون حسن سياست مثبتى را اتخاذ كند در واقع پس از سال 872 / 1467 مبادله هيأتهاى ديپلماتيك يك امر ضرورى شده بود ؛ موضوعى كه مفصلا در فصلهاى بعد ( مربوط به صفويان ) بررسى خواهد شد . اين را مىتوان نشانه نامطلوب و شوم مبارزه شديد و مداوم با عثمانيان دانست بخصوص كه اوزون حسن بالاجبار در سال 865 / 1461 ناظر فتح طرابوزان به دست عثمانيان بود . عقيده انعقاد پيمان ضد تركى شرق - عرب در اروپا و نيز در آسياى صغير داراى هواداران متعدد و در عين حال متغير بود . كوريا  ( Curia )  ، و نيز ، ناپل و ساير قدرتهاى اروپايى همجهت با طرابوزان ، گرجستان و سلاطين تركمان بودند . امّا هنگامى كه ونيز سخنگوى اصلى كشورهاى غرب شد ، اوزون حسن هم سرانجام موقعيت مشابهى را در شرق به دست آورد .\r\nتوافقهاى مقدماتى سال 1458 م . منجر به پيمان سال 1464 م . شد و زمانى كه مسأله هيأت سياسى كاترينو زنو  ( Caterino Zeno )  پيش آمد ، اين روابط و مناسبات قوت بيشترى يافت . زنو در سال 1417 م . به احتمال در آغاز ماه اكتبر به قصد تبريز حركت كرد و تا چهار سال ديگر به ونيز برنگشت . زنو بشخصه با شرق آشنا بود و حتى از طريق همسرش كه دختر برادر دسپينا خاتون بود با اوزون حسن نسبت داشت و لذا از افراد بسيار مناسب براى اين هيأت سياسى بود . اتحاد با تركمانان به دليل جنگ تركان - ونيزيان ( 84 - 867 / 79 - 1463 ) براى سينيوريا  ( Signoria )  اهميت خاصى داشت ؛ بخصوص كه عثمانيان مورآ  ( Morea )  ، لسبوس  ( Lesbos )  و همچنين اوبوآ  ( 1470 / 875 - euboea )  را كه به مدت 264 سال در دست ونيزيان بودند ، تحت تصرف خود درآورده بودند . هدف تمام اين مذاكرات عمليات نظامى مشترك و يكپارچه براى از هم‌پاشى امپراتورى عثمانى و همچنين تقسيم غنايم و متصرفات بين خودشان بود . بالاتر از همه اينها ، اوزون حسن درخواست مصرانه داشت كه ونيز بايد او را مجهز به توپخانه و ساير سلاح گرم سازد تا بتواند در برابر عثمانيان كه پيشتر به اين سلاح دست يافته بودند ، پايدارى كرده و بر آنان برترى جويد . اين سلاح‌ها طبق تصميم مجلس سنا در 4 فوريه 1473 م . براى اوزون حسن ارسال شد .\r\nباب عالى خودبه‌خود از اين فعل و انفعالات بىاطلاع نبود . سلطان محمد دوم فاتح قسطنطنيه با\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nعروج اوزون حسن بر سر قدرت ، خود را در موقعيتى نظير موقعيت فاجعه‌بار سال 804 / 1402 يافت ؛ جز اينكه در اين ايام دشمن او از دو سو يعنى از شرق و غرب حمايت مىشد . نه فقط در مورد رويارويى شرق و غرب ، بلكه درخصوص درگيرى آسياى صغير هم پيشينه‌اى وجود داشت .\r\nاوزون حسن با ازدواج خود با دسپينا پاره‌اى از پيمانى شد كه عليه عثمانيان منعقد گرديده بود و لذا به نيروهاى حاكمان طرابوزان ، گرجستان قرامان پيوست و يك سال بعد در سال 1459 م . هيأتى را به باب عالى فرستاد ؛ با اين درخواست كه باب عالى بايد از باج و خراج سالانه طرابوزان چشم بپوشد . او در ضمن به سلطان هدايايى را يادآورى كرد - هدايايى كه مدت پنجاه سال قطع شده بود - كه باب عالى هرسال به اميران ديار بكر ارسال مىكرد . نتيجه منفى اين حركت را نمىتوان با شگفتى همراه كرد . باوجوداين بهانه به دست اوزون حسن داد تا بر امارت‌نشين كوچك قويونلو حصار در ساحل رود كلكيت كه بر راههاى مركزى تا شرق آناتولى و طرابوزان مسلط بود حمله برد . با اينكه اين كار موفقيت پايايى براى او نداشت . ولى دستكم نشان داد كه او پشتيبان سلسله كامننى است . هنگامى كه محمد دوم در سال 865 / 1461 آمادهء حمله به طرابوزان شد ، اوزون حسن سپاهيان خويش را گسيل داشت تا بين ارزنجان و كماخ با او مواجه شوند ؛ گو اينكه او پس از چندين برخورد بىحاصل ، ضرورتا دريافت كه نخواهد توانست اهداف سلطان را مهار كند . اوزون حسن زرنگتر از آن بود كه دست به زورآزمايى بزند ؛ لذا درصدد برآمد تا براى رسيدن به تفاهم ، مادرش سرائى خاتون را به اردوى عثمانى بفرستد كه البته از اين كار بهره و هوده‌اى هم نگرفت .\r\nاوزون حسن به‌رغم اين اشتياق دگرگونه و آشكار براى عدم قطع رابطه با سلطان ، از جاه‌طلبيهاى خود در آناتولى دست نمىكشيد ؛ و در واقع تعهداتش با غرب او را در انجام اين آمال و آرزوها مصرّ مىكرد ؛ چون اگر اتحاد با غرب كاملا محقق مىشد ، او نيازمند حفظ تماس مستقيم با متحدان اروپايى بود . و امّا چگونه اسلحه از ونيز به دست او رسيد ؟ از آنجا كه در اين ايام قبرس تحت حكومت شاه ژاك دوم دولوسينيان  ( King Jacques II de Lusignan )  شوهر كاتاريناكورنا روى ونيزى به روى كشتىهاى ونيزى باز بود ، لذا روشن است كه اوزون حسن درصدد استيلا بر پاره‌اى از سواحل آناتولى روبه‌روى جزيره قبرس باشد . راهى كه از سرزمين قرامان مىگذشت يعنى جايى كه علائق اوزون حسن با علائق عثمانيان و مصريان اصطكاك پيدا مىكرد . هنگامى كه در سال 868 / 1464 پس از مرگ ابراهيم قرامانى ، پسر ارشد او اسحاق از سوى برادرش پيراحمد رانده شد و از اوزون حسن رفيق قديمى پدرش استمداد جست ، فرصت مقتضى به دست آمد . همه چيز آماده شد و اسحاق با كمك تركمانان تاج و تخت خود را به دست آورد . از اين رو قرامان براى سلطان محمد اهميت پيدا كرد و در بهار همان سال قونيه پايتخت قرامانها را به وضع پيشين بازگرداند .\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nآيا اوزون حسن حاكم آق قويونلوها براى مدت كوتاهى از مرگ تحت الحمايه خود - اسحاق - وازده شد و يا از باب عالى واهمه پيدا كرد ؟ بديگر سخن آيا تصميم به گسترش متصرفاتش در شرق گرفت ؟ به هرحال وقتى كه سلطان محمد پيراحمد را بار ديگر ابقا كرد ، او درصدد دخالت و تلافى برنيامد تا اينكه مدتها بعد از آن پيراحمد را از آنجا راند و قرامان را ضميمه متصرفات و قلمرو حكومتى خود كرد .\r\nاگر در چشم محققان معاصر ، اعمال اوزون حسن بسيار ستيزه‌جويانه به نظر مىرسد ، اثرگذارى او در آن روزگار در استانبول ، از نوع خويشتن‌دارانه و معتدل بوده و آمادگى زيادى براى سازش داشته است . پيام جهانشاه به سلطان عثمانى براى كسب حمايت وى در زمان لشكركشى عليه آق قويونلوها - به بهانه اينكه باب عالى دليلى براى جنگ با اوزون حسن ندارد - رد شد . فقط مىتوان تصور كرد كه لشكركشى در شرق با نقشه‌هاى سلطان همخوانى نداشته است . بىترديد سلطان عثمانى به اين نتيجه و باور رسيده كه در صورت برپايى بحران ، حاكم آمد ( اوزون حسن ) مشكلى بزرگتر از قدرتهاى ديگر سرزمين آناتولى ايجاد نخواهد كرد و لذا اگر اوزون حسن با پيروزى بر جهانشاه و ابو سعيد به قدرت فائقه‌اى در خاور نزديك تبديل شود ، مىتواند با او همان كند كه با طرابوزانيها و قرامانها كرد ؛ و همين محاسبه مهلك و ويرانگرانه‌اى بود . ولى استانبول نمىتوانست حاكمى را كه منابع مركب شرق آناتولى ، بين النهرين ، آذربايجان و ايران را در اختيار داشت ، ناديده انگارد . به علاوه متحد غربى او كه تأثيراتش به تدريج محسوس مىشد در اين زمان در حال و هواى متفاوتى ظاهر شد . دست سلطان با يك چنين دشمنى در كنار گوشش - و با توجه به جاه‌طلبىهاى دور و درازش در غرب و شمال غرب - بسته بود ، چون اگر او مرزهاى شرقىاش را خالى رها مىكرد بايد خطر حمله غافلگير كننده‌اى را انتظار مىداشت .\r\nاوزون حسن در بهره‌گيرى از تحول اوضاع لحظه‌اى درنگ نكرد . نكته گفتنى اينكه او پيش از همه از قرامانها شروع كرد و براى نخستين بار به نقشه‌هايى روى آورد كه سلطان در سال 1469 م .\r\nبر سر راهشان مانع ايجاد كرده بود . چنين مىنمايد كه او پيشتر در سال 875 / 1471 لشكرى را عليه قرامانها راه انداخته ولى نتيجه و حاصلى نگرفته بود . سال بعد نيروى مجهزى را به ظاهر عليه ذوالقدرها در ابولستان ، ولى در واقع عليه قرامانها گسيل داشت . اوزون حسن براى انحراف سلطان و جاسوسان او در آناتولى ، به طور همزمان هيأتى را نيز به استانبول فرستاد و از سلطان به دليل تبعيد قرامانها از قونيه عذرخواهى كرد و در ضمن در تمام اين مدت با سپاهيان تركمان در سرزمين‌شان راه سپرد . در ماه اوت ، سپاهيان تركمان توقات را غارت كردند و از طريق سيواس به قيصريه و قرامان فشار وارد آوردند . البته هدف اصلى اوزون حسن ارتباط و تماس با متحدان غربى خود در\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nساحل مديترانه و تحويل گرفتن اسلحه گرم بود كه از ونيز بدانجا وارد مىشد . با وجود اين ، همه اهداف و فعاليتهاى نظامى او در نهايت عليه سلطان عثمانى سوق داده مىشد : چون مسأله ، مسأله برترى و سيادت در آناتولى بود . در اين زمان دليل ديگرى كه استانبول بر وخامت اوضاع دانست ، خبرهايى بود كه از ورود آدميرال پىيترومو چينيو ( يكى از دشمنان شجاع معروف زمان در جنگهاى دريايى ) به آبهاى قرامان مىرسيد . آدميرال با ناوگانى مركب از 99 كشتى گالى ونيزى ، ناپلى ، قبرسى و متعلق به پاپ وارد شده و ضمن محاصره و تسخير شهرها ، استحكاماتى در ساحل نيز ايجاد كرده بود .\r\nپيشرفت اوزون حسن به سمت سرزمين قرامان براى اواخر تابستان طرحريزى شده بود ، چون مىدانست تا سلطان سپاهيان خود را بسيج كند و آنان را تا مسافت طولانى راه اندازد و دست به ضد حمله بزند ، زمستان از راه مىرسد ؛ از اين رو اوزون حسن تا اوايل بهار تهديدى از سوى سلطان احساس نمىكرد . در اين شرايط انتظار مىرفت كه اوزون حسن اندكى هم به سمت جنوب غرب رفته تا بشخصه به متحدانش بپيوندد . ولى اين اتفاق رخ نداد . هنگامى كه خبر ويرانى و غارت توقات به سلطان محمد دوم رسيد ، دريافت كه موقع عمل فرا رسيده است . او بدون اينكه از مسائل تغيير فصل و يا هشدارهاى مشاورانش واهمه به خود راه دهد ، تصميم گرفت اردوى شاهى را به ساحل آسيايى به سفر منتقل سازد و همه چيز را آماده نمايد - تا بتواند در فصل بهار بىهيچ وقفه‌اى به سمت شرق آناتولى رهسپار شود ؛ نقشه‌اى كه در واقع عملى ساخت . در نخستين برخورد ميان دو نيرو كه بين ارزنجان و ترجان رخ داد ، پيروزى از آن سپاهيان اوزون حسن بود . امّا در نبرد سرنوشت‌سازى كه در 16 ربيع الاول 878 / 11 اوت 1473 در نزديكى روستاى باشكنت در اوتلوق بلى رخ داد و هردو سلطان در آن حضور داشتند ، عثمانيان پيروز شدند ؛ سلطان محمد دوم در يك سند ظفرمند جزئيات نبرد را توصيف كرده است « 1 » . عثمانيان از سده نهم / پانزدهم از توپخانه و اسلحه گرم استفاده مىكردند و تأثير توپخانه آنان بر سواره نظام تركمان در اين نبرد بسيار ويرانگرانه بود « 2 » .\r\nنتيجه اين كشمكش پيمان صلحى بود كه به وسيله آن رود فرات مرز غربى امپراتورى تركمانان شد ؛ تعيين حدودى كه اوزون حسن و جانشينان او در واقع بدان دست يافتند . با اينكه شكست آنان را در باشكنت مىتوان واقعه‌اى دانست كه از توسعه و گسترش تركمانان جلوگيرى كرد و اوجگيرى تحول سياسى آنان را متوقف ساخت ، ولى اين شكست پيامد فورى كمترى براى امپراتورى\r\n\r\n\r\n","description":"","footnote":"\r\n( 1 ) - ر . ر . آرات ،  « Fatih Sultan Mehmed in Yarligi »  » در  TuMe  ، جلد 6 ( 9 - 1936 م . ) صص 322 - 285 ؛ سالم ،  Otlukbeli  .\r\n( 2 ) - و . جى . پرى ،  « Barud : The Ottoman Empire »  در  EI  ، چاپ جديد .\r\n","page_name":" 185 ","page_number":185},
  {"content":"\r\n\r\nتركمانان داشت ؛ چون محمد دوم از پيروزى خود بهره نگرفت و از تعقيب دشمن مغلوب خود امتناع كرد . شايد به همين دليل باشد كه قدرتهاى اروپايى نيز به اين شكست تركمانان اهميت و وقع چندانى نداده‌اند . نكته قابل درك اينكه ونيز در واقع بر شدت تلاشهايش افزود تا اوزون حسن را پس از فاجعه سال 787 / 1473 عليه عثمانيان وارد عمل سازد ، ولى با يك پس‌نگرى براى مورخان روشن مىشود كه اين عمل اتحاد تركمانان را با غرب از هم گسيخته است . شكست باشكنت كه مهر نهايى بر شكست اوزون حسن در قرامان نهاد ، او را براى درگيرى با مصر چهارمين رقيب مقتدرش مهيا ساخت ؛ چون ناگزير بود فشار خود را براى رسيدن به مديترانه ادامه دهد . ولى اوضاع دگرگون شد و روابط او با مماليك مصر جز يك مورد اتفاقى - كه به تيرگى روابط انجاميد - تا پايان حكومت او كمابيش دوستانه ادامه يافت .\r\nدر اينجا فقط به آن بخش از عمليات نظامى و سياسى اوزون حسن كه در توسعه و گسترش امپراتورىاش اهميت داشت پرداختيم . در حالى كه ولو به صورت اجمالى - به عمليات كم اهميتى كه در گرجستان و جنگهايى كه با كردها انجام داد ، اشاره‌اى نكرديم . از كشمكشهاى مهم پس از سال 1473 م . فقط شورش پسران او اوغورلو محمد در شيراز و مقصود در بغداد ( 879 / 1474 ) و طغيان برادرش اويس در روحا ( 880 / 1475 ) شايسته يادآورى هستند . لازم به گفتن نيست كه مهارت نظامى اوزون حسن در اين وقايع او را سربلند كرد .\r\nمهمتر از بررسى مفصل اين وقايع كه انجام گرفت ، ارزيابى نيروهايى است كه اوزون حسن در فتوحات حاكميت خود و براى حفظ و نگهدارى نظم و انضباط در آن به كار گرفت . از بررسى گزارش شاهزاده خليل حاكم ايالت فارس در سال 881 / 1476 مىتوان ارقام قابل اعتماد و منطقى از اين نيرو به دست آورد « 1 » . گزارش شده كه شمار قشون ثابت 25000 نفر سواره نظام و 10000 نفر پياده نظام همراه با كاركنان و خدمه سيورسات بوده است . در كنار اينان سربازان مالياتى ( بنيچه ) حكومتهاى ايالات بودند كه در ميان آنها فارس شمار مشابهى را سامان مىديد و بقيه ايالات هم با توجه به استعداد و توانايى كمترشان سربازانى را تدارك مىديدند . اوزون حسن رويهمرفته قشونى بالغ بر صد هزار نفر در اختيار داشت . قدرت اين قشون در كارآيى خارق‌العاده سواره نظامش نهفته بود و كاترينو زنو سفير ونيز كه شاهد آن بوده ، بركارآيى آن صحه گذاشته است ؛ چنان كه متوجه شديم ضعف عمده اين سپاه در فقدان اسلحه گرم و بويژه توپخانه آن بود .\r\nاوزون حسن در كنار خصلتهاى نظامى داراى توانمندى چشمگير سياسى بود . اين توانمندى\r\n\r\n\r\n","description":"","footnote":"\r\n( 1 ) - مينورسكى ،  « A Civil and Military Review »  .\r\n","page_name":" 186 ","page_number":186},
  {"content":"\r\n\r\nبخصوص در مقطع نهايى سلطنت او آشكار شد كه از سال 875 / 1471 تا 882 / 1478 به درازا انجاميد . قانوننامه حسن پادشاه كه نوعى قانون اساسى بود و امروزه قسمت اعظم محتواى آن بر ما مشخص است ، به اين دوره تعلق دارد « 1 » . اين دفترچه دربرگيرنده مسائلى است پيرامون امور مالى بخشهاى متفاوتى از امپراتورى تركمانان كه به احتمال فراوان از ايام كهن در آنجا رواج داشته و بيشتر با اين هدف تنظيم و گردآورى شده كه با عدم اخذ مالياتهاى افزوده بر ماليات موجود و ورود مالياتهاى جديد و نان پاره‌ها از اجحاف بر مردم جلوگيرى كند . در ارزيابى اهميت رواج قوانين قابل اجرا و مؤثر مالى اوزون حسن فقط كافى است آن استثمار غيرانسانى مردم و ظلم و وحشت از جنگى را به ياد بياوريم كه بيش از يكصد و پنجاه سال ادامه داشت و از ويژگيهاى مسلط اين منطقه بود . اين قوانين نه فقط در رفاه مردم عامل تعيين‌كننده‌اى بود ، بلكه از شرايط ضرورى حيات اقتصادى سالم نيز به حساب مىآمد ؛ و در واقع « قانوننامه اوزون حسن » - همان طورى كه عنوان آن بود - ساليان بعد در مناطق امپراتورى تركمانان به وسيله عثمانيان و نيز در ايران به كار مىرفت .\r\nنويسندگان شرقى آن روزگار با تأييد و موافقت تمام از آن ياد كرده‌اند . بدين ترتيب مبتكر آن كه تأثير پايايى بر حكومت و ماليات گذاشت ؛ در كنار مصلحان ديگر خاور نزديك - سياستمدار بزرگ مغول غازان خان - پايگاه محترمانه و والايى كسب كرد .\r\nهنگامى كه اوزون حسن در اول شوال 882 / 5 ژانويه 1478 در سن 53 سالگى آخرين نفسهايش را كشيد ، پشت سر خود امپراتورى تركمانى بجا گذاشت كه بسيار وسيعتر از امپراتورىاى بود كه جهانشاه قراقويونلو در يازده سال پيش از خود به يادگار گذاشته بود . اين امپراتورى از شعب عليائى فرات تا كوير نمك بزرگ و ايالت كرمان در جنوب ايران و از ماوراى قفقاز تا بين‌النهرين و خليج‌فارس كشيده شده بود . اوزون حسن تداركى براى جانشينى نديد ؛ با وجود اين چنين مىفرمايد كه اين امپراتورى بر خلاف شمارى ديگر از دولتهاى ترك بنياد ، آن مايه ثبات داخلى داشته كه مؤسس آن را زنده نگهدارد . با اينكه پسر او خليل سلطان كه به جاى وى به سلطنت رسيد ، فقط چند ماه بر سر قدرت بود ، ولى برادر جوان او يعقوب توانست پس از براندازى برادرش ، امپراتورى را به مدت دوازده سال در آرامش نسبى نگهدارد . بخت با او يار بود كه در اين زمان جانشين محمد فاتح در استانبول - بايزيد دوم ( 918 - 886 / 1512 - 1481 ) - جنگجوى كارآمدى نبود و نيز از سوى همسايگانى چون حسين بايقرا ( 911 - 873 / 1506 - 1469 ) حاكم تيمورى هرات و سلطان مصر قائدباى ( 901 - 872 / 96 - 1468 ) تهديدى عليه او صورت نگرفت .\r\n\r\n\r\n","description":"","footnote":"\r\n( 1 ) - هينتس ،  « Das Steuerwesen Dstanatoliens »  ؛ بركان ،  « Osmanli derrinde »  .\r\n","page_name":" 187 ","page_number":187},
  {"content":"\r\n\r\nاوضاع كاملا آرام اين ايام را نيز مىتوان به جربزه و قابليت يعقوب حاكم جوان آق قويونلوها در ايجاد وحدت و يگانگى در بين رجال مملكت نسبت داد . از اين رو يعقوب پس از غلبه بر مشكلات داخلى ، توانست تمام توان خود را در زمينه سياست محلى ، علائق فرهنگى و مسائل نظامى اجتناب‌ناپذيرى صرف كند . ازجمله اين مسائل نظامى پيروزى بر يكى از نيروهاى مصرى بود كه در سال 885 / 1480 براى تصرف ديار بكر اعزام شد ؛ و نيز چند لشكركشى نظير لشكركشى به كرمان ، گرجستان ، گيلان و مازندران كه در خلال سلطنت وى از ضروريات بود .\r\nهيچ كدام از اين عمليات از آغاز تا پايان خطر واقعى محسوب نمىشدند . بايد اذعان داشت كه ارزيابى يعقوب از وقايع سال 893 / 1483 و دسيسه‌هاى پسر عم و نابرادرىاش و نيز رهبر جوان جامعه طريقت صفوى در اردبيل را نمىتوان جزو عمليات مذكور دانست . پيشتر دانستيم كه پدر حيدر ، شيخ جنيد دشمن قراقويونلوها و تحت‌الحمايه اوزون حسن بود . شيخ جنيد در سال 864 / 1460 در جنگ با خليل سلطان شروانشاه كه با حمله بر چركس‌ها خشم او را برانگيخته بود ، كشته شد . شيخ حيدر پسر و جانشين او نيز جنگى عليه چركس به راه انداخت كه انگيزه‌هاى آن در ضمن تاريخ صفويه بررسى خواهد شد . او به دليل رسيدن به سرزمين چركس‌ها كه در جوار اردبيل قرار نداشت و بلكه حدود 250 ميلى آن بود ، بايد از شروان مىگذشت كه آن زمان در اختيار آق قويونلوها بود . با اينكه شيخ حيدر درصدد كسب رضايت يعقوب برآمد ، ولى قدرت روزافزون او كه از توان خارق‌العاده پيروان صوفىاش منشاء مىگرفت ، سوءظن يعقوب را در تبريز برانگيخت و لذا در سال 2 - 891 / 1487 او را به دربارش فراخواند تا سوگند وفادارى و بيعت بجا آورد . اما يك سال بعد كه رهبر تركمانان از اتفاق در قم بسر مىبرد ، فرخ يسار شروانشاه برادر ناتنى او كه شيخ حيدر در حين برگشت از جنگ با چركس به او حمله كرده و پايتخت وى - شماخى - را به محاصره انداخته بود ، از وى استمداد جست . چيزى نگذشت كه شرايط و اوضاع و احوال در جريان اقدامات يعقوب راجع به اين دو برادر ناتنى وى را به ترديد انداخت ؛ چون ترسيد كه شيخ حيدر صفوى پيروزمندانه - كه شروان را نيز فتح كرده بود - خطر بالقوه‌اى براى او شود . از اين رو سپاهيان را بسيج كرد و خود به سمت شروان رهسپار شد . نيروهاى تركمان در 29 رجب 893 / 9 ژوئيه 1488 نيروهاى صفويه را در نزديكى روستاى دارتانات در پايين كوههاى البرز تارومار كردند و شيخ حيدر در حين جنگ كشته شد .\r\nدر آن زمان با شكست مهلكى كه صفويان خوردند ، پيش‌بينى اينكه آينده از آن صفويان است غيرممكن بود . البته شرايط لازم تا زمان مرگ ناگهانى سلطان يعقوب در سال 896 / 1490 فراهم نشد و آن هم زمانى بود كه كشمكشهاى مداوم قدرت‌طلبانه در بين شاهزادگان تركمان وضعيت آشفته و نابسامانى را به‌وجود آورد .\r\n\r\n","description":"","footnote":"","page_name":" 188 ","page_number":188},
  {"content":"\r\n\r\n\r\n6 - زوال و افول آق قويونلوها\r\nامپراتورىاى كه به وسيله اوزون حسن جد اعلاى آخرين نمايندگان سلسله آق قويونلو يعنى بايسنقر ( در گذشته در 898 / 1493 ) ، رستم ( در گذشته 902 / 1497 ) ، احمد گوده ( در گذشته در 903 / 1497 ) ، الوند ( تا 907 / 1502 ) ، محمدى ( در گذشته در 905 / 1500 ) ، مراد ( تا سال 908 / 1503 ) ايجاد شده بود رو به تباهى و انحطاط رفت . وقتى كه سلطانعلى پسر شيخ حيدر صفوى جانشين رستم گرديد ، تغيير و تحول آتى اين امپراتورى شروع شد . دوستى و مناسبات حسنه آنان چندان نپاييد . سلطانعلى درحالىكه از برابر لشكريان تحت‌الحمايه غير قابل اعتمادش فرار مىكرد در سال 899 / 1494 كشته شد . بر عهده اسماعيل برادر او ( متولد 892 / 1487 ) بود تا ميراث آق قويونلوها را براى صفويان ( در ايران كاملا ، ولى در شرق آناتولى به طور موقت تا زمان پيروزى عثمانيان ) تأمين كند . اسماعيل در سال 907 / 1501 در تبريز بر تخت شاهى نشست و سال بعد هم الوند را شكست داد . امپراتورى تركمان با فتح ماردين كه پيش از سال 913 / 1507 در اختيار آق قويونلوها بود « 1 » و فرار همزمان مراد از بغداد به تركيه عثمانى ، به پايان خود رسيد .\r\nمورخان غربى در تحسين دستاوردهاى تركمانان بخصوص دستاوردهاى آق قويونلوها و تأثير آن در زمينه فرهنگ پيش قدم نبودند « 2 » . اگر شرايط اسفبارى كه تهاجمات غربى و يورشهاى تيمور بار آورد در نظر گرفته شود ، نظر فوق شفافيت بيشترى مىيابد . فعاليت بناسازى آق قويونلوها بخصوص در دوره‌هاى حاكميت اوزون حسن و يعقوب با آنكه آثار اندكى از آنها باقى مانده ، ولى در شرايط عمومى ويرانگرايانه خاور نزديك داراى ان مايه اهميت است كه پيوند شايان توجهى با ايام دل‌انگيز و بعدى داشته باشد . روابطى كه آنان با قدرتهاى غربى برقرار كردند نيز داراى پيامدهاى مشخص بود . سرانجام حيات فكرى دربار تبريز در عهد اوزون حسن و يعقوب با حضور شمارى از نام‌آوران علم و ادب كه نامشان در تاريخ انديشه ايران ثبت است ، مزين شده بود .\r\nمعمولا اعتقاد بر اين است كه آق قويونلوها سنى مذهب بودند و از اين نظر در رويارويى مستقيم با قراقويونلوها قرار داشتند . اين اختلاف مىبايد در نتيجه ضعف معرفتى در تشخيص ماهيت آنان و گرايشهاىشان باشد كه خود آن ضعف نيز بر اثر اتكاء به طبقه‌بنديهاى نويسندگان شرقى و بخصوص شيعه شكل پذيرفته است . ما پيشتر ديديم كه اشتياق شيعى قراقويونلوها تا حدودى در\r\n\r\n\r\n","description":"","footnote":"\r\n( 1 ) - مينورسكى ، « آق قويونلو » و « سيورغالى از قاسم بن جهانگير » .\r\n( 2 ) - اشپولر ،  The Muslim World  ، جلد 2 ، ص 77 .\r\n","page_name":" 189 ","page_number":189},
  {"content":"\r\n\r\nنقشهء امپراتورى اوزون حسن\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nمظان ترديد بود ، و حتى در مورد گرايش اوزون حسن به مذهب اهل سنت نيز مىتوان ترديدهاى مشابهى روا داشت ؛ و حتى سياست درويش دوستى او به طور كلى و نه فقط در خصوص شيوخ اردبيل ، حدودى ترديد برانگيز است . نبايد فراموش كرد كه برچسب سنىگرى به آق قويونلوها كه بارها تا مقطع افول حكومت‌شان با صفويان درافتادند - بخصوص با توجه به بعضى از گزارشهاى متأخر شيعه - جاى چون و چرا دارد . در بررسى آينده بايد توجه نسبتا زيادى به عامل مذهب در اين زمينه شود .\r\nساختار سياسى آق قويونلوها نظير ساختار سياسى قراقويونلوها از بعضى لحاظ بر پايه بنيادهاى مغولى و آل جلاير بود كه در اين مورد مىبايد حد فاصل آنها به‌حساب آيد . پيشتر در مورد اصلاحات اوزون حسن صحبت كرديم و دانستيم كه دستاوردهاى او بود كه موجب تثبيت اصولى بر پايهء قوانين شد و از بدعتهاى مالى دلبخواهى نيز جلوگيرى كرد ؛ در حالى كه در پايان سلطنت يعقوب تلاش مضاعفى به كار رفت تا اصول مالياتگيرى مغولان كه با احكام شرع اسلام همخوانى نداشت ، كاملا از بين رفته و احكام شرعى جاى آنها بنشيند . با اينكه اين تلاش ناكام ماند و سلطان رستم ( 902 - 897 / 7 - 1492 ) به رسمهاى پيشين برگشت ، ولى بار ديگر - و اين‌بار بدون موفقيت - در زمان احمد گوده ( كوتوله ) كه در سالهاى تبعيدش با تنظيمات تطبيقى عثمانى آشنا شده بود ، تكرار شد .\r\nبا سقوط آق قويونلوها ، دومين موج مهاجرت عناصر ترك‌نژاد كه از آناتولى به سمت شرق يعنى آذربايجان و كوهپايه‌هاى ايران شروع شده بود ، متوقف گرديد . هنگامى كه اين مهاجرت‌ها ادامه يافت ، در اوج خود به شكلگيرى دولتهايى انجاميد كه چشم‌اندازى نويدبخش را براى آينده ترسيم مىكردند ، ولى موفقيت و كاميابى آنها چندان ديرباز و طولانى نبود . موجوديت آنها نيز با شخصيتهاى برجسته‌اى گره خورده بود و تشكيلات و سازمانبندى سياسى محكمى كه تداوم آنها را تضمين و تأمين كند ، نداشتند . در تحليل نهايى ، شكل و قالب حيات زيستى و نيز شيوهء حكومت ايلىشان همچنان به قوت خود باقى بود . با اينكه سرنوشت اتحاديه تركمانان بازتابهاى برجسته‌اى نداشت ، ولى نقش گروههاى نژادى آنان هنوز در كار بود « 1 » .\r\n\r\n\r\n","description":"","footnote":"\r\n( 1 ) - رويمر ،\r\n « Le dernier Firman de Rustam Bahadur Aq Qoyunlu » \r\n.\r\n","page_name":" 191 ","page_number":191},
  {"content":"\r\n\r\nشجره‌نامه قراقويونلوها\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nشجره‌نامه آق قويونلوها\r\n\r\n","description":"","footnote":"","page_name":" 193 ","page_number":193},
  {"content":"\r\n\r\n\r\nفصل پنجم تجارت در دورهء تيموريان\r\n\r\n1 - مدخل عمومى\r\nتونو  ( Thevnot )  سياح فرانسوى قرن يازدهم / هفدهم مىنويسد كه ايران نظير يك كاروانسراست : تجار از هر جهت در آن به رفت‌وآمد مشغول هستند . اين امر بخصوص در مورد دوره‌اى كه از تيموريان آغاز مىشد و تا اواخر صفويان ادامه داشت ، صادق است . راههاى متقاطع ، فلات ايران را از شرق به غرب ، از استپهاى آسياى مركزى و جلگه‌هاى هند تا بنادر مديترانه و شمال و جنوب پيوند مىداد و نيز تجارت از رودخانه‌هاى روسيه تا سواحل خليج فارس و از هند شرقى و هندوچين تا سرزمين اروپا در جريان بود . در حاشيه جاده‌ها شهرهاى عمده سربرآورده بود كه وجود آنها بيشتر معلول عوامل جغرافيايى و اقتصادى بود تا سياسى . نكته گفتنى اينكه جاده‌هاى عمده تجارى - با آنكه اهميّت آنها در دوره‌هاى مختلف متغيّر بود - در سرتاسر اين دوره پيوسته مورد استفاده قرار مىگرفت ؛ گو اينكه اوضاع و شرايط ايران و نيز همسايگان آن ، از زمان ظهور و اوج فرمانروايى مغولان تا روزگار افول صفويان مدام در حال نوسان و تحول بود .\r\nپس از تجزيه امپراتورى مغول ، تيمور درصدد كسب قدرت وسيع مشابهى برآمد ، امّا امپراتورى او هم پس از يك دوره موفقيتهاى شديد از هم گسيخت . در ميانهء قرن دهم / شانزدهم سه دولت ظاهر شدند كه اكثر مناطق جغرافيايى امروزى شمال آفريقا ، خاورميانه ، آسياى صغير ، عربستان ، ايران ، افغانستان و هند را به مدت تقريبا سه قرن بين خود تقسيم كردند . اين سه دولت عبارت بودند از : تركيه عثمانى ، ايران صفوى و هند مغولى . در بين كمپانيهايى كه در راههاى دريايى بعد جديدترى به الگوهاى كهن تجارت افزودند ، بايد نخست از كمپانيهاى پرتقالى و سپس\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nانگليسى و هلندى نام برد .\r\nسير كلى و عمومى سلسله‌هاى تيمورى تا نادرشاه را از نظر تاريخى مىتوان به سه دوره عمده تقسيم كرد :\r\nاز منظر بررسى اقتصادى ، اين سه دوره عبارت‌اند از : اول دوره تيمورى و جانشينان تركمان‌شان ، دوم نخستين سده سلسله صفوى از شاه اسماعيل تا جلوس شاه عباس و سوم سده دوم سلسله صفوى تا افول نهايى آنان .\r\n\r\n2 - تيموريان و تركمانان\r\n( الف ) ناحيه شمالى : ظلم و ويرانگرى يورشهاى بيرحمانه نظامى تيمور بر همگان روشن است ؛ امّا در بحبوحه آشفتگى سياسى تاريخ ايران ، نوعى قابليت نيروبخش شگفت‌انگيز و نيز صبر و شكيبايى در بطن تيره‌روزى و بدبختى وجود داشت . شايد برخورد گستاخانه معروف حافظ با تيمور بيان بليغ شاعرانه از روح اين زمانه باشد . پس از تأثيرات مخرب و ويرانگرانه پس از ايلخانان و نيز آشفتگيها و بىنظميهاى ناشى از آن ؛ بدتر از آن و سى سال جنگ بىوقفه تيمور در نيمه دوم قرن هشتم / چهاردهم ، كم‌كم نوعى بهبود در امور اقتصادى چهره نمود . كلاويخو در آغاز قرن نهم / پانزدهم از رونق كسب و كار و نيز آبادانى نسبى مناطقى كه در سفر خود به نزد تيمور ديد ، صحبت كرده است . در ارزنجان متوجه شد كه « بازرگانان دولتمند بسيار است » و « كاروانيان بسيارى از اين شهر مىگذرند و با خود كالاى زيادى از سوريه مىآورند و به تركيه مىبرند « 1 » . »\r\nبه نظر او « تبريز شهرى است كه گروه كثيرى از بازرگانان و مقادير بسيارى كالا در آن وجود دارد . » تبريز داراى منظره‌اى شگفت‌انگيز بود « چون در سرتاسر آن خيابانهاى پهن و ميدانهاى وسيعى بود كه در پيرامون آنها ساختمانهاى بزرگى - كه در آنها به ميدانها باز مىشد - ساخته بودند .\r\nكاروانسراها هم وضعى مشابه داشتند و در آنها فضاهايى جداگانه با دكانها و دفترها ساخته بودند كه از آنها استفاده‌هاى مختلف مىشد . هرگاه از كاروانسراها خارج مىشدى به خيابانها و بازارهايى مىرسيدى كه در آنها همه‌گونه كالا فروخته مىشد . در بازار پارچه‌هاى مختلف اعم از ابريشم و پنبه و تافته و ابريشم خام و نيز جواهرات و خلاصه همه‌گونه كالا پيدا مىشد . » كلاويخو اشاره مىكند كه « بعضى از كاروانسراها كه در آنها وسايل و لوازم آرايش و عطريات فروخته مىشد ، زنان\r\n\r\n\r\n","description":"","footnote":"\r\n( 1 ) - كلاويخو ، ترجمه لسترنج ، صص 129 ، 131 .\r\n","page_name":" 195 ","page_number":195},
  {"content":"\r\n\r\nبه دكانها و حجره‌هاى آنان مىآمدند تا از آنها خريد بكنند ؛ زيرا زنان عطر و روغن بسيار به كار مىبردند « 1 » . »\r\nكلاويخو همچنين اظهار مىدارد كه سلطانيه « 2 » « شهر پرجمعيتى است ، ولى از حيث بزرگى به پاى تبريز نمىرسد : امّا سلطانيه مهمترين مركز مبادله كالا براى تجار و كالاى آنهاست . » بخصوص در ماه‌هاى ژوئن ، ژوئيه و اوت كاروانهاى بزرگى از اشتران با مال‌التجاره به اين شهر مىرسند . اين شهر در ماه‌هاى ياد شده پرجنجال و شلوغ است و مبالغ هنگفتى وارد خزانه مىكند . بنابراين هر ساله گروه عظيمى از بازرگانان هند كوچك مىآيند و همه‌گونه ادويه مىآورند . بهترين انواع ادويه‌اى را كه در بازارهاى سوريه براى فروش عرضه مىشود ، به اين شهر مىآورند . اين ادويه عبارت‌اند از :\r\nميخك و جوز هندى و گزانگبين و پوست جوز و غيره . اين ادويه هرگز به بازار اسكندريه نمىرسد تا بتوان از مخازن آنجا خريد . » به غير از ادويه ، ابريشم هم كالايى بود كه خواهان زيادى در سلطانيه داشت ، و « هرگونه ابريشم از گيلان . . . كه در آن كالاها و محصولات بسيارى ساخته و تهيه مىشود ، به اين شهر حمل مىگردد . ابريشم گيلان از سلطانيه به دمشق و نيز ديگر مناطق سوريه و تركيه و كيفا [ در كريمه 
  ] صادر مىشود . از اين گذشته همه‌گونه ابريشم محصول شماخى ( واقع در شروان ) كه پارچه‌هاى ابريشمى در آن بسيار تهيه مىشود به سلطانيه صادر مىگردد و تجار ايرانى و نيز بازرگانان جنوا و ونيز هم براى خريد به آنجا مىآيند . » اهميت ابريشم در اقتصاد اين زمان ايران محرز و روشن است .\r\nدر سلطانيه فقط ادويه و ابريشم خريدوفروش نمىشد ، بلكه « انواع پارچه‌هاى ابريشمى و پنبه‌اى و تافته با كرپ و انواع ديگر » - كه « از سرزمينهاى اطراف شيراز كه در مرز هند كوچك قرار گرفته بود ، مىآمد » - وارد آنجا مىشد . اين منسوجات با منسوجات يزد و ايالت خراسان يكى بود .\r\nاز بندر هرمز « مقدار معتنابهى مرواريد و نيز احجار كريمه » با كاروانهايى كه معمولا دو ماه در راه بودند ، وارد سلطانيه مىگشت . همه ساله بازرگانى از كيفا و طرابوزان كه سرزمينهاى مسيحيان بود و نيز بازرگانان مسلمان از تركيه و سوريه و بغداد در سلطانيه گرد مىآمدند تا با هم دادوستد كنند .\r\nآنان در مهمانخانه‌هايى كه ويژه بازرگانان ساخته شده بود ، استراحت مىكردند .\r\nسمرقند - كه « كمى بزرگتر از اشبيليه بود » - شهر ديگرى بود كه كلاويخو از آن ديدن كرد .\r\nتيمور در بازسازى و استغناى آن كوشيد . سمرقند بازار بزرگى براى توليد كالاها بود ؛ چرا كه تيمور پيشه‌وران را از هر صنف مجبور به اقامت در آن ساخته بود . در اين شهر بازرگانان متعددى از\r\n\r\n\r\n","description":"","footnote":"\r\n( 1 ) - همان منبع ، صص 3 - 152 .\r\n( 2 ) - همان منبع ، صص 158 به بعد .\r\n","page_name":" 196 ","page_number":196},
  {"content":"\r\n\r\n« تركان ، اعراب ، مراكشى از انواع تيره‌ها ، مسيحيانى چون يونانيان و ارمنيان ، كاتوليك‌ها ، ژاكوبيتها ، و نسطوريها » در كنار هنديان تجارت مىكردند ؛ چرا كه « بازارهاى سمرقند مملو از كالاهايى بود كه از سرزمينهاى دوردست و بيگانه » نظير روسيه ، تاتارستان ، چين و هند وارد آنجا مىشد .\r\nاين كالاها شامل چرم ، كتان ، پرنيان ، احجار كريمه ، روغن ، گياهان طبى ، ادويه و . . . بود كه خريداران با تأكيد فراوان بر كيفيت بالاى محصولات چينى بود كه - « پيشه‌ورانش همانند پيشه‌وران ختائى از نظر مهارت و استادى در جهان شناخته شده بودند » - طالب خريد آنها بودند « 1 » . كلاويخو از كاروانى با هشتصد شتر صحبت مىدارد كه از چين كالا و مال‌التجاره به سمرقند مىآورده است .\r\nاو مىنويسد كه سفر به پكن شش ماه به درازا مىانجامد . يكى از مهمترين دلايل ارزش و اهميت تجارى و بازرگانى سمرقند و سلطانيه در اين بود كه اين دو شهر اقامتگاه و اردوگاه نظامى تيمور و حاكم غرب ايران - شاهزاده ميرانشاه - بود . در ايامى كه تشكيلات كشورى و مقامات عاليه در اختيار حاكم بود ، چنين پايگاهى كانون اصلى حكومت مىشد و لذا مركز خريد و فروش به شمار مىرفت . اين مراكز تشكيلاتى كه در روزگار مغولان ، تيموريان و تركمانان وجود داشتند ، در ايام صفويان نيز اهميت يافتند ؛ زيرا كه قدرت دادوستد دربار و اردوى شاهى ، عامل اقتصادى توانمندى بود « 2 » .\r\nدر ايران كه كاروانها راه دور و درازى را در شرايط جوى و اقليمى متنوع مىپيمودند ، امنيت و سلامت راههاى آن بسيار حياتى بود . در ادوارى كه حكومت مركزى مقتدر بود ، نظام قابل قبولى از چاپارخانه‌ها ، كاروانسراها و راهدارخانه‌ها شكل گرفته بود كه توسط ناظران كنترل مىشد .\r\nاين نظام در روزگار شكوفايى هخامنشيان و ساسانيان به وجود آمده و بعدها به نحوى از انحا تا روزگار ايلخانان ادامه يافت . در دوره تيمورى نيز اين نظام داراى كاركردهاى ويژه خود بود .\r\nكلاويخو درباره چاپارخانه‌هاى اين دوره مىنويسد كه « به فاصله يك منزلى و يا نيم روز سفر ساخته شده‌اند و در آنها اسبانى براى استفاده مأموران وجود دارد كه هميشه آماده و يراق كرده هستند و افرادى از آنان مراقبت مىكنند . » ازجمله مكانهاى ديگرى كه وى اشاره مىكند ، كاروانسراى ميانه است كه « جايى براى مسافران و بازرگانان بر سراه بود « 3 » . » او گزارش مىدهد كه سلّاخان و كفاشانى\r\n\r\n\r\n","description":"","footnote":"\r\n( 1 ) - همان منبع ، صص 285 ، 9 - 288 .\r\n( 2 ) - مثلا در امپراتورى مغولان « دادوستدكنندگان بازار براى حمايت از قشون در ايام صلح و نيز جنگ ضرورى بود » : فرانسوا برنيه ، مسافرت در امپراتورى مغول ، چاپ آ . كانستبل ( لندن ، 1891 م . ) ، ص 43 .\r\n( 3 ) - كلاويخو ، ترجمه لسترنج ، صص 7 - 156 .\r\n","page_name":" 197 ","page_number":197},
  {"content":"\r\n\r\nكه در خدمت اردوى شاهى بودند ، جريمه شدند . رويهمرفته تصويرى كه از توصيفات او راجع به شهرهاى اصلى و ساير نواحى سر راه او به دست مىآيد مىرساند كه فعاليتهاى بازرگانى و كشاورزى وسيعى در كار بوده است . نيشاپور « شهر پرجمعيتى بود و زندگى در آنجا خوشايند » ؛ توس « شهركى خوش آب‌وهوا و جمعيت آن از همه آباديهايى كه از سلطانيه تا اينجا بر سر راه ما بودند ، بيشتر بود » ؛ بخارا « شهرى بود با بازرگانان دولتمند » ؛ سمنان « شهر پرجمعيتى بود » ؛ تهران « جايگاهى خرم و فرحزا بود كه در آن همه وسايل آسايش يافت مىشد « 1 » . »\r\nهرات كه كلاويخو از آن ديدن نكرد ، بعدها در الگوى تجارى تيموريان سهم عمده‌اى برعهده داشت . « اين شهر در قرن چهاردهم ميلادى مركز اصلى تجارت شمال - شرق / جنوب - غرب بين آلتين اردو ، خوارزم و هند و تجارت غرب - شرق بين امپراتورى ايلخانى و ايالات غربى چين گرديد . چيزى نگذشت كه هرات محور اصلى حيات بازرگانى و فكرى آسياى مركزى شد « 2 » . » البته همه شهرها از فراوانى نعمت و آبادانى برخوردار نبودند : مثلا ارزروم كه پيشترها « غنىترين و بزرگترين شهر اين مناطق [ آناتولى 
  ] بود ، بعدها از جمعيت خالى شد و سيه‌روزى و بدبختىاى اين چنين بر قزوين و زنجان نيز نازل شد تا جايى كه « اكثر نواحى اين دو شهر در اين روزگار از جمعيت خالى گشت ؛ ولى گفته مىشود كه سابقا زنجان يكى از بزرگترين شهرهاى ايران بشمار مىرفت . » همچنين گفتنى است كه تمامى راهها در همه ايام ايمن از قطاع‌الطريق و راهزنان محلى نبوده و اين مسأله را كلاويخو به خوبى تصوير كرده است چنانچه او هميشه درصدد بوده تا با قرايوسف ، حاكم قراقويونلوها كه بر تيمور ياغى شده بود ، روبرو نشود و يا رويارويى او با سيريل كاباسيكا  Cyril ) ( Cabasica  حاكم « زگان » . بطور كلى زمانيكه آشفتگى سياسى غلبه داشت ، تجارت در نواحى شمالى از مركز عثمانى بورسا تا پايتخت چين پكن ، از طريق راهها و شهرهاى ايران انجام مىگرفت .\r\nو امّا بعدها جريان كامل تجارت از شمال ايران و آسياى مركزى از شرق به غرب در نتيجه تجزيه تدريجى ميراث تيمورى و كناره‌گيرى فزاينده چين در آن سوى ديوار بزرگ و ظهور قدرت ازبكان ، كاهش يافت ؛ ولى تجارت محلى در جنوب غرب آسيا و با هند همچنان به روند خود ادامه داد . تجارى كه در زمان اوزون حسن هنوز در راههاى تانادر كريمه تا چين راه مىسپردند ، طبق گزارش ونيزيان درباره سمرقند « بسيار زياد بودند و شهرهاى پرجمعيت از پيشه‌وران و بازرگانان پر و خالى مىشد . » افزون بر اين شنيده مىشد كه « دراين بخشها دادوستد عظيم كالاها بخصوص\r\n\r\n\r\n","description":"","footnote":"\r\n( 1 ) - همان منبع ، صص 167 ، 181 به بعد ؛ 186 ، 302 ، 306 .\r\n( 2 ) - آلن ،  Problems of Turkish Power  ، ص 8 .\r\n","page_name":" 198 ","page_number":198},
  {"content":"\r\n\r\nجواهرات ، جامه‌ها و پارچه‌ها و نيز ابريشم از هر نوع در جريان است و از اينجا به ايالت ختا صادر مىشود « 1 » . » آنتونى جنكينسن  ( Anthony Jenkinson )  سياح - بازرگان انگليسى ، يك سده بعد در سال 1563 م . به كانون تجارى بخارا وارد شد . تجارت زمينى با هند از مدتها پيش برقرار بود و با ظهور امپراتورى مغول اهميت بيشتر و فزاينده‌اى يافت . ابن بطوطه از تجارت وسيع زمينى به وسيله اسبان صحبت مىدارد كه « در كاروانهايى به هند صادر مىشود و هر كاروان بيش‌وكم شش هزار رأس اسب و هر تاجرى كمابيش تا دويست رأس اسب در اختيار دارد « 2 » . » اسبان كاروانها مال‌التجاره را از طريق ملتان - پايتخت - به سند مىبرند . و از نظر « قدرت و توان باركشى اهميت و ارزش بالايى دارند . » ابن بطوطه اظهار مىدارد كه « در نيشاپور پارچه‌هاى ابريشمى نخى و كمخا و انواع ديگر آن توليد و به هند صادر مىشود « 3 » . » آنان همچنين ميوه‌جات را با چاپارها از خراسان به هند صادر مىكنند .\r\nدر ايران منسوجات گوناگون و سفالينه از هر نوع توليد مىشد . بورسا در امپراتورى عثمانى يكى از شهرهاى توليدى با ثروت و صنعت شايان توجهى بود ؛ و كلاويخو در زمان ترك تبريز درباره آن مىنويسد كه « همراه كاروانى مشتمل بر دويست اسب باركش حاوى مال‌التجاره به قصد سرزمين تركان كه مقصد نهايى كاروان بورسا است ، به سفر خود ادامه دادم » . بين ايران و تركيه عثمانى تجارت برقرار بود ؛ چون ابريشم ايران نيازهاى عظيم كارگاههاى عثمانى را برآورده مىكرد . كالاهاى اروپايى از راه آناتولى ، منطقه فرات عليا و از طريق درياى سياه از طرابوزان وارد ايران مىشد . در اواخر سده نهم / پانزدهم پس از اينكه آق قويونلوها تحت رهبرى اوزون حسن بر قراقويونلوها استيلا يافتند ، روابط بغرنجى از خصومت و وابستگى متقابل بين ايرانيان و عثمانيان برقرار شد . امپراتوريها و منابع سرشارشان آن مايه گسترده و وسيع بود كه بتوانند بر يكديگر كاملا مسلط گردند ؛ اقتصاد آنها مكمل يكديگر بود .\r\nموفقيتهاى عظيم عثمانى كه همزمان با افول تيموريان بود ، براى تجارت و نيز تأثيرات منفى دربرداشت . ونيزيان براى جبران اين مافات در سال 1472 م . درصدد اتحاد با اوزون حسن در برابر تركان برآمدند . البته اين كار موفقتر از تلاشهاى پيشين براى به دست آوردن پشتيبانى تيمور عليه تركان و يا بعدها صفويان در برابر دشمن مشترك ايران و اروپا نبود . سفيران ونيزى توصيفات شايان توجهى از وضع تجارت در اواخر قرن نهم / پانزدهم عرضه كرده‌اند . از زمان كلاويخو به بعد ، شهر سلطانيه اهميت خود را از دست داد ؛ چون « امروزه با حدود 6 تا 7 هزار تن مردم بلاديده اشغال شده است . » تبريز اهميت خود را به عنوان پايتخت به دست آورد و طبق اظهارات كنتارينى ،\r\n\r\n\r\n","description":"","footnote":"\r\n( 1 ) - مسافرت در تانا و ايران ، ص 75 .\r\n( 2 ) - ابن بطوطه ، ترجمه گيب ، جلد 2 ، ص 478 .\r\n( 3 ) - همان منبع ، جلد 3 ، ص 584 .\r\n","page_name":" 199 ","page_number":199},
  {"content":"\r\n\r\nبا كسب اهميت بازرگانى به صورت شهر بزرگى درآمد ؛ ولى « جمعيت چندانى » ندارد . هرگونه خواروبار در آن يافت مىشود امّا بسيار گران . اين شهر بازارهاى بسيار دارد در ضمن راه عبور كاروانهايى است كه مقدار فراوانى ابريشم - از محصولات يزد - و فاستونى و تقريبا هر نوع كالا به مقصد حلب حمل مىكنند « 1 » . »\r\nونيزيان يزد و كاشان را از مراكز مهم توليدى قلمداد كرده‌اند . در شهر يزد « پارچه‌هاى زربفت و ابريشمى گلدار كه آسترشان از ابريشم و پوستهاى بسيار زيباى قاقم و سمور بود » توليد مىشود .\r\nشهر يزد ، شهر صنعتگرانى بود كه « پارچه‌هاى ابريشمى و نخى و پشمى و مانند اينها مىبافتند . . . .\r\nحصار پيرامون اين شهر پنج ميل بود و داراى حومه‌اى بسيار وسيع ؛ و با اين همه مردم همه به نساجى و بافتن پارچه‌هاى گوناگون ابريشمين سرگرم بودند و ابريشم از استرآباد ، ازى  ( Azzi )  و نواحى چغتاى وارد مىشد . » ؛ و كالاهاى توليد شده به ساير نواحى ايران ، هند ، چين و تركيه صادر مىگشت و كيفيت آن طورى بود كه « كسانى كه پارچه‌هاى ابريشمين خوش‌بافت سوريه را مىخرند گو بروند و پارچه‌هاى ابريشمى يزد را برگزينند . » و مىگويند كه شهر هر روز به دو خروار ابريشم نياز دارد . . .\r\nو امّا درباره مقدار پارچه‌هاى پشمى و نخى و مانند اينها چيزى نمىگويم زيرا اگر مقدار پارچه‌هاى ابريشمى را قياس بگيريد ، به آسانى درمىيابيد كه مقدار منسوجات از چه قرار است . » كاشان نيز پرجمعيت بود و به فراوانى منسوجات شهرت داشت « و در آنجا پارچه‌هاى ابريشمى و نخى چندان به‌دست مىآيد كه هر كس در يك روز به ارزش ده هزار دوكات مىتواند از اين پارچه‌ها فراهم كند . » اصفهان داراى حجره‌هايى براى كالاهاى بازرگانان بود ، ولى شيراز « مردمى بسيار دارد و پر است از بازرگانان . . . واردات اين شهر جواهرات ، پارچه‌هاى ابريشمى بزرگ و كوچك و ادويه و ريوند است . » اين شهر « براى اقامت محلى است ايمن و شورش و آشوبى در آنجا روى نمىدهد . » ونيزيان معمولا شيفتهء الماس ، ياقوت و مرواريد مىشدند ؛ و نيز تحت تأثير قاليهاى تبريز قرار مىگرفتند كه « به عقيده من تفاوت ميان اين فرشها و فرشهاى قاهره و بورسا به قدر پارچه‌هاى ابريشمى انگليسى و پارچه‌هاى پشمى سن‌ماتيو است . » هوش و فراست درودگران شايان توجه است ولى الوار مناسبى براى كار ندارند « 2 » .\r\nاز مطالعه سفرنامه‌ها بخصوص گزارشهاى ونيزيان ، سازمان و تشكيلات بازارها و سلوك بازرگانان معلوم و مشخص مىشود . بارباروى ونيزى راجع به يزد مىنويسد « هنگامى كه بازرگانى براى خريد كالا به اين شهر مىآيد در يك فونداچوى بزرگ ( شايد منظور نويسنده فندق يعنى مهمانخانه باشد - م . ) فرود مىآيد كه در پيرامون حجره‌ها و در ميانش فضاى چهارگوش كوچكى\r\n\r\n\r\n","description":"","footnote":"\r\n( 1 ) - مسافرت به تانا و ايران ، ص 127 .\r\n( 2 ) - همان منبع ، صص 60 ، 4 - 72 .\r\n","page_name":" 200 ","page_number":200},
  {"content":"\r\n\r\nاست با دكانها و دو در كه در برابرش زنجير شده‌اند تا اسبان از ميان آنها عبور نكنند . اين بازرگان و شركايش اگر با محلى آشنا باشند در آنجا فرود مىآيند ؛ و گرنه در هريك از اين حجره‌ها كه بخواهند مىنشينند . مساحت هر حجره شش پاى مربع است و اگر اين عده عبارت باشند از جمعى بازرگان كه هريك به دادوستد كالاى گوناگون اشتغال دارند ، هريك در حجرهء خاص خود فرود مىآيد . يك ساعت پس از برآمدن آفتاب فروشندگانى با پارچه‌هاى ابريشمى و ديگر كالاهايى كه بر دست گرفته‌اند بىآنكه سخن بگويند اينجا و آنجا مىگردند و اگر بازرگانان چيزى ديدند و به خريدنش راغب شدند ، فروشنده را نزد خود مىخوانند و به كالايش كه بهاى آن روى كاغذى نوشته شده و به آن دوخته‌اند مىنگرند . بازرگان اگر جنس را پسنديد مىخرد و درون حجره كوچك مىافكند و فروشنده را بىآنكه سخنى با وى بگويد مرخص مىكند زيرا تحويل‌دهنده كالا صاحب حجره را مىشناسد و بىهيچ پرسشى راه خود را در پيش مىگيرد و اين دادوستدها تا نيمروز ادامه دارد . و بعد از ناهار فروشنده مىآيد و پول خود را مىستاند و اگر روزى فروشنده نتواند كسى را بيابد كه كالايش را به بهايى كه تعيين كرده است بخرد ، روز ديگر برمىگردد « 1 » . » كاروانسراها معمولا براى حفاظت از مال‌التجاره شبها بسته بودند .\r\nهمانند راه اصلى شرق - غرب كه از طريق آذربايجان و از دامنه كوههاى البرز مىگذشت و به كويرهاى خطرناك داخلى مىرسيد ، راه شمالى ديگرى نيز وجود داشت كه از دامنه‌هاى ديگر كوههاى البرز به سمت درياى مازندران مىگذشت و از ايالت شروان به گيلان و مازندران و بخشى از هيركانياى باستان مىرسيد . بخشى از اين منطقه به سلطنت كهن ارمنستان تعلق داشت كه نفوذ سياسى آن محو شده بود ولى صنعت و مهارت ارمنيان فقدان اين دولت را جبران كرده بود . ارمنيان بر جريان آتى تجارت در سده شانزدهم و بخصوص سده هفدهم تأثيرى ژرف داشتند . نتيجه لشكركشيهاى تيمور و ظهور عثمانيان ، ايالتهاى شمالى را به صورت هداياى سياسى درآورد كه ايرانيان و تركان در مقاطع مختلف به سلسله‌اى از حكام محلى اهدا مىكردند . مناطق و قلمرو كوچك بازرگانان جنوائى كه پايگاه اصلى آنان در تانا و كفا در كريمه بود ، از هم منفك شد . تيمور شهر تاتارنشين آستارا خان ( كه از آغاز به همين نام بود ) را كه كانون تجارت تا ولگا و يا جهت غربى كريمه بود ، با خاك يكسان ساخت . تجارت ابريشم و ادويه جنوا و ونيز كه كلا از راه سوريه ادامه مىيافت در اينجا به پايان مىرسيد .\r\nاين راه حجم تجارت راه پيشين را كاهش داد ولى آن را متوقف نساخت . آستارا خان بازسازى شد و تجارت محلى بر روى درياى مازندران ادامه يافت . مثلا نيكيتين تاجر روسى از طريق\r\n\r\n\r\n","description":"","footnote":"\r\n( 1 ) - همان منبع ، صص 74 - 73 .\r\n","page_name":" 201 ","page_number":201},
  {"content":"\r\n\r\nآستاراخان و بر روى درياى مازندران همراه با ايلچى شروان به نزد ايوان سوم ، گراندوك روسيه ( 1505 - 1462 م . ) رفت . شرايط مساعد نبود چون رفتار و سلوك تاتارها پيشبينىناپذير بود و حمل‌ونقل در وضع ناآرامى قرار داشت . كنتارينى مىنويسد « كه در زمستان كه كشتىها بيكارند در كرانه دربند لنگر مىاندازند . آنها را ماهى مىنامند زيرا كشتىها را به شكل ماهى مىسازند : سر و دمشان باريك و ميانشان پهن است . از الوارى ساخته مىشوند كه آنها را با كهنه‌پاره‌هاى كلاف‌كوبى مىكوبند و كلك‌هايى هستند بس خطرناك . قطب‌نما ندارند و كشتىرانان هنگام ملاحى خشكى را از نظر دور نمىدارند . پارو به كار مىبرند و با اينكه همه كارها را به صورت ابتدايى و ناشيانه انجام مىدهند ، خود را يگانه دريانوردان يكه‌باش روزگار مىدانند . » كنتارينى از طريق دربند به آستارا خان سفر كرد « ما همه سىوپنج تن بوديم اعم از ناخدا و شش تن از دريانوردان . ازجمله مسافران چند تن بازرگانان بودند كه برنج و ابريشم و قماش به آستارا خان ( هشتر خان ) حمل مىكردند تا در بازار به روسها عرضه كنند . نيز چند تن تاتار بودند كه به قصد تهيه خز و پوست سفر مىكردند تا در بازگشت كالاى خود را در دربند بفروشند . » كشتى ونيزيها چندين بار به گل نشست و به تخته سنگ خورد . گفته مىشود كه « كاروانى بزرگ از عده فراوانى سوداگر تاتار همراه آن سفير مىروند و پارچه‌هاى ابريشمى كه در يزد ( گسدى ) تهيه مىشود و نيز قماشهاى نخى براى مبادله با خز و پوست و شمشير و زين و لگام و ديگر نيازمنديهاى خود حمل مىكنند و از آستارا خان به مسكو مىبرند « 1 » . » در طرابوزان بر ساحل درياى سياه نيز تجارت و بازرگانى در كار بود ولى بخش مهمى از كل حجم كالاهايى را كه به ايران وارد و از آن خارج مىشد ، تشكيل نمىداد .\r\nبنابراين در دوره تركمانان همانند دوره تيموريان ، صنعت نساجى پيشرفته ، صدور قابل توجهى از ابريشم خام به تركيه و نيز واردات هنگفت ادويه وجود داشت . در عين حال كه تجارت در الگوى جاافتاده شرق و غرب به موازات شمال ادامه مىيافت و به‌دليل مبادله طولانى از اهميت آن كاسته مىشد ، ولى حجم تجارت جنوب با رونق قابل ملاحظه و چشمگير هرمز افزايش مىيافت . اين جزيره متروك كه در واقع عارى از منابع طبيعى بود ، شبيه سرزمين باير مينياتورى چند رنگى بود كه بعدها به گونهء نمادى شاعرانه و واقعى از ثروت افسانه‌اى جلوه‌گر شد . به گمان ايرانيان اگر جهان را انگشتر بدانيم ، هرمز نگين آن خواهد بود .\r\nب ) ناحيه جنوبى : محور عظيم ديگر تجارت از طريق ايران به صورت طولى بود و تا خليج فارس از راه كويرهاى جنوبى - كه در گرماى تابستان غيرقابل عبور بود - و به موازات دامنه‌هاى شرقى\r\n\r\n\r\n","description":"","footnote":"\r\n( 1 ) - همان منبع ، صص 7 - 146 ، 151 .\r\n","page_name":" 202 ","page_number":202},
  {"content":"\r\n\r\nزاگرس تا شهرهاى حد شمالى آذربايجان كشيده شده بود و شعبه‌هاى عمده آن از شرق به غرب از شهرهاى لار ، شيراز ، آباده ، اصفهان و ساوه مىگذشت . بازرگانان از ايام كهن فاصله بين درياى سرخ و خليج فارس را طى مىكنند . كشفيات اخير از ابنيه هخامنشى در نزديكى بشيره نوشته نيرخوس  ( Nearchus )  دريادار اسكندر را درباره حضور اوليه ايرانيان در خليج فارس به ثبوت مىرساند . كشفيات باستانشناسى سيراف حاكى از علائق دريايى ساسانيان در خليج فارس است .\r\nجغرافىنگاران مسلمان و شمارى از محققان برجسته اسلامى تأكيد زيادى بر اهميت تجارت خليج فارس در بعد از اسلام كرده‌اند . عدن در ايام مماليك به تجارت ادويه شهره بود و ابن بطوطه مىنويسد كه : « عدن بندر بازرگانان هندى است و كشتىهاى بزرگ هندى كه از كنبات و تانه و كولم و كاليكوت و فندراينه و شاليات و منجرور و فاكنور و هنور و سنداپور و ساير بنادر هندوستان حركت مىكنند به بندر عدن مىآيند . بازرگانان هندى و مصرى در اين شهر زندگى مىكنند « 1 » . » بندر عدن در اواسط سده هفدهم ميلادى اهميت بازرگانى زيادى داشت . اين بندر همچنين بندر ورودى حجاج به مكه بود .\r\nابن بطوطه حدود سى سال پس از اينكه هرمز جاى اصلى خود را به جزيره مجاور جرون بدهد يعنى اندكى بعد از سال 1300 م . از آن ديدن كرد . طبق نوشته او هرمز « شهر بزرگ و زيبايى است با بازارهاى باشكوه ، چون بندر هندوسند است و از آنجا كالاى هندى به عراقين ، فارس و خراسان صادر مىشود « 2 » . » لارنيز با « بازارهاى زيبايش » اهميت زيادى داشت و صيد مرواريد در بحرين از مدتها پيش احيا شده و شهرت يافته است . هرمز موقعيت برجسته خود را به مدت سه قرن در رأس خليج فارس نگهداشت تا اينكه در سال 1622 م . هنگام بازپسگيرى ايرانيان از دست پرتقاليها ويران شد ؛ پرتقاليها در سال 1515 م . تحت فرماندهى آلبوكرك كنترل كامل آن را در اختيار داشتند . كلاويخو به اهميت هرمز در تجارت ادويه ، احجار كريمه و مرواريد تأكيد مىكند و ابراز مىدارد كه فقط اهالى ماهر هرمز هستند كه در سفتن و به رشته كشيدن مرواريد مهارت دارند .\r\nدريادار بزرگ چين ، چنگ‌هو  ( Cheng Ho )  در اوايل قرن پانزدهم ناوگان خود را وارد هرمز و عدن كرد . او مىنويسد كه درباره ثروت و مكنت هرمز ترديدى نيست چون « كشتىهاى خارجى از همه‌جا و بازرگانان بيگانه از راه خشكى به اينجا سفر مىكنند تا در آنجا به تجارت بپردازند . » در اينجا انواع و اقسام غريبى از ميوه‌جات و اطعمه موجود است . مردم هرمز « در انواع هنرها و پيشه‌ها\r\n\r\n\r\n","description":"","footnote":"\r\n( 1 ) - ابن بطوطه ، ترجمه گيب ، جلد 2 ، ص 372 .\r\n( 2 ) - همان منبع ، ص 400 .\r\n","page_name":" 203 ","page_number":203},
  {"content":"\r\n\r\nمتخصص هستند » و انواع مختلف احجار كريمه و منسوجات را تجارت مىكنند « 1 » .\r\nهرمز مركزى بزرگ براى تجارت دريايى شرق بود كه به ايران مىرسيد و پيوند پرجنب و جوشى براى انتقال كالاهاى تجارى بين اروپا و شرق دور بود . در اينجا بنادر متعددى وجود داشت كه تجارت طولانى دريايى با آنها صورت مىگرفت و طبق اشاره آلبوكرك اين بنادر كليد استراتژيك براى سلطه بر اين تجارت بودند . دوشادوش بندر هرمز ، بنادرى چون عدن ، گوآ ، كاليكوت و مالاكا نيز از بنادر مهم تجارى بودند ، امّا در بنادر ديگر سواحل هند هم كه تجار و بازرگانان ايرانى با آنان در رفت‌وآمد بودند ، تجارت صورت مىگرفت . شواهدى از اين تجارت گسترده را مىتوان در گزارشهاى عبد الرزاق سفير شاهرخ در سال 845 / 2 - 1441 و افانسى نيكيتين تاجر روسى يك نسل بعد پيدا كرد . طبق نوشته عبد الرزاق بندر هرمز هنوز « تجارت اقليم » را به سمت خود مىكشيد . « و تجار اقاليم سبعه از مصر و شام و روم و آذربايجان و عراق عرب و عجم و ممالك فارس و خراسان و ماوراءالنهر و تركستان و مملكت دشت قپچاق و نواحى قلماق و تمام بلاد مشرق و چين و ماچين و خان باليق روى توجه به آن بندر دارند . و مردم دريابار از حدود چين و جاوه و بنگاله و سيلان و شهرهاى زير باد تناصرى و سقوطره و شهرنو و جزاير ويوه محل تا ديار بليبار و حبش و زنگبار و بندرهاى بيجانگر و گلبرگه و گجرات و كنبات و سواحل برّ عرب تا عدن و جدّه و ينبوع نفايس و ظرايف كه ماه و آفتاب و فيض سحاب آن را آب و تاب داده و بر روى دريا توان آورد به آن بلده آرند . و مسافران عالم از هرجا آيند . هم نقد دهند و هم معاوضه كنند « 2 » . » در اينجا البته اشاره‌هايى هم به قرار و قواعد اعتبارى دادوستد شده كه ابن بطوطه پيشتر بدان اشاره داشت و اين قرار و قواعد از طريق روابط خانوادگى هم صورت مىگرفت . عبد الرزاق درباره ساكنان بندر هرمز مىنويسد كه « اصحاب اديان مختلفه بل كفار در آن شهر بسيارند و بيرون از عدل با هيچ آفريده معامله ندارند . و مردم آن بلده را تملق عراقيان و تعمّق هنديان باشد . » او همچنين برامن و آباد بودن كاليكوت اشاره كرده كه قرينه هرمز است و مردمى از هرمز و نيز از اهالى خراسان در بيجانگر مقيم هستند . شمارى از ايرانيان در دكن به كار مشغول‌اند . نيكيتين نيز بر وجود ايرانيان در هند اشاره كرده و پا را فراتر گذاشته و اظهار داشته كه « حكام و اشراف سرزمين هند همه خراسانى هستند » . نيكيتين بر تجارت وسيعى كه بين ايران و هند از طريق دريا صورت مىگرفت بويژه در بندر دينبول سند اشاره كرده است . او نيز به نقش تجارى بندر هرمز تأكيد\r\n\r\n\r\n","description":"","footnote":"\r\n( 1 ) - ماهوان ،  The Overall Survey of Ocean s Shores  ، ترجمه به انگليسى از جى . و . گ . مايلز ( كمبريج ، 1970 م . ) ، صص 165 ، 167 .\r\n( 2 ) - ميجر ،  India in The Fifteenth Century  ، بخش اول ، صص 7 - 5 .\r\n","page_name":" 204 ","page_number":204},
  {"content":"\r\n\r\nورزيده كه « انبار وسيع كالاهاى كل عالم است ؛ در اينجا مىتوان از هر نوع انسان و كالا پيدا كرد و هر چيزى كه در روى زمين توليد مىشود در هرمز وجود دارد . ولى حقوق گمركى بالاست و از هر چيزى عشر دريافت مىشود « 1 » . » سياحان ديگر چون نيكولودوكونتى هم تجارت وسيع دريايى بين ايران و هند را تأييد كرده‌اند . كونتى بر رفاقت خود با شمارى از تاجران ايرانى در سال 1440 م .\r\nاشاره مىكند و كاليكوت را « يكى از مهمترين مراكز تجمع ايرانيان » مىداند . درست پنجاه سال بعد ، هيرونيمودى سانتواستفانو  ( Hieronimo di Santo Stefano )  ونيزى ديگر ، پس از مسافرت از قاهره به هند و گذراندن ماجراهايى ، از طريق كامباى به هرمز كه در آنجا با شمارى از بازرگانان اسكندرى و دمشقى طرح دوستى ريخت ، به مملكتش برگشت . و سپس با كمك اين بازرگانان از راه شيراز ، اصفهان ، سلطانيه و تبريز به حلب رفت . او به وجود بازرگانان ارمنى در هرمز اشاره مىكند .\r\nيك ونيزى ديگر اظهار مىدارد كه « بازرگانانى كه از هند به ايران و يا از ايران به هند سفر مىكنند ، همه به اين بندر وارد مىشوند « 2 » . » همه اين افراد به گرماى سوزان و آب شور هرمز تأكيد كرده‌اند .\r\nبعيد نيست كه تجارت دريايى ايران با هند به طور اخص و با شرق به طور اعم از نظر تنوع در دهه پسين قرن پانزدهم ميلادى به اوج خود رسيده باشد . در اين زمان عثمانيان هنوز سلطه‌اى بر مصر و روابط تركان و ايران نداشتند تا تجارت جنوب را در حد و حجم وسيعى تحت سيطره خود بگيرند و سلطه مغولان در هند نيز به آن درجه از تأثير نرسيده بود و پرتقاليها هم در خليج فارس جايگزين نشده بودند تا الگوى تجارى آسيا را برهم زنند . تا زمان شاه عباس دوم و تا يك قرن و نيم بعد ، تجارت دريايى در حد و حجم عالى خود قرار داشت و پس از آن ايرانيان مجبور شدند نه فقط به بازرگانان هندى بلكه با جوامع تجارى توانمند ارمنى نيز - كه خود را وارد مركز اصلى تجارت كرده بودند - و همچنين با كمپانيهاى هلندى و انگليسى هند شرقى سهيم شوند .\r\nپرتغاليها ساكنان خوش‌لباس و سرزندهء هرمز را از اين نظر كه فعاليتهاى تجارىشان را به خدمت زندگى خود و نفع خويش گرفته‌اند ، تحسين و تمجيد كرده‌اند . دوارته باربوسا  Duarte ) ( Brbosa  به توصيف اين جزيره در اوايل قرن شانزدهم كه دوره وسعت و رشد آن بوده ، پرداخته است : « دراين شهر تجار دولتمند زياد و شمارى عظيم از كشتىهاى بزرگ موجود است . داراى لنگرگاه خوبى است كه انواع كالاها در آن تخليه مىشود ، كالاهايى كه از سرزمينهاى مختلف وارد آنجا مىگردد ، از اينجا و از طريق بنادر متعدد به هند صادر مىشود . آنان انواع مختلف ادويه از قبيل فلفل ، ميخك ، زنجبيل ، هل ، عود هندى ، چوب صندل ، چوب سرخ ، هليله ، تمر هندى ،\r\n\r\n\r\n","description":"","footnote":"\r\n( 1 ) - همان منبع ، بخش 3 ، ص 19 .\r\n( 2 ) - مسافرت به تانا و ايران ، ص 79 .\r\n","page_name":" 205 ","page_number":205},
  {"content":"\r\n\r\nزعفران ، نيل ، موم ، آهن ، شكر ، برنج ( در حجم عظيم ) ، نارگيل و حجم زيادى از احجار كريمه ، چينى ، حسن لبه را صادر مىكنند و پول هنگفتى به جيب مىزنند . هرمزيها مقدار زيادى از پارچه‌ها و جامه‌هاى كامبايا ، چاول و دابول دارند و از بنگاله سينبافو  ( Synbafo )  - كه نوعى پارچه پنبه‌اى نازك است - و برايشان بسيار ارزشمند است و به منظور توليد دستار و پيراهن مورد نيازشان به كار مىرود ، وارد مىكنند . اين بازرگانان از عدن ، مس ، جيوه ، شنگرف ، گلاب ، پارچه‌هاى زربفت ، تافته و شالهاى معمولى به هرمز مىآورند و از سرزمينهاى شيخ اسماعيل مقدار زيادى ابريشم ، مشك عنبر و ريوند بابل وارد مىسازند . آنان همچنين از بارم و جلفار مرواريدهاى ريز و درشت و از شهرهاى عربستان شمار زيادى اسب مىآورند و به هند مىبرند و ساليانه در هر بار يك صد تا دويست رأس اسب به هند صادر مىكنند و هر رأس از اين اسبان - چه خوب و چه بد - در هند تا سه چهارصد كرو سادوس - براساس نياز بدانها - ارزش دارد . در كشتيهايى كه با آنها اسبان را حمل مىكنند مقدار گزافى خرما ، كشمش ، نمك و گوگرد و مرواريدهاى ريز نيز بار مىكنند كه مسلمانان هندى نارسينگوا علاقه زيادى بدانها دارند « 1 » . »\r\nتشكيلات و اداره امور تجارى نيز دقيق و اقناع‌كننده بود و بر خلاف نيازى كه به صدور انواع لوازم روزانه وجود داشت « همهء جاها و اماكن سرباز و وسيع هميشه مملو از انواع غذا و چوب - كه باز از خارج وارد مىشد - به مقدار زياد بود و هر چيزى با توزين و با نرخ ثابت و با ترازوهاى دقيق فروخته مىشد ؛ و هر كسى كه در توزين تقلب مىكرد و يا از نرخهاى ثابت سرباز مىزد به شدت مورد مؤاخذه قرار مىگرفت . » جمع‌آورى عوارض با دقت تنظيم شده بود چون « اين شاه حكام و محصلان درآمد و عوائد را در جاهاى مختلف ايران و عربستان و جزايرى كه تحت نفوذ سلطنت اوست ، خودش انتخاب كرده است . » چنين مىنمايد كه بدون تعيين حدود صادرات پول كافى حاصل مىشد بدون اينكه از ارزش آن كاسته شود . چنانچه دوارته باربوسا مىگويد ضرب سكه‌هاى طلايى - با همه رواج محدود آن - وجود داشت امّا سكه‌هاى مخصوص نقره‌اى به نام لارى  ( Laris )  همانند پشيزهاى نازك در اينجا ضرب مىشد . باربوسا بار ديگر اظهار مىدارد كه « اين سكه‌هاى زرين و سيمين به قدرى زياد است كه كشتيهايى كه با كالا وارد اين شهر مىشوند پس از فروش كالاها و خريد اسبها ، اين سكه‌ها را با خود به هند مىبرند چون در آنجا ارزش زيادى دارد . » پذيرش سكه‌هاى لارى بر سهولت تجارت مىافزود . باربوسا همچنين به روابطى كه با ديبول وجود داشت اشاره مىكند و اينكه اسبانى از هرمز بدانجا وارد مىشود ؛ گوآ « لنگرگاهى عالى\r\n\r\n\r\n","description":"","footnote":"\r\n( 1 ) - باربوسا ، جلد 1 ، صص 5 - 93 .\r\n","page_name":" 206 ","page_number":206},
  {"content":"\r\n\r\nداشت و تجارت عظيم ، و كشتيهاى مسلمانان هندى ، از مكه ، شهر عدن ، هرمز ، كامبايا و مالابار » بدانجا وارد مىشدند و به خريد و فروش اسب مىپرداختند و « تجار هرمزى در كشتيهاى خود بارهاى برنج ( به ميزان هنگفت ) ، شكر ، آهن ، فلفل ، زنجبيل ، و انواع ديگر ادويه و مواد مخدر داشتند كه وارد اين بندر مىكردند « 1 » . » مقدار زيادى برنج از ساحل غربى هند در باتيكالا ( بهاتكال ) و نيز شكر وارد مىشد و با اسب و مرواريد مبادله مىگشت . همين اجناس نيز در بالكانور با مس و نارگيل و شيره و قند معاوضه مىگشت .\r\nسياحان ديگرى نيز در همان زمان نظير تومه پيرس  ( Tome Pires )  و لودويكودى وارتما  ( Ludovico di Varthema )  گزارش دوارته باربوسا را تأييد كرده‌اند . وارتما درباره ميزان تجارت بنگال گزارش مىدهد كه « سالانه پنجاه كشتى حامل پنبه و پارچه‌هاى ابريشمى در آنجا بارگيرى مىكنند و اين پارچه‌ها به تركيه ، سوريه ، ايران ، شبه جزيره عربستان ، اتيوپى و سرتاسر هند مىرود « 2 » . » وارتما همچون تومه پيرس اظهار مىدارد كه در پگو  ( Pegu )  بزرگترين مركز گملاك  ( gumlac )  تجار و بازرگانان ايرانى وجود داشتند . احتمال دارد كه مقدار زيادى از كوزه‌هاى زيتونى رنگ با نقشمايه‌هاى برجسته اژدهاى چينى به اينجا صادر مىشده تا براى حمل آب مقدس گنگ به بازرگانان هندى مقيم ايران فروخته شود . تومه پيرس از وجود ايرانيان و ارمنيان در مالاكا صحبت مىكند . وارتما توصيف شايان توجهى از نقش مهم دلالان محلى در دادوستدهاى كاليكوت ارائه مىدهد كه به احتمال در جاهاى ديگر نيز بوده‌اند . دلالان و صرافان در سازمانبندى تجارت نقش بسيار مهمى داشته‌اند .\r\nترديدى نيست كه در تجارت راههاى دريايى نظام منسجمى برقرار بوده است . مسلم است كه دين و زبان مشترك در ميان بازرگانان و تجار در نتيجه توسعه و گسترش اسلام در قرنهاى پيش ، تسهيلاتى در امر تجارت ايجاد مىكرده است ولى حمايت و تشويق شاهان و توليدكنندگان را براى كسب درآمد و خريد نيز نبايد فراموش كرد . اصولا بازرگانان جسور و نترس بودند ، چون انواع خطرها و ناآراميها در سفرها نهفته بود و بادهاى موسمى هم مزيد بر علت مىشد . كشتيها به غير از كشتيهاى بزرگ چينى و گالىهاى پرتقاليها ، همه در معرض آسيب بودند و از ساخت پيچيده‌اى برخوردار نبودند . « و الوارها اغلب با ريسمان به هم متصل شده و بادبانها از حصير نئى و يا پارچه پنبه‌اى بودند . » با اينكه فن دريانوردى با دقت تمام تعليم داده مىشد ، ولى در كشتيهاى بزرگ معمولا نظم زيادى برقرار نبوده و هميشه ترس از دزدان دريايى در آب‌هاى درياها و راهزنان در سواحل نامطمئن و واهمه از كشتىشكستگى و از دست دادن كالاها و جاماندن از سفر و يا قحطى و\r\n\r\n\r\n","description":"","footnote":"\r\n( 1 ) - همان منبع ، صص 165 ، 8 - 175 .\r\n( 2 ) - وارتما ، ص 212 .\r\n","page_name":" 207 ","page_number":207},
  {"content":"\r\n\r\nگرسنگى در خلال سفر وجود داشت . سفر از هرمز به كاليكوت سه هفته و يا بيشتر به درازا مىانجاميد و مسافرت از عدن به كاليكوت در شرايط عادى پنج هفته طول مىكشيد .\r\nدر بررسى و ارزيابى نقش ويژه تجارى هرمز از قرن هشتم / چهاردهم تا دهم / شانزدهم در تاريخ ايران ، بايد ماهيت التقاطى و تركيبى تجارت و روابط تجار و بازرگانان مقيم خليج فارس را در هردو سمت در نظر گرفت . دوارته باربوسا مىنويسد كه « بازرگانان اين جزيره مركب از ايرانيان و اعراب هستند » و تمام نواحى خليج فارس و مناطق ساحلى عربستان را كه كمابيش با حكومت هرمز در ارتباط بودند - گرچه نه به صورت كامل - بلكه جزءبه‌جزء مىنگارد . تجارت اينجا ماهيت جهانى داشت ولى خود حكومت هرمز مستقل و خودكفا بود و بخشى از تشكيلات ديوانى امپراتورى ايران به حساب مىآمد . در اين ميان تلاشى كه اين ناحيه را متبوع سلسله‌هاى جنوب ايران سازد وجود نداشت چون نه وسيله آن در اختيار بود و نه قدرت ضميمه آن ؛ ولى از تجارتى كه در اين منطقه وجود داشت كمال استفاده را مىبردند . صفويان درصدد برآمدند تا اين وضع را تغيير داده و حكومت هرمز را ضميمه خود سازند و براى اخذ عوارض سالانه مأمورانى گسيل دارند . خواجه عطار وزير حكومت هرمز در مقابل ادعاهاى صفويان و نيز تهديدهاى پرتقاليان ايستادگى كرد . شاه اسماعيل پيش از اينكه هرمز به وسيله آلبوكرك تصرف شود ، سفيرى در سال 1510 م . به گوآ فرستاد تا از حاكم گوآ براى تسليم هرمز كمك بگيرد . بعدها به آلبوكرك هم اشاره شد كه تصرف هرمز بايد به وسيله ايرانيان و پرتقاليان صورت گيرد كه اين تقاضا و درخواستهاى ديگر از طرف او رد شد . ادعاهاى ايران در مورد هرمز و حتى عوايد بازرگانى آن با فتح اين جزيره به دست آلبوكرك در سال 1515 م . به مدت يك قرن در بوته تعويق افتاد .\r\n( ج ) نتيجه‌گيرى : بنابراين در روزگار تيموريان و تركمانان فعاليت بازرگانى شديد در سرتاسر ايران برقرار بود . بازرگانان در جامعه خود و در شهرهاى بزرگ - كه محل كارشان بود - و در خرده‌فروشى - كه در بازارها صورت مىگرفت - پايگاه و جايگاه محكم و مطمئنى داشتند . مراكز توليدى يزد ، كاشان ، اصفهان ، شيراز ، كرمان و تبريز كه از شهرهاى بزرگ به شمار مىرفتند ، انواع مختلفى از منسوجات ، سفالينه ، چرم و فلز را براى مصرف محلى و صدور آنها توليد مىكردند .\r\nهنرهاى زيبا شكوفا شده بود ؛ يكى از بازرگانان ونيزى آن روزگار از زيباييهاى دل‌انگيز كاخها و مساجد تبريز صحبت كرده كه « چنان دلربا ساخته شده‌اند كه مرا ياراى توصيف آنها نيست . » بازرگانى و تجارت ترانزيت از چين تا سواحل درياى مديترانه كشيده شده بود و بازرگانان ايرانى در آن سهمى بايسته داشتند و هرمز يكى از مراكز و انبارهاى عالى ترانزيتى به شمار مىرفت .\r\nتجارت و بازرگانى بر خلاف سده‌هاى بعد ، ويژگى و خصيصه چندان ملى نداشت .\r\n\r\n","description":"","footnote":"","page_name":" 208 ","page_number":208},
  {"content":"\r\n\r\n\r\nفصل ششم اوضاع اجتماعى و اقتصاد داخلى « ( * ) »\r\nدر بحث از اوضاع اقتصادى ايران از قرن چهاردهم تا قرن هيجدهم ميلادى ، بهتر آن است كه دو بخش اساسى را جدا از يكديگر مورد توجه قرار دهيم : ( 1 ) اقتصاد روستايى و حومه شهرها ( بالاتر از همه كشاورزى ، تربيت احشام ، شكار ، ماهيگيرى و امور مربوط به معادن ) ؛ ( 2 ) اقتصاد شهرى ( بازرگانى و صنعت ) . پيش از همه به بخش توليد روستايى مىپردازيم كه كشاورزى و تربيت احشام از عناصر مسلط آن بود . اين كار اساس و پايه گسترده‌اى براى تمام فعاليتهاى اقتصادى دوره مورد بحث ما ايجاد مىكند . در پى آن تحول اشكال مختلف و نهادهاى مالكيت ارضى را مورد بررسى قرار مىدهيم و پس از اينها بخشهاى اقتصاد شهرى ( تجارت داخلى و توليدات صناعى ) را ارزيابى مىكنيم و بحث خودمان را با توصيف و تشريحى از نظامهاى مالى و مالياتى به پايان مىبريم .\r\n\r\n1 - اقتصاد روستايى\r\nدر چارچوب توليد ارضى ، بالاتر از همه با دو گروه اجتماعى كاملا متمايز مواجه هستيم . در حالى كه كشاورزان يكجانشين خود را وقف كشاورزى كرده بودند ، تربيت احشام ، پيش از هر چيز در اختيار چادرنشينان و يا نيمه چادرنشينان قرار داشت . اينك به بررسى بعضى از ويژگيهاى\r\n\r\n\r\n","description":"","footnote":"\r\n( * ) اين فصل از كتاب در سال 1972 م . به پايان رسيد . از اين رو امكان استفاده از آثارى كه پس از اين تاريخ منتشر شدند ، فراهم نگشت .\r\n","page_name":" 209 ","page_number":209},
  {"content":"\r\n\r\nشاخص توليد ارضى در دوره مورد بحثمان مىپردازيم .\r\nبا اينكه ايلغار مغول لطمات شديدى به كشاورزى ايران وارد ساخته بود و تأثيرات آن تا قرون متمادى محسوس بود ، ولى سؤالى كه مطرح مىشود اين است كه اين سرزمين چگونه توانست تا پايان دوره صفوى به درجه‌اى از آبادانى و فراوانى دست يابد كه كشاورزى ايران از قرن چهارم / دهم تا قرن ششم / دوازدهم بدان دست يافته بود ؛ گو اينكه در اين ميان استثناهاى منطقه‌اى هم وجود داشت . دلايل اين بهبود و ترميم بالاتر از همه در تباهى امور آبيارى ( كه بعضى از آنها عمر چندين سده‌اى داشتند ) و جنگل‌زدايى و كاهش جمعيت مملكت نهفته بود كه جنگل‌زدايى و كاهش جمعيت از نتايج بلافصل تهاجم مغول به شمار مىرفت . تباهيهاى ديگرى هم از يورشهاى تيمور برخاست . با وجود اين ، در حوالى اواسط سده نهم / پانزدهم و بالاتر از همه در سده يازدهم / هفدهم مقاطعى از بهبود و ترميم اقتصادى چهره نمود .\r\nروستا پايه و ركن توليد زراعى بود . مالكان ، زمينداران و يا مستأجران بر روستاها نظارت و سلطه داشتند ؛ هنگامى كه خود حاكم از مالكان محسوب مىشد يعنى از مالكان اراضى خالصه ، و يا زمانى كه به نحوى از انحاء نظارت ديوانى داشت ، مأموران مالى را به عنوان نماينده خود بر سر روستاييان مىفرستاد . بعدا به اين مسأله بيشتر خواهيم پرداخت .\r\nهمه روستاييان در جامعه روستايى خود از حقوق مساوى برخوردار بودند ؛ هر كدام از آنان در چارچوب روستاى خود ، حق بهره‌گيرى از حصه‌اى زمين ، خانه و كاشانه و استفاده از مراتع عمومى و امور آبيارى روستا را داشتند . حصه زمين معمولا براساس واحد جفت ( جفت گاو ) محاسبه مىشد ؛ يك جفت زمين زمينى بود كه بتوان در آن با يك جفت گاو كشاورزى كرد و قاعده بر اين بود كه هر روستايى داراى يك جفت زمين باشد . در اين شرايط عموم بر آن بودند تا همه جفتهاى يك روستا ، در حد ممكن از نظر ميزان محصول حاصله در يك رديف و مساوى باشند . در بعضى موارد به منظور نيل به يك چنين دستاوردى در بين روستاييان ، جفتها از يك دوره چند ساله بار ديگر افراز مىشد .\r\nيكى ديگر از روشهاى معمول و ممكن دستيابى به سهم مساوى بين روستاييان افراز ميزان ثابت آب بود ؛ دراين مورد يكى از مأموران موظف روستا به نام ميراب مأمور مىشد تا حصه و سهم هر روستايى را به ميزان نياز او از امور آبيارى مشخص و معين سازد .\r\nخود روستايى ، مستأجر مالك خود به حساب مىآمد . در همه موارد ، زمين زير كشت و نيز ابزار و وسايل كار ، چهارپا براى شخم ، آب و جريان امور آبيارى كه ساخت و اصلاح آن هزينه زيادى برمىداشت از آن مالك بود . البته نيروى كار را روستاييان تأمين مىكردند .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nبراى تطابق اين شرايط با توليد كشاورزى ، محصول برداشتى روستا در يك زمان معين بين ارباب و رعيت ( مستأجر ) بر طبق شرايط « قرارداد اجاره‌بها » ( بهره مالكانه ) تقسيم مىشد . مثلا اگر مالك زمين را از نظر شخم و چهارپايان و نيز آبيارى و بذر تأمين مىكرد ، روستاييان صرفا كارگران او به حساب مىآمدند كه در اين امر به او يارى رسانده‌اند ؛ پس مىبايد فقط به يك پنجم ( خمس ) محصول راضى باشند . اين كار البته در روستاهايى معمول بود كه مزارع زير كشت مستقيم داشتند . در مورد باغات ميوه ، تاكستانها و جاليزهاى حومه شهرها كه آبيارى آنها از طريق مجارى طبيعى صورت مىگرفت و احتياجى به بهره‌گيرى از قنات نبود ، درصد متفاوتى معمول بود : در اينجا روستاييان از يك سوم تا نصف محصول را صاحب مىشدند . در هر صورت روستاييان - يا به اصطلاح رعايا يعنى « رمه تحت حمايت » ( تحت حمايت مالك و نمايندگان او ) - طبقه‌اى خاص خود تشكيل مىدادند . آنان از دوره آل جلاير به بعد هرچه بيشتر وابسته به زمين شدند و بدون تأييد رسمى حق ترك منطقه روستايى خود را نداشتند ؛ چنان‌كه اين مسأله در فرمانى از شاه صفى كه در ربيع الاول 1041 / سپتامبر - اكتبر 1631 صادر شده و در آن بازگشت روستاييان سيستان به روستايشان تصريح گشته ، آمده است ، آنها در يكى از تهاجمات ازبكان به مناطق مختلف خراسان فرار كرده بودند « 1 » . با اينكه در قرنهاى پيش مالك نقش ميانجى بين جامعه روستايى و ديوانسالارى را برعهده داشت و لزوما پشتيبان روستاييان به حساب مىآمد ، امّا اين وضعيت پس از دوره ايلخانان به هم خورد : از قرن هشتم / چهاردهم تا قرن دهم / هيجدهم به طور مكرر با اين گرايش در بين مالكان و صاحبان اراضى مواجه هستيم كه در پى كسب قدرت و اقتدار بيشترى بودند . به طور كلى روستاييان با مالكان خود و نمايندگان آنان كمتر تماس داشتند ؛ اكثر اربابان در شهرها ، حتى شهرهاى دوردست زندگى مىكردند و لذا يكى از ويژگيهاى زندگى روستاييان ، بخصوص آنانى كه از شهرها بسيار دور بودند ، دورى و جدايى از زندگى شهرى بود . سالها مىآمد و مىرفت و زندگى روزمره روستا ، كاملا در قلمرو جامعه روستاييان بىهيچ تغييرى ادامه مىيافت . خود روستاييان سيورسات روزمره خويش را تهيه و تدارك مىديدند و يا اينكه اربابان اين مواد زندگى را از هر نوع برايشان فراهم مىساختند و در ازاى آن سهم محصول خود را بالا مىبردند . اين مسأله اهميت اساسى و بنيادى داشت ، چون به روشنى نشان مىدهد كه بازرگانى بيشتر محدود به بخش اقتصاد شهرى بوده و يا فقط روستايى را دربرمىگرفته است كه در جوار شهرها قرار داشتند . اين\r\n\r\n\r\n","description":"","footnote":"\r\n( 1 ) - حسين داودى ، « اسناد خاندان كلانترى سيستان » ، بررسيهاى تاريخى ، سال چهارم ( 1348 ش . ) ، شماره‌هاى 6 - 5 ، ص 9 به بعد ، ( سند شماره 5 ) ؛ و نيز نگاه كنيد به پطروشفسكى ، كشاورزى ، جلد 2 ، صص 90 - 186 .\r\n","page_name":" 211 ","page_number":211},
  {"content":"\r\n\r\nنوع روستاها انواع ميوه و صيفىجات شهرها را تأمين مىكردند . رفاه نسبى روستاييانى كه در اين منطقه زندگى مىكردند به هيچ‌وجه از مشخصه‌هاى ساكنان روستاهاى دوردست نبود . تنها تماس آنان با دنياى خارج زمانى بود كه با محصّلان ماليات و يا نمايندگان ارباب كه براى كسب سهم محصول آمده بودند ، روبرو مىشدند . بايد اشاره كرد كه اين شرايط به طور مطلق با دوره مورد بحث ما تطابق ندارد .\r\nدر اينجا اگر مهمترين توليدات كشاورزى را در نظر بگيريم ، جالب توجه خواهد بود ؛ از ايام متقدم و متأخر ، مهمترين غلات گندم و جو بودند كه از جو براى علوفه هم استفاده مىشد . در مناطق ساحلى درياى مازندران برنجكارى در رأس امور قرار داشت ؛ برنجكارى به ميزان محدودى هم در منطقه اصفهان رايج بود . نيشكر از زمان ساسانيان در خوزستان به عمل مىآمد .\r\nكشت درختان ميوه فقط محدود به كشتزارهاى حومه شهرها نبود ؛ ولى نيازمند وسايل مطلوب آبيارى بود . در آن روزگار ميوه‌هايى به عمل مىآمد كه اساسا امروزه به عمل مىآيد . پنبه‌كارى و پرورش كرم ابريشم در اكثر نواحى متداول بود و پرورش كرم ابريشم بيشتر در اطراف يزد ، خراسان و گيلان - بيشتر سواحل درياى مازندران - صورت مىگرفت . تهيه شراب هم غيرمعمول نبود و بيشتر در جوار خود تاكستانها انجام مىشد . البته جاى تعجب نبود كه ارمنيان و گرجيان ( مسيحى ) دراين نوع تجارت فعاليت داشته باشند . زعفران - كه خواهان زيادى داشت - بيشتر در خراسان به عمل مىآمد . در مناطقى كه از يخبندان زمستانى به دور بودند ، انجير و نيز خرما توليد مىشد . در نواحى مختلف خوزستان و در ايالت كرمان و در سواحل درياى مازندران نخلستانهاى وسيعى وجود داشت . زيتون و مركبات در مناطقى حاصل مىشد كه داراى آب‌وهواى مناسبى بودند ؛ ليمو نيز بخصوص در مناطق حاصلخيز خليج فارس با پرتقاليان يعنى در قرون يازدهم / هفدهم و دوازدهم / هيجدهم افزايش يافت ؛ ولى ميزان توليد آن به اندازه توليد امروزى نبود . كشت خشخاش ( براى توليد ترياك ) و شاهدانه در همه مناطق متداول بود .\r\nچنان‌كه در بالا اشاره رفت . آبيارى در ايران از عوامل حساس و حياتى براى انواع كشاورزى بود . فنون آبيارى زير در قرن يازدهم / هفدهم متداول بود : ( 1 ) آبيارى سطحى به وسيله آب چشمه‌ها و رودخانه‌ها ؛ ( 2 ) آبيارى « زيرزمينى » به وسيله چاههايى كه از آبهاى زيرزمين تغذيه مىشد و ( 3 ) آبيارى به وسيله قنات ( يا كاريز ) يعنى كانالهاى زيرزمينى كه ساخت‌وساز آن پرهزينه بود و آبهاى زيرزمينى را به سطح زمين هدايت مىكرد . اين شيوه پيش از قرن هشتم / دوازدهم نيز\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nمتداول بود و امروزه هم رواج دارد « 1 » . باغها و كشتزارها نسبت به انواع ديگر كشاورزى به تهيه و تدارك آب نيازمند بود . از اين رو اين نوع كشت بيشتر در جاهايى صورت مىگرفت كه آبهاى روى زمينى از طريق رودخانه‌ها در دسترس بود . در ايالات خالصه سده 11 / 17 آب در انحصار حاكم قرار داشت و همو بود كه آن را به صاحبان اراضى و دهقانان اجاره مىداد . لذا گفته شده كه مثلا سدبند امير در فارس كه تاريخ آن به زمان آل بويه برمىگردد ، سالانه حدود هزار تومان براى خزانه سلطنتى مداخل داشت « 2 » . ارباب در نواحى ديگر نيز با شيوه‌هاى مشابه و در يك زمان خاص در خصوص آب و امور آبيارى از حقوق ويژه مالكانه برخوردار بود . لازم به تأكيد نيست كه مسأله آبيارى در ايالات مرطوب شمال ايران ماهيت كاملا متفاوت داشت .\r\nعمليات كشاورزى به‌دليل گستره محدود سيستمهاى آبيارى ، هميشه به نواحى زراعى ويژه‌اى اختصاص يافته بود ؛ براى همين لازم بود به زمينهاى سست و ضعيف به طور مرتب كود داده شود .\r\nدر اكثر مواقع از پهن چهارپايانى چون الاغ ، گاو ، شتر و گوسفند براى كود دادن استفاده مىشد ؛ فضولات انسانى نيز براى بارورى زمين بسيار به كار مىرفت . از اين رو روستاييان محلى به بازار رهسپار مىشدند ، چاه مستراح خانه‌هاى شهرى را به طور منظم تخليه مىكردند و از آنها براى مزارع و باغهايشان استفاده مىنمودند . به طور كلى روستاييان همه زباله شهرها را جمع مىكردند ( هنوز هم اين كار ادامه دارد ) و براى بارورى زمينهايشان به كار مىبردند « 3 » . از پهن گاو و شتر نيز براى سوخت بهره مىگرفتند . معمولا بقاياى ديوارهاى فروريخته گلى را نيز با كاه و سبوس ورآمده مخلوط مىكردند و مواد شيميايى باارزشى تهيه مىنمودند . فضله كبوتر نيز از كودهاى باارزش به حساب مىآمد . حتى امروزه نيز ايجاد كبوترخانه‌ها از ويژگيهاى عجيب حومه اصفهان به شمار مىرود ؛ در هر كدام از آنها بالغ بر ده هزار لانه كبوتر وجود دارد . تاريخ اين بناها كه نمونه‌هاى مشابه آنها را در الفيوم مصر هم مىتوان ديد ، به قرن هفدهم مىرسد . هر روزه مقدار معتنابهى از مواد باارزش از آنها حاصل مىشد ( هنوز هم حاصل مىشود ) . در ايام گذشته دولت براى برپايى يك چنين برجهايى ماليات ثابتى وضع مىكرد « 4 » .\r\nاربابان و روستاييان ثروتمند مقدار زيادى از غلات و حبوبات را براى مدت مديدى ذخيره مىكردند . آنان براى اين منظور از ظرفهاى بزرگ استفاده مىكردند و روى آنها را با كاه و ماسه مىپوشاندند . همچنين عادت بر اين بود كه در زمين حفره‌ها و گودالهاى بزرگ و خشكى به عنوان\r\n\r\n\r\n","description":"","footnote":"\r\n( 1 ) - شاردن ، جلد 4 ، ص 101 . حمد الله مستوفى ، نزهة القلوب ، صص 132 ، 133 ، 144 ، 145 ، 221 و غيره .\r\n( 2 ) - كمپفر ، ص 94 .\r\n( 3 ) - دومان ، ص 233 ؛ شاردن ، جلد 4 ، ص 103 .\r\n( 4 ) - شاردن ، جلد 3 ، صص 7 - 386 .\r\n","page_name":" 213 ","page_number":213},
  {"content":"\r\n\r\nمخزن تعبيه كردند و روى آنها را با ماسه مىپوشاندند . مثلا با اين شيوه سيب را در طول ماه‌هاى سال نگهميداشتند . روستاييان معمولا محصول زراعى و بذر خود را دفن مىكردند تا از چشم محصل مالياتى ، راهزنان و يا ايلات غارتگر دور باشد .\r\nدر اينجا چند كلمه هم راجع به آسياها و عمل آسياب كردن صحبت مىكنيم . در اكثر مناطق آسياهايى وجود داشتند ؛ با اين همه اين آسياها به بخش توليدى روستايى تعلق نداشتند ، چون بيشتر محصولات آنان ( بلغور و آرد بخصوص آرد غلات و روغنها در مورد آسياهاى روغن‌كشى ) براى مشتريان شهرى توليد مىشد . روستاييان بلغور مورد نياز شخصىشان را عموما خودشان تدارك مىديدند . از نظر فنى و فناورى دو نوع آسياى عمده وجود داشت : آسياهايى كه به وسيله چهارپايان كار مىكرد و آسياهاى آبى ( به موازات آبراهها ) . به احتمال جريان افزايش شمار آسياهاى آبى تند بوده است ؛ اين آسياها در قرن هفدهم كاربرد عمومى داشت . گفته شده كه در بعضى از مناطق ايران ازجمله خراسان آسياهاى بادى نيز وجود داشت « 1 » .\r\nروستاييان يكجانشين تا اندازه‌اى به تربيت احشام مىپرداختند كه بيشتر براى پرورش چهارپايان و بر طرف كردن نسبى نيازشان به گوشت بود . ماكيان ( مرغ و خروس و كبوتر و در مناطق خزر اردك ) در جوار شهرها پرورش داده مىشد و هدف از آن فروش در بازارهاى محلى بود .\r\nپرورش‌دهندگان احشام كه چادرنشين بودند و رمه‌ها و گله‌هاى عمده‌اى داشتند ( بيشتر گوسفند و بز ، شتر و در خوزستان گاوميش ) در همه‌جا نياز مردم به گوشت را بر طرف مىكردند . در ايران پيش از ورود تركان و مغولان به اين سرزمين ، ايلاتى وجود داشتند - اكراد ، بختياريها ، الوار ، بلوچها ( همه از نژاد ايرانى ) اعراب بدوى ( يعنى بنوكعب ) در خوزستان ( « عربستان » ) . ايلات ترك‌نژاد در دوره مورد بحث ما بر همه‌جا مسلط بودند و بيشترين تعداد را داشتند . از اينها گذشته ، از نظر نژادى ايلات ناهمگون و گوناگون بودند و در دوره ايلخانان تحت رهبرى سپاهيان مغولى رشد زيادى يافتند ؛ اينان احتمالا در جريان تركى گردانيدن درازمدت سده‌هاى هشتم / چهاردهم و نهم / پانزدهم مستحيل شدند . هر ايلى براى خود مراتع مشخص و وسيعى داشت كه مركب از مراتع تابستانى ( ييلاق ) و مراتع زمستانى ( قشلاق ) بود و به فاصله زيادى از يكديگر قرار داشتند . مراتع تابستانى در مناطق مرتفع و مراتع زمستانى معمولا در نواحى پست و كم‌ارتفاع قرار داشت . ايلات به تيره‌ها و به كلانها تقسيم مىشدند ؛ كوچكترين واحد يك ايل ، خانوار بود كه از چندين چادر ( به تركى اوبه )\r\n\r\n\r\n","description":"","footnote":"\r\n( 1 ) - پطروشفسكى ، كشاورزى ، جلد 1 ، ص 263 به بعد ؛ دومان ، ص 243 .\r\n","page_name":" 214 ","page_number":214},
  {"content":"\r\n\r\nتشكيل مىشد . به كل منطقه چراگاه ايل يورت اطلاق مىگشت « 1 » . اعضاى طبقه اشراف ايل كه در رأس آن ايل قرار داشت ، قدرت عاليه را بر يورت اعمال مىكرد . از آنجا كه رمه‌ها و گله‌ها ثروت عمومى ايل مربوط محسوب مىشدند ، لذا به وسيله رهبران ايل اداره مىگشت و تصميمات آنان به دليل مقام و منزلتشان ، عموما مورد پذيرش قرار مىگرفت . انضباط شديدى كه در استخوانبندى ايل اعمال مىشد ، در پيوند با اين واقعيت بود كه ايلات چادرنشين ترك‌نژاد تا روزگار شاه عباس اول و تا حدود اندكى بعد از آن ، يك واحد نظامى به حساب مىآمدند و سلسله مراتب ايلى ، عموما با سلسله مراتب نظامى تطابق داشت . پيشتر ذكر شد كه ايلات با تهيه و تدارك گوشت مورد نياز مردم سروكار داشتند . آنان در كنار اين كار ، پشم و پوست ( كه قسمتى از آن دباغى شده بود ) و محصولات لبنى از هر نوع را نيز توليد مىكردند . ايلات در چادر زندگى مىكردند و از آنجا كه تا به روزگار ما در شمال شرقى ايران از چادر نمدى مغولى ( معروف به يورت ) استفاده مىشد ، لذا نوعى از آن به نام « چادر سياه » در ارتفاعات مركزى و غرب ايران از دوران مغولان به بعد ، بهره‌بردارى عمومى پيدا كرده بود . يك چادر سياه مركب از قطعات بريدهء خاص و تابيده از پشم بز بود . اين پشم از مواد بسيار عالى گرمازا محسوب مىشد و چادرهايى كه از آن درست مىشد حمل‌ونقل ساده‌ترى نسبت به چادرهاى بزرگ و حجيم داشت . گله‌داران و شبانان در منطقه خوزستان كلبه‌هايى از نى براى خود برپا مىداشتند كه بسرعت ايجاد مىشد . يكى از هدفهاى اقتصادى چادرنشينان دامدار ، توسعه و گسترش احشامشان بود ؛ باوجوداين شايان يادآورى است كه مصرف روزانه آنان براى رفع احتياجات خودشان و تسليم مواد توليدى رمه به دولت يا دربار و بالاتر از همه به سركردگان ايل و رهبر آن از افزايش سالانه‌شان مىكاست . معامله در سطح وسيعتر فقط رهبران ايلات و يا فرودستانشان انجام مىدادند ؛ آنان منافع زيادى هم به جيب مىزدند .\r\nرهبران ايلات هرچه بيشتر در شهرها مقيم مىشدند و بخصوص در ايام صلح و آرامش و بويژه هنگامى كه وظايف ديوانى برعهده مىگرفتند مثل حكام قزلباش ، شهرها را اقامتگاه خود قرار مىدادند . از اين رو آنان به تدريج با شيوه زندگى ايلمردان همقطار خود بيگانه مىشدند ، امّا نه بدان مايه كه خطر از دست دادن قدرت مطلقه خود را به جان بخرند . البته اين مسائل صرفا شرايط موجود در بين جامعه رهبران ايلات و اربابان سنتى نبود . چنان‌كه بعدا متوجه خواهيم شد رؤساى ايلات در خلال سده‌هاى چهارده ، پانزده و شانزدهم ميلادى ، اغلب از مالكان عمده و صاحبان املاك بزرگ\r\n\r\n\r\n","description":"","footnote":"\r\n( 1 ) -  TMEN  ، جلد 2 ، ص 132 به بعد ( يادداشت 572 ) . پطروشفسكى ، كشاورزى ، جلد 2 ، ص 77 . در مورد يورت در زمان تيمور نگاه كنيد به : لمبتن ، مالك و زارع در ايران ، ص 100 .\r\n","page_name":" 215 ","page_number":215},
  {"content":"\r\n\r\nبودند و لذا دو كردوكار اجتماعى با يكديگر تركيب يافته بود .\r\nشكار و ماهيگيرى معمولا از اهميت اقتصادى محدودى برخوردار بود . شكار براى اعيان و اغنياء ورزش به حساب مىآمد ؛ به غيرازاين ، شكار يكى از مشخصه‌هاى حيات صحرانشينى بود .\r\nدر ميان جمعيت اسكان‌يافته ، شكار وسيع و ماهيگيرى فقط در نواحى ساحلى درياى مازندران صورت مىگرفت يعنى جايى كه شكار و ماهى فراوان بود ؛ در آبهاى خليج فارس هم ماهيگيرى انجام مىشد . بهره‌گيرى از ماهى بنا به دلايل روشنى منحصر به نواحى مذكور بود . به طور كلى مصرف ماهى و شكار ( بخصوص غزال ، بز كوهى ، و پرندگان شكارى ) در ميان ساكنان شهرى داخل فلات ايران رواج نداشت و بجز در دربار و در بين خانواده‌هاى ثروتمند كه اين مسائل را نوعى تفريح به حساب مىآوردند . شاه عباس اول از شكار لذت خاصى مىبرد و از آنها براى پذيرايى از ميهمانان و ملازمان شكارگاه خود استفاده مىكرد « 1 » .\r\nسرانجام بايد چند نكته هم راجع به منابع معدنى صحبت بكنيم . دست كم در قرن هفدهم ، سلطان حقوق سلطنتى را بر معادن ، توليد نمك و صيد مرواريد اعمال كرد . درآمد حاصله از اينها منبع كارآمدى براى عايدات خزانه عامره بود . در ميان محصولات باارزش معدنى ، فيروزه معادن معروف نيشاپور از مرغوبيت خاصى برخوردار بود . شاه بهره‌گيرى از اين معادن را گاه‌به‌گاه لغو مىكرد . در خراسان و نيز كرمان مقدار زيادى مس حاصل مىشد ، ولى معادن طلا و نقره ايران در قرن يازدهم / هفدهم چنان به تحليل رفته بود كه ديگر امكان بازدهى نداشتند . همچنين سرب در يزد و كرمان توليد مىشد و استخراج آهن در خراسان . سرانجام در ايران گوگرد ، جيوه و آنتيموان هم به عمل مىآمد « 2 » . معادن غنى نمك ايران نيازهاى داخلى را بر طرف مىكرد ؛ در ناحيه خليج فارس نيز نمكگيرى وسيعى در كار بود و نمك از طريق تبخير به دست مىآمد . سياحان بخصوص در هرمز از يك چنين اعمالى براى نمكگيرى صحبت كرده‌اند « 3 » . در اينجا بايد از معادن نفت و ذخائر آن در منطقه باكو و خوزستان ( شوشتر ) صحبت بكنيم . اغلب اوقات بهره‌بردارى از چاههاى نفت در اختيار اربابان محلى قرار داشت ؛ البته اين چاهها از چاههاى فورانى بودند « 4 » .\r\nدر اينجا بايد از خطراتى نيز صحبت بكنيم كه بخش اعظم جمعيت ايران را در هر سن و سال تهديد مىكرد يعنى مصائب و بلاياى طبيعى از هر نوع . جدىترين و شديدترين بلايا بار نيامدن\r\n\r\n\r\n","description":"","footnote":"\r\n( 1 ) - فلسفى ، زندگانى . . . ، جلد 4 ، ص 25 .\r\n( 2 ) - كمپفر ، ص 94 .\r\n( 3 ) - همان .\r\n L auvrage de seyfi Celebi , historien ottoman du Xvle Siecle \r\n، ترجمه و چاپ ماتوتس ( پاريس ، 1968 م . ) ، صص 3 - 142 .\r\n( 4 ) - كمپفر ، ص 94 . پطروشفسكى ،  « K istorii institu ta Soyurgala »  ، صص 242 به بعد .\r\n","page_name":" 216 ","page_number":216},
  {"content":"\r\n\r\nمحصولات غله‌اى و به دنبال آن رخنمون قحطى بود : و علت اصلى آن فقدان نزولات آسمانى در ماه‌هاى زمستان بود كه بار سنگينى بر گرده جمعيت روستايى تحميل مىكرد . نتايج دوره‌اى از قحط و غلا نه فقط بر روستاييان يكجانشين ، بلكه بر رمه‌بانان و گله‌داران چادرنشين نيز سوء تأثير داشت ؛ اغلب پنج سال و يا بيشتر طول مىكشيد تا گله آسيب‌ديده از قحطى و خشكسالى و فقدان مراتع ، بهبود و ترميم يابد .\r\nدر كناره‌ها و حواشى كوير مركزى ايران منازعات روزمره بر سر آب دست‌به‌دست منازعه با بادهاى ماسه‌اى مىداد كه از هزاران سال پيش اسكانهاى موجود در آن را زير شن و ماسه مدفون مىساخت . براى حفاظت از مزارع و باغات ديوارهايى برپا شده بود و پيشرفت كوير پيوسته خشك شدن چاههاى اصلى و تخريب سيستمهاى آبرسانى را در پى داشت و يا هميشه آنها را در معرض تهديد قرار مىداد .\r\nايران يكى از زلزله‌خيزترين مناطق جهان است ؛ در نتيجه ، زلزله‌هاى خانمان‌براندازى به طور مكرر رخ داده است . در اين مواقع بيشترين آسيب را روستاييانى مىديدند كه در كلبه‌ها و خانه‌هاى سنتى زندگى مىكردند ؛ ليكن در اين نوع مواقع كمتر كسى مىتوانست جان سالم بدر ببرد .\r\nفقدان آب و بهداشت ، امراض و بيماريهاى مسرى را تشديد مىكرد و زندگى افراد را به خطر مىانداخت . اصولا شهرها در برابر بيماريهاى مسرى آسيب‌پذيرتر بودند ، چون شرايط زندگى اجتماعى در مراكز بسيار متراكم اين نوع بيماريها را تشديد مىكرد : به گزارش عبد الرزاق سمرقندى ، بيمارى مسرى طاعون هرات در سال 838 / 1435 نمونه‌اى از اينها برشمرده مىشد . در اين نوع مواقع جمعيت آسيب‌خورده در قرنطينه قرار مىگرفتند تا از بروز بيمارى در شهرهاى ديگر جلوگيرى شود . با اين همه بيماريهايى چون و با ، حصبه ، اسهال خونى و مالاريا در نواحى روستايى بخصوص در گيلان ، خوزستان و مناطق ساحلى خليج فارس هميشه شايع بود ؛ سياحان اروپايى بىدليل ، از اين بيماريها وحشت نداشتند ؛ اين بيماريها براى جمعيت روستايى در هر سنى خطرناك بود .\r\n\r\n2 - نهادها و اشكال گوناگون زميندارى\r\nامكان ارائه تعريف ساده‌اى از همه اشكال زميندارى در دوره مورد بحث دشوار است . در يك كفه ترازو مالكيت خصوصى قرار داشت و در كفه ديگرش تيولها و امتيازات و اراضى اجاره‌اى ؛ و در بين اينها هم تيولهايى وجود داشت كه تا حدودى يادآور « فيف » اروپايى بود و به‌همين خاطر در\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nاين فصل از اين اصطلاح استفاده شد ؛ گو اينكه بايد اشاره كرد كه در تمام نكات با آن تطابق نداشت .\r\nنهادهاى زميندارى پيشين زمان مغولان ، در بين سده‌هاى چهارده و هيجدهم ميلادى تغيير و تحولات گوناگونى را از سر گذراندند . از اينها گذشته مفاهيم و نهادهاى جديدى هم در خلال زمان ظاهر شدند كه بار ديگر در عمل و بسرعت تغيير يافتند و يا در نواحى مختلف ايران اشكال گوناگون متفاوتى به خود گرفتند . مسأله مفاهيم قانونى مالكيت هم كه تصوير گويايى از وضعيت موجود ارائه نمىداد ، تصريح و تصفيه مسأله زميندارى را هرچه بيشتر پيچيده‌تر و بغرنج مىنمود .\r\nدر بررسى زير ، در حد امكان ، سعى خواهد شد تا نهادهاى گوناگون بر پايه تعاريف قانونى آنها بيان گردد و چگونگى عملكرد واقعى و چگونگى توسعه و تحول آنها در خلال زمان و نيز چگونگى ظهور انواع جديدى از مالكيت ارضى توصيف و تشريح شود .\r\nاصولا از زمان عباسيان به بعد انواع زير از مالكيت ارضى موجود بوده است : ( الف ) اراضى ديوانى ؛ ( ب ) املاك خصوصى يا ملك ؛ ( ج ) اراضى وقفى و ( د ) اراضى خاصه ( اراضى خالصه ) « 1 » .\r\nبا اين همه اين طرح آرمانى نمىتواند در دوره مورد بحث ما ، بدون بررسى دقيق كاربرد داشته باشد .\r\nدر طبقه‌بندى « اراضى ديوانى » بخصوص شمار زيادى از نهادهاى شناور وجود داشت كه با آن اراضى ديوانى در اندازه‌هاى كوچك و بزرگ به افراد منتقل مىگرديد . پيش از همه اين معنا را مىشكافيم : همه مناطقى كه عوايد مالياتى آنها در اختيار دولت بود ازجمله اراضى ديوانى به شمار مىرفت و بخشى از اين درآمد در خدمات كشورى و نظامى هزينه مىشد . مراجع قدرت بخصوص از دوره مغول به بعد خود را به جمع‌آورى خراج سنتى ( ماليات ارضى ) محدود نمىكردند بلكه مالياتهاى خاصى را وضع مىكردند . اين عمل با شريعت اسلامى همخوانى نداشت ولى در دوره ايلخانان با ياساى چنگيز خان حالت قانونى پيدا كرد . شمار اين مالياتها و مقدار آنها در ايام و اماكن مختلف فرق مىكرد « 2 » . يكى از اعمال معمولى عمال مالياتى آن زمان ، گردآورى مالياتهاى مربوط در منطقه مورد نظر بود . امّا اين رويه در خلال قرون با واگذارى امتيازات مالى و بهره‌هاى مالكانه صدمه ديد . گسترده‌ترين شكل بهره‌گيرى از ملك و زمين - از ايام آل بويه و بخصوص دوره سلجوقيان به بعد - مركب از انواع مختلف اقطاع بود « 3 » . اين نهاد مبتنى بر رويه‌اى بود كه براساس آن\r\n\r\n\r\n","description":"","footnote":"\r\n( 1 ) - پطروشفسكى ، در  CHI  ، جلد 5 ، ص 515 .\r\n( 2 ) - هينتس ،  « Das Steuerwesen Ostanatoliens »  بويژه ص 191 . مينورسكى ، « آق قويونلوها و اصلاحات ارضى » .\r\nمينورسكى و مينوى ، « نظر نصير الدين طوسى درباره امور مالى » .\r\n( 3 ) - بكر ،  « Steuerpacht »  ، صص 89 به بعد . كاهن ، « تكامل اقطاع » . لمبتن ، مالك و زارع در ايران ، صص 53 به بعد .\r\nپطروشفسكى ، كشاورزى ، جلد 2 ، صص 65 - 45 .\r\n","page_name":" 218 ","page_number":218},
  {"content":"\r\n\r\nمستمرى و حقوق مأموران عاليرتبه و فرماندهان نظامى نقدا پرداخت نمىشد ، بلكه به جاى آن به هر كدام عوايد مالياتى منطقه خاصى را واگذار مىكردند . به سخن ديگر ، اقطاع واگذارى حق گردآورى ماليات به افراد مختلف از طرف دولت بود . در مواردى كه اين رويه بجاى ارائه حقوق عمل مىنمود ، گيرنده اقطاع مىبايد در چارچوب دولت وظايف ديوانى و يا نظامى خود را انجام دهد . از اين رو مقطع نه مىتوانست آن را منتقل سازد و نه اينكه به كسى به ارث بگذارد . امّا اين قيد و شرط بويژه در خصوص اقطاع نظامى در حالت تئورى قانونى باقى ماند . سپاه دولت سلجوقيان بزرگ بر پايه تشكلهاى ايلات چادرنشين ترك‌نژاد بود و در واقع هر واحد ايلى در جاى خود يك واحد نظامى به شمار مىرفت . از آنجا كه مقام رهبر در سلسله مراتب ايلى موروثى بود ، لذا وظايف دولتى او ( به عنوان فرمانده نظامى ) به وارثان او منتقل مىشد و اقطاع مورد نظر هم عملا پايه و اساس مالى چندين نسل از رؤساى ايل مىگرديد . نظام الملك معتقد بود كه اقطاعدار يا مقطع نبايد تماس مستقيم با دهقانان اقطاع خود داشته باشد و مىبايد فقط به جمع‌آورى ماليات و عوارض بسنده كند . ولى اقطاعداران از اواخر قرن ششم / دوازدهم به بعد اقطاع خويش را ملك موروثى خود به حساب آوردند . اگر به اين مسأله توجه بكنيم كه خانواده اقطاعداران ، اقطاع خود را از چندين نسل به دست آورده بودند و خود اقطاعدار نيروهاى نظامى تحت سلطه خود داشت ، به راحتى مىتوانيم دريابيم كه او به چيزى فراتر از مالياتى نظر داشته كه در منطقه تحت قلمرو وى حاصل مىشده است . وى با توسعه دامنه قدرتش در منطقه اقطاعى خويش حقوق شاهى براى خود قائل بوده است . قدرت مركزى ، اگر وجود مىداشت - و نهادهاى قانونى وابسته بدان ، هميشه اين نوع امور را برنمىتافتند . آنها پيش از همه به اين اصل متوسل مىشدند كه اقطاع نوعى ملك واگذارى به شخص در ازاى وظايف اوست . اين اقدام و عمل توجيه مىشد ؛ تا آنجا كه گسترش و تحول نظام اقطاع نظامى در روزگار سلجوقيان بزرگ ، بىترديد ، سهم عمده‌اى در زوال و تباهى دولت آنان داشت . افزون بر اين به احتمال در اين ايام تمايل كمترى به تطابق شناسايى ويژگى موروثى اقطاع و حقوق سلطانى اقطاعدار وجود داشت ، چون اصل شرعى اينكه خليفه و يا سلطان مالك اصلى همه زمينهاست ، هنوز پابرجا بود .\r\nتحول فزاينده اقطاع در دوره مغولان صورت گرفت . عنصر نظامى عشيرتى در روزگار ايلخانان در صحنه‌هاى زندگى در رأس قرار گرفت . پس از اصلاحات ديوانى و اقتصادى غازان خان و وزير او رشيد الدين ، نوعى از اقطاع شكل گرفت كه با اقطاع اصلى مالى هيچ نوع اشتراكى نداشت : اقطاعدار رئيس يك واحد نظامى بر پايه نظام عشيرتى و فرمانده نيرويى از هزار تا ده هزار نفر گرديد . اقطاع او موروثى بود و قدرتش به اندازه‌اى وسعت داشت كه مىتوانست\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nبخشى از اقطاع خود را به گونه تيول‌بخشى به مادونها و يا به سخن ديگر ، منقادسازى فرماندهان ( رهبران مادون ايلات ) واگذار كند . امّا مأموران دولتى هر سال به گيرندگان و صاحبان تيول بخشهاى مختلف سر مىزدند تا مطمئن شوند آنان همه وظايف برخاسته از تيول خودشان را بويژه از نظر خدمات نظامى انجام مىدهند . گيرندهء تيولى كه بىلياقتى و عدم شايستگى از خود نشان مىداد از حق اقطاع خويش محروم مىشد . اين نظام شكل بسيار تحول‌يافته‌اى از اقتدار اميران ( فرماندهان نظامى ، با استنتاج از اصل مذكور و بخصوص منشاء و خاستگاه تركى - مغوليشان ) در نواحى وسيعى از اراضى زير كشت ، شامل جمعيت يكجانشين آن و وابستگى زندگيشان بر اين اراضى بود . فروپاشى دولت ايلخانى و ضعف آتى همه عناصر تشكيلات مركزى بر استقلال اميران در سرتاسر مناطق مملوك افزود . از اقطاع نظامى دوره مغول كه در حد و حجم وسيعى بود ( چنان‌كه به بررسى آن خواهيم پرداخت ) ، در زمان آل جلاير در حوالى قرن هشتم / چهاردهم نهاد جديدى پديد آمد كه بر مقطعان آنان در اراضى زير كشت و جمعيت آن قدرت بىسابقه‌اى بخشيد كه مالكان فقط در قرون اخير تاريخ ايران توانستند بدان دست يابند . اين نوع اقطاع ، سيورغال ناميده مىشد كه بعدا به بررسى آن خواهيم پرداخت .\r\nالبته تحول اقطاع در دوره‌هاى سلجوقى و مغولى موجب نابودى آن - به مفهوم اصيل كلمه - در ميانه قرن هشتم / چهاردهم و يا پس از آن نشد . در ايام سلاله‌هاى متعددى كه در اينجا با آنها سروكار داريم ، بر طبق عادت به مأموران و علما ، عوائد مالياتى برخى از جاها و يا مناطق واگذار مىشد و در ايام صفويان نيز در اين رويه بهبود و اصلاحى صورت گرفت . از آنجا كه بخشى از عوائد مالياتى ( سهام كل ميزان و يا فقط محصول بعضى از منابع مالياتى ) واگذار مىشد و يا از آنجا كه نواحى مورد محاسبه مىبايد داراى حد و حجم متفاوتى مىشد ، لذا اشكال متفاوت اقطاع با يكديگر فرق داشت . از اينها گذشته ، اقطاع تحت الشعاع بعضى از شرايط و مقتضيات قرار مىگرفت .\r\nاز زمان آل جلاير شيوه‌هاى زير از رويه واگذارى اقطاع معمول بود : اول ادرار ؛ واگذارى ادرار به مقطع اين حق را مىداد كه مدعى سهم ثابتى از عوائد خراج منطقه بخصوصى باشد . حق مالكيت او نسبت به مبلغ ثابت اغلب موروثى بود و معمولا از سوى حاكم واگذار مىشد . ادرار اصلا شبيه اقطاع اجاره پيشين بود « 1 » . گاهى گفته شده كه ادرار نه فقط شامل سهام ماليات كشاورزى ، بلكه سهام مالياتى بازرگانى و دارايى ( تمغا ) نيز مىشد . ادرار معيشت شكل غيرموروثى ادرار بود كه فقط در ايام حيات مقطع قابل‌تنفيذ بود . در هردو مورد ، امكان داشت ادرار با حكم حاكم به صورت مقاصه درآيد .\r\n\r\n\r\n","description":"","footnote":"\r\n( 1 ) - لوكه گور ، ص 19 .\r\n","page_name":" 220 ","page_number":220},
  {"content":"\r\n\r\nمقاصه از اين نظر با ادرار فرق داشت كه بر طبق آن سهام مالياتها واگذار نمىشد ، بلكه سهام منظمى از دارايى تفويض مىگرديد ؛ مقاصه نيز نظير ادرار يا مادام العمر ( مقاصه معيشت ) و يا موروثى بود . ماهيت موروثى مقاصه معمولا با اصطلاح ابدى و گاهى سرمدى و يا تلفيقى ازاين‌دو يعنى ابدى و سرمدى مشخص مىشد . به مقاصه موروثى ، اصطلاح مقاصه ادرار نيز اطلاق مىگشت .\r\nمقاصه در بعضى موارد با اقطاع تمليك دوره‌هاى پيشين تطابق داشت « 1 » . با واگذارى مقاصه ، اراضى موردنظر از تمليك ديوان بيرون مىرفت و در مورد مقاصه « ابدى » جز اين بود . چون ديوان مىتوانست از اراضى واگذار شده سود حاصله را دريافت كند . صاحب مقاصه تا اندازه‌اى از معافيت ديوانى برخوردار مىشد ؛ در حكم مقاصه يك رشته از قواعد مراعات مىشد كه در سده‌هاى بعد هم جارى بود نظير « قلم و قدم كوتاه و كشيده دارند » ؛ اين قاعده و فرمول انتقال حقوق ديوانى از مأمور مذكور در سند را به صاحب مقاصه نشان مىداد « 2 » ولى امكان داشت كه فرمول مذكور فقط به محصّلان مالياتى اطلاق شود . مزاياى مقاصه بر ادرار ساده بالاتر از همه اين بود كه صاحب مقاصه نه فقط حقوق مالياتى داشت ، بلكه سهام محصول مالك را نيز به عنوان شريك و يا مالك انحصارى به دست مىآورد . به‌هرحال حقوقى كه از مقاصه ادرار به مالك اختصاص مىيافت شبيه حقوقى بود كه به اقطاع وسيع نظامى تعلق مىگرفت . معيار قطعى به احتمال اندازه و مساحت ناحيه موردنظر بود . اين دو رويه از نظر شكل و صورت پايه و اساسى براى تحول سيورغال گرديد « 3 » .\r\nادرار و مقاصه حتى زمانى كه فقط حالت معيشتى داشتند ، براى صاحب آن منافع زيادى دربرداشتند چون منحصرا به‌منظور پرداخت حقوق و مستمريها به كار مىرفتند . بنابراين مىتوان تصور كرد كه از گيرندگان ادرار و مقاصه به‌دليل واگذارى اين امتياز انتظار خدمات درخور مىرفت ؛ آنان به احتمال از مأموران مبرز و يا نورچشميهاى حاكم و علما بودند . علما و عناصر مذهبى در سده نهم / پانزدهم و نيز در دوره صفويان ، صاحبان سيورغالهاى كوچك و متوسط بودند كه به طور كلى مقاصه شايان توجهى داشتند . از سوى ديگر ، ادرار در ايام بعد به گونه پرداخت حقوق با برات ( به مطالب بعدى رجوع كنيد ) و در قالب مستمرى ادامه يافت و تا زمان قاجاريه تنها رويه پرداخت مستمرى به افراد زبده و شايسته بود . بين ادرار و پرداخت وظيفه نيز در مواردى پيوندها و شباهتهايى وجود داشت و اين مسأله در اواخر دوره صفوى بيشتر مشخص شده است . آنچه از وظيفه شناخته شده ، پرداخت يك مستمرى سالانه و يا واگذارى بعضى از حقوق مالكيت به اعضاى\r\n\r\n\r\n","description":"","footnote":"\r\n( 1 ) - لمبتن ، مالك و زارع ، صص به بعد .\r\n( 2 ) - پطروشفسكى ، كشاورزى ، جلد 2 ، ص 70 منقول در نخجوانى ، دستور الكاتب .\r\n( 3 ) - همان منبع ، صص 72 - 66 .\r\n","page_name":" 221 ","page_number":221},
  {"content":"\r\n\r\nطبقه مذهبى بود ؛ معمولا اراضى وقفى پايه و اساس يك وظيفه را شكل مىداد و بعدا در بحث راجع به اراضى وقفى بدان خواهيم پرداخت . مستمريهاى وظيفه مىتوانست خارج از درآمدهاى مالياتى اراضى ديوانى پرداخت شود و در اين مورد شكل ادرار را به خود مىگرفت ولى تعيين يك وظيفه هر سال تجديد مىشد « 1 » . يك چنين وضعيتى در مورد يك ساله ( يا به طور كامل ، برات يك ساله ) نيز صادق بود « 2 » . چون اين روش پرداخت خارج از عوائد مالياتى ناحيهء بخصوص ( روشى كه در دوره صفوى شناخته شده ) منحصرا در مورد مستمريها به كار مىرفت ، لذا بعدا بدان خواهيم پرداخت .\r\nپس متوجه شديم كه اشكال مختلف قانون و آداب « فئودالى » را نه فقط اميران ، شاهزادگان محلى و حكام ايالتى - كه جزو ارباب سيف بودند - انجام مىدادند ، بلكه مالكان كشورى نيز كه در زمره ارباب قلم ( مأموران ) و يا ارباب عمائم ( يعنى علماء ، شيوخ ، سادات و معلمان ) بودند تنفيذ مىكردند . امّا كاملترين اشكال و صور اين نوع قانون و آداب « فئودالى » در سده نهم / پانزدهم و اواخر سده دهم / شانزدهم در چارچوب نهادى صورت گرفت كه بارها بدان اشاره كرديم يعنى سيورغال . پيش از اينكه تاريخ نهاد را از اواخر قرن هشتم / چهاردهم تا اوايل قرن دوازدهم / هيجدهم پيگيرى كنيم ، به بررسى بعضى از ويژگيهاى اصلى آن مىپردازيم .\r\nاصطلاح مغولى سيورغال اصلا به « عمل حمايت » ( از سوى حاكم ) ، « اقطاع » يا « عطيه و هبه » اطلاق مىشد . اصطلاح سيورغاميشى هم در زمان ايلخانان يك چنين مفهوم عمومى داشت .\r\nنخستين مورد شناخته شده اين واژه در خصوص نوعى از « ملك و فيف » به دوره آل جلاير برمىگردد « 3 » . گيرنده سيورغال ( صاحب سيورغال ) نسبت به ملك مورد نظر حقوقى به دست مىآورد . بالاتر از همه او صاحب ماليات محصول منطقه خود - كه اين از ويژگيهاى اقطاع نيز بود - مىشد و همچنين در قلمرو خود حقوق مالك را اعمال مىكرد ( قلمرو او سيورغال هم ناميده مىشد ) . از اينها گذشته ، سيورغال از مالياتها معاف بود ؛ اين نكته به‌طور متمايز در احكام سيورغالها ذكر شده است . از اين رو بررسى سطحى اسناد نشان مىدهد كه امتياز معافى يا مسلمى ، عنصر مجزايى از سيورغال بود . البته اين مسأله چندان درست و صحيح نيست ؛ واگذارى هر سيورغالى در ضمن مفهوم واگذارى معافيت از ماليات را داشت و در بعضى از موارد به نظر\r\n\r\n\r\n","description":"","footnote":"\r\n( 1 ) - رجوع كنيد به بوسه ،  Untersuchungen  ، صص 112 به بعد ؛ در مورد اهداى وظيفه از وجوه دولتى نگاه كنيد به : همان منبع ، سند شماره 13 .\r\n( 2 ) - شاردن ، جلد 5 ، ص 420 . مينورسكى ، تذكرة الملوك ، صص 29 ، 153 .\r\n( 3 ) - پطروشفسكى ،  « K istorii instituta Sayurgala , »  ، ص 228 . در مورد ريشه‌يابى آن نگاه كنيد به  TMEN  ، جلد 1 ، ص 4 - 992 ( يادداشتهاى 228 ، « سيورغال » ، 229 ، « سيورغاميشى » ) .\r\n","page_name":" 222 ","page_number":222},
  {"content":"\r\n\r\nمىرسد كه حتى در هنگام افزايش ماليات محصول يعنى افزايش خراج به دليل ازدياد محصول و يا افزايش جزيه ( در نواحى سيورغالى كه غير مسلمين در آن زندگى مىكردند ) مازاد از آن صاحب سيورغال مىشد « 1 » . اين مسأله را مىتوان با اين نكته تبيين كرد كه مراجع ديوانى مىخواستند به سيورغال فقط از ديد يك اقطاع نگاه كنند تا بدينوسيله از تمركز قدرت فوق‌العاده در دست مالك جلوگيرى به عمل آورند . فرمانى كه در اين مورد صادر مىشد ، نوعى حربه قانونى در دست مالك بود تا بتواند در برابر ادعاهاى مالياتى محلى و ايالتى ، در مورد اراضى سيورغالىاش از خود دفاع كند . از ساير امتيازات وابسته به يك « فيف » سيورغالى يعنى آنهايى كه داراى معافيت ديوانى و حقوق موروثى بودند ، مشكلات مشابهى برمىخاست . از آنجا كه معافيت از مالياتها اغلب با فهرست مفصلى از همهء عوارض متناسب و مربوط بود ، لذا قواعد سابق الذكر معافيت ديوانى در اكثر موارد ، مقدم بر فهرست همه مأمورانى بود كه از رفتن به منطقه سيورغال و يا مالياتخواهى از آنها منع شده بودند . قاعده‌اى كه پيشتر از آن صحبت كرديم يعنى « قلم و قدم كوتاه و كشيده دارند » معمولا در خصوص استقلال ديوانى صاحب سيورغال به كار مىرفت . اين عبارت در فرمانى از رستم آق قويونلو به تاريخ 27 رمضان سال 902 / 29 مه 1497 ديده مىشد . درغيراين صورت حق قانونى ديوانى و مربوطه به طور كامل ثبت مىشد مانند فرامين سيورغالى جهانشاه قراقويونلو به تاريخ 3 رجب 589 / 19 ژوئن 1455 و شاه اسماعيل اول « 2 » به تاريخ 10 رجب 915 / 24 اكتبر 1509 .\r\nهنگام مرگ صاحب سيورغال ، « تيول » به وارثان او مىرسيد ؛ ولى در اين مورد قانون وراثت اسلامى زياد درنظر گرفته نمىشد . انتقال هميشه با صدور فرمانى بخصوص از سوى حاكم صورت مىگرفت « 3 » . امّا اين كار بدان معنى نبود كه وارثان پيوسته نيازمند تأييد ضمنى حاكم باشند . حقوق سيورغال موجود به سادگى قابل انتقال به وارث و يا وارثان بود . صاحب سيورغال جديد بسيار علاقه‌مند بود كه انتقال را فرمانى مؤكد سازد ؛ چون او بعدها از همين فرمان عليه افرادى كه درصدد تحديد منطقه سيورغالى و يا امتيازات او برمىآمدند ، بهره مىگرفت . مىتوان از متن بعضى فرامين سيورغال ، بخصوص ازاين نوع فرامين تأييدى ، نتيجه گرفت كه مواد خاصى براى منظورهاى\r\n\r\n\r\n","description":"","footnote":"\r\n( 1 ) - بوسه ،  Untersuchungen  ، ص 98 . پطروشفسكى ،  « Soyurgala » « K istorii instituta »  ، ص 238 .\r\n( 2 ) - در مورد اين سه فرمان به ترتيب نگاه كنيد به : رويمر ،  « Le dernier Firman »  ، ص 286 ؛ اوبن ،  « Un Soyurghal Qara » « Qoyunlu »  ، ص 161 ؛ مارتين ،  « Seven Safavid Documents »  ، ص 180 .\r\n( 3 ) - عبد الرزاق سمرقندى ، مطلع سعدين ، چاپ م . شفيع ( لاهور ، 9 - 1941 م . ) ، ص 682 .\r\n","page_name":" 223 ","page_number":223},
  {"content":"\r\n\r\nخاصى در آنها گنجانده مىشد . مزاياى ناشى از واگذارى سيورغال براى صاحب سيورغال بستگى تام به شرايط بخصوص خدمات نظامى و يا دست‌كم تهيه شمارى جنگجوى چربدست داشت . امّا سيورغالهايى هم وجود داشت كه فارغ از هر نوع تعهدى بود . اين مسأله بويژه در مورد علمايى صادق بود كه سيورغالهايى بدانان واگذار مىشد و اين امر بخصوص در روزگار تيموريان و نيز تركمانان و صفويان معمول بود « 1 » . در اين موارد سيورغال ماهيت استثنايى پيدا مىكرد ؛ به‌علاوه ؛ اين عمل در مورد حاكم به گونه پرداخت زكات « 2 » تفسير مىشد . چون زكات اساسا يك عمل ايمانى و دينى بود . بااين تفسير ، بايد به اين واقعيت توجه كرد كه شمار عظيمى از دريافت‌كنندگان زكات تحت الحمايه درآمد و عوايد سيورغال مذهبى درمىآمدند ؛ گو اينكه استفاده‌كنندگان در اكثر مواقع رعاياى مشغول به كار در سيورغال بودند . احتمال داشت اشخاص غيرمذهبى هم يك چنين سيورغالى « استثنايى » دريافت كنند ؛ چنانچه اين امر در مورد سلمان ساوجى شاعر معروف رخ داد « 3 » .\r\nدر مورد سيورغالهاى كوچك امكان داشت اساس مادى سيورغال ، حق مالكيت كل ماليات محصول ناحيه سيورغالى نباشد ، بلكه فقط بخشى از درآمدهاى مالياتى آن باشد . اين درآمدها مبلغ مشخصى پول و يا منابع مالياتى ويژه بود . در اين نوع موارد حقوق ممتاز صاحب سيورغال البته كاهش مىيافت .\r\nبنابراين اراضى سيورغال مىتوانست ميزان متفاوتى باشد . سيورغالهايى وجود داشتند كه در روستاها و يا بخشى از روستاها بودند ؛ امّا مناطق كوچك و بزرگ و حتى كل ايالت مىتوانست به گونه سيورغال واگذار شود . در مورد سيورغالهاى بزرگ ، حقوق ممتاز و پايه مادى كه صاحب سيورغال به دست مىآورد بسيار وسيع بود و قدرت اقتصادى و سياسى در اختيار وى قرار مىداد .\r\nبهرحال ، نهاد سيورغال براى تمام نيروهايى كه در دولت مخالف مركزيت و تمركز بودند ، مستمسك خوبى بود . بنابراين ازاينجاست كه در سده نهم / پانزدهم با سيورغالهاى عظيمى از ديدگاه حقوق منطقه‌اى و امتيازات مطلق مواجه هستيم . در اتحاديه‌هاى سياسى ضعيف نظير اتحاديه قراقويونلوها و آق قويونلوها و حتى تيموريان مناطق وسيع به صورت سيورغال واگذار مىشد . هنگامى كه مناطق جديد تحت سلطه دولت درمىآمد ، نواحى پيشين حكام محلى به صورت سيورغال به آنان برگشت داده مىشد . هنگامى كه شرايط و ويژگيهاى سيورغال مورد ارزيابى قرار\r\n\r\n\r\n","description":"","footnote":"\r\n( 1 ) - لمبتن ، « دو سيورغال از دوره صفوى » ؛ خواندمير ، جلد 4 ، ص 431 .\r\n( 2 ) - مينورسكى ، آق قويونلوها و اصلاحات ارضى » ، ص 453 . بوسه ،  Untersuchungen  ، صص 101 - 99 .\r\n( 3 ) - دولتشاه ، ص 260 .\r\n","page_name":" 224 ","page_number":224},
  {"content":"\r\n\r\nگيرد و با نظام ديوانى حكومتهاى سده نهم / پانزدهم مقايسه شود ، اين نتيجه به دست مىآيد كه حكومتها درهمه مواردى كه حاكم به اشرافيت نظامى و يا خاندان حاكمه تعلق داشت ، تا مقياس عظيم به واگذارى سيورغالهاى سترگ دست مىزدند « 1 » . مثلا زمانىكه اوزون حسن آق قويونلو خواست تمغا را از بين ببرد ( تمغا ماليات تجارت شهرى كه شرع اسلام آن را ممنوع ساخته بود ) به اجبار هدف رويارويى با مقاومت اميران يعنى خانان نظامى تركمانان را وانهاد « 2 » ؛ به اكثر آنان مالكيت سهمى از ماليات محصول روستاها و شهرها واگذار گرديد . چون « تيولهاى » خانان نظامى ايل ( در واقع همين اميران ) منحصر به اسكانهاى واحد نبود ، بلكه فضاى زندگى اعضاى ايلات آنان را نيز شامل مىشد ؛ لذا اين عمل سند زنده‌اى براى توسعه منطقه‌اى سيورغال آنان بود - البته آنان درگير اين مسأله هم بودند چون سيورغال در دوره تركمانان تا حد زيادى اشكال ديگر « تيول » نظامى را از بين برد . نكته گفتنى اينكه در مناطق آنان چندين شهر قرار داشت و لذا به نفع آنان بود كه در مقابل درآمد تمغا از خود دفاع كنند . اين نمونه روشن مىسازد كه هر نوع تلاش براى تشكيل يك امپراتورى از آنجا كه نيازمند تمركز قدرت و تشكيلات بود ، بالضروره كنشى عليه صاحبان سيورغالهاى بزرگ محسوب مىشد . يعقوب و احمد آق قويونلو سياست تضعيف سيورغالها را در پيش گرفتند و صفويان نيز به تحديد نظام سيورغال در سياستگذارى امور داخلى خود پرداختند .\r\nقاضى صفى الدين عيسى ساوجى وزير يعقوب در تلاش براى جلوگيرى از رشد نظام سيورغال ، موازين و ضابطه‌هاى خود را در درجه اول عليه صاحبان سيورغالهاى كوچك و متوسط راه انداخت . وى آشكارا دريافت كه درافتادن با اميران بزرگ برايش خطرناك است ولذا پيش از همه به اميرانى پرداخت كه تعهد خدمات نظامى خويش را به انجام نمىرساندند . چنانچه متوجه شديم اكثر سيورغالها به رجال تعلق داشت ولذا قاضى عيسى خود را در وضعيت متخالف و متناقضى يافت . ازيك سوى وى اعتقاد داشت كه از بين بردن سيورغالها برترى شريعت را بر ياساى چنگيزى به ثبوت مىرساند و از سوى ديگر خود را در وضعيتى يافت كه مىبايد اقداماتى عليه روحانيون انجام دهد . اهميت سيورغال پس‌ازاين تلاش مذبوحانه بسرعت بالا رفت ؛ تا آنجا كه رستم آق قويونلو ( 902 - 898 / 1497 - 1493 ) نسبت به سلاطين پيشين آق قويونلو و يا قراقويونلو سيورغالهاى بيشترى واگذار كرد « 3 » . جانشين او احمد بيك آق قويونلو با يارى مأموران عاليرتبه‌اش ،\r\n\r\n\r\n","description":"","footnote":"\r\n( 1 ) - در مورد يك چنين تيولهايى از دوره تيمورى نگاه كنيد به : طغان ،  « Buyuk Turk hnkumdari Saharuh »  ، ص 525 ؛ ياكوبوفسكى ، « تيمور » ، بخش 4 ؛ آرونووا  « K istorii narodnykh vystuplenii »  ، ص 35 .\r\n( 2 ) - شميت - دومون ،  Turkmenische Herrseher  ، ص 219 .\r\n( 3 ) - پطروشفسكى ،  « K istorii Instituta Soyurgala »  ، ص 231 با بهره‌گيرى از لب التواريخ .\r\n","page_name":" 225 ","page_number":225},
  {"content":"\r\n\r\nمبارزه عليه صاحبان سيورغال را تجديد كرد ، ولى در اين ايام روشهاى مبارزاتى او با شيوه‌هاى پيشين قاضى عيسى فرق داشت . او اعلام كرد كه تمهيدات همه سيورغالهاى « ابدى » كه در زمان اسلافش واگذار شده از حيّز اعتبار ساقط است . افزون براين او اكثر صاحبان سيورغال از طبقه مذهبى را از امتيازات گوناگونشان محروم ساخت ؛ بخصوص آنانى كه از ماليات معاف بودند .\r\nبديهى است كه اين عمل خشم اشرافيت مقتدر نظامى را عليه احمد برانگيخت و پس از هفت ماه حكومت در نبرد با اميران متمرد كشته شد ( 903 / 1497 ) .\r\nصفويان نيز در واقع سيورغال واگذار مىكردند ، ولى سياست آنان در اين حوزه با سياست اسلافشان متفاوت بود . در سرتاسر دوره صفوى سيورغالهاى كوچك و متوسط موجود بود و استفاده‌كنندگان از آنها را اغلب ارباب عمائم يعنى رجال مذهبى تشكيل مىدادند . مواردى نيز وجود داشت كه سيورغالها به افراد واگذار نمىشد بلكه به بنيادهاى مذهبى تفويض مىگشت . متولى بنياد مورد بحث ازاين سيورغال بهره مىگرفت و تمام اين تمهيدات ترفندهايى بود كه از تمركز حقوق ممتاز در دست افراد بخصوصى جلوگيرى به عمل آيد « 1 » . ازاينها گذشته ، تعهدات مالياتى مختلفى بر گرده صاحبان سيورغال تحميل مىشد ؛ مثلا صدراعظم در اواخر قرن يازدهم / هفدهم و اوايل قرن دوازدهم / هيجدهم درصدى از عوايد سيورغالها را دريافت مىكرد « 2 » . كاهش روزافزون بهاى پول رايج هم سهم عمده‌اى در تضعيف نهاد سيورغال داشت ، بخصوص آنهايى كه محصولشان از همان آغاز مبتنى بر مبلغ معينى پول بود .\r\nهنگامى كه صفويان به قدرت رسيدند ، روزگار واگذارى سيورغالهاى بزرگ بسرآمد . مالكان بزرگ متمرد به راحتى از املاك وسيع و سيورغالهاى بزرگ خويش محروم شدند ؛ موازين ديگر نيز همچون از بين بردن سيورغالها در برخى ايالات ( مثلا در زمان شاه عباس اول در آذربايجان « 3 » ) اتخاذ شد . حكومتها و مناطق وسيع در دولت نوپاى صفوى به قبايل قزلباش و يا رهبران آنان واگذار گرديد . امّا اين كار در كسوت سيورغال انجام نگرفت ، بلكه عنوان غيرموروثى تيول داشت ( به مطالب زير رجوع كنيد ) . البته اين رويه از ظهور گرايشهاى كانون‌گريز جلوگيرى نكرد و تاريخ صفويان هم بيانگر اين مسأله بود ؛ باوجوداين ، قدرت مركزى با خوددارى از واگذارى سيورغالهاى وسيع و رشد آن تقويت شد و ارگانهاى آن با آگاهى تمام به منظور خاتمه اين نوع سيورغالها هدايت گرديد .\r\n\r\n\r\n","description":"","footnote":"\r\n( 1 ) - بوسه ،  Untersuchungen  ، ص 99 .\r\n( 2 ) - مينورسكى ، تذكرة الملوك ، صص 85 به بعد .\r\n( 3 ) - مارتين ، « هفت سند از دوره صفوى » ، صص 203 ، 205 ( سند شماره 7 ) . ،\r\n","page_name":" 226 ","page_number":226},
  {"content":"\r\n\r\nدر اينجا مىبايد به يك ويژگى نيز اشاره كنيم . واگذارى املاك وقفى در بعضى از فرامين دوره صفوى با عنوان سيورغال متولى آنها توصيف شده است . و اين به احتمال به اين دليل بوده كه درآن ايام وظايفى كه متولى برعهده داشته عملا با وظايف صاحب سيورغال يكى بوده است ؛ آنان درآمد مالياتها را به دست مىآوردند و از معافيت مالياتى برخوردار مىشدند و نيز در مناطق قلمرو خويش داراى حقوق ممتازى بودند . افزون براين ، مقام آنان هم موروثى بود و رعايايشان هم وابسته به زمين بودند . صاحبان سيورغال بيشتر به طبقه مذهبى تعلق داشتند : بنا به گفته شاردن تقريبا همه خانواده‌هاى مذهبى داراى سيورغال بودند « 1 » . اختلاط و تلفيق دو نوع توليت ( يعنى اداره املاك بنيادى ، و سيورغال ) مسأله عجيبى نبود ، چون اعمال قدرت در هردو يكى بود ؛ گو اينكه پايه‌هاى قانونى آنها را مىبايد از يكديگر جدا ساخت .\r\nدر اينجا به تلخيص مهمترين ويژگيها و مشخصه‌هاى سيورغال مىپردازيم . سيورغال نوعى تيول موروثى با حق مالكيت ماليات محصول ( يا پاره‌اى از آن ماليات ) و معافيت از ماليات و حقوق ممتازى بود كه در مورد سيورغالهاى وسيع ، شامل معافيت ديوانى و شرعى نيز مىشد . به علاوه از ويژگيهاى اصلى آن اين بود كه سيورغال وسيع و عظيم سده نهم / پانزدهم ( تيموريان ، قراقويونلوها و آق قويونلوها ) در دست اميران مقتدر ، اغلب از نسل تركمان بود ولذا اساس و پايه قدرت سياسى آنان را تشكيل مىداد . صاحبان سيورغالهاى وسيع در مناطق خودشان كمابيش حكام مستقلى بودند ؛ ولى مجبور بودند در عمليات نظامى سلطان نقش فعالى داشته باشند . يكى از شرايط لازم ايجاد تمركز در دولت ، تحديد حدود سيورغالهاى وسيع بود . سيورغالهاى كوچك ( كه پيش از سال 1500 م . حتى با همه رشد آن ، از اهميت درجه دومى برخوردار بود ) از سيورغالهاى مختص دوره صفوى محسوب مىشد . اين نوع سيورغالها كمتر با تعهد خدمات ارتباط داشت ؛ اين سيورغال ماهيت استثنايى و يا اهدايى در مواقع استثنايى داشت . صاحبان سيورغالهاى متوسط و كوچك از همان آغاز بيشتر علما بودند ؛ در اواخر دوره صفوى كمتر سيورغالى وجود داشت كه به افرادى غيراز طبقات مذهبى واگذار شده باشد .\r\nازاين مجمل برمىآيد كه سيورغال با گسترش و تلفيق شمارى از نهادهاى « فئودالى » سروكار داشت كه در اواسط سده هشتم / چهاردهم رشد يافتند . در سيورغالهاى كوچك بخصوص سيورغالهايى از نوع صفوى ، مىتوان عناصرى از مقاصه را پيدا كرد . انواع گوناگونى از اقطاع دوره سلجوقى در اشكال مختلف سيورغال وارد شد و روشن است كه سيورغال وسيع نوع متحول و\r\n\r\n\r\n","description":"","footnote":"\r\n( 1 ) - لمبتن ، مالك و زارع ، ص 115 ، نقل از شاردن ، جلد 6 ، ص 65 .\r\n","page_name":" 227 ","page_number":227},
  {"content":"\r\n\r\nبسط يافته اقطاع نظامى دوره مغول بود . شكل نهايى سيورغال بخصوص با ضعف قدرت مركزى دولتهاى متوالى پس از امپراتورى ايلخانى ظاهر شد . نكته مهم و اصلى اينكه پيوند بين نظام قانونى آن عصر و شريعت در نتيجهء تأثير شايان توجه ياساى چنگيزى ، ضعيف و سست بود . اين مسأله راه تدوين و تنظيم مفهوم سيورغال را تسهيل كرد . سيورغال در دوره‌اى از ضعف قدرت مركزى چهره بست و در سده نهم / پانزدهم در دوره تيموريان ، قراقويونلوها و آق قويونلوها مانع محكمى در برابر تحول امپراتوريهاى اخير با جهتگيرى مركزيت شديد سلطنت گرديد . سيورغالهاى وسيع يكى از پايه‌هاى مخالفت اقتصادى و ديوانى بين عناصر ترك‌نژاد ( عناصر نظامى چادرنشين ) و عناصر يكجانشين ايرانى شد .\r\nهنوز اين سؤال باقى است كه آيا از اراضى خالصه هم به سيورغال داده مىشد ؟ و اگر اين چنين بود ، تا چه مايه مىتوان از سيورغالهاى وابسته به « اراضى خالصه » صحبت كرد . در اين زمينه بايد فرق بين سيورغالهاى وسيع و كوچك را تشخيص داد . ترديدى نيست كه سيورغالهاى وسيع نشانگر تحول ويژگى اراضى ديوانى بود كه اين مناطق يك زمانى متعلق بدان بود . اين مورد الزاما در مورد سيورغالهاى كوچك صادق نبود . اين نوع سيورغال منحصرا از اراضى ديوانى واگذار نمىشد ، بلكه تا حدودى هم از اراضى وقفى و بالاتر از همه در قرن هفدهم و هيجدهم ميلادى از اراضى خالصه تفويض مىگرديد « 1 » . باوجوداين در آن زمان حاكم مىتوانست با ارائه سيورغالى از اراضى ديوانى ، مستقيما به علائق والى و مأموران او تعدى كند .\r\nيكى از مهمترين اجزاء سيورغال ، امتياز معافيت مالياتى بود كه در اروپاى قرون وسطى با عنوان  exemptio  شهرت داشت . البته اين امتياز از مدتها پيش از دولت ايلخانى اعمال مىشد و در دوره مورد بحث ما فقط منحصر به واگذارى سيورغال نبود . مىتوان مواد متعددى را پيدا كرد كه شامل معافيت مالياتى شده است و بعضى از مؤديان مالياتى مىتوانستند عملا آن را به دست آورند .\r\nدراينجا در مورد سيورغال ، منظور ما بيشتر بررسى معافيتهاى بخش كشاورزى است . در خصوص امتياز معافيت مالياتى از واژه‌هاى معافى و يا مسلمى ( جمع آن مسلميات ) استفاده مىكردند .\r\nمعافيت مالياتى به دوره پيش از مغولان برمىگردد ؛ در زمان ايلخانان با مشخصه‌هاى رويه مشابهى كه چنگيز خان به كار مىبرد ، غنى و تقويت گردد . امتياز معافيت مالياتى مغولان نه فقط ماهيت استثنايى و يا هبه‌اى داشت ( يعنى نوعى لطف بود ) ، بلكه با فرامينى براى روحانيان ، اشراف و كودكان هم اعتبار پيدا مىكرد . برخى از عناصر اين نهاد مغولى هنوز در سده‌هاى بعد در كار بود .\r\n\r\n\r\n","description":"","footnote":"\r\n( 1 ) - بوسه ،  Untersuchungen  ، صص 2 - 101 . لمبتن ، مالك و زارع ، در اكثر صفحات .\r\n","page_name":" 228 ","page_number":228},
  {"content":"\r\n\r\nواگذارى معافيت مالياتى به افراد مذهبى به صورت يك رسم و عرف درآمد و در ميان اين افراد مذهبى نه فقط مسلمانان ، بلكه روحانيان مسيحى ( بخصوص ارمنيان ) نيز وجود داشتند . اراضى وقفى نيز اغلب شامل معافيت مالياتى مىشد . معافيت مالياتى در مورد اشراف ( اغلب از اشراف چادرنشين ) و يا اشراف دولت ، معمولا شامل شرطى بود كه شخص مورد بحث ( باز از نسل مغول كه هنوز در دوره تيموريان جارى و سارى بود ) علاوه بر معافى ، از پيگرد كيفرى به سبب تعدى از قانون و شمارى جرم ( كه مجرم بايد با دقت تمام شناسايى شود ) نيز معاف بود . صاحبان معافيت مالياتى موروثى در خصوص قطعه ويژه‌اى از زمين ، تا قرن نهم / پانزدهم ترخان ناميده مىشدند ؛ به واگذارى اين نوع معافيت و نيز به زمين مشمول معافيت ، ترخانى مىگفتند . اصلا ترخان اصطلاحى بود كه به اشراف مغولى اطلاق مىشد ، امّا بعدها اين اصطلاح گسترش يافته و در مورد افرادى به كار مىرفت كه بدون وابستگى به اشراف چادرنشين مغول ، از امتيازات آنان و بويژه معافيت مالياتى موروثى اراضىشان استفاده مىكردند . در اين مقتضيات ، ترخانى بيانگر مؤلفه و جزئى بود كه وارد نهاد سيورغال گرديده بود « 1 » .\r\nگيرنده « معافى » مىتوانست فرد و شخص وابسته‌اى به دولت باشد ؛ در بالا متوجه شديم كه علماء و املاك وقفى از دادن ماليات معاف بودند . املاك عظيم ملك ( به زير مراجعه كنيد ) نيز اغلب داراى « معافى » و مستأجر بود كه مىبايد ماليات مىپرداخت و گاهى هم از پرداخت ماليات معاف مىشد . تيولها نيز معمولا از « معافى » برخوردار مىشد . در فرامينى كه در دسترس ماست ، در ميان چيزهاى ديگر عبارات زير براى معافيت به كار رفته است : معاف و مسلم دانند ؛ معاف و مسلم و حرّ و مرفوع القلم دانند ؛ معاف و ترخان و مرفوع القلم ؛ مغرور و مستثنى شناسند .\r\nمعافيتها مىتوانست رويهمرفته واگذار شود ؛ احتمال داشت فقط شامل حال مقررى فردى با مبلغ مشخصى باشد . در همه موارد جزئيات حقيقى ، كمابيش در فرامين ارائه مىشد . هر فرمان معافيت از ماليات ، دربردارنده « فهرست مالياتى » بود كه معمولا در آن فقط مالياتهاى واقعى آن ايام ، بلكه مالياتهاى پيشين كه ديگر وجود نداشت ، نقل مىشد ؛ هنگامى كه اين فهرست تنظيم مىگشت ، حقوق منابع مشابه مالياتى هم در كنار آنها قرار مىگرفت . اين كار به اين دليل انجام مىشد كه عمال مالياتى را از كاربرد بهانه اعتراضات رسمى و صورى بازدارد . چون آنان با آن وسيله مىتوانستند حقوق و عوارض را جمع‌آورى كنند : آنان با استفاده از بعضى سنتهاى اتفاقى و\r\n\r\n\r\n","description":"","footnote":"\r\n( 1 ) - بوسه ،  Untersuchungen  ، ص 3 - 102 ؛ در مورد معافيت روحانيان ارمنى رجوع كنيد به : پاپازيان ،  Persidskie dokumenty  ، جلد 1 ، شماره‌هاى 6 - 1 ، 10 - 8 ، 14 ، 18 .\r\n","page_name":" 229 ","page_number":229},
  {"content":"\r\n\r\nاحتمالى ، فرامين پيشين را تنفيذ مىكردند . صدور فرامين معافيت مالياتى و ثبت آنها از وظايف ديوان ممالك و يا ديوان خاصه بود . معمولا اين رويه در هردو مورد منجر به اجراى فرمان از سوى سلطان مىشد .\r\nتيول « 1 » نهادى بود كه از بعضى لحاظ به سيورغال شباهت داشت . اين اصطلاح در اين ايام پس از مغولان بجاى اقطاع نشست و رويه‌هاى گوناگونى كه تا اوايل قرن هشتم / چهاردهم در چارچوب اقطاع متحول شد ، به طور كلى در تيول باقى ماند . از اين رو تيول در واقع بعدها مترادف با اقطاع بود و مورخان صفوى اقطاع را به‌گونهء شق كهن تيول به كار مىبردند « 2 » . در قرن نهم / پانزدهم ، در روزگارى كه اعضاى اشرافيت نظامى سيورغالهاى وسيع به دست مىآوردند ، تيول براى پرداخت حقوق مأموران به كار مىرفت و لذا تيول افسران عاليرتبه از بعضى لحاظ شبيه سيورغالهاى متوسط رجال بلندپايه مذهبى بود . براى آسانى كار بهتر است جلوه‌هاى مختلف تيول دوره صفوى را در اينجا ارائه دهيم . ويژگيهاى زير شامل حال انواع تيول بود :\r\n( 1 ) تيول اصلا مدت‌دار بود و لذا موروثى نبود ؛ كمتر اتفاق مىافتاد كه تيول حالت موروثى پيدا مىكرد .\r\n( 2 ) تيول پيوسته در ازاى ارائه بعضى خدمات ، چه انجام يك كار و يا تعهد براى تعليم و تعالى سپاه و يا واحدهاى نظامى ، واگذار مىشد : بنابراين نشاندهندهء روش معمولى پرداخت حقوق در ازاى اين نوع كارها بود .\r\n( 3 ) از جنبه‌هاى بنيادى تيول واگذارى ماليات محصول يك منطقه خاص و يا پاره‌اى ازاين محصول بود . اين ويژگيها عناصر اساسى صورى بود كه از مشخصه‌هاى اقطاع دوره‌هاى پيشين نيز به حساب مىآمد . در اين مورد مىبايد به واژه « صورى » بيشتر تأكيد شود : نمودهاى اقتصادى ، اجتماعى و سياسى اشكال مختلف تيول به هيچ‌وجه منحصر به اين سه عنصر نبود ، بلكه وابستگى نسبى به گسترهء منطقه‌اى و مالى تيول مورد بحث و نيز حقوق مضاعفى داشت كه به تيولدار واگذار مىشد و يا وى مدعى آن بود . تيولهاى بزرگ دوره صفوى شامل « فيف‌هاى » مأموران عاليرتبه و يا « فيف‌هاى » نظامى بود . چنان‌كه پيشتر ذكر شد در روزگار صفويان به اعضاى اشرافيت نظامى مناطق وسيعى را به‌گونهء تيول ، نه به صورت سيورغال ، واگذار مىكردند . اين امر در مورد حكام ، اشراف قزلباش كه مقامات رسمى را صاحب مىشدند و ساير رجال نظامى كه از آنان انتظار تعليم و تعالى\r\n\r\n\r\n","description":"","footnote":"\r\n( 1 ) -  TMEN  ، جلد 2 ، ص 667 به بعد ( يادداشت 1014 ) .\r\n( 2 ) - لمبتن ، مالك و زارع ، صص 102 ، 109 به بعد ؛ مينورسكى ، تذكرة الملوك ، صص 28 به بعد ؛ كمپفر ، ص 96 .\r\n","page_name":" 230 ","page_number":230},
  {"content":"\r\n\r\nسپاه مىرفت صادق بود . ترديدى نيست كه دليل اصلى خوددارى از واگذارى سيورغال در اين نوع موارد ، تحديد خودمختارى اميران بزرگ ايالات ، حتى به لحاظ صورى ، بود .\r\nازاين زمان به بعد واگذارى تيول به كارگزاران نظامى ( نظير مأموران ) از سوى صفويان ، موجب شد كه آنان در جذب اشرافيت نظامى ترك‌نژاد براى ديوان عالى كه بيشتر از نسل ايرانى بودند تلاش كنند . حقوق اجرايى سيادت تيولداران بزرگ چندان تفاوتى با حقوق اجرايى صاحبان سيورغال وسيع در دوره پيش از صفوى نداشت . اين تيولدار نسبت به اراضى و رعاياى آن قدرت مطلقه داشت و بدلخواه خود با رعايا رفتار مىكرد و از دخالت مأموران جلوگيرى به عمل مىآورد . در زمان شاردن كه سه بار بين سالهاى 1655 م . و 1677 م . به ايران سفر كرد ، شمارى از تيول وجود داشت كه در واقع موروثى بود ؛ تا آنجا كه فرق بين تيول و سيورغال سابق غيرقابل تشخيص بود . افزون براين شاردن گزارش مىدهد كه وضع رعاياى تيول موروثى بهتر از وضع رعاياى « تيول » غيرموروثى بود « 1 » . اين سخن را به سادگى مىتوان درك و فهم كرد : تيولدار كوتاه‌مدت هميشه علاقه داشت كه در كمترين مدت بيشترين نفع را از تيول خود ببرد . براى صاحبان مناصب متوسط و عاليه هم تيولهايى متناسب با منصبشان وجود داشت ؛ تا آنجا كه در موقع انتصاب به يك شغل و منصب جديد ، تيول جديدى هم به دست مىآوردند . اين ترتيبات تا حدود زيادى با خاص عثمانى تطابق داشت . به گفته شاردن وضع رعاياى اين نوع « تيولها » به مراتب بهتر و مطلوبتر بود ، بااين همه گاهى اتفاق مىافتاد كه قراردادهاى حقوقى « خاصى » با صاحبان مناصب جديد بسته مىشد كه مفهوم واگذارى تيول‌هاى اضافى ( به احتمال مادام‌العمر ) بر آنان داشت . به‌هرحال براى اين تيولداران بهتر آن بود كه صلاحيت و توانايى ادارهء ارگانهاى اراضى خالصه را تا حدودى به آنان واگذار مىكردند . رويه‌ها و عملكردهايى چون تيول ، پرداخت حقوق مأموران عادى و صاحبان مقامات پايين نظامى را تحت تأثير قرار مىداد ، امّا اين بخش را اشكال ويژه‌اى متحول ساخته بود . در مورد مالكيت تيول كوچك معيار اصلى اين بود كه آيا در ازاى آن بايد كل يك روستا واگذار مىشد و يا پاره‌اى از آن ؛ و آيا اين تيول بايد محدود به مبلغ معين پول ( كم يا زياد ) مىشد ( اغلب با اشاره به منبع ماليات ) ؟ در مورد شق اول اعتقاد براين بود كه تيولدار بخشى از حق استثمار از رعايا را دارد ؛ امّا اگر تيول فقط شامل مبالغ نسبتا كم فردى مىشد ، گيرنده مستمرى در وضعيتى قرار نمىگرفت كه از محصول منطقه « تيول » خود كمال استفاده را ببرد . در اين مورد سؤال مهمى كه پيش مىآيد اين بود كه آيا افراد فرودست تيولدار بايد ماليات محصول ( يعنى درآمد\r\n\r\n\r\n","description":"","footnote":"\r\n( 1 ) - شاردن ، جلد 5 ، صص 20 - 418 .\r\n","page_name":" 231 ","page_number":231},
  {"content":"\r\n\r\n« تيول » او را ) را جمع‌آورى كنند يا اينكه عمال مالياتى بايد اين كار را انجام دهند ؟ ( هردو تعريف را حكومتها متحقق مىساختند : يعنى مأموران مطيع حاكم هستند ) . پاسخ به اين سؤال ما را تا حدود زيادى به ميزان قدرتى كه تيولدار در منطقه متصرفى خود به دست مىآورد ، رهنمون مىسازد .\r\nبديهى است افرادى كه بخشى از اراضى را به‌عنوان تيول دريافت مىكردند ، در دوره پايين سلسله مراتب تيولداران قرار داشتند . براى آنان دو نوع پرداخت مترتب بود : يا مبلغ معينى پول از يك منبع خاص به آنان پرداخت مىشد و آنان مىتوانستند سالانه مدعى آن باشند و يا اينكه مستمرىشان به طور سالانه براساس محصول گواهى استخدام تعيين مىشد . در هردو مورد ( كه اين امر در مورد تيولهاى نسبتا سودآور بسيار خوب بود ) ديوان مالى مركزى براتى با مبلغ مشروط صادر مىكرد تا از منطقه مالياتى مربوط جمع‌آورى شود ؛ گيرنده برات مجبور بود آن را در محل مزبور نقد كند و به همين دليل طبقه گيرندگان برات اغلب در تقابل با تيولداران بزرگ بود . در مورد اول ، اين حواله خودبه‌خود تنفيذ مىشد ، تا آنجا كه فرمانى كه رويه متفاوتى را پيش رو نهند ديگر وجود نداشت ؛ حواله ثابت از اين نوع را همه ساله مىناميدند . اكثر براتها به احتمال با روش « همه ساله » صادر مىشد . يك روش ديگر نيز وجود داشت كه « يك ساله » بود و در صحبت از ادرار از آن سخن رانديم : دراين موارد حواله هرساله تجديد مىشد « 1 » . مستمريهايى كه با برات معين مىشد ، مواجب ( يعنى حقوق ، درآمد ) نام داشت . اين مواجب معمولا در عمل اندكى از ارزش واقعى برات كمتر بود . مواجب يك نفر برات گيرنده زيردست در قالب انواع گوناگون حواله كوچكتر تعيين مىگشت و بدتر از همه مناطقى كه براى پرداخت درنظر گرفته مىشد بسيار دور از دسترس گيرنده برات بود ؛ و او به دليل هزينه بيشتر و صرف وقت عملا نمىتوانست بدانجا سفر كند . همين امر منبع خاصى از سودآورى را توسعه مىداد . افراد ثروتمند براتهاى صادره را به قيمت كمتر از خود مبلغ برات مىخريدند و بشخصه و يا به وسيله نمايندگانشان كل مبلغ مزبور را در محل گردآورى مىكردند . اين روش بخصوص با استخدام سربازان صورت مىگرفت « 2 » . جنگجويان قزلباش قرن دهم / شانزدهم هنوز در « تيولهاى » ايل خودشان ( يا رهبر ايل ) شريك بودند و اين مسأله شباهت زيادى به اقطاع نظامى دوره مغولان داشت . بعدها دولت از طريق صدور حواله‌هايى مستمرى آنان\r\n\r\n\r\n","description":"","footnote":"\r\n( 1 ) - از نوشته مينورسكى در تذكرة الملوك ، ص 29 مشخص مىشود كه پرداخت تيول تحت تأثير نظام برات بوده و همه ساله و يك‌ساله موارد خاص برات بودند . بعدها مفهوم تيول به حكام ، مأموران عاليرتبه يا دون‌پايه و همه گيرندگان فرودست مواجب اطلاق مىشد تا آنجا كه مواجب آنان به شكل حواله پرداخت مىشد . به نظر ما اين مسأله نبايد چندان قرين به يقين باشد ( با توجه به تيول ، برات و همه ساله ) چون شيوه‌ها اساسا با يكديگر متفاوت بود . رجوع كنيد به كمپفر ، ص 96 ؛ شوستر - والسر ،  Das safawidische Persien  ، ص 38 .\r\n( 2 ) - شوستر - والسر ،  Das safawidische Persien  ، ص 34 ، به نقل از كمپفر ، ص 75 .\r\n","page_name":" 232 ","page_number":232},
  {"content":"\r\n\r\nرا به صورت فردى پرداخت مىكرد . غلامان كه از زمان شاه عباس اول سپاهيان خاص سلطنتى بودند ، حقوق خود را نقدا دريافت مىكردند « 1 » .\r\nمتوجه شديم كه بعضى از انواع مالكيت در تيول دوره صفوى ابقاء شد . از اين رو عناصرى از ادرار و مقاصه را مىتوان به سادگى در نظام مواجب عمومى تشخيص داد ؛ با اينكه تيولهاى بزرگ بعضى از ويژگيهاى « تيول » قبيله‌اى مغولان را در خود داشت ، ولى سنت سيورغالهاى وسيع سده نهم / پانزدهم را ادامه داد . جايگزينى « فيفهاى » تيولى با قلمرو سيورغالى پيش از صفويان ، در درازمدت ، تضعيف بيش از حد مالكان عمده را درپى نداشت . تلاش براى تقويت قدرت و توانمندى اقتدار مركزى از طريق توسعه اراضى خالصه به احتمال با موفقيت زيادى قرين بوده است . بعدا در اين مورد بيشتر صحبت خواهيم كرد .\r\nانواع مختلف واگذارى درآمدهاى مالياتى با معيارهاى رسمى ، در مفهوم تيول ادغام شد . همين مسأله در نهايت به آشفتگى و اختلاط مفاهيم انجاميد . تيول از يك سوى براى انتقال عقيده واگذاريها به طور اعم به كار مىرفت ولى در ضمن مفهوم خاص « فيف‌هاى » عمده را نيز داشت كه به احتمال داراى ويژگى بىچون‌وچراى سيورغال بود . از سوى ديگر اصطلاح سيورغال در اواخر دوره صفوى نايابتر شد ؛ اين اصطلاح فقط در مورد تيولهاى موروثى خانواده‌هاى مشخص و عموما مذهبى به كار مىرفت . هيچ‌وقت براى تعريف و تدوين اين‌دو اصطلاح اقدامى انجام نگرفت و سرانجام باعث تداخل و تلفيق اين‌دو عقيده با يكديگر شد .\r\nخلاصه بايد گفت كه مواجب تيولداران دوره پسين صفوى با « فيف‌ها و تيولهاى » آنها پرداخت مىشد . كمترين مبالغ پرداخت‌شده براى تيولها ارتباط مستقيم با خدمات نظامى داشت ؛ با اين حساب كل مواجب حدود 2 / 1 3 درصد بود . در مورد همه ساله بيش‌از ده درصد و در خصوص تيولهاى عمده بالغ بر 16 درصد جمع‌آورى مىشد . صاحبان سيورغال مجبور بودند يك چهارم درآمد و عوايد را بپردازند « 2 » .\r\nطبقه‌بندى ديگرى كه در اينجا به بررسى آن مىپردازيم ، املاك ملك ( جمع آن املاك ) است .\r\nملك به تصرف غيرشرطى زمين اطلاق مىشد . مالك طبق دلخواه با زمين خود عمل مىكرد و در انتقال و يا فروش آن به افراد ديگر مختار بود ؛ ملك براساس شريعت اسلام موروثى بود و در ازاى تصرف آن هيچ نوع خدماتى بر آن مترتب نبود . در ضمن مفهوم ملك ، مالكيت امور آبيارى بر\r\n\r\n\r\n","description":"","footnote":"\r\n( 1 ) - شوستر - والسر ، همان منبع ، صص 30 به بعد ؛ بيشتر براساس گفته‌هاى دلاواله و تونو .\r\n( 2 ) - لمبتن ، مالك و زارع ، صص 6 - 124 ، به نقل از تذكرة الملوك ، صص 93 - 85 .\r\n","page_name":" 233 ","page_number":233},
  {"content":"\r\n\r\nزمين مورد بحث و خود آب را نيز درپى داشت . مقررات قانونى دقيقى در مورد تبديل اراضى به ملك موجود بود ، ولى كنش و عمل قرون ماضى اين مقررات را به هم ريخته بود . مشخصه اساسى ملك همان ويژگيهايى بود كه در بالا گفته شد ( موروثى بودن و قابل فروش بودن ) كه تا زمانى كه عملى اين ويژگيها را از ملك نستانده بود ، جزو ذاتى آن محسوب مىشد . اين ويژگيها حتى زمانىكه امتيازات مختلف با ملك ارتباط پيدا مىكرد ، پابرجا بود . از اين رو يك ملك معمولى اصولا مىبايد ماليات بپردازد : مالياتهاى معمولى در ديوان در مورد ملك معمولى عشر درآمد آن بود . از سوى ديگر ، صاحب ملك حرّ ، خودبه‌خود ، از معافيت مالياتى برخوردار مىشد . عمال مالياتى در دفترچه‌هاى خود اين املاك را با اصطلاح اسقاط ( تقريبا خارج از رده و خارج از حوزه ماليات‌پردازى ) مىناميدند . از اين رو اراضى ملك حرّ نسبت به اراضى ملك معمولى با همان شرايط ، قيمت گزافى داشت . البته گاهى اتفاق مىافتاد كه خود مالك معافيت از ماليات را به دست مىآورد . ولى در اين مورد ، مسأله بسيار شخصى بوده و در موقع فروش ملك به افراد ديگر ، حتى زمانىكه معافى موروثى بود ، به آنان منتقل نمىشد .\r\nمىتوان دو نوع ملك تشخيص داد ؛ املاك عظيم كه به وسيله رعاياى محلى كشت مىشد و رابطه بين مالك و رعايا ، رابطه پدرسالارى بود . در اينجا مالك بهره خاص خود را از محصول به دست مىآورد . در اين ميان املاك كوچك ديگرى نيز وجود داشت كه به وسيله خود مالك كشت مىشد ؛ گو اينكه اين نوع ملك هميشه در معرض تباهى بود . فتوحات و تغيير سلطنتها خطر بالقوه‌اى براى تداوم موجوديت املاك خصوصى بود و كمتر اتفاق مىافتاد كه حاكم جديد قطعه‌اى از زمين را به عنوان ملك شخصى افراد به رسميت بشناسد . پيشتر گفته شد كه املاك بزرگ اغلب تبديل به سيورغال مىشد . اين مسأله در شرايط واقعى در اراضى مربوط اختلافى را برنمىانگيخت ؛ ولى همين مسأله الغاى قانونى مالكيت ملك را درپى داشت . خرده‌مالكان در اين نوع شرايط تحت عنايت افراد قدرتمند و بانفوذ قرار مىگرفتند . از اين رو در دوره تيموريان و يا بعد كمتر مىتوان از وجود خرده‌مالكان سراغ گرفت . املاك عظيم در زمان ايلخانان خريدوفروش شد . شمار املاك عظيم پس از تباهى اين سلسله بشدت افزايش يافت و تعدادى از افراد مقتدر املاك خالصه ( اينجو ) ايلخانى را صاحب شدند و آنها را به املاك خصوصى خود ضميمه كردند . در آن زمان هنوز امكان اين وجود داشت كه از طريق خريد به املاك عظيم دست يافت ؛ چنانچه افزايش مقدار املاك صفويان نخستين در اطراف اردبيل ( يعنى در زمان شيخ صفى الدين ) شاهدى براين\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nمدعاست « 1 » . بعدها شمار املاك كاهش يافت . پس‌از اينكه صفويان وارد صحنه سياسى شدند ، بسيارى از املاك در جريان قدرت‌طلبيها مصادره و غصب شد . كاهش مضاعف املاك با ايجاد املاك خالصه در زمان شاه عباس اول و به احتمال بعداز آن صورت گرفت ؛ شاه مالكان را مجبور ساخت تا املاك خويش را به ثمن‌بخس به او بفروشند كه تقريبا نوعى مصادره بود « 2 » .\r\nيكى از اشكال مالكيت ارضى از بعضى لحاظ شبيه ملك بود : يعنى خالصه كه ريشه در ايام ايلخانى داشت . نكته گفتنى اينكه در قرن هشتم / چهاردهم مناطق باير و لم يزرع ( و اغلب بدون آب ) بخشى از اراضى دولتى و املاك سلطنتى را تشكيل مىدادند كه براى مدت محدودى مزاياى يك ملك ( عشر ، قابل فروش بودن و غيره ) را داشتند ؛ دراين شرايط ، شخصى كه به آبيارى و كشت اين اراضى مىپرداخت آن را در مالكيت خود مىگرفت . يك چنين فردى تانى ( جمع آن تنّا - مقيم ) ناميده مىشد « 3 » . اين موازين ويرانيهايى را كه فتوحات مغول به بار آورده بود از ميان مىبرد و يك كار عملى بود . در زمان تيموريان هم اراضى خالصه با اين مفهوم وجود داشت . ولى بعدها اين اصطلاح به نوع خاصى از اراضى سلطنتى اطلاق شد ( به مطالب زير نگاه كنيد ) . شايد در اين نوع اراضى بتوان نشانه‌هايى از سرنوشت آتى اين نهاد را مشاهده كرد .\r\nدر اينجا ضرورتى ندارد اصول بنيادى و اساسى موقوفات ( وقف ، جمع آن اوقاف ) ارائه شود .\r\nفقط نظر خوانندگان را به چند نكته مهم جلب مىكنيم . هركسى كه صاحب املاك منقول و غيرمنقول بود مىتوانست تحت شرايطى آن را براى ابواب الخير و يا اهداف مذهبى وقف كند . از گيرندگان مناسب اوقاف مىتوان از اماكنى نظير مساجد ، امامزاده‌ها ، خانقاهها ، ابواب الخير نظير مدارس ، كاروانسراها ، پلها و چاهها و نيز گروههايى از افراد مثل خانواده واقف و اهل‌بيت او نام برد . در مورد اخير ، عبارت معمولى اصطلاح وقف اهلى بود . حتى افراد متوفى نيز مىتوانستند از گيرندگان وقف باشند : شاه عباس اول در سال 1015 / 7 - 1606 املاك خصوص خود را وقف « چهارده معصوم » ( حضرت محمد ( ص ) ، حضرت فاطمه ( س ) و دوازده امام ) كرد . در اين مورد بحث جداگانه‌اى خواهيم داشت . در ايران حتى براى نهادهاى مسيحى ( عموما ارمنى ) ، بخصوص در اواخر صفويه اوقافى وجود داشت « 4 » . دراينجا بيشتر به املاك اوقافى مىپردازيم .\r\n\r\n\r\n","description":"","footnote":"\r\n( 1 ) - پطروشفسكى ، كشاورزى ، جلد 2 ، ص 79 به نقل از مناقب شيخ صفى الدين اردبيلى .\r\n( 2 ) - فلسفى ، زندگانى ، جلد 3 ، ص 270 به بعد ؛ در مورد زوال املاك اربابى ( يعنى ملك ) نگاه كنيد به دومان ، ص 226 ؛ در مورد مصادره رجوع كنيد به كمپفر ، ص 95 .\r\n( 3 ) - پطروشفسكى ، كشاورزى ، جلد 2 ، ص 25 و در  CHI  ، جلد 5 ، ص 526 . ترتيب املاك خالصه در نواحى مختلف مملكت فرق مىكرد .\r\n( 4 ) - نگاه كنيد به پاپازيان ،  Presidskie Dokumenty  ، جلد 1 ، شماره 2 ، 4 ( هردو قبل از صفوى ) و اسناد شماره 10 ، 11 ، 12 ، 15 ، 19 ؛ جلد 2 ، اسناد شماره 4 ، 14 ، 25 ، 26 ، 38 . در لبنان نيز مسيحيان اوقاف داشتند .\r\n","page_name":" 235 ","page_number":235},
  {"content":"\r\n\r\nواقف براى وقف خود يك نفر متولى مىگماشت . اين مقام معمولا موروثى بود و يك مقررى سالانه براى متولى درنظر گرفته مىشد . به طور كلى اوقاف از تأديه مالياتهاى عمومى و ويژه معاف بود . اوقاف در قرن هشتم / چهاردهم تحت نظارت قضات مسلمان نواحى موقوفه بود ؛ بنابه دلايل فنى بعضى از افراد صاحب اختيار را براى رسيدگى بدانها نصب مىكردند . در دولت صفوى - و حتى پيش از آن - نظارت بر اوقاف و ادارهء آن همدوش با حفاظت از منافع شريعت اسلامى از وظايف صدر بود كه رياست ديوان صدارت را داشت و صدور ايالتى تحت نظارت وى بودند .\r\nصاحب اختيار تشكيلات مالى اوقاف مستوفى موقوفات بود كه در رأس دفتر موقوفات قرار داشت . شاردن اين مستوفى را « قائم مقام صدر » ناميده است « 1 » . اختيارات صدر و متوليان ، اجراى اهداف مختلف موقوفات را ممكن مىساخته است ؛ افزون براين خود آنان از منافع محصولات اراضى وقفى مستفيض مىشدند و به بهره‌گيرى از آن نظارت مىكردند . اين بدان معنا نبود كه خود متولى در زمره اختيارات صدر قرار داشت : وضع بدين قرار بود كه متولى مقام موروثى خود را نظير يك نفر مالك از پيش مىبرد . عزل يك نفر متولى معمولا در اختيار نمايندگان صدر نبود و قضات مطيع آنان بودند . ديوان صدارت و دفتر موقوفات فقط اختيارات امور متولى و املاك وقفى او را داشتند . رشد و گسترش اختيارات و استقلال مالك اوقاف را در اواخر دوره صفوى اين واقعيت به ثبوت مىرساند ( كه پيشتر در بحثمان راجع به سيورغال اشاره كرديم ) در بعضى از فرامين واگذارى املاك وقفى به متولى صحبت از سيورغال او شده است . آشكارا اعمال قدرت متولى در اراضى تحت اختيارش تفاوت اندكى با اعمال قدرت صاحب سيورغال داشت . ولى بايد به ياد سپرد كه در اين ايام حتى صاحب سيورغال از رجال مذهبى بود .\r\nاراضى وقفى قابل انتقال و تبديل به اراضى ديگر و نيز قابل فروش نبود . به طور كلى اراضى وقفى قابل مصادره و غضب هم نبود ، امّا در عمل اين‌طور نمىشد . در دوره مغولان بسيارى از اراضى وقفى مصادره شد ؛ حتى بعدها در دوره صفويان گاهى اتفاق مىافتاد كه اراضى وقفى از اختيار و صلاحيت ديوان صدارت بيرون مىرفت . باوجوداين مالك مىتوانست با تبديل املاكش به املاك وقفى و متولى شدن خود ، از حيطه عملكرد ارگانهاى دولتى و حاكم خارج شود .\r\nبه احتمال فراوان غيرقابل فروش بودن املاك وقفى موجب گسترش شكل خاصى از اجاره\r\n\r\n\r\n","description":"","footnote":"\r\n( 1 ) - مينورسكى ، تذكرة الملوك ، ص 146 ؛ شاردن ، جلد 6 ، ص 61 ؛ لمبتن ، مالك و زارع ، ص 120 ؛ پطروشفسكى ، كشاورزى ، جلد 2 ، ص 29 مىگويد كه صدر الصدور پيشتر رئيس ديوان اوقاف در دوره ايلخانى بود . طبق نوشته رويمر ،  Staatsschreiben  ، صص 5 - 143 تا قرن پانزدهم سندى از صدر در دست نيست و در پايان دوره ايلخانى امور موقوفات برعهده حاكم اوقاف ممالك محروسه بود .\r\n","page_name":" 236 ","page_number":236},
  {"content":"\r\n\r\nاراضى وقفى شده بود ؛ املاك وقفى براى مدت 99 سال در اختيار مستأجر قرار مىگرفت و در اكثر موارد هم مبلغ هنگفتى بدان مترتب بود . پس از انقضاى مدت موعود ، مستأجران مبلغى مساوى با ماليات سالانه محصول ناحيه مورد بحث به مدت يك سال تأديه مىكردند و براساس اراضى موقوفى بار ديگر به مدت 99 سال در اختيارشان قرار مىگرفت . ولى در بعضى موارد ، مبلغ نسبتا كمى به طور سالانه و به عنوان اجاره‌بها گردآورى مىشد ؛ مساحت و اندازه اراضى مورد اجاره ، ميزان مبلغ را مشخص و معين مىساخت .\r\nچنين مىنمايد كه مقام متولى ، به‌هرحال در بعضى موارد و بخصوص با توجه به موقوفات اماكن عظيم مقدسه ايران ، بسيار سودآور بود . شاه عباس دوم درصدد برآمد كه تا با تقسيم دوباره املاك وقفى در بين متوليان از تمركز اداره املاك عظيم وقفى در دست عده‌اى خاص جلوگيرى به عمل آورد « 1 » . رعايايى كه در يك تيول از اراضى ديوانى زندگى مىكردند با رعايايى كه در اراضى موقوفى بسر مىبردند ، چندان فرقى نداشتند . در بعضى جاها ترتيباتى وجود داشت كه سهم متولى و يا مستأجر را در مبلغ ثابتى تثبيت مىكرد ، ولى بر اثر نوسانات پول رايج ، درصد مشخصى از سهم محصول به نفع مالك تأمين مىشد . اين روش تعيين سهم درنهايت كاربرد عمومى داشت چنان‌كه فرمانى به تاريخ ربيع‌الثانى 1703 / نوامبر - دسامبر 1662 شاهدى براين مدعاست « 2 » .\r\nمتولى نهاد ويژه‌اى كه به ايام شاه طهماسپ اول برمىگردد يعنى موقوفات « چهارده معصوم » ( به مطالب بالا رجوع كنيد ) سلطان زمان بود . معروفترين موقوفات ازين نوع ، چنان كه پيشتر ذكرش گذشت ، از تبديل املاك خصوصى شاه عباس اول ( 1015 / 7 - 1606 ) به‌وجود آمد . اين نوع املاك موقوفى از اراضى سلطنتى كه خود شاه متولى آن بود ، اوقاف تفويضى ناميده مىشد . مقام صدر به طور همزمان با افزايش متوالى موقوفات شاهى ، تقسيم شد : صدر خاصه ( صدر مخصوص موقوفات شاهى ) دوشادوش صدر عامه ( صدر متصدى موقوفات عمومى ) به‌وجود آمد . امّا موقعيت دقيقا آن نبود كه كارآيى صدر خاصه محدود به نواحى موقوفاتى باشد كه شاه از اراضى خالصه ايجاد مىكرد ؛ او همچنين مسئول نواحى ديگر نيز بود و صدر عامه نيز گاهى با موقوفات خاصه سروكار داشت . گاهى اوقات اين‌دو منصب در شخص واحدى جمع مىشد « 3 » .\r\nسرانجام در اينجا بايد به طبقه‌بندى اراضى خاصه بپردازيم . اينها املاكى بودند كه درآمد آن\r\n\r\n\r\n","description":"","footnote":"\r\n( 1 ) - بوسه ،  Untersuchungen  ، ص 116 ، به نقل از شاردن ، جلد 6 ، ص 63 .\r\n( 2 ) - منقول در لمبتن ، مالك و زارع ، صص 14 - 113 همراه با تشريح و ارزيابى .\r\n( 3 ) - تذكرة الملوك ، ص 42 ( و توضيح مينورسكى در ص 111 ) . تقسيم‌بندى مقام و منصب صدر را كمپفر در ص 98 عرضه كرده است .\r\n","page_name":" 237 ","page_number":237},
  {"content":"\r\n\r\nمستقيما در اختيار شاه قرار مىگرفت و اين براى شاه چيز تازه‌اى نبود . نواحى وسيعى از مملكت حتى بسيارى از شهرها در دوره ايلخانان به املاك خالصه تبديل شد و در مورد آنها اصطلاح مغولى اينجو و يا عربى - فارسى املاك خالصه به كار مىرفت .\r\nپس از زوال امپراتورى ايلخانى ، كاهش چشمگيرى در گستره اراضى خاصه رخ داد . ضعف قدرت مركزى در سرتاسر مناطق پيشين امپراتورى موجب تبديل بخشهاى عظيمى از اراضى خاصه سابق به اراضى ديوانى و يا ملك گرديد . ولى واضح است كه حتى سلسله‌هاى بعد از مغولان بر مناطقى مسلط شدند كه عوائد مالياتى آنها در اختيار سلطان و منسوبان بلافصل او و يا دربار بود .\r\nنمىتوان فرق صورى بين اراضى خاصه و اراضى ديوانى را براى نشان دادن مخالفت بين تشكيلات دربار و دولت ارائه داد . از ويژگيهاى املاك خاصه در قرن نهم / پانزدهم و دهم / شانزدهم اين بود كه ( دست‌كم از لحاظ نظرى ) سلطه بر آنها به صورت سيورغال و يا تيولهاى بزرگ - مثل مورد اراضى ديوانى - در اختيار افراد متنفذ نبود . بنابراين اراضى خاصه نه فقط منبع مالى هزينه‌هاى شخصى شاه بود ، بلكه در برابر تجزيه اراضى به دست فئودالها - كه در مورد ساير طبقات اراضى متوجه شديم - به گونه موازنه و تعادلى نيز عمل مىكرد . از همين مسأله روشن مىشود كه تقويت سلطنت و قدرت مركزى در زمان صفويان موجب رشد و ميزان اهميت املاك خاصه شده است . گفتنى است كه حتى پيش از دوران شاه عباس اول ، املاك خاصه از « تيولهاى » مختلف نبود . ولى صاحبان اين تيولها از منسوبان نزديك شاه بودند و اين مسأله تطابق كامل با ويژگى سنتى و كهن املاك خاصه داشت . اين مسأله در قرن دهم / شانزدهم به صورت يك مسأله اساسى درآمد ؛ اينها شامل تعدادى از ايالات متمركز بود و در تقابل با حكومتهايى بود كه به گونه تيول ، مثلا به رهبران و سركردگان قزلباش واگذار مىشد . اين ايالات كه كاملا از اراضى سلطنتى بود ، خاصه نام داشت . املاك خاصه كوچكتر در قالب حكومتهاى ديگر قرار داشت كه در اين زمان عموما اصطلاح خالصات ( از نظر ادبى يعنى خارج از دخالت حاكم ) بدانها اطلاق مىشد ؛ اين املاك سلطنتى را نبايد با نهادهاى قرن هشتم / چهاردهم كه باز خالصات ناميده مىشد ( به مطالب بالا رجوع كنيد ) اشتباه كرد .\r\nاصلاحات داخلى خزيده شاه عباس اول ( تمركزگرايى ، حذف قزلباشها و استقرار غلامان خاصه ) و افزايش ضروريات دربار ازجمله عواملى بود كه موجب رشد املاك خاصه در زمان سلطنت او شد . اين توسعه و رشد به انحاء مختلف صورت گرفت . مثلا شكايت ساكنان يكى از روستاهاى نطنز درباره رفتار مستبدانه مأموران مالياتى ، بهانه به دست شاه داد تا كل منطقه نطنز را\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nجزو اراضى خاصه اعلام كند « 1 » . گاهى نيز شاه املاك خصوصى مالك را خريدارى مىكرد : وقتى كه يك چنين امرى اتفاق مىافتاد ( چنان‌كه پيشتر هم ذكرش گذشت ) فروشندگان لاعلاج قيمت كمترى را دريافت مىكردند . فقط دارايى و املاك و « تيول » رجالى كه مورد غضب قرار مىگرفت ( مثلا سركردگان قزلباش ) براى املاك خاصه مصادره مىشد . در نهايت اصفهان ، كاشان ، بخشى از كرمان و يزد ، قزوين ، قم و گيلان و مازندران در قلمرو املاك شاهى قرار گرفت . هدف عملى گسترش و رشد املاك خاصه ، پيش از همه ، درهم شكستن قدرت سركردگان قزلباش بود كه از همان آغاز دوره صفوى حكومتهاى ايالات مختلف را در تيول خود داشتند . به محض اينكه ايالتى جزو املاك خاصه مىشد از اقتدار سپاهيان قزلباش بيرون مىرفت و ديگر حاكمى نداشت . اين سياست در زمان شاه صفى و عباس دوم هم ادامه يافت . ساروتقى وزير شاه صفى ، يكى از هواداران اصلى اين سياست بود و همو بود كه فارس را ضميمه املاك سلطنتى كرد . املاك خالصه در زمان شاه عباس دوم به اوج خود رسيد ولى پس از آن روبه كاهش رفت ؛ چون خطر جنگ ضرورت نصب حكام ( قزلباش ) را پيش كشيده بود تا سپاهيان لازمه را جمع‌آورى كنند .\r\nدر زمان شاه عباس اول دستگاه ادارى ويژه‌اى براى املاك خاصه تشكيل شد و به تدريج توسعه يافت . وزيرانى در رأس ايالتهاى خاصه قرار گرفتند . امور مختلف ادارى و ديوانى به تدريج در حيطه قدرت سركار خاصه شريفه قرار گرفت « 2 » . چنانچه در بالا گذشت ، از زمان شاه عباس اول يك نفر صدر در رأس املاك خالصه قرار داشت ولى حال در كنار آن دفترخانه‌اى براى ديوان املاك خاصه تشكيل شد كه پىآيند دفترخانه دولتى بود . سپاهيان غلامان خاصه جاى قزلباشها را در املاك خاصه گرفتند . حفظ و پرداخت مواجب اين نيروها ضرورت رهاسازى رويه سابق پرداخت مواجب نقد دربار و نوكران شاهى را پيش كشيد . پرداخت مواجب خدمه ديوان املاك خاصه از سال 7 - 1026 / 8 - 1617 به بعد با روش معمولى صورت گرفت : مأموران و سپاهيان تيول و يا برات ( همه ساله و مواجب ديگر ) خود را از عوائد مالياتى املاك خاصه دريافت مىكردند « 3 » . در اواخر صفويه « تيول و حصه‌هاى ملكى » بخشى از املاك خاصه آن‌چنان رشد يافت كه نياز ايجاد گروه تشكيلاتى جديد پيش كشيده شد تا به وسيله آن بقيه املاك خاصه به گونه تيول و به صورت مواجب واگذار نگردد ؛ اصطلاح خالصه در موارد اين نوع از ممالك خاصه هرچه بيشتر به كار رفت .\r\nترديدى نيست كه شاه عباس اول و جانشينان او با اعمال سياست گسترش املاك خاصه ، به هدف\r\n\r\n\r\n","description":"","footnote":"\r\n( 1 ) - فلسفى ، زندگانى ، جلد 3 ، ص 272 .\r\n( 2 ) - مينورسكى ، تذكرة الملوك ، صص 25 به بعد .\r\n( 3 ) - رهربرن ،  Provinzen und Zentralgegewalt  ، ص 133 ، به نقل از اسكندر منشى .\r\n","page_name":" 239 ","page_number":239},
  {"content":"\r\n\r\nسياسى و اقتصادى خود در خصوص تضعيف قبايل قزلباش و سركردگانشان رسيدند . باوجوداين ، آنان نتوانستند از توسعه اشكال جديد مالكيت در درون املاك خاصه نظير آنهايى كه پيشتر در بعضى مناطق وجود داشت ، جلوگيرى كنند . در نهايت اين مشكل براى رعاياى ساده پيش آمد كه مالكان آنها بالاخره تيولدار است يا اراضى دولتى و يا خاصه ؟ ازاينها گذشته ، موقعيت و وضعيت آنان تحت تأثير اين مسأله و مشكل قرار گرفت كه آيا اعمال قدرت مطلقه از سوى مالك مىبايد به وسيله يك نفر تيولدار ، يا سيورغال و يا با نصب يك متولى صورت بگيرد ؟ رعايا به احتمال در املاك خاصه نسبت به اراضى تيولى و يا در زمينهايى كه در اختيار برخى از مأموران و رجال بود ، بيشتر مورد تعدى و ظلم قرار مىگرفتند .\r\n\r\n3 - حيات اقتصادى شهرها : بازرگانى و تجارت\r\nتجارت خارجى ايران در دوره سلجوقيان فراتر از مرزهاى جهان اسلام رفته بود . هجوم مغول ضربه شديدى به اين تجارت وارد ساخت ؛ باوجوداين ، شهرهاى بزرگ تجارى ايران در آغاز سده هشتم / چهاردهم بار ديگر سبب پيوندهاى بازرگانى بين شرق و غرب شد . اين بازسازى سخت شگفت‌انگيز در نتيجه اين واقعيت بود كه ايران در زمان چنگيزيان از نظر سياسى به ممالك آسياى مركزى و شرقى نزديك شد و بر اثر آن براى بازرگانان كل امپراتورى مغولان دروازه اروپا گرديد و بالعكس . افزون براين فعاليتهاى بازرگانى ايران بر اثر سقوط خلافت عباسى ، كانونى جديد پيدا كرد : در واقع بغداد نقش خود را در مقام شهر مهم بازرگانى ادامه داد ، امّا تبريز تختگاه ايلخانان در سده هشتم / چهاردهم بر تمام شهرهاى ايران برترى و پيشى جست . ويرانيهاى ايلغار مغول كه شهرهاى ديگر ايران را نيز از صحنه تحول پيشين خود عقب راند ، تأثير پايايى در تبريز داشت تا اينكه سرانجام ويرانيها ترميم گرديد و بهبود حاصل شد . امّا شكوفايى اقتصادى كه از ويژگيهاى شهرهاى بزرگ ايران در دوره پيش از مغولان بود ، به رغم بازسازى سريع ساختارهاى اساسى حيات اقتصادى آن ، بار ديگر حاصل نشد .\r\nنكته گفتنى اينكه حفظ و حراست راههاى تجارى از عوامل مهم تجارت خارجى شرق در تمام ازمنه بود . تحول و توسعه بازرگانى تا ميزان شايان توجهى به كيفيت و امنيت راهها ، پراكندگى شبكه‌هاى ارتباطى ، تعداد منازل و استراحتگاههاى مناسب ، جاهاى آبرسانى ، پلها و غيره بستگى داشت . درجه تحول و توسعه شهرها نيز به اين عوامل مربوط بود . چون هر شهرى بالاتر از هر چيز ديگر ، محلى براى تجارت و معاوضه كالا بود ؛ قلب بازرگانى آن هميشه بازارها ، انبارها و\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nدفترخانه‌ها بودند . يكى از ضروريات حياتى هر شهرى راه داشتن به يك شبكه ارتباطى ماوراى منطقه‌اى بود .\r\nازاين حيث ، وجود دولتهاى سازمان‌يافته و متمركز با امكانات وسيع توسعهء منطقه‌اى ، بهره‌گيرى عالى از تحكيم و توسعه تجارت داخلى ايران بود . ارگانهاى تشكيلاتى يك چنين ساختار دولتى بسيار تواناتر از نظام حكومتى كوتاه‌مدت و بىثبات محلى بود ؛ چون كيفيت ، امنيت و قابليت متعدد عناصر مورد نياز زير ساخت اقتصادى را تضمين مىكرد . به همين دليل حتى تغييرات سياسى سطحى هم مكرر بر حيات بازرگانى ايران تأثير سوء داشت .\r\nپيشتر به اهميت شهر تبريز در دوران مغولان اشاره كرديم . راه اصلى تجارى ازاين شهر ، اريب‌وار ، از راه شمال ايران به شرق كشيده مىشد و با پيمودن راه كهن ابريشم ، از طريق خراسان به سمرقند و سرانجام به چين مىرسيد . رفت‌وآمد بازرگانى داخلى فلات ايران از جنوب ، مستقيما به تبريز نمىرسيد ، بلكه از چندين محور موجود در راه غرب - شرق نظير سلطانيه ، قزوين ، رى و نيشاپور بدانجا مىپيوست . از آنجا كه سلطانيه تختگاه ايلخانان بود ، لذا ساير مراكز را تحت الشعاع خود قرار داده بود . چون بندر هرمز در خليج‌فارس بجاى بندر سيراف نشسته بود و از طريق بندر هرمز كل رفت‌وآمد دريايى بين هند و سواحل مديترانه صورت مىگرفت ، لذا راه تجارى بين سلطانيه و هرمز نه فقط شامل محور شمال و جنوب تجارت داخلى ايران بود ، بلكه ايران را در قرن هشتم / چهاردهم نقطه تلاقى تمام تجارت موجود خشكى و دريايى بين اروپا و آسيا كرده بود .\r\nفروپاشى امپراتورى ايلخانى به زوال تدريجى اهميت ايران در تجارت بين اروپا و خاور دور انجاميد . علاقه تيموريان بيشتر در پيشرفت مراكز تجارى شرق ايران همچون سمرقند و هرات متمركز شد و توجهى به پيوند اصلى توسعه موقعيت قديمى ايران در سلسله زنجير تجارت شرق - غرب نكردند . اهميت ايران در تجارت جهانى بر اثر بازشدن راه دريايى هند در اطراف دماغه جنوبى آفريقا كاهش يافت و درگيريهاى مداوم نظامى بين تيموريان و دولتهاى تركمانان در غرب و اوضاع متغير داخلى همه اين دولتها ، موانعى بر سر راه مفاهيم اقتصاد سياسى و ملاحظات تجارى ماوراى منطقه‌اى ايجاد كرد . هنگامى كه وضع ايران سرانجام در زمان صفويان سروسامانى يافت و شرايط داخلى ترميم و بهبود بازرگانى آن فراهم شد ، ديگر خيلى دير شده بود : چون تجارت جهانى به مسيرهاى جديدى دست يافته بود . ايران بر اثر افزايش اهميت دريانوردى بازرگانى اروپا در تجارت درون قاره‌اى ، خود را در حاشيه صحنه اقتصادى جهان يافت . ايران ديگر نمىتوانست به نقش فعال خود در تجارت ترانزيت جهانى بنازد . ايران در نظر قدرتهاى بازرگانى اروپا به دليل محصولات و مواد خامش اهميت داشت . شكوفايى اقتصادى اصفهان در قرن يازدهم / هفدهم بيشتر\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nبر اثر اهميت پيشين آن در تجارت داخلى بود . ولى پايتخت صفويان قابل مقايسه با تبريز دوره مغولان كه مركز بازرگانى بين‌الملل بود ، نبود .\r\nيكى از مشخصه‌هاى خاص طبقه بازرگانان از قرن هشتم / چهاردهم به بعد ارتباط تنگاتنگ آن با مالكان عمده بود . پيشتر اشاره كرديم كه صاحبان سيورغالها ، متوليان اراضى موقوفى و مالكان اراضى ملك بر خلاف اسلافشان در صدر اسلام ، ترجيح مىدادند در شهرها كه دور از اراضىشان بود و جزو شهروندان متنفذ به‌شمار مىآمدند ، زندگى كنند . درآمدهاى هنگفت آنان قادرشان مىساخت تا در انواع كارهاى بازرگانى شركت جويند ؛ آنان اين‌كار را از راه سرمايه‌گذارى و تخصيص مقدار زيادى از محصولات كشاورزى به شاهزادگان تاجر در ازاى دريافت سهمى از سودشان انجام مىدادند . شرايط اين‌كار آماده بود ، چون حقوق رعايا از زمان تسلط مغولان هميشه به صورت جنسى پرداخت مىشد . مالكان در جاى خود قسمت اعظم ثروت خود را كه در دادوستدهاى بازرگانى نيازى به استفاده از آن نداشتند ، سرمايه‌گذارى مىكردند . حتى حكام نيز در جاى خود در سرمايه‌گذارى مبالغى از سرمايه شخصى در امور بازرگانى ، درنگ نمىكردند . اينكه اين پديده از ويژگيهاى بازرگانى عمده آن زمان بود از عنوانى معلوم مىشود كه به شاهزاده تاجر داده مىشد يعنى ارتاق ( تركى آن ارتق يعنى « شريك » « سهم‌بر » ) « 1 » .\r\nدر تجارت خارجى قرن يازدهم / هفدهم حجم كارمزدهاى دولتى بشدت بالا رفت :\r\nانحصارىكردن تجارت ابريشم از سوى دربار و نيز محصول احجار كريمه و ساير شاخه‌هاى صنعت ، شرايط و علل اين افزايش را پديد آورد « 2 » . در زمان شاه عباس اول راههاى كاروانى بىشمارى راه افتاد و براى رفع نيازهاى رفت‌وآمد بازرگانان ، تأسيساتى از قبيل مهمانخانه ( كاروانسرا ) و غيره در اين راهها تعبيه شد . يكى از جالبترين تمهيدات و تأسيسات سنگفرش بود كه حدود 30 كيلومتر از راه باتلاقى كوير نمك را بين اردستان و فيروزكوه ، همراه با پلهايى شامل مىشد « 3 » . اين نظام راه‌سازى كه در مدت كوتاهى انجام گرفت ، در جاى خود ، اصفهان را مركز تجارت داخلى ايران كرد . كل بازرگانى ايران بر اثر اين موازين به شكوفايى دست يافت ، ولى اين اقدامات را كه باعث گسترش و بهبود شبكه ارتباطى ايران مىشد ، بايد از ديدگاه علائق بازرگانى\r\n\r\n\r\n","description":"","footnote":"\r\n( 1 ) - مينورسكى و مينوى ، « نظر نصير الدين طوسى درباره امور مالى » ، ص 84 ؛ پطروشفسكى ، در  CHI  ، جلد 5 ، ص 509 ؛ هينتس ،  Ein orientalisches Handelsunter nehman  ، ص 334 .\r\n( 2 ) - مينورسكى ، تذكرة الملوك ، ص 20 ؛ كمپفر ، ص 94 .\r\n( 3 ) - آ . گابريل ،  Die Erforschung Persiens  ، ( وينه ، 1952 م . ) ، صص 71 ، 85 به نقل از دلاواله و تامس هربرت ؛ سيرو ،  Caravanseraile  ، ص 19 ؛ تهرانى ،  Die Entwicklung  ، صص 53 به بعد .\r\n","page_name":" 242 ","page_number":242},
  {"content":"\r\n\r\nشاه ديد و تفسير كرد . در آن ايام شاه به احتمال يكى از بزرگترين شاهزادگان تاجر ( تاجر - شاهزاده ) در ايران بود ؛ شركتهاى ارمنيان و اروپاييان در جريان قرن يازدهم / هفدهم تحت حمايت شاه ، تقريبا كل صادرات ايران را در دست گرفتند ، بازرگانان محلى فقط بخشى از نيازمنديهاى بازرگانى زمان را تدارك مىديدند و بيشتر در بازارهاى محلى متمركز شده بودند ؛ گو اينكه حتى در اواخر قرن يازدهم / هفدهم برخى از بازرگانان با ممالك دوردست قراردادهاى بازرگانى و تجارى مىبستند « 1 » .\r\nبازرگانى ايران در قرون مورد بحث ما فقط به صورت نقد ، ولى با شيوه‌هاى خام صورت مىگرفت . پول را در بسته‌هاى چرمى حاوى 50 تومان ( نقره‌اى ) قرار مىدادند و در كاروانهاى تجار حمل‌ونقل مىكردند . چنين مىنمايد كه مبادى مبادلات غيرنقدى كه در دوره پيش از مغولان صورت مىگرفت ، فراموش شده باشد . نظام بازرگانى ايران در نيمه دوم قرن يازدهم / هفدهم تأثير چندانى در سياحان اروپايى نداشته است . در آن روزگار شبكه راهها تا حدود زيادى وانهاده شده و تجار سنتى ايران با رشد و افزايش رقابت تجارت جهانى اروپا كم‌كم مقاومت خود را از دست داده بودند « 2 » .\r\nبااين همه وضع تجار محلى خوب و مطلوب بود . آنان از سرمايه‌شان در هرسال 30 تا 40 درصد سود مىبردند . در ميان اثاثه يكى از تجار اصفهان در ايام محاصره آن توسط افاغنه در سال 1135 / 1722 سكه‌هاى نقره به ارزش 1792 تومان به دست آمد ( درباره ارزش تومان به مطالب بعدى رجوع كنيد ) . همين امر ما را به ميزان نقدينه يك نفر شاهزاده تاجر رهنمون مىسازد « 3 » .\r\nصادرات ايران در اواخر صفويه همان محصولاتى بود كه پيشتر در دوره مغولان بدان شهرت داشت : انواع و اقسام قماش ، پارچه‌هاى زربفت ، پشم شتر ، تنباكو ، احجار كريمه ، و بخصوص ابريشم ؛ در ضمن در روزگار صفويان صادرات فرش هم بسرعت بالا رفت « 4 » . در عوض توليد فلزات قيمتى در اين دوره به ظاهر كاهش پيدا كرده است . ليكن هيچ‌وقت صدور نقره - و بيشتر سكه‌هاى نقره‌اى - بويژه به هند قطع نشده است . افرادى كه در اين صادرات دست داشتند بيشتر صرافان نزولخوار هندى و رباخواران بودند كه در قرن يازدهم / هفدهم تجارت خود را در مراكز بازرگانى متمركز كرده بودند . تصور مىرفت كه فقط در اصفهان شمار آنان به ده هزار نفر بالغ شود .\r\n\r\n\r\n","description":"","footnote":"\r\n( 1 ) - شاردن ، جلد 4 ، ص 167 .\r\n( 2 ) - مينورسكى ، تذكرة الملوك ، صص 20 ، 180 ؛ شاردن ، جلد 4 ، ص 170 ؛ رابينو ، « بانكدارى در ايران » ، صص 21 به بعد ؛ اشرف ، ص 321 .\r\n( 3 ) - مينورسكى ، تذكرة الملوك ، صص 19 به بعد ، به نقل از زبدة التواريخ .\r\n( 4 ) - شاردن ، جلد 4 ، ص 162 به بعد ؛ پطروشفسكى ، در  CHI  ، جلد 5 ، ص 508 .\r\n","page_name":" 243 ","page_number":243},
  {"content":"\r\n\r\nسود آنان به ظاهر بيشتر از تجار محلى بوده است « 1 » . آنان درهر صورت باعث نقصان عمومى پول بودند و سياست مالى دربار نيز آن را بدتر مىكرد ، چون در اواخر دوره صفوى دولت از پرداخت نقدينه خوددارى مىكرد و لذا مسكوكات در خزاين حكام متورم مىشد « 2 » .\r\nتجارت درون شهرى فقط براى بازرگانان عمده با سرمايه كلان سودمند بود ، چون در موقعيتى بودند كه مىتوانستند اجناس نفيس را خريدوفروش كنند و روابط ضرورى تجارى و به احتمال تشكيلات خاص خود را داشته باشند . تجار خرده‌پا كه يك چنين وسايلى را در اختيار خود نداشتند ، فقط به تجارت اجناس سودآور ، بخصوص محصولاتى كه در اطراف شهرها توليد مىشد ، مشغول بودند . عوارض زياد بومى آنان را از اقدام به حمل‌ونقل زمينى ، بازمىداشت : چون تنوع نرخهاى بالاى مناطق مختلف اجازه نمىداد تا آنان سودى به دست آورند .\r\nمحترفه ، تجار خرده‌پا و ساير پيشه‌وران كه انواع خدمات را در اختيار داشتند در صنفهايى متشكل شده بودند . پطروشفسكى راجع به اصناف قرن هشتم / چهاردهم كه در دوره بعد نيز مطرح بودند ، در فصلى مشبع همه اطلاعات را ارائه داده است « 3 » . از اين رو ما در اينجا اطلاعات اضافى را درباره تشكيلات آنان در دوران صفوى ارائه مىدهيم . آنان كدخدايان ( كدخدا اصطلاحى بود كه در مورد رئيس يك محله هم به كار مىرفت ) خود را از ميان استادان انتخاب مىكردند و نقيب نيز به نوبهء خود آنان را تأييد مىكرد ( نقيب سردسته سادات شهر بود ) . پس از آن بود كه كلانتر نمايندگان را رسما نصب مىكرد . كلانتر مأمورى بود با وظايفى كه يادآور ماير  ( Mayor )  اروپاى غربى است ؛ امّا او از سوى حكومت مركزى انتخاب مىشد و به اشراف شهر خود تعلق داشت . اين منصب موروثى هم بود و كلانتر در قرن هشتم / چهاردهم هنوز عنوان رئيس داشت . علاقه دولت را به اصناف مىتوان از نقشى دريافت كه آنها در زمينه ارزيابى ماليات براساس سود و يا بيگارى ( در اين مورد به بحث نظام مالياتى رجوع كنيد ) انجام مىدادند . در موارد ديگر اختيارات رؤساى اصناف تا حدودى محدود بود . بدون تجويز آنها كسى را ياراى گشايش مغازهء جديد نبود ؛ و افزون براين از وظايف آنها ارائه جدولهاى ماهانه به منظور تثبيت حداكثر نرخها به صاحب نسق بود ؛ صاحب نسق مأمورى بود كه وظيفه اصلى او نظارت بر نرخها و مشكلات و مسائل برخاسته از آن\r\n\r\n\r\n","description":"","footnote":"\r\n( 1 ) - شاردن ، جلد 4 ، ص 64 ؛ كمپفر ، صص 160 ، 178 ؛ مينورسكى ، تذكرة الملوك ، ص 19 .\r\n( 2 ) - شاردن ، جلد 5 ، ص 430 ؛ كمپفر ، ص 96 ؛ دومان ، ص 193 ؛ شوستر - والسر ،  Das Safawidische Persiens  ، ص 39 ؛ مينورسكى ، تذكرة الملوك ، ص 182 به بعد ؛ رابينو ، مسكوكات ، مدالها و مهرها ، ص 6 .\r\n( 3 ) - پطروشفسكى ، در  CHI  ، جلد 5 ، ص 509 ، 511 به بعد ؛ در مورد نقش اصناف در دوران صفوى نگاه كنيد به اشرف ، صص 111 به بعد .\r\n","page_name":" 244 ","page_number":244},
  {"content":"\r\n\r\nبود . اين مأمور در ازاى محتسب ممالك ( ناظر بازارها و اخلاقيات قلمرو نفوذى خود ) مسئوليت داشت كه از سوى نائب درهر شهرى نصب مىشد . تصميمات نهايى در چارچوب اين اقتدار قرار داشت تا آنجا كه ريش‌سفيدان اصناف فقط نفوذ غيرمستقيم در ساختار قيمتگذارى داشتند . اعضاى اصناف ( كه بيشتر رؤساى آنها بودند ) در سه ماهه اول سال مالى در دفتر نقيب و يا كلانتر جمع مىشدند تا در مورد عوارض مربوط صحبت كنند « 1 » . در اين مورد از « جلسات صنفى » ديگر صحبت نشده است . شاردن به طور منظم گزارش مىدهد كه هرگز اين‌گونه جلسات برگزار نمىشد « 2 » .\r\nتشكيلات اصناف ، تشكيلات بسيار سستى بود ، ولى از اعضاى خود حمايت به عمل مىآوردند ( البته در صورت نياز ) ؛ امّا وسيله محكمى براى ارائه منافع اعضا نداشتند . با همه اينها نفوذ آنها در جامعه كم نبود . ما در اينجا توانستيم فقط در مفهوم محدود كلمه و براساس مفهوم اروپاى غربى از اين گروه خودگردان صحبت بكنيم .\r\nدر شهرهاى بزرگ هر نوع تجارت قابل تصور موجود بود . دومان در سال 1660 م . حدود 35 صنف پيشه‌وران را در اصفهان فهرست‌بندى كرده است « 3 » . براينها بايد ساير خدمات تجارى - خواربارفروشيها ، نانواها ، طباخيها - و نيز افرادى چون رقاصان ، شعبده‌بازان ، سائلان ، دراويش و سادات را كه هر كدام متعلق به صنفى بودند ، افزود . اين تكاثر تجارت از ويژگيهاى خاص دوره صفوى نبود : يك گزارش سالانه حكومتى از نيمه دوم قرن هشتم / چهاردهم تعداد مشابهى از تشكيلات تجارى مالياتى را در تبريز فهرست‌بندى كرده است « 4 » . در شهرهاى متوسط و كوچك هم اغلب بعضى از تجارتهايى ويژه صورت مىگرفت . مثلا در يزد توليد منسوجات نفيس برقرار بود و كاشان به توليد سفالينه و بالاتر از همه قاليهايش شهرت داشت . تقريبا در ساير شهرهاى ايران هم نمونه‌هاى مشابهى ازاين نوع تجارت وجود داشت .\r\nآنانى كه به امر بازرگانى مشغول بودند ، تجارت خود را بيشتر در بازارهاى بزرگ شهرها متمركز مىكردند . بازار همچنين از دارايى ديوان و يا دربار به‌شمار مىرفت و در بعضى موارد هم بازار جزو موقوفات بود « 5 » . تجار مجبور بودند براى دكانهاى خود اجاره‌بها بپردازند و بعضى ازاين دكانها ، كارگاه نيز بود . از بازارهاى گاو و گوسفند شهرها ، بازارهاى برده‌فروشى ، انبارها ، كاروانسراها و پلها و حمامها نيز اجاره‌بها ستانده مىشد و اين اجاره‌بها از منابع مهم عوائد خزانه عامره ، خزانه شاهى و يا تشكيلات اوقاف به‌شمار مىرفت . ناحيه مركزى بازار شهرهاى بزرگ يعنى\r\n\r\n\r\n","description":"","footnote":"\r\n( 1 ) - مينورسكى ، تذكرة الملوك ، ص 81 .\r\n( 2 ) - شاردن ، جلد 4 ، ص 93 .\r\n( 3 ) - دومان ، صص 211 - 195 .\r\n( 4 ) - هينتس ، رساله فلكيه ، صص 178 به بعد .\r\n( 5 ) - پطروشفسكى ، در  CHI  ، جلد 5 ، صص 8 - 506 و كشاورزى ، جلد 2 ، ص 28 ؛ كمپفر ، ص 94 به بعد .\r\n","page_name":" 245 ","page_number":245},
  {"content":"\r\n\r\nقيصريه هميشه از املاك خالصه بود . تجارى كه در آنجا گزيده‌ترين و نفيس‌ترين اجناس ( يعنى منسوجات گرانبها ، جواهرآلات ، واردات تجملى از سرزمينهاى دوردست ) را مىفروختند ؛ مجبور بودند به موجب اين امتياز مبلغ شايان توجهى را تأديه كنند « 1 » .\r\nدر اينجا مىبايد از يك بازار ويژه هم صحبت كرد . اقامتگاههاى سلطنتى معمولا از جايى به جاى ديگر منتقل مىشد . اين كار بنا به دلايل متعددى انجام مىگرفت يعنى دلايلى چون جنگ و پيدا كردن ييلاقها و قشلاقهاى مناسب و درخور . اين عادت و رسم معمولا در زمان آل جلاير ، تيموريان و حكام تركمانان جارى و سارى بود . در اين مواقع همه تشكيلات دربار تحت هدايت حاكم ، پايتخت خود را ترك مىگفت تا در جاى ديگر ، اغلب در نواحى دوردست مملكت اطراق كند و به برپايى جشن و طوى بپردازد . رفع احتياجات مبرم اين نوع اردوكشى را لشكرى از تجار سيّار بر عهده داشتند كه در اين مواقع مسافتهاى طولانى مىپيمودند تا ازاين اردوبازار منافع خود را به دست آورند . در هنگام جمع‌آورى اردو ، اردوبازار نيز برچيده مىشد . اين نهاد دوره ايلخانى هنوز در دوره تركمانان برقرار بود و براى تجار منافع زيادى دربرداشت . چيزى طول نكشيد كه اردوبازار در زمان صفويان اهميت خود را از دست داد . اين نوع بازار نيز از نهادهاى دربارى محسوب مىشد و عوائد آن هم قابل ملاحظه بود .\r\nتجارت اين نوع نهادها هم معمولا شامل توليدات صنعتى بود و درآمد حاصله از آن به خزانه عامره ، خزانه شاهى و يا به تشكيلات اوقاف تعلق مىگرفت . منشأ اين صنايع با كارگران استثمار شده و بردگانى ارتباط داشت كه براى كار در پيشه‌هاى مختلف در كاخهاى ايلخانان و بعدها در كاخهاى تيمور و حتى جانشينان او اجير مىشدند . به‌هرحال از قرن هشتم / چهاردهم به بعد ازاين نوع پيشه‌وران در اكثر شهرها وجود داشتند . صنايع مهم اين نوع پيشه‌وران عبارت بود از : دباغى ، ترشىاندازى و حفاظت از آن ، صابون‌پزى ، كاغذسازى و رنگرزى . ضرب سكه را نيز بايد در اين نوع صنايع « دولتى » محسوب داشت . درآمد ضرب سكه كه بيشتر از دارالضربها حاصل مىشد يعنى فرق بين ارزش واقعى و غير واقعى مسكوكات ، پيوسته از عوائد خزانه شاهى بود « 2 » .\r\nنوع خاصى از صنعت در زمان امپراتورى صفوى چهره بست : يعنى بيوتات ( از نظر ادبى يعنى خانه‌ها ) و يا « كارگاههاى سلطنتى » . كارگاههاى دربارى و صنايع دربارى صفويان بيشتر در كاخهاى سلطنتى مستقر بود . وظيفه آنها عمدتا تهيه هر نوع محصولات قابل تصور براى رفع نيازهاى دربار\r\n\r\n\r\n","description":"","footnote":"\r\n( 1 ) - كمپفر ، ص 157 .\r\n( 2 ) - هينتس «  Das steuerwesen Ostanatoliens 9  ، ص 196 ؛ رشيد الدين فضل إله ، مكاتبات ، چاپ محمد شفيع ( لاهور ، 1945 م . ) ، ص 318 ؛ ياكوبوفسكى ، « تيمور » ، صص 72 به بعد .\r\n","page_name":" 246 ","page_number":246},
  {"content":"\r\n\r\nبود . بيوتات در درجه اول دوايرى را شامل مىشد كه به نحوى از انحاء مواد خوراكى مورد نياز دربار را تهيه مىكرد . در كنار دربار آشپزخانه با انبار اغذيه ، نانوا ، سقاخانه‌ها و انبار برنج ، شرابخانه ، كشتارگاه ، قهوه‌خانه و غيره قرار داشت . در فضاى دربار انبارها و اتاقهايى براى نگهدارى هيزم ، مشعل و چراغ ، سفره‌ها و قاشق و بشقاب ، قاليها و خلعتها موجود بود . خزانه شاهى را نيز بايد در زمره آنها به حساب آورد . همه اين دواير كه به منظور تدارك احتياجات خانگى دربار تعبيه شده بود به مفهوم واقعى خود كارگاه سلطنتى بودند . از اين رو دربار بر دستگاههاى پارچه‌بافى ، خياطى ، كفاشى و صنعت خز و چرم آنها نظارت داشت . در دربار كارگاه زرگرى و مسگرى هم موجود بود كه وسايل و آلات آشپزخانه را تهيه و توليد مىكرد ؛ افزون براينها بخشهاى ديگرى نيز در دربار وجود داشت . در آخر بايد از كارگاههاى يراق‌سازى ، زرادخانه ، توپريزى و كتابخانه صحبت كرد كه در كتابخانه نه فقط نسخ خطى را گرد مىآوردند ، بلكه گروهى از هنرمندان به تهيه آنها مشغول بودند . اصطبلها و شمار ديگرى از دواير ازجمله بخشهاى ديگر بيوتاب بودند « 1 » .\r\nبه طور كلى در رأس هر بخشى يك نفر صاحب جمع و يك نفر مشرف قرار داشت . ولى بنا به دلايل عملى اين قاعده به هم مىخورد و آن زمانى بود كه چندين بخش در ارتباط تنگاتنگ با هم عمل مىكردند ولذا گاهى تحت نظارت يك نفر صاحب جمع و يا يك مشرف درمىآمدند .\r\nبيوتات در اواخر دوره صفوى زير نظر ناظر بيوتات بود . البته هميشه محور براين مدار نمىچرخيد : ناظر بيوتات در اوايل قرن يازدهم / هفدهم فقط بر بعضى صنايع و كارگاههاى ويژه دربارى نظارت داشت . ولى بعدها وى متصدى بلافصل و بالقوه كل درگاه سلطنتى گرديد و يكى از وزراى مقتدر و بانفوذ دولت به‌حساب آمد .\r\nدر صنايع دربارى كارگزاران و متخصصان بىشمارى با انواع مهارتهاى شغلى و حرفه‌اى به كار مشغول بودند . آنان در مقايسه با همقطارانشان در بازارها از امتيازات چندى برخوردار بودند . هر مستخدمى حكم انتصاب دريافت مىكرد كه در آن شيوه كار و مواجبش به دقت مشخص شده بود .\r\nدر اواخر دوره صفوى مزد سالانه يك كارگر از دو تومان تا مبلغ قابل توجه 55 تومان متغير بود .\r\nاين مزد به صورت برات ( يعنى تعيين مقدارى از درآمد ماليات ) پرداخت مىشد . يكى از مستخدمان اين براتها را در همان‌جا به مقاطعه مىگرفت و اكثر مستخدمان مزدشان را نقدا دريافت مىكردند ولى 5 يا ده درصد كمتر از مبلغى كه در حكم استخدامىشان قيد شده بود . مستخدمان كارگاههاى سلطنتى در هر سه سال درصدى اضافه حقوق دريافت مىكردند . افزون براين به آنان\r\n\r\n\r\n","description":"","footnote":"\r\n( 1 ) - كمپفر ، صص 106 به بعد ؛ شاردن ، جلد 7 ، صص 330 به بعد ؛ مينورسكى ، تذكرة الملوك ، ص 50 .\r\n","page_name":" 247 ","page_number":247},
  {"content":"\r\n\r\nجيره هم تعلق مىگرفت . مواجب جنسى را براساس واحدى به نام قاب ( « بشقاب » ) حساب مىكردند . هر قاب حاوى غذاى شش تا هفت نفر بود . كارگران عاليرتبه يك قاب كامل دريافت مىكردند و ديگران نيم يا يك چارك قاب مىگرفتند . افراد مىتوانستند بجاى جيره جنسى پول دريافت كنند . مستخدمان افزون بر مواجب منظم هديه و يا انعام هم دريافت مىكردند كه ميزان آن بعضى وقتها بيشتر از حقوق سالانه آنان بود . اين امر زمانى صورت مىگرفت كه كارگرى با كارهاى عالى و برتر خود در ميان كارگران ديگر شاخص مىشد « 1 » .\r\nاستخدام در بيوتات مادام‌العمر بود . در صورت از كارافتادگى و يا بركنارى مواجب همچنان پرداخت مىشد . از اينها گذشته گاهى اتفاق مىافتاد كه برخى از كارگران نه تنها در بيوتات شاهى كار مىكردند ، بلكه براى خود نيز فعاليت داشتند . همه اين وقايع مىرساند كه مقام صنايع دربارى در كارگاههاى سلطنتى از بسيارى لحاظ ، يك مقام امتيازدار بود كه مىبايد به دنبال كسب آن مىدويدند .\r\nخلاصه بايد متذكر شد كه كارگران اروپايى هم در بيوتات فعاليت داشتند . در زمان شاه عباس اول ، شاه صفى اول و شاه عباس دوم شمارى از نقاشان در دربار اصفهان كار مىكردند . گزارشهايى از ساعت‌سازان نيز در دست است ولى معلوم نيست كه در بيوتات كار مىكرده‌اند . در بخش توپريزى دربار نيز چندين متخصص اروپايى كار مىكرد و احتمال دارد كه شمار آنان در زمان شاه سلطان حسين ( 35 - 1105 / 1722 - 1694 ) كاهش يافته باشد ؛ چون در اين زمان توليد توپخانه متوقف شده است « 2 » .\r\n\r\n4 - نظام مالياتى دوران مابعد مغولان\r\nدر زمان خلافت چند سده‌اى عباسيان معمول براين بود - دست‌كم به گونهء صورى - كه ترتيبات مالياتگيرى براساس شريعت اسلامى باشد و چهار ماليات برجسته و مشخص يعنى خراج ( ماليات ارضى و محصولات كشاورزى ) ، عشر ( يك دهم ) زكات و جزيه ( ماليات غيرمسلمانان ) را نهادهاى ناهمگنى مىپوشاند ؛ و ميزان ماليات هم منطقه به منطقه و زمان به زمان فرق مىكرد و تحميلات خاصى هم بر ماليات منظم افزوده مىشد . در نخستين دهه‌هاى سلطه ايلخانان ، اين اصل\r\n\r\n\r\n","description":"","footnote":"\r\n( 1 ) - همان منبع ، ص 21 .\r\n( 2 ) - همان منبع ؛ شوستر - والسر  Das Safawidische Persien  ، صص 53 به بعد ؛ بوسه ،  Untersuchungen  ، صص 136 به بعد .\r\n","page_name":" 248 ","page_number":248},
  {"content":"\r\n\r\nفرو ريخت : در كنار خراج ماليات قبچور نشست و يكى از مالياتهاى ستمگرانهء تحميلى بر جمعيت يكجانشين گرديد « 1 » . اصطلاح قبچور در دوره ايلخانان ( كه اصلا ماليات مراتع بر گله‌داران صحراگرد مغولى بود ) به انواع مالياتها اطلاق مىشد . مثلا قبچور براساس ميزان محصول بر جامعه كشاورزى تحميل مىشد كه مىبايد نقدى پرداخت مىشد . قبچور در بسيارى از مناطق ماليات ثابت نسبتا هماهنگى بود كه بر تمامى رعايا وضع مىشد و لذا بر مسلمانان نيز تحميل مىگشت « 2 » . صاحبان گله و خدم و حشم نيز مىبايست قبچور مىپرداختند كه باز نه به صورت رمه و گله ، بلكه نقدا پرداخت مىشد يعنى به همان صورتى كه رسم اصلى مغولان بود . تمغا كه از مالياتهاى ايلخانان بود ، جاى زكات را گرفت . تمغا مجموعه‌اى از مالياتها بود كه از تجارت و صنعت گرفته مىشد و ميزان مركب آن چندين برابر بيشتر از 2 1 2 درصد زكات مىشد . ازاينها گذشته ، حكومت ايلخانى شمار زيادى از مالياتهاى ظالمانه را بر مردم ايران بخصوص جوامع اسكان‌يافته تحميل مىكرد . اخذ مالياتها از سوى ديوانيان دولت ايلخانى بسيار مهلك و فاجعه‌بار بود و حيات بخشهاى عظيمى از كشاورزى ايران را به خطر انداخت . هنگامى كه در زمان غازان خان ( 703 - 694 / 1304 - 1295 ) اصلاحات شروع شد ، به هيچ‌وجه هنجارهاى پيشين شريعت اسلامى را برنگرداند . يك چنين فرآيندى فقط حكام را از پاره‌اى از عوائد اساسىشان محروم ساخت . آنچه رخ داد ، تنظيم و تدوين نسبى اعمالى بود كه از ميانهء قرن هفتم / سيزدهم در كار بود . مالياتهاى اصلى اسلامى بر اثر اين اصلاحات براى مدتى تنفيذ شد ، ولى درآمد خزانه عامره از طريق تدوين رشته گسترده‌اى از مالياتها و عوارض اضافى تأمين گرديد . بااين همه به نظر مىرسد كه اين اصلاحات تا حدودى به نفع عموم بود ، چون تثبيت نرخ و ميزان ماليات تا حد و حجم زيادى درخواستهاى افراطى عمال مالياتى را متوقف ساخت .\r\nهمزيستى مالياتهاى اصلى اسلامى و مالياتهايى كه با شريعت اسلامى همخوانى نداشت ، به اضافه اخاذيهاى ويژه - كه برخى از آنها حتى پيش از استيلاى مغولان بر خاور نزديك به صورت عرفى درآمده و پذيرفته شده بود - آشكارا از ويژگيهاى دوره مابعد مغولان نيز بود . در اوايل قرن هشتم / چهاردهم اقداماتى صورت گرفت تا تفاوت بين مالياتهاى اصلى اسلامى و غيراسلامى زدوده شود . اقداماتى نيز براى متوقف ساختن اين تحول انجام شد : مثلا در زمان شاهرخ تيمورى ( 50 - 811 / 47 - 1409 ) در ايام حكام آق قويونلو چون يعقوب ( 96 - 883 / 90 - 1478 ) و احمد\r\n\r\n\r\n","description":"","footnote":"\r\n( 1 ) - پطروشفسكى ، در  CHI  ، جلد 5 ، ص 530 به بعد ؛ و كشاورزى ، جلد 2 ، ص 228 به بعد .\r\n( 2 ) - مينورسكى و مينوى ، « نظر نصير الدين طوسى درباره امور مالى » ، صص 80 - 79 ؛ بوسه ،  Untersuchungen  ، ص 104 ؛  TMEN  ، جلد 1 ، صص 91 - 387 ( يادداشت 226 ، « قبچور » ) ؛ بارتولد  « Die Persische Inschrift »  ، ص 261 .\r\n","page_name":" 249 ","page_number":249},
  {"content":"\r\n\r\n( 3 - 902 / 1497 ) و نيز در روزگار شاه طهماسپ ( 984 - 930 / 1576 - 1524 ) . در اصلاحات مالياتى اوزون حسن ( 82 - 857 / 78 - 1453 ) هم يك چنين اهدافى ولو در حدى محدود نهفته بود « 1 » . سرانجام تطابق مالياتهاى اصلى اسلامى و غيراسلامى در قرن يازدهم / هفدهم به احتمال در زمان شاه عباس اول كامل شد . موازين مالى او يك رشته از اصلاحات مالياتى را خاتمه بخشيد .\r\nتنظيم و تدوين نظام مالى در نيمه دوم قرن هشتم / چهاردهم ( دوران آل جلاير ) و با ايجاد قانون حسن پادشاه ( يا قانوننامه ) بر اصلاحات شاه عباس اول پيشى داشت . نقطه مشترك همه اين اصلاحات ( چنانچه از قوانين مالياتى غازان خان هم برمىآيد ) اين بود كه با ورود موازين كاملا جديد ، بخشى از آنها به منصّه عمل مىرسيد ؛ چون بقيه آنها با ترتيب تنظيمات مفصل و كاربردهاى آنها - كه در مرحله اوليه ظاهر مىگشت - درنظر گرفته مىشد . از اين رو مثلا نتايج قانون اوزون حسن با توجه به شرق آناتولى - كه براى بررسى ما حائز اهميت است - جابه‌جا و با توجه به نوع ماليات و ميزان ماليات‌بندى شديدا فرق مىكرد . دليل و علت اين مسأله را مىتوان در اين واقعيت جست كه سنّتهاى بومى كه در قانون حسن راه پيدا كرده بود بر اثر گذشت ساليان دراز پذيرفته شده بود ؛ ولذا اين نتايج اوضاع مالى پيش از تنظيم قانون را نيز تا حدودى روشن مىسازد « 2 » . بعضى از منابع ديگر نيز وجود دارد كه راجع به نظام مالياتى اطلاعاتى را عرضه مىكند . چنانچه در حوزه ديگرى بحث كرده‌ايم ، اسناد معافيتهاى مالياتى هميشه شواهد باارزشى است ، چون آنها در شكل فهرستهاى مالياتى ، نشاندهندهء نوع مالياتى است كه مشمول معافيت شده است . راجع به اين موضوع شمار اسناد موجود از دوره صفوى بيشتر از تعداد اسناد قرن نهم / پانزدهم و يا حتى جلوتر از آن است . كتابهاى ديوانى نيز اطلاعات ارزشمندى در اين قلمرو ارائه مىدهد و گزارشهاى سياحان اروپايى هم اطلاعات آن كتابها را غنى مىسازد . در اينجا پيش از همه به بررسى تحول و توسعه مهمترين مالياتهاى منظم در خلال قرون مىپردازيم و سپس راجع به مالياتها و تحميلات ويژه غيرمنظم صحبت مىكنيم .\r\nنخستين نكته گفتنى اينكه پس از فروپاشى دولت ايلخانان اصطلاحاتى چون خراج و زكات كمتر در منابع به چشم مىخورد . اين امر در مورد ماليات قبچور نيز صادق است كه شايد دليل اصلى آن تأثير بسيار بد و نامطلوبى بوده كه اين ماليات استثماركننده در ذهن عامه گذاشته بود .\r\nبجاى اين اصطلاحات از نيمه دوم قرن هشتم / چهاردهم به بعد اصطلاحات مال و جهات آمده و\r\n\r\n\r\n","description":"","footnote":"\r\n( 1 ) - هينتس ،  « Das Steuerwesen Ostanatoliens »  ، ص 191 ؛  « Das Rechnungswesen »  ، ص 121 ؛  « S teuerinschriften »  صص 75 به بعد ؛ مينورسكى ، « آق قويونلوها و اصلاحات ارضى » ، صص 451 به بعد ، 458 به بعد ؛ شميت - دومون ،  Turkmeniche Herrscher  ، ص 219 .\r\n( 2 ) - هينتس ،  « Das Steuerwesen Ostanatoliens »  ، ص 179 .\r\n","page_name":" 250 ","page_number":250},
  {"content":"\r\n\r\nپس از قرن نهم / پانزدهم به بعد اين‌دو اصطلاح توأمان مال و جهات ذكر شده است . هر دوى اين اصطلاحات اطلاق همه سويه داشته است : مال شامل همه مالياتهاى منظمى بوده كه به جنس پرداخت مىشده ( يعنى عمدتا مالياتهاى محصولات كشاورزى ) ، ولى جهات مالياتهاى غيرمستقيمى بوده كه به نقد تأديه مىشده است « 1 » . در ميان اين مالياتها مىتوان از ماليات منظم بازرگانى نام برد كه مالياتهاى احشام - كه نقدى پرداخت مىشد - نيز در كنار آن قرار داشت ( به مطالب پايين رجوع كنيد ) و ماليات ارضى كه در آن بعضى از عناصر مساحى سنتى تنظيمات خراج همچنان باقى بود .\r\nدر اسناد قرن نهم / پانزدهم به بعد مال و جهات به موازات وجوهات ( مالياتهاى پولى از انواع مختلف و به احتمال عوارض و مالياتهاى مأموران ) به‌كار رفته و در مقابل تكليف ديوانى ( عوارض مخصوص براى خانوار دولتى ) و ساير پرداختهاى فوق‌العاده قرار گرفته است . در كتابهاى ديوانى نيز اين اصطلاح به صورت مال و جهات به كار رفته ولى در اينجا ، همان‌طور كه انتظار مىرفت ، مشخصات طبقه‌بنديهاى مجزايى از مالياتبندى ذكر شده كه كل مالياتها را به‌وجود آورده است . از همين اشارات مىتوان نتيجه گرفت كه اصطلاح مال و جهات و وجوهات بر كل مالياتهاى جمع شده منظم اطلاق مىشده است . بديهى است كه مال و جهات با تأكيد بر مناطق كشاورزى بيشتر مالياتهاى ارضى و محصولات آن بوده و حال آنكه همين اصطلاح در قلمرو شهرى اغلب به مالياتهاى تجارت و صناعت اطلاق مىشده است « 2 » .\r\nميزان ماليات محصولات كشاورزى مكان‌به‌مكان و زمان‌به‌زمان فرق مىكرده است . در زمان مغولان و پس از اصلاحات غازان خان از محصولات كشاورزى عشر به جنس گرفته مىشده به اضافه يك ماليات اضافى محصول به نقد ( يكى از مالياتهاى به اصطلاح قبچور ) و حال آنكه در زمان آل جلاير مالياتهاى نقدى قبچور ( ماليات محصول و ماليات سرانه رايج در زمان ايلخانان ) به مالياتهاى فوق‌العاده تبديل شد . تسهيلات روشن ماليات محصول ، جمع‌آورى ميزان زيادى از ماليات جنسى را در موقع محصول‌بردارى ممكن ساخت . در زمان اوزون حسن در اكثر مناطق پنج يك يا خمس جاى عشر را گرفت و در بيشتر نواحى ماوراى قفقاز ماليات ايام محصول‌بردارى سه دهم كل محصول گرديد . با توجه و عنايت به ستمى كه بر روستاييان روا مىشد ، دور از ذهن بود كه تنظيمات اوزون حسن مورد پذيرش عموم قرار گيرد . حدود يكصد سال بعد در اكثر مناطق گرفتن خمس و يا اندكى كمتر از آن همچنان برقرار بود . طبق نوشته دالساندرى در اواخر سلطنت\r\n\r\n\r\n","description":"","footnote":"\r\n( 1 ) - هينتس ،  « S teuerinschriften »  ، ص 765 .\r\n( 2 ) - مينورسكى ، « سيورغالى از قاسم بن جهانگير » ، ص 945 ؛ هينتس ، رساله فلكيه ، ص 129 .\r\n","page_name":" 251 ","page_number":251},
  {"content":"\r\n\r\nشاه طهماسپ اول ( 84 - 930 / 76 - 1524 ) از محصولات كشاورزى فقط يك ششم درخواست مىشد « 1 » ، ولى شاردن در سده يازدهم / هفدهم گزارش مىدهد كه ماليات محصولات اراضى خالصه يك سوم كل محصول است . در مناطق اطراف اصفهان در اوايل قرن دوازدهم / هيجدهم يك چهارم محصول ( چهاريك ) به عنوان ماليات دريافت مىشده است « 2 » . اين مالياتها عموما از غلات گرفته مىشد . باغهاى ميوه و صيفىجات شش از ده و يا هفت پاره از محصولات سالانه ماليات داشت . در قرن هشتم / چهاردهم و نيمه اول قرن نهم / پانزدهم از تاكستانها پنج يك دريافت مىشد ولى اين ماليات در زمان اوزون حسن به پول نقد بود ( در شرق آناتولى هر صد درخت تاك حدود دو آقچه عثمانى ماليات داشت ) « 3 » . اين امر به خوبى نشان مىدهد كه درآن روزگار بخش اعظم محصول انگور افشره‌اى بود چنانچه اشاره‌اى به ماليات ميوه آن نشده است . فروش شراب هم مشمول مالياتهاى بازرگانى مىشد تا آنجا كه از يك طرف ميزان مشخصى از ماليات تاكستانها را وارد خزانه عامره مىكرد و از سوى ديگر توليد ميزان شراب را محدود مىساخت . اين ماليات رزكارى نام داشت و طبق يكى از اسناد سال 1094 / 1683 در سرتاسر دوره مورد بحث ما گرفته مىشده است « 4 » .\r\nاز يونجه خشك ، كاه و هيزم نيز ماليات مال به جنس گرفته مىشد . طبق قانوننامه اوزون حسن مستأجر يك جفت مىبايد از يك تا چهار خروار ( در مورد خروار كه يك بار الاغ بوده نگاه كنيد به : هينتس ،  Musse U . Gewichte  ، ص 14 ) مواد موردنظر را ماليات دهد . همهء اين عوارض در موقع محصول‌بردارى قابل پرداخت بود بجز هيزم كه در اواخر پاييز حاصل مىشد . تثبيت مقادير و مبالغ دقيق برعهده مميز و يا رياع « 5 » ، ارزياب محصول بود كه زيردستان او اين وظيفه را در مدت كوتاهى پيش از محصول‌بردارى انجام مىدادند . دهقانان به‌منظور جلوگيرى از ارزيابى بيشتر ، مجبور بودند به رياع و زيردستان او حق ارزيابى ( در دوره آق قويونلوها معمول شد ) و همچنين تقبلات بپردازند . اين حقوق « زمانيكه مؤدى ماليات ارزيابى و مميزى ثابت مأمور ماليات را مىپذيرفت » قابل پرداخت بود « 6 » . اين حقوق در واقع نوعى ارتشاى قانونى بود . از اين رو جاى شگفتى نيست كه تقبلات در كتاب ديوانى سالانه اوايل قرن هيجدهم ميلادى در ميان عوائد منظم رقم خورده است « 7 » .\r\n\r\n\r\n","description":"","footnote":"\r\n( 1 ) - مينورسكى ، تذكرة الملوك ، ص 178 .\r\n( 2 ) - شاردن ، جلد 5 ، ص 384 ، 392 .\r\n( 3 ) - هينتس ،  « Das Steuerwesen Ostanatoliens »  ، ص 181 .\r\n( 4 ) - بوسه ،  Untersuchungen  ، سند شماره 20 .\r\n( 5 ) - كذا ! نگاه كنيد به مينورسكى ، تذكرة الملوك ، ص 150 .\r\n( 6 ) - لمبتن ، مالك و زارع ، ص 441 .\r\n( 7 ) - مينورسكى ، تذكرة الملوك ، ص 76 .\r\n","page_name":" 252 ","page_number":252},
  {"content":"\r\n\r\nدراين طبقه‌بندى ماليات ارضى كه از نواحى مختلف ، با عنوان رسم جفت جمع‌آورى مىشد قرار مىگرفت . در زمان اوزون حسن ، رسم جفت در بعضى مناطق براساس « قانون قديم » ارزيابى مىشد « 1 » . رسم جفت مالياتى بود قابل پرداخت به پول نقد و در زمان اوزون حسن منطقه‌به‌منطقه فرق مىكرد ( و درهم هم با نرخ بالاتر از درهم مسلمانان ارزيابى مىشد ) . دالساندرى در مورد وجود اين ماليات در اواخر قرن دهم / شانزدهم شواهدى ارائه داده و كمپفر ميزان آن را در دوره سلطنت شاه سليمان درهر جريب پنج عباسى عرضه كرده است « 2 » . از نوشته‌هاى كمپفر و شاردن برمىآيد كه اين نوع ماليات در نيمه دوم قرن هفدهم شامل بارخانه شاهى بوده كه گزيده‌ترين محصولات مناطق مختلف را دربرمىگرفت . محصول هردو ماليات به صندوق حكام سرازير مىشد . اينكه اين‌دو ماليات قابل تبديل به يكديگر ، بعدها شكل رسم جفت به خود گرفته ، ازاين واقعيت معلوم مىشود كه آنها جزو مالياتهاى منظم فهرست‌بندى شده است .\r\nاختلاف مشابه در ماليات‌بندى اساسى را تا نيمه دوم قرن دهم / شانزدهم ، مىتوان در قلمرو گله‌دارى مشاهده كرد . طبق فرمانى از يعقوب آق قويونلو به تاريخ 15 رمضان 884 / 30 نوامبر 1479 گيرندگان سند از پرداخت ماليات مواشى و مراعى معاف بودند « 3 » . اين‌دو ماليات در قانوننامه مالياتى اوزون حسن آمده است . دراينجا پيش از همه به بررسى مواشى مىپردازيم . اين نوع ماليات پس از پايان حكومت ايلخانان ، براى مدتى قبچور رسمى يا قبچور اغنام ناميده شد كه ريشه در اصلاحات غازان خان داشت و تا دوره تيمورى ادامه داشت . در قانون حسن پادشاه با شكل مواشى روبه‌رو هستيم « 4 » . در سال 1500 م . در شرق ايران مالياتى وجود داشت كه پاىگاوانه ناميده مىشد و كاملا با ماليات مواشى تطبيق مىكرد « 5 » . در زمان شاه طهماسپ كه به تقوا و فضيلت شهرت داشت ، اين ماليات كاملا غيراسلامى تحت پوشش شريعت قرار گرفت و شكلى از زكات شد و عنوان زكات گوسفند و مواشى يافت . ولى حتى اين پوشش شرعى هم وجدان مقدس‌نماى طهماسپ را اقناع نكرد چون در سال 972 / 1565 آن را به‌دليل غيرشرعى بودن لغو كرد « 6 » . ماليات مواشى از زمان شاه عباس اول به بعد با نام چوپان بيگى بار ديگر در مال و جهات عنصر ثابتى شد و تا قرن هيجدهم ادامه يافت .\r\n\r\n\r\n","description":"","footnote":"\r\n( 1 ) - هينتس ،  « Das Steuerwesen Ostanatoliens »  ، ص 180 .\r\n( 2 ) - مينورسكى ، تذكرة الملوك ، ص 179 .\r\n( 3 ) - بوسه ،  Untersuchungen  ، سند شماره 3 . در مورد مراعى نگاه كنيد به : مينورسكى و مينوى ، « نظر نصير الدين طوسى درباره امور مالى » ، ص 78 .\r\n( 4 ) - هينتس ،  « Das Steuerwesen Ostanatoliens »  ، ص 199 و  « S teuerinschriften »  ، ص 756 ؛ بوسه ،  Untersuchunge  ، ص 107 .\r\n( 5 ) - رويمر ،  Staatsschreiben  ، ص 167 .\r\n( 6 ) - هينتس ،  « S teuerinschriften »  ، صص 759 ، 766 .\r\n","page_name":" 253 ","page_number":253},
  {"content":"\r\n\r\nماليات مواشى در زمان اوزون حسن در بعضى مناطق مركب از دو نوع بود : يكى به نقد پرداخت مىشد از دوسوم تا يك آقچه براى هر رأس گوسفند يا بز ( در آناتولى ) كه يك ماليات رمه هم به جنس بدان افزوده مىشد - براساس تعداد اعلام شده چهارپا با مبالغ مختلف ؛ و مالياتهاى ثابت مثلا يك رأس گوسفند از هر سيصد رأس گوسفند . به‌علاوه رمه‌پروارى ماده نيز مشمول ماليات نقد مىشد : براى هر رأس ، ماديان ، گاو و الاغ دوتا 5 / 4 آقچه ماليات مىدادند « 1 » . در زمان سلطنت شاه طهماسپ ميزان ماليات ثبت شده براى هر چهل گوسفند ( به استثناى قوچ ) 15 بيستى و براى هر رأس گاو نر 10 بيستى است « 2 » . البته اين ماليات پيش‌از الغاى ماليات مواشى در سال 1565 م . گرفته مىشد . در روزگار شاه عباس اول ، ميزان ماليات سالانه چوپان بيگى فقط در خراسان مبلغى حدود / 20000 تومان عراقى بود و همين مبلغ نشان مىدهد كه اين ماليات به نقد دريافت مىشده است « 3 » . ولى شاردن در اواخر قرن يازدهم / هفدهم گزارش مىدهد كه ماليات چوپان بيگى در مورد گوسفند ، به جنس است : يعنى يك هفتم بره‌ها و كل محصول پشم . ماليات كره اسب و غيره به نقد يك‌سوم قيمت غيرواقعى ( همين‌طور سردستى ارزيابى مىشد ) آن بود .\r\nبه‌هرحال حاكم در اين دوره از برخورداران درآمد چوپان بيگى بود « 4 » .\r\nقانون مراعى نيز ريشه در دوران مغول در ايران داشت و در قانون اوزون حسن نيز تلويحا بدان اشاره شده است . بعدها با ماليات مواشى توأمان ذكر مىشد ولى شواهدى موجود است كه از دوره شاه طهماسپ اول از يكديگر جدا شده است « 5 » .\r\nفعاليت بازرگانى شهرى و ازجمله تجارت و صناعت هم مشمول مالياتهاى منظم بود - صناعت در آغاز كمتر مشمول ماليات منظم بود . البته فعاليت كشاورزى ساكنان شهرها دراينجا مورد بحث نيست : عوائد اين منبع از ديدگاه كل عوائد مالياتى شهرها ، چندان اهميتى نداشت « 6 » .\r\nمهمترين مالياتى كه بر تجارت تحميل مىشد ، رسوم و مالياتهاى فروش بود . اين نوع ماليات از زمان غازان خان از مهمترين عوائد منظم خزانه عامره محسوب مىشد . مالياتبندى حرفه و صنعت آشكارا براساس فروش بود ؛ امّا از اينها گذشته ، مغازه‌ها و كارگاهها هم در بعضى ادوار مشمول ماليات مىشد . اكثر اين تعرفه‌ها و مالياتها از دوره ايلخانى مايه گرفته است و به هيچ‌وجه با مفاهيم\r\n\r\n\r\n","description":"","footnote":"\r\n( 1 ) - هينتس ،  « Das Steuerwesen Ostanatoliens »  ، ص 181 .\r\n( 2 ) - مينورسكى ، تذكرة الملوك ، ص 179 ، به نقل از دالساندرى .\r\n( 3 ) - اسكندر منشى ، ترجمه سيورى ، ص 774 .\r\n( 4 ) - مينورسكى ، تذكرة الملوك ، ص 180 به نقل از شاردن .\r\n( 5 ) - هينتس ،  « S teuerinschriften »  ، ص 746 ؛ بركان ، « عثمانلى دورنده » ، صص 97 ، 104 ، 195 ، و غيره .\r\n( 6 ) - هينتس ،  Das Steuerwesen Ostanatoliens »  ، ص 185 .\r\n","page_name":" 254 ","page_number":254},
  {"content":"\r\n\r\nشرع اسلام همخوانى نداشت . پيش از همه به مسأله اصطلاح‌شناسى مىپردازيم . همه مالياتهاى تجارت و صناعت از سده هشتم / چهاردهم تا دهم / شانزدهم عنوان تمغا داشت . شواهد روشنى در دست است كه اين اصطلاح ، يك اصطلاح تركى است ( در آغاز معنى « داغ گله » را داشت و بعدها با عنوان « مهر » و « نشان » به كار مىرفت ) كه از اواخر قرن هفتم / سيزدهم در ايران به مالياتهاى ويژه‌اى اطلاق شده است . اين اصطلاح درهر دوره‌اى عمدتا نشاندهندهء مالياتهايى بود كه بر بازرگانان و پيشه‌وران بسته مىشد و يك ماليات نقدى بود . ولى بر اثر گذشت زمان ، تمغا گاهى هم به جنس دريافت مىشد و لذا ارقام مالياتهاى تمغا پيچيده و بغرنج گشت . به درستى نمىدانيم كه اصطلاح تمغا چگونه به قلمرو امور مالى وارد شده است . احتمال دارد كه رسوم كهن تمغا رسومى بوده كه بازرگانان در هنگام ورود به شهر و براساس فروش اجناس در شهر مىپرداختند . يكى از سنّتهاى اوايل سده هشتم / چهاردهم اين نظريه را تقويت مىكند ؛ چون براساس اين سنت و بر طبق دستور مرجع عالى شهر ، رسوم تمغاى شهرهاى مختلف مىبايد نوشته شده و بر دروازه‌ها آويزان گردد تا « گيرندگان رسوم به بهانهء افزايش تمغا نتوانند بيش‌از تمغاى مورد نظر جمع‌آورى كنند و يا بدعتهايى بگذارند « 1 » . »\r\nاز سوى ديگر نصير الدين طوسى پيشتر تمغا را مالياتى توصيف كرده بود كه ميزان آن براساس فروش تعيين مىشد « 2 » . به‌هرحال اصطلاح تمغا كه پيشتر مفهوم جامع همه مالياتها را دربرمىداشت ، در اواخر دوره ايلخانى اغلب شامل مالياتهاى فوق‌العاده و مالياتهاى مربوط به تجارت و صناعت شهرها مىشد . در مورد رسوم سابق‌الذكر شهرى اصطلاح باج به كار مىرفت كه بخشى ازاين مفهوم و نيز مالياتهايى بر پايه فروش و سود بود . از آنجا كه اين مالياتها هيچگونه همخوانى و هماهنگى مالياتى با شريعت اسلامى نداشت ولذا اصطلاح تمغا - كه حتى در شكل عربىشدهء جمع آن يعنى تمغاوات - اغلب در مورد مالياتهايى به كار مىرفت كه ضد شريعت اسلامى بود « 3 » . ازاينجا بود كه ارباب عمائم در همه ايام براى لغو تمغا مىكوشيدند و اين مسأله حتى به شركت بعضى از حكام ( چه فارغ از تقواى شخصى و چه از ديدگاه سياسى ) كوشش آنها در اين زمينه مىانجاميد . ليكن با همه اين « اصلاحات » ، هميشه مسأله حل‌وفصل تناقض برخاسته از احكام مذهبى و شكلهاى مختلف ماليات برقرار بود ؛ چون درآمدهاى كلانى را براى بودجه عمومى دربرداشت و اقتصاد دولت بدون\r\n\r\n\r\n","description":"","footnote":"\r\n( 1 ) -  TMEN  ، جلد 2 ، ص 558 ، به نقل از رشيد الدين ، جامع التواريخ .\r\n( 2 ) - مينورسكى و مينوى ، « نظر نصير الدين طوسى درباره امور مالى » ص 71 .\r\n( 3 ) - همان منبع ، صص 78 به بعد ؛ و نيز نگاه كنيد به هورست ،  « Zwei Erlasse »  ، ص 302 ، در مورد سندى به تاريخ اواخر رمضان 972 / اواخر آوريل 1565 .\r\n","page_name":" 255 ","page_number":255},
  {"content":"\r\n\r\nآن نمىچرخيد . از اين رو موفقيت هر نوع اقدام براى محو و لغو تمغا معمولا كوتاه‌مدت بود .\r\nمالياتها و رسم فوق‌العاده از نوع تمغا در كسوت ديگرى رخ مىنمود . از زمان سلطنت شاهرخ به بعد راه‌حل ساده‌ترى در پيش گرفته شد . اصطلاح تمغا به منظور همخوانى با احكام مذهبى جاى خود را به واژه زكات داد « 1 » . بابر و جانشينان وى در هند بارها تمغا را تنفيذ كردند ؛ معيارى كه به ظاهر هيچ نوع تأثير سويى را نداشته است « 2 » . جالبترين الغاى تمغا در سال 972 / 1565 در پيوند با خوابى بود كه طهماسپ صفوى ديده بود . داستان ازاين قرار بود كه اين شاه - كه به مال‌پرستى شهرت داشت - در خواب امام زمان را ديد كه به شاه دستور الغاى مالياتها را مىداد بخصوص تمغا كه هيچ نوع موافقتى با مذهب نداشت « 3 » . از اين رو براى مدتى كوتاه ، اين مالياتها از صحنه حيات عمومى رخت بربست . به‌هرحال نكته روشن و واضح اين است كه اصطلاح تمغا ازاين زمان به بعد اندك‌اندك از صحنه مالى محو شده است . مالياتهاى تمغا در قرن هفدهم به شكلهاى گوناگون ادامه يافت ؛ ليكن شواهدى وجود ندارد كه مبنى بر شمول آنها بر مفهوم تمغا باشد .\r\nمالياتهاى فروش - كه در زمان مغولان ظاهر شده بود - در روزگار آل جلاير با ميزان حدود 2 1 2 درصد يعنى كمتر از زمان ايلخانان ، تنفيذ شد . ماليات زكات‌فروش شاهرخ درسال 1440 م .\r\nحدود 2 1 2 درصد بود ولى در قانوننامه اوزون حسن در 5 درصد تثبيت شده است . به‌علاوه با تدوين قانوننامه تلاش براى لغو تمغا به ظاهر موفق و مؤثر بوده است ؛ گو اينكه عمال لغو اين ماليات نتوانستند آن را در برابر مخالفت اميران تنفيذ كنند « 4 » . اين نرخ تا زمان صفويان ( شاه طهماسپ ) ادامه يافت . براى مسيحيان اين ميزان بالغ بر ده درصد بود . اجناس نفيس و گرانبها نظير مرواريد ، جواهرآلات و مشك با نرخهاى پايينى ارزيابى مىشد .\r\nچنان‌كه گذشت مالياتهاى فروش به نقد دريافت مىشد . باوجوداين در بعضى جاها ، ماليات بعضى از اجناس جنسى بود . در زمان اوزون حسن شراب از مالياتهاى فروش حذف شد ، امّا مشمول رسوم شهرى و تعرفه ويژه گرديد كه البته شامل شرابى كه در داخل شهرها توليد مىشد ، نبود .\r\nماليات فروش گله نيز داراى ويژگى خاص خود بود ، و در بعضى جاها تا 5 / 4 درصد قيمت فروش و در جاى ديگر مبلغ ثابتى را شامل مىشد ( يعنى در ارزنجان ده آقچه براى هر رأس الاغ ) . در\r\n\r\n\r\n","description":"","footnote":"\r\n( 1 ) - هينتس ،  « Das Steuerwesen Ostanatoliens »  ، ص 191 ، از طرف ديگر الغ بيك با مفهوم تمغا موافق بود : بارتولد ، الغ بيك ، ص 128 .\r\n( 2 ) - بيوريج ، بابرنامه به انگليسى ، ص 555 .\r\n( 3 ) - هينتس ،  « Steuerischriften »  ، صص 69 - 758 ؛ هورست ،  « Zwei Erlasse »  .\r\n( 4 ) - مينورسكى ، « آق قويونلوها و اصلاحات ارضى » . ص 450 ؛ هينتس ،  « Das Steuerwesen Ostanatoliens »  ، صص 187 ، 190 .\r\n","page_name":" 256 ","page_number":256},
  {"content":"\r\n\r\nزمان اوزون حسن به منظور تشخيص مالياتهاى فروش از ساير مالياتهاى تمغا ، بدانها تمغاى سياه اطلاق مىشد « 1 » .\r\nمالياتهاى فروش در قرن هفدهم همراه با شمار زيادى از مالياتهاى ديگر تجارى و صنعتى اهميت خود را از دست داد و احتمال دارد كه فقط از اجناس ويژه‌اى دريافت مىشده است . البته در اين دوره اين مالياتها براساس درصد ارزيابى نمىشد ، بلكه برپايه نرخ يكسان و يكنواخت مميزى مىشد . اولئاريوس گزارش مىدهد كه در سال 1637 م . در ازاى فروش هر رأس اسب يك عباسى و هر رأس الاغ يك محمدى و هر رأس گوسفند يك قازبكى دريافت مىشد « 2 » . ابريشم نيز مشمول ماليات فروش بود . كاهش ماليات بازار در اواخر صفويه مربوط به بازسازى همزمان تشكيلات مالى بود كه به بررسى آن خواهيم پرداخت .\r\nاز آنجا كه در ايران افراد مىتوانستند چهارپاى خريدارى شده خود را ( گاو نر ، گوسفند و بره ) در خطيره گله ( جايى كه گله را نگه مىداشتند ) بكشد ، لذا تمغايى كه مشمول اين كشتار مىشد ، آميزه‌اى از تمغاى هزينه كشتار و مالياتهاى فروش بود . اين تمغاى كشتار با پرداخت بخشى و يا همه آن صورت مىگرفت ؛ بدين‌ترتيب كه پوست آن به دباغخانه شهر ، كله و پاچه‌اش به امور نمك سود شهر و روده‌اش به زهكش‌ها تعلق مىگرفت « 3 » . اين رسم تا اواخر نيمه دوم قرن چهاردهم ادامه داشت ؛ در اواخر قرن پانزدهم تسليم اين اعضاى حيوان در بعضى مناطق بناچار انجام مىشد . ولى شواهدى ازوجوداين هزينه در شرق آناتولى و آذربايجان و مركز ايران نيز وجود دارد چون مثلا در قم افزون بر پوست حيوان مجبور بودند جگر سياه و دنبه آن را نيز تقديم كنند ( منظور دنبه گوسفندهاى ايرانى است ) « 4 » .\r\nپس‌از مالياتهاى فروش ، به رسوم مىپردازيم . در اين زمينه بايد درنظر داشت كه انواع رسوم به هيچ‌وجه هميشه به طور تلويحى جزو تمغا به حساب نمىآمد . ولى در اينجا نمىخواهيم به مسأله طبقه‌بندى بپردازيم . تا قرن دهم / شانزدهم سودآورترين رسوم ، رسوم شهرى ( باج ، بعدها نيز دوروب ) بود كه به احتمال از نوع مالياتهاى تمغا بوده است . اين رسوم بر پايه بعضى از تعرفه‌هاى يكسان نبود ، بلكه از شمارى مالياتهاى روزافزون تشكيل مىشد كه نه به طبقه‌بندى مال و نه به طبقه‌بندى جهات تعلق داشت ، بلكه از تحميلهاى فوق‌العاده به‌حساب مىآمد ؛ البته ماليات رسوم در عمل ويژگى مالياتهاى منظم را پيدا كرد « 5 » . نظام رسوم شهرى نظير ديگر مالياتهاى تمغا از دوره\r\n\r\n\r\n","description":"","footnote":"\r\n( 1 ) - همان منبع ، صص 190 ، 192 .\r\n( 2 ) - شوستر - والسر ،  Das Safawidische Persien  ، ص 36 .\r\n( 3 ) - هينتس ،  « Das Steuerwesen Ostanatoliens »  ، صص 194 به بعد و رساله فلكيه ، صص 176 به بعد .\r\n( 4 ) - بوسه ،  Untersuchungen  ، سند شماره 4 .\r\n( 5 ) - هينتس ،  « S teuerinschriften »  ، ص 766 .\r\n","page_name":" 257 ","page_number":257},
  {"content":"\r\n\r\nمغول تا نيمه دوم قرن دهم / شانزدهم توسعه يافت . طولى نكشيد كه در زمان شاه عباس اول تغييرات اساسى پيدا كرد . در زمان ايلخانان اجناسى كه با كاروان حمل مىشد داراى نرخ مالياتى يكسان و هماهنگى بود و همچنين نرخ بين اجناسى كه در شهر فروخته مىشد و نرخ اجناس ترانزيتى قابل تشخيص بود . ولى به مرور ايام نظامى از تخفيفهاى خالص و « هزينه‌هاى ديوانى » به‌وجود آمد - به همين دليل بايد رسومى را توضيح داد كه به منظور جبران رسوم مستقيم و غير مستقيم در كار جمع‌آورى رسوم وضع مىشدند . در بررسىمان از مالياتبندى فوق‌العاده به اين عنوان خواهيم پرداخت .\r\nبار ديگر اطلاعاتى كه در قانون حسن پادشاه آمده در تصوير رسوم شهرى كمك زيادى مىكند . مهمترين ماليات عوارضى بود كه در دروازه شهر به راهدار به نام رسم بوّابى پرداخت مىشد . رسم بوّابى مالياتى بود براساس تعداد بار اجناس بدون درنظر گرفتن كيفيت بار و اينكه در داخل شهر فروخته مىشد و يا به گونه ترانزيت به فروش مىرسيد و از طريق دروازه شهر وارد و خارج مىشد . اگر بار ترانزيتى بود دوبار ، يك بار در هنگام ورود و بار دوم در زمان خروج مالياتبندى مىشد « 1 » . بعضى از اجناس از ماليات رسم بوّابى معاف بود - مثلا غلات و محصولات شير براى خوراك همگانى شهر . روستاييان اطراف شهرها به دليل پرداخت ماليات اضافى جنسى در موقع محصول‌بردارى از پرداخت رسم بوّابى معاف بودند . ولى گاه اتفاق مىافتاد كه رسم بوّابى دراين نوع موارد به صورت جنسى در دروازه شهرها دريافت مىشد . در ديار بكر براى گوسفندان پروارى بجاى اين ماليات ، در مقابل هر شش رأس گوسفند كه از دروازه شهر مىگذشت يك آقچه ماليات دريافت مىشد و اين ماليات تمغاى اغنام نام داشت .\r\nافزون بر مالياتهايى كه در دروازه به راهدار داده مىشد ، يك سلسله از رسوم نيز وجود داشت ، مثل كتابت به نام رسم كتابت يا رسم كتّابى ؛ براى كاروانهايى كه از دروازه مىگذشتند نيز رسم قابضانه موجود بود « 2 » . رسوم شراب مىبايد به جنس پرداخت مىشد . وروديه‌اى هم براى رئيس خزانه دربار ، وروديه‌اى براى كوتوال و وروديه‌اى هم براى شبگرد وجود داشت . به رغم اين مالياتهاى ويژه ، مقدار شرابى كه به عنوان رسوم شهرى جمع‌آورى مىشد وارد خزانه سلطنتى مىگرديد . ماليات ابرايشم هم گروه ويژه‌اى از مالياتهاى مختلف را تشكيل مىداد كه مىبايد نقدى پرداخت مىشد . بعضى از اجناس نساجى مشمول ماليات ابريشم اضافى بود . كل عوائد شهرى به طور كلى بين 2 و 3 درصد ارزش اجناس بود . هينتس اشاره مىكند كه قيمت يك كالاى حمل شده\r\n\r\n\r\n","description":"","footnote":"\r\n( 1 ) - هينتس ،  « Das Steuerwesen Ostanatoliens »  ، ص 186 .\r\n( 2 ) - همان منبع ، ص 187 .\r\n","page_name":" 258 ","page_number":258},
  {"content":"\r\n\r\nاز شرق ايران به استانبول در سده‌هاى پانزده و شانزده ميلادى دوبرابر ميزان پرداخت رسوم محلى بود . شهرهاى پرت با اعمال ميزان رسوم كمتر كاروانهاى تجارى را به سوى خود مىكشيدند « 1 » .\r\nفقط در دروازه شهرها عوارض دريافت نمىشد ، بلكه به موازات راههاى كاروان‌رو ، در قلعه‌ها ، راهدارخانه‌ها و پلها ، عوارض راهدارى به نام باج شوارع دريافت مىشد . اين مالياتها مدتهاى مديد رسم راهدارى نام داشت كه براى حفظ و حراست از پاسدارخانه‌هاى شاهراهها وضع مىشد ؛ امّا اين رسوم هميشه در زمره مالياتهاى تمغا به‌حساب نمىآمد « 2 » .\r\nاكنون وقت آن است كه به بررسى نظام عوارض و تعرفه‌هاى دولت صفويان در سده‌هاى هفدهم و هيجدهم ميلادى بپردازيم . از زمان سلطنت شاه عباس اول عوارض شاهراهها و مهمتر از آن عوارض بنادر به عنوان مهمترين منبع درآمد خزانه عامره بجاى عوارض شهرى نشست . اين امر به احتمال در پيوند بااين واقعيت بود كه تجارت با قدرتهاى بيگانه و بخصوص اروپا در خلال قرن هفدهم هرچه بيشتر دامنه گرفت . رسوم راهدارى از مدتها پيش ديگر براى هزينه نگهدارى پاسدارخانه‌هاى شاهراهها به كار نمىرفت . باوجوداين نرخ هزينه آنها در همه ايام به تدريج افزايش مىيافت و همين مسأله در كنار افزايش تعداد رسوم راهدارى ، آنها را به صورت منبع درآمد عمومى دست اولى درمىآورد « 3 » . يكى از سياحان اروپايى نكات دقيقى را در مورد نظام راهدارى ايران ارائه داده مبنى براينكه حتى اگر كسانى بندرت از گذرگاهها و پلها عبور كنند ، مىبايد درهر عبور عوارض بپردازند . درآمد اين منبع كلان به احتمال از زمان شاه عباس اول به خزانه سلطنتى سرازير مىشد « 4 » .\r\nتنظيمات رسوم مرزهاى دولتى از نظر سازمانبندى چندان كامل نبود ، تشكيلات مالى بر مالياتبندى كل اجناس متمركز شده بود كه از طريق بنادر خليج‌فارس وارد كشور مىشد يعنى در جاييكه حد متوسط ميزان ماليات تا ده درصد ارزش مميزى اجناس بود . خزانه عامره در زمان شاه عباس دوم ( 77 - 1052 / 66 - 1642 ) فقط از بندرعباس سالانه مبلغ 24000 تومان جمع‌آورى مىكرد « 5 » . بعدها اين منبع درآمد تا حدودى فراموش شد ؛ در زمان شاه سليمان مقدار آن به 10000 تومان رسيد و منصب رئيس بندرگاه كه نظارت بر دستگاه جمع‌آورى تعرفه برعهده او بود ، سرانجام در سال 1674 م . به مقدار نسبتا كم 2700 تومان كاهش پيدا كرد « 6 » . در خليج‌فارس سه بندر عمده موجود بود : بندرعباس ، بندرريگ ، و بندركنگ ( كنگون ) كه هر كدام گمركخانه خاص\r\n\r\n\r\n","description":"","footnote":"\r\n( 1 ) - همان منبع ، ص 199 .\r\n( 2 ) - هينتس ،  « S teuerinschriften »  ، ص 768 ؛ مينورسكى ، تذكرة الملوك ، ص 76 .\r\n( 3 ) - همان منبع ، ص 180 ؛ كمپفر ، صص 132 به بعد ؛ شوستر - والسر ،  Das Safawidische Persien  ، صص 28 به بعد .\r\n( 4 ) - كمپفر ، صص 132 به بعد .\r\n( 5 ) - مينورسكى ، تذكرة الملوك ، ص 181 .\r\n( 6 ) - همان منبع ؛ كمپفر ، ص 93 .\r\n","page_name":" 259 ","page_number":259},
  {"content":"\r\n\r\nخود داشتند . رسوم در مرزهاى داخلى و همچنين در درياى مازندران به طور غيرمنظم دريافت مىشد . ولى شايان ذكر است كه همه تجار خارجى با نرخ يكسانى مالياتبندى نمىشدند . بازرگانان انگليسى ، پرتقالى ، هلندى و فرانسوى مالياتهاى متفاوتى مىدادند و هركدام از آنان داراى تخفيفها و امتيازات تعرفه خاصى بودند .\r\nدرميان مالياتهاى تمغا كه شاه طهماسپ در سال 1565 م . اقدام به لغو آن كرد ، عوائد ضرب سكه بود . بايد اذعان داشت كه اين عوائد از انواع مختلف بود . كسى كه ابتكار ضرب سكه را از غير از فلزات نفيس و يا حتى از فلزات گرانبها و نيز پول رايج خارجى را در اختيار خود داشت - عملى كه در قرن هفدهم يك عمل ضرورى بود - مىبايد حق‌الزحمه‌اى براى پوشش هزينه‌ها مىپرداخت .\r\nولى مىدانيم كه خزانه شاهى در اواخر صفويان مدعى تشخيص فرق بين ارزش واقعى و صورى سكه‌هاى ضرب مىشده و حد متوسط آن هم دو درصد كمتر از حق‌الزحمه‌هاى ضرب سكه بوده است « 1 » . در هرحال لغو تمغا از طرف شاه طهماسپ باعث نشد واجبى ( درآمد ) اين ضرب سكه براى هميشه از بين برود ، چون همچنان كه پيشتر اشاره شد ، اين ماليات در قرن هفدهم به ظاهر يكى از سودآورترين منابع درآمد خزانه شاهى بود و ميزان ضرب سكه در نيمه اول قرن هيجدهم تا 15 درصد بالا رفت « 2 » . در موقع بحث راجع به نظام پولى به اين مسأله خواهيم پرداخت . دراينجا به آخرين گروه مالياتهاى تمغا يعنى ماليات بر حرفه‌ها و پيشه‌ها مىپردازيم .\r\nمالياتبندى حرفه‌ها در زمان حكومت آل جلاير و به احتمال در زمان تيموريان نيز در چارچوب مالياتهاى موجود فروش انجام مىگرفت ؛ البته براين اساس كه حرفه‌ها توليدى نيستند ، بلكه فروش يك محصول آن‌را مشمول مالياتبندى مىكند . يك مسأله هم اين قضيه را تقويت مىكرد و آن اينكه فروش در فهرست مالياتى با نرخ يكسان براى كل شهر محاسبه نمىشد ، بلكه اين محاسبه بر پايه حرفه و پيشه افراد ، اصناف پيشه‌ور و مغازه‌ها بود . از الگوهاى يكى از كتب ارزيابى سال 764 / 1363 در مورد شهر تبريز برمىآيد كه از نزديك به چهل گروه حرفه‌اى و اصناف مالياتهاى فروش گرفته مىشد و همين ماليات مىرساند كه وسيله روشنى براى مالياتبندى محصولات صنعتى بوده است « 3 » . در قانون اوزون حسن آق قويونلو ، حدود يكصد سال بعد ، تلاشهاى نخستين مالياتبندى محصولات صنعتى را متناسب با مقدار محصول فروخته شده متوجه مىشويم . دقيقا در دوره پيش از تأليف قانون اوزون حسن ، مالياتبندى بافندگان با نرخ سالانه و يا ماهانه براساس كارگاههاى آنان\r\n\r\n\r\n","description":"","footnote":"\r\n( 1 ) - هينتس ،  « S teuerinschriften »  ، ص 766 ، و  « Das Steuerwesen Ostanatoliens »  ، ص 188 ؛ هورست ،  Zwei » « Erlasse  ، ص 306 .\r\n( 2 ) - مينورسكى ، تذكرة الملوك ، صص 130 به بعد .\r\n( 3 ) - هينتس ، رساله فلكيه ، صص 83 - 177 .\r\n","page_name":" 260 ","page_number":260},
  {"content":"\r\n\r\nبوده است . قانون اوزون حسن اين رويه را تغيير داده و ماليات را براساس حرفه‌هاى شخصى در مناطق گوناگون تعيين نمود . اين ماليات مىتوانست ماليات مغازه‌ها و يا كارگاهها باشد نظير مورد پيشه‌وران و يا مىتوانست ماليات مستقيم بر صناعات باشد مثل ماليات نانوايان و آشپزان در شهر فرپرت در شرق آناتولى « 1 » . چنين مىنمايد كه اين مالياتها به صورت نقد دريافت مىشده است .\r\nولى گاهى نرخها به جنس نيز تعيين مىشده است . بديهى است كه در اواخر قرن پانزدهم و پس از آن ، مالياتهاى صناعت ، دنباله نظام مالياتبندى سابق بر صناعات بر طبق پول به دست آمده بود ، چون پيوسته در زمره مالياتهاى تمغا به حساب مىآمده است .\r\nمىتوان يكى از نقاط عطف در تحول برخى از مالياتها را كه در اوايل قرن هفدهم قرار داديم ، در زمينه صناعات اوايل سلطنت شاه طهماسپ در نيمه دوم قرن شانزدهم بدانيم . تحول تاريخى ماليات حرفه‌ها منطقه‌به‌منطقه مسير متفاوتى را سير كرد . در مقابل اخذ مالياتهاى حرفه‌ها كه به وسيله آق قويونلوها با نظام كاملى انجام مىگرفت و اين سيستم مالياتگيرى حتى تا دهه‌هاى نخستين حكومت صفويان ادامه يافت ، مالياتهايى قرار داشت كه بر صناعت تعلق مىگرفت . اين نظام در اواخر دوره سلطنت شاه طهماسپ اعمال شد . از آنجا كه اين نظام همه صنايع شهرى را شامل مىشد و همه آنها را مشمول ماليات ثابت مىكرد ؛ نسبت به كاربرد تدوينى قانون حسن پادشاه وسيله مالى بسيار كارآمدى به حساب مىآمد . اين نظام مالياتبندى در تذكرة الملوك - يكى از كتب ديوانى ( منقول در بالا ) - كه كاملا صراحت دارد . براساس دستورالعمل ديوان ، يكى از مأموران عاليرتبه شهرى يعنى كلانتر ( كه از بعضى لحاظ شبيه ماير اروپايى است . به مطالب پيشين رجوع كنيد ) با كمك يك مأمور ديگر يعنى نقيب ( به احتمال از علويان متشخص يعنى از بازماندگان پيامبر در شهر بوده است . به مطالب پيشين رجوع كنيد ) در مورد مالياتبندى صناعت شهرشان تصميم مىگرفتند . اين ماليات در زمان شاه طهماسپ مال محترفه نام داشت و حال بنيچه ناميده مىشد . سپس كلانتر رؤساى محلات يعنى كدخدايان و ريش‌سفيدان اصناف را دعوت مىكرد تا در حضورشان سهميه بنيچه هر صنف و نهادهاى ديگر مشخص و معمول شود . دراينجا كدخدايان مأمور جمع‌آورى ماليات مزبور مىشدند . ماليات بنيچه را بايستى همه پيشه‌وران ، تجار بازار ، طناب‌سازان ، بازار گله و رمه و ساير بازارها ، همه نانوايان ، طباخان ، مهمانخانه‌ها ( كاروانسراها ) و حمامها ( اگر جزو املاك و دارايى سلطنتى نبود ، چون آن وقت از سوى خزانه شاهى به اجاره داده\r\n\r\n\r\n","description":"","footnote":"\r\n( 1 ) - بركان ، « عثمانلى دورنده » ، ص 194 ؛ در مورد ماليات بيت‌اللطف‌ها و قمارخانه‌ها نگاه كنيد به : هينتس ،  Das » « Steuerwesen Ostanatoliens  ، ص 188 . و رساله فلكيه ، ص 129 ؛ مينورسكى ، تذكرة الملوك ، ص 139 ، 182 .\r\n","page_name":" 261 ","page_number":261},
  {"content":"\r\n\r\nمىشد ، مثلا در اصفهان ازاين اجاره‌ها موجود بود ) و نيز خدماتى چون ميخانه‌ها و بيت‌اللطف‌ها مىپرداختند « 1 » . درآمدهاى بنيچه در ايالات خالصه نظير ساير مالياتها وارد خزانه شاهى مىشد و در ساير ايالات بخشى از خزانه عامره را تشكيل مىداد و درهر صورت شاه بود كه مستقيما از بنيچه مستفيض مىشد « 2 » . ماليات توليد ابريشم و پنبه ارزش ويژه‌اى داشت . طبق نوشته شاردن حاكم از محصول آنها مبلغى معادل يك سوم محصول دريافت مىكرد البته به غير از اين صدور ابريشم يكى از مهمترين امتيازات و منافع سلطنتى را تشكيل مىداد . ارزيابى يكسان نرخ بنيچه از نظر ديگر به نفع خزانه عامره بود . اگر توليدكننده‌اى خاص از پرداخت ماليات بنيچه معاف مىشد ، اين مسأله به هيچ‌وجه از درآمد مالياتها كم نمىكرد ، چون همان ميزان معافى را اعضاى ديگر اصناف بايد مىپرداختند « 3 » .\r\nطبق اظهار هينتس ، مىتوان دريافت كه مالياتهاى بعضى از صنايع شهرى نوعى ماليات پنهان بر صناعت بود . مثلا كسى پوست بز و يا گوسفندى را براى دباغى به دباغخانه‌ها تحويل مىداد و طبق معمول پوست دباغىشده را تحويل مىگرفت ، حق‌الزحمه آن تا حدودى بيشتر از ميزان ارزش ماليات صنايع بود كه در اين صورت خزانه عامره مدعى مابه‌التفاوت آن مىشد « 4 » . البته اين مسأله در همه موارد و يا در مورد همه صنايع رخ نمىداد . اين امر جريان برخى از مواد خام مورد ادعاى مأموران مالى را مىپوشاند . مثلا مىتوان از مالياتهايى صحبت كرد كه در موقع كشتار چهارپايى قابل پرداخت بود . افزون براين محصول اين صنايع شهرى هميشه موضوع تدابير مالى با عنوان طرح بود كه از زمان مغولان توسعه يافته بود . عامه مردم مجبور بودند اين مواد خام را با قيمت تصنعى پايين به اداره مالى ( در ضمن به صنعتگر ) بفروشند و متناوبا بعضى از محصولات را با قيمت نابرابرى از اداره مالى بخرند « 5 » . اين مسأله و مثلا تمهيدات ديگر ، به مأموران مالياتى مجال سوءاستفاده زيادى مىداد و سندى به تاريخ 981 / 1573 حاكى از فروش اجبارى محصولات كارخانه صابونپزى در نيريز است « 6 » .\r\nدراينجا بحث راجع به تمام مالياتهايى را كه در قرن دهم / شانزدهم تمغا ناميده مىشد و در\r\n\r\n\r\n","description":"","footnote":"\r\n( 1 ) - كمپفر ، ص 94 ؛ درباره بنيچه نگاه كنيد به : تذكرة الملوك ، صص 81 ، 83 ؛ هينتس ،  « S teuerinschriften »  ، ص 764 .\r\n( 2 ) - كمپفر ، در همه صفحات ؛ مينورسكى ، تذكرة الملوك ، ص 180 ؛ دومان ، ص 33 .\r\n( 3 ) - مينورسكى ، تذكرة الملوك ، ص 83 .\r\n( 4 ) - هينتس ،  « Das Steuerwesen Ostanatoliens »  ، ص 196 ، به نقل از بركان ، « عثمانلى دورنده » ، صص 185 ، 194 .\r\n( 5 ) - پطروشفسكى ، كشاورزى ، جلد 2 ، ص 289 ؛ بوسه ،  Untersuchungen  ، سند شماره 5 ؛ اوبن  Note Preliminaire  ، صص 17 به بعد ؛ لمبتن ، مالك و زارع ، ص 102 ؛ هينتس  « S teuerinschriften »  ، ص 754 .\r\n( 6 ) - احمد اقتدارى ، « فرمانى از شاه طهماسب صفوى » ،  FIZ  ، جلد 12 ، ( 1343 ش . ) صص 22 - 319 .\r\n","page_name":" 262 ","page_number":262},
  {"content":"\r\n\r\nخلال قرن يازدهم / هفدهم تحول شايان توجهى از سر گذراندند ، وامىنهيم . البته اين بدان معنا نيست كه از صحبت درباره مالياتهاى منظم دست بكشيم . در اين قلمرو جزيه نيز بايد بررسى شود كه ماليات سرانه قرآنى براى غيرمسلمانان بود . اين ماليات شامل كليميان و مسيحيان - چه بومى و چه بيگانه ( ازجمله اروپاييان ) مىشد . اصل اساسى جزيه مبتنى براين بود كه هر ذمى بالغ مرد بايد مبلغى ويژه به عنوان ماليات سالانه بپردازد . ميزان جزيه هم مثل ساير مالياتها مكان‌به‌مكان و زمان به‌زمان فرق مىكرد . مثلا در ميانه قرن يازدهم / هفدهم ارمنيان و كليميان مشمول ماليات جزيه ، بايد سالانه معادل يك مثقال طلا ( يعنى 69 / 4 گرم ) بپردازند . دومان كه در اين مورد مرهون اطلاعات او هستيم ، مىگويد كه اين ماليات خراج و يا جزيه ناميده مىشود و اين اشاره جالبى از چگونگى آگاهى اندك مقامات دولتى راجع به ويژگى اصلى ماليات جزيه است « 1 » . از يكى از فرمانهاى شاه سليمان در سال 1094 / 1683 برمىآيد كه جزيه قرآنى ارمنيان جلفا در جنوب اصفهان با نرخ يكسان و مختص مردان جامعه ارمنى محاسبه مىشد و اين محاسبه را كلانتر ارمنيان جلفا با كمك كدخدايان ( رؤساى محلات ، ريش‌سفيدان ) انجام مىداد « 2 » . اين رويه با رويه تخصيص نرخ يكسان ماليات بنيچه تطابق داشت كه پيشتر بدان توجه كرديم . در آن زمان ميزان جزيه جلفا بالغ بر 580 تومان مىشد . در ايام سلطنت شاه عباس اول ميزان آن فقط 180 تومان بود كه حاكى از ميزان پايين ماليات ارمنيان جلفا در آن روزگار است ؛ چون مىخواستند ارمنيان در جلفا اسكان بگزينند . عوائد شاه صفى ( 52 - 1038 / 42 - 1629 ) جانشين شاه عباس اول از جزيه به 260 تومان رسيد . درآمد جزيه جلفا در نيمه دوم قرن هفدهم در اختيار ملكه مادر قرار گرفت « 3 » . از فرمان سابق‌الذكر برمىآيد كه در اين روزگار جزيه يكى از بازرگانان ثروتمند ارمنى و پنج پسران او كمتر از 35 تومان نبود .\r\nافراد ذمّى ، به غيراز جزيه مجبور بودند مالياتهاى ديگر هم بپردازند . در قانون اوزون حسن ميزان بعضى از مالياتهاى مشمول مسيحيان بالا رفته است و مىدانيم كه در قرن شانزدهم ميزان ماليات بالاترى به تجار و صنعتگران مسيحى نسبت به همقطاران مسلمان آنان بسته مىشد ( به اين مسأله پيشتر پرداخته شد ) . در زمان شاه عباس اول يك كلنى ارمنىنشين عظيم در جلفا به وجود آمد . تخفيفى كه شاه عباس به ارمنيان اين شهر در مورد ماليات قايل شد ، پس از مرگ او چندان نپاييد . ارمنيان ( مسيحيان ) جلفا در اواخر قرن هفدهم از تحميلات مالياتى و ساير موازين تحميلى آسيب ديدند . يك تحميل مضاعف ديگر بر ارمنيان پيشه‌ور جلفا اين بود كه از آنان بيشتر از\r\n\r\n\r\n","description":"","footnote":"\r\n( 1 ) - دومان ، ص 46 .\r\n( 2 ) - بوسه ،  Untersuchungen  ، سند شماره 20 .\r\n( 3 ) - شاردن ، جلد 8 ، ص 114 ؛ بوسه ،  Untersuchungen  ، ص 139 ؛ هينتس ،  « Das Steuerwesen Ostanatoliens »  . ص 182 ؛ كمپفر ، ص 68 .\r\n","page_name":" 263 ","page_number":263},
  {"content":"\r\n\r\nديگران بيگارى مىكشيدند . در زمينه تحميلات ويژه ، بيشتر صحبت خواهد شد .\r\nگروه خاصى از خارجيان ، هنديان بودند كه از قرن هفدهم در ايران مقيم شدند . طبق شواهد موجود اينان در كارهاى پولى و رباخوارى مشغول بودند . ماليات سرانه خاصى برايشان درنظر گرفته شده بود كه به سرانه هنود معروف بود « 1 » .\r\nدر كنار جزيه ، شكل ديگرى از ماليات سرانه وجود داشت كه به هيچ‌وجه نبايد آن را با ماليات قرآنى غيرمسلمانان اشتباه كرد : يعنى ماليات سرانه عمومى مسلمانان . در اينجا باز يادى از مفهوم قبچور مىكنيم كه در روزگار ايلخانان برقرار بود . يكى از مالياتهاى رايج قبچور ، مالياتى بود كه هر تبعه‌اى بدون قيد و شرط مشمول آن بود . پس اين نوع ماليات ، ماليات سرانه بر كل مسلمانان بود كه در تخالف شديد با شريعت قرار داشت . به‌رغم تحولاتى كه در اصطلاح قبچور رخ داد و سرانجام در دوره مابعد مغول به محو نهايى آن انجاميد ، اين ماليات به نوعى ديگر و در شكلهاى ديگر ادامه يافت و در اين اشكال بود كه در واقع رسما در زمره مالياتهاى فوق‌العاده قرار گرفت ؛ گواينكه مثل يك ماليات منظم دريافت مىشد . اين ماليات در زمان آل جلاير به سرانه و يا سرشماره معروف بود و در بعضى مناطق رسم تحميل نوعى خانه شماره بر هرخانوار به جاى ماليات سرانه در مفهوم واقعىاش ، رشد كرد و معمول شد . در قانون اوزون حسن اين « ماليات براجاق » ( هينتس ) جزو مالياتهاى فوق‌العاده به حساب آمده « 2 » و در زمان صفويان هم دريافت مىشده است .\r\nشبيه اين قضيه در مورد گروهى از مالياتها به شكل « رسوم ديوانى » رخ داد . اينها نيز جزو مالياتهاى منظم بود و به طور بالقوه بر پايه نظم و ترتيب اخذ مىشد و يكى از اجزاء رسمى و هميشگى مالياتهاى منظم به شمار مىرفت چنان‌كه در بالا در پيوند با تركيب تمغا درخصوص شراب به ثبوت رسيد . اين رسوم بىترديد از عناصر اساسى مفهوم جامع وجوهات بود كه در بالا بدانها اشاره رفت . به اينها اخراجات ( از نظر ادبى يعنى « هزينه‌ها » نشاندهندهء بازپرداخت هزينه‌هايى بود كه در جريان مالياتبندى و راه‌اندازى پيش مىآمد ) ، رسوم و يا حقوق اطلاق مىشد . ( حقوق ، كمابيش به آنهايى واگذار مىشد كه تحت حمايت و عنايت قرار مىگرفتند ) . بين مقررى - كه جزو مالياتهاى منظم بود - و خارجيات - كه از زمره رسوم فوق‌العاده مخصوص قرار داشت - فرق بود « 3 » .\r\nبىترديد در مورد اكثر رسوم اين امر صادق بود كه كاربست واقعى آنها با هدفى كه نشاندهندهء عنوان آنها بود ، تطابق نداشت . اين مسأله در مورد رسومى كه داراى پيشينه طولانى بود بيشتر صدق\r\n\r\n\r\n","description":"","footnote":"\r\n( 1 ) - مينورسكى ، تذكرة الملوك ، ص 76 .\r\n( 2 ) - پطروشفسكى ، كشاورزى ، جلد 2 ، ص 278 ؛ به نقل از نخجوانى ، دستور الكاتب ؛ هينتس ،  Das Steuerwesen » « Ostanatoliens  ص 182 .\r\n( 3 ) - پطروشفسكى ، در  CHI  ، جلد 5 ، ص 534 .\r\n","page_name":" 264 ","page_number":264},
  {"content":"\r\n\r\nمىكرد . مثلا در زمان اوزون حسن و پس از او در بعضى از مناطق شرق آناتولى در حالى كه پنجاه سال از مرگ تيمور مىگذشت ، رسومى به نام رسم تيمورجك وجود داشت . بديهى است كه در اين مورد يك ماليات تحميلى فوق‌العاده صورت ماليات منظم به خود گرفته بود « 1 » .\r\nالبته عكس اين قضيه هم امكان داشت رخ بدهد : يعنى رسوم به نامزد اصلى و واقعى مىرسيد .\r\nاين مسأله احتمال داشت در تمام ايام رخ دهد ، البته اگر دريافت‌كنندهء رسم جزو مقامات عاليه محسوب مىشد . از اين رو رسم نائب در قانون اوزون حسن اغلب به قائم مقام سلطنت مىرسيد .\r\nهمچنين رسم‌الوزارة كه در ايام آل جلاير معمول بود ، به جيب وزير مىرفت و حفظ آن در پايان دورهء صفوى به طور كلى خارج از رسوم محاسبه مىشد « 2 » ؛ و رسم‌الصدارة به نفع صدر دريافت مىگشت . ماليات رسم‌الصدارة از قرن نهم / پانزدهم رواج داشت و در روزگار صفويان سيورغالها نيز مشمول آن بود ( در جاى ديگر بدان اشاره شد ) « 3 » . از مهمترين ويژگيهاى رسوم ، تداوم آنها در خلال چندين قرن بود : به محض اينكه اين نوع مزايا رواج مىيافت ، دريافت‌كننده نمىتوانست خود را از چنبرهء درآمد آن نجات دهد . از اين رو رسوم مخصوص حاكم شهر و يا منطقه ( شحنه كه در دوره تيموريان داروغه شد ) در روزگار تمام سلسله‌ها دريافت مىشد و با عنوان رسم شحنگى ، داروغه‌گانه ( در زمان تيموريان ) و يا رسم داروغه معروف بود « 4 » .\r\nفرق ديگر موجود در بين رسوم ، در رسومى بود كه به بعضى از مأموران عاليرتبه ديوان عمومى ( يعنى نائب ، صدر ، وزير ) تخصيص مىيافت و يا از آن مأمورى بود كه فعالانه در جمع‌آورى يك يا چندين ماليات شركت مىكرد . در مورد اخير ، رسوم ( دست‌كم در زمان رواج آن ) حالت مالياتهاى فوق‌العاده داشت ، مثلا در مورد بازپرداخت هزينه‌هايى براى مأموران مالياتى به طور اعم ( رسوم عمال ، حق‌التحصيل ) و يا رسومى كه براى مميز مالياتها در نظر گرفته مىشد ( نبايد با تقبلات پيش گفته اشتباه شود ) . اين رسوم شباهت تامى با رسم بوّابى و رسم كتّاب داشت كه در صحبت از رسوم دروازه شهرها از آن سخن رانديم ، ولى در زمان اوزون حسن ، اين رسوم مثل درآمدهاى مالياتى منظم دريافت مىشد . اين مسأله در مورد رسوم راهها ( راهدارى ) هم صادق بود كه اصلا براى حفاظت از پاسدارخانه‌هاى شاهراهها بود ، ولى به مرور ايام از اجزاء عوائد منظم دولت و يا درآمد حاكم گرديد .\r\n\r\n\r\n","description":"","footnote":"\r\n( 1 ) - بركان ، « عثمانلى دورنده » ، ص 104 .\r\n( 2 ) - مينورسكى ، تذكرة الملوك ، ص 86 ( فصل 86 )\r\n( 3 ) - همان منبع ، ( فصل 87 ) ؛ بوسه ،  Untersuchungen  ، اسناد شماره 3 ، 4 ؛ هينتس ، رساله فلكيه ، صص 43 ، 46 .\r\n( 4 ) - بوسه ،  Untersuchungen  ، صص 108 ، 111 ( رسم داروغگى ) ؛ رويمر ،  Staatsschreiben  ، ص 166 ؛ بركان ، عثمانلى دورنده » ، ص 105 ( رسم شحنگى ) ؛ هينتس ،  « S teuerinschriften »  ، ص 754 .\r\n","page_name":" 265 ","page_number":265},
  {"content":"\r\n\r\nبعضى از رسوم به گونه مالياتهاى مكمل به حساب مىآمد ، به مفهومى كه ميزان آنها با درصد ساير مالياتها محاسبه مىشد . با اين وصف رسومى ديگر نيز وجود داشت كه نرخ آنها ثابت بود .\r\nارزيابى كامل همه رسوم و تشريح مفصل اهميت و تحول آنها خارج از مجال بررسى ماست .\r\nبنابراين ما بايد با صرفنظر كردن از بعضى بازتابها به اين بررسى قانع باشيم و با تأكيد براين واقعيت گفتارمان را خلاصه كنيم كه شمارى از اين رسوم تحميلى و مالياتها - البته نه همه آنها - حالت عوائد منظم دولتى پيدا مىكردند ؛ حالتى كه موجب مىشد ماليات مزبور از هدف اصلى خود و انتقال از « موازين فرعى » ( موازينى كه با درصد مالياتهاى ديگر محاسبه مىشد ) به موازين اصلى و ثابت دور بيفتد .\r\nگروه ويژه ديگر از مالياتهاى تحميلى كه اساسا با رسوم مورد بحث پيشين مشترك بود ، شامل مالياتهايى مىشد كه اصلا در فرصتهاى خاصى از سال تحميل مىگشت . در اين قلمرو نيز گرايشى وجود داشت كه اين تحميلات فوق‌العاده را به صورت مالياتهاى منظم درمىآورد . مثلا در قانون اوزون حسن ، ماليات طوى ( جشن ) و ماليات عروسى در رديف مالياتهاى فوق‌العاده آمده است ؛ بخصوص از ماليات عروسى كاملا روشن است كه اين مالياتها در ايام نخستين خود حالت اتفاقى داشته است . ولى قانون نشان مىدهد كه زمان اخذ هردو ماليات آغاز فصل بهار است و همين مىرساند . كه اين مالياتهاى تحميلى فوق‌العاده ، كسوت مالياتهاى منظم بر مردم را پيدا كرده است « 1 » .\r\nميزان واقعى ماليات منظم كه اغلب با عنوان اصل مال و جهات و يا از ديدگاه غيرمسلمانان اصل جزيه معروف بود ، با مالياتهاى اضافى به صورت درصد ويژه‌اى از مبالغ اصل افزايش مىيافت . اين افزوده‌ها به مالياتهاى منظم ، تفاوت ( از نظر ادبى يعنى « فرق » ) ناميده مىشد . واژه مورد استعمال دوره مغول در اين خصوص ، فرع بود . در اسناد معمولا از تفاوت مال و جهات و تفاوت جزيه صحبت مىشود . هدف اصلى « تفاوت » محو افزايش عرفى محصول بدون اصلاح نرخهاى ماليات ثابت بود ؛ عملى كه هزينه ديوانى قابل ملاحظه‌اى به دنبال داشت ولى در حقيقت ، مالياتهاى تفاوت چيزى جز وسايل ساده تصنعى براى افزايش مالياتهاى اصلى نبود . اينها در ايام مغولان دريافت مىشد و رد آن را تا دوران صفوى مىتوان پيگيرى كرد « 2 » .\r\nيكى از طبقات ويژه مالياتهاى فوق‌العاده ، تعهدات و تكاليفى بود كه مستقيما به نقد و يا به جنس دريافت نمىشد . دراينجا نيز مىتوان منشاء را در دوران ايلخانى جست‌وجو كرد . پيش از همه در\r\n\r\n\r\n","description":"","footnote":"\r\n( 1 ) - هينتس ،  « Das Steuerwesen Ostanatoliens »  ، ص 182 .\r\n( 2 ) - پطروشفسكى ، كشاورزى ، جلد 2 ، ص 264 ؛  « K istorii instiuta soyurgala »  ، ص 239 ؛ و نيز نگاه كنيد به : پاپازيان ،  Persidskie Dokumenty  ، جلد 2 ، شماره 28 .\r\n","page_name":" 266 ","page_number":266},
  {"content":"\r\n\r\nاين زمينه مىبايد از خدماتى صحبت كرد كه روستاييان در اختيار مأموران سيار قرار مىدادند ؛ روستاييان به اجبار به آنان و ملازمانشان جا و مكان مىدادند . اين خدمات قونالقا ( ميهمانانه - م . ) ناميده مىشد . روستاييان سيورسات اين مأموران و چهارپايان‌نشان را نيز تهيه مىكردند . اين تكليف در مورد انسانها علفه و در خصوص چهارپايان علوفه نام داشت . واژه الاغ به تكليفى اشاره داشت كه روستاييان براين مأموران و ملازمانشان تهيه مىديدند ( يعنى وسيله سوارى ) ؛ حال آنكه الام به خدمات اجبارى تهيه راههاى محلى اشاره داشت . شيوه و شكل گرفتن اين خدمات حتى در زمان صفويان ، همان بود كه در دوره ايلخانان به كار مىرفت « 1 » . از دوره مغولان تا پايان دوره صفوى اسنادى در دست است كه خدمات مورد نياز را با عناوين بيگار و شكار مشخص ساخته است . اصطلاح شكار به احتمال به خدماتى اشاره داشت كه در نخجير ارائه مىشد نظير تهيه و تدارك چهارپا . بيگار هم به انواع بيگارى ازجمله تدارك نيروى كار كشاورزى اطلاق مىشد .\r\nشمار روزهاى بيگارى روستاييان به هيچ‌وجه بيش از اندازه نبود . مثلا در روزگار اوزون حسن مدت بيگارى آنان درهر سال دو و سه روز بود و روستاييان مىتوانستند با پرداخت پول معادلى از بيگارى معاف گردند « 2 » .\r\nولى پيشه‌وران شهرها بخصوص در دوره صفويان در معرض انواع بيگارى قرار داشتند . آنان را براى كار در طرحهاى عمارات عظيم براى شاه دعوت مىكردند . بدين ترتيب حاكم مىتوانست بدون هزينه كردن مبالغ هنگفت از خزانه به انجام طرحهاى عظيم عمارت‌سازى خود نايل شود - در اين مورد مىتوان تزيين معمارى شهر اصفهان را در زمان شاه عباس اول و جانشينان او يادآورى كرد . سازمانبندى اين نظام كامل كار با شيوه‌هاى دقيقى مثل بنيچه و ماليات بر صناعت صورت مىگرفت : كلانتر نيروى انسانى مورد نياز را برآورد مىكرد و آن را به ريش‌سفيدان اصناف مىداد تا به دست پيشه‌وران برسد . ارمنيان جلفا كه به احتمال داراى اصنافى نبوده‌اند ، پىدرپى براى انجام بيگارى فراخوانده مىشدند تا از مهارت يدى آنان استفاده شود . كلانتر ارمنيان جلفا با دستيارى كدخدايان ( رؤساى محلات مختلف مسكونى ) كار را بين ساكنان محله شهر تقسيم مىكرد تا بر اساس حرفه خاص خود كار بكنند « 3 » .\r\n\r\n\r\n","description":"","footnote":"\r\n( 1 ) - بوسه ،  Untersuchungen  ، صص 105 به بعد ؛ مينورسكى ، « سيورغالى از زمان قاسم بن جهانگير » ، ص 948 ؛ پطروشفسكى ، كشاورزى ، جلد 2 صص 300 - 294 .\r\n( 2 ) - هينتس ،  « Das Steuerwesen Ostanatoliens »  ، ص 182 ؛ در مورد بيگارى نگاه كنيد به : پطروشفسكى ، كشاورزى ، جلد 2 ، ص 2 - 240 .\r\n( 3 ) - شاردن ، جلد 5 ، ص 404 ؛ مينورسكى ، تذكرة الملوك ، صص 20 ، 181 ؛ بوسه ،  Untersuchungen  ، سند شماره 10 .\r\n","page_name":" 267 ","page_number":267},
  {"content":"\r\n\r\nسرانجام از مهمترين عوائد خزانه عامره ، انواع « هديه و پيشكش » بود كه در فرصتهاى مقتضى از مردم گرفته مىشد . در ميان سياحان اروپايى ، سياحى پيدا نمىشود كه در يادداشتهاى خود به حرص و ولع عجيب و بىپايان حكام ايرانى در گرفتن « هداياى » باارزش از ايالات و از افراد و نيز مصادره دارايى آنان اشاره نكرده باشد . دراينجا نيز مىتوان ردپاى نهادها و رسوم عهد ايلخانى را پيگيرى كرد « 1 » .\r\nنكات زير طرح تقريبى از زمينه ديوانى نظام مالياتى را ارائه مىدهد . در دوره مورد بحث ما ، به طور كلى مىتوان به تداوم ديرينه‌اى از نهادهاى مالى دولتى رسيد . ولى پيش از همه بايد اشاره كرد كه تقسيم تشكيلات ديوانى به دو بخش در زمان شاه عباس اول و جانشينان او ، موجب بعضى از تحولات در اين قلمرو گرديد .\r\nتشكيلات مالى مركزى همراه با دفترخانه دولتى ، ديوان اعلى را تشكيل مىداد كه در رأس آن وزير اعظم قرار داشت . اين حلقه زنجيره دايره مالى و دفترخانه به احتمال به دوره نظام‌الملك سياستمدار نامدار زمان سلجوقيان بزرگ برمىگردد . يكى از پيامدهاى آن اين بود كه وزير اعظم در نهايت در مقابل امور مالى مسئوليت داشت . ولى رئيس واقعى دايره مالى مستوفى الممالك بود .\r\nپىآيند او از زمان شاه عباس اول مستوفى خاصه بود كه مسئوليت امور مالى خاصه را داشت « 2 » .\r\nبه هرحال اين شراكت در كار - حداقل تا دهه‌هاى پسين قرن يازدهم / هفدهم - ضرورت ساختار دوگانه را در همه بخشهاى پايينى دايره مالى پيش نياورد .\r\nدر كنار مستوفىالممالك حتى در زمان ايلخانان دو مأمور عاليرتبه در رأس دايره مالى قرار داشتند ولى هردو در رده‌هاى پايين بودند : مشرف‌الممالك و ناظرالممالك . وظيفه اصلى اين‌دو نفر در اداره تشكيلات مالى ، البته اعمال نظارت متقابل و دوجانبه بود . اين دوگانگى در همه دواير مالى ايالتى و منطقه‌اى نيز وجود داشت . همه مستوفيان منطقه‌اى تابع مستوفىالممالك بودند و بر طبق آن ، مشرفها و ناظرها هم در نهايت و به ترتيب تابع مشرف‌الممالك و ناظرالممالك بودند . در ناظر دفترخانه همايون اعلى دوره صفويان مىتوان ريشه‌هاى ناظرالممالك قديمى را پيدا كرد ؛ داروغه دفترخانه دوره صفوى هم به احتمال منشاء در مشرف‌الممالك داشت « 3 » .\r\n\r\n\r\n","description":"","footnote":"\r\n( 1 ) - كمپفر ، ص 93 ؛ شاردن ، جلد 3 ، ص 230 و جلد 5 ، ص 430 ؛ مينورسكى ، تذكرة الملوك ، ص 179 ؛ پطروشفسكى ، در  CHI  ، جلد 5 ، ص 235 به نقل از رشيد الدين .\r\n( 2 ) - هينتس ،  « Das Rechungswesen »  ، ص 22 ؛ مينورسكى ، تذكرة الملوك ، صص 24 ، 45 ؛ رهربرن ،  Provinzen Und Zentralgewalt  ، صص 122 به بعد .\r\n( 3 ) - هينتس ،  « Das Rechungswesen »  ، ص 23 ؛ مينورسكى ، تذكرة الملوك ، ص 71 ؛ بوسه ،  Persische Diplomatik im » « uberblik  ، ص 240 .\r\n","page_name":" 268 ","page_number":268},
  {"content":"\r\n\r\nبنياد نظام مالياتى ، قانون بود يعنى « كتاب مالياتها » . در اين كتاب ميزان همه مالياتهاى قابل پرداخت براساس اطلاعاتى كه كسب شده بود و شبيه اداره و دفتر ثبت اراضى بود ، آمده بود . طبق اين كتاب ، مالياتها مىبايد سال تا سال در يك سطح باقى بماند ، ولى چنان‌كه متوجه شديم ، اين كار عملى نمىشد . به همين دليل در قانون گاهگاهى به ناچار تجديدنظر مىشد . كتاب مالياتها در زمان صفويان با عنوان دستورالعمل در دايره صاحب توجيه قرار داشت ( به مطالب پايين رجوع كنيد ) « 1 » .\r\nبه‌منظور تنوير رويه‌هاى ديوانى در مورد جمع‌آورى واقعى مالياتها به بررسى دو مفهوم مىپردازيم يعنى مقاطعه ماليات و برات . به منظور افزايش مالياتهاى مختلف نواحى و مناطق خاص و متمايز ، آنها را به افراد خصوصى و يا مأموران ، طبق قراردادى ، و به شكل حق بهره‌بردارى كه حدود آن فرق مىكرد ، اجاره مىدادند . براى درخواست يك چنين حق بهره‌بردارى ، درخواست‌كننده مىبايد از دارايى خود چيزى به رؤيت دولت مىرساند ، تا در صورت واگذارى چنين حق بهره‌بردارى ، مستأجر دارايى خود را وثيقه ماليات جمع‌آورى شده قرار دهد . چون صاحبان تيول و سيورغال ( كه در بالا به تشريح آنها پرداختيم ) هميشه حق جمع‌آورى مالياتها را داشتند ، لذا با آنان نيز قرارداد بسته مىشد . امّا آنان تضمين خاصى از موجودى مالىشان ارائه نمىدادند ، چون آنان در اكثر موارد از ماليات معاف بودند و لذا خزانه عامره ادعايى عليه‌شان نداشت . از اينجا بود كه مقاطعه آنان با ساير مستأجران مالياتى فرق مىكرد و اصطلاح ويژه تسليم‌نامه داشت « 2 » . در همه موارد ديوان مالى مركزى براى مقاطعه‌كاران ماليات ( متصرف ، مستأجر ) برات صادر مىكرد و بر پايه شرايط و موازين موجود در قانون عمل مىنمود . متصرف مىبايد پس از تراز حسابهايش در پايان سال مالى و بر طبق شرايط مقاطعه بىدرنگ مبالغ برات را نقد مىكرد و سپس با مراجع مالى تصفيه حساب مىنمود . چنانچه ديديم ، نظام برات به منظور جبران خدمات مأموران و دادن پاداش بدانان بود . اين كار با عرضه برات بدانان به ارزش مواجبشان در يك شهر و يا منطقه خاص كه مىتوانستند مبالغ ثابت را خود و يا به وسيله يك نفر واسطه دريافت كنند ، صورت مىگرفت .\r\nاين رويه‌ها در دو كتاب دايره مالى ثبت مىشد : براتهاى مالياتى تخصيص يافته وارد دفتر توجيه كه تحت نظارت صاحب توجيه بود ، مىشد « 3 » . در كتاب ديگر يعنى دفتر اوارجه وضع موجود وجوه مالياتى براى كل منطقه متشكل از شهرها و ايالات وارد مىگشت ؛ و همه مبادلات مالى از\r\n\r\n\r\n","description":"","footnote":"\r\n( 1 ) - هينتس ،  « Das Rechungswesen »  ، ص 134 ؛ مينورسكى ، تذكرة الملوك ، صص 143 به بعد .\r\n( 2 ) - هينتس ،  « Das Rechungswesen »  ، صص 19 به بعد .\r\n( 3 ) - همان منبع ، ص 123 ؛ تذكرة الملوك ، ص 76 ( فصل 66 ) .\r\n","page_name":" 269 ","page_number":269},
  {"content":"\r\n\r\nقبيل تهيه براتهاى مالياتى مىبايست در اين دفتر كه تحت نظر اوارجه‌نويس بود يادداشت مىگرديد .\r\nاين دفتر در قرن يازدهم / هفدهم به چهار منطقه ديوانى قديمى - يعنى آذربايجان و شروان ، عراق عجم ، كرمان و خراسان - تقسيم مىشد و هر منطقه تحت نظارت اوارجه‌نويس خاص خود بود « 1 » .\r\nمأمور متبوع صاحب توجيه پيش از تنظيم برات براساس درآمد مالياتى هر شهر و منطقه به منظور اطمينان از اينكه برات « بىمحلى » به خاطر كاهش قابليت منطقه نكشد ، هميشه با دفتر اوارجه مشورت مىكرد . همه مالياتها در دوره صفوى نظير حقوق و امتيازات سلطنتى ، وارد خزانه شاهى مىشد و با اينكه دچار رقابت ديوان املاك خاصه نمىگشت ولى از « ترازنامه » دفترهاى اوارجه بيرون مىرفت و از نيمه اول قرن يازدهم / هفدهم در دايره خاصى تحت سرپرستى ضابطه‌نويس ثبت مىشد « 2 » .\r\nدر دوره مغولان سال شمسى مثل گذشته به عنوان واحد زمانى ماليات به كار مىرفت . سال شمسى بر پايه محاسبات نصير الدين طوسى بود . ماه‌هاى سال شمسى از زمان تيموريان به بعد كه از اول بهار محاسبه مىشد با اسمهاى تركى - مغولى دوازده حيوان مشخص شده بود . اين شيوه محاسبه زمان در مقايسه با محاسبه سالهاى قمرى ، كار دفتردارى و ترازش را ساده مىكرد و كار سهم مؤدى مالياتى را راحت‌تر راه مىانداخت چون در غير اين صورت گاه اتفاق مىافتاد ( همچون زمان خلافت عباسى ) كه اين مؤديان مالياتى در خلال 32 بار محصول‌بردارى ، 33 بار مالياتبندى مىشدند « 3 » .\r\n\r\n5 - نكاتى دربارهء نظام پولى\r\nدر دوره تحت بررسى ما ، دو نوع سكه همرديف و موازى زرين و سيمين در ايران وجود داشت . اكثر سكه‌ها نقره بود ، و سكه‌هاى طلا هم با اينكه كمتر در جريان بود ولى به هرحال هميشه وجود داشت . مسكوكات ايران با فلزات گرانبها داراى عيار بسيار والايى بود . در زمان غازان خان خلوص مسكوكات نقره 976 / 1000 بود و اين عيار در قرون بعد حتى بالاتر هم رفت .\r\nاز قرن هشتم / چهاردهم تا قرن دوازدهم / هيجدهم يگانه سكه رايج ، سكه نقره بود . اين مسأله\r\n\r\n\r\n","description":"","footnote":"\r\n( 1 ) - هينتس ،  « Das Rechungswesen »  صص 120 به بعد ؛ مينورسكى ، تذكرة الملوك ، صص 77 به بعد و 174 به بعد .\r\n( 2 ) - همان منبع ، صص 76 ، 105 به بعد .\r\n( 3 ) - هينتس ،  « Das Rechungswesen »  ، ص 5 ؛ و همچنين نگاه كنيد به : عثمان توران ، اون ايكى حيوانلى تورك تقويمى ( ديل و تاريخ جغرافيه فاكولتسى يايينلاريندن ، تاريخ سريسى ، 3 ، استانبول ، 1941 م . ) .\r\n","page_name":" 270 ","page_number":270},
  {"content":"\r\n\r\nمثل ساير پديده‌هاى حياتى اقتصادى در نتيجه اصلاحات غازان خان بود . در زمان حكومت او ( 703 - 694 / 1304 - 1295 ) واحد جديدى از مسكوكات رواج يافت : يعنى دينار نقره معروف به دينار رايج . يك دينار رايج ( نقره ) معادل با شش درهم بود . طبق نوشته رشيد الدين ، دينار رايج در زمان غازان خان 3 مثقال ( در آن زمان 3 / 4 گرم ) وزن داشت . لذا هر دينار 9 / 12 گرم بود .\r\nمسكوكات درهم ( 15 / 2 گرم ) و نيم درهم نيز وجود داشت كه همه نقره‌اى بود « 1 » . واحد شمارش ، تومان ( از واژه تومن  Tumen  يعنى ده هزار ) معادل / 10000 دينار بود . تا اواخر قرن هيجدهم تومان نقره‌اى ضرب نشد تا آنجا كه در دوره مورد بررسى ما از مسكوكات تومان نقره‌اى خبرى نبود . غازان خان در اصلاح سكه رايج ، « تومان چين » را الگو قرار داد كه مركب از 10000 بالش شش دينارى بود « 2 » .\r\nبه هرصورت سنت اسلامى اين معيارسازى دوره غازان خان را به‌هم زد و دينار را واحد سكه طلا و درهم را واحد سكه نقره قرار داد . در ايران از دوره حكمرانى مغولان تا نابودى نهايىشان ، سكه درهم از اجزاء سنجيده دينار ( نقره ) بود و اين در جاى خود اساس شمارش كل نظام پولى ايران در قرون بعد محسوب مىشد ؛ گو اينكه در مراحل بعدى ضرب نشد و ارزشهاى پولى ديگر رواج يافت . پىآمد آن ضرب مسكوكات مهم با اسمهاى مختلف بود و ارزش دينار اين مسكوكات نشاندهنده ارزش پول ايران در خلال قرون مورد بحث ما و ارزش طلاى دينار و تومان در ادوار مختلف و برخى از عقايد ارائه شده ، شاهدى براين مدعاست .\r\nيكى از مقاصد غازان خان اتخاذ اصطلاح دينار در درجه اول به واحدى از پول نقره بود و اين مسأله از اينجا معلوم مىشود كه هيچ يك از مسكوكات طلاى غازان ، دينار ناميده نمىشد ( يا جزئى از يك دينار و يا يك درهم باارزش ثابت ناميده مىشد ) . اين مسأله مغاير اين واقعيت بود كه سكه طلاى يك مثقالى غازان از نظر وزن مطابق با يك سوم يك دينار و يا دو درهم بود . از آنجا كه وزن يك سكه طلا به اندازه يك درهم ( 2 1 مثقال يا 15 / 2 گرم ) بود لذا اصطلاح نيم‌مثقال با سنجيدگى كامل ، بدان اطلاق مىشد .\r\nمعيار غازان خان براى دينار رايج سه مثقالى ( 9 / 12 گرم ) مىتوانست براى چندين سال كارآيى داشته باشد . در زمان ايلخان ابو سعيد ( 36 - 717 / 35 - 1317 ) دينار نقره فقط 4 / 8 گرم وزن داشت ؛ ولى دينار رايج اصلى همچنان واحد شمارش بود .\r\n\r\n\r\n","description":"","footnote":"\r\n( 1 ) - رابينو ، مسكوكات ، مدالها و مهرها ، ص 4 ؛ اسميت ، « مسكوكات نقره » ، صص 18 به بعد ؛ درخصوص فرق بين دينار رايج و دينار رابح نگاه كنيد به هرمان و دورفر ،  « Ein Per sischmongolisher Erlass »  ، ص 17 ، يادداشت 60 .\r\n( 2 ) - بارتولد ،  « Die Persische inschrift »  ، صص 251 به بعد ؛ شروتر ، صص 697 به بعد .\r\n","page_name":" 271 ","page_number":271},
  {"content":"\r\n\r\nنظامهاى پولى مختلف در دوره پس از زوال ايلخانان يعنى در نيمه دوم قرن هشتم / چهاردهم در ايران نضج گرفت . ولى اين نظامها با توجه به سنت ايلخانى ، براساس دينار نقره و اجزاء آن نيز درهم بود . از آنجا كه هر دينارى بر طبق سنت دينار رايج غازانى به شش درهم تقسيم مىشد و هنوز در تبريز ضرب مىگشت ، لذا در بغداد پايتخت آل جلاير هم يك دينار به 12 درهم رسيد و دينارى ديگر به نام دينار مرسل به ده درهم تقسيم شد « 1 » .\r\nدر زمان طغاتيمور ( در گذشته در 754 / 1353 ) در نيشاپور در ايالت خراسان ، دينارى نقره به وزن 21 / 4 گرم ضرب شد كه به 4 درهم ( 05 / 1 گرمى ) تقسيم مىشد . اين دينار به خراسانى و يا دينار خراسانى معروف بود . ولى در آن زمان دينار رايج هنوز براى مقاصد پولى به كار مىرفت « 2 » .\r\nپول رايج . ديگرى براساس دينار نقره در ماوراء النهر به دست آمده است : از اواخر قرن هفتم / سيزدهم در اولوس چغتاى مسكوكات نقره‌اى گمنامى ضرب مىشد . امّا از زمان سلطنت كبك خان ( 26 - 718 / 26 - 1318 ) اين مسكوكات با نام حاكم ضرب شد و لذا پس از آن به پول كپكى شهرت يافت . يك دينار نقره كپكى تقريبا 8 گرم وزن داشت و به شش درهم 3 / 1 تا 4 / 1 گرمى تقسيم مىشد « 3 » .\r\nتيمور پس از سال 792 / 1390 سكه نقره‌اى جديد در مناطق ايران ضرب كرد . اين سكه در آغاز در ماوراء النهر و خراسان رواج داشت . اين سكه تنكه نقره نام داشت كه لغت هندى به نظر مىرسد . تنكه اصلا به واحدى از وزن اطلاق مىشد و به احتمال نخستين‌بار در زمان سلطان محمود غزنوى در مورد سكه به كار رفته است . از زمان سلطنت شمس الدين التتمش ( 33 - 607 / 36 - 1211 ) تنكه نقره‌اى به وزن 76 / 10 گرم در دهلى ضرب شد . تنكه نقره تيمور از همان معيار تبعيت كرد و از نظر وزنى دقيقا نصف تنكه دهلى يعنى 38 / 5 گرم بود . اين سكه به چهار درهم تقسيم مىشد . به احتمال تنكه تيمور دينار نقره سبك چهار درهمى خراسان را از رواج انداخته است چون در حوالى سال 844 / 1440 ديگر صحبتى از سكه رايج خراسانى در ميان نيست .\r\nوزن تنكه نقره در زمان شاهرخ به 72 / 4 گرم رسيد كه در زمان او وزن يك مثقال به حساب مىآمد . در دهه‌هاى پايانى قرن نهم / پانزدهم در بخش اعظم مناطق تحت حكومت او ، سكه‌اى به نام\r\n\r\n\r\n","description":"","footnote":"\r\n( 1 ) - رابينو ، « مسكوكاتى از دوره آل جلاير » ، ص 103 به بعد ؛ هينتس ،  « Ein Orientalisches H andelsuntemehmen »  ، ص 327 و رساله فلكيه ، ص 14 .\r\n( 2 ) - همان منبع ، شروتر ، ص 141 ؛ اسميت ، « مسكوكات نقره » ، ص 19 ؛ هرمان و دورفر ،  Ein Persisch - mongolischer » « Erlass  ، صص 19 - 16 .\r\n( 3 ) - شروتر ، صص 141 ، 147 ؛ هينتس  « S teuerinschriften »  ، ص 762 بر طبق نوشته شمس السياق از على شيرازى ، نسخه خطى شماره 3986 اياصوفيا . درباره دينار كپكى نگاه كنيد به بارتولد ، الغ بيك ، ص 8 .\r\n","page_name":" 272 ","page_number":272},
  {"content":"\r\n\r\nشاهرخى رايج بود . به علاوه ، تنكه تيمورى با وزن يك مثقال با طلا نيز ضرب شد ( گرچه كمياب بود ) و تنكه طلا نام داشت . در ايام بعد اين سكه نام طلا به خود گرفت كه سكه رايج طلاى خانان اوزبك در بخارا ، خيوه و خوقند بود « 1 » .\r\nحتى در دوره تيمورى هم سكه‌هاى مختلف رايج در جريان بود . شواهدى درباره وجود سكه‌هاى زير از سال 844 / 1440 در دست است : در ماوراء النهر دينار كپكى نقره با وزن 8 گرم .\r\nدر غرب ايران بيش از سه نوع دينار رايج موجود بود كه رابطه آنها با دينار كپكى شناخته شده است يعنى دينار بغداد و يا شيراز ، دينار عراقى ، و دينار تبريز . به ظاهر دينار عراقى را مستقيما مىتوان از دينار رايج متقدم تبريز پيگيرى كرد و حال آنكه دينار تبريزى قرن نهم / پانزدهم براى نخستين‌بار در زمان تيموريان ظاهر شد . در آن زمان رابطه بين اين چهار نوع دينار نقره رايج به قرار زير بود :\r\nيك دينار كپكى معادل با سه دينار بغدادى ( يا شيرازى ) ، شش دينار عراقى و نه دينار تبريزى بود .\r\nاز اينجاست كه مىتوان متوسط اوزان زير را به دينارهاى مختلف ارائه داد : دينار بغدادى يا شيرازى - حدود 7 / 2 گرم ؛ دينار عراقى - حدود 35 / 1 گرم ؛ دينار تبريزى - حدود 9 / 0 گرم « 2 » .\r\nاطلاعاتى از حوالى سال 1440 م . در دست است كه تكان‌دهنده است : اشاره شده كه دو دينار كپكى معادل با يك تنكه بود « 3 » . اين مسأله در نظر اول مغاير با اين اشاره ماست كه در زمان شاهرخ تنكه‌اى به وزن 72 / 4 گرم ضرب شد . احتمال دارد كه دست‌كم در شرق ايران و ماوراء النهر ضمن اينكه نام سابق الذكر سكه شاهرخى در مورد سكه‌هاى كوچكتر بالا به كار مىرفته ، تنكه در خصوص سكه‌هاى ديگر استفاده مىشده است . جريان مشابه را مىتوان در ايام آق قويونلوها در شرق آناتولى مشاهده كرد كه اصطلاح تنكه و شاهرخى به سكه‌هاى متفاوتى اشاره داشته است « 4 » . در قلمرو لار نيز در ايام بعد يك نوع واحد پولى به نام تنكه موجود بود ، ولى اين نوع سكه نمىتوانست بر سكه بزرگترى به نام لارى غلبه كند كه باز با عنوان تنكه شهرت داشته است ( به مطالب پايين رجوع كنيد ) .\r\nدينار رايج ايران در نيمه دوم قرن نهم / پانزدهم به زوال سريع و باورنكردنى دچار شد . طبق نوشته هينتس ، يك تومان عراقى يعنى ده هزار دينار در سال 1440 م . براساس عيار طلا 3250 مارك طلاى آلمان با عيار پيش از جنگ ارزش داشت ( به مطالب پايين رجوع كنيد ) . دوازده سال بعد ارزش تومان عراقى به 1200 مارك طلا رسيد . در زمان صفويان يگانه پول رايج دينار عراقى\r\n\r\n\r\n","description":"","footnote":"\r\n( 1 ) - شروتر ، صص 680 ، 694 ؛ درباره سكه شاهرخى نگاه كنيد به :  TMEN  ، جلد 2 ، ص 555 .\r\n( 2 ) - هينتس ، در مجله  Oriens  ، جلد 10 ( 1957 م . ) ، ص 369 .\r\n( 3 ) - همان منبع ، و  « S teuerinschriften »  ، ص 762 .\r\n( 4 ) - بركان ، « عثمانلى دورنده » ، صص 100 به بعد ، 187 .\r\n","page_name":" 273 ","page_number":273},
  {"content":"\r\n\r\nو تبريز بود و عقيده بر اين است كه فرق بين اين دو كاملا صورى بوده و هردو سكه ارزش يكسانى داشته است « 1 » . بنابراين مىتوان ارزش تومان سال 916 / 1510 يعنى تومان زمان شاه اسماعيل را اول بار با تومان عراقى سال 1440 م . و 1452 م . يكى دانست يعنى ارزش آن فقط 270 مارك طلا بود .\r\nدرباره نظام پولى و سكه‌هاى رايج سلسله‌هاى تركمان قراقويونلو و آق قويونلو اطلاعات مشبعى در دست نيست . در زمان قرايوسف و به احتمال در روزگار ساير حكام قراقويونلو ، پول رايج حداقل در قالب دينار تبريزى و دينار عراقى ، دينار نقره بود . ولى گزارشهايى هم در دست است كه مبالغ را به تومان سنجيده است . در كنار اينها ، تنكه‌هاى نقره به وزن 5 گرم يا 2 / 5 گرم و سكه‌هاى شاهرخى و ساير سكه‌هاى تيمورى از مسكوكات رايج اين دوره بود . شناخت ما از نظام پول رايج دولت آق قويونلو دست‌كم در مناطق شرقى آناتولى ، از گزارشهايى است كه در زمان سلطنت سلطان سيم اول عثمانى در اين مناطق ضبط شده است ؛ و از روى اين اسناد و شواهد است كه شناخت ما از قانون اوزون حسن كامل مىشود ( به مطالب بالا رجوع كنيد ) . از آن اسناد اطلاعات زير حاصل مىشود : يك آقچه عثمانى ( آسپر عثمانى كه هينتس ارزش طلاى آن را در آن زمان 20 / 0 مارك طلا و يا 4 / 2 دينار برآورد كرده است ) در زمان آق قويونلوها معادل با سه قراجه آقچه بود كه به درهم نيز شهرت داشت . يك تنكه مساوى با دو آقچه عثمانى و يك شاهروقى ( تحريف شده شاهرخى ) معادل شش آقچه عثمانى بود « 2 » . از اين اطلاعات مىتوان نتيجه گرفت :\r\nيك تنكه - 6 قراجه آقچه\r\nيك شاهروقى - 3 تنكه - 18 قراجه آقچه\r\nاز اين مقايسه برمىآيد كه يك « شاهروقى » داراى ارزش طلاى 2 / 1 مارك طلا بود كه در اواخر قرن نهم / پانزدهم كاملا در رديف ارزش طلاى شاهرخى بود و در زمان شاهرخ با 71 / 4 گرم عياربندى شده بود . در نيمه دوم قرن نهم / پانزدهم ، تنكه دوره آق قويونلو ( كه از آن صحبت خواهيم كرد ) فقط يك سوم ارزش شاهرخى را داشت . اين تنكه به احتمال فقط در چند ايالت رواج داشته است . همچنين نوعى سكه نقره‌اى رواج داشت كه وزن معيار آن 6 / 4 گرم بود ( يا 2 / 5 گرم ، طبق گفته ه ال . رابينو ) ؛ و اين سكه نيز تنكه ناميده مىشد . از اينها گذشته سكه‌هايى با وزن نصف سكه مذكور وجود داشت و يك چهارم و يك هشتم آنها نيز موجود بود . اين تنكه مىبايست قرينه\r\n\r\n\r\n","description":"","footnote":"\r\n( 1 ) - هينتس ،  « S teuerinschriften »  ، ص 762 ، به نقل از شاردن ، جلد 3 ، ص 156 .\r\n( 2 ) - بركان ، « عثمانلى دورنده » ، ص 187 ؛ شروتر ، ص 181 ؛ درباره آقچه نگاه كنيد به : شاندلينگر ، صص 57 به بعد .\r\n","page_name":" 274 ","page_number":274},
  {"content":"\r\n\r\n« شاهروقى » باشد كه در شرق آناتولى رايج بود « 1 » . در زمان آق قويونلوها در كنار چند سكه رايج تنكه ، دينار بخصوص دينار تبريزى نيز در جريان بوده است .\r\nدر اينجا يادداشت مختصر ديگرى درباره سكه‌ها طلاى سلسله‌هاى تركمان ارائه مىدهيم : از جهانشاه قراقويونلو سكه طلايى در دست است كه حدود 9 / 3 گرم وزن دارد ؛ آق قويونلوها سكهء طلايى به وزن يك مثقال شرعى يعنى حدود 4 / 3 گرم ضرب مىكردند . به احتمال اين‌دو سكه معادل با اشرفى بوده است ؛ البته امكان معادل ثانوى نيز وجود دارد . اشرفى اصلا سكه طلاى مصرى بود كه از سال 810 / 1407 ضرب مىشد و وزن آن 45 / 3 گرم بود . شواهدى در دست است كه حاكى از رواج مسكوكات اشرفى مماليك در قلمرو آق قويونلوها است . امّا شواهد ديگرى هم حاكى از تنكه‌هاى طلاى حكام آق قويونلو است « 2 » .\r\nپيشتر به زوال شديد مسكوكات در جريان قرن نهم / پانزدهم اشاره كرديم . اين زوال مىبايد از اينجا ناشى شده باشد كه دينار نقره در دولت صفوى ديگر ضرب نشد . امّا دينار هنوز مثل تومان از آغاز به گونه واحد شمارش وجود داشت . چنانچه در بالا ياد شد در اين زمان دينار عراقى با دينار تبريزى يكسان بود . اين تساوى به احتمال از زمان اسماعيل اول رخ داده است . ساير مسكوكات رايج موجود در اين روزگار به گونه دينارهاى نقره در خارج از مرزهاى دولت صفوى - البته به استثناى ايالت خراسان - رواج داشت « 3 » .\r\nتنكه‌هاى نقره در زمان شاه اسماعيل اول و طهماسپ اول بر طبق رويه قرن نهم / پانزدهم همچنان ضرب مىشد . امّا تنكه‌هاى متقدم صفوى ديگر به سكه‌هاى رايج خاصى تعلق نداشت . تنكه در اين زمان نامى بود براى سكه‌اى با وزن خاص كه ارزش آن فقط با دينار و يا با اجزاء تومان سنجيده مىشد . سكه‌هاى نقره شاه اسماعيل در سالهاى نخستين سلطنت وى ، چهار ، دو و يك مثقال ( 7 / 18 گرم ، 3 / 9 گرم و 7 / 4 گرم ) وزن داشت . بعدها وزن آنها تحت شرايطى كاهش يافت . سكه نقره با وزن يك مثقال ارزش پنجاه دينار داشت . به اين سكه اصطلاح تنكه اطلاق مىشد چون وزن ثابت يك مثقال آن مطابق و معادل با معيار پولى تنكه نقره در قرن نهم / پانزدهم بود . از اين رو دو تنكه 100 دينار و چهار تنكه 200 دينار ارزش داشت « 4 » . در زمان شاه طهماسپ اصطلاح جديد\r\n\r\n\r\n","description":"","footnote":"\r\n( 1 ) - رابينو ، « مسكوكاتى از دوره آل جلاير » ، ص 127 .\r\n( 2 ) - همان منبع ؛ شروتر ، ص 42 ؛ بركان ، « عثمانلى دورنده ، ص 101 ؛ رابينو ، سكه‌ها ، مدالها و مهرها ، ص 14 .\r\n( 3 ) - همان منبع ، ص 13 .\r\n( 4 ) - در اينجا اشاره هينتس را در مقاله « ارزش تومان » ، ص 91 كه مغاير با نظر رابينو در سكه‌ها ، مدالها و مهرها ، ص 28 بود و وزن سكه 50 دينارى را 3 / 9 گرم دانسته ، پذيرفتم .\r\n","page_name":" 275 ","page_number":275},
  {"content":"\r\n\r\nشاهى جاى اصطلاح تنكه را گرفت . يك شاهى معادل با 50 دينار بود ؛ سكه صد دينارى را دو شاهى مىگفتند و از سال 1540 م . يك مثقال ( 64 / 4 گرم ) وزن داشت « 1 » . در زمان سلطنت محمد خدابنده ( 95 - 985 / 87 - 1578 ) بر روى سكه‌هاى صد دينارى نام خدابنده و يا محمدى حك شد . در قرن يازدهم / هفدهم بندرت از نام خدابنده استفاده مىشد . سكه محمدى در زمان محمد خدابنده و اوايل سلطنت شاه عباس اول يك مثقال ( حدود 7 / 4 گرم ) وزن داشت « 2 » . اين سكه براى مدت كوتاهى يگانه سكه رايج محسوب مىشد ، تا اينكه در زمان شاه عباس اول ( 1038 - 995 / 1629 - 1587 ) يك سكه 200 دينارى ظاهر شد كه عباسى نام داشت و در آغاز دو مثقال وزن آن بود و با تنكه تيمورى معادل بود . وزن سكه عباسى در سال 1593 م . به 8 / 7 گرم كاهش يافت . سكه‌هاى نقره زير در زمان شاه عباس اول ضرب مىشد : بيستى به ارزش 20 دينار ، شاهى به ارزش 50 دينار ، محمدى به ارزش 100 دينار ، و در آخر سكه 200 دينارى يعنى عباسى كه ذكرش گذشت . در كنار اينها سكه‌هاى مسى نيز با نام قاز يا قازبكى وجود داشت . يك قازبكى معمولا پنج دينار ارزش داشت . در اوايل قرن هيجدهم قازبكىهاى « كوچك » و « بزرگ » موجود بود كه به ترتيب 5 و 10 دينار ارزش داشت . مسكوكات مسى تقريبا در همه شهرها ضرب مىشد امّا ارزش كامل آن در منطقه اصلى آن نهفته بود ؛ اين سكه در نواحى ديگر فقط نصف ارزش صورى خود را داشت و ضرب اين سكه سالانه صورت مىگرفت « 3 » .\r\nسكه‌هاى نقره ديگرى از نيمه دوم قرن يازدهم / هفدهم رواج يافت : سكه هزار به ارزش 1000 دينار كه پنج عباسى نيز ناميده مىشد ؛ و ده شاهى يا پانصد دينار كه بر طبق نامش پانصد دينار ارزش داشت . افزون بر اين در زمان شاه سليمان دو نوع سكه عباسى رايج بود : « عباسى كوچك » به ارزش 200 دينار و « عباسى بزرگ » به ارزش 250 دينار كه پنج شاهى هم ناميده مىشد « 4 » . وزن سكه‌هاى نقره صفوى از زمان سلطنت شاه عباس اول تا پايان قرن يازدهم / هفدهم كمتر تغيير يافت .\r\nفقط در قرن هيجدهم در زمان سلطنت شاه سلطان حسين ، وزن عباسى به ارزش 200 دينار به 4 / 5 گرم رسيد « 5 » .\r\nپيشتر اشاره كرديم به اينكه سكه‌هاى طلا در زمان اسماعيل اول بر طبق معيار پول اشرفى\r\n\r\n\r\n","description":"","footnote":"\r\n( 1 ) - رابينو ، سكه‌ها ، مدالها و مهرها ، ص 15 . اين سكه را معمولا صد دينار و يا صدى هم مىگفتند .\r\n( 2 ) - همان منبع ، هينتس ، « ارزش تومان » ، ص 92 . اين سكه محمودى نيز ناميده مىشد . شروتر ، ص 1 ؛ شوستر - والسر ،  Das Safawidische Persien  ، ص 43 .\r\n( 3 ) - شروتر ، ص 1 به بعد ؛ رابينو ، « سكه‌هاى شاهان » ، مخصوصا ص 350 و سكه‌ها ، مدالها و مهرها ، صص 20 به بعد و 32 به بعد .\r\n( 4 ) - كمپفر ، ص 54 ؛ هينتس ، « ارزش تومان » ، ص 94 .\r\n( 5 ) - واسمر ، ص 181 .\r\n","page_name":" 276 ","page_number":276},
  {"content":"\r\n\r\nمماليك مصر با وجود 5 / 3 - 4 / 3 گرم ضرب مىشد . از اين رو مسكوكات طلاى 887 / 0 گرم و 77 / 0 گرم كه به نام اسماعيل ضرب مىشد ، 4 1 اشرفى بود « 1 » . مسكوكات طلاى زمان شاه طهماسپ و محمد خدابنده در تقابل با معيار پولى تنكه طلاى تيمورى بود و در نظام پولى شيبانيان و جانيها در ماوراءالنهر همچنان موجود بود . يك سكه طلاى شاه عباس اول 3 / 2 گرم وزن داشت ؛ اين سكه نصف تنكه طلاى تيمورى بود ولذا از معيار تنكه تبعيت مىكرد « 2 » . بعدها اشرفى سكه تنكه طلا را كاملا از ميدان بدر كرد . امّا اشرفى ، سكه‌هاى طلايى كه ضرب مىشد براساس معيار پولى عباسى رايج در آن زمان بود . و بدين‌ترتيب سكه‌هاى طلاى عباسى ، محمدى و غير آن نيز وجود داشت .\r\nچنان كه گذشت اين سكه‌هاى طلا كمتر به جريان مىافتاد . اين نوع سكه‌ها در موقعيتهاى ويژه ضرب و اغلب از سوى شاه به عنوان هديه به افرادى هبه مىشد . ولى نكته گفتنى اينجاست كه مسكوكات طلايى خارجى نيز از قبيل دوكات  ( ducat )  ونيزى  ( ducato , Zecchino )  و گولدن فلورانسى  ( Fiorino )  در سرتاسر خاورميانه پيدا مىشد . اين سكه‌ها از نظر ارزش معادل باارزش اشرفى بود « 3 » .\r\nدر نهايت بايد پول رايج ايران را نيز در خارج از مرزهاى دولت صفوى در قرون دهم / شانزدهم و يازدهم / هفدهم بررسى بكنيم . يكى از سكه‌هاى بسيار رايج اطراف خليج‌فارس ، سكه لارى بود كه در لار مركز لارستان در جنوب ايران ضرب مىشد ، منطقه‌اى كه در قرن دهم / شانزدهم هنوز كاملا به امپراتورى صفوى ضميمه نشده بود . سكه لارى مركب از حاشيه نقره‌اى برگردان بود كه از دو سمت قفل مىشد و خلوص فلزى آن 98 درصد و وزن آن 1 / 5 - 8 / 4 گرم بود « 4 » . اين مسأله و اين واقعيت كه در سال 1517 م . اين سكه عجيب نه فقط با عنوان لارى بلكه به گونه « تنكه » معروف بود ، اين تصور را پيش مىكشد كه سكه لارى نيز در اصل با معيار تنكه تيمورى ضرب مىشده است . در سال 1525 م . دو نوع سكه لارى موجود بود : يكى « لارى قديم » معادل با 3 تنكه و 9 دينار و ديگرى « لارى جديد » كه معادل با 3 تنكه و 10 دينار بود . در اين زمينه تنكه را به عنوان جزئى از سكه لارى نبايد با نامى كه براى كل سكه‌هاى لارى به كار مىرفت ، اشتباه كرد « 5 » ازاين اطلاعات مىتوان نتيجه زير را درباره پول رايج لارستان به دست آورد : سكه « لارى قديم » داراى ارزش 45 دينار و سكه « لارى جديد » 46 دينار بود . سكه‌هاى لارى پس از ضميمه\r\n\r\n\r\n","description":"","footnote":"\r\n( 1 ) - رابينو ، سكه‌ها ، مدالها و مهرها ، ص 28 .\r\n( 2 ) - همان منبع ، ص 34 ؛ شروتر ، صص 681 ، 694 .\r\n( 3 ) - دومان ، ص 33 ؛ هينتس ،  « Die Spat mittlalterlichen Wahrungen »  ، ص 303 ؛ مينورسكى ، تذكرة الملوك ، ص 59 كه مىگويد اشرفى دوبوتى ، دوكات ونيزى است . واسمر ، ص 138 ؛ ى . ل . باخاراخ ، « دينار در مقابل دوكات » در مجله  IYMES  ، جلد 4 ( 1973 م . ) ، صص 96 - 77 .\r\n( 4 ) - هينتس ،  « Die Spat mittlalterlichen Wahrungen »  ، ص 304 ؛ رجوع كنيد به رابينو ، سكه‌ها ، مدالها و مهرها ، ص 16 .\r\n( 5 ) - همان منبع ، صص 304 به بعد ( و نيز رجوع كنيد به يادداشت 17 ) .\r\n","page_name":" 277 ","page_number":277},
  {"content":"\r\n\r\nلارستان به امپراتورى صفوى همچنان ضرب شد ، ولى شمار آنها نسبتا كم بود و ارزش آنها را هم پول رايج صفوى تعيين مىكرد چون پول محلى لارستان ديگر وجود خارجى نداشت ولذا يك سكه لارى ( صفوى ) - 125 دينار - 4 1 1 محمدى - 80 1 تومان بود « 1 » .\r\nدر هرمز كه در قرن دهم / شانزدهم هم تحت نفوذ پرتقاليان بود ، در كنار سكه‌هاى لارى ، سكه‌هاى خاصى از دينار در آن زمان رواج داشت . چنين مىنمايد كه اين سكه‌ها در اواسط قرن دهم / شانزدهم در مقابل پول رايج صفوى اين دوره به نسبت 1 / 4 بود . در آغاز قرن دهم / شانزدهم يك سكه 100 دينارى به نام صدى وجود داشت كه در آن زمان يگانه سكه نقره رايج هرمز به‌شمار مىرفت . سكه 1000 دينارى با نام هزار نيز از طلا بود و « نيم اشرفى » ناميده مىشد . يك اشرفى كه « خرافيم -  Xerafim  » پرتقالى نام داشت معادل با 2000 دينار هرمزى بود . در سال 1550 م . سكه‌هاى هزارى با نقره نيز ضرب مىشد . يك سكه مسى به نام فلس نيز بود كه ارزش معمولى 10 دينار داشت . پول رايج هرمز تا زمانىكه در سال 1622 م . جذب امپراتورى صفوى شود ، تنزل پيدا كرده بود .\r\nدر ماوراءالنهر پول رايج تنكه پس از ايام تيموريان در خانات ازبكان ادامه يافت ؛ ولى اغلب اوقات دينار كپكى در كنار آن قرار داشت . بنا به حدس و اشاره رابينو دينار رايج خراسان در سال 1590 م . با دينار رايج كپكى يكسان بود و به دوره حكومت ازبكان در خراسان برمىگشت . البته در آن روزگار ارزش تومان خراسان يك چهارم كمتر از ارزش تومان عراقى ( تبريزى ) صفويان بود « 2 » .\r\nدر تفسير و تشريح زير از هينتس كه تحقيقات وى در زمينه نظام پولى ايران از اهميت والايى برخوردار است ، پيروى كرده‌ايم « 3 » . در اينجا با تشريح پولهاى رايج مختلف براساس طلا ، جدول ارزشى مفيدى را ارائه داده‌ايم . شرط نخستين اين جدول شناخت ارزش به نسبت طلا در نقره بود - كه هميشه ايام يكسان نبود . اين نسبت با مقابله و ارزيابى اطلاعات انواع منابع درباره پول به دست آمد . اين نسبت در قرن هشتم / چهاردهم 12 : 1 ؛ در اواسط قرن دهم / شانزدهم ، 10 : 1 ؛ در سال 1622 م . باز 12 : 1 بود . در حدود سال 1660 م . اين نسبت به 4 1 13 : 1 ارتقا يافت و در سال 1680 م . به سطح 15 : 1 رسيد . اين نسبت در اواخر قرن دوازدهم / هيجدهم به 12 : 1 عقب نشست .\r\n\r\n\r\n","description":"","footnote":"\r\n( 1 ) - رابينو ، سكه‌ها ، مدالها و مهرها ، ص 16 ؛  « Die Spatm ittelalterlichen Wahrungen »  ، ص 306 ؛ طبق اشاره تاورنيه و شارل لوكيه .  An Acount of The Trade in India  ( لندن ، 1711 م . ) ، ص 241 .\r\n( 2 ) - رابينو ، سكه‌ها ، مدالها و مهرها ، ص 13 به نقل از حسن روملو .\r\n( 3 ) - هينتس ، « ارزش تومان » و  « Die Spatmittlalter lichen Wahrungen »  .\r\n","page_name":" 278 ","page_number":278},
  {"content":"\r\n\r\nبديهى است كه وقتى ارزش نقره سقوط مىكرد ، سكه نقره با وزن ثابت هم ارزش خود را از دست مىداد و بالعكس .\r\nبا محاسبه اين نسبتها و ارزيابى اطلاعات موازى راجع به ارزش طبيعى سكه‌هاى مختلف و پول رايج و با به‌كارگيرى مطالعات سكه‌شناسى درباره معيارهاى پولى ، در نهايت مىتوان اطلاعاتى را در خصوص ارزش طلاى نهفته در مسكوكات رايج ارائه داد .\r\nدر جدول‌هاى زير با بهره‌گيرى از اطلاعات هينتس ، ارزش طلاى پول رايج و مسكوكات ايران به‌وسيله مارك طلاى آلمان ، براساس عيار پيش از جنگ سال 1913 م . سنجيده شده است . ارزش و نرخ يك گرم طلاى خالص 81 / 2 مارك طلا بود . نكته گفتنى اينكه معادل يك مارك طلاى آلمان در پول رايج انگليس يك شيلينگ طلا است ؛ در مورد پول رايج فرانسه هم ، 81 / 0 مارك طلا - 1 فرانك طلا است ( همه نرخها براساس معيار پيش از جنگ است ) .\r\n\r\n","description":"","footnote":"","page_name":" 279 ","page_number":279},
  {"content":"\r\n\r\n\r\nالف - پول رايج ايران بر پايه دينار نقره\r\nسال / نوع دينار / ارزش تقريبى طلاى يك تومان ( ده هزار دينار ) در مقابل مارك طلاى آلمان با عيار سال 1913 م .\r\n( يك گرم طلاى خالص 81 / 2 مارك طلا مىشد )\r\n1 - دينارهاى پيش از صفويان\r\nحدود 1300 م . / دينار رايج ( غازانى ) / 400 / 29 مارك طلاى آلمان\r\nحدود 1320 م . / دينار ( ابو سعيدى ) / 500 / 24 مارك طلاى آلمان\r\nحدود 1380 م . / دينار كپكى / 500 / 19 مارك طلاى آلمان\r\nحدود 1440 م . / دينار كپكى / 500 / 19 مارك طلاى آلمان\r\nحدود 1440 م . / دينار بغدادى ( دينار شيرازى ) / 500 / 6 مارك طلاى آلمان\r\nحدود 1440 م . / دينار عراقى / 250 / 3 مارك طلاى آلمان\r\nحدود 1440 م . / دينار تبريزى / 170 / 2 مارك طلاى آلمان\r\n2 - دينارهاى صفويان\r\n1510 م . / 270 / مارك طلاى آلمان\r\n1522 م . / 195 / مارك طلاى آلمان\r\n1530 م . / 165 / مارك طلاى آلمان\r\n1550 م . / 133 / مارك طلاى آلمان\r\n1577 م . / 162 / مارك طلاى آلمان\r\n1850 م . / 129 / مارك طلاى آلمان\r\n1593 م . / 100 / مارك طلاى آلمان\r\n1622 م . / 83 / مارك طلاى آلمان\r\n1660 م . / 77 / مارك طلاى آلمان\r\n1680 م . / 69 / مارك طلاى آلمان\r\n1711 م . / 5 / 63 / مارك طلاى آلمان\r\n1718 م . / 5 / 66 / مارك طلاى آلمان\r\n3 - دينارهاى هرمز\r\nحدود 1520 م . / 50 / مارك طلاى آلمان\r\nحدود 1550 م . / 6 / 33 / مارك طلاى آلمان\r\nحدود 1580 م . / 26 / مارك طلاى آلمان\r\nحدود 1618 م . / 7 / 22 / مارك طلاى آلمان\r\n\r\n","description":"","footnote":"","page_name":" 280 ","page_number":280},
  {"content":"\r\n\r\n\r\nب - پول رايج ايران بر پايه تنكه\r\nانواع تنكه / ارزش تقريبى طلاى تنكه‌ها در مقابل مارك طلاى آلمان با عيار سال 1913 م .\r\nتنكه نقره تيمور با وزن 38 / 5 گرم ( پس از سال 1390 م . ) / 26 / 1 مارك طلاى آلمان\r\nتنكه تيمورى قرن پانزدهم با وزن 72 / 4 گرم ( تنكه شاهرخى ) / 10 / 1 مارك طلاى آلمان\r\n« تنكه بزرگ » معادل دو دينار كپكى ، حدود سال 1440 م . / 90 / 3 مارك طلاى آلمان\r\n« تنكه كوچك » مسكوكات حكام آق قويونلو در شرق آناتولى / 40 / 0 مارك طلاى آلمان\r\n( اواخر قرن پانزدهم ميلادى )\r\n\r\nج - پول رايج لارستان\r\nسال / واحد پول رايج / ارزش تقريبى طلا در مقابل مارك طلاى آلمان با عيار سال 1913 م .\r\n1525 م . / سكه « قديم » لارى / 67 / 1 مارك طلاى آلمان\r\n1525 م . / سكه « جديد » لارى / 70 / 1 مارك طلاى آلمان\r\n1525 م . / « تنكه كوچك » موجود در لارستان / 44 / 0 مارك طلاى آلمان\r\n1554 م . / سكه لارى / 43 / 1 مارك طلاى آلمان\r\n1615 م . / سكه لارى / 25 / 1 مارك طلاى آلمان\r\n1627 م . / سكه لارى / 05 / 1 مارك طلاى آلمان\r\nيك سكه لارى پس از ضميمه نظام پولى لارستان به امپراتورى صفوى معادل با 125 دينار صفوى بود .\r\n\r\n","description":"","footnote":"","page_name":" 281 ","page_number":281},
  {"content":"\r\n\r\n\r\nفصل هفتم علوم دقيقه در دورهء تيمورى\r\nعلوم ، چهار سده پيش از ظهور تيمور در بخشهاى متعدد از فلات ايران فعالانه مورد كندوكاو قرار مىگرفت و پزشكان در صف مقدم علوم مربوط قرار داشتند . پراكندگى و فروپاشى قدرت سياسى - كه به دنبال زوال امپراتورى عباسى رخ داد - در پراكندگى علومى كه در بغداد متمركز شده بود نيز مؤثر افتاد . ليكن محققان خط تحقيقاتى را كه به‌وسيلهء آنان گشوده شده بود ، دنبال كردند و در برخى از مراكز قدرت سياسى مورد استقبال و حمايت قرار گرفتند . در اين ايام مثلثات به گونه شاخه مستقلى از رياضيات چهره نمود . بنيادها و اصول هندسه بارها مورد آزمون و بررسى قرار گرفت و گامهايى در راه تعميم مفهوم عدد برداشته شد و راه‌حلهايى براى طبقات وسيع معادلات جبرى ارائه گرديد . در جغرافياى رياضى و هيأت پيشرفتهايى صورت گرفت كه شامل هم مسائل تئورى و هم شيوه‌هاى عملى و آزمايشى مىشد . در نورشناسى به تشريح و تبيين پديده رنگين‌كمان پرداختند . موضوع اين فصل از كتاب ارائه شرحى از اين فعاليتهاست كه در خلال يك قرن و نيم يعنى بين سالهاى 1350 م . و 1500 م . انجام گرفت . در واقع آنچه خواهد آمد توصيف اقدامات يكى از دانشمندان يعنى جمشيد غياث الدين كاشانى ( متوفى 832 / 1429 ) است كه در يك‌جا آن هم در رصدخانه سمرقند الغ بيك و در مورد يك موضوع آن هم آناليز اعداد كار ارائه مىداد . نام و نشان شمارى ديگر از دانشمندان سمرقند شناخته شده و شمارى را هم مىتوان در جاهاى ديگر شناسايى و جمع‌آورى كرد ، امّا فقط نوشته‌هاى جمشيد قابليت و شايستگى بررسى دارند و به علوم كمك شايانى كرده‌اند .\r\nبه هرحال اين تصوير نسبتا محدود را مىتوان با منابع و مواد اضافى ترميم كرد . نسبت موجودى\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nنسخ خطى علمى كه نسخه‌هاى خطى علمى را بررسى مىكنند ، بسيار پايين است امّا در مورد دوره تيمورى پايين‌تر از اروپا و يا هند و خاور دور نيست . ليكن فقط آنهايى كه شناخته شده‌اند ، مىتوانند قابل توصيف و تشريح باشند . در بررسى حاضر از نمادهاى رياضى جديد تا آنجا كه ضرورى و متقاعدكننده باشد ، استفاده خواهد شد . از اين كار در خود متون خبرى نيست ؛ جملات معادل يا به گونه تحت‌اللفظى نوشته مىشود و يا اينكه بايستى آنها را از متن استنباط كرد .\r\n\r\nكسر اعشارى\r\nاگر هر نوع سيستم بازنمايى اعداد براى محاسبات عمده به‌كار رود ، ضرورى است كه حاوى عقيده ارزش مكانى باشد . اين بدان معنا است كه در آرايه نمادهايى كه عدد ويژه‌اى را ارائه مىدهد ، سهم هرنماد واحد نه فقط به وسيله خود نماد ، بلكه توسط مكانش در آرايه نيز تعيين شود ؛ مثلا در آرايه 2027 سهم يكى از دو نماد ، دو هزار و ديگرى بيست است . در اينجا فقط عدد مشخصى از نمادهاى مختلف ضرورى است و اين عدد مبناى شمار سيستم ناميده مىشود .\r\nدر بين‌النهرين در هزاره دوم پيش از ميلاد نخستين سيستم ارزش مكانى بر مبناى شمار عدد 60 ( شصت شصتى ) اختراع شده . و زمانى بسيار به درازا انجاميد تا سيستم اعشارى امروزى در هند ظاهر گردد . دانشمندان اسلامى از زمان عباسيان به بعد از هردو سيستم بهره گرفتند امّا اين بهره‌گيرى دربردارنده خطاهايى بود كه به هرحال به تبيين نياز داشت . مبناى شصت شصتى كه به وسيله بابليها نوشته مىشد بىهيچ نوع علامت همسان با نقطه اعشارى تركيب نمىيافت . اين عدد به نظر ما 2027 بود كه مىتوانست معنى 2027000 ( 3 10 * 2027 - ) يا 27 / 20 ( 2 - 10 * 2027 - ) يا 0002027 ( 7 - 10 * 2027 ) يا درست 2027 بدهد و يا در اين زمان مبناى هرنوع شمار به حساب آيد . از اينجا به بعد مجموعه‌اى از نمادهاى عددى ميخى ( ارقام ) نمايانگر يكى از اعداد ممكنه ، اعشارى يا عدد درست شد و خواننده مىبايست آن را از متنى كه كاتب خاصى در ذهن داشت ، استنباط مىكرد . از سوى ديگر ، اعشار هندى فقط براى كل اعداد ( يا كسور متعارفى ) به‌كار مىرفت تا آنجا كه هيچ نوع نقطه اعشارى به ميان كشيده نمىشد و بازنمايى نيز بىنظير بود .\r\nنتايج محاسبات اسلامى در اكثر مواقع با سيستم محض شصت شصتى و يا سيستم محض اعشارى بيان نمىشد ، بلكه در يك ترتيب التقاطى مأخوذ از يونانيان صورت مىگرفت . در آن همه نمادها الفبايى يعنى حروف يونانى با ريشه عربى بود . در مورد رقم درست يك عدد از سيستم اعشارى غيرارزش مكانى و درخصوص عدد كسرى از سيستم شصت شصتى استفاده مىشد . امّا\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nهنگامى كه افزايش ، تقسيم و يا ريشه‌هاى واقعى اين اعداد نياز بود اول از همه در سيستم اعداد هندى به صورت عبارت اعشارى درمىآمد كه داراى مخرج مشترك كوچكترين كسر شصت شصتى موجود در عبارت اصلى بود . براى مثال نمادهاى قك ه نح ( از راست به چپ خوانده شود ) امكان داشت به صورت 53 5 120 مساوى 2 60 / 53 + 60 / 5 + 120 دربيايد . اين عدد به شكل زير تغيير مىيافت :  Seconds  432353 ، 432353 - 53 + ( 60 * 5 ) + ( 2 60 * 120 ) زيرا هرنوع اعمال دلبخواهى كه در مورد بازنمودهاى اعشارى صورت مىگرفت نتيجه نهايى آن به شكل الفبايى اصلى همراه با كسر شصت شصتى برمىگشت « 1 » .\r\nسيستم شصت‌شصتى محض در نوشته‌هاى اسلامى چندان ناشناخته نبود ؛ اين سيستم بخصوص در جدولهاى سالشمارانه يعنى در جايى كه فاصله ايام در بين دو مقطع زمانى اغلب بسيار زياد بود ، ديده مىشود . كسر اعشارى نيز كاملا ناشناخته نبود . چندتا از آنها در حساب اقليدسى قرن چهارم / دهم آمده است « 2 » . در تاريخ ميانه چين محاسبه ظهور ماه‌هاى جديد با محاسبه زمان در ايام و در واحدهايى مركب از يك ده‌هزارم يك روز صورت مىگرفت . جمشيد كاشانى در كار خود با تقويم چينى با اين تنوع خاص كسر اعشار آشنا بود « 3 » . عقيده كسر اعشار در كليت خود مىبايد به او نسبت داده شود كه آن را در درسنامه حساب خود با عنوان مفتاح الحساب توصيف كرده و به كار گرفته است . تا آنجا كه ثابت شده وى اولين كسى است كه اين كار را انجام داده و بر كار فلمينگ  ( Fleming )  ، استيون  ( Stevin )  حدود دو قرن پيشى دارد « 4 » .\r\nجمشيد كاشانى دريافت كه يك بازنمود شصت شصتى مىتواند به گونه دو دنباله ارقامى به نظر آيد كه در جهتهاى مخالف از رقم واحدها ادامه يافته است . از اين رو در بازنمود\r\nدلدكه ط مح نو ثوالث\r\nكه مىتواند به صورت  Thirds  56 48 9 25 434 درآيد و مساوى\r\n3 - 60 * 56 + 2 - 60 * 48 + 1 - 60 * 9 + 60 * 25 + 1 60 * 34 + 2 60 * 4\r\nاست دنباله 9 ، 48 ، 56 جزء كسرى عدد و 25 ، 34 ، 4 جزء عدد اصلى را حاصل مىكند . افزون براين جمشيد كاشانى متوجه شد كه سيستم اعشارى كاملا شبيه سيستم شصت شصتى است و اينكه محدود كردن سيستم اعشارى براى نوشتن اعداد صحيح ، فى الواقع نصف توان سيستم را به تحليل مىبرد .\r\nبنابراين او دنباله‌اى از ارقام كسرى را به دنبال عدد صحيح افزود تا  decimal Fourths  2953871\r\n\r\n\r\n","description":"","footnote":"\r\n( 1 ) - مثلا نگاه كنيد به كندى و مروّت ، « بيرونى » .\r\n( 2 ) - نگاه كنيد به  Isis  ، جلد 55 ( 1964 م . ) ص 210 .\r\n( 3 ) - كندى ، « تقويم چينى - اويغورى » ، صص 7 - 436 .\r\n( 4 ) -  Juschkewitsch  ، صص 48 - 236 ، 5 - 362 .\r\n","page_name":" 284 ","page_number":284},
  {"content":"\r\n\r\nرا ارائه دهد كه مىبايد مىنوشت / 3871 / 295 .\r\nنكته‌اى كه شايسته اشاره است نشانه‌گذارى اوست كه توان مبناى شمار را ارائه مىدهد و به وسيله آن بقيه بازنمودى كه حاصل مىشود ( به جاى نشانه‌اى كه جزء كسرى را نمايش دهد ) دقيقا همان « نقطه شناور » قراردادى است كه امروزه در برنامه‌ريزى كامپيوترى ديجيتال به كار مىرود .\r\nجمشيد كاشانى براى تثبيت يك اساس تئوريك براى كسر اعشارى به تشريح و تبيين بهره‌گيرى از آنها در محاسبه مناطق ، احجام و ساير مسائل هندسى پرداخت . او براى تبديل كسرهاى عادى به اعشار ، قواعد و نمونه‌هايى را ارائه داد و بالعكس براى تبديل سيستم شصت شصتى به اعشارى جدولهايى را عرضه كرد كه هنوز هم مفيد است .\r\nدرسنامه مفتاح در نسخه‌هاى متعددى تكثير شد . تأثير آن در قسطنطنيه از يك كتاب حساب به زبان يونانى معلوم مىشود كه در نيمه دوم قرن نهم / پانزدهم نوشته شده است . اين كتاب حاوى نمونه عملياتى از يك ضرب و يك تقسيم است كه در آن از عمل تبديل كسرهاى عادى به كسرهاى اعشارى استفاده شده است . نويسنده ، اين فن را به « تركان » نسبت مىدهد و گفتنى است كه دست‌كم يكى از همقطاران جمشيد كاشانى در سمرقند يعنى قوشچى ، بعدها در قسطنطنيه اقامت گزيد « 1 » .\r\n\r\nمحاسبهء عدد پى  ( n ) \r\nاهميت عددى كه امروزه در جهان عدد پى  ( n )  ناميده مىشود و نسبت بين محيط و قطر هر دايره است از آغاز علم هندسه شايان توجه بوده است . جمشيد كاشانى در رساله‌اى تحت عنوان رساله المحيطيه كاملا به عدد پى پرداخته و تخمينهاى افراد مختلف را درباره عدد پى در بوته نقد قرار داده است . مثلا او اشاره مىكند كه كاربرد ارزش ارشميدس يعنى 7 1 3 براى محيط زمين از نظر شعاع آن ، پنج فرسخ را ارائه مىدهد كه به احتمال نادرست است . بنابراين او عدد پى  ( n )  را چنان دقيق محاسبه مىكند كه اگر براى محاسبه محيط يك دايره با قطر 600000 اقطار زمين به كار رود اشتباه موجود باريكتر از يك تار موى اسب خواهد بود ( كمترين واحد خطى شناخته شده براى او ) .\r\nاو اين قطر را به طور فرضى در بزرگترين دايره ممكن جهان ، دايره‌اى به بزرگى سپهر ثوابت ، قرار مىدهد . او با بهره‌گيرى از سلسله مراتب بين موى اسب و قطر زمين نشان مىدهد كه درجه صحيح 9 60 / 1 نتيجه وضع موجود خواهد بود .\r\n\r\n\r\n","description":"","footnote":"\r\n( 1 ) - هونگر و فوگل ، صص 5 - 32 ، 104 .\r\n","page_name":" 285 ","page_number":285},
  {"content":"\r\n\r\nروش محاسبه او نيز مثل همهء پيشينيان وى بهره‌گيرى ازاين واقعيت بود كه اگر يك چندضلعى منظم را محاط بر يك دايره كنيم ( يا دايره را محيط بدان كنيم ) تفاوت بين محيط چند ضلعى و شعاع دايره با افزايش كافى تعداد اضلاع چندضلعى به طور دلبخواهى كوچك خواهد شد .\r\nجمشيد كاشانى از حيث ملاحظات هندسه مقدماتى ، روابطى را ( در نمادهاى جديد ) ارائه مىدهد كه به ترتيب ذيل قابل بيان است :\r\nيك چندضلعى منظم را در يك دايره واحد قرار دهيد كه هر ضلعش  an  ، يك قوس 1 -  n  2 / 0 60 -  an  را قطع كند و  Cn  را وتر متمم اين قوس قرار دهيد . سپس چون 3 - 1  a  خواهد بود رابطه بازگشت\r\n( 1 ) 2 / 1 ( 1 -  Cn - ( 2 G Cn \r\nاين امكان را پيش خواهد آورد كه هرنوع  Cn  دلبخواهى را از راه محاسبه  c  دومى از ديدگاه و شرايط اولى و سومى را از ديدگاه دومى و غيره محاسبه كرد . از اينها گذشته رابطه فيثاغورى به قرار زير است :\r\n an - ( 2 2 - C 2 n ) 1 / 2 , \r\nو محيط با تقريب 2 محصول طول يك ضلع ،  an  ، برابر تعداد اضلاع ،  3 / 2 n  است .\r\nجمشيد كاشانى پيش از شروع به محاسبه اصلى و واقعى ، تصميم گرفت شمارى از تكرارات ( 1 ) را كه براى تأمين درجه دقت خود نياز داشت تعيين كند و اينكه بايد چند محل شصت شصتى كسرى را كار كند . او به همين منظور يك ارزيابى عمومى از تعداد موى اسب كه در كنار هم نهاده بود و محاط بر جهان بود انجام داد . و از همين مسأله استنتاج كرد كه زاويه‌اى را كه يك موى واحد در مركز قطع مىكند بزرگتر از 8 60 / 1 يك درجه است . از اينجا صحت و دقت لازم - اگر اشتباه كمتر از پيش بود - حاصل مىشد . اين وضعيت در جريان استنتاجهاى پىدرپى برگرفته از نابرابريها به دست مىآمد و منجر به اين نتيجه‌گيرى مىشد كه براى يك دايره با شعاع شصت ، يك  an  مورد قبول بايستى كمتر از 4 60 / 8 باشد . از اينجا جمشيد كاشانى تنصيفهاى متوالى 0 120 را براى ايجاد توالى  a's  به‌كار گرفت . نتيجه اين بود كه 28  a  كمتر از 4 60 / 0 6 است و وتر آن 28  a  معرف وضعيتى است كه در بالا ارائه شد . بنابراين تعداد اضلاعى كه سرانجام در چندضلعى محيط بر دايره به‌كار مىرود ( 368 و 306 و 805 - ) 28 2 / 3 است . اين عدد در بازنمود شصت شصتى ، شش رقمى است .\r\nاين ملاحظه با نياز به اينكه نتيجه بايد ارقام مهم كسرى هشت رقمى داشته باشد تركيب شد و به اين نتيجه‌گيرى انجاميد كه ارقام بيش از هيجده همراه با اعدادى كه در جريان محاسبه حاصل مىشود ، بايستى ناديده گرفته شوند يعنى ضرورتى كه در واقع دقت بيش از اندازه‌اى را به‌دنبال داشت .\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nدر اين مرحله محاسبه اصلى شروع مىشود . بخش عمده آن مركب از استخراج بيست و هشت جذر بود كه هركدام از آنها صفحه‌اى از نسخه خطى را به خود اختصاص داده است . به‌منظور كنترل پيشرفت عمليات هركدام از جذرهاى متوالى به توان دو رسيده و نتيجه با راديكاند مقايسه مىشود . نتيجه نهايى ( در نشانه‌گذارى جديد ) به قرار زير است :\r\n، 50 ، 14 ، 46 ، 51 ، 34 ، 1 ، 28 ، 59 ، 16 ؛ 6 -  ( n )  2 در جايى كه كاماها ارقام شصت شصتى را جدا مىكند ، نقطه ويرگول « نقطه شصت شصتى » است .\r\nجمشيد كاشانى براى استفاده افرادى كه با اين مبناى شمار بيگانه بودند ، آن را به گونه كسر اعشارى زير درآورد :\r\n، 5 586 179 307 185 283 ، 6 -  ( n )  2 و آخرين رقم را تصحيح كرد .\r\n\r\nجدولهاى مثلثات\r\nمثلثات به‌عنوان شاخه مستقلى از علم رياضيات تا حدود زيادى از اختراعات منجّمان تاريخ ميانه جهان اسلام بود . توابع معيار مثلثات از قرن نهم به بعد در جدولهاى دقيق و جزئىنگر مرتب و منظم شد . اين جريان در زمان تيموريان به نقطه اوج خود رسيد و جدولهاى تابعى كه در رصدخانه سمرقند الغ بيك تهيه شد ، برتر از جدولهاى ديگر اين زمان بود و اين برترى به مدت يك قرن ادامه يافت .\r\nدر اين مجموعه جدول سينوس به تنهايى براى اجزاى هردرجه تا نود و از اينجا به بعد 400 ، 5 فقره ارزش داشت . ولى اين عدد با حضور اختلاف فهرست ( براى هر درونيابى ) در مورد هر فقره دو برابر مىشد . همه اينها به پنج مكان شصت شصتى منتقل مىگرديد و مشعر بر دقت نظم يك تا هفتصد ميليون بود . اين جدولها بار ديگر با كامپيوترهاى الكترونيك محاسبه شده و اشتباهى در آنها مشاهده نشده است . نسبتهاى ديگر مثلثات به روش قياسى در سمرقند فهرست‌بندى شد و نيز تعدادى از توابع خاص با اخترسنجى مورد تجربه قرار گرفت .\r\nدر آن سوى اين اعداد كلان دانش الگوريتم و طرحهاى محاسباتى قرار داشت كه مستلزم محاسبه بسيار دقيق همراه با پشتكار بود . يكى از اين نمونه‌ها ، روش جمشيد كاشانى در تعيين سينوس يك درجه تا درستى دلخواه بود ؛ الگوريتمى كه در جدول سينوس الغ بيگى ( منظور زيج الغ بيگى است ) نهفته است .\r\nراه‌حل از راه سه‌بخشى كردن يك زاويه كه از مسائل يونان باستان بود ، حاصل مىشد . جمشيد كاشانى پيش از همه بين سينوس يك زاويه و سينوس سومين زاويه نسبتى را درآورد كه مىتوان به\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nصورت زير ارائه داد :\r\n Sin 3 a - 3 Sina - 4 Sina 3 a . \r\nمحاسبه سينوس سه درجه ( چنانچه انجام گرفت ) از راه كنترل توابع زاويه‌هاى بزرگتر ( نظير 0 30 ) كه پيدا كردن آنها ساده بود ، چندان مشكل نمىنمود . گذاشتن  X - Sin I 0  و  q - Sin 3 0  رواج يافت . پس ( 2 ) به صورت زير درآمد :\r\n X - q G 4 x 3 / 3 , \r\n( 3 )\r\nكه مسأله را به درون پيدا كردن عدد  X  مىكشاند تا معادله مكعبى ( 3 ) را حل كند . نخستين رقم شصت شصتى اين ريشه پيشتر از روى جدولهاى پيشين شناخته شده بود . حال اين رقم را  d 1  مىناميم و آن را نخستين تقريبى براى ريشه مىگيريم و مىگوييم  X 1 - d 1  و سعى مىكنيم آن را با جانشين‌سازى با ( 3 ) دربياوريم . از نظر نمادى  f ( x ) - ( q G 4 x 3 ) 3 ,  قرار مىدهيم و به ترتيب زير محاسبه مىكنيم :\r\n X 1 - f ( x 1 ) - r 2 d 2 , \r\nدر جايى كه  d 2  با دور انداختن هم ارقام شصت شصتى از  r 2  شكل مىگيرد ، اولى را آزاد مىسازد . حال  d 2  را به صورت صحيح  d 1  در نظر مىگيريم و به هردو مىافزاييم تا تقريب بهترى براى ريشه به دست آوريم يعنى  X 2 - X 1 G d 2 ,  قرار مىدهيم و جريان بالا را براى پيدا كردن يك  d 3 .  تكرار مىكنيم . به صورت زير درمىآيد :\r\n X 2 - f ( X 2 ) - r 3 d 3 \r\nو سپس چرخه عمل تكرار مىشود . به‌طور كلى :\r\n X n - f ( X n ) - r n G 1 d n G 1 \r\nو  X n G 1 - X n G d n G 1 ,  تا اينكه سرانجام حاصل دقيق دلخواه به دست مىآيد .\r\nاين نوع الگوريتم تكرارى قرنها پيش از زمان جمشيد كاشانى به‌كار مىرفت و براى طبقه‌بنديهاى  f ( x )  كلا معتبرتر از اين چند جمله‌اى خاص بود . ليكن كار او نمونه بسيار ظريفى بود چون يگانه عمليات موجود در اينجا جمعها ، تفريقها و ضربها بود . از اينها گذشته ، اين فرآيند سريعتر حاصل مىشد و هر تكرار در نتيجه نهايى ، بيش از يك رقم ايجاد مىكرد « 1 » .\r\n\r\n\r\n","description":"","footnote":"\r\n( 1 ) - اين محاسبه به‌طور كامل در يوشكوويتچ ، صص 24 - 319 تشريح شده است .\r\n","page_name":" 288 ","page_number":288},
  {"content":"\r\n\r\n\r\nابزار محاسبه - دايره نصف‌النهارى\r\nدر خلال قرون وسطى ابزار و آلات متعدد و متنوع علمى در سرزمينهاى اسلامى بخصوص ايران اختراع و توليد شد . اينها عبارت بودند از : انواع مختلف اسطرلاب ، نطاق ، كره‌هاى سماوى ، ساعت آفتابى ، ابزار مكانيكى و يا گرافيكى براى طراحى يافته‌هاى عددى و حل برخى طبقات مسائل در مواردى كه محاسبه كسل‌كننده كنار گذاشته مىشد . اكثر ابزار شناخته شده كه داراى منشأ تيمورى است از انواعى است كه در دوره‌هاى پيشين شناخته شده بود . امّا يكى از آلاتى كه در سطرهاى بعد به‌طور مجمل تشريح مىگردد و به وسيله جمشيد كاشانى اختراع شده يعنى دايره نصف‌النهارى ، از بعضى لحاظ بىنظير است .\r\nدر مورد يك سياره خاص و زمان خاص ، مسأله تعيين موقعيت آن در كرهء سماوى ، از ايام كهن مورد توجه بود . اين عمل به دو بخش قابل تقليل بود : تعيين موضع متوسط سياره و محاسبه « تعديل » . حل پاره نخست در واقع ساده بود . حركت سياره هميشه در جوار دايره بزرگ ثابتى صورت مىگرفت كه دايرة البروج ناميده مىشد و به‌طور كلى هميشه نسبت به دايرة البروج جلوتر بود ، امّا گاهى سريعتر از سرعت متوسط آن و گاهى كندتر و زمانى هم حتى عقبتر مىرفت . معمولا اين نكته را در نظر مىگرفتند كه « سياره ميانى » كه با حركت متوسط سياره واقعى اغلب در يك سمت و يا به سمت ديگر مىچرخيد و هرگز فراتر از فاصله ثابت هرجهت نمىرفت . موضع سياره ميانى در هرزمان مىتوانست از طريق افزايش موضع آن به دوره شناخته‌شده‌اى از محصول زمانى - كه از زمان دوره و سرعت متوسط مىگذشت - به‌دست آيد .\r\nتعديل سياره در هرزمان فاصله بين سياره ميانى و سياره واقعى در آن لحظه بود ؛ اين امر ، مقياس و اندازه نامنظمى حركت واقعى بود . حركت واقعى هم در جاى خود و در درجه اول با دو تأثير اتفاق مىافتاد كه اين دو تأثير از ويژگى عمومى مدار زمين و مدار سياره به دور خورشيد منشأ مىگرفت . اين سياره را در يك سكوى گردنده به‌نظر مىآوريم ( همچنان كه اين‌طور هم بود ) ؛ جهت آن نسبت به ما نه فقط تحت تأثير گردشش به دور خورشيد است ، بلكه تحت تأثير تغيير زاويه ديد ما كه سفر سالانه‌مان دور آن نقطته مسبب آن است ، نيز هست . از اينها گذشته ، خود مدار يك دايره كامل نيست و حركت زمين و سياره وقتى كه به خورشيد نزديكتر مىشوند ، سريعتر مىگردد .\r\nبنابراين مسأله تعيين اين تعديل يكى از مسائل بغرنج بود . روش دقيق حل آن در تاريخ ميانه با بهره‌گيرى از دو جدول‌بندى توابع ، « تعديل مركز » و « تعديل خاصه » صورت مىگرفت و نيز با\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nتصوير 1 .\r\nتصوير ساده‌شده‌اى از استواسنج جمشيد كاشانى به‌منظور تعيين واقعى طول جغرافيايى سياره مريخ\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nتدوين فقره‌اى كه از يك جدول با روش درونيابى كه در فقره جدول ديگر مورد بهره‌بردارى قرار مىگرفت ، حاصل مىشد . از سوى ديگر ، بهره‌بردارى از زيجهايى كه براى تعيين موضع متوسط به كار مىرفت خيلى ساده بود ، چون در صورت لزوم فقط چيزى بدان افزوده مىشد . دومين روش حل مسأله ايجاد مدل اصولى از سيستم زمين - خورشيد - سياره بود كه اساسا از دو مدار تشكيل مىشد كه يكى براى حفظ موضع دقيق آن در ارتباط با ديگرى تنظيم مىگرديد . نقاطى كه دقيقا مدارها را تثبيت مىكرد نمايانگر اجرام متناوب سماوى بود . چوب صافى را در يك زمان خاص از زمين به سمت سياره مىگذراندند كه نشاندهنده موضع واقعى سياره در آن لحظه بود . سومين شيوه حل مسأله ، طراحى اصولى از وضعيت ستارگان در زمان مورد بحث بود و از اينجا به بعد بردارى كه از تصوير زمين تا تصوير ستاره كشيده مىشد ، موضع دلخواه را به دست مىداد .\r\nدايره نصف النهار جمشيد كاشانى را مىتوان آميزه‌اى مبتكرانه از سه نوع عملكرد فوق مىدانست يعنى عملكردى عددى ، مكانيكى و گرافيكى مواضع متوسط با زيجهاى عددى تعيين مىشد ؛ اين مواضع اطلاعات اوليه را براى تغذيه ماشين ايجاد مىكرد . اين ماشين اساسا صفحه مدور بزرگى بود كه حلقه‌اى حلقوى آن را احاطه كرده و پيرامون آن به صورت نقّاله 360 درجه ، درجه‌بندى شده بود . در اينجا دو قسمت متحرك وجود داشت ، يكى عضاده مدرّج كه در ميانهء صفحه مىچرخيد و ديگر مسطره مدرّج كه همراه عضاده طورى تنظيم شده بود كه بتوانند به گونه عضاده‌هاى موازى عمل كنند . اينها براى انتقال فاصله‌هاى زاويه به عقب و جلو بين صفحه به كار مىرفت كه مثل يك تخته‌رسم و يا نقاله بود . شكل شماره يك بازنمايى نمودارگونه از وسيله‌اى است‌كه براى تعيين موضع واقعى سياره مريخ تعبيه شده بود . براى سهولت كار ، اكثر مدرّجها و خط كشيهاى ابزار واقعى از اين نمودار حذف شده است . از دو مدار مورد نياز هرسياره ، يكى ( به نام فلك حامل ) روى صفحه نقارى مىشد و ديگرى ( فلك تدوير ) هرگز به‌طور واقعى رسم نمىشد ؛ گو اينكه در شكل ما ظاهر شده است . شعاع فلك تدوير برابر با بخش  CD  بر روى لبه عضاده است . با چرخش عضاده ، اين درازا مىتواند به  CD  منتقل شود و از آنجا به  EM  جا عوش كند . بىطول و تفصيل توان گفت كه  C  را مىتوان تصوير زمين در نظر گرفت و  M  را تصوير مريخ و جايى كه لبه عضاده از حلقه نقّاله مىگذرد ، موضع واقعى مورد نياز را ارائه مىدهد . بنابراين اين آلت نتايج سريع ، صحيح را در يك چرخش ده دقيقه‌اى عرضه مىكرد . از آنجا كه انگيزهء اصلى محاسبه مواضع ستارگان ، طالع‌بينى بود ، لذا اين درجه دقت ، كافى مىنمود .\r\nعقيده اصلى دايره نصف النهارى به ايام تمدن هلنى برمىگردد و چند تا از آنها هم در اروپاى قرون وسطى - كه يكى از آنها توسط شاعر معروف چاسر  ( Chaucer  - به وجود آمد . امّا نمونه كار\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nتصوير 2 . وسيلهء عبور نصف‌النهارى رصدخانه الغ بيك در سمرقند\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nجمشيد كاشانى تنها نمونه‌اى است كه از سرزمينهاى شرق اسلامى به دست آمده است و به احتمال جمع و جورترين آنها نيز بود . اين نمونه از يك جهت برتر از ساير نمونه‌هاى زمانه‌اش بود ؛ چون شيوه تعيين عرض سياره مركزى و طول سياره مركزى را درخود داشت .\r\nصفحات مدارى سيارگان تقريبا در صفحه دايرة البروجى نهفته بود و در فرض اينكه حركتهاى سياره‌اى در دايرة البروج رخ مىدهد ( بر طبق توضيحات بالا ) چندان اشتباهى وجود نداشت . پس اين مسأله دوبعدى و حركتهاى شناخته شده نيز حركتهايى در طول سياره مركزى بود . ليكن در واقع ، مدارها به تدريج از دايرة البروج جدا مىشود و ميزان جدايى يك سياره در هرزمان عرض سياره مركزى آن ناميده مىشود . پيشبينى يك طول سياره مركزى از آنجا كه بعد سوم به مسأله مىبخشد ، مشكل چاره‌ناپذير است . جمشيد كاشانى با بهره‌گيرى از آنچه بعدها به عنوان هندسه توصيفى شهرت يافت ، يك راه‌حل گرافيكى از مسأله طول سياره مركزى جلوى روى بهره‌گيرندگان پرسپكتيوى از دايره نصف‌النهارى خود قرار داد .\r\n\r\nنجوم رصدى\r\nرصدخانه‌اى كه در سال 833 / 1430 به‌وسيله الغ بيك شاهزاده منجم تيمورى ايجاد شد خلف صالح سنتى بود كه سلسله‌هاى آل بويه ، سلجوقيان و ايلخانان برقرار كرده بودند . بناى رصدخانه كه در بالاى تپه‌اى با حدود 2 متر بلندى ايجاد شده بود ، يك بناى استوانه‌اى سه طبقه با قطر تقريبى 46 متر بود . از تأسيسات عمده رصدخانه ابزار ديوارى عظيمى براى رصد ارتفاع اجرام سماوى روبه سوى نصف‌النهار بود ( شكل شماره 2 ) . اين وسيله مركب از يك قوس در صفحه نصف‌النهار با شعاعى در حدود 40 متر بود . بخشى از ديوار به‌منظور ايجاد اتاقى براى آن ، بين دو ديوار موازى با صفحه نصف‌النهار به درون انحناء يافته و اين بخش در سطح فوقانى كف ايجاد شده بود . قوس و يا سطح تنگ استوانه‌اى كه در آن ايجاد گشته بود با دقت تمام بخش‌بندى و درجه‌بندى شده بود . در عبور نصف‌النهارى پرتوى از خورشيد و يا هر جرم ديگر ديده مىشد كه از دهانه‌اى در ميانهء قوس عبور مىكرد و بر روى درجه‌بنديها مىافتاد و مستقيما ارتفاع را ارائه مىداد . بقاياى اين ساختمان و وسيله آن حفارى شده و مورد استقبال سياحان در روسيه قرار گرفته است . آلت رصد نمونه بسيار بارزى از تلاش براى كسب دقت از طريق مقياس عظيم است .\r\nدراين رصدخانه ابزارى ديگر نيز به كار مىرفت ولى نمىتوان فهرست كاملى از آنها ارائه داد .\r\nنامه‌اى از جمشيد كاشانى در دست است كه از سمرقند به پدرش در كاشان نوشته است . او در اين\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nنامه پيشرفت بناى رصدخانه را گزارش داده و مىگويد كه يك ذات‌الحلق تكميل شده و ديگرى در حال اتمام است و يك ديوپتر و يك وسيله سمت همراه با دو نطاق نيز در دست ساختمان است . دو وسيله آخرى از نوع وسايلى بود كه براى رصدخانه مراغه در ايام ايلخانان اختراع شد و يا گسترش يافت . جمشيد كاشانى اضافه مىكند كه پيش از ورود او به سمرقند دو حلقه برنجى عظيم قالبريزى و قطر آن نيز شش ذراع ساخته شده بود تا با شيوه بطلميوسى ميل‌ها مشاهده كند . او اشاره مىكند كه پيشرفت صنعت نشان داد كه اين فن اشتباه است و سلطان دستور داد حلقه‌ها را بشكنند و فلز آن را براى ساختن وسايل ديگر مصرف كنند .\r\nاز رصدخانه‌هاى ديگر دوره تيمورى شناخت ديگرى در دست نيست و درباره رصدهاى واقعى نيز نمىتوان بيش از اندازه صحبت كرد . راه‌اندازى رصدخانه سمرقند ازاين واقعيت روشن مىشود كه مختصات ستاره‌اى در جدول ثوابت در زيج الغ بيك در اكثر اوقات ، نتيجه و برآيند رصدهاى مستقلانه است . جمشيد كاشانى در سال 808 / 1406 و 809 / 1407 از سه ماه‌گرفتگى كه در كاشان مشاهده كرده ، گزارش داده است « 1 » . سندى در دست نيست تا نشان داده شود كه رصدخانه‌هاى پيشرفته‌اى كه از ويژگيهاى علم نجوم متأخر اسلامى بود نتايجى به دست آمده است كه بدون لوازم وسيع و عظيم غيرقابل دسترس بود .\r\n\r\nاز سرگيرى و ارزيابى\r\nدر اينجا پيش از همه يك نتيجه‌گيرى عمومى آشكار و بارز است : اينكه فعاليت شديد و مهم ايران در زمينه علوم از اواخر عباسيان و نيز در ايام سلجوقيان و مغولان به طرز چشمگيرى در روزگار سلسله تيموريان كاهش پيدا كرد . رياضىدانان مسلمان در مبانى رياضيات ، در حل معادلات جبرى و در نور هندسى پيشرفت سريع و مستمرى داشتند . در دوره تيمورى چيزى كه بر اين زمينه‌ها افزوده شده باشد نمىتوان ديد ، مگر اينكه شمار پزشكان قابل و كارآمد شايان اعتنا بود . در مقايسه ، امروزه و در اروپاى مركزى و نقطه غربى اورم  ( Oresme )  « 2 » در مثلثات كار جدى و محكم انجام مىگيرد و مفهوم نماهاى كسرى توسعه يافته است .\r\nدر يكى از شاخه‌هاى رياضيات يعنى آناليز اعداد كار درخشانى صورت گرفت . الگوريتم محاسبه‌اى جمشيد كاشانى نشان از ظرافت ، دقت و نظارت داشت كه تا آن روزگار ديده نشده بود و\r\n\r\n\r\n","description":"","footnote":"\r\n( 1 ) - زيج خاقانى ، برگ 41 .\r\n( 2 ) - يوشكووينج ، صص 9 - 401 .\r\n","page_name":" 294 ","page_number":294},
  {"content":"\r\n\r\nبراى مدت طولانى هم ديده نشد .\r\nدر نجوم نيز وضعيت مشابهى برقرار بود . نوشته‌هاى نظريه‌پردازان رصدخانه مراغه كه بعدها كوپرنيك را شديدا تحت تأثير خود قرار داد ، شهرت داشت و مورد بحث و بررسى گروهى قرار مىگرفت كه در پيرامون الغ بيگ بودند « 1 » . امّا اثر موجودى كه در سمرقند مورد استفاده قرار مىگرفت كاملا بطلميوسى بود و مدلهاى جديدتر رصدخانه‌اى نيز آن را تحت تأثير قرار نداده بود .\r\nدايره نصف‌النهارى كه فوسوريس  ( Fusoris )  فرانسوى همزمان و معاصر جمشيد كاشانى ارائه داد ، بر دايره نصف‌النهار او پيشى گرفت . آن مشاهداتى كه در رصدخانه سمرقند صورت گرفت كم‌اهميت‌تر از صدها مشاهده‌اى بود كه فقط در نورنبرگ به وسيله والتر « 2 »  ( Walther )  و همقطاران او انجام شد . به طور كلى آنچه مىتوان ابراز داشت اين است كه محصول علمى ايران گرچه ضعيف بود ، ولى در خلال قرن نهم / پانزدهم آن را در موقعيت برتر و هدايت‌كننده‌اى قرار داد . ازاين زمان به بعد اين هدايت‌كنندگى آشكارا در اختيار غرب قرار گرفت .\r\n\r\n\r\n","description":"","footnote":"\r\n( 1 ) - صاييلى « نامه غياث الدين جمشيد كاشانى » ، صص 99 ، 100 .\r\n( 2 ) - پانكوك ، ص 181 .\r\n","page_name":" 295 ","page_number":295},
  {"content":"\r\n\r\nنمودارى از جرثقيل چوبى مورد استفاده بنّايان ايران در سده هفدهم\r\n\r\n","description":"","footnote":"","page_name":" 296 ","page_number":296},
  {"content":"\r\n\r\n\r\nفصل هشتم مذهب در دورهء تيموريان\r\n\r\n1 - ويژگيهاى عمومى دوره تيمورى\r\nدو فرآيند مكمل كه عامل نخستين شكل خاصى از واقعيت مذهبى معروف به تشيع صفوى بود ( و يا دست‌كم در نهايت منتج بدان شد ) از ويژگيهاى اوضاع مذهبى ايران در زمان مرگ تيمور و جانشينان بلافصل او بود .\r\nنخستين عامل انعطاف عظيمى بود كه در كلىبافى خلاصه مىشد و متوليان مذهب در اجراى كرد و كار محكم خويش بين حكام سياسى و اتباع آنان درخصوص ائتلافهاى بسيار متفاوت بين شاهان متوالى و اشرافيت مذهبى محلى ( و يا اشرافيت ديوانى ) از خود نشان مىدادند ؛ حتى در ايامى كه تمايز مذهبى دو حريف ، نه به همكارى نزديك و مداوم ، بلكه به فعاليت تبليغى رقيبانه و خصمانه منجر مىشد . در واقع در اين ايام به مفهوم نسبتا وسيع و تا حدودى مبهم تمايز مذهبى وجود داشت و اين مفهوم درحد معمولى و ضمنى خود آن را در مكاتب مذهبى خلاصه مىكرد . امّا ترديدى نيست هنگامى كه « برگشتى » به اسطوره شاه آرمانى و يا « خليفه حقيقى » صورت مىگرفت و در نتيجه احياى اميد ظهور رهبرى در امور روحانى و امور مذهبى چهره مىنمود ، در سطح معينى برخوردى دوباره حاصل مىشد ( اين مسأله مورد پذيرش عموم محققان و پژوهشگران است ) . اين رهبر منتظر ، مهدى بود ؛ شخصيتى كه در نواحى مختلف تصوير و ويژگى متفاوتى داشت و مذهب شيعه هم مدعى و منتظر آمدن وى بود .\r\nعامل قاطع ديگر گرايش و تمايل تدريجى جريانهاى « شاذ » سنت اسلامى نظير تصوف به تشيع بود كه با عناصر « اثنى عشرى » هميشه حاضر در نهضتهايى كه درپى ايجاد ديدگاه يكسان و\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nمتمركزى بودند ، و فراتر از تقسيمات سنتى جامعه مذهبى اسلامى مىرفتند ، ائتلاف مىكردند . اين تحليل فقط تا ظهور شاه اسماعيل قابل قبول است و پس از آن هرنوع بحث درباره اوضاع مذهبى ايران بايد بر محور ارزيابى سياستهاى مذهبى شاهان مختلف در مقتضيات ويژه‌اى باشد كه آنان بنا به دلخواه اتخاذ مىكردند ؛ گواينكه اين سياستها شايان توجه است ولى از انعطاف و سيّاليت اندكى برخوردار است ولذا آسانتر مىتوان آنها را طبقه‌بندى كرد .\r\nماهيت مكمل بودن اين‌دو فرآيند از حضور عناصر ايدئولوژيك معلوم مىشود كه كليدى براى تحليل همه نهضتهاى مذهبى سده نهم / پانزدهم است . جامعه مسلمان و بخصوص جامعه ايران در آن زمان تلويحا دربردارنده واكنشى در مقابل « كافركيشى » سرورى مغولان در خلال سده‌هاى پيشين بود « 1 » . در اين زمان شعار اصلى بازپسگردانى اسلام ، به گمانى بازپسگردانى شريعت يعنى شريعت پيامبر و حتى نخستين صحابه او بود كه به دنبال ايجاد جامعه‌اى همگون و متحد تحت هدايت رهبرى واحد و با رويه‌اى دقيق بود . اين مسأله به توسعه وظايف و امتيازهاى متوليان شريعت و در نهايت به تعالى ارزشهاى ايدئولوژيكى ( نه فقط كردوكارى ) فقهى انجاميده بود كه مسلمانان تابع آن بودند . ولى اين قضيه از ديدگاه مذهبى در حكم پذيرش امكان وجود يك شريعت بنيادگرا بود و در كنار آن ايمانى وجود داشت كه دريچه آن به نوآوريها و بدعتهاى مذهبى گشوده مىشد - همزيستىاى كه شمارى از بدعتگذاران آن ايام پشتيبان و مدافع آن بودند .\r\nانتقال از مفهوم شاه آرمانى به عنوان رهبر يك چنين بازپسگردانى و به مفهوم مهدى در مقام نماينده اجراى اصلاحات اسلامى بر طبق احكام كهن ، بسيار طبيعى مىنمود . بنابراين از نظر سنخ‌شناسى ، شناخت اين جريان مذهبى جهان اسلام اهميت خاصى دارد و با اينكه در حد افراطى خود خداانگارى مهدى منتظر را درپى داشت ولى هميشه پشتيبان تحقق هرچه زودتر آمدن او به گونه يك نفر شاه بود يعنى سنت شيعى اثنى عشرى .\r\nطبق خط آرمانى تكامل ، شاه قانونى يك زمانى رابطى به حساب مىآمد كه قدرت را براساس شريعتى به كار مىبرد كه مربوط به مرجع مذهبى به نام مهدى بود و سپس به گونه نايب و خليفه او و در نهايت در مقام تجسم و مظهر مهدى عمل مىكرد . تيمور « ملاذ اسلام » « 2 » و حامى آسمانى اسلام كه شيعيان را به دليل طعن و لعن خلفاى راشدين و دمشقيان را به موجب ارتكاب بيحرمتى نسبت به اهل بيت گوشمالى كرد ، نخستين رابط ( و البته نه چندان رابط مشخص ) بين ميراث مغولان و\r\n\r\n\r\n","description":"","footnote":"\r\n( 1 ) - در ايران اسلامى عصر سيطره مغولان ، واكنش بلافصل در مقابل كافركيشى در عقل‌ستيزى ( بارتولد ) ، معنويت ( مىير ) و يا آگاهى اجتماعى ( كوپرولو ) تجلى يافت ؛ دراين مورد نگاه كنيد به : آ . بوزانى در  CHI  ، جلد 5 ، فصل 7 .\r\n( 2 ) - رجوع كنيد به غياث الدين على ، در بارتولد ، « خليفه و سلطان » ، ص 47 ، يادداشت 144 .\r\n","page_name":" 298 ","page_number":298},
  {"content":"\r\n\r\nمجموعه‌اى جديد از الزامات سياسى و مذهبى اسلام بود . يك مورد مهم قابل اشاره ، روابط او - بر طبق يك داستان - با خواجه على صفوى بود ؛ و براساس منابع جديد چاپ شده به وسيله هورست  ( Horst )  به روشنى مىتوان آن را ازجمله تلاشهايى به حساب آورد كه از سوى سلطان براى بهره‌گيرى از نهضتهاى صوفيانه به منظور كسب نوعى از مشروعيت مذهبى صورت گرفته و اين مشروعيت يكى از علائم واجب‌الرعايت شاهى به حساب مىآمده است . اين عمل در نظر تيمور صرفا پايان تلاشى بود براى بريدن از مقطع پيشين كه جانشينان او بخصوص شاهرخ با تأكيد برآن صحه گذاشتند . شاهرخ اعلام كرد كه برگرداننده عظمت شريعت و خلافت است ( به تعبير حافظ ابرو « خلد الله ملكه و سلطانه » عبارتى بود كه خضر خان هندى به دستور شاهرخ در خطبه خواند « 1 » ) و نتيجه آن افزايش علوى دوستى سنجيده و حساب‌شده‌اى بود كه به تدريج نوعى از امامت‌گرايى علوى را به وجود آورد ؛ گواينكه بعدها موجب اتحاد با تصوف شد . در اين قلمرو مىبايد از القائات حسين بايقرا ( « زينت اريكه خلافت » « 2 » ) ياد كنيم كه با تلاشهاى ميرسيد على قائنى در خطبه نام دوازده امام را گنجاند « 3 » و خود را پيشرو قانونى اقتدار آينده‌اى قلمداد كرد كه خودبه‌خود جايگزين اصول اقتدار حال و گذشته شد .\r\nتركيب تشيع با تصوف و ضرورت وجود و شناخت يك مهدى در نهضت سربداران قرن هشتم / چهاردهم سابقه داشت و در اين نهضت آن عناصرى دخيل بودند كه به نهضتهاى اعتراضى مذهبى اين قرن اختصاص داشت و در همه آنها مشترك بود . البته گفتنى است كه دراينجا تاريخ سربداران ( سبزوار 1381 - 1337 م . ) و پىآمدهاى آن در مازندران ( سادات مازندران 92 - 1350 م . ؛ گيلان ، 1370 م . ) و كرمان ( 1373 م . ) منظور نظر ما نيست ، بلكه مختصر تحليلى از ماهيت اين نهضت به گونه نوعى مقدمه تاريخى ، روابط آتى بين سلطان و بدعتگران مشعشع و يا قزلباش را روشن مىسازد . انواع چندى از عناصر نامتجانس در نهضت اعتراضى سربداران وجود داشت : دراين نهضت نه فقط روستاييان و عوام شهرها ، بلكه اعضاى اشرافيت زميندار محلى - كه دو نفر از نخستين رهبران نظامى نهضت يعنى عبد الرزاق و مسعود از ميان آنان بودند - و نيز ساير عناصر شركت داشتند . اين عناصر غيرعامى و ذاتا ايرانى كه به سنن فردوسى پايبند بودند ، در مخالفت با اشرافيت ديوانسالار - كه شمارى از اعضايشان شيعه بودند - و علماى سنى - كه هردو گروه در دام سياسى ايلخانان گرفتار بودند - سنگ تمام گذاشتند . اين اعيان و اشراف در قلمرو مذهبى ، در پى تحقق شريعت واقعى بودند كه انتظار آمدن سلطان كامل در آن مستتر بود ؛ در\r\n\r\n\r\n","description":"","footnote":"\r\n( 1 ) - همان منبع ، صص 9 - 48 .\r\n( 2 ) - دولتشاه ، ص 458 .\r\n( 3 ) - پطروف ،  « Dannye istochnikov »  ، ص 77 .\r\n","page_name":" 299 ","page_number":299},
  {"content":"\r\n\r\nحالى كه محرومان كه آماده پذيرش هرنوع رهبر ممكن بود ، اشتياق زيادى به اخوت و برابرى كل مسلمانان و نيز برقرارى عدالت اجتماعى به عنوان يكى از امتيازهاى مهدى از خود نشان مىدادند .\r\nبه هرحال هردو جناح نهضت ، شيعه بودند . از اين رو با نهضت سربداران تشيع شكل و قالب مناسبى براى اعتراض شد . البته در اينجا سروكارمان با شيعه اثنى عشرى است ؛ به‌رغم اين واقعيت كه بعضى از گزارشهاى آن يادآور قيامهاى زيديان در سالهاى نخستين خلافت عباسى است و به نحوى از انحاء عقيده وجود يك سلطان قانونى از اعتقادات اصلى آنان بود . مهدى - كه همه آنان منتظر آمدنش بودند - مجاهد و فاتح بارزى بود و مبارزه مسلحانه آنان عليه قدرت مستقر زمانه با از بين بردن موانع ممكنه آمدن او را تسريع مىكرد . اين مسأله باعث احياى سنتى شد كه سربداران بدان دست يازيدند و اين سنت را ياقوت حموى در قرن هفتم / سيزدهم در كاشان نظاره‌گر بود يعنى بزرگان شهر هرصبح جمعه اسبى يراق كرده را بيرون ديوارهاى شهر هدايت مىكردند تا در صورت ظهور مهدى ، بىمركب نماند « 1 » .\r\nاز ويژگيهاى نهضتهاى تصوف حتى در زمان سلجوقيان و بخصوص در سالهاى استيلاى مغولان ، جامعه‌پذيرى مترقى آن بود كه نخستين نتيجه و پىآمد آن دسترسى به « طريقت عرفانى » بود و اين طريقت عرفانى به روى آن طبقات اجتماعى باز بود كه به دليل فقر و فاقه آمادگى پذيرش هرنوع اقتدار مشروعيت مذهبى را در رويارويى با حقيقت سياسى - كه به طور روزافزون نوميدكننده مىشد - داشتند . چنين مىنمايد شيوخى كه مردم بدانان متوسل مىشدند داراى محكمه‌هاى جذابى براى دادخواهى بودند ؛ حتى در ايامى كه شيوخ يگانه راه‌حل را در استغناء از نيازهاى دنيوى به اميد دستيابى به روزگار گلستان پيش روى آنان مىنهادند .\r\nبر اثر نزديكى و همبستگى ايدئولوژيكى زيادى كه بين امام و شيخ وجود داشت ، طريقت شيوخ فاصله بين ديدگاه تشيع و تصوف را از ميان برمىداشت . سربداران در واقع شيعى بودند ، ولى آنان در خطوط نظامى به گونه نوعى انجمن اخوت سازمان يافتند و در اين رهگذر نوعى اقتدار دوپاره - مذهبى و سياسى - ايجاد كردند ؛ همين امر به ظاهر لزوم نوعى همزيستى بين يك تن امير را كه مسؤل حفظ نظم در امور دنيوى باشد و يك نفر شيخ - مهدى را كه ضامن صداقت مذهب به حق باشد ، پيش كشيد . بر اثر اين پراكندگى قدرت ، نقش عناصر انقلابى و وظيفه انجام اصلاحات اجتماعى بر دوش شيخ - مهدى گذاشته شد ، درحالى كه امير به صورت عامل ميانه‌رو و سخنگوى داعيه‌هاى اشرافيت خرده‌پا درآمد كه هدف اصلىاش بركندن حكام مغول و اذناب آنان بود . در سده نهم / پانزدهم ،\r\n\r\n\r\n","description":"","footnote":"\r\n( 1 ) -  Jacuts Geographisches Worterbuch  ، چاپ ف . و وستفلد ، جلد 4 ( لايپزيك ، 1869 م . ) ، ص 15\r\n","page_name":" 300 ","page_number":300},
  {"content":"\r\n\r\nهنگامى كه نهضتهايى با ابعاد بسيار متفاوت از حيث درجه و اهميت مذهبى نظير مشعشعيان و قزلباشان پاگرفت ، قدرت دوپاره در دست يك نفر متمركز شد . از نمونه‌هاى برجسته مىتوان ازدو رهبر نخستين مشعشعيان يعنى محمد بن فلاح و على و ديگرى شاه اسماعيل نام برد كه زندگى آنان از نظر تكامل در پيدا كردن قالب و شكل فعاليت سياسى و نيز افراطگرايى مذهبى تا حدودى شبيه هم بود . اين مسأله باعث شده تا اسماعيل و على بعضى از صفات الهى را بر خود ببندند - با اين ذهنيّت كه بنا به اقتضا ، طبيعت مادى يافته‌اند يعنى چارچوب خودساخته‌اى كه براى تأمين مقام ، امتيازهايى برايشان قائل مىشد ( تحولى كه در زمان حيات شاه اسماعيل كامل شد ولى در مورد على مشعشع در حكومت جانشينان او ادامه يافت ) .\r\nبدون اينكه ديدگاهى در نظر گرفته شود ، بازتاب كامل تاريخ مذهبى ايران را مىتوان در روابط پيچيده و بغرنج قراقويونلوها و آق قويونلوها با اتباعشان مشاهده كرد يعنى در شبكه بغرنجى از وابستگيها و خصومتها كه هيچ نوع سياست همبسته مذهبى عامل آن نبود ؛ گواينكه مىتوان افزود كه نوعى ازاين سياست روشن به دليل تزلزل اعتقادات شخصى برخى از سلاطين‌شان بين اسلام و « بدعت » به طور دوپهلو و مبهم جلوه يافته است .\r\nدراين فضاى مبهم و اوضاع نامطمئن سياسى بود كه نهضتهاى بدعتگرانه‌اى نظير حروفيان و مشعشعيان پديد آمد و نهضت قزلباش نيز شكل يك سازمان نظامى و مذهبى را پيدا كرد .\r\n\r\n2 - جاىشناسى مذهبى ايران قبل از صفويان\r\nدرباره اوضاع مذهبى ايالات و شهرهاى مختلف ايران در قرن نهم / پانزدهم اطلاعات مفصلى وجود ندارد . امّا حمد الله مستوفى در نزهة القلوب ( حدود 740 / 1340 ) جاىشناسى مذهبى نسبتا درستى از ايران در خلال قرن هشتم / چهاردهم ارائه داده و نقطه آغازى را براى تحليل تحول طرز نگرش مذهبى ايران پديد آورده است و چنانچه متوجه شديم از ويژگيهاى آن تلاش براى تلفيق تصوف و تشيع و گرايش روزافزون به علوىگرايى بود . گفتنى است كه جريان علوىگرايى سخت مبهم است . بداقبالى جامى كه در سال 8 - 877 / 1472 خود را قربانى نهفته تعصب شيعه عراقى و سنى خراسانى اعلام كرد ، اهميت زيادى دارد « 1 » . به همين دليل ، هنگامى كه فيلسوف معروف جلال الدين دوانى كه به‌رغم ادعاى حريفان « 2 » ، يك سنى مذهب بود ، در بين سالهاى 1467 م . و\r\n\r\n\r\n","description":"","footnote":"\r\n( 1 ) -  LHP  ، جلد 3 ، صص 11 - 510 .\r\n( 2 ) - على دوانى ، شرح زندگانى جلال الدين دوانى ، ( قم ، بىتاريخ ) .\r\n","page_name":" 301 ","page_number":301},
  {"content":"\r\n\r\n1477 م . تمام توان خود را صرف پاسخگويى به بىنزاكتى يكى از متون كهن شيعى يعنى اخلاق ناصرى كرد ؛ اين امر براى فرهيختگان قرن نهم / پانزدهم در نتيجه غرابت و نامتعارف بودن يك نفر محقق نبود ، بلكه در واقع پاره‌اى از تلاش بغرنج و تا حدودى ناآگاهانهء رسمى اهل سنت به تصرف در مفاهيم و يا مطالعاتى بود كه به طور سنتى بخشى از ميراث عقلانى شيعه را تشكيل مىداد . اين امر در مورد دوانى نوعى تئورى تجريدى نژادى - سياسى با سرشتى چند بنيانى بود و نشان مىدهد كه چرا هردو جريان او را استاد خود قلمداد كرده‌اند . يكى از نمونه‌هاى بارز و برجسته ديگر ، اثر بنيادى انساب طالبى به نام عمدة الطالب است كه در اين ايام به وسيله ابن عنبه ( متوفى 828 / 1424 ) تأليف شد و به يك عنصر حامى كه عموما اعتقاد براين است كه سلطان زمانه - تيمور - باشد ، تقديم گرديد . با اينكه در مورد اعتبار تاريخى اين پيشكش و اهدا چون و چرا وجود دارد ، ولى اين اثر نشاندهندهء محبوبيت و اهميت اهل بيت است كه طرز فكر مذهبى زمانه ، آنان را ميراث مشترك كل اسلام مىدانست ( به هرحال گرايش فوق با توجه به اين واقعيت مهم كه اثر يادشده به گونه مؤخره‌اى براى تيمور نوشته شده ، در اين زمينه تاريخى ، طبيعى به نظر مىرسد ) . در بلخ مزار واقعى ( ايرانى ) على ( ع ) بار ديگر كشف شد و زوار در نتيجه ارتقاى اهميت آرامگاه مشهد بدانجا هجوم آوردند و اهميت و تأثير آنها فراتر از مرزهاى پيروان امامت رفت و تيموريان را وادار ساخت تا به ايجاد ابواب الخير و آثارالمآثر مبادرت ورزند .\r\nاين زمان در واقع عصر طلايى مشهد بود ، چون شاهرخ پس از جلوس به تخت سلطنت چندين‌بار ازاين شهر ديدن كرد و احترام خاصى نسبت به آرامگاه امام رضا ( ع ) از خود نشان داد و هدايايى نيز به سادات محلى تقديم كرد . در مطلع الشمس تاريخ ديدارهاى وى از شهر مشهد محرم 809 / 1406 ، 810 / 1407 ، 815 / 1412 ، 821 / 1418 ، 822 / 1419 و 840 / 1436 آمده است . همچنين شاهرخ در ساخت‌وساز زيارتگاههاى بزرگ خراسان دست داشت : يكى در مشهد ساخت كه بدان اشاره شد و ديگرى در مزار شريف كه اخيرا « كشف » شده است يعنى در جايى كه وزير او غياث الدين ( متوفى 829 / 6 - 1425 ) مدفون است . امّا نام مشهد ، بالاتر از همه با نام همسر شاهرخ - گوهرشاد - پيوند خورده كه مسجدى به نام خود در آنجا برپا كرد و آن را بين سالهاى 808 / 1405 و 821 / 1418 با هميارى يكى از معماران شيرازى ساخت . جانشينان شاهرخ نيز احترام خاصى به مشهد نشان دادند و در مطلع الشمس آمده كه الغ بيك در سال 852 / 9 - 1448 از آن ديدن كرد ؛ ابو القاسم بابر در سال 856 / 3 - 1452 و بار ديگر پيش از مرگش - كه در سال 861 / 1457 در مدرسه شاهرخ دفن شد - به زيارت مشهد رفت ؛ محمود پسر بابر هم در همان سال در مشهد تاجگذارى كرد ؛ حسين بايقرا در سال 870 / 6 - 1465 ديدارى از مشهد داشت ؛ و ابو سعيد\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nهم در سال 872 / 8 - 1467 از آنجا ديدار كرد « 1 » . يك سلسله « رسما » شيعى كمتر مىتوانست متملق باشد . خلاصه اين دوره ، دوره‌اى بود كه طبقات فرودست و زيرلايه‌هاى مردمى با ابراز احساساتى كه به ديانت مردمى نشان دادند ، نقشى قاطع در تاريخ رسمى « مذهبى » ايفا كردند و نيز سهمى عمده در شكلگيرى زبان تصوف داشتند - مثلا در « الهيات » واعظ كاشفى كه در سال 910 / 5 - 1504 درگذشت ( روضة الشهدا از نظر محتوا با متون كهن امامى مطابقت دارد ولى قالب و شكل آن نوعى روايت است كه با گنجينه‌اى از عناصر برگرفته از اساطير و فولكلور سرشته شده است ) و در عرفان شاه نعمت الله ولى ( متوفى 834 / 1431 ) . با توجه به يك نكته ديگر يعنى تلفيق و تركيب تصوف و تشيع بر اثر بازيافت وحدت اسلامى و بر طبق تلاش براى بازگشت به نوعى اسلام ناب و ناب‌خواهى مذهبى كه از عوامل هميشگى جامعه اسلامى آن روزگار بود ( چنان‌كه پيشتر متوجه شديم ) فردى كه براى ارائه اين فرضيه بسيار مؤثر و منطقى تلاش كرد ، عارف كبروى ، سيد محمد نوربخش ( متوفى 869 / 1464 ) بود .\r\nنوربخش اشتياق و خرقه وحدت خود را از علاء الدوله سمنانى دريافت كرد ؛ علاء الدوله از صوفيان اهل سنت بود و ديدگاه موحدانه او ريشه در تفكر اشعرى داشت ؛ با اين همه اولجايتو او را به شوراى سنى - شيعى سلطانيه منصوب ساخت ( 1305 م . ) تا اينكه سرانجام به شيعه « گراييد » . ولى گفتنى است كه اين نگره ضد سختگيرانه نسبت به تشيع و تسنن موجب آن نشد كه سمنانى در مقابل شيخ خليفه - بانى تئوريكى نهضت سربداران - شدت عمل به خرج ندهد ؛ و آن زمانى بود كه وقتى از مريد خود در مورد مذاهب اربعه سؤال كرد كه بر كدام مذهب است ، شيخ خليفه ابراز داشت كه آنچه او مىطلبد فراتر ازاين مذاهب است ولذا چيزى فراتر از مراد و استادش خواست و سمنانى با كوبيدن دوات بر سر او ، گوشماليش داد « 2 » . شيخ خليفه در واقع با جسارت تمام اعتبار مفاهيم فقهى اهل سنت را زير سؤال برد و انكار كرد و اين انكار متفاوت با همبستگى احساسى به علوىگرايى بود . از سوى ديگر يك چنين ديدگاه موحدانه هم در معلم مستقيم نوربخش - احمد بن فهد الحلّى ( متوفى 841 / 8 - 1437 ) - وجود داشت . اين شيعه اثنى عشرى زمانىكه شاگرد پيشين او محمد بن فلاح مشعشعى كه شرايط او متفاوت با شرايط نوربخش بود - ادعاى مهدويت كرد ، لحظه‌اى در تكفير او درنگ جايز ندانست « 3 » .\r\nموضع نوربخش كه در اينجا از نزديك به بررسى آن مىپردازيم ، در يكى از قطعات عقيده وى\r\n\r\n\r\n","description":"","footnote":"\r\n( 1 ) - محمد حسن خان ، مطلع الشمس ، جلد 2 ، صص 9 - 285 .\r\n( 2 ) - پطروشفسكى ،  « Dvizhenie »  ، ص 112 .\r\n( 3 ) - به مبحث مشعشعيان مراجعه كنيد ( در پايين ) .\r\n","page_name":" 303 ","page_number":303},
  {"content":"\r\n\r\nتعريف شده و اتفاقا پيوند نزديكى با تشيع دارد . در اين قطعه وى بر روندى تأكيد دارد كه مىبايد نوعى « انتقال » ناميده شود و از اينجا به بعد وارث رسالت نبوى مىگردد يعنى او كسى است كه داراى امتياز اهل بيت است و صوفى كه جد روحانى او على ( ع ) است در سوى ديگر سلسله تصوف به گونه مهدى جلوه‌گر مىشود . اين حكم در تاريخ تحول مذهبى ايران بسيار مهمتر از دلايلى است كه بعدها موجب شد تا نوربخش خود را مهدى بنامد و اين دلايل بيشتر بر پايه محاسبات نجومى و رمزآميز عرفانى و نيز شمارى هماننديها و انطباقها بود . با وجوداين ، جاىشناسى مذهبى ايران با استنتاج از اطلاعات مستوفى روشن مىسازد كه در يك محيط آشفته مذهبى ، امكان شكلگيرى نوعى دوسويگى و ناهمخوانى وجود داشت و تا آنجا كه مربوط به اعتقادات شيعى مىشد ( نه سنى ) در ارتباط با حسپذيرى مذهبى قرار مىگرفت تا اختلافات ايدئولوژيكى و يا آداب مختلف فقهى .\r\nطبق گفته مستوفى اكثر مردم در مراكز بزرگ شهرى از اهل سنت بودند و حال آنكه نواحى شيعىنشين سنتى و يا به عبارت دقيقتر اثنى عشرى ، علاوه‌بر گيلان و مازندران ، شهرهاى رى ، ورامين ، قم و كاشان ، ايالت خوزستان و خراسان بخصوص منطقه سبزوار بود . تشيع در اين بخشهاى مختلف ايران در مناطق روستايى پراكنده بود ولى بعضى از خانواده‌هاى اشرافى شهرها هم شيعه بودند و در دوره تيموريان و بخصوص در روزگار آق قويونلوهاى سنى مذهب ، مقامات عاليه را در اختيار خود داشتند .\r\nدراين حيطه اوبن بعضى از نمونه‌هاى مهم را نقل « 1 » كرده و نشان داده است كه برطبق سياست واگذارى امتيازات به سادات و خانواده‌هاى آنان از سوى تيمور و نيز اوزون حسن ، امتيازات خاصى بدانان واگذار شده بود . از سوى ديگر درّى افندى عثمانى در اواخر 1 - 1720 م . گزارش مىدهد كه يك‌سوم جمعيت ايران سنى مذهب هستند « 2 » . و شمار آنان مىبايد در خارج از شهرها ثابت بوده باشد و البته يكى از عوامل در اين زمينه تأثيرات ترديدآور تقيه بود . سؤالى كه پيش مىآيد اين است كه در خلال دوره بين اين دو گزارش چه اتفاقى رخ داده است ؟ البته در اين ميان اهميت زيادى را كه در اثر متأخر اين دو نويسنده نهفته است بايد به حساب آورد . مستوفى اظهار مىدارد كه عناصر شافعى تقريبا درهرجايى كه وى ذكر كرده موجود بوده‌اند ؛ هم در آن نواحى كه از حضور سنيان صحبت كرده و هم در مراكز سنتى شيعه ، و اين عبارت مؤكد اين فرضيه است كه اوضاع مذهبى ايران بر اثر عوامل مذكور و نيز تأثير شافعىگرى داراى نوعى تجانس و همگنى بوده\r\n\r\n\r\n","description":"","footnote":"\r\n( 1 ) - اوبن  « Notes sur quelques documents aq - qoyunlu »  .\r\n( 2 ) -\r\n Relation de Dourry Efendy , ambassadeur de la Porte Ottomane dupres du Roi de Perse \r\n( پاريس ، 1810 م . ) ، ص 54 .\r\n","page_name":" 304 ","page_number":304},
  {"content":"\r\n\r\nاست ؛ چون شافعىگرى از ديدگاه ديگر نسبت به مذاهب غير ، كارآيى جذب ديدگاههاى مختلف ايدئولوژيك را دارا بود و همين مسأله در جاى خود راه را براى تركيب و تلفيق كامل هموار مىساخت « 1 » .\r\nبراى اثبات بخشى ازاين فرضيات بهتر است از موردى صحبت كنيم كه نور الله شوشترى در مجالس المؤمنين خود « 2 » درباره كاشان آورده ؛ شهرى كه بيش از هر شهر ديگر وابسته به مذهب شيعه بود ( آماده‌سازى اسب سفيد يراق كرده براى مهدى و « عيد عمركشان » و غيره « 3 » ) . به غير از اينها ، كاشان شهرى بود كه وقتى شاه اسماعيل دستور طعن و لعن سه خليفه اول را در ملأعام صادر كرد و « اكثر اهالى سنى عراق راه تبعيد را در پيش گرفتند » ، در كاشان « ديگر نشانى از قاضى و يا مفتى سنى باقى نماند . » مردم كاشان به مدت دو سال وقتى مىخواستند « مسائل شرعى خود را حل‌وفصل كنند » به اجبار به مولانا شمس الدين محمد الخفرى رجوع مىكردند ؛ « ولى وى در مسائل فقهى متخصص نبود و در ميان كتابهاى شيعى خود متن رسا و كارآمدى نداشت . » هنگامىكه مولانا فتوايى صادر مىكرد ، جانب احتياط را نگه مىداشت و پا از مسائل عمومى فراتر نمىگذاشت ( روشى كه بخصوص در مذهب شافعى معمول بود ) . وقتى يكى از فقهاى شيعى وارد كاشان شد و فتاوى مولانا را مورد بررسى قرار داد ، همه آنها را تصديق و تأييد كرد چون همه آنها بر پايه اصل « حسن و قبح عقلى » صادر شده بود كه دقيقا حكم اساسى مذهب امامى بود . اگر ما اين شاهد ارزشمند را با اين امر كه كاشان براى مدت كوتاهى ملجاء و پناهگاه دشمن سرسخت صفويان - فضل الله بن روزبهان خنجى - مورخ سنى ( ولى شافعى ) بود ( روزبهان همچنين چكامه زيبايى در مدح دوازده امام دارد ) « 4 » مورد مقايسه قرار دهيم سرنخى براى حل پيچيدگى اوضاع به دست مىآيد .\r\nازاين مسأله مىتوان نتايج ديگر و بهرهء بيشترى نيز گرفت ، چون پديدارى يك چنين وضعى در يكى از مراكز عمده تشيع ايران - جايىكه يكى از فقهاى ذاتا سنى آن به تمجيد و تحسين از دوازده امام شيعيان شعر سروده - مىتواند براى رفع بعضى از ابهامات شخصيت شيخ صفى الدين در پيوند با وضع مذهبى زيستگاه او در تاريخ مذهبى اردبيل و همبستگى بىچون‌وچراى او به اهل سنت به كار آيد .\r\n\r\n\r\n","description":"","footnote":"\r\n( 1 ) - شيعيان معمولا براين واقعيت اصرار مىورزند كه مذهب شافعى در خصوص تبيين بعضى از قياسهاى غيرقابل انكار به مذهب جعفرى متوسل مىشود . ولى اين امر براى ما اهميت كمترى دارد بلكه آنچه مهم است مسأله پيدا كردن تبيين قابل انعطافى براى انتقال ملايم از يك نظام فكرى به نظام فكرى ديگر در اعمال روزانه استصحاب است كه از ويژگيهاى هردو مذهب بود .\r\n( 2 ) - نور إله شوشترى ، مجالس المؤمنين ( تهران ، 1268 / 1852 ) ، برگ  r  170 .\r\n( 3 ) - همان منبع ، برگ 18 .\r\n( 4 ) - محمد امين خنجى ، « فضل الله بن روزبهان خنجى » ،  FIZ  ، جلد 4 ( 1335 ش . ) ، ص ص 9 - 178 .\r\n","page_name":" 305 ","page_number":305},
  {"content":"\r\n\r\nطبق نوشته مستوفى ، اردبيل مركز مذهب شافعى و پايگاه شافعيان بود « 1 » . احمد كسروى معتقد است كه بخش اعظم طرز نگرش مذهبى شيخ صفى الدين ، شافعى بود و هيچ نوع تقيه‌اى نداشت يعنى حتى در زمانىكه اولجايتو به مذهبى غير از مذهب اهل سنت گرايش پيدا كرده بود . با وجود اين ، مورد كاشان ثابت مىكند كه براى تعيين ماهيت مذهبى شهرهاى ايران در آن روزگار نمىتوان نوع خاصى از مذهب را پايه و مبنا قرار داد . اين امر هيچ نوع ترديدى را در موقعيت و وضع شيخ صفى پديد نمىآورد ، ولى سؤال ديگرى را پيش مىكشد و جواب بدان دست‌كم بعضى از مشكلات و مسائل مهم تكامل مذهبى صفويان نخستين را حل‌وفصل مىكند . به‌نظر مىرسد كه نوعى ساده‌گردانى اصطلاحات به احتمال پس از استقرار مذهبى شيعه اثنى عشرى در سرتاسر ايران رخ داده و اين دوره را به قهقرا برده است و چنانچه ديديم پر از ابهامات و دوسويگيها بود ؛ بخصوص ادعاى بازماندگان صفى الدين به اينكه از سادات حسينى هستند ، مدتهاى مديد اين تصور را پيش كشيده بود كه آنان شيعى مذهب بودند و حال آنكه منابع موثق اين عنوان را در خصوص شيوخ اردبيل به ثبوت نمىرساند . بسيار محتمل مىنمايد كه اهميت اين ادعا به تدريج تحقق يافته است - از اشارات مبهم صدر الدين شروع شده و در تصديق و تأييد اسماعيل كه خود را ( البته نه هميشه ) حسينى مىناميده ، صراحت‌يافته و سرانجام اين عنوان در زمان شاه طهماسپ عموميت پيدا كرده است . در قلمرو اصطلاح‌شناسى سنتى ، در واقع افراطگرايى و شيعىگرى در مقايسه با افراطگرايى و شافعىگرى ، بيشتر دمسازى و انطباق دارند و اگر از غلوّ صفويان فرضيات شيعى را مستثنا كرده و آنها را دور بريزيم ، ارائه تعريف سنخ‌شناختى از آن غيرممكن خواهد بود .\r\nاز سوى ديگر ، انتقال از شافعىگرى به غلوّ ، لزوما گذر به مرحله ادعاى سيادت را پديد نمىآورد و البته اين مسأله هم با تشيع اعتدالى منافاتى نداشت ؛ ولى عامل ديگرى در نهايت ادعاى سيادت آنان يعنى تشيع اثنى عشرى صفويان نخستين را در ابهام قرار مىدهد و اوضاع را تا حدودى روشنتر مىسازد . اين عامل ، ريشه و منشأ كردى خاندان صفوى است كه طغان با صراحت تمام آن را به اثبات رسانده است .\r\nساكنان كردستان شافعى مذهب هستند و برخى از فرقه‌هاى افراطى مذهبى هنوز در كردستان ريشه دارند - مثل اهل الحق . اين فرقه‌هاى بدعتگذار از مذهب اثنى عشرى منبعث نشده‌اند بلكه بر اثر تماس طولانى تأثيراتى از آن گرفته‌اند ؛ طورىكه آنها پس از جلوس صفويان بعضى از قالبهاى تشيع را اخذ كرده‌اند . از اينها گذشته ، به نظر مىرسد كه شركت اهل الحق در نهضت قزلباش به ثبوت\r\n\r\n\r\n","description":"","footnote":"\r\n( 1 ) - حمد الله مستوفى ، نزهة القلوب ، متن ، ص 81 .\r\n","page_name":" 306 ","page_number":306},
  {"content":"\r\n\r\nرسيده باشد و با توجه به اين نهضت بود كه شيوخ اردبيل رهبران بىچون‌وچرا و سنتى اين منطقه شدند و حتى امروزه نيز گروههايى از كردهاى قزلباش در آناتولى وجود دارند . چنين مىنمايد كه شيوخ اردبيل با حمايت از باطنىگرى تصوف به ظاهر تسليم نوعى ميانه‌روى و اعتدال شدند تا اينكه سرانجام به نوع دوگانه‌اى از افراطىگرى رسيدند : يعنى افراطىگرى سياسى ، در زمانىكه شيخ جنيد فعاليتهاى فرامذهبى خود را به موازات خطوطى كه تا مرزهاى زيدىگرى گيلان بسط داشت ، راه انداخت و افراطىگرى مذهبى ، هنگامىكه افراطىگرى سياسىشان در روابط آنان با پيروان افراطىشان منعكس شد .\r\nاين امر ما را قادر مىسازد تا به تعريف و تعيين اعضاى اين مذهب در زمان صفويان نخستين بپردازيم يعنى نوعى از تصوف افراطى ( كه از اعتراف به احكام فقهى شافعى ابايى نداشت ) كه تحت تأثير جنبه‌هاى كردى ( اهل الحق ) و تركى ( بكتاشى ) اعتقادات مذهبى قزلباش بود ؛ امّا به احتمال عناصر نقطوى هم كه در گيلان ( پناهگاه سنتى شيوخ ) حضور داشتند ( به مطالب زير رجوع كنيد ) در آن مؤثر بودند . بنابراين نگرش آن نوعى بدعتگذارى بود كه آن را دقيقا نمىتوان شيعى و يا غيرشيعى ناميد : يك چيزى نظير تصوف شافعى كه پرچم ايدئولوژيكى نهضتى پيچيده نظير نهضت قزلباش شد و در مانور سياسى دشوار رويارويى شيعه قراقويونلو و سنى آق قويونلو قرار گرفت و پيوندهاى بىشمار روابط خونى و نژادى كه همنوايى مذهبى به هيچ‌وجه شاخص آن نبود ، پيچيده‌ترش ساخت . يك مورد ديگر از همزيستى مذهب شافعى با اعتقادات بدعتگذار ، مورد پسر فضل الله حروفى بود كه براى فرار از دست اعدام‌كنندگان بيرحم خود در مقابل سؤال آنان كه به كدام مذهب پايبند است ، جواب داد شافعى يعنى مذهبى كه بعدها نتوانست از آن چشم‌پوشى كند « 1 » .\r\nچرخش تعادل قدرت از آق قويونلوها به قراقويونلوها و بالعكس ، در نيمه اول قرن نهم / پانزدهم از اهميت شايانى برخوردار است . با اينكه اين امر تا حدودى بازتاب تأثير فضاى سياسى بود امّا در مورد اين تغيير قدرت در زمينه روابط ديپلماتيك و ايدئولوژيك ، پىآيند و همتاى واقعى وجود ندارد . عملا مىتوان گفت كه زمينه مناسبات و روابطه به حمايتى بند بود كه شاهزادگان در موقع درگيرى با اعضاى خاندانشان به يكديگر نشان مىدادند . آنان در اين نوع موارد از عقيده اختلافات مذهبى بهره مىگرفتند و اين مسأله برايشان رشته‌هاى زهى بود كه براى كمانشان استفاده مىكردند و هدف از آن نيز ايجاد عميقترين آشفتگى در روابط با رعايايشان بود .\r\nيكى از موارد قابل اشاره اتحاد بين قراقويونلوها و عثمانيان سنى مذهب عليه آق قويونلوها بود\r\n\r\n\r\n","description":"","footnote":"\r\n( 1 ) - گلپينارلى ، « فضل الله حروفى نين اوغلونا » ، ص 45 .\r\n","page_name":" 307 ","page_number":307},
  {"content":"\r\n\r\nكه خود را به دليل دريافت منشور اقتدار از شاهزادگان ايلخانى ، وارثان مستقيم قدرت تيمورى مىدانستند ؛ و يا بالعكس ، حمايت اوزون حسن آق قويونلو از دشمن ديرينه خود - كه در اين مورد در وجود حسنعلى مجسم شده بود - و حال آنكه سياست ضد تيمورى قراقويونلوها به وسيله اسكندر هدايت مىشد . اين اعمال پسزمينه‌اى براى اشاعه مهدويت در ايران و نيز آميزش حروفيان و مشعشعيان و شكلگيرى اهل حق ( و يا دست‌كم اسلاف آنان ) و گروههاى قزلباش بود . همه اين مسايل موجب مىشد تا پادشاه به يك سياست ملايم و منعطف مذهبى متمايل شود و همه رعايا از فرهيختگان دوسويه و يا ضد بدعت گرفته تا وابستگان منحصر به يك گروه را درك و فهم كند . و اين رويّه زمانى رخ مىداد كه اوضاع سياسى بحرانى مىشد و وظايف و اهداف پادشاه فقط محدود به وظيفه حفظ وضع موجود و ضمانت آن نمىشد .\r\nدو نفر از پادشاهانى كه به نظر مىرسد كمابيش ناآگاهانه سخنگوى اين دنياى پيچيده و بغرنج مذهبى شده‌اند ، اسپند و جهانشاه بودند كه هردو نماينده عالى كژآيينى قراقويونلوها به حساب مىآيند ؛ گواينكه نوع تشيعى كه هركدام از آنان پيش بردند هريك داراى ويژگيها و مشخصه‌هاى متفاوتى بود .\r\nاسپند پس از مناظره‌اى كه بين سنيان و شيعيان درگرفت و درست در شرايطى كه ساكنان عراق ( اغلب شيعه بودند ) سرانجام صاحب رهبرى شدند كه نه فقط خوزستان و عراق بلكه كل جهان اسلام منتظر آمدنش بود يعنى مردى - محمد بن فلاح مشعشع - كه در تمام وقايع اين دوره شهامت سياسى را با التقاط مذهبى درآميخت ، تشيع را پذيرفت . پذيرش صريح تشيع به وسيله اسپند به ظاهر حركت سنجيده و ماهرانه پادشاهى بود كه مىخواست با رعاياى غيرسنىاش كنار بيايد و همساز شود و خود را در سطح مذهبى آنان قرار داده و خلعتى رسمىتر از خلعت شاه محمد به دست آورد ( كه از ديدگاه رعايايش بسيار متناقض مىنمود ) . درنظر اسپند شيعه شدن يعنى ضرب سكه به نام دوازده امام و اعتراف به آيين اثنى عشرى ولذا قهرمان مذهب ناب اهل بيت شدن .\r\nامامى شدن جهانشاه بر خلاف اسپند براساس مصالح شخصى بوده ، چون او شيعه‌اى بود كه صرفا به نام دوازده امام سكه ضرب نكرد ، بلكه اگر ما از روى ديوان او - برگزيده شمس العارفين ( كه يا خود سروده و يا به هرحال وى مدعى سرودن آنهاست ) داورى كنيم دغدغه‌هاى صادقانه مذهبى ، او را آشفته ساخته بود « 1 » . به عبارت ديگر ، در حالىكه رويّه‌هاى اسپند نشاندهندهء سطح عالى و به احتمال زياد عوامفريبانه تحقق رابطه‌بينى حاكم و محكوم ( رعايا ) بود كه تغيير و تحولات نهضت\r\n\r\n\r\n","description":"","footnote":"\r\n( 1 ) - مينورسكى ، « جهانشاه قراقويونلو و شعر او » .\r\n","page_name":" 308 ","page_number":308},
  {"content":"\r\n\r\nسربداران نيز تا حدودى مىتوانست الهام‌دهندهء او باشد ، چنين مىنمايد كه سلوك مذهبى و شيوه‌هاى جهانشاه نيز بايد الگوى زندگى و اعمال شاه اسماعيل بوده باشد . فراخورى اين قياس ، از گرايش منفى هردو حاكم نسبت به غلوّ معلوم مىشود كه به نحوى تلاش نكردند تا آن را به نام عموم - چه در مفهوم مذهبى و چه در مفهوم سياسى - جذب كنند . با اينكه جهانشاه حروفيگرى را صريحا رد و تكذيب نكرد ، ولى نمىتوانست آن را به طور كامل بپذيرد ؛ البته نه به اين دليل كه ديدگاه او منطبق با ديدگاه حكامى چون تيمور و ميرانشاه بود كه خطر كشف شاه واقعى ( هميشه مستتر در شيعه ) را دريافته بودند ، بلكه به اين دليل كه حاكم منتخب شخصا يك حاكم خودجوش بود .\r\nمخالفت شديد او با حروفيگرى هاله‌اى از تضاد واقعى در صداقت عقايد شيعى وى ايجاد كرده است « 1 » . بالعكس به نظر مىرسد كه اين امر در نتيجه شوروشوق كسى باشد كه براى خود وظيفه ابرانسانى قائل است يعنى او به عنوان مدافع دوازده امام ، رهبر منتخب و گنجينه حقيقت عالى ( آن چيزى كه باطنيگرى لاادريات شيعه امامى شناخته مىشد ) بود كه نياز بدان به طور مستقيم و غيرمستقيم در خلال تاريخ تشيع اثنى عشرى تأكيد و تأييد شده است ؛ و اهميت آن تا بدانجا رسيده كه عارفان ، معتمد و امين آن شده‌اند و در تنه‌اى كه امام سر آن است شريك گشته‌اند ( با بهره‌گيرى از بيان گرانسنگ كربن ) .\r\n\r\n3 - حروفيان\r\nظهور نخستين حروفيان در اواخر قرن هشتم / چهاردهم بود . بنيانگذار آن فضل الله ( كه به احتمال در آغاز به عبد الرحمن معروف بود ) در سال 740 / 1340 در استرآباد متولد شد . جزئيات زندگى او حاكى از بحرانهاى ايام اوست : او فردى سيد و از كودكى عارف بود و معبّر خواب و رؤيا و نيز زائر پرشور و مفسر شريعت ؛ و اينها صفاتى بود كه از فرزند يك نفر قاضى انتظار مىرفت ( ازاين زمان است كه به حلال‌خور معروف شد ) . اعمال او را خوابها و رؤياهايش رنگ مىزدند ؛ بر اثر ديدن خواب بود كه به زيارت مشهد و پس از آن به حج رفت ؛ در يك خواب ديگر نام عارفان مقدس بر او مكشوف شد ؛ و در خلال خوابى از نور بود كه مأموريتش به دو ابلاغ شد و چشمش ( عين كه در ضمن معنى « ذات » يا « منشاء » نيز مىدهد ) به نور ستاره‌اى كه در شرق در مقاطعى از قرون طلوع مىكند ، روشن شد : چيزى نگذشت ابلاغيه او حالت دوگانه كشف اشياء فراانسانى ( او كه\r\n\r\n\r\n","description":"","footnote":"\r\n( 1 ) - به مطالب فصل چهارم رجوع كنيد .\r\n","page_name":" 309 ","page_number":309},
  {"content":"\r\n\r\nنخستين مريدان خود را از راه تعبير رؤيا و القاى آنها به درونشان به دست آورد ) و حجت در مسائل مادون - انسانى ( نمايندگان طبيعت پرندگانند و فضل اللّه همچون ساير ائمه زبانشان را مىتوانست بخواند ) به خود گرفت ( اين حالت دوگانه لازمه شخصى بود كه ادعا مىكرد گنجينه اسرار جهان اسلام است ) . امّا امتى كه دور او را گرفتند از نظر مشخصات و ويژگيها شبيه گروههاى همزمان دراويش بودند : اعضاى آن از طبقه فرودست و بيشتر صاحبان حرفه‌ها بودند و راست‌كردارى و قناعت شعار آنان بود . فضل الله وقتى به ميانسالى پانهاد ( در حدود سال 1396 م . ) به تجلّى خدايى نزديك شد و از كشف و شهود واقعى مفهوم نبوت به شأن و عزت صاحب‌الزمانى رسيد و سرانجام به مجد و شوكت الوهيّت دست يافت . او كتاب جاودان‌نامه كبير را نوشت و هنگامى كه مأموريت مذهبى او بين اصفهان و شروان بعد و اهميت سياسى پيدا كرد ، حربه و سلاحى نداشت . چنين مىنمايد كه او فقط درپى « حاميانى » بود كه به وى ملحق شوند ، ولى ميرانشاه كه به دو ايمان آورده بود به او خيانت ورزيد و به زندانش افكند ( در ايام محبس وصيت‌نامه خود را نوشت ) و در سال 790 / 1394 وى را در قلعه النجق به دار كشيد . نخستين خليفه او على الاعلى نيز به يك چنين بداقبالى دچار شد و آن زمانى بود كه وى درصدد جذب نخستين رهبر قراقويونلو يعنى قرايوسف برآمد . با اينكه على الاعلى در سال 822 / 1419 به قتل رسيد ولى با وجوداين توانست آيين حروفى را براى نخستين بار در بين اعضاى طريقت بكتاشى آناتولى رواج دهد . وقايع ظاهرى بعدى و تقسيمات مختلف و فرقه‌هاى حروفيان از اهميت كمترى برخوردار است .\r\nحروفيگرى در اصل تبيينى از مذهب اسماعيلى بود ؛ به آن معنا كه مفاهيم الهى آن در حيطه مذهبى ، فقط منبعث از مذهب اسماعيلى نبود ، يعنى آئينى كه خلقت در آن لزوما با حركت و هيجان كيهانى و آسمانى تعيين مىشد و اين خلقت بازتابى كمرنگ و ناقص از اين آيين بود . نكته مهم شايان تأمّل اينكه تعريف الوهيت برپايه تعطيل مطلق صفات الهى و براساس صورتى از تشبيه بود كه در جهت خلاف سنت سير مىكرد ؛ به مفهومى كه اصطلاح و معناى اين تشبيه و مقايسه ، انسان بود و انسان شبيه خدا بود . امّا با اينكه اين تمركز علاقه بر موجود انسانى به‌گونهء نماى كاملى از معماى فرامادى داراى پيوند بسيار نزديكى با مذهب اسماعيلى بود ، ولى حروفيگرى در شناسايى جايگاه واقعى حقيقت در جوهره حروف ( نه در شخص امام ) با مذهب اسماعيلى فرق داشت . در حروفيگرى نوع جديدى از تأويل قرآن وجود داشت كه بيشتر مادى بود تا نمادين و سمبوليك و در آن كلمه به گونه مكشوف با كتاب مقدس همبسته بود . ذهن مسلمانان هميشه با دشوارى برداشتى از چگونگى تبيين آيات قرآنى مواجه بود كه تفسيرهاى مختلف و متناقضى را به دنبال مىآورد و تفاسير گوناگون هم صرفا نسبى و تخمينى بود و فهرست ناقصى از آنها مىتوانست شرح و بسط\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nبيشترى يابد . مثلا در اين مفهوم ، حروف ك ن نمادى از فعاليت خلاقه الهى و خلقت خدايى بود .\r\nنهضتهاى مختلف بدعتگذار پيوسته درصدد آن بودند كه مفهوم متافيزيكى اين نمادها و رمزها را با انتخاب بعضى كه نماينده حقيقت به طور اعم باشد روشن سازند ( به غير از راههاى مختلفى كه تفكر سنتى و غيرسنتى پيش‌رو مىنهاد ) . حروفيگرى با بهره‌گيرى از تفسير رازآميز ، در ميان چيزهاى ديگر ، ارزش حروف را به درجه‌اى رساند كه دوگانگى بين ماده و صورت به طور مساوى و موازى قرار گرفت يعنى حقيقت ماده - ارزش متعيّن حروف . ولى اين فرآيند تأكيد در ضمن فرآيند ساده‌گردانى نيز بود و از ديدگاه الهيات ، بجاى وصل به نوعى تفسير نوآورانه از مفهوم الهى در نوعى اصول عقايد اقرارى از نوع ايستا متبلور شد و پيام انقلابى آن - كه به قدر كافى متناقض نيز بود - به آن موازين عملى واگذار گرديد كه جامعه اسلامى آن را پيامدهاى الزامى و ناگزيرانه هرنوع گزينش جديد مذهبى به حساب مىآورد . به هرحال در زمينه حروفيگرى ، چيزى كه به طور موجه و قابل قبول فراتر از طرز نگرش دقيق شيعى مىرفت ، در اختيار داشتن كليدى براى فهم حقيقت بود كه حروفيه ادعاى آن را داشتند ؛ اين امر ، هم نخستين رابط ( امام ) و هم رهبرى چون جهانشاه را حذف مىكرد و مدعى رابط مقدّر ثانوى ( نظير خليفه و يا سلطان اثنى عشرى ) بود تا وظيفه امام را دريابد و آن را در جهان اعلام كند .\r\n\r\n4 - مشعشعيان\r\nاسپند همچنين مىبايست با بدعت يعنى نهضت مشعشعيان تكليف خود را معين مىكرد ؛ نهضتى كه در قلمرو اجتماعى از اهميت زيادى برخوردار بود . ولى واكنش او كاملا متفاوت بود و هدف نهايى گوشمالى مشعشعيان ، ريشه‌كنى و انهدام آنان را درپى نداشت ، بلكه مىخواست رهبران مشعشع را تا رده فرودستان و مطيع خواسته‌هاى سلاطين مشروع شيعى فروكشد . اعتقاد براين است كه نهضت مشعشعيان در محافلى شكل گرفت كه از تبار ايرانى نبودند و نيز در مناطقى ريشه گرفت كه ساكنان آن را اعراب تشكيل مىدادند ؛ ولى ابن بطوطه بدرستى جمعيت حويزه را كه بعدها پايتخت مشعشعيان شد ، ايرانى مىداند « 1 » . امّا اين نهضت از نظر سنخ‌شناسى يك بدعت كاملا ايرانى بود ؛ تا آنجا كه فرقه جديد بابى كه شاخه‌اى از تشيّع اثنى عشرى بود در بعضى از مراحل تحول و موازين و همچنين درجات شدت در بدعتگذارى براساس آن قالب‌ريزى شده بود . از\r\n\r\n\r\n","description":"","footnote":"\r\n( 1 ) - ابن بطوطه ، ترجمه گيب ، جلد 2 ، ص 321 .\r\n","page_name":" 311 ","page_number":311},
  {"content":"\r\n\r\nاين‌رو توصيف و تشريح اوضاع مذهبى ايران در دوره مورد بحث ، بدون رجوع به اين نهضت ناقص خواهد بود .\r\nاز ويژگيهاى اوضاع سياسى - كه در يكى از فصول بالا بررسى شد - تغيير موقعيتها و دگرگونيهاى نظامى براى رهبر مشعشعيان به نحوى از انحاء در آغاز سياست اسپند به كمك او آمد و اين سياست براى جذب ساكنان ناراضى و غيرمطمئن عربستان ( خوزستان - م . ) راه افتاد و در اين هنگام نوعى از سازش نيز به يارى مشعشع آمد و از اين مرحله به بعد اقتدار مشروع قراقويونلو بجاى استقلال مجادله‌انگيز در امور مذهبى - كه تا زمان شاه اسماعيل برقرار بود و نظير جهانشاه همه را مجبور به پذيرش تشيع بنيادى كرد - به رسميت شناخته شد . « گرايش » اسپند در سال 840 / 7 - 1436 اين سؤال را پيش كشيد كه آيا هدف او ازاين اقدام ضد حمله‌اى در برابر بدعت بنيانگذار مشعشعيان بود كه در همان سال عليه قبايل محلى لشكركشى كرده و خود را مهدى ناميده بود ؟ و يا اعلام عمومى محمد مبنى براينكه او همان مهدى منتظر است نوعى واكنش ناآگاهانه بر ضد قدرت اسپند بود كه از زمان گرايش خود به صورت رهبر مشروع مذهبى و نيز سياسى درآمده بود ؟ نكته يقين اين است كه وضع ناگوار و وخيم اقتصادى عربستان يعنى جاييكه مشكلات موجود با ابراز سياست شرعيه جديد غيرقابل حل بود ، به نهضت مشعشعيان مجال مانور بيشترى داد . زمانىكه مشعشعيان تصميم گرفتند ساختار آرمانى خاصى برپا كنند ، اين امر براى اهداف توسعه‌طلبانه آنان نوعى اقتدار اخلاقى بخشيد و با اميد حصول استحكام و ثبات بين مسايل مذهبى و عناصر شهرى از پيش رفت و بر طبق آن ، اصل سلطان كامل و دولت مذهبى در سرتاسر تاريخ اسلام به صورت جريان متناوب غيرقابل تحققى درآمد .\r\nبه هرحال با شناخت ماهيت بغرنج رابطه بين سلطان شيعى و گروه مشابه شيعى - كه سلطان را در زمينه سياسى و نيز مذهبى مخالف و دشمن انقلابى خود مىدانست - بايد به گروه اخير بيشتر توجه كرد تا بتوان بعضى از مراحل ويژهء نوعى تكامل را تحليل كرد ؛ تكاملى كه به ظاهر از طريق آن هر نوع بدعت را ضرورتا نمىتوان ايرانى ناميد .\r\nمحور اصلى تئورى مشعشع - كه از طريق كتاب غيرچاپى كلام المهدى با معرفى احمد كسروى بر ما شناخته شده - « 1 » شخص مهدى است كه عظمت ائمه را نشان مىدهد ؛ ائمه‌اى كه به گونه ذات متعالى بين خالق و مخلوق در كنش متافيزيكى وجود تصور مىشوند و با روند خلقت از يكديگر قابل تشخيص هستند . مشعشع ( و يا به كلام دقيق و از ديدگاه مذهبى دو مبلغ شايان توجه نهضت\r\n\r\n\r\n","description":"","footnote":"\r\n( 1 ) - كسروى ، تاريخ پانصد ساله ، صص 46 - 1 .\r\n","page_name":" 312 ","page_number":312},
  {"content":"\r\n\r\nيعنى محمد بن فلاح بنيانگذار نهضت و پسرش على ) با طراحى و پيشروى در اين زمينه‌ها در تحول آرمان مهديگرايى به حد فاصلى دست يافت كه با تأييد و تصديق اسماعيليان از شركت امام در ذات الهى شروع شد و با حركت بابى كه مدعى بود الوهيت در امام متجلى شده است ، پايان يافت . امّا محمد بن فلاح در تكامل مذهبى خويش و نيز در زندگيش در مقام رهبر يك جامعه ، پيشرفت تدريجى و گام‌به‌گام داشت - جز اينكه اين امر علت صرف تاكتيكى در آشفتگى ضمنى پيام او هم بود . دو عبارت ازاو را كه الزاما هدف و قصد شيادى نداشت مىتوان در اين مورد ذكر كرد :\r\nعبارتى كه او به حاكم واسط به دنبال تكفير از سوى استادش احمد بن فهد گفت با اين مفهوم كه او يك نفر صوفى و پيرو سنت است ؛ و كلام او به يك نفر عالم كه از بغداد براى رويگردانى وى از موضع افراطىاش گسيل شده بود و در خلال آن مباهات كرد كه هميشه بر پايه شريعت عمل كرده است . واقعيتى كه از ديدگاه تاريخى بايد درنظر داشت ، اين است كه مشعشع ( ريشه‌شناسى اين كلمه مبهم است امّا با عقيده « نور » يا « تشعشع » ، از نظر ريشه كلمه ، رابطه دارد ) يكى از آن نهضتهايى بود كه بر پايه خطوط اخوت شكل گرفت ؛ اخوتى كه ظهور و تحول آن بويژه در خلاق قرون هفتم / سيزدهم و هشتم / چهاردهم در تصوف تحقق يافت - يعنى تحت اقتدارى كه تصوف براى خود ايجاد كرده بود .\r\nسازمانهاى قرن نهم / پانزدهم متفاوت بود بخصوص خط مشى اصلاحات اجتماعى و اقتصادى كه مدام و پيوسته اجازه مىداد تا در ميان مريدان خود تشكيلات نظامى مشابهى برقرار سازند ؛ چنانچه اين امر از اشتياق رهبران آنها براى مراعات دقيق شريعت و سنت روشن مىشود . با وجود اين ، تكامل بعدى مذهبى در بين مشعشعيان بر اثر برخورد گروهى مثل مورد قزلباشان نبود ، بلكه در نتيجه شرح و تفسير خود رهبران آنها بود . محمد بن فلاح زندگى خود را با اعلام اينكه ولى مهدى ( امام دوازدهم ) است شروع كرد ولذا خود را به مفهوم خاص شيعى ، رهبر جهاد جلوه‌گر ساخت تا به نام مهدى لحظه ضرورى آزمون را اجرا كند يعنى برقرارى ارتباط كسى كه در كنار مهدى است و كسى كه بر ضد مهدى است .\r\nاين نوع منطق را مىتوان منطبق با اصول بسيار كهن ايدئولوژى اثنى عشرى و تفسير بسيار معمولى شيعه از سوره 10 ، آيات 99 - 100 قرآن دانست و اين را نيز درنظر داشت كه براى شيعيان هر آيه‌اى معناى ظاهرى يك مفهوم بسيار پيچيده و مبهم را داشت . ولى محمد امكان يك چنين اثبات و تأييدى را از سوى مهدى انكار كرد . چون يكى از امتيازهاى مهدى - كه در اينجا تأثير القائات اجتماعى معاصر ديده مىشود - شكست‌ناپذيرى و قادر بودن او بود تا آنجا كه در برابر مهدى افراد نيك‌سيرت و بدسرشت يكسان بودند ، چون آنان او را مىبايد شناسايى كنند . در اينجا\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nبدعتى نهفته بود و حتى سفسطه‌اى مستتر بود . ولى چيزى نگذشت كه احتياط كنار گذاشته شد ، چون به دنبال آزمون دوره‌اى از ظهور به وقوع نپيوست و محمد بن فلاح اعلام كرد كه وى حجاب مهدى است و حال آنكه پسر او على گام را فراتر گذاشت و خود را خدا اعلام كرد و براى اين كار از يكى از قياسهاى صورى خاص نهضتهاى افراطى ( غلوّ ) بهره جست : مهدى ، على است ؛ على ، خداست ؛ من مهدى هستم ، على هستم ؛ من خدايم . به هرحال واقعيتى كه روى زمين مىماند اين بود كه مقدمه و فرضيه مذهبى يكى بود ؛ گواينكه موقعيت مربوط به پدر و پسر متفاوت مىنمود ( محمد بن فلاح در مكاتباتش با پيربداق از اخلاق و رفتار پسرش پوزش طلبيد و موقعيت و مقام خود را با على مقايسه كرد كه به ابوبكر اجازه داد مقامى را كسب كند كه شايسته آن نبود و نيز خود را نظير خدا دانست كه به‌رغم پيش‌نگريها و علم به غيب نامتناهىاش ، ابليس را نيز خلق كرد ) . اين مفهوم از مهدى بر پايه تمايز روشن بين شخصيت تاريخى و طبيعت ماوراءالطبيعى او بود و روشنى و وضوح او در حوزه اصطلاح‌شناسى با اصالت شيوه تفكر مشعشع مطابقت داشت . طبق اين تفكر امام دوازدهم به گونه نوعى مقوله زنده مىشد و همچنين درمىگذشت و پس از درگذشت محمد بن حسن عسكرى « غايب » نمىشد ؛ و طبق اين تفكر فرق واقعى بين او و پيامبر و بين او و ساير ائمه موجود نبود . همه آنان دوازده امام بودند ، و مرگ واقعى هركدام در جاى خود چيزى نبود ، الّا غيبت در ساحت مفهومى كه وجودشان از آن ريشه مىگرفت . بنابراين قابل پيش‌بينى بود كه همهء آنان برخواهند گشت چون ذات امام تغييرناپذير بوده و حال آنكه كالبد وجودى او قابل تغيير است . به عبارت ديگر ، وظيفه و كردوكار الهى در چرخه واقعى نبوت در سلسله‌اى بيان مىشود كه به امام يازدهم مىپيوندد و حال آنكه وظيفه تفويضى امام دوازدهم ( يعنى برگشت مقتدرانه و عالى ) حال در حجاب او - محمد بن فلاح - متحقق شده است . گذار و انتقالى كه على انجامش داد يعنى در ادعاى اينكه ذات اصل ماوراءالطبيعى امام است ، به ظاهر مرحله رمزآميزى آن چيزى بود كه پدرش آن را آشكارا تبليغ مىكرد . نه اينكه بسط و توسعه افراطى مفهومى كه از آن مايه گرفته بود . على براى تحقق آن ، آرامگاه على بن ابى طالب را غارت و تخريب كرد و بر پدرش بود كه غاليان را به شدت گوشمالى دهد ( حتى اگر از پيروان خود او باشند ) به شيوه‌اى كه يادآور عقايد خوارج بود . ( نكته شايان توجه آنكه اين محافظ دقيق شريعت ، ادعيه‌اى نيز براى زيارت خود ترتيب داد كه براساس ادعيه اماميه كهن بود ) .\r\nنكته گفتنى ديگر اينكه مسيح قرآنى در اين بينش تفسيرى از امام جذب گرديد . داستانهاى عجيب و غريبى راجع به اينكه مسيحيان مسيح مرده را مىستايند - تو گويى كه شخصيت واقعى يعنى مادى است - بر سر زبانها افتاد . به عكس ، قرآن از مسيح ، داستانى كه مبتنى بر جاودانگى او\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nباشد ، نمىگويد . اين دوگانگى و اينكه داستانهاى مشتق از اساطير مسيح‌شناسى با داستانهاى اسلامى از آن نوع - چه شيعى و چه سنى - فرق مىكند ، نشان مىدهد كه نظريات ماندائى تأثير خود را به نحوى در اين مسائل به جا گذاشته است ؛ طورى كه سرآغاز آن را نمىتوان بادقت و يقين تعيين كرد .\r\nمثلا ، اين داستان كه عيسى مسيح سر خود را بريد و نزد يك روسپى در نجف فرستاد ، چون على ، خداى زنده در مصر بود ( كذا ) ؛ به عبارت ديگر مسيح همان جان تعميددهنده است ، ولى جان مسيحيان ( با توجه به صفتى كه ماندائيها به تعميددهنده قايل بودند يعنى شمشير بر او كارگر نبود ) يكى از وابستگان اعجاب‌آور مهدى مشعشع بود و « مرگ در رودخانه » على بن محمد يادآور مرگ جان بر طبق سنت ماندائيها بود . همه مسأله در اينجا در مورد محمد بن فلاح تمام نمىشود ، چون انتساب پرستش بخت‌النصر ( نبوكد و نصر ) به مغان كه كسروى آن را رد مىكند ، نشاندهندهء پيوند ماندائى با قالبها و شكلهاى بسيار كهن درهم‌آميزى و التقاط ايرانى - سامى است . از سوى ديگر ، بيشتر اطلاعات ما را درباره عقايد مشعشع ( يكى از نمونه‌هاى برجسته آن ذكر على الله است ) مىتوان با اطلاعاتى مقايسه كرد كه نويسندگان اخير به اهل حق نسبت داده‌اند . اين سنجش و سنجشهاى ديگر - سكه صفوى مسمى به حويزه ( حويزه ) كه در آغاز به كار مىرفت « 1 » - عقيده تداوم بافت پيوندى در حيات مذهبى دوره مورد نظر را پيش مىكشد و به جريانهاى وسيع و پيچيده‌تر چون مسأله بغرنج قزلباشان مىپيوندد .\r\n\r\n\r\n","description":"","footnote":"\r\n( 1 ) - همان منبع ، ص 95 .\r\n","page_name":" 315 ","page_number":315},
  {"content":"\r\n\r\n\r\nفصل نهم معمارى دوره تيمورى\r\n\r\n1 - مقدمه\r\nدستاوردهاى معمارى كه در اين فصل مورد بررسى قرار مىگيرد ، بيش از چهارصد سال از تاريخ ايران را شامل مىشود . نيمه اول دوره مورد نظر ما يكى از دوره‌هاى متغير در قلمرو قدرت سياسى است كه تغيير مرزها را نيز به دنبال داشت . ايران فقط در نيمه دوم اين دوره بود كه تحت اقتدار سياسى واحدى به ميزانى از امنيت و آرامش دست يافت . داستان معمارى اين دوره از سبك معمارى ايلخانان و تحول و توسعه آن در غرب و جنوب ايران ، در زمان سلسله‌هاى بعد از ايلخانان شروع مىشود . اين سبك ، همان سبكى است كه در ربع پايانى قرن هشتم / چهاردهم به ماوراءالنهر منتقل شد . سهمى كه تيمور و خاندان او در رواج سبك معمارى داشتند - نخست در ماوراءالنهر و سپس در شرق ايران يعنى مراكز قدرت تيمورى - بسيار حساس است . فعاليت در زمينه معمارى پس از زوال سياسى تيموريان در ميانه قرن نهم / پانزدهم ، تحت حمايت سلسله‌هاى تركمان به غرب ايران منتقل شد . اين رشته از فعاليت با شاه اسماعيل و جانشينان او ادامه يافت و سبك هماهنگ و همگونى پديد آمد و در سرتاسر قلمرو صفوى پراكنده شد .\r\nاعضاى خاندان شاهى و مأموران عاليرتبه دولتى در امور عام‌المنفعه پيش قدم بودند : شمارى از اقدامات شهرى مرهون تلاشها و كوششهاى رجال محلى بود . مذهب از مهمترين و كارآمدترين انگيزه‌ها در اين قلمرو به شمار مىرفت چون در نيمه نخست دوره مورد بحث ما ، فقط برخى از تأسيسات و عمارات مذهبى باقى مانده است . به غير از مساجد عمومى و خصوصى و نيز مدرسه و خانقاه ، تلاش عمده بر ساخت‌وساز و مرمت زيارتگاههاى بزرگ همانند آرامگاه امام رضا ( ع ) در\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nمشهد و شيخ صفى در اردبيل متمركز شده بود . بجز موارد مذكور - نظير دورهء پيش - به معمارى تدفينى نيز توجه خاصى معطوف شد . درباره خود سازندگان اطلاعات اندكى در دست است . چنين مىنمايد كه غرب و جنوب ايران ، منبع عظيمترين قريحه معماى باشد ؛ و يگانه معمارى كه آثار باقيمانده او مىرساند هنرمندى خلاق و توانمند با سبكى متمايز بوده ، قوام الدين از اهالى شيراز است .\r\nعمارات باقيمانده در بردارنده نمايه محدودى از سليقه و الهامات اين دوره است . در مورد شمارى از آثار و بناهاى مهم اين دوره به غير از چند عمارت معروف ، مىبايد بررسى مفصل و علمى صورت گيرد . پيش از دوره صفوى ، ازجمله بناهاى غير مذهبى مهمى كه باقيمانده چند دستگاه كاروانسراست . از معمارى كاخها بندرت مىتوان اثرى مشاهده كرد . آثارى كه تا سده پيش هنوز پابرجا بود به عمد و يا ندانمكارى و غفلت از بين رفت . عوامل طبيعى نيز مزيد برعلت شد ؛ نكته خنده‌دار اينكه بناهاى قديمتر كه از زلزله‌ها جان سالم بدر برده بود در دوره تيمورى تعمير شد ولى بعدها تخريب گرديد . اين عمارات متأخر كه با جاه‌طلبى بيشتر و وسيعتر طراحى شده بود ، فاقد استحكام ساختارى دوره‌هاى پيشين بود . از اين رو در زمان حال هر نوع جستار در اين زمينه موقتى و در معرض تغيير خواهد بود ، چون هر لحظه بررسيها و مطالعات بيشتر به درك و فهم عميقترى مىانجامد . اين مسأله بويژه بستگى به جنبه‌ها و وجوه اجتماعى و كردوكارى معمارى ايران دارد .\r\nچشمگيرترين ويژگى معمارى ايران ، تداوم تحول و توسعه آن بود . در اينجا مثل غرب خبرى از تحول ناگهانى نبود . چون در غرب تفسير مجددى از سنت كلاسيك ، رهيافت جديد و كامل از قالبهاى معمارى پديد آورد . مواد و مصالح بناسازى ، آجر - چه پخته و چه خشت - و الوار بود . از سنگ بندرت استفاده مىشد .\r\nاز ويژگيهاى قوس ، نوك‌تيزى آن بود كه عموما از چهار و يا سه كانون ساخته مىشد ؛ قوس دوكانونى بندرت وجود داشت . قوس مدوّر و مقطع وجود نداشت . نيمرخهاى گنبد بيضوى بود و يا از سه يا چهار كانون ساخته مىشد : در دوره مورد بحث ما گنبد پيازى شكل رواج داشت .\r\nمفصلبندى نماى پيشين با كاربندى طاقگان كاذب ، قاببندهاى تورفته و ستونهاى چهارگوش توكار حاصل مىشد . تمام نوآوريها و تجربه‌هاى جديد در كاربست روابط صورى قواعد پذيرفته شده خلاصه مىگشت .\r\nمشغله فكرى اصلى معمار از يك سو فضا و روابط صورى و از سوى ديگر تزيين بود . با توسعه رشته‌ها طاقبندى جديد ، امكان ايجاد فضاى مضاعف داخلى فراهم مىشد . بيشترين توجه به پيوند گنبد با اجزاء ديگر بخصوص ايوان با جدار كنارى و مناره‌ها و يا بدون آنها معطوف مىگشت .\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nماهيت عمارات عظيم مذهبى در اين بود كه جنبه و وجه معمارى و ساختمانى در درون ديوارهاى محصور توسعه مىيافت : بنابراين پيش طاق مشخصه و وجه غالب نماى پيشين بيرونى مىشد . به طور كلى عمارات كوچكتر و فشرده‌تر نظير آرامگاه و كوشك كاخ از بناهاى استوارى بود كه به رابطه منطقى بين اندرونى و بيرونى نياز داشت . امّا چشمگيرترين و مهمترين تحول در زمينه تزيين صورت گرفت . در دوره مورد بحث ما با استفاده از روكش كه به طور مصنوع كردوكار ساختمانى داشت ( ولى در واقع چيزى جز زينت و آرايه محض نبود ) ويژگيهاى ساختمانى پوشيده و نهفته مىماند . آرايه‌هايى نظير مقرنس ( عناصر تحميلى منشورى شكل در آجر ، گچ و يا چوب كه يا سطح منحنى طاقگان را مىپوشاند و يا اينكه به گونه قرنيز عمل مىكرد و اغلب تزيين استالاكتيت گفته مىشد ) و شبكه پيچيده‌ى از تاوه‌ها براى پوشش مربع تا دايره به كار مىرفت . امّا يكى از ويژگيهاى بىنظير معمارى ايران در اين دوره چندرنگى تزيين سطح بود . كاشيهاى سفالينه لعابدار كه با فنون مختلف در سطح ديوار به كار مىرفت . مصالح و واسطه اصلى تزيين بود ؛ از طلاكارى و نقاشى هم استفاده مىشد ولى به دليل تطاول زمان و آب‌وهوا ، از آنها چيزى باقى نمانده است . تأثيرات سه‌بعدى دوره آغازين كمتر پيگيرى شد . گچبريهاى منقور و منقوش عميق به تدريج مورد غفلت قرار گرفت . اندرونى آرامگاه امامزاده خواجه عماد الدين در قم ( ساخته شده در سال 1399 م . ) كاملا با گچ چند رنگى پوشيده شده است . اين كار براى حجار و نقار كار شاقى بود ، امّا سبك آن هنوز باستانى مىنمود « 1 » . در قرن پانزدهم تكنيك كار كاملا متفاوتى از تزيين گچى رواج يافت .\r\nسبك جارى تزيين منحصر به نقشبرجسته‌هاى گچى شد كه بعدها منقوش و مطلّا گرديد .\r\n\r\n2 - سبك آل مظفر\r\nمرگ سلطان ابو سعيد در سال 736 / 1335 زوال واقعى قدرت ايلخانان را درپى داشت . ايران از آن زمان به بعد و تا آمدن تيمور تحت سيطره خاندانهاى آل جلاير در عراق و آذربايجان و آل مظفر در فارس ، كرمان و اصفهان و آل كرت در خراسان قرار گرفت . سبك معمارى ايلخانى كه در سه دهه نخستين اين قرن شكل گرفت در دو اثر تاريخى برجسته يعنى آرامگاه اولجايتو خدابنده در سلطانيه و مسجد جامع ورامين جلوه‌گر شد . آثار عمده سلسله‌هاى بعد از مغولان ، معدودى بيش نبود . برجسته‌ترين آنها در غرب و جنوب ايران ديده مىشد و كار حكام آل مظفر بود . اينكه از\r\n\r\n\r\n","description":"","footnote":"\r\n( 1 ) - ويلبر ،  The Architecture  ، شماره 144 ، ص 188 .\r\n","page_name":" 318 ","page_number":318},
  {"content":"\r\n\r\nاعضاى آل جلاير بنايى باقى نمانده ، جاى شگفتى است و شايد هم ويرانگريهاى تيمور آنها را از بين برده است . يارى و كمكهاى اين سلسله در تحول نقاشى بسيار قاطع و حساس است ، ليكن از كاخى كه شيخ اويس در بيرون شهر تبريز ساخته بود و در سفرنامه كلاويخو توصيف شده ، چيزى باقى نمانده است « 1 » .\r\nتوسعه سبك آل مظفر را مىتوان در تاريخ دو بناى مذهبى برجسته يعنى مسجد جامع يزد و مسجد جامع كرمان پيگيرى كرد . مسجد جامع ورامين كه بين سالهاى 1322 م . و 1326 م . ساخته شد ، بر پايه پلان عمومى بود كه مسجدهاى عمومى ايران بعدها كمتر از آن مايه گرفتند « 2 » . پيش‌طاق ورودى قوسدار عظيم آن مسلط بر نمائى پيشين بيرونى آن است . در ميانهء هريك از چهارنماى قوسدار صحن داخلى آن ، يك ايوان ( نوعى كاو ديوار طاقدار و قوسدار ) تعبيه شده است . در آن سوى ايوان رو به سوى قبله ( يعنى به سمت مكه ) محراب مربع شكلى با گنبد ايجاد شده است چون در نقشهء كف ، اين ايوانها را مىتوان به صورت بازوان يك چليپا ديد ، لذا به اين نوع مساجد عنوان چليپايى برازنده است . مسجد ورامين از نخستين مسجدهايى است كه در آن اين ويژگيها و جنبه‌ها از همان آغاز به كار رفته است . اين مشخصه‌ها در يزد در عمارت موجود مسجدى بازنمايى شده است « 3 » . ركن الدين محمد يكى از رجال محلى و از وابستگان سلطان ابو سعيد ، در شمال شرق اين مسجد كهن محراب گنبدى مربع شكل عظيمى تعبيه كرد . مقرنسهايى كه هشت ضلعى را به دايره تبديل كرده ، گنبد درونى دو پوستهء متكى بر سكنج‌ها را پوشانده است . گنبد بيرونى از ساقه گنبد نسبتا كوتاهى بيرون زده است ؛ گنبد درونى مجوف و بيضى شكل است . در سال 1331 م . ايوانى در برابر محراب گنبدى ساخته شد . نماى پيشين ايوان مركب از روزنه قوسدار رفيعى است كه در جدار مربع الرأس قرار دارد . خود ايوان به ميزان شايان توجهى در عمق امتداد يافته تا اينكه به محراب رسيده است ؛ و نيمرخ طاقگان آن نيمرخ قوس را بازنمايى كرده است . ايوانهاى واقع در سه جهت ديگر صحن هرگز ساخته نشدند ، ولى كاملا روشن است كه پلان اصلى آن نوعى پلان چليپايى بوده است . حدود ده سال پس از تكميل ايوان محراب ، در شرق آن مدخل تزيينى سترگى برپا شد . اين مدخل تزيينى ، يك روزنه قوسدار است كه در جدار مربع الرأس آراسته به دو مناره قرار گرفته است . ديوار پشتى روزنه مجوف به دو رديف نقش افقى تقسيم شده است . در پايين يك سينه سنتورى مقوّس بر بالاى درب مربع الرأسى قرار گرفته است : در بخش فوقانى طاقگان نيمكره‌اى\r\n\r\n\r\n","description":"","footnote":"\r\n( 1 ) - كلاويخو ، ترجمه لسترنج ، ص 153 .\r\n( 2 ) - ويلبر ،  The Architecture  ، ص 158 ، شماره 64 .\r\n( 3 ) - در مورد تاريخ مسجد نگاه كنيد به : سيرو ، « مسجد جمعه يزد » ، و ويلبر  The Architecture  ، شماره 66 ، صص 159 به بعد .\r\n","page_name":" 319 ","page_number":319},
  {"content":"\r\n\r\nمزين به مقرنس‌ها در بالاى دو قوس زاويه‌اى سكنج وجود دارد . يك چنين تركيب‌بندى مدخل تزيينى و دو مناره ، پيشتر در مدخل تزيينى مسجدى در اشترجان در نزديكى اصفهان به كار رفته بود كه تاريخ كتيبهء آن 715 / 16 - 1315 است « 1 » . مدخل تزيينى يزد و عمودوارگى مفرط آن نمود و تأثير غيرمتعارفى را باعث شده است .\r\nشاه يحيى در سال 1362 م . از سوى عموى خود شاه شجاع دومين شاه خاندان مظفرى در يزد به حكومت پرداخت . به احتمال با تشويق او بود كه وزيرش امير ركن الدين شاه حسن در سال 1367 م . مقصوره‌اى مشرف بر سمت شرقى محراب گنبدى و ايوان برپا كرد . هدف از تعبيه اين تالار ايجاد فضاى اضافى در قلمرو محراب بود . به دليل پهناى عظيم سقف آن يعنى 1 / 8 متر ، روش جديدى از طاقبندى به كار رفت . در فواصل يك ديوار طولى تا ديوار ديگر ، قوسهاى متقاطع پهنى قرار گرفت و فضاى بين آنها پر شد تا تشكيل يك طاق تونلى بدهد . در سمت غربى محراب و ايوان مقصوره مشابهى قرار گرفت و در عين حال كه عرض آن شبيه عرض مقصوره شرقى بود ، ولى پهناى آن وسيعتر بود . در اينجا نيز از قوسهاى متقاطع ولى باريكتر استفاده شده است . در رأس سوراخگيرهاى تونلى شكل ، سرديس‌هاى گنبدى كوچكى قرار دارند . اين مقصوره غربى هم به احتمال به دستور امير ركن الدين شاه حسن و يا به گمان فراوان در سال 819 / 1414 در زمان سلطنت شاهرخ ساخته شد .\r\nاين قاعده طاقبندى امكان بامبندى فضاهاى وسيعتر را تا به آن روزگار فراهم ساخت . تعبيه دريچه‌هاى پنجره‌اى در فضاى پرشدهء بين قوسهاى متقاطع ، نورگيرى پنجره‌هاى فوقانى را مقدور مىساخت . اين قاعده پيشتر در شرق ايران ظاهر شده و در مسجد كرمانى مشرف بر مدخل ورودى مجتمع زيارتگاهى تربت شيخ جام به كار رفته بود . گولومبك  ( Golombek )  تاريخ اين مسجد را در سال 763 / 1362 قرار داده است . محراب اين مسجد بر خلاف مقصوره‌هاى مسجد جامع يزد يعنى در جايىكه محراب در سمت كوتاه آن قرار داشت در ميانه جهت طولى كه ديوار قبله را تشكيل مىداد ، قرار گرفته است . معمار آن از اهالى كرمان بوده است و بعيد نيست كه طاق متقاطع آن در غرب و جنوب ايران هم توسعه يافته باشد ، چون بعدها در اصفهان به كار رفت يعنى در سال 1366 م . در بناى مدرسه‌اى در مسجد جامع كه به دستور قطب الدين شاه محمود مظفرى ساخته شد .\r\nاين طاق در پشت ايوان شرقى مسجد ساخته شد و مركب از يك صحن طولانى و باريك با طاقگان دو طبقه در سمت شرق و غرب و ايوانى در جهت شمالى و جنوبى بود . در پشت ايوان جنوبى\r\n\r\n\r\n","description":"","footnote":"\r\n( 1 ) - همان منبع ، شماره 49 ، صص 3 - 141 .\r\n","page_name":" 320 ","page_number":320},
  {"content":"\r\n\r\nمسجدى قرار داشت كه محور طولى آن از شرق به غرب بود . بامبندى آن مركب از چهار قوس متقاطع بود كه از شمال به جنوب امتداد داشت و لنگه داخلى به صورت فضاى وسيع و مجزايى درآمده بود تا محراب بزرگ را كه قوسى در زاويه‌هاى راست بالاى آن تا دو قوس متقاطع قرار داشت ، در خود جاى دهد . دهانه‌هاى سمت جنوبى مشرف بر محراب نشاندهندهء امكان چگونگى ايجاد نورگيرى پنجره فوقانى بود . در بالاى محراب دو قاب كتيبه‌اى كوچك دربرگيرنده نام معماران وجود داشت ؛ يعنى البنّا شمس بن تاج و فخر بن الوهاب شيرازى « 1 » .\r\nكرمان در سال 1340 م . به دست آل مظفر افتاد . نه سال بعد مبارز الدين محمد مسجد جامع آن را بنيان گذاشت « 2 » . پلان آن چليپايى بود ؛ طاقگان يك طبقه آن بجز در سمت جنوب كه دو طبقه بود ، به ايوانها متصل مىشد . مدخل ورودى با رأس مربعى و مناره‌هاى گلدسته‌اى به يك هشتى گنبدى مىرسيد كه به ايوان شمالى مجوفى باز مىشد . ايوان عبادتگاه در سمت جنوب پهنتر و عميقتر از ديگر ايوانها بود .\r\nدراين روزگار كاشى لعابى رنگين از مصالح پذيرفته شدهء تزيين رويه بود . در اين قلمرو دو تكنيك دوشادوش هم به كار مىرفت ؛ كاشى معرق و كاشى موزاييك . در كاشى معرق ، عناصر چند ضلعى لعابى در آجر و يا سطح سفال بدون لعاب خاتمبندى مىشد تا نقوشى را به وجود آورد و بخشهاى غيرلعابى در تقابل با بخشهاى لعابى قرار مىگرفت . در كاشى موزاييك ، كل سطح آن لعابدار مىشد و بخشهاى مجزاى رنگ نقارى مىگرديد و متناسب با بخش كنارى مىشد . كاشى معرق پيشتر در ايام سلجوقيان به كار مىرفت . كاشى موزاييك در اين زمان براى نخستين بار در آرامگاه اولجايتو خدابنده در سلطانيه به كار رفت ؛ و در نماى پيشين مدخل آرامگاه باباقاسم - كه در سال 1340 م . تكميل شده به اوج خود رسيد « 3 » . كاشيكارى نماى پيشين مدخل مسجد جامع كرمان به تاريخ 750 / 1349 كار شده و بسيار آسيب ديده است ، ولى آنچه باقى مانده براى ارائه نمود و تأثير هدف اصلى آن بسنده مىنمايد . تركيب‌بندى نماى پيشين - كه بسيار منطقى و موزون است - براى نسلهاى بعد محك و معيار برجسته‌اى شد . دور جدار قوس را نوار پهنى از كتيبه نسخ به رنگ سفيد در زمينه‌اى از طوماربندى پيچكى به رنگ آبى روشن ، در پس‌زمينه‌اى از آبى سير ، فراگرفته است . هريك از پاكار قوسها بر روى پاسنگ ستون كوتاهى به سه رديف از طاقگان كاذب تقسيم مىشود . قطاع قوس مدخل مركب از گچبرى مارپيچ و درهم تافته است كه در دو پايه پيچيدگى خود\r\n\r\n\r\n","description":"","footnote":"\r\n( 1 ) - گدار ، « تاريخ مسجد جمعه اصفهان » ، ص 241 ؛ هنرفر ، گنجينه ، صص 45 - 136 .\r\n( 2 ) - ويلبر ،  The Architecture  ، شماره 97 ، صص 182 به بعد .\r\n( 3 ) - گدار ، « اصفهان » ، صص 43 - 38 ( « آرامگاه باباقاسم » ) .\r\n","page_name":" 321 ","page_number":321},
  {"content":"\r\n\r\nرا از دست مىدهد . درب ورودى در درون قوس تعبيه شده ولذا اتاقك مستطيلى به دست آمده ، به صورت نوعى مقرنس نيمكره طاقدار درآمده است . تزيين كاشى موزاييك تا حدودى در طاقگان كاذب پاكار قوسها و در نوارهاى محصور آنها باقيمانده است . اينها با رنگهايى سفيد و زرد و دو سايه روشن از آبى همراه با پيچكهاى درهم تابيده - كه از يك گل سرخ و يا ستاره‌اى در ميان توسعه‌يافته - تزيين شده است .\r\nتزيين محراب مسجد جامع يزد در سال 1375 م . به وسيله حاجى بهاء الدين محمد حسين اجرا شده و كاشيكارى آن بهتر از كاشيكارى مدخل مسجد كرمان حفظ شده است . تركيب‌بندى جداره در ميان قاببنديهاى بيرونى كتيبه‌ها از زيباترين آنها است و نوار باريكه داخلى از پيچكهاى گياهى به نوار قطاع همراه با رشته‌اى از شكلهاى آويزان نيم برگ نخل و دو ستونك محافظ قوس حالت پخ‌گونه داده است . اجراى پشت بغل از اهميت خاصى برخوردار است يعنى پنجره گرد هندسى در هر يك از زواياى گوشه‌ها و دايره‌اى كه قبه را تا رأس قوس بالا برده است . اين پرتوافشانى گياهى طبيعى كه زمينه پشت بغل را تزيين داده از ويژگيهاى سبك تذهيبكارى نسخه‌هاى خطى است كه در دهه اول قرن نهم / پانزدهم در شيراز اجرا شده است .\r\nدرون محراب مركب از پنج نماى عمودى است كه طاقبندى مقرنس نيمكره‌اى بدان مسلط است .\r\nقاببندهاى كاشى موزاييك با نيم نخلهاى تنظيم شده در طرح « درخت زندگى » و يا با نقشهاى ستاره‌اى - كه از يك گل سرخ مركزى پرتوافشان مىشود - تزيين يافته است . در دوتا از نماها قاببندهايى موجود است كه زمينه آنها با كاشى معرق اجرا شده است يعنى كاشيهاى بىلعاب چند ضلعى همراه با طرحهاى برجسته دلچسب و ظريف - كه با نوارهاى به‌هم بافته‌اى از كاشى فيروزه‌اى معرق شده - به همراهى تكنيك و فنى كه در آرامگاه سلطانيه به كار رفته است .\r\nمتأسفانه از نيمه دوم قرن چهاردهم ايران آثار معمارى اندكى باقيمانده است . آثار برجسته باقيمانده از آن سلسله آل مظفر است و سبكى را ايجاد كرده كه از حيث قالب ساختارى و نيز تزيين شايان توجه است . معماران شيرازى و اصفهانى در گسترش و توسعه معمارى تيمورى در ماوراءالنهر و خراسان سهم عمده و اساسى داشتند ؛ و مهاجرت و كوچ همين معماران به دربار تيمور تا حدود زيادى باعث كمبود و كاهش بناها در ايران اواخر اين قرن گرديد .\r\n\r\n","description":"","footnote":"","page_name":" 322 ","page_number":322},
  {"content":"\r\n\r\n\r\n3 - قالبهاى معمارى زمان تيمور\r\nفتح ماوراءالنهر در سال 1369 م . به دست تيمور با تصرف سمرقند همراه بود كه پايتخت امپراتورى اعلام شد . تيمور و خانواده او موجب حركتهاى جديد معمارى گرديدند . منابع امپراتورى با پرورش شوق و ذوق و قريحه هنرى و نيز مهارت مهندسى به ايجاد آثار عام المنفعه بسيارى كمك كردند .\r\nآثار عمده معمارى اين دوره به ده سال پسين حكومت تيمور تعلق دارد . تلاشهاى نخستين وى در يادبود اعضاى درگذشته خانواده‌اش متمركز شد و براى اين منظور آرامگاههايى را در مجموعه معروف شاه زنده برپا داشت . امروزه اين مجموعه مركب از حدود شانزده عمارت است كه در دو سمت راه باريكه‌اى كه در سينه تپه‌اى در بخش شمال شرقى سمرقند جاى گرفته است ، قرار دارد « 1 » .\r\nنام اين مجموعه يعنى « شاه زنده » از نام پسرعموى پيامبر ، قاسم بن عباس گرفته شده كه آرامگاه او از مدتها پيش زيارتگاه عمده شهر سمرقند بوده است . در اينجا طبق رسوم اسلامى مرده را در كنار مقبره امامزاده و يا شهيدى دفن مىكردند . آرامگاه موجود شاه زنده در انتهاى شمالى مجتمع در سال 735 / 5 - 1334 ساخته شده است .\r\nآرامگاههاى تيمور دو نوع است : ساختمان مكعبى گنبددار با يك نماى پيشين مسلط ، و يك ساختمان چند ضلعى با گنبدى كه بر روى ساقه بلند گنبد قرار گرفته و در دو يا سه نماى آن يك درب ورودى وجود دارد . قديمترين آرامگاهى كه در مجتمع شاه زنده ساخته شده و از آن دوره تيمور است به نوع نخستين تعلق دارد . اين مقبره - تكميل در 773 / 2 - 1371 آرامگاه شادملك خواهرزادهء تيمور است كه تركان آقا - خواهر تيمور - براى دختر خود ساخته است « 2 » . در اينجا بيشترين تأكيد بر ورودى تزيينى شده است كه با جداره خودنماى پيشين آرامگاه را تشكيل داده و اين نماى پيشين از يك چند ضلعى كوتاه بيرون خزيده است . گنبد آرامگاه از آن سوى نماى پيشين ديده مىشود . اين بنا با تويزه‌هاى عمودى كه به صورت مماس به هم متصل مىشوند ، تزيين يافته است يعنى يكى از ويژگيهاى نو و جديدى كه در ماوراءالنهر و ايران بسيار به كار مىرفت . منشاء\r\n\r\n\r\n","description":"","footnote":"\r\n( 1 ) - درباره نقشه‌اى از مجتمع شاه زنده نگاه كنيد به : كوئن - وينر ، ص 24 ؛ هرباس و كنابلوخ ، ص 22 ، نقشه  XI  ؛ پوگاچنكووا و رمپل ،  Vydayushchiisya Pamyatniki  ، صص 15 - 108 .\r\n( 2 ) - كوئن - وينر ، تصاوير  XXVI - XXXIV  . هرباس و كنابلوخ ، تصاوير 57 ، 7 - 66 ، 70 . پوگاچنكووا و رمپل ،  Istoriya Iskusstv Uzbekistana  ، صص 253 به بعد .\r\n","page_name":" 323 ","page_number":323},
  {"content":"\r\n\r\nاين نوع تزيين هنوز به طور قانع‌كننده‌اى تبيين شده است ؛ ارتباط آن با گنبد تويزه‌اى سنگى مصر در قرن هشتم / چهاردهم قابل تحقيق است .\r\nطرح اصلى مدخل تزيينى نماى پيشين عهد تيمورى همان طرحى است كه پيشتر در ايران توسعه يافته بود يعنى جدارى كه بر روى پاسنگ قرار گرفته و نيز تعبيه قوس نوك تيز رفيع و مزغل ورودى طاق قوسى . نبوغ معمار و كاشيكار بيشتر مصروف سازمانبندى جزئيات معمارى و تزيين شده است . در نماى پيشين آرامگاه شادملك ، تزيين سطوح جدار و ديوارهاى مشرف بر مزغل با قاببندهاى مستطيلى و مربعى آرايش يافته است . بيشتر قسمتهاى تزيين مركب از كاشيهاى لعابى است كه به گونه برجسته كار شده است و اين تكنيك در ايران ناشناخته بود . طرحهاى آن با سفالينه دوآتشه‌اى كه بعدا در حرارت با رنگ فيروزه‌اى و يا فيروزه‌اى و سفيد لعابينه شده ، كنده‌كارى شده است . اين فن به احتمال از كنده‌كارى گچبرى و گچبرى منقوش مايه گرفته كه پيشتر در سمرقند و بخارا در اوايل قرن هشتم / چهاردهم توسعه يافته بود . اين فن در نماى پيشين آرامگاه شادملك نه فقط در قاببندهاى پاكارقوس بلكه در ستونهاى پاكار هم كه انتهاى بيرونى نماى پيشين را محدود كرده و در ستونهايى كه قوس و عناصر طاق قوسى مقرنس را حفاظت كرده ، به كار رفته است .\r\nآجرهاى فيروزه‌اى لعابينه‌اى كه پهلوبه‌پهلو قرار گرفته‌اند ، شيارهاى قاببندىشده‌اى به وجود آورده‌اند و پشت بغل جدار قوسى با طومارهايى از برگهاى مارپيچ تزيين يافته كه به گونه برجسته‌كارى و در زمينه‌اى از آبى سير با لعاب فيروزه‌اى اجرا شده است . از اين شيارهاى قاببندى شده ، شيارى وجود دارد كه از عناصر مربعى نازكى از كاشى لعابى سفيد ، فيروزه‌اى و آبى روشن تشكيل شده و براى ايجاد يك رشته از پيكره‌ها به كار رفته است . اين فن ، فن معرق بوده نه فن خاتمبندى موزاييك و در حين اجراى كار به عناصرى كه بايستى چفت‌وبست مىشدند نياز داشت .\r\nخشت موزاييك براى نخستين‌بار در آرامگاه شيرين بيكه آقا خواهر ديگر تيمور در سمرقند ظاهر شد . اين آرامگاه در سال 787 / 6 - 1385 ساخته شد « 1 » . اين آرامگاه نيز از انواع آرامگاههاى پيش‌طاقى است ولى اجراى بيرونى آن با آرامگاه شادملك فرق مىكند چون گنبد آن تا حدودى پيازىشكل است و بر ساقه گنبدى شانزده جانبه قرار گرفته است . ساقه گنبد چند ضلعى در دو آرامگاه ديگر مجموعه شاه زنده ( ساخته شده در دهه 1380 م . ) ظاهر شده است . مهمترين خصيصه اين آرامگاه تزيين مدخل آن است كه كاملا با خشت موزاييك اجرا شده است . تزيين در بالاى پاستون توسعه يافته و مركب از قاببندهاى عمودى است . قوس مزغل ورودى ستونهاى پاكار\r\n\r\n\r\n","description":"","footnote":"\r\n( 1 ) - كوئن - وينر ، تصويرهاى  XXXVI - XXXIX  ؛ هرباس و كنابلوخ ، تصويرهاى 61 ، 63 ، 68 ، 74 .\r\n","page_name":" 324 ","page_number":324},
  {"content":"\r\n\r\nتصوير 1 . تركستان . پلان مجتمع احمد يسوى\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nرا محافظت كرده و در داخل مزغل شيارهاى قابدار در پيرامون درب ورودى مقوس و در داخل قوس مدخل مقرنس قرار گرفته است . نقشمايه‌ها كلا گياهى است : در قاببندهاى عمودى و شيارهاى قابدار ، اسليمىهاى گياهى از گل سرخ بزرگ در هريك از پشت بغليها توسعه يافته است .\r\nطاقچه‌هاى بيرونى بر روى جوانب شانزده‌گانه ساقه گنبد هنوز بقايايى از تزيين خشت موزاييك را در خود دارد . خود ساقه گنبد با شبكه‌اى از اتاقكهاى لوزىشكل تزيين يافته كه با آجرهاى رنگين خاتمبندى شده است . درون آرامگاه با كاشيهاى قرمز ، آبى و سياه ، به غير از قاببندهائى با كاشيهاى مربعى سبز و كاشيهاى شش ضلعى و آبى روشن ، تزيين گرديده و كاشيهاى شش ضلعى با ققنوسهاى طلايى منقوش شده است يعنى نمونه نادرى از كاشيهاى « چينىوار » دراين روزگار .\r\nتزيين خشت موزاييك بر روى نماى پيشين اين آرامگاه شبيه تزيين محراب مسجد جامع يزد است و احتمال دارد كه اين فن را كاشيكاران مهاجر ايران در سمرقند رواج داده باشند . نماى پيشين آرامگاه تومان آقا ، همسر تيمور - كه در سال 1405 م . در زمان حياتش تكميل شد - با طرحهاى خشت موزاييكى شبيه طرحهاى آرامگاه شيرين بيكه تزيين يافته است : و نكته شايان توجه اينكه اين تزيين ، كار شيخ محمد بن خواجه بيك تبريزى است « 1 » .\r\nآرامگاههايى كه توصيف شد ، به نوع اول آرامگاه تعلق داشت يعنى ويژگى مسلط ظاهرى آن مدخل تزيينى بود . ترديدى نيست كه قرار گرفتن آن در كنار ساير بناهاى مجاور ، شكل و صورت آن را تعيين مىكرد . آرايش بناها در كنار راه اصلى مستلزم يك سلسله از نماهاى پيشين تحميلى بود چون اينها تنها ويژگيهاى قابل رؤيت از جاده بود . نوع دوم ، آرامگاهها ( يعنى ساختمان چند ضلعى به شكل مربع و يا هشت ضلعى همراه با يك ورودى در دو يا چند نماى آن و يك گنبد همراه با ساقه گنبد استوانه‌اى بلند ) آشكارا بناى جداگانه و مستقلى بود كه از دو يا چند جانب به چشم مىخورد . نمونه‌هايى ازاين نوع را مىتوان در مجموعه شاه‌زنده مشاهده كرد ولى معروفترين آن در سمرقند گورمير است كه مقبره‌هاى تيمور و ساير اعضاى خاندان سلطنتى را در خود جاى داده است . گورمير در ميانه سالهاى 1403 م . و 1404 م . به وسيله تيمور ساخته شد تا خاطره نوه خود ميرزا محمد سلطان بن محمد جهانگير - كه در سال 805 / 1403 درگذشت - زنده نگهدارد « 2 » . اين بنا به مجموعه بناهاى موجود كه محمد سلطان در اواخر قرن هشتم / چهاردهم برپا كرد افزوده شد . در شمال شرق و شمال غرب گورمير يك مدرسه و يك خانقاه موجود است كه صحنى مربع شكل آنها\r\n\r\n\r\n","description":"","footnote":"\r\n( 1 ) - همان منبع ، ص 73 ؛ پوگاچنكووا و رمپل ،  Istoriya Iskusstv Uzbekistana  ، صص 268 به بعد ، تصوير 168 .\r\n( 2 ) -  Les Mosquees de Samarcande  ؛ سار ،  Denkmaler  ، صص 51 - 148 ؛ بخش  CXIV  . كوئن - وينر ، صص 30 به بعد ، تصاوير  LXVIII - LXXII  . هرباس و كتابلوخ ، صص 23 به بعد ، تصويرهاى 80 - 78 .\r\n","page_name":" 326 ","page_number":326},
  {"content":"\r\n\r\nرا جدا كرده است . پلان آرامگاه هشت ضلعى است . از ويژگيهاى شاخص آن گنبد پيازى شكل است كه بر روى ساقه گنبد استوانه‌اى بلند قرار دارد . با تويزه‌هاى عظيمى كه هركدام به طور مماس به مجاورش متصل شده و گويى از پيشكردگى مقرنس قرنيز سر درآورده ، به اين بنا جلوه‌اى چشمگير و ظريف داده است . تويزه‌ها ، قرنيز مقرنس و شيار فوقانى پيرامون ساقه گنبد با خاتمبندى پيكره‌هاى سياه و زرد لوزى شكل بر روى زمينه‌اى از فيروزه‌اى تزيين يافته است . ساقه گنبد با آجرهاى لعابى و غيرلعابى مزين شده كه در بخشهاى نقوش هندسى بالاى شيار وسيع خط كوفى تنظيم و رديف شده است .\r\nبخش درونى ، مربع شكل همراه با دهانه پيش‌آمده‌اى درهرجانب است . تحميل هشت قوس تويزه‌اى بين قوسهاى سكنج و قوسهاى چهاردهانه پيش آمده ، تبديل مربع به مدور را امكانپذير ساخته است . قرنيز شانزده‌جانبه كه به وجود آمده ، پايه‌اى براى گنبد درونى شده است . تزيين بخش درونى به طور غيرمنتظره‌اى بىپيرايه است . از اره‌اى از لوحهاى تزيينى شبه رخام شش ضلعى موجود است كه با قاببند حواشى تزيينى محصور شده و در بالاى آن حاشيه كتيبه‌دارى از سنگ ژاسب سبز خاكسترى قرار گرفته است . حاشيه منقوش فوقانى ديوارها و سطح گنبد اساسا با نقشهايى در صفحات مطلا كه برجسته مىنمايد ، تزيين يافته است . مقبره‌ها كه شامل تاوه عظيم يشمى به يادبود تيمور است با طارمى مرمرى كوتاهى محصور شده كه مركب از شاخه گلها و اسليمىهاى گياهى منقور و باشكوه همراه با ستونهاى كوتاه مارپيچ است و اين ستونها طارمى را در كف نگهداشته است . تدفينهاى واقعى در سرداب صورت گرفته است .\r\nگنبد دوجداره ، گنبد جاافتاده در ايران قرن هشتم / چهاردهم بود . اگر يكى از گنبدها ارتفاع غيرعادى پيدا مىكرد ، تناسبهاى فضاى درونى آسيب مىديد . براى حل اين معضل از گنبد توخالى داخلى استفاده مىشد . ارتفاع گنبد سقف در گورمير 5 / 22 متر و ارتفاع گنبد بيرونى 09 / 34 متر است . اين سيستم توسعهء گنبد پيازى شكل را نيز امكانپذير مىساخت چون گنبد داخلى نوعى حفاظ براى گنبد بيرونى بود . تبديل مربع به دايره به وسيله شكل شانزده جانبه در تبديل بخش انتقالى به رديف افقى واحد سهم مهمى داشت .\r\nآرامگاههاى شاه زنده بناهاى نسبتا متوسطى هستند . گورمير مىبايد تاج مدرسه و خانقاهى مىشد كه در جوار آن قرار داشت . يكى از نمونه بناهاى تدفينى كه اجرايى بس عالى داشت ، مزار احمد يسوى در شهر تركستان به سال 799 / 7 - 1396 بود « 1 » . اين مزار مجتمع كاملى از بناهايى بود كه\r\n\r\n\r\n","description":"","footnote":"\r\n( 1 ) - نگاه كنيد به : مانكوفسكايا .\r\n","page_name":" 327 ","page_number":327},
  {"content":"\r\n\r\nاحتياجات مختلف متوليان مزار را برآورد مىكرد و شامل يك مسجد ، كتابخانه و حجره‌هاى خانقاه و يك مطبخ بود . پلان آن چليپايى است و در اتاقك گنبد عظيمى متمركز شده است . در محور طولى آن ايوان مدخلى عميق در شمال و اتاقك مقبره‌اى گنبدى در جنوب قرار دارد .\r\nاتاقهاى ديگر در محور شرق و غرب و در درون چهاربازوى چليپا تعبيه شده است . ايوان مدخل بزرگ و دو برج با پايه‌هاى چندضلعى مشرف بر ارتفاع شمالى و مسلط برآن است . در دوسوى اين مدخل طبقات بالا قرار دارد . ويژگى اصلى ارتفاع جنوبى ، مدخل آرامگاه است كه گنبد تويزه‌اى با يك ساقه گنبدى استوانه‌اى و بلند بدان مسلط است . شكل آن همراه با قرنيز مقرنسى و تزيين آجر لعابى شبيه گورمير است . بامبندى بعضى از اتاقها به وسيله قوسهاى عرضى صورت گرفته است - اين نوع سيستم در نمازخانه‌هاى مسجد جامع يزد و در مسجد مدرسه و در مسجد جامع اصفهان به كار رفته است . اين سيستم براى نخستين بار در ماوراءالنهر به كار رفته و البته از ايران وارد شده است و مىدانيم كه معمار آرامگاه احمد يسوى ، خواجه حسن شيرازى بود كه به احتمال پس از فتح شيراز به دست تيمور در سال 795 / 1393 به سمرقند گسيل شده است .\r\nيكى از مشخصه‌هاى مزار احمد يسوى ارائه جلوه‌هايى از سبك جديد است . در بخش بيرونى ، تأكيد اصلى بر مدخل تزيينى اصلى است كه از راه وزن و اندازه عمودى بر حجم اصلى ساختمان تسلط دارد . چنين مىنمايد كه جدار قوس همپوش كاكل خود گنبد بزرگ شده است ؛ و مناره‌هاى مشرف بدان به لبه‌هاى بيرونى جداره چسبيده و حاكى از استحكام است . روشى كه با آن طاق مقوس بر بالاى جداره قرار گرفته ، يكى از ويژگيهاى ناخوشايند است و چنين مىنمايد كه اين نماى پيشين هرگز تكميل نشده است . متأسفانه هيچ نوع اثرى از پوشش بدنه چندرنگى وجود ندارد - البته اگر وجود مىداشت .\r\nقواعد معمارى ايوان عميق با برجهاى مشرف بدان بيشتر با معمارى غيرمذهبى همخوانى دارد .\r\nاين قواعد آشكارا از ويژگيها و مشخصه‌هاى كاخ بزرگى چون آق‌سراى بود كه تيمور ساختن آن را در سال 1384 م . در شهركش ( زادگاهش ) شروع كرد « 1 » . شهركش كه در قرن هشتم / چهاردهم به شهر سبز شهرت داشت حدود پنجاه ميلى جنوب سمرقند برسر راهى كه به ترمذ از طريق سيحون مىپيوست ، قرار داشت . زمانىكه كلاويخو در سال 1404 م . ازاين شهر ديدن كرد ، كاخ مزبور ساخته شده بود . توصيف او ازاين كاخ سرنخهايى در مورد آرايش آن ارائه مىدهد « 2 » . يك ايوان\r\n\r\n\r\n","description":"","footnote":"\r\n( 1 ) - كوئن - وينر ، تصويرهاى  L 71  -  L 11  . هرباس و كنابلوخ ، تصويرهاى 88 ، 84 ؛ پوگاچنكووا و رمپل  Istoriya Iskusstv Uzbekistana  ، صص 261 به بعد .\r\n( 2 ) - كلاويخو ، ترجمه لسترنج ، صص 10 - 207 .\r\n","page_name":" 328 ","page_number":328},
  {"content":"\r\n\r\nتصوير 2 . سمرقند . پلان مسجد بىبى خانم\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nمدخلى بلند كه اتاقهايى بدان مشرف بود با محور طولى كه تا زاويه‌هاى راست مدخل ورودى ادامه مىيافت به صحن بزرگى متصل مىشد . در مقابل مدخل ورودى ، ايوان وسيعى وجود داشت كه برجهايى با پايه‌هاى چندضلعى مشرف بدان بود . طبق نوشته بابر ، دو ايوان كوچك هم مشرف به آن بود « 1 » . به احتمال در ميانهء هريك از جوانب سه‌گانه صحن ايوان ديگرى وجود داشته است ؛ طاقگان دوطبقه‌اى نيز بدان متصل مىشد . در پشت ايوان اصلى تالار بارعام بزرگى - احتمالا به شكل مربع - وجود داشت كه با گنبدى پوشيده شده بود . در پيرامون اين تالار بارعام ، اتاقكهايى با ارتفاع شش طبقه وجود داشت .\r\nآنچه امروزه از كاخ آق‌سراى باقى مانده ، بخشى از ايوان بزرگ مدخل ورودى است . برجهايى با پايه‌هاى چند ضلعى مشرف بر ايوان است . داخل ايوان 22 متر پهنا و 6 / 12 متر عمق دارد ؛ ديوارهاى جانبى تا آنجا كه قوس ايوان ترك برداشته و ارتفاع آن حدود 40 متر محاسبه شده ، باقى مانده است . از نقطه مركزى قوس تا رأس جداره حدود يك سوم ارتفاع قوس است . برجهاى مشرف بدان يك سوم ارتفاع قوس بالاى رأس جداره طرحريزى شده است . همين ابعاد حاكى از اندازه و مقياس خود كاخ است .\r\nتزيين برجهاى جانبى با آجرهاى لعابى به رنگ آبى و سفيد اجرا شده است : نقوش هندسى بر روى لبه قاشقيهاى چندضلعى و حروف كوفى در نقشهاى مورب بر روى سطح استوانه‌اى كار شده است . بين نوارهاى كتيبه‌دار پاكارهاى قوس ، قاببنديهايى از آرايه‌هاى هندسى وجود دارد .\r\nديوارهاى داخلى ايوان با كاشيهاى منقوش شش‌ضلعى تزيين يافته است ؛ حال آنكه طاقبندى با خاتمبندى آجر لعابى شبيه برجها مزين شده است . يكى از نوارهاى كتيبه‌دار دربردارنده تاريخ 798 / 6 - 1395 است . در ميانهء ديوار عقبى داخل ايوان ، دريچه‌اى به يك اتاق كوچكتر باز مىشده كه دو ستون توكار مشرف بدان بوده و به احتمال قوس را محافظت مىكرده است . ستونها مركب از چهار قالبگيرى مارپيچ است كه از پايه تزيين‌شده‌اى سربرآورده است . بدنه اين ستونها همچنين با كاشيهاى لعابى پوشيده شده است . ديوارهاى داخل اتاق با موزاييكهاى سفالى تزيين يافته كه از نظر اهميت و تكامل اين فن از موزاييكهاى سفالى آرامگاههاى شاه زنده پيشى گرفته است .\r\nمدخل ورودى خراب‌شدهء كاخ آق‌سراى در شهر سبز نشانهء تلويحى از سبك جديد است كه محرك و مشوق نخستين آن مىبايد خود تيمور باشد . ترديدى نيست كه بزرگترين بناى او مسجد جامعى بود كه در سال 801 / 1399 در سمرقند شروع كرد « 2 » . اين مسجد ، مسجد جامع سمرقند بود و\r\n\r\n\r\n","description":"","footnote":"\r\n( 1 ) - به وريج ، با برنامه به انگليسى ، ص 61 .\r\n( 2 ) - اى . اى . راتيا ،  Mechet Bibi - Khanum  ( مسكو ، 1950 م . ) .\r\n","page_name":" 330 ","page_number":330},
  {"content":"\r\n\r\nبه نظر مىرسد كه نام آن - « مسجد بىبى خانم » - از مدرسه‌اى گرفته شده كه تيمور به نام همسرش ايجاد كرده است . ازاين مدرسه چيزى باقى نمانده ، ولى معلوم است كه مسجد و مدرسه در درون ديوارهاى شهر در نزديكى دروازه آهنين قرار داشته است و تيمور راسته بازار بزرگى ساخت كه از فضاى باز جلوى اين بناها تا به جايى كه بعدها ريگستان ناميده شد ، كشيده شده بود .\r\nدرهريك از زاويه‌هاى بيرونى مسجد مناره‌اى وجود دارد . مدخل ورودى نماى پيشين شمالى داراى يك ايوان طاقدار با مناره‌هاى استوانه‌اى مشرف بدان است . اين مدخل به يك صحن مستطيلى متصل مىشود . در ميانهء هر سمت ايوانى قرار گرفته است . در جوانب غربى و شرقى موازى با جانب شمالى - چهار سرسرا در پشت طاقگان صحن وجود دارد . اين سرسراها مركب از رديفى ستون است كه هر چهار ستون گنبد مجوفى را حفاظت كرده است . در جانب جنوبى نه سرسرا وجود دارد . در پشت ايوانهاى جانب غربى و شرقى اتاقهاى گنبدى قرار دارد . ايوان عبادتگاه تقريبا دوبرابر ساير ايوانها است و مناره‌هاى شش ضلعى مشرف بدان است . بلندى قوس ايوان 66 / 30 متر و بلندى جدار ايوان 88 / 40 متر است ؛ گلدسته‌هاى مناره‌ها به احتمال بالغ بر ده متر بالاتر از جدار ايوان طراحى شده است .\r\nدر اينجا دو كتيبه تاريخدار موجود است : تاريخ 801 / 1398 در اتاقك گنبدى عبادتگاه و تاريخ 808 / 1405 در مدخل ورودى . از اين رو مىتوان فرض كرد كه اين بنا با ساختمان نماى پيشين اصلى تكميل شده است . حجم و اندازه مسجد قابل مقايسه با مسجدهاى ايران و يا ماوراءالنهر نيست . بعضى از ويژگيهاى شاخص آن شايان يادآورى است . نمود عمودى اين مسجد را هشت مناره و ارتفاع عظيم جدار ايوان عبادتگاه ايجاد كرده كه در پشت آن گنبد عبادتگاه از صحن مسجد غيرقابل رؤيت است . طاقگان يك طبقه دور صحن بر بلنداى ديواره افزوده است .\r\nگنبدهاى ميانى جوانب شرقى و غربى بر روى ساقه گنبدهاى استوانه‌اى بلند استوار است و بلندتر از جداره ايوانهاى مربوطه‌شان - كه كوتاهتر از جداره عبادتگاه است - طراحى شده است . مناره‌هاى چندضلعى مدخل عبادتگاه - كه شبيه مناره‌هاى مدخل ورودى كاخ آق‌سراى شهر سبز است - از معمارى مسجدهاى ايران وارد اينجا شده كه در جاى خود داراى اتاقكهاى گنبدى ايوانهاى كوچكتر و مناره‌هاى زاويه‌اى است . با اينكه جداره‌هاى ايوان و بناهاى گنبدى از آجر ساخته شده‌اند ، ولى طاقبندى و نيز ستونها سنگى هستند . كاربست سنگ در سمرقند دوره تيمورى اهميت خاصى دارد چون سنگ و مرمر حتى در دوره صفويان ايران بندرت و آن هم فقط در كف‌بندى و پوشش بدنه پايينى ساختمانها استفاده مىشد ؛ البته به استثناى پايه‌هاى ساختمانها كه بناچار از سنگ ساخته مىشد . اين ويژگى چنان غيرعادى بوده كه توجه بابر را - كه يادآور سخنان شرف الدين على\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nيزدى در ظفرنامه هم هست - برانگيخته است ؛ طبق گفته اينان وقتى تيمور مسجد سنگين ( سنگى ) را مىساخت ، حدود دويست تن حجار از آذربايجان ، فارس ، هندوستان و ساير نواحى در آن كار مىكردند « 1 » .\r\nاز زمان تيمور مدرسه‌اى باقى نمانده است ؛ ولى مدرسه الغ بيك در سمرقند - ساخته شده بين سالهاى 1417 م . و 1420 م . - چگونگى كاربست سبك جديد را در اين نوع ساختمانها نشان مىدهد « 2 » . از آنجا كه وظيفه اصلى مدرسه تعليم بوده ، لذا قسمتهاى ضرورى آن حجره‌ها براى زندگى ، اتاقهاى مباحثه و صحبت و نمازخانه بوده است . در مدرسه الغ بيك ، صحن با پلان چهار ايوانى ساخته شده است . حجره‌هاى زيستى در دو طبقه بين ايوانها تعبيه شده ولى طبقه بالا امروزه از بين رفته است . در چهارزاويه مدرسه تالار گنبدى ، جلسهء درس و مباحثه وجود داشته و در جانب جلويى مدخل ورودى و پشت ايوان براى برگزارى نماز و عبادت سرسراى درازى با محور اصلى موازى با ديوار ايجاد شده بود . در چهارزاويه بيرونى مدرسه ، چهار مناره قرار دارد ولى بر جداره وسيع مدخل مناره‌اى مشرف نشده است . اين مدخل بر نماى شمال شرقى مدرسه مسلط است : پهناى آن در يك سوم كل طول آن است . كل قوس مطبّق ايوان را نظير درب ورودى داخلى مدخل آق‌سراى نوعى زنجيره طنابى به وجود آورده است ؛ هريك از زنجيره‌ها با كاشيهاى « كورداسكا -  Cuerda Seca  » رويه‌كارى شده است . مناره‌ها با خاتمبندى آجرهاى لعابى و با نقشهاى مربعى كتيبه‌هاى كوفى تزيين گرديده و خاتمبندى هندسى آجرهاى لعابى ، تزيين اصلى جداره ايوان را به استثناى مارپيچهاى قوس تشكيل داده است و در مارپيچهاى قوس هنوز بقايايى از خاتمبندى موزاييك ديده مىشود . ديوار عقبى مدخل ايوان مركب از درب ورودى قوسدارى است كه از طريق يك‌هشتى به درون صحن راه دارد و دو رديف از طاقچه‌هاى قوسدار مشرف بدان است . تزيين كار در هشتى ورودى نهايت تلاش خود را به‌كار برده است . در اينجا قاببنديهايى از خاتمبندى موزاييك و نيز برجسته‌كارى گچبرى همراه با معرق وجود دارد يعنى سبكى از پوشش بدنه كه پيشتر در محراب مسجد جامع يزد به‌كار رفته بود .\r\nاز نمونه‌هاى اجراى معمارى نخستين نسل معماران تيمورى چه نتايجى مىتوان حاصل كرد ؟\r\nالبته از چشمگيرترين نتايج ميزان بناهاى عظيم و سترگ است كه در ايران اين دوره ديده نمىشود .\r\n\r\n\r\n","description":"","footnote":"\r\n( 1 ) - به وريج ، با برنامه به انگليسى ، ص 520 .\r\n( 2 ) - سار ،  Denkmaler  ؛ كوئن - وينر ، تصويرهاى ،  LXXV  ؛ پوگاچنكووا و رمپل ،  Istoriya Iskusstv Uzbekstana  صص 269 به بعد ، تصوير 265 .\r\n","page_name":" 332 ","page_number":332},
  {"content":"\r\n\r\nامّا قالبهاى اصلى و جزئيات ساختارى از آن ايران است . در نماى پيشين خارجى ، مدخل ورودى از اهميت اساسى برخوردار است . براى بناهاى كم‌اهميت از مزغل قوسدار بلند و باريكى استفاده مىشد و گاهى نيز طاقگانى نيمكره‌اى از مقرنسهاى پيشكرده بدان اضافه مىگشت . در ساختمانهاى بزرگ جداره مستطيلى بزرگ كه در آن مزغل قوسدار پهن‌تر بود و قوس باتوجه به ارتفاع ، شيبدارتر از مدخل ساختمانهاى كوچكتر بود ، مدخل را به صورت قالب بيرون نشسته‌اى درمىآورد . سطوح ديوارها طبق معمول با طاقچه‌هاى باز و يا كاذب تزيين مىشد . نيمرخهاى قوسى نوك‌تيز بود ؛ گواينكه شكلهاى گوناگونى داشت . در تزيين ، موزاييك سفالى و معرق بر طبق سبكى به كار مىرفت كه پيشتر در ايران توسعه يافته بود .\r\nنوآوريهاى چندى هم صورت گرفت . چنين مىنمايد كه معماران ماوراءالنهر گنبد تويزه‌اى را با قرنيز مقرنس‌كارى شده در پايين پيشكردگىاش اختراع كرده‌اند . ساقه گنبدى بلند نيز به صورت يكى از ويژگيهاى بناى « ثابت مستقل » توسعه يافت . پيشتر نيز به تلفيق جداره ايوان و مناره مشرف بدان اشاره كرديم و مناره در بعضى موارد داراى پايه‌هاى چندضلعى بود . قوس سكنج به صورت سيستم تأثيرگذارى در تبديل مربع به دايره به كار مىرفت ، امّا با رواج قوسهاى تويزه‌اى در بين شانه قوسهاى هشت‌گانه ضلعى ، پالايش زيادى در آن صورت گرفت .\r\nمعرق فنى بود كه آشكارا در ماوراءالنهر توسعه يافت ولى در اواخر سده هشتم / چهاردهم از رواج افتاد . معرق كار نو و بديعى به حساب مىآمد ؛ گويى كه فن كاشيكارى منقوش از اختراعات ماوراءالنهر است ؛ معرق به مدت دو قرن و به ميزان وسيعى در ايران به كار رفت .\r\nپژوهشگران شوروى شمارى از بناهاى ازبكستان و تركمنستان را با دقت هرچه تمامتر تحليل و ارزيابى كرده‌اند و در نتيجه توانسته‌اند اين نكته را روشن سازند كه بناهاى مذكور بر طبق سيستم توازن و تعادل طراحى شده است . طرحهايى كه بر روى صفحه‌اى اجرا مىشد براساس پيمون ( مدول ) معينى بود . اين كاربست عملى دانش رياضى در عصرى كه در آن علوم محض از اعتبار والايى برخوردار بود ، جاى تعجب نداشت ؛ و اين نكته روشن شده است كه رساله رياضى مفتاح الحساب - كه غياث الدين جمشيد كاشانى در سال 830 / 1427 به الغ بيك تقديم كرد - داراى فصلى راجع به ساخت‌وساز تئوريك قوسها بود .\r\n\r\n","description":"","footnote":"","page_name":" 333 ","page_number":333},
  {"content":"\r\n\r\n1 - اسطرلابى كه عبد الائمه در سال 1127 / 1715 ساخته است ، شبكه جانبى .\r\n2 - اسطرلاب عبد الائمه ، پشت آن كه نشاندهنده آليداد است .\r\n\r\n","description":"","footnote":"","page_name":" 334 ","page_number":334},
  {"content":"\r\n\r\n3 - خسرو و شيرين ، منسوب به بهزاد ، اواخر سده پانزدهم .\r\n\r\n","description":"","footnote":"","page_name":" 335 ","page_number":335},
  {"content":"\r\n\r\n4 - قالى پشمى ، ايران ، نيمه اول سده شانزدهم ، 40 / 3 * 98 / 4 متر .\r\n\r\n","description":"","footnote":"","page_name":" 336 ","page_number":336},
  {"content":"\r\n\r\n5 - سجاده پشمى با رديفى از نقوش ، ايران ، نيمه اول سده شانزدهم ، 22 / 1 * 74 / 2 متر ، قطعه‌اى از آن .\r\n\r\n","description":"","footnote":"","page_name":" 337 ","page_number":337},
  {"content":"\r\n\r\n6 - قالى پشمى ، قالى به اصطلاح قالى اردبيل ، ايران ، به تاريخ 40 - 1539 م . ، 34 / 5 * 52 / 11 متر\r\n\r\n","description":"","footnote":"","page_name":" 338 ","page_number":338},
  {"content":"\r\n\r\n7 - قالى پشمى ، ايران ، به تاريخ 3 - 1522 م . ، 33 / 3 * 80 / 6 متر\r\n\r\n","description":"","footnote":"","page_name":" 339 ","page_number":339},
  {"content":"\r\n\r\n8 - قالى پشمى ، « قالى نقش ترنج شمال غرب ايران » نيمه اول سده شانزدهم ، دو قطعه از آن ، 96 / 3 * 04 / 6 متر و 55 / 1 * 31 / 2 متر\r\n\r\n","description":"","footnote":"","page_name":" 340 ","page_number":340},
  {"content":"\r\n\r\n9 - قالى پشمى ، « قالى هرات » ، سده شانزدهم ، قطعه‌اى از آن ، 78 / 2 * 6 / 3 متر\r\n\r\n","description":"","footnote":"","page_name":" 341 ","page_number":341},
  {"content":"\r\n\r\n10 - قالى پشمى ، « قالى گلدان » ، ايران ، نيمه اول سده هفدهم ، 9 پا و سه اينچ در 6 پا و شش اينچ .\r\n\r\n","description":"","footnote":"","page_name":" 342 ","page_number":342},
  {"content":"\r\n\r\n11 - قالى پشمى ، « قالى پرتقالى » ، ايران ، نيمه اول سده هفدهم .\r\n\r\n","description":"","footnote":"","page_name":" 343 ","page_number":343},
  {"content":"\r\n\r\n12 - قالى پشمى ، « گروه سانگوشكو » ، ايران ، نيمه دوم سده شانزدهم ، قطعه‌اى از آن ، 70 / 2 * 75 / 3 متر\r\n13 - قالى ابريشمى ، « قالى شكارگاهى » ، ايران ، سده شانزدهم ، 23 / 3 * 93 / 6 متر\r\n\r\n","description":"","footnote":"","page_name":" 344 ","page_number":344},
  {"content":"\r\n\r\n14 - قالى ابريشمى پرده‌گون ، كاشان ، نيمه دوم سده شانزدهم ، 46 / 1 * 14 / 2 متر\r\n\r\n","description":"","footnote":"","page_name":" 345 ","page_number":345},
  {"content":"\r\n\r\n a \r\n15 - قالى ابريشمى ، ايران ، سده شانزدهم ، 70 / 1 * 49 / 2 متر\r\n b \r\n15 - قالى ابريشمى با نخ طلا و نقره ، معروف به « قالى پولونز » ، اصفهان ، ربع اول سده هفدهم ، 41 / 1 * 01 / 2 متر\r\n\r\n","description":"","footnote":"","page_name":" 346 ","page_number":346},
  {"content":"\r\n\r\n16 - جبّه ، ابريشمى زربفت ، اصفهان ، اوايل سده هفدهم\r\n\r\n","description":"","footnote":"","page_name":" 347 ","page_number":347},
  {"content":"\r\n\r\n17 - مخمل با نخ فلزى ، ايران ، سده شانزدهم ، طول نقش مكرر 14 سانتىمتر\r\n\r\n","description":"","footnote":"","page_name":" 348 ","page_number":348},
  {"content":"\r\n\r\n18 - ساتن ، اوايل سده هفدهم . طول نقش مكرر 24 سانتىمتر\r\n\r\n","description":"","footnote":"","page_name":" 349 ","page_number":349},
  {"content":"\r\n\r\n a \r\n19 - يزد ، مسجد جامع ، نماى پيشين\r\n b \r\n19 - يزد ، مسجد جامع ، منظره صحن و ايوان شبستان\r\n\r\n","description":"","footnote":"","page_name":" 350 ","page_number":350},
  {"content":"\r\n\r\n20 - تربت شيخ جام مسجد كرمان ، ديوار شرقى ، طاقگان مقاطع\r\n\r\n","description":"","footnote":"","page_name":" 351 ","page_number":351},
  {"content":"\r\n\r\n a \r\n21 - اصفهان ، مسجد جامع ، محراب مدرسه مجاور\r\n b \r\n21 - سمرقند ، شاه زنده ، جزيى از ورودى مقبره تركان آقا\r\n\r\n","description":"","footnote":"","page_name":" 352 ","page_number":352},
  {"content":"\r\n\r\n a \r\n22 - سمرقند ، شاه زنده ، جزيى از نماى پيشين آرامگاه تومان آقا\r\n b \r\n22 - سمرقند ، گورمير ، منظره عمومى\r\n\r\n","description":"","footnote":"","page_name":" 353 ","page_number":353},
  {"content":"\r\n\r\n23 - تركستان ، آرامگاه احمد يسوى ، ارتفاع جنوبى « مجتمع » دربردارنده مسجد ، آرامگاه ، خانقاه و كتابخانه\r\n\r\n","description":"","footnote":"","page_name":" 354 ","page_number":354},
  {"content":"\r\n\r\n a \r\n24 - مشهد ، مسجد گوهرشاد ، ايوان شبستان\r\n b \r\n24 - مشهد ، مسجد گوهرشاد ، جزيى از كتيبه بنا\r\n\r\n","description":"","footnote":"","page_name":" 355 ","page_number":355},
  {"content":"\r\n\r\n a \r\n25 - مشهد ، مسجد گوهرشاد ، ايوان جنوب شرقى\r\n b \r\n25 - هرات ، مصلاى گوهرشاد ، گنبد آرامگاه گوهرشاد\r\n\r\n","description":"","footnote":"","page_name":" 356 ","page_number":356},
  {"content":"\r\n\r\n26 - هرات ، مصلاى گوهرشاد ، داخل آرامگاه گوهرشاد\r\n\r\n","description":"","footnote":"","page_name":" 357 ","page_number":357},
  {"content":"\r\n\r\n27 - هرات ، مصلاى گوهرشاد ، داخل گنبد آرامگاه گوهرشاد\r\n\r\n","description":"","footnote":"","page_name":" 358 ","page_number":358},
  {"content":"\r\n\r\n28 - خرجرد ، مدرسه غياث الدين ، داخل گنبدخانهء شرقى\r\n\r\n","description":"","footnote":"","page_name":" 359 ","page_number":359},
  {"content":"\r\n\r\n29 - هرات ، گازرگاه ، جزيى از كاشيكارى ايوان شبستان\r\n\r\n","description":"","footnote":"","page_name":" 360 ","page_number":360},
  {"content":"\r\n\r\n a \r\n30 - اصفهان ، درب امام ، جزيى از كاشيكارى\r\n\r\n","description":"","footnote":"","page_name":" 361 ","page_number":361},
  {"content":"\r\n\r\n a \r\n31 - تبريز ، مسجد كبود ، شبستان اصلى ، سمت شمال غرب\r\n b \r\n31 - تبريز ، مسجد كبود ، شبستان اصلى ، سمت شمال شرق\r\n\r\n","description":"","footnote":"","page_name":" 362 ","page_number":362},
  {"content":"\r\n\r\n a \r\n32 - تبريز ، مسجد كبود ، جزيى از ورودى اصلى\r\n b \r\n32 - تبريز ، مسجد كبود ، داخل مسجد\r\n\r\n","description":"","footnote":"","page_name":" 363 ","page_number":363},
  {"content":"\r\n\r\n\r\n3 - دورهء شاهرخ\r\nشاهرخ كه در سال 1405 م . سال مرگ تيمور ، وارث امپراتورى تيمورى شد از سال 99 - 1396 حاكم خراسان بود . هرات تا سال مرگ شاهرخ در 850 / 1447 تختگاه امپراتورى برشمرده مىشد . بدين‌ترتيب نوزائى فرهنگى كه در ماوراءالنهر رخ داده بود سرتاسر خراسان را فراگرفت . سبك جديد معمارى با پشتيبانى شاهرخ و همسر او گوهرشاد در بخشهاى شرق ايران رواج يافت و نسلى از معماران جوان به تشكيل و تفسير و توسعه آن برخاستند . فشار اين سبك جديد به ويژه در خراسان چشمگير بود . شگفت اينكه ، هرچند پلان چليپايى يعنى صحنى با ايوان مركزى در چهار جانب آن ، در معمارى بومى اقتباس و قالب مسلط كاروانسراها و به احتمال مدارس شد ، ولى اين پلان چليپايى تنها در مغرب ايران ضميمه مساجد شد و با گنبدخانه عبادتگاه تلفيق يافت . از نمونه‌هاى ديرينهء آن مسجد جامع زواره به تاريخ 530 / 6 - 1135 بود . ولى مساجد شناخته شده خراسان عموما بر پايه پلان دوايوانى بود و در مقابل ايوان عبادتگاه هم ايوانى در سمت شمالى قرار داشت . نمونه‌هاى آن پلان مسجد فريومد ( احتمالا در سده هفتم / سيزدهم ) و مسجد زوزن ( 616 / 1219 ) بود « 1 » .\r\nنخستين پلان چليپايى در مساجد با فعاليتهاى گوهرشاد در خراسان رونق گرفت . مسجد گوهرشاد در كنار آرامگاه امام رضا ( ع ) در مشهد تأثير سبك ماوراءالنهر را دارد « 2 » . اين مسجد بر طبق نوار كتيبه‌اى ايوان عبادتگاه كه خود بايسنقر آن را طراحى كرده ، با كرم و گشاده‌دستى مادر او گوهرشاد در سال 821 / 19 - 1418 تكميل شد . كتيبه ديگرى در پايانه كتيبهء بايسنقر حاكى از آن است كه معمار اين مسجد قوام الدّين زين الدّين شيرازى بوده است ( لوح  b  24 ) . واژه‌اى كه در اينجا درباره معمار به كار رفته طيّان ( بنّا ) است « 3 » . قوام الدّين شيرازى ازجمله معماران كاردان و برجستهء دربار شاهرخ بوده است « 4 » . دولتشاه او را جزو چهار هنرمند دربار شاهرخ مىداند كه در مهندسى و طراحى و معمارى نظير نداشته است . در منبعى ديگر هم آمده كه وى در نجوم هم سرآمد بوده است . استاد قوام الدّين مىبايد پيش از سال 811 / 1410 م . به دربار ملحق شده باشد ، چون در اين سال براى شاهرخ مدرسه و خانقاهى در هرات ساخت كه امروزه اثرى ازاين بناها باقى نمانده است .\r\n\r\n\r\n","description":"","footnote":"\r\n( 1 ) - گدار ، « خراسان » .\r\n( 2 ) -  SPA  ، صص 6 - 1124 ، لوحه‌هاى 37 - 428 .\r\n( 3 ) - سايكس ، « نكته‌ها و يادداشتهاى تاريخى » ، صص 8 - 1146 .\r\n( 4 ) - گولومبك ،  The Timurid shrine at Gazurgah  ، ص 76 ، يادداشت 33 درباره زندگى و آثار او .\r\n","page_name":" 364 ","page_number":364},
  {"content":"\r\n\r\nمسجد گوهرشاد در سمت جنوبى مركز آرامگاه ساخته شد ، بنابراين مدخل اصلى نداشت . و در گسترهء صحن آن كه 55 متر درازا و 45 متر پهنا دارد ، ايوانى جاى گرفته است . ايوان عبادتگاه در سمت جنوبى پهن‌تر از ايوانهاى ديگر است ( لوحه  a  24 ) . بين ايوانها ، طاقگان دو طبقه با حجره‌هايى در عقب قرار گرفته است - سه تا در جهت شرقى و غربى و هفت تا هم در سمت عبادتگاه . از ويژگيهاى چشمگير اين مسجد ، قوس ايوان بزرگ جنوبى و مناره‌هاى استوانه‌اى متصل به آن ، با تراش‌هاى چند ضلعى از سنگ مرمر در پيرامون پايه‌ها است . در بين گنبدخانهء عبادتگاه و ايوان ، مثل مسجد بىبى خانم جداره‌اى وجود ندارد . و قوس درونى جاافتاده‌اى دارد كه نقطه انتقال را تحت تأثير قرار مىدهد . در داخل گنبدخانه ، گنبد درونى بوسيله شبكه‌اى از لچكىها كه نشيمن شانزده جانبى در وسط گنبد بوجود آورده ، روى چهار مجردى حجيم قرار گرفته است . محراب در يك فضاى مستطيل شكل از گنبدخانه تعبيه شده است . و اين اتاقك افزوده شده ، طاقگان نيمكره‌اى از مقرنسها را بر روى شانهء خود جاى داده است . گنبد بيرونى با پوششى از كاشيهاى فيروزه‌اى و نوارى از خطوط كوفى به رنگ سياه در بخش برجسته آن ، داراى شيب تندى است . و ساقهء گنبد هم كوتاه است . محلّ انتقالى با ساختمان چهارجانبى نسبتا خودنمايى پوشيده شده و سه جهت چشمگير اين ساختمان به دو طاقگان نامرئى دوطبقه‌اى ديگر تقسيم شده است . گنبد مسجد از درون صحن در پشت جدارهء ايوان قابل رؤيت است .\r\nسياحان اروپايى همه متّفق القول كاشيكارى چند رنگى و درخشان صحن را ستوده‌اند . بيشتر قسمتهاى كاشيكارى مفصلا مرّمت شده ، از اينرو پيدا كردن كار اصلى قوام الدّين ، تحليل عميق و دقيقى لازم دارد « 1 » . در تزيين پشت بغليها و چارچوب كتيبه‌ها از كاشيكارى موزائيك استفاده شده است : يعنى سطوح وسيع‌تر با طرحهاى هندسى كه بر روى آجرهاى لعابدار و غيرلعابدار اجرا شده ، آرايش يافته است . ولى در درونسوى قوسهاى عبادتگاه و ايوانهاى شمال شرقى فنى جديد به كار رفته است : يعنى كاشيهاى چندضلعى كه به شكل نقوش ستاره‌اى با نوارهاى درهم تافته از مرمر تنظيم شده است ( لوحه  a  25 ) . اين نوع كاشيكارى در هرات نيز به كار رفته است .\r\nقوام الدّين از سال 820 / 1417 م . تا 841 / 1438 م . در ساختمان مصلاى گوهرشاد در شمال شهر هرات همكارى داشت « 2 » . امير عبد الرحمن دستور داد تا مصلا و مدرسه سلطان حسين بايقرا\r\n\r\n\r\n","description":"","footnote":"\r\n( 1 ) - گدار در  AI  ، جلد 8 ، شماره 2 از مرمت مفصل مسجد در سال 1087 / 7 - 1676 صحبت كرده است . اين مرمتها شامل پر كردن تعدادى از طاقگانهاى مشرف بر ايوان عبادتگاه و نيز افزودن جان‌پناهى به منظور تعادل رانش بيرونى قوس ايوان بوده است . شايد بخشى از كاشيكارى در اين زمان صورت گرفته است .\r\n( 2 ) -  SPA  ، ص 1125 . بيت ،  Northem Afghanistan  ، صص 3 - 30 .\r\n","page_name":" 365 ","page_number":365},
  {"content":"\r\n\r\nميرزا را در سال 1885 م . خراب كنند ، چون تصور مىكرد اين عمارت براى ارتش روسيه پوشش تداركاتى مىدهد . خوشبختانه از مصلا اطلاعات مفصلى در دست است . مصلا داراى يك مسجد و يك مدرسه بود . اصطلاح مصلا به مسجدى اطلاق مىشد كه در بيرون ديوارهاى شهر ايجاد مىشد تا شهروندان و ساكنان پيرامون شهر در جشنها و اعياد مذهبى در آن گرد آيند . مسجد گوهرشاد داراى مصّلاى بسيار بزرگى بود و طورى طراحى شده بود كه محل مناسبى براى تجمع مردم در عيد قربان ( قربان بايرام ) و عيد فطر در آخر ماه رمضان باشد . اين مسجد فضاى مستطيلى 106 متر در طول و 64 متر در عرض را همراه با مناره‌اى بر روى پايهء هشت ضلعى در هر زاويه ، شامل مىشد .\r\nصحن داخلى با مساحت 52 متر در 49 متر از دو طاقگان دو طبقه و يك ايوان در وسط هر ضلع تشكيل شده بود . ولى دو ايوان كوچك مشرف بر ايوان عبادتگاه بود و اين تركيب‌بندى ايوان بزرگ آق‌سراى را در شهر سبز به ياد مىآورد . يكى از مشخصه‌هاى شگفت‌انگيز آن افزودن يك گنبدخانه كوچك در پشت گنبدخانه عبادتگاه بود . مدخل ورودى سمت شمال شرقى به بلندى ايوان عبادتگاه بود .\r\nآنچه امروزه ازاين مسجد به جا مانده ، يك مناره است . مناره‌هاى آن بسيار زيبا بوده است . قطر گلدسته كه در پايه نصف مىشود باعث باريكتر شدن شعاع آن شده است : يعنى ارتفاع آن هشت برابر قطر پايه آنست . قاببندهاى مربع و مستطيل رويه‌هاى چندضلعى پايه را تشكيل داده است .\r\nقاببندهاى سنگى كه روى آنها خطوط كوفى پيچيده در يك زمينهء اسليمى مارپيچى برجسته حكاكى شده ، به طرح بالا ضميمه شده است . سطح استوانه‌اى بالاى پايه چندضلعى با نوارهاى كاشى و پهناى متغيرى كه سه قرنيز مقرنسى آن را به بخشهاى لايه‌اى تقسيم كرده ، پوشانده شده است . يك قالب مرمرى باريك ، مثل صحن مسجد گوهرشاد در مشهد ، نوارهاى اصلى را با شبكه‌اى از كاشيهاى مرمرى به شكل ستاره‌هاى هشت‌پره‌اى ، قاببندى كرده است . آرايش سنجيده سطح مناره نوعى بداعت هنرى است چون يكى از ويژگيهاى اجراى آثار معمارى جنوب ايران و نيز ماوراءالنهر ، خاتم‌بندى آجر لعابدار در سطح آجر بىلعاب ، در شكلهاى هندسى و حركتهاى مارپيچى ، بود .\r\nنمىدانيم كه كداميك از بخشهاى عمارت اين مسجد كار قوام الدّين بوده است . ولى از نوشته‌هاى عبد الرزّاق سمرقندى چنين برمىآيد كه عمارت مدرسه را در شمال مسجد او ساخته است ( تكميل در سال 835 / 1432 م . ) . اين مدرسه با ايوان پلان چليپايى ساخته شد و مناره‌هاى زاويه‌اى مشرف بر نماى پيشين آن همراه با يك سرسراى ورودى طاقدار بود . ايوان عبادتگاه تا درون ديوار قبله امتداد داشت و خود محراب هم داراى يك اتاقك مستطيلى بود كه در ديوار تعبيه\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nشده بود . در هريك از زواياى مشرف بر ايوان عبادتگاه ، گنبدخانه‌اى وجود داشت و اين آرايشى بود كه در مدارس ماوراءالنهر به كار مىرفت و گنبدخانه‌ها كار درسخانه را مىكردند . آنچه ازاين مدرسه باقى مانده مناره شرقى و جناح راست آن يعنى گنبدخانه غربى آنست ( لوحه  a  25 ) .\r\nگنبدخانه غربى معروف به آرامگاه بايسنقر است كه نخستين بار در سال 836 / 1433 در آنجا مدفون شد « 1 » . جلوه ظاهرى آن از بعضى لحاظ شبيه گورمير است : يعنى گنبد پيازى شكل تويزه‌دار كه داراى ساقه گنبد بلندى است و اين ساقه از يك ساختمان مكعبى بدون محلّ انتقالى قابل رؤيت ، سر درآورده است . ولى تويزه‌ها بطور جنبى بدان ملحق نشده ( مثل گورمير ) بلكه با نوارهايى از كاشيكارى فيروزه‌اى جدا شده است . تويزه‌ها با كاشىهاى مربع و مستطيل با رنگهاى سياه ، سفيد ، قرمز و سايه روشن آبى به گونه نقش مربع پوشيده شده است . از نكات جالب نظر كاربست كاشيهاى زرّين فام است : در نوارهاى زيباى خط كوفى كه پايه تويزه‌ها را به گنبد وصل كرده و نيز در پيشكردگيهاى مقرنسى و قاببندهاى عمودى در بخش تحتانى . ساقه گنبد كوتاه‌تر از ساقه گنبد گورمير است و احتمالا به اين تأكيد اضافى نياز داشته است .\r\nاما مهمترين خصيصه آن نظام طاقبندى اندرونى آنست چنان كه از شاهكارهاى مهندسى اسلامى برشمرده مىشود ( لوحه 26 ) . در وسط هر يك از جوانب اندرونى مربع شكل يك تونشستگى قوسدار به پهناى 5 / 4 متر وجود دارد . قطر گنبد به اندازه پهناى اين تونشستگى است . به همين دليل است كه گنبد را چهار قوس بزرگ حفظ مىكند كه از لبه جلويى تونشستگى قوسدار شروع مىشود و دو جفت متقاطع ، مربع را شكل داده است . تويزه‌هاى فرعى از شانه‌هاى قوسها سربركشيده و با يك سلسله از لچكىهاى « بادبادك » شكل كه از ويژگيهاى معمارى تيمورى و پس از آن است به نقطه انتقال نوعى حالت هشت‌ضلعى بخشيده است . در بالاى هشت‌ضلعى ، شانزده لچكى پرّه‌گون نقطه انتقال را تا سقف گنبد تكميل كرده است ( لوحه 27 ) . نوك هر لچكى با مقرنسهاى برجسته و يا منقوش به رنگ آبى ، قرمز و قهوه‌اى تزيين يافته است . فن قوسهاى متقاطع طاقبندى شده نخستين بار در سمرقند به كار گرفته شد . اين فن به ساختمان كمك مىكرد تا در مقابل زلزله مقاومت كند ؛ و مهمتر از همه اينكه اين فن تأثيرى مضاعف در سازمانبندى فضاى داخلى داشت . اين فن به جاى تدارك مناطق انتقالى نظام سكنج ، مفهومى از حركت رو به بالا را با كمك هماهنگى قوس ، تويزه و لچكيهاى بادبادك‌گونه پديد مىآورد .\r\n\r\n\r\n","description":"","footnote":"\r\n( 1 ) - تيت ، افغانستان شمالى ، ص 31 ، كه در گنبدخانه شش سنگ قبر ازجمله سنگ قبر گوهرشاد به تاريخ 861 / 7 - 1456 برشمرده است و آخرين سنگ قبر داراى تاريخ 898 / 3 - 1492 بوده است .\r\n","page_name":" 367 ","page_number":367},
  {"content":"\r\n\r\nاسناد اين آرامگاه به قوام الدّين را نه فقط گفته عبد الرزّاق ، بلكه شباهتهاى سبكى آن هم با تنها اثر باقيمانده ازاين استاد معمار به ثبوت مىرساند . اين اثر باقيمانده مدرسه غياثيه خرجرد در نزديكى خواف خراسان است « 1 » . هنگامى كه قوام الدّين در سال 841 / 1438 م . رخ در نقاب خاك كشيد ، اين عمارت هنوز به اتمام نرسيده بود و طبق كتيبهء آن بوسيله غياث الدّين شيرازى يكى از اقوام او در سال 847 / 1444 م . پايان پذيرفته است . باز طبق كتيبه سردر اين عمارت ، احمد بن اسحاق وزير شاهرخ و فخر الدّين خوافى آن را در سال 848 / 5 - 1444 بنيان نهاده‌اند .\r\nمدرسه غياثيه از كهن‌ترين مدارس ايران برشمرده مىشود . مدرسه مظفريه در مسجد جامع اصفهان به يك عمارت بزرگ ضميمه شده است . مدرسه امامى اصفهان احتمالا در سال 824 / 1325 م . ساخته شده و با پلان چليپايى طرح‌افكنى گشته است ؛ ولى عمارت نسبتا متوسطى است . برعكس ، مدرسه غياثيه با اينكه به لحاظ معيارهاى مدارس ماوراءالنهر ، كوچك است ، ولى طورى ساخته شده كه كفاف نيازهاى يك مدرسه را كه در سمرقند و بخارا توسعه يافته بود نظير زيستگاهها ، درسخانه‌ها و مسجد ، دارا باشد .\r\nاين مدرسه شكل يك مستطيل به مساحت 56 * 92 متر با صحن داخلى 28 مترمربع است ( تصوير 3 ) . در هر زاويهء آن ايوانى قرار دارد كه از پلان چليپايى مايه گرفته است . دو طاقگان در دو طبقه مشرف بر هر يك از ايوانهاست : زواياى آن « پخ‌كارى شده » و با دو طاق دو طبقه ايجاد گشته است . در هر زاويه مستطيل گنبدخانه‌اى وجود دارد و در سمت شمالى پشت‌نماى پيشين يك ايوان هشتى موجود است كه مزغل گنبدى دارد و دو گنبدخانه بزرگ بدان مشرف است . پيش طاق نسبتا تورفته‌اى بر نماى پيشين مسلط است و طاقگانهاى سه گوشى كه نوع وسطى آن دسترسى به گنبدخانه‌ها را ممكن مىسازد ، بر پيش طاق اشراف دارد . برجى كه در پايه به شكل هشت‌گوش درمىآيد نماى پيشين را در هر پايانه تكميل مىكند .\r\nسازمانبندى فضايى ايوان هشتى ، وحدت غريبى از طرح را به نمايش گذاشته است . سرسراهاى طاق تونلى با پهناى متفاوت به سه گنبدخانه متصل مىشوند . از بخشهاى جالب نظر دو گنبدخانه بزرگتر با اشكال متمايز طاقبندى هستند . در سمت راست يعنى گنبدخانه شمالى ، مربعى با طاقچه‌هاى پس نشسته در هر سمت ديده مىشود . نقطه انتقال به هشت ضلعى بوسيله سكنج‌ها صورت گرفته و تاج‌قوسها هم با تاج‌قوسهاى طاقچه‌ها هم سطح شده است . در بالاى هشت‌ضلعى ، مقرنسها نقطه انتقال را به شانزده ضلعى تبديل كرده است . در اينجا مجموعه‌اى از يك رديف درونى و\r\n\r\n\r\n","description":"","footnote":"\r\n( 1 ) - ديتس ،  Churasanische Baudenk maler  جلد 1 ، صص 6 - 72 ؛ اكين ، « مدرسه غياثيه خرجرد » .\r\n","page_name":" 368 ","page_number":368},
  {"content":"\r\n\r\nتصوير 3 . خرجرد ، پلان مدرسه غياث الدين\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nبيرونى هشت مجردى موجود است كه به ترتيب براى گنبدهاى درونى و بيرونى ، نشيمن ايجاد كرده است .\r\nنظام طاقبندى به كار رفته در گنبدخانه دست چپ همان نظام طاقبندى آرامگاه بايسنقر در هرات است ( لوحه 28 ، تصوير 4 ) . قطر گنبد با استفاده از قوسهاى متقاطع كه از جوانب طاقچه‌هاى پايانه‌اى سربرآورده ، تا حد پهناى گنبد كاهش يافته است . تويزه‌هاى كمكى ، لچكىهاى « بادبادك » گونه ويژه‌اى را مثل آرامگاه بايسنقر شكل داده است . اين عمارت بىترديد از دستاوردهاى معمارى استاد قوام‌الدّين است .\r\nمدرسه غياثيه از آن شافعيان بود و بيست حجره آن در مقايسه با معيارهاى مدارس ماوراءالنهر ، متوسط است . ديتس  ( Diez )  كه بحث مبسوطى دربارهء اين مدرسه منتشر ساخته به سيستم آب و هواى موسمى آن توجهى بايسته كرده است . در اين مدرسه همانند عمارات بومى ديگر ، بخشهايى به فصل تابستان و بخشهايى هم به فصل زمستان اختصاص داده شده است . بخشهاى سمت شمالى مخصوص تابستان و بخشهاى سمت جنوبى ويژه زمستان است . اين عامل نظام طاقبندى دو گنبدخانه را در مزغل از يكديگر متمايز ساخته و ابعاد كوچكتر گنبد دست چپ طورى ساخته شده كه از نفوذ سرما جلوگيرى به عمل مىآورد .\r\nبيشتر فعاليتهاى بناسازى دوران سلطنت شاهرخ در توسعه مجتمع‌هاى زيارتگاهى متمركز شد .\r\nمسجد گوهرشاد در مشهد به گروهى از عمارات موجود ضميمه شد كه در پيرامون گنبد اصلى آرامگاه پديد آمده بودند و اين مسجد در كنار بقاياى آرامگاه امام هشتم ( ع ) ايجاد شد . ساير مجتمع‌هاى زيارتگاهى خراسان نيز در پيرامون مزار عرفايى پديد آمد كه روباز رها شده بودند و پوشش معمارى نداشتند . شايد اين عمل بر اثر ممنوعيت ايجاد هر نوع بناى تدفينى در اسلام بوده است . با وجوداين ، به نظر مىرسد كه اين موانع موجب نشده تا اين نوع زيارتگاهها تزيين و آرايش نيابد و در جوار قبر اولياء بناهاى باشكوهى ايجاد نشود .\r\nاز مهمترين مجتمع‌هاى زيارتگاهى مزار عارف سده پنجم / يازدهم ، خواجه عبد الله انصارى در روستاى گازرگاه در دامنه شمالى شهر هرات است . ليزا گولومبك مطالعه مفصلى درباره اين آرامگاه انجام داده و در آن نه فقط تحليلى استادانه از اين عمارت به عمل آورده بلكه شرحى درخشان هم از كردار و رفتار مذهبى آن پيش‌رو نهاده است . گولومبك را اعتقاد براينست كه زيارتگاه گازرگاه نوعى حظيره است . اين اصطلاح ( « محوطه و چهارديوارى » ) درست به محوطه قبر خواجه عبد الله اطلاق مىشود كه بر روى سكويى ايجاد شده و با طارمى چوبى يا سنگى محصور گشته ، امّا در دورهء تيمورى گسترش يافته و بناها و عمارات فرعى را كه لازمه داشتن\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nتصوير 4 . خرجرد ، مدرسه ، پلان و بخشى از گنبدخانه شرقى\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nشرايط مناسب يك مجتمع عظيم زيارتگاهى است در خود دارا بوده و حظيره هم در وسط آن قرار گرفته است .\r\nشاهرخ در سال 834 / 1425 م . عمارت مستطيلى بزرگ را كه آرامگاه خواجه عبد الله را شكل داده ، بنيان نهاد . طاقگان‌هاى نامريى و برجهاى هشت‌ضلعى پايانه‌اى مشرف بر نماى پيشين غربى و اصلى با ايوان ورودى طاقدار است و از اين حيث شبيه مدرسه خرجرد است . پيش طاق به هشتى طاقدارى مىرسد كه دو اتاق مسقف به طاقهاى متقاطع - يكى از آن مسجد و ديگرى از آن سرسراى تجمع - مشرف بدانست . صحن داخلى بر پايه پلان ايوان چليپائى و طاقگانهاى بلند ساخته شده و ايوانهايى در سمت شمال ، جنوب و غرب متصل بدانست . مقبرهء خواجه عبد اللّه روبروى ايوان بزرگ غربى قرار دارد كه هم بلندتر و هم پهن‌تر از ساير ايوانهاست . در نوك قوس ، يك بالاخانه پنج طاقى در جداره تعبيه شده و در بالاى هر طاقگان يك برجك نورگير ديده مىشود .\r\nنكته شگفت اينكه در غرب ايوانها در سمت شمال و جنوب اتاقهاى قوسدارى در پشت نماى پيشين طاقدار وجود دارد ولى در شرق ايوانها ، اين امر صرفا حالت ديوار حايل و جداگر به خود گرفته است . گولومبك براين باور است كه اين امر همراه با ايوان بزرگ براى تعيين كل پايانه شرقى صحن به گونه حظيره طراحى شده است .\r\nشمارى ازاين ويژگيها در تربت شيخ جام در نيمه راه بين مشهد و هرات ، يكى ديگر از مجتمع‌هاى بزرگ زيارتگاهى ديده مىشود « 1 » . امّا مجتمع گازرگاه عمارتى است يگانه . در حالى كه تربت شيخ جام از سده هفتم / سيزدهم تا نهم / پانزدهم توسعه يافته است . عمارات پياپى در يك صحن مستطيلى در بخش جنوبى ساخته شده و مقبره شيخ جام هم روباز است . گنبدخانه مربع شكلى در جنوب مقبره از عمارات كهن اين مجتمع است . مسجدى در سمت شرقى اين گنبدخانه ، خانقاه و مدرسه‌اى در غرب و ايوان ورودى بزرگى در سمت شمال آن در سده هشتم / چهاردهم ساخته شد .\r\nدو سرسراى مشرف بر مدخل اصلى در سال 1362 م . برپا شد . اينها شباهت چشمگيرى به دو سرسراى مشرف بر مدخل اصلى مجتمع گازرگاه دارد : اين بنا نيز با طاقبندى متقاطع بامبندى شده است . يكى ، سرسراى مخصوص تجمع و ديگرى مسجدى است كه در آن محرابى در ميانهء سمت بلند جنوبى قرار گرفته است . اين مسجد به مسجد كرمانى شهرت دارد كه از نام معمار آن خواجه زكى بن محمد بن مسعود ، پيش گفته ، ناشى شده است ( لوحه 20 ) .\r\nخود تيمور در سمت شمالى محوطه طرح خانقاهى درافكند كه چيزى از آن باقى نمانده است .\r\n\r\n\r\n","description":"","footnote":"\r\n( 1 ) - گولومبك ، « سالشمارى تربت شيخ جام » ؛ اكين ، « تايباد » ، صص 103 - 96 .\r\n","page_name":" 372 ","page_number":372},
  {"content":"\r\n\r\nاميرالامراى شاهرخ يعنى جلال الدّين فيروزشاه بخشهاى زيادى به اين مجتمع افزود . اين بخشها عبارت بود از مدرسه‌اى در سمت غربى صحن و مسجد « جديدى » در جنوب گنبدخانه مربع شكل .\r\nفقط بخشى از سمت شرقى مدرسه تكميل شده است : يك هشتى كوچك گنبدى و يك گنبدخانه در سمت جنوب به نام گنبد سبز كه طبق كتيبه‌اى از آثار استاد حاجى محمود است و در اينجا در پيوند با جامع شيراز در سال 844 / 1 - 1440 توصيف شده است . قوسهايى متقاطع از گنبد سبز حفاظت مىكنند و اين وضعيت را قبلا در مدرسه غياثيه خرجرد و آرامگاه گوهرشاد در هرات هم متوجه شديم . امّا ، آنچه كه امروزه از مسجد جديد فيروزشاه باقى مانده بخشى است از يك عبادتگاه گنبدى شكل كه در سال 846 / 3 - 1442 تكميل و بقيه در سالهاى اخير مرمت شده است .\r\nنظام طاقبندى آن مثل نظام طاقبندى گنبد سبز است .\r\nاحمد بن اسحاق بن مجد الدّين محمد خوافى وزير شاهرخ كه بنيانگذار مدرسه غياثيه خرجرد هم بود ، مسجد به اصطلاح مولانا را در تايباد ، در جنوب روستاى يوسف‌آباد در جوار مرزهاى امروزى افغانستان برپا داشت « 1 » . اين مسجد كه همچون مدرسه خرجرد در سال 848 / 5 - 1444 تكميل شد در كتيبهء زيباى آن با عنوان « بقعه » توصيف گشت - يعنى اصطلاحى كه كردوكار تدفينى دارد و سرسراى تجمع براى جامعه صوفيان بود . مقبره زين الدّين عارف محلى كه در ميانه يك محوطهء مستطيلى قرار گرفته است . مسجد مولانا در سمت جنوبى اين آرامگاه ايجاد گشته و دربردارندهء ايوانى بزرگ با دو ايوان كوچك مشرف بدان است كه به اتاقهاى طاقدارى متصل مىشود . درگاهى در نزديكى ديوار ايوان اصلى به گنبدخانه مربع شكل مىپيوندد و تويزه‌هاى متقاطع هم از گنبد حفاظت مىكنند . اسم معمار آن ثبت نشده ، ولى گدار با عطف توجه به شباهت اجراى تزيين موزائيكى آن با مسجد گوهرشاد در مشهد و مدرسه خرجرد ، اشاره مىكند كه مسجد تايباد كار غياث الدّين شيرازى است كه همدست قوام الدّين در بناى مدرسه خرجرد بوده است .\r\nبيشتر تزيين سطوح اصلى اين عمارات خراسانى باقى مانده است . در اندرونيها همانند آرامگاه گوهرشاد در هرات و گنبدخانه قوام الدّين در خرجرد بخش طرحهاى منقوش حفظ شده است .\r\nبخش اعظم سطوح بيرونى با آجر لعابى كه به شكل هفت سياه و نقوش لوزى شكل روى آجر غيرلعابى خاتم‌بندى شده ، تزيين يافته است . پشت‌بغليهاى قوسها و نوارهاى كتيبه‌اى كاشيكارى معرق شده است . نقوش آنها اساسا نقوش گياهى است . شايد بيشترين كاربرد كاشيكارى در اندرونى ايوان بزرگ شرقى در گازرگاه بوده باشد كه ازاره تحتانى آن با قاببندهاى مربع شكل از خاتم‌بندى\r\n\r\n\r\n","description":"","footnote":"\r\n( 1 ) - همان منبع ، صص 96 - 87 .\r\n","page_name":" 373 ","page_number":373},
  {"content":"\r\n\r\nآجر تزيين يافته و به گونه « مهره » هاى خط كوفى درآمده و بخش فوقانى هم دربردارنده قاببندهاى چندضلعى - لوزى شكل ، شش‌ضلعى و سه‌ضلعى - با نقوش گياهى ، هندسى و « مهره‌اى » است كه به گونه كاشى معرق اجرا شده است .\r\nچنين مىنمايد كه در زمان سلطنت شاهرخ كار معماران شيرازى بر معمارى خراسانى مسلط بوده و احتمالا در توسعه سبك جديد نقش و سهمى بسزا داشته‌اند . ترديدى نيست كه آنها در گازرگاه و تربت شيخ جام از نظام طاقبندى متقاطع بهره جسته‌اند . اين فن همراه كاربست قوسهاى متقاطع به مثابه پايه گنبد ، مفهوم تازه‌اى در فضاى داخلى عمارت بوجود آورده است . شكل‌هاى معمارى ماوراءالنّهر صيقل يافته است : از اينرو گنبد تويزه‌اى آرامگاه گوهرشاد مقبول‌تر از گنبد گورمير شده كه بين گنبد و ساقه گنبد رابطه بوده است . نماى پيشين صحن مسجد گوهرشاد در مشهد با تناوبى هماهنگ و موزون از فضاى خالى و حجم هندسى براى معماران بعدى ايران معيارى پديد آورد . تزيين كاشيكارى عمارات را كه برنگريستيم دربردارنده كيفيت و تنوعى بود كه در ادوار بعد ، ديگر حاصل نشد و يا اينكه بدان پيشى نگرفتند .\r\n\r\n4 - فعاليت معمارى در قلمرو سلسله‌هاى تركمان\r\nدر زمان شاهرخ ، در غرب و جنوب ايران فعاليت معمارى قابل مقايسه با فعاليت معمارى خراسان نبود . در آغاز ، آل جلاير و سپس تركمانان قراقويونلو با قدرت تيمورى درافتادند ؛ امّا مجادلات سياسى زمانه چندان نقش و سهمى در ضعف فعاليتهاى معمارى نداشت . پيشتر به كار و به ياريهاى معماران شيرازى در معمارى خراسان برنگريستيم ؛ و حال آنكه شهر زادگاه آنها شيراز در اين روزگار خالى از هر نوع فعاليت معمارى بود . اين نكته ازاين نظر شگفت مىنمايد كه شيراز با پشتيبانى حاكمان تيمورى همچون اسكندر بن عمر شيخ و ابراهيم بن شاهرخ يكى از كانونهاى فعال كتاب‌آرايى و نقاشى برشمرده مىشد .\r\nامير چقماق در سال 840 / 7 - 1436 يك مسجد چهار ايوانى در يزد بنيان نهاد . ايوان عبادتگاه آن به يك اتاق طاقدار منتهى مىشود كه محراب را دربردارد . مهمترين ويژگى آن جماعت‌خانه مجاور و عبادتگاه است كه با طاقبندى متقاطع و پنجره نورگير ، به جماعت‌خانه‌هاى آل مظفر در مسجد جامع يزد شباهت دارد « 1 » . يگانه سند باقيمانده از بناسازى تيمورى در اصفهان جماعت‌خانه\r\n\r\n\r\n","description":"","footnote":"\r\n( 1 ) - گولومبك ،  The Timurid Shrine at Gaurgah  ، تصوير 148 ؛ هيل و گرابر ، تصوير 201 ؛  SPA  ، لوحه 449 .\r\n","page_name":" 374 ","page_number":374},
  {"content":"\r\n\r\nزمستانى پشت ايوان شمال غربى در مسجد جامع است « 1 » . اين بنا در سال 851 / 1444 به دستور سلطان محمد فرزند بايسنقر ساخته شد كه از سال 851 / 1446 تا 855 / 1451 در اصفهان حكومت مىكرد . اين بنا با طاق و تويزه كه با هيجده مجردى كوتاه مربعى حفاظت مىشود ، عمارت حجيمى است . قابهايى كه در وسط هر كدام از طاقها گذاشته شده نورگير است و روشنايى را وارد بنا مىكنند ؛ و ارتفاع كوتاه سرسرا هم براى فرار از سرماى زمستان تعبيه شده است . معمار اين عمارت فردى به نام شيخ حسن بن شرف الدّين از اهالى رويدشت در نزديكى كوهپايه در شرق اصفهان بود .\r\nتجديد فعاليت معمارى با ابتكار تركمانان صورت گرفت . تبريز در سال 1435 م . تختگاه تركمانان قراقويونلو شد و جهانشاه در سال 856 / 1452 اصفهان را اشغال كرد . در همان سال درب امام ساخته شد تا مقبره امام‌زاده ابراهيم بطحا و زين العابدين را دربربگيرد . بيشتر قسمتهاى آن در دوره صفوى مرمت شده و تغيير يافته و در اصل گنبدخانه‌اى بوده كه در جلو آن يك هشتى و مدخل وجود داشته است « 2 » . اين مدخل مدتهاى مديد از شاهكارهاى كاشيكارى برشمرده مىشده است ( لوحه  a  30 ) . از آنجا كه تركيب‌بندى آن نشان‌دهنده مدخل دورهء صفوى است ، لذا اهميتى بايسته دارد . قالبريزى تراشدار تعيين‌كننده قطاع قوس آنست و بر ستونهاى سنگى كوتاه تكيه دارد .\r\nطاقچه مدخل به گونه نيمه‌اى از گنبدخانه مربعى اجرا شده و در آن نقطه انتقال به طاقگان نيمكره‌اى ، با دو قوس سكنج - كه هر كدام داراى يك قوس مشرف بدانست - بدست آمده است . تويزه‌هاى فرعى از شانه‌هاى قوس و نوك هر قوسى سر درآورده و پايه ستاره شكلى را براى طاقگان نيمكره‌اى ايجاد كرده است . ولى كردوكار تويزه‌ها به احتمال يك كردوكار ساختگى است چون پاطاق واقعى طاقگان در پاطاق قوسها هم كه خود متمايل به جلو است ، رخ داده است . كاشيكارى آن از كيفيت والايى برخوردار است . نوارى از كاشيكارى موزائيك با شكلهاى چليپائى و ترنجى و داراى شاخ و برگ گياهى و اسليمىهاى برگى نوك تيز قوس را قاببندى كرده است . ازاره‌اى از كاشىهاى چندرنگى پنج ضلعى در پيرامون جداره و اندرون طاقچه كشيده شده است . قاببندهايى با گلهاى قرينه كه از گلدان سربرآورده ( لوحه  a  30 ) مشرف بر درب است و اين درب هم به جاى جداره چوبى محكوك نشسته است . دو سمت ديوارهاى اندرونى با كاشيهاى موزائيك چندضلعى\r\n\r\n\r\n","description":"","footnote":"\r\n( 1 ) - گدار ، « تاريخ مسجد جامع اصفهان » ، صص 245 به بعد . هنرفر ، گنجينه ، صص 3 - 121 .\r\n( 2 ) - گدار ، « اصفهان » . همچنين نگاه كنيد به هنرفر ، گنجينه ، صص 353 - 243 ، در خصوص خواندن دوباره و تصحيح شده‌اى از كتيبه مدخل كه نام جهانشاه و سلطان محمد تيمورى را در خود دارد . سلطان محمد در سال 855 / 2 - 1451 درگذشت و لذا در اينجا نمىتوان تفسيرى متقاعدكننده از ورود نام او بدين كتيبه ارائه داد .\r\n","page_name":" 375 ","page_number":375},
  {"content":"\r\n\r\nتصوير 5 . تبريز ، پلان كف مسجد كبود\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nتزيين شده و به زمينه‌اى از موزائيك‌كارى ستاره‌گون با كاشيهاى چندضلعى پيوسته است . نوار پهن كتيبه در بين اين قاببندها و نواحى سكنج فروتابيده است .\r\nاز آثار دورهء جهانشاه قراقويونلو مسجد معروف كبود در تبريز است كه صالحه خانم دختر جهانشاه در سال 1465 م . آن را بنيان گذاشت « 1 » . مسجد كبود در ايران داراى كاشيكارى بىنظير و يگانه‌اى است . اگر پلان كف آن را تحليل بكنيم متوجه مىشويم كه صحن چليپايى ايواندارى با گنبدى بزرگ آن را پوشانده و غرفه‌هاى طاقدار و گنبدى از سه جهت آن را محصور كرده است ( تصوير 5 ) . ايوان جنوبى آن گنبدخانه عبادتگاه آن را كه از سمت جنوب پيش آمده به صحن گنبدى بزرگ داخلى آن متصل نموده است . غرفه‌ها با طاقگان متقاطع بامبندى شده كه در سمت شرق و غرب گنبدى را در پشت ايوانهاى مزبور حفاظت كرده است . غرفه شمالى كه به گونه يك هشتى است دربردارنده سه طاقگان گنبدى است كه قطر آن به اندازه قطر غرفه‌هاى جانبى است . در سمت شمال غرب و شمال شرق شعاعهاى غرفه‌هاى دو طاقگان بزرگ گنبدى به چشم مىآيد . نماى پيشين اصلى اين مسجد دربرگيرنده مدخل بلند قوسدارى است كه سرپلكان و در پايانه هر كدام يك مناره بلند شيپورى شكل بدان متصل مىشود . ويژگى معمارى جالب نظر اين مسجد ، نظام طاقبندى صحن گنبدى آنست . گنبد بزرگ را كه 75 / 16 متر قطر دارد قوسهاى هشت‌گانه‌اى با دهانه‌هاى مساوى حفاظت مىكنند كه از هشت ستون بزرگ سر درآورده‌اند ( لوحه  a  31 ) . در واقع چهار تا از اين قوسها ، قوسهاى سكنجى است كه در يك زاويه اريب از مجرديها ناشى شده است . فضاى بين قوسها را با آجر پر كرده‌اند و رديفهاى پياپى آجر طورى رگچين شده‌اند كه نشيمن مدورى را براى گنبد بوجود آورد . در ديوار پشتى هر يك از ايوانها يك فضاى قوسدار موجود است كه به غرفه‌ها و فضاى عبادتگاه هدايت مىشود ؛ و در آنجا هم فضاهاى قوسدار مشابهى در داخل ديوارهاى مجاور بين قوسهاى سكنج وجود دارد . از آنجا كه اين فضاهاى قوسدار حدود يك دوم ارتفاع قوسهاى محافظ گنبد بزرگ را اشغال كرده ، لذا در نيمه فوقانى آن فضاهاى پنجره‌وارى را بوجود آورده و مركز ثقل مركزى آن از غرفه‌ها سر درآورده است . اين گنبد بزرگ و بيشتر جاهاى طاقبندها بر اثر زلزله فرو ريخته ، ولى از بقاياى مسجد مىتوان دريافت كه معمار اين مسجد در حل\r\n\r\n\r\n","description":"","footnote":"\r\n( 1 ) - به كتابشناسى موجود در  SPA  ، ص 1130 ، يادداشت 4 ، آثارى چون ديباج ، آثار ، ص 80 - 76 ، و شاهكارهاى معمارى ايرانى ، صص 3 - 82 بايد افزوده شود كه شامل پلانها ، نقشه‌نماها و مقطع‌هايى از آنست . قاضى حسين ميبدى آن را به صالحه خانم نسبت داده است (  SPA  ، صص 1130 به بعد ، يادداشت 5 ) . ولى نام او در كتيبه‌هاى دوگانه ناقص تاريخى نيامده كه اولى نام جهانشاه و دومى نام نعمت الله بن محمد بواب را با تاريخ 4 ربيع الاول 870 ه . دارد . معلوم نيست كه بواب معمار عمارت بوده و يا اينكه بر ساختمان مسجد نظارت داشته است . نگاه كنيد به : هينتس ،  « Beitraghe »  ، صص 6 - 58 ، 2 - 421 ؛ سواژه ،  « Notes epigraphique »  ، صص 105 به بعد .\r\n","page_name":" 377 ","page_number":377},
  {"content":"\r\n\r\nمشكل فضا و نور موفق بوده است .\r\nدربارهء منبع و منشأ اين طرح نظراتى چند وجود دارد . در اينجا البته نيازى نيست كه به معمارى كليسايى بيزانس برگرديم و سزاوار آنست كه منشأ آن را در مساجد همزمان كشور عثمانى بجوئيم .\r\nاگر پلان اين مسجد كلا ريشه در معمارى عثمانى داشته و وارداتى باشد ، در عوض كاشيكارى چندرنگى آن كاملا ايرانى است ، شايد هم به استثناى ازاره غرفه كه دربردارندهء نوارهايى از كاشيهاى هندسى با يك زمينه مشكى است ( لوحه‌هاى  b  31 ،  a  32 ) « 1 » . بيشتر آنها به لحاظ سبك و فن بىنظير و احتمالا از دستاوردهاى استادان محلّى است . آرايش نقوش كاشى موزائيك با نقطه‌هاى مضاعف و اسليمىها و خطوط نسخ گچبريها هم در اين مقوله مىگنجد . قاببندهايى نيز از كاشى موزائيك وجود دارد كه در زمينه‌اى از كاشيهاى بىلعاب در يك آرايش خيزابى تعبيه شده است ( لوحه  b  32 ) . هنگامىكه اوزون حسن سركردهء آق قويونلوها در سال 6 - 1475 م . دستور مرمت ايوان عبادتگاه مسجد جامع اصفهان را صادر كرد ، كاشيكارى سبك مسجد كبود را در آن به كار بستند .\r\nجهانشاه دو سال پس از تكميل مسجد كبود در جنگى با اوزون حسن رهبر سلسله رقيب تركمان ، آق قويونلوها ، كشته شد . اوزون حسن به غير از مرمت مسجد جامع اصفهان ، بناى ديگرى در تبريز بنيان نگذاشت و يا دست‌كم آثارى از آنها باقى نمانده است . يكى از تاجران ونيزى كه حدود سال 1510 م . از تبريز ديدن كرده ، باغ و قصر هشت بهشت و ساير ابنيه اين شهر را توصيف نموده « 2 » است . ولى اينها آثارى بوده ساخته شده از چوب كه يعقوب فرزند اوزون حسن طرح آنها را درافكنده بود « 3 » . اما هينتس مسجد و مدرسه اوزون حسن را در نزديكى مسجد صاحب‌الامر مىداند « 4 » .\r\n\r\n\r\n","description":"","footnote":"\r\n( 1 ) - زهر - توس  ( seherr - thoss )  ، ص 170 و لوحه 78 معتقد است كه اين سبك از ازاره هندسى بارها در عمارات سده‌هاى 16 - 15 ميلادى عثمانى ظاهر شده است .\r\n( 2 ) -  A Narrative of Italian Travels  ، ص 177 .\r\n( 3 ) - جان وودز ،  The Aqquyunlu , clan , cofederation , Empire  ( كتابشناسى اسلامى ، شيكاگو ، 1976 م . ) ص 150 .\r\n( 4 ) - هينتس ،  « Bietrage »  ، صص 4 - 60 .\r\n","page_name":" 378 ","page_number":378},
  {"content":"\r\n . \r\n","description":"","footnote":"","page_name":" 379 ","page_number":379},
  {"content":"\r\n\r\n\r\nفصل دهم هنرهاى تصويرى در دورهء تيمورى\r\nپروفسور گرابر  ( Grabar )  در فصل مربوط به هنرهاى تصويرى در جلد پنجم تاريخ كمبريج ايران از مشكلات موجود همبستگى آثار هنرهاى تجسمى با وقايع زمانه صحبت كرد . اين مسأله به دو دليل در مورد دوره تيموريان و صفويان چندان صادق نيست ؛ دليل اوّل ، وجود منابع ادبى معاصر و نزديك به هنر اين ادوار ، بخصوص هنر كتاب‌آرائى است ؛ دليل دوم ، ارتباط و پيوند نزديك وقايع سياسى ، تغيير پايتختها ، حمايت شاهزادگان از هنرها و دامنه وسيع مواد باقيمانده از آثار هنرى است .\r\nليكن هنوز هم حتى در مورد اين دوره ، نقاط كور و شكافهاى چشمگيرى در شناخت و دانش ما وجود دارد : ميزان اندك آثار موجود معمارى غرب ايران در قرن نهم / پانزدهم ؛ محو و نابودى كامل قاليهاى قرن نهم / پانزدهم ؛ فقدان هر نوع نقاشى ديوارى و يا طراحى چهره‌گشايى كه بتوان با اطمينان منسوب به قرن نهم / پانزدهم دانست ؛ و فقدان آثار نقاشى از سمرقند و يا بخارا در اين دوره . يك مسأله ديگر ، به رغم پيشرفتهاى چشمگيرى كه در چهل سال گذشته در امر انتشار آثار هنرى صورت گرفته ، آثار هنرى اين دوره به طور منظم كمتر منتشر شده است ؛ مثلا ما همچنان منتظر انتشار كامل نسخه‌هاى شاهنامه بايسنقرى و شاه طهماسپى هستيم ؛ حتى آثار بهزاد ( نقاش سرشناس ايران ) با قطعيت مشخص نشده و تاريخ كاملى از زندگى او تهيه نگرديده است . ولى تاريخ نگارگرى ( مينياتور ) ايران در اين دورهء دو قرن و نيمى كامل شده است ، به طورىكه مىتوان جريان سبك‌شناختى آن و سنجش و ارزيابىاش را در مقياس هنر جهانى ارائه داد . به همين دليل\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nدراين دوره مهمترين بيان هنرى ايران پابه‌پاى معمارى آن شاهد ظهور و افول سبك كهن خود بود « ( * ) » .\r\nبا شروع اين دوره « 1 » مراكز عمده هنر كتاب‌آرائى در بخش غربى يعنى در تبريز و بغداد ، پايتختهاى متناوب سلسله آل جلاير قرار داشت ؛ بعدها در سالهاى آغازين قرن نهم / پانزدهم تا حدودى به شيراز منتقل شد و سپس براى مدتى تا سال 853 / 1449 و بار ديگر از حدود سال 1480 م . تا 912 / 1506 در هرات ثابت ماند . تبريز در فاصله بين سلطنت جهانشاه قراقويونلو و سلطنت اوزون حسن و پسر او يعقوب آق قويونلو - كه به پايتختى آنان برگزيده شد - بار ديگر از مراكز عمده هنر كتاب‌آرائى و معمارى گرديد . تبريز با ظهور قدرت خاندان صفوى براى سومين بار از مراكز برجسته اين هنرها شد تا اينكه پايتخت به قزوين و بعدها به اصفهان منتقل گشت و اصفهان پايتخت شاه عباس كبير شد . شيراز پس از يك دوره كوتاه شكوفايى در زمان حكومت اسكندر ( 17 - 812 / 14 - 1409 ) پسر عمر شيخ ، در هنر نقاشى ايران ديگر نقش هدايت‌كننده نداشت ؛ ولى به مدت يكصد و پنجاه سال كارگاه پربارى براى نقاشى گرديد كه شمار عظيمى از نسخه‌هاى خطى تذهيب شده در آنجا توليد گشت . اين پديده مورد بحث و بررسى قرار نگرفته است : چرا طبقه تاجر و بازرگان اين شهر از هنر اين شهر نسبت به هنر شهرهاى ديگر حمايت به عمل آوردند ؟ به هرحال اين مسأله از نظر تاريخى اهميت دارد ، چون اساسا از همين سبك نقاشى شيراز بود كه سبكهاى نقاشى سلطنتهاى هند مايه گرفت .\r\nبراساس تحقيقات جديدى كه از منابع كهن مكتوب به عمل آمده ، تاريخ نقاشى نگارگرى را در سرتاسر دوره مورد بحث ما به گونه بنيادى و به صورت تحول واحد و يگانهء آن عصر ارزيابى كرده‌اند ؛ چنان‌كه نشان داديم جريان حمايت ، كانون به كانون فرق مىكرد . چيزى كه خارج از اين خط واحد قرار داشت ، « ايالتى » به نظر آمده و در واقع عقب مانده ، غيراصيل و خامدستانه محسوب شده است . باوجوداين سؤالى كه پيش مىآيد اين است كه آيا اين نمودار به اهميت حمايت دربارى بيش از اندازه بها نمىدهد ؟ ولى ترديدى نيست كه شرايط اقتصادى در اين دوره طولانى توليد نسخ خطى تذهيب‌شده ، همراه با كاربست مواد ارزشمند و ضرورى براى هميارى هنرورزان و هنرمندانى نظير خوشنويسان ، مذهّبان ، نگارگران و صحافان ضرورت حمايت را پيش كشيده است .\r\n\r\n\r\n","description":"","footnote":"\r\n( * ) اين فصل در سال 1972 م . نوشته شد . در اين مدت دست‌كم دوبار تحقيقات و انتشارات تازه‌اى صورت گرفت كه آخرى در اوايل سال 1981 م . بود . از آن زمان به بعد مهمترين واقعه در كار نشر اين نوع آثار ، انتشار شاهنامه معروف هوتون به وسيله مارتين ب . ديكسون و استوارت كارى ولش ، انتشارات دانشگاه هاروارد در دو جلد قطع رحلى بود كه داراى 258 نگاره با قطع تصويرى و 23 عكس رنگى و متن مفصلى هم همراه آن بود . در اينجا امكان استفاده از آن فراهم نشد .\r\n( 1 ) - پروفسور گرابر در  CHI  جلد 5 ، ص 649 اشاره مىكند كه تاريخ 1370 م . « تاريخ مناسبى براى هرنوع تحول و دگرگونى در سبك جاافتاده اواخر قرن هشتم / چهاردهم به نظر مىرسد . »\r\n","page_name":" 381 ","page_number":381},
  {"content":"\r\n\r\nاز اينها گذشته هنرمندان فقط در كتابخانه‌هاى سلطنتى به مدلها و شاهكارهاى پيشين دسترسى داشتند . مىتوان اذعان داشت كه اين حمايت هميشه از سوى رهبران سياسى صورت نمىگرفت ، بلكه بالعكس اغلب اعضاى نه چندان قدرتمند خاندانهاى حاكمه بودند كه وقت و پول خود را صرف سفارشهاى هنرى مىكردند . اوضاع در زمان حيات تيمور ، در نظر اول غيرمنتظره مىنمايد . بااينكه مىدانيم تيمور از شهرهاى مفتوحه ايران هنرمندان و صنعتگران زبده را به پايتخت جديد خود سمرقند منتقل كرد نظير خوشنويس سرشناس تبريز معين الدين و نقاش نام‌آور عبد الحى « 1 » ؛ ولى سراغ نداريم در زمان حيات تيمور يك نسخه خطى زيبا در سمرقند توليد شده باشد . خوشنويسان و مذهّبان مىبايست در طراحى و تزيين شمارى از بناهاى باشكوه كه تيمور باشتاب تمام درپى ايجاد آنها بود ، پيوسته و موقت ، به كار مشغول شده باشند ؛ تقريبا همه كاتبان معروف اين روزگار نيز در طراحى كتيبه‌هاى بناهاى عمومى دست داشتند و شواهد و اسنادى درباره نقاشيهاى ديوارى كوشكهاى باغها و گلدوزى پيكره‌اى چادرها - كه هنوز اقامتگاه مطلوب و محبوب تيمور بود - در دست است . از اين رو سبك نقاشى نگارگرى تيمورى نه در سمرقند و نه حتى در يكى از پايگاههاى حكومتى تيموريان ، بلكه در پايتختهاى متزلزل آخرين حاكم جلايرى - سلطان احمد - توسعه يافت . اين سبك پس از مرگ تيمور به وسيله جانشينان او اقتباس شد ، ولى اين اخذ و اقتباس با ترميمها و اصلاحاتى بويژه با فعاليت و توان مضاعف همراه بود .\r\nدر عين حال كه تحول از نقاشى مغولى به نقاشى تيمورى از نظر فنى به آرامى و بدون تحول اساسى در ساختار تجسمى صورت گرفت ، ولى در اين ميان توجيه روانشناختى نيز شايان توجه بود . پروفسور گرابر اشاره مىكند « 2 » كه نماد و رمز اين مسأله در اين واقعيت نهفته است كه در قلمرو مكتب ايلخانى شعر رمانتيك و تغزلى جايى نداشت و شاهنامه به گونه آيينه سرنوشت سلسله‌ها و درگيرى تراژيك با سرنوشت به حساب مىآمد . اين مكتب با تذهيب و تصوير تاريخ و كتابهاى تعليمى سروكار داشت .\r\nدراين تحول خمسه نظامى جزو برنامه‌هاى هنرى مغولان نبود ؛ ولى اين وضعيت در اواخر قرن هشتم / چهاردهم به طور كلى تغيير يافت . امروزه نسخه‌اى از خمسه به تاريخ 90 - 788 / 8 - 1386 وجود دارد « 3 » كه به خط نستعليق محمود بن محمد بغدادى است يعنى در ايامى كه بغداد پايتخت سلطان احمد جلايرى بود . اين نسخه دربرگيرنده بيست و سه نگاره است . به دنبال اين نسخه ، نسخه\r\n\r\n\r\n","description":"","footnote":"\r\n( 1 ) - قاضى احمد ، ص 63 و شماره 170 .\r\n( 2 ) -  CHI  ، جلد 5 ، صص 653 ، 657 .\r\n( 3 ) - كريستى ، كاتالوگ ، 29 آوريل 1970 م . ، شماره 45 ، صص 31 - 26 ؛ همراه چهار تصوير ، تايتلى ، « خمسه‌اى از قرن چهاردهم » ، صص 11 - 8 ، 2 تصوير .\r\n","page_name":" 382 ","page_number":382},
  {"content":"\r\n\r\nزيبايى از خسرو و شيرين پديد آمد كه بىتاريخ است ولى قابل انتساب به پايان دوره جلايرى بين سال 1405 م . و 1410 م . است و به وسيله على بن حسن سلطانى در تبريز ( پايتخت مملكت جلايرى ) كار شده و امروزه در نگارخانه فرير است « 1 » . سنت جديد نگارگرى بىدرنگ در كتابخانه اسكندر در شيراز پيگيرى شد و در سالهاى 14 - 813 / 11 - 1410 در آنجا تصويرهايى از خمسه در ميان نگاره‌هاى دو گلچين معروف قرار گرفت كه براى اين شاهزاده تيمورى حامى هنرها تهيه شده بود . بنابراين مىتوان اشاره كرد كه تغيير موضوع در اين زمان نشانى از تغيير جهت در روح فرهنگى دربار آل جلاير بود . آل جلاير از نژاد مغول بودند و لذا ادعاهاى جانشينى مستقيم سنت ايلخانى را داشتند ؛ امّا آنان در يك محيط كاملا ايرانى زندگى مىكردند و در جايگاه خود در پيشبرد هنر و پشتيبانى از نويسندگان و هنرمندان سهيم بودند . سلطان شيخ اويس ( 76 - 757 / 74 - 1356 ) از مشوّقان برجسته در بناسازى به شمار مىرفت و دوست محمد صحبت از حمايت او از شمس الدين نقاش معروف كرده است « 2 » . در زمان سلطان احمد جلاير دوره‌اى شروع شد كه منابع ادبى مستقيما در پيوند با نسخ خطى مصور و مذهّب باقيمانده ازاين دوره قرار گرفت .\r\nاحمد در سال 784 / 1382 حكومت عراق و آذربايجان را در اختيار خود گرفت و تا زمانىكه بر بغداد و تبريز تسلط داشت ، اين‌دو شهر به ترتيب پايتختهاى او محسوب مىشد . در سال 1383 م . در تبريز سكه به نام او ضرب شد ، ولى توقتميش امير آلتين اردو در سال 787 / 1385 بر شهر استيلا يافت و در سال 788 / 1386 هم تبريز در اختيار تيمور قرار گرفت و ميرانشاه حاكم آنجا شد . تبريز تا زمان مرگ تيمور در سال 807 / 1405 در دست تيموريان بود و در اين تاريخ به مدت يك سال به دست شروانشاه افتاد . اهالى شهر در سال 1406 م . از سلطان احمد استقبال كردند ، امّا وى فقط تا سال 813 / 1410 در آنجا دوام آورد و قرايوسف قراقويونلو او را شكست داد و به قتل آورد . بغداد تا سال 795 / 1393 در دست سلطان احمد بود و در اين سال تيمور آن را تسخير و غارت كرد و سلطان احمد به سوريه و بعد به مصر پناه برد ؛ ولى باز برگشت و تا سال 803 / 1401 شهر را در اختيار گرفت ، امّا در اين تاريخ باز شهر به دست تيمور افتاد و سلطان احمد به نزد سلطان بايزيد عثمانى پناه برد . نسخ خطى باقيمانده از سالهاى 1386 تا 1388 م . ، 1392 م . ، 1396 م . و 1399 م . - كه براى سلطان احمد كار شده - همه در زمانى بود كه بغداد در اختيار او قرار داشت .\r\nاستاد برجسته دربار سلطان احمد ، عبدالحى شاگر شمس الدين بود تا اينكه در سال 795 / 1393\r\n\r\n\r\n","description":"","footnote":"\r\n( 1 ) - آقا اوغلو در مجله  AI  ، جلد 4 ، ( 1937 م . ) ، صص 81 - 478 كه تصوير پنج نگاره معاصر با متن را ارائه مىدهد . و نيز نگاه كنيد به : سچوكين ، نسخ دوره تيمورى ، ص 58 ؛ گرى ، نقاشى ايران ( 1961 م . ) ، صص 5 - 53 .\r\n( 2 ) - بينيون ،  , ed al , Persian Miniature Painting  ص 184 .\r\n","page_name":" 383 ","page_number":383},
  {"content":"\r\n\r\nتوسط تيمور به سمرقند گسيل شد . جنيد ، شاگر عبدالحى در بغداد باقى ماند و امضاى او در يكى از نگاره‌هاى خمسه معروف خواجوى كرمانى به تاريخ 1396 م . - محفوظ در كتابخانه بريتانيا كه براى كتابخانه سلطان احمد كار شده بود - موجود است « 1 » . در نه تصوير از اين نسخه خطى « 2 » به دليل اصالت تركيب‌بنديها و درخشانى رنگاميزى اجراى آنها ، چيره‌دستى و استادى چشمگيرى به كار رفته است . سچوكين  ( Stchoukine )  معتقد است كه همه آنها محصول قلم يك نفر است ولى دونگاره از آنها را نقاش ديگرى كار كرده است . دو نسخه خطى ديگر كه در صفحات پايانى آنها به دربار سلطان احمد تقديم شده ، يكى عجائب المخلوقات است به تاريخ 1388 م . كه اكنون در كتابخانه ملى پاريس نگهدارى مىشود ( ضميمه نسخ خطى فارسى ، شماره 332 ) « 3 » و ديگرى خمسه نظامى است كه پيشتر بدان اشاره رفت و تاريخ 8 - 1386 م . بغداد را دارد . بيست و سه نگاره خمسه نظامى ساده‌تر از نگاره‌هاى خمسه خواجو اجرا شده ، ولى داراى پيكره‌هايى شبيه و تا حدودى نحيف از مردان و اسبان است ؛ در اجراى گياهان و زمينه صخره‌اى نيز شباهتهايى وجود دارد ؛ و اين شباهتها گاهى هم به حواشى صفحات نگاره‌ها كشيده شده است . در هردو نسخه رنگاميزى غنى و كاربست طلا براى آسمان در تقابل با آبى مشكى به كار رفته ولى در مورد برخى از جامه‌ها و پارچه‌ها از رنگ فيروزه‌اى استفاده شده است . دست‌كم طراحى يكى از قاليها در هردو يكى است و اينها قديمترين طرحهايى است كه به دست ما رسيده است ؛ و بهترين نگاره‌ها نشاندهندهء نوعى حركت است و اين مسأله بخصوص در نگاره « كرنش شيرين در مقابل خسرو » كاملا عيان است . ليكن با اين‌كه همه عناصر سبك جديد در اينجا جمع شده ، ولى هنوز سبك نگاره‌هاى فضايى و رمانتيك خمسه خواجو در آنها توسعه نيافته است . عجائب المخلوقات با نگاره‌هاى متعدد اين روح تازه را كمتر منتقل كرده ، ولى از اثرى چون عجائب المخلوقات انتظار بيش ازاين نمىرفت . چون داراى موضوعى سنتى و بخصوص نجومى است . با اين همه چندتا از موضوعات پيكره‌اى آن قابل مقايسه با نگاره‌هاى خمسه نظامى است و طبق اشاره سچوكين ، نيازى نيست كه اين نگاره‌ها را به دوره بعد نسبت دهيم . نسخه خطى ديگر در همان كتابخانه - كه داراى تاريخ 1392 م . است و آشكارا براى شاه ولد فرزند سلطان احمد اجرا شده - نسخه كليله و دمنه « 4 » ( نسخ\r\n\r\n\r\n","description":"","footnote":"\r\n( 1 ) - گرى ،\r\n Persian Painting From miniatures of the XIII - XVI Centuries \r\n، تصوير 4 .\r\n( 2 ) - سچوكين ،  Manuscrist Timurides  ، صص 5 - 33 ، تصاوير  IV - VIII  ؛ مارتين ،  Miniature Painting  ، جلد 2 ، تصاوير 50 - 45 ؛ بارت ، تصاوير 8 ، 9 ؛ گرى  Persian Painting  ( 1961 م . ) ، صص 7 - 46 .\r\n( 3 ) - هانرى ماسه ،  Le Livre des Merveilles du Monde  ( پاريس ، 1944 م . ) ؛ سچوكين ،  Manuscrits Timurides  ، صص 3 - 32 ؛  Arts of Islam  ، شماره 542 .\r\n( 4 ) - سچوكين ،  Manuscrits Timurides  ، ص 33 ، تصاوير  III , II  ؛ س . واتسر ، « نسخه خطى كتابخانه توپ‌قاپىسراى از\r\n","page_name":" 384 ","page_number":384},
  {"content":"\r\n\r\nفارسى ، شماره 913 ) با قطع كوچك است ولى با هفتاد و دو نگاره معاصر با متن مصور شده و لذا تأثير مكتب نقاشى آل جلاير - موجود در بغداد - حاكم برآن است . بعضى از اين نگاره‌ها نسبت به نگاره‌هاى نسخه شماره 332 ( ضميمه نسخ خطى فارسى ) بخصوص در اهميتى كه به منظره‌پردازى داده ، مترقىتر و پيشروتر است . يك نسخه خطى ديگر به تاريخ 1399 م . نيز وجود دارد كه به احتمال منسوب به همان مكتب است . عنوان اين نسخه خطى كتاب البلهان ( بادليان ، نسخ خطى شرقى شماره 133 ) « 1 » و شرحى از هفت اقليم كيهانشناسى بطلميوس است و با هفتاد و هشت نگاره تزيين شده است كه حدود يازده نگاره درباره فصول است . د . س . رايس  ( D . S . RiCe )  معتقد است كه اين نگاره‌ها از روى يك نمونه نخستين ايتاليايى كار شده كه به احتمال در پايتخت جهانى آل جلاير - بغداد - موجود بوده است ؛ چون اين نسخه در بغداد اجرا شده است . معمارى نمودارگونه تخت اين نگاره‌ها ابتدايى است ولى با سايه روشن سطوح ، كاشيكارى آن زنده‌نما و با روح شده است و صحنه‌هاى قراردادى را كه در اوايل دوره تيمورى رواج داشته تا حدودى مجسم كرده است . قواعد درختان و گياهان همانهايى است كه در مكتب آل جلاير معمول بود و در نقشهاى آب و ابر تأثير چين روشن است و بخصوص در سر اژدهاگون مار تجلى يافته است . نگاره‌هاى اين دو نسخه شبه علمى سالهاى 1388 م . و 1399 م . از كيفيت استثنايى خمسه خواجو فراتر رفته است :\r\nاين نگاره‌ها در واقع پلى بين مكتب جلايرى تبريز و بغداد و مكتب مظفرى شيراز است .\r\nپيشرو كتاب البلهان فرهنگ علمى مونس الاحرار به تاريخ 1341 م . از شهر شيراز بود « 2 » كه در دوره سلطنت آل اينجو تهيه شده است ( نگاره‌هاى آن در جاهاى مختلف پراكنده شده است ) . در مورد عناصر منظره‌پردازى نسخه‌هاى دوره جلايرى بايد آنها را با شاهنامه سال 1370 م . دوره مظفرى موجود در استانبول مقايسه كرد « 3 » . در اينجا مىتوان بوته‌هاى گياهى ريز و ظريفى را مشاهده كرد و بالاتر از همه ارتباط پيكره‌ها را با اندازه صفحه دريافت كه در نسخه‌هاى تبريز و يا شيراز\r\n\r\n\r\n","description":"","footnote":"\r\nكليله و دمنه فارسى ( به تاريخ 1413 م . ) » ، در  Paintings From Islamic Lands  ، چاپ ر . پيندر - ويلسون ( آكسفورد ، 1969 م . ) ، صص 6 - 73 ؛  Arts of Islam  ، شماره 543 .\r\n( 1 ) - د . س . رايس\r\n « Season and Labors of the Months in Islamic Art » \r\n، در مجله  AO  ، جلد 1 ( 1954 م . ) صص 39 - 1 ؛ ز . يانك ، « نگاره‌هايى از نجوم اسلامى در انستيتوى شرق‌شناسى سرايه وو » ، 1958 م . ، در\r\n Perlozza Orijentalnu Titologiju i Istoriju Jugoslovanskiu Naroda Pol . Tukskom Vladavinom \r\n؛ ا . بائر ، در مجله  BSOAS  ، جلد 31 ( 1961 م . ) ، صص 7 - 526 .\r\n( 2 ) - قزوينى ، « شرحى از مونس الاحرار » ؛ گرى ، نقاشى ايران ( 1961 م . ) ، صص 2 - 60 ؛ گروبه ، نگارگرى در اسلام ، تصاوير 30 ، 31 .\r\n( 3 ) - گرى ، نقاشى ايران ( 1961 م . 9 ، صص 4 - 63 ؛ رابينسون ،  Drawings of the Masters  ، تصوير شماره 1 ؛ آقا اوغلو ، « يادداشتهاى اوليه » ، صص 2 - 191 ، تصاوير 7 - 5 .\r\n","page_name":" 385 ","page_number":385},
  {"content":"\r\n\r\nنيمه اول اين قرن كمتر يافت مىشود . شمارى از تصويرهاى مستقل شاهنامه در يكى از مرقع‌هاى كتابخانه توپ‌قاپى ( خزينه ، 2153 ) وجود دارد كه « 1 » آشكارا در خارج از قلمرو سبك تبريز در دوره ايلخانان توسعه يافته و اندازه بزرگ صفحه را كه در كتابت خانه رشيديه رشيد الدين فضل الله به كار مىرفته ، نگهداشته است ؛ ولى به گونه‌اى پيشرفت و تحول يافته كه نمىتوان آنها را از محصولات پيش از سال 1470 م . به حساب آورد ؛ اين نگاره‌ها ويژگى حماسى زمان ابو سعيد را حفظ كرده و فقط - آن هم در ارتباط با منظره‌پردازى - كاهش اندازه پيكرها را ترميم و اصلاح كرده است . اگر اين تاريخ صحيح باشد ، پس راه‌حل رابطه بين پيكره‌ها و صفحه به طور مستقل در حدود همان سال به شيراز و تبريز هم رسيده است . منظره‌پردازى نسخ تبريز در نتيجه همبستگى نزديك با نقاشى چينى و نيز حسن حمايت بيشتر ، توسعه و تحول زيادى پيدا كرد . در حالىكه نگاره‌هاى متأخر جلايرى بيشتر مرهون سنت نگارگرى شيراز است تا تبريز . در ضمن صرفه‌جويى در اصطلاحات تجسمى پيكره‌ها و منظره‌پردازى شيراز به دوره آغازين تيمورى به ارث رسيد ، ولى مهارت زياد در طراحى آن را پالود و بهره‌گيرى آزادانه و فارغبال از طلا ، نقره و فيروزه - كه حال در حيطه قدرت حكام امپراتورى قرار داشت - آن را غنىتر ساخت .\r\nبنابراين در دهه 1390 م . در شيراز سبكى جديد ظاهر شد كه طبيعتا فراتر از قلمرو آل مظفر رفت و آن هم زمانى بود كه با دستاوردهاى هنرى استادان قلمرو آل جلاير در تبريز و بغداد ارتباط برقرار كرد . در دو جلد از اشعار حماسى به تاريخ 1397 م . - محفوظ در كتابخانه بريتانيا « 2 » و كتابخانه چستربيتى  ( Chester Beatty )  در دوبلين « 3 » - طرحهاى دقيق و بااحساسى از مكتب شيراز از عهد آل مظفر وجود دارد كه با نوعى حس‌آورى و حس رنگ‌پردازى زيباى مكتب آل جلاير سرشته شده است . شاهزاده خاندان حاكمه شيراز در اين ايام ، اسكندر پسر عمر شيخ بود . او در ايامى كه نوجوان بود ، از سال 1394 م . تا 1399 به حكومت فارس رسيد و بار ديگر از سال 812 / 1409 تا 817 / 1414 حكومت اين ايالت را به دست آورد . اين دو جلد اشعار حماسى به احتمال براى ارضاى احساسات پسر استثنايى سيزده ساله كار شده ؛ چون طراحيهاى آنها آكنده از احساسات شديد رمانتيك و فضاى دراماتيك صريح و روشن است . همه آنها تركيب‌بندى هنرى ساده‌اى دارد كه از ويژگيهاى مكتب شيراز است . اين عناصر هنرى با ويژگيهاى بسيار پيچيده در\r\n\r\n\r\n","description":"","footnote":"\r\n( 1 ) - گرى ، نقاشى ايران ( 1961 م . ) ، صص 3 - 41 ؛ و نيز نگاه كنيد به ن . آتاسوى ، « چهار مرقع استانبول » .\r\n( 2 ) - سچوكين ، نسخ خطى تيمورى ، تصاوير  XI - XV  ؛ بارت ، تصوير 10 ؛ گرى ، نقاشى ايران ( 1961 م . ) ، ص 66 ؛ مرديث - اونز ، نسخ خطى مذهّب فارسى در موزه بريتانيا ( لندن ، 1965 م . ) تصوير  II  .\r\n( 3 ) - بينيون ، نقاشى نگارگرى ايران ، تصاوير  XXXI  . رابينسون ، نقاشى نگارگرى ايران ، تصوير 7 .\r\n","page_name":" 386 ","page_number":386},
  {"content":"\r\n\r\nنگاره‌هايى در گلچينهاى معروف - كه در سال 14 - 813 / 11 - 1410 براى دفترخانه اسكندر تهيه شده - ادامه يافته است . در اين آثار گستره و دامنه تزيين براى نخستين بار به دو مفهوم افزايش يافته است : يكى كاربرد تركيب‌بندى دو صفحه‌اى كه كل عرض كتاب را شامل مىشد و ديگرى رواج تزيين حاشيه‌اى « 1 » . اين اجرا كه متمايز از توسعه نگاره به سمت حاشيه بود ، براى نخستين بار در ديوان سلطان احمد جلاير ( پديد آمده در نخستين سالهاى قرن نهم / پانزدهم ) به كار رفت . شش صفحه پسين اين نسخه خطى كه حال در نگارخانه فرير واشنگتن محفوظ شده است « 2 » با پيكره‌هايى در منظره و با مركب همراه با پاشه‌هاى آبى و طلايى و با سبك و واسطه تقريبا چينى تزيين شده است .\r\nيك چنين رنگ‌پردازى در تزيينات حاشيه‌اى همان صفحات در گلچين كوچكتر اسكندر در سال 1410 م . ديده مىشود . در گلچينهاى بزرگتر ، كل صفحات تزيينى يك چنين ويژگى دارد و اوج واقعى تذهيب است « 3 » . چند نگاره حاشيه‌پردازانه ديگر نيز وجود دارد كه اسكندرنامه نظامى با شكل و قطع كوچكتر - موجود در كتابخانه بريتانيا « 4 » از آن جمله است و اين آثار با سبك شيراز اجرا شده و به تاريخ بعد از سال 1410 م . تعلق دارد . در اينجا نوآورى ظريفى وجود دارد ؛ چون هنرمند فضاى متن شعر را در چارچوب حواشى به كار برده و گويى به صورت پرده‌اى است كه در پشت آن بخشى از اكسيون ، حاشيه را آشكار ساخته است يعنى معيار و ملاك صحنه نبرد شكست خورده كه نشاندهنده سپاه مغلوب است و دو سر شتر و شتربان ، يك كاروان ، سر مرد خوابيده‌اى بين دو شمع ، يك چنگ و تنبور كه نشاندهندهء اركستر است در آن به چشم مىخورد . در اينجا طرحهاى واقعا كوچك به اندازه دو اينچ ديده مىشود .\r\nاين دوره ، دوره تجربه بود ؛ از اين رو جاى تعجب نيست كه نسخه‌هاى ديگرى به تاريخ 1398 م . از بهبهان فارس كشف شود و در آن گلچينى از اشعار هفت تن از شاعران همراه با يازده منظره‌پردازى ناب جمع گردد كه فقط يكى از آنها داراى موضوع پيكره‌اى باشد ( تورك و اسلام موزه‌سى ، استانبول ، 1950 .  T  ) « 5 » . در اين نگاره‌ها شكلهاى درختان و گياهان نظير آنهايى كه در منظره‌هاى نسخ خطى ديگر دوره آغازين تيمورى آمده ، طورى گزينش شده و ترتيب يافته كه گويى نمونه‌هاى خاصى است كه هر كدام به صورت كاملترين عناصر و پديده‌هاى وجود تجلّى يافته\r\n\r\n\r\n","description":"","footnote":"\r\n( 1 ) - گرى ، نقاشى ايران ، ( 1961 م . ) ، صص 71 ، 73 .\r\n( 2 ) - مارتين ، نگاره‌هايى از دوره تيمور ؛ گرى ، نقاشى ايران ( 1961 م . ) . ص 49 .\r\n( 3 ) - گرى ، « چند طراحى چينىوار » ، تصوير شماره 6 .\r\n( 4 ) - رابينسون ، « قديمترين نسخه مصور نظامى » ، در  Oriental Art  ، پاييز 1957 م . ، صص 105 - 96 .\r\n( 5 ) - آقا اوغلو ، « نگاره‌هاى منظره‌اى گلچينى از سال 1398 م . » در مجله  AI  ، جلد 3 ، شماره 1 ( 1937 م . ) ، صص 98 - 77 ؛ چيغ ، كاتالوگ ، ص 72 ، شماره 12 ، تصويرهاى  VI , V  ؛ نقاشى ايران ( 1961 م . ) ، ص 68 .\r\n","page_name":" 387 ","page_number":387},
  {"content":"\r\n\r\nو در درون نقشهايى در مقابل پسزمينه‌اى از تپه‌هاى نقشپرداخته با رنگهاى سحرآميز ، شكل گرفته است . تاريخ اين نگاره‌ها براى سچوكين سؤال برانگيز بوده است چون آنها را با نگاره‌هاى خمسه نظامى - موجود در كتابخانه توپ‌قاپى ( خزينه ، 1510 ) به تاريخ 906 / 1501 - مقايسه كرده و شبيه هم دانسته است . ولى با نگاره‌هايى كه به نظر او در سال 1570 م . بدانها افزوده شده است « 1 » . با اين همه به نظر مىرسد كه تاريخ صفحه آخر اين نسخه نه فقط تغيير يافته ، بلكه نگاره‌ها هم از نظر رنگ‌آميزى متعلق به يك دورهء پيشرفته است و تاريخ اصلى آنها مىبايد در حدود سال 1400 م .\r\nباشد « 2 » .\r\nزيبايى كامل سبك آغازين دوره تيمورى در نگارگرى ، نخستين بار در دو گلچين قابل رؤيت است كه در سال 813 / 11 - 1410 براى اسكندر سلطان اجرا شده است . ويژگيها و مشخصه‌هاى اين نگاره‌ها عبارت‌اند از : آزادى زياد در حركت ، حركت پيكره‌ها در فضا ، تجربه در انتقال شكل و قالب معمارى ؛ « تالار مدور هفت پيكر » كه هر كدام در حالتى متفاوت قرار دارد « 3 » ؛ منظره فضايى كعبه همراه با چادرهاى باروح حاجيان در بيابان بيرون ديوارهاى مكه ؛ راهنمايى اسكندر با شمعى به سوى غار اعتكاف از يك راه پرسنگلاخ و زير آسمان كبود شبانه ؛ حجارى روى سنگ با تصويرى از فرهاد كه شيرين را با اسبش در بيستون حمل مىكند « 4 » . در صحنه مهتابگونى ديگر از افسانه اسكندر ، او را نشان مىدهد كه پنهانى در حال نگريستن به درياچه حوريان دريايى است و اين صحنه در دو تعبير شكل يافته كه يكى از آن‌ها در اين دو گلچين آمده است . بايد گفت كه اين سبك در اينجا به اوج خود رسيده است . مفهوم تخيلى و بيان تغزلى در اينجا يك رسانه كامل ( كامل از نظر اندازه ، احساس و رنگ‌پردازى ) پيدا كرده است . اين تصاوير نقطهء عطفى در تاريخ مكتب نگارگرى ايران است : اين مكتب دوران صباوت را با سرعت طى كرده و به دوران بهار زندگانى مكتب تيمورى گام نهاده است . اسكندر در سال 817 / 1414 به مرگ زودرس از بين رفت و هدايت اين مكتب پس از يك دوره كوتاه - كه در خلال آن پسرعمويش ابراهيم بن شاهرخ سنت نقاشى شيراز را به پايتخت خود اصفهان منتقل كرد - در سال 823 / 1420 به دست برادرش بايسنقر در هرات - تختگاه پدرش - افتاد .\r\n\r\n\r\n","description":"","footnote":"\r\n( 1 ) - نشريه  Syria  ، جلد  XLII  ( 1965 م . ) صص 40 - 137 ؛ و نيز نگاه كنيد به اثر او با عنوان\r\n La Peinture Turque d apres les munuscrits Ilustres \r\n( پاريس ، 1966 م . ) ، ص 64 ، شماره 27 .\r\n( 2 ) - نگاه كنيد به پوگا چنكوا ورمپل ،  istoriya iskusstv Uzbekistana  ، ص 290 ، تصويرهاى 280 ، 285 ، نقشپردازى برگ گياهان در 1950 .  T  . پيشتر در شاهنامه شيراز به تاريخ 1370 م . ( خزينه ، 1511 ،  V  105 .  Fol  ) آمده است .\r\n( 3 ) - گرى ، نقاشى ايران ، ( 1961 م . ) ، ص 75 .\r\n( 4 ) - سچوكين ،  Manuscrits Timurides  ، تصاوير  XVII  .\r\n","page_name":" 388 ","page_number":388},
  {"content":"\r\n\r\nژان اوبن  ( Jean Aubin )  در مقاله خود راجع به اسكندر با عنوان  « Le mecenat timouride »  شرحى مفصل درباره او مىنگارد و درباره فعاليت عمارت‌سازى وى در اصفهان و شيراز سخن فراوان دارد . اسكندر در شيراز و اصفهان كاخهاى رفيعى برپا كرد و آنها را بسيار محكم ساخت چون حكومت ظالمانه‌اش مردم را از وى متنفر ساخته بود . گذشتهء او همچون اكثر شاهزادگان تيمورى ، يك گذشته تركانه بود و مادرش از شاهزاده خانمهاى چغتاى به شمار مىآمد و به همين دليل به زبان تركى شعر مىسرود . با وجوداين ذوق و شوق او با فرهنگ ايرانى آميخته بود و اين كششهاى عاطفى در دو گلچين منعكس شده است ليكن اين دو گلچين دربردارندهء محاسبات نجومى است و يكى از آنها هم داراى يك رساله فقهى شيعى است . اوبن معتقد است كه علاقه وى به عرفان يك علاقه تصنعى و مصلحتى بوده ولى اين مسأله از احساس ذاتى او درباره برخى از هنرمندانى كه در نزد او كار مىكردند ، چيزى كم نمىكرد . نسخه خطى گلبنكيان دربردارنده يك تركيب‌بندى دو صفحه‌اى است كه مسيحيان نجران را در موقع شناسايى پيامبر نشان مىدهد . هر دو صفحه با ابرهاى طلايى ، روشن و تيره در سمت راست درخشندگى خاصى دارد ؛ و يازده پيكره در برگ سمت چپ درون شعله‌هايى به هم پيچيده‌اند « 1 » . به احتمال اين نگاره در خصوص اين موضوع ، سند بىنظيرى است : سبك آن نيز غيرمتعارف است ؛ اين نگاره محتملا يكى از هفت نگارهء اين نسخه است كه تأثير غرب را نشان مىدهد يعنى احتمالا تأثير بيزانس را كه از طريق تبريز منتقل شده است . معروف بغدادى رئيس كتابخانه اسكندر در شيراز بود و اين فرد البته يگانه هنرمند برجسته‌اى نبوده كه پس از سقوط قدرت سلطان احمد جلايرى ، جذب دربار اسكندر شده بود .\r\nمعروف همان هنرمندى است كه بعدها به هرات رفت تا در خدمت شاهرخ باشد ، ولى در سال 830 / 1427 در قضيه قتل حامى خود با فرقه حروفيه همدست و يكى از پيروان اين نهضت گرديد « 2 » . گفته شده كه اسكندر هم تحت تأثير و القائات اين فرقه قرار داشت و لذا چنين مىنمايد كه تحت توجهات تشيع درآمده است . يكى از اصول اعتقادى حروفيان ، اعتقاد به ارزش عرفانى و يا الهى بعضى و يا همه حروف الفباى عربى ( مؤلف دچار اشتباه شده ، چون حروفيان بيشتر دلبسته حروف فارسى بودند نه عربى - م . ) بود يعنى آموزه‌اى كه به احتمال قوى ذوق و شوق يك نفر هنرشناس و يا خوشنويس را مىتوانست به خود جذب كند . امّا اين نكته گفتنى است كه سند تاريخى در مورد اين اشاره وجود ندارد ولذا تخمين و حدسى بيش نيست .\r\n\r\n\r\n","description":"","footnote":"\r\n( 1 ) - هنر ايران : فهرست مجموعه گلبنكيان ، تصوير 15 . پروفسور پ . ساسك  ( Soucek )  موضوع اين نگاره را به حق دريافته است .\r\n( 2 ) - اوبن ،  « Le Mecenat Timuride »  ، ص 85 .\r\n","page_name":" 389 ","page_number":389},
  {"content":"\r\n\r\nدو گلچينى كه براى اسكندر سلطان فراهم شده ، از نظر تذهيب هم اهميتى قاطع دارد . كتاب گلبنكيان شايد زيباترين سرلوح مكتب آغازين تيمورى را داشته باشد . سرلوح دو صفحه‌اى آن مثل تزيين خشت موزاييك ساختمانهاى اين دوره آرايش يافته است و شايد بتوان شبيه اين دو صفحه را در درب ورودى مدرسه الغ بيك ، عموى اسكندر و در ريگستان سمرقند پيدا كرد كه بين سالهاى 1417 م . و 1420 م . ساخته شد . نقش گلسرخ ميانى آن نظير نقش گلسرخ پنجره گوتيكى ( از حيث آرايش و شكوه تزيين اسليميهاى گياهى آن ) شبيه ويژگى مشابهى است كه در تزيين معمارى اين درب ورودى به كار رفته است « 1 » ؛ در ضمن دايره‌هاى نقشپردازانه كوفى و لوزيهاى آن در چارچوب صفحه در همه قسمتهاى تزيين مدرسه به كار رفته است . مىدانيم كه هنرمندان ديگر اين كتاب يعنى خوشنويسان در طراحى كتيبه‌هاى عظيم ساختمانها هم به كار گرفته شده بودند ؛ و نيز نگارگران كتاب در تزيين كاخها و اردوگاههاى چادرى سمرقند دست داشتند و اين اطلاعات را فرستاده سياسى كاستيل روى گونسالس دو كلاويخو ارائه داده است « 2 » .\r\nپيشتر به موقعيت و شرايط خاص اين دو گلچين تأكيد شد ؛ فقط مىبايد به دو ويژگى ديگر هم اشاره‌اى شود كه آنها را متمايز و مشخص مىسازد : ويژگى اول از ويژگيهاى ديرياز و مداوم نبود و دومى هم در دوره بعد اقتباس و توسعه يافت . هردو گلچين دربردارنده تركيب‌بنديهاى دو صفحه‌اى است و بزرگتر از اندازه معمولى هم نيست ؛ با اينكه از حيث شكل و سازمانبندى متفاوت است .\r\nچنان‌كه پيشتر در يكى از موارد اشاره شد ، هردو نيم صفحه مىتواند براى تقابل و تباين به كار رود .\r\nهرچند در كتاب كوچكتر براى منظره عمومى شهر مكه و كعبه به كار مىرفت ؛ اما اين عمل بر هماهنگى و وحدت كتاب ( از حيث متن و تذهيب ) كه كاملا حاصل شده ، لطمه وارد ساخته است : به همين دليل تعجب‌آور نيست كه تركيب‌بندى دو صفحه‌اى بعدها به طور كلى در سرلوح كتابها به كار نرود ؛ جز يك استثناء آن هم در مورد تصويرهاى نسخه ظفرنامه شرف الدين على يزدى كه در سال 1467 م . استنساخ شد و اكنون در نگارخانه هنرى والترز در شهر بالتيمور است « 3 » . دومين نوآورى دراين دو گلچين رواج تزيين حاشيه‌اى در قالب و شكل قطعات ريز آرايه‌اى و يا پيكره‌اى است .\r\nسنت كهن مكتب شيراز هنوز بر بعضى از نگاره‌هاى اين‌دو گلچين غلبه دارد ؛ گواينكه جلا و پيچيدگى مكتب جلايرى ، صراحت آنها را تغيير داده است « 4 » . ولى قوت اين سنت كهن كافى بود تا\r\n\r\n\r\n","description":"","footnote":"\r\n( 1 ) - هيل و گرابر ، تصوير 64 .\r\n( 2 ) - كلاويخو ، ترجمه لسترنج ، صص 220 ، 228 - 227 ، 230 ، 55 - 237 ، 76 - 268 .\r\n( 3 ) - در مورد اين نگاره‌ها كه منسوب به بهزاد است به صفحات بعدى اين بررسى رجوع كنيد .\r\n( 4 ) - سچوكين ، نسخ خطى تيمورى ، تصوير  XVI  ، گرى ، نقاشى ايران ( 1961 م . ) ، ص 74 ؛ رابينسون ، نقاشى نگارگرى ايران ، تصوير 8 .\r\n","page_name":" 390 ","page_number":390},
  {"content":"\r\n\r\nبار ديگر پس از مرگ اسكندر و جانشينى پسر عم او ابراهيم بن شاهرخ در ايالت فارس - كه بيست سال طول كشيد - مطرح و مسلط گردد . اين غلبه و چيرگى آشكارا در نسخه‌هاى خطى باقيمانده در شيراز و اصفهان اين دوره يعنى گلچين سال 1420 م . موزه برلين « 1 » - كه به عنوان هديه از سوى ابراهيم به برادرش بايسنقر فرستاده شد - و نسخه شاهنامه با چهل و هفت نگاره در كتابخانه بادليان ( ضميمه شماره 176 اوزلى ) كه به خود شاهزاده تقديم شده و به احتمال داراى تاريخ 4 - 1432 م .\r\nيعنى سالهاى پايانى عمر او است ، ديده مىشود « 2 » . اين سنت در دو نسخه شيرازى از سال 839 / 6 - 1435 يعنى خمسه نظامى موزه بريتانيا « 3 » - كه هنوز بقايايى از كيفيت رمانتيك سنت جلايرى را در خود دارد - و ظفرنامه شرف الدين على يزدى كه نگاره‌هاى آن امروزه در جاهاى مختلف پراكنده شده است « 4 » ادامه يافت . در تركيب‌بنديهاى هردو نسخه بداعت و نوآورى ديده مىشود و اين نوآورى دست‌كم با نوآورى نسخه ابراهيم پهلو مىزند و خوشنويسى و تصويرسازى آن هم به همان زيبايى نسخه‌هاى هرات اين دوره است . خود ابراهيم كتيبه‌هايى براى بناهاى شيراز و اصفهان طراحى كرده است ( البته چندان توسعه نيافته است ) و شمارى از دانشمندان و صاحبان قريحه را در دربارش گرد آورد . چنين مىنمايد كه فروپاشى سياسى تيموريان - كه اندكى پس از اين تاريخ رخ داده - شيراز را به صورت يك مركز ايالتى درآورده است ؛ گواينكه تا اواخر سال 1444 م . نسخه خطى شاهنامه نشان از بزرگى طرح و دقت طراحى بخصوص در سرلوح دو صفحه‌اى از يك صحنه جشن دارد « 5 » كه مطبوع و سرخوشىآور است .\r\nسنت زيبا و بسيار بغرنجى كه از مدتها پيش در هرات برقرار شده بود - هراتى كه بايسنقر برادر جوانتر ابراهيم پشتيبان برجسته هنر نسل خود در اين شهر بود - فراتر از سال 1425 م . نمىرفت .\r\nدر واقع در قلمرو خوشنويسى ، اهميت هرات از سال 1420 م . به بعد شروع شد و در زمانى بود كه بايسنقر براى گوشمالى حاكم تبريز در رأس لشكرى بدانجا رفت و مولانا جعفر تبريزى استاد خط\r\n\r\n\r\n","description":"","footnote":"\r\n( 1 ) - كونل ، « نسخ خطى بايسنقر » در نشريه  Jahrbuch des Preussischen Kunstsammlungen  ، جلد  LII  ( برلين ، 1931 م . ) ، صص 52 - 132 ؛ ف . اندرلين\r\n Die Miniature der Berliner Baisonqur - Handschrift \r\n( لايپزيك ، 1969 م . ) .\r\n( 2 ) - بينيون ، نقاشى نگارگرى ايران ، سرلوح و تصاوير  XXXVIII - XL  ؛ سچوكين ، نسخ خطى تيمورى ، تصاوير  XXI - XXVI  ؛ گرى ، نقاشى ايران ، ( 1961 م . ) . صص 100 - 98 .\r\n( 3 ) - گرى ، « نسخه تازه كشف شده‌اى از خمسه نظامى با نقاشى مكتب تيمورى » در  East and West  ، شماره 4 - 3 /  XIV  ( 1963 م . ) ، صص 3 - 220 .\r\n( 4 ) - گرى ، نقاشى ايران ( 1961 م . ، ص 97 ؛ گروبه نگارگرى اسلامى ، تصويرهاى 3 - 32 ؛ سچوكين معتقد است كه اين صفحات به يك مكتب يزدى تعلق دارد . لاشه اين نسخه در سال 1976 م . در ساتبى به فروش رفت .\r\n( 5 ) - گرى ، نقاشى ايران ، ( 1961 م . ) ، صص 3 - 102 .\r\n","page_name":" 391 ","page_number":391},
  {"content":"\r\n\r\nنستعليق ، سيد احمد نقاش ، خواجه على مصور و قوام الدين صحاف را همراه خود به هرات آورد « 1 » .\r\nجعفر در سال 1421 م . از سبك بايسنقرى بهره گرفت ، ولى كهنترين نسخه‌هاى خطى با نگاره‌هايى كه براى او تهيه شده بود شامل دو جلد كوچك ظريف به تاريخ 830 / 7 - 1426 بود ؛ و اين‌دو جلد عبارت بودند از : گلستان سعدى - كه خود جعفر آن را تحرير كرد - و يك گلچين - كه به وسيله محمد بن حسام معروف به شمس الدين سلطانى مثنىبردارى شد - و يك نسخه سوم كه يك سال بعد از روى هماى و همايون خواجوى كرمانى بوسيله همان خوشنويس تهيه گرديد . گلستان - كه امروزه در كتابخانه چستربيتى دوبلين قرار دارد « 2 » - از زيباترين نسخه‌هاى خطى فارسى به شمار مىرود ؛ هشت نگاره ساده و فريبنده آن اجراى تازه و بديع فضاى تصويرها را پوشانده است . در سه تا از آنها كاربست ديوار خميده همراه با درب باز آن تجربه شده و صحنه بسته‌اى براى عمل و كنش به وجود آورده است ؛ در حالىكه نشاندهندهء ارتباط دنياى درون با دنياى بيرون از طريق درب نيمه‌باز است . حالتهاى هر پيكره‌اى كه - كاملا با روح و گويا است - در ارتباط با ديگر پيكره‌ها است . پيكره‌هاى خشك و رسمى مكتب جلايرى در اينجا سرزنده شده است . در اجراى منظره‌ها هم يك چنين پيشرفتى صورت گرفته و خط آسمان هم نه فراتر از لبه تپه‌ها ، قطع شده است . اين عمل تا اندازه‌اى با ترس‌ولرز در خمسه نظامى سال 8 - 1386 م . در مكتب جلايرى كار شده ولى ورود پيكره‌ها به جلو تركيب‌بندى از تأثير زياد آن كاسته است ؛ و حال آن‌كه در اين زمان هنرمندان بايسنقر ياد گرفته‌اند كه چگونه افق را به عقب ببرند . متن اشعار در جلوتر تركيب‌بندى شناور است و بسان پرده‌اى عمل كرده كه افق در دوردست را پوشانده است . رنگ‌پردازى آن سرد است و رابينسن آن را به الماس و مرواريد تشبيه كرده است . در واقع رنگهاى فيروزه‌اى ، آبى و سبز غلبه دارد . اين نگاره‌ها نظير نگاره‌هاى جنيد همه جاى برگ را پوشانده و مثل آنها كتيبه‌هاى تزيينى زيباى بالاى ساختمانها ارائه شده است . در اينجاست كه سبك دربارى هرات زاده شده است .\r\nتعيين اينكه خود بايسنقر تا چه مايه در شكلگيرى مكتب هرات دست داشته ، دشوار است .\r\nهرات در روزگار شاهرخ تختگاه قدرت تيمورى بود و طبيعتا مىتوانست بسيارى از هنرمندان جاه‌طلب را به سوى خود جذب كند . در ضمن بيست سال از مرگ تيمور گذشته بود و در زمان ظهور شاهرخ جانشين تيمور بود كه مكتب هرات نخستين ثمره‌هاى خود را بار داد و اين ثمره‌ها در وجود نسخه‌هاى بايسنقر متمركز گرديد .\r\n\r\n\r\n","description":"","footnote":"\r\n( 1 ) - دوست محمد ، منقول در بينيون ، نقاشى نگارگرى ايران ، ص 185 .\r\n( 2 ) - كتابخانه چستربيتى ، فهرست 1 ، ص 119 ، تصويرهاى 8 - 27 ؛ گرى ، نقاشى ايران ( 1961 م . ) ؛ رابينسون ، نقاشى نگارگرى ايران ، تصوير 10 .\r\n","page_name":" 392 ","page_number":392},
  {"content":"\r\n\r\nشاهرخ با اينكه در قلمرو حمايت از هنرها تحت‌الشعاع پسر خود بايسنقر قرار داشت ، ولى يكى از پشتيبانان مهم و برجسته هنر كتابت و كتاب‌آرايى بود . در عين‌حال كه بايسنقر مشغول استنساخ نسخه جديدى از شاهنامه بود ، پدر او نيز به تكميل اثر سترگ وزير و مورخ ايلخانان - رشيد الدين - پرداخت . او سعى كرد با جمع‌آورى نسخه‌هاى متعدد به متن اصلى اين تاريخ دست يابد و به حافظ ابرو بسپارد تا مطالب آن را تا ايام خود شاهرخ در مجمع التواريخ خويش تكميل سازد . از سوى ديگر تلاش كرد تا تصاويرى اصيل براى جامع التواريخ تهيه كند و سنت تاريخ مصور را ادامه دهد .\r\nاتينگهاوزن « 1 »  ( Ettinghausen )  به تداوم اين سبك ايلخانى در زمان تيموريان عنوان « سبك تاريخى » قايل شده است . نمونه‌هايى ازاين سبك را مىتوان در نسخه‌هاى خطى شماره‌هاى 1653 و 1654 خزينه در كتابخانه توپ‌قاپى سراى پيدا كرد ؛ و نيز جامع التواريخ معروف كتابخانه ملى پاريس كه اصل آن را بلوشه  ( Bloche )  چاپ كرده و معاصر با خود نويسنده قلمداد شده است ؛ و نيز نگاره‌هاى نسخه مجمع التواريخ حدود سال 1423 م . كه در اكثر نواحى پراكنده شده است . ولى بزرگترين اثر باقيمانده از ايام حمايت شاهرخ از كتاب‌آرايى معراجنامه يا سفر ماورايى حضرت محمد ( ص ) است كه ملك بخشى آن را در سال 1436 م . به خط ايغورى استنساخ كرد « 2 » . اين اثر عرفانى با طلا و رنگ آبى كار شده و در كاربرد آنها امساكى صورت نگرفته است . اين نگاره‌ها به غير از اهميت شمايل نگاشتى ، نشاندهندهء تداوم سبك گلچين سال 1410 م . اسكندر ( متعلق به گلبنكيان ) در هرات است و اين پيوستگى بخصوص در پيكره‌هاى بزرگ خشك و رسمى و نيز در معمارى و منظره ساده آنها مشهود است . در اين نگاره‌ها تا آنجا كه موضوعات اجازه مىداده‌اند ، رشته رنگ‌آميزيها ، جذاب و بامهارت تمام كار شده است . اين نگاره‌ها از نظر مفهومى كه نشاندهندهء قلمرو بهشت و دوزخ است به قدرى جهانى و عمومى بوده كه در تصويرسازى اثر دانته نيز به كار رفته است « 3 » . در اينجا عنوان « بخشى » كه در مورد كاتب آن به كار رفته ، دربردارنده عنوان مردى است كه مىتوانسته به خط ايغورى بنويسد و هيچگونه اطلاق و اشاره مذهبى در آن وجود ندارد . با وجوداين نسخه نشان مىدهد كه خود شاهرخ علاقه‌مند به اين نوع كشف و شهود عرفانى بوده است . از اين رو موضوع و مضمون آن در تباين با اشعار حماسى و رمانتيك بود كه براى بايسنقر استنساخ و مصور مىشد .\r\n\r\n\r\n","description":"","footnote":"\r\n( 1 ) - اتينگهاوزن ، « نسخه مصورى از حافظ ابرو در استانبول ، بخش اول » ،  KO  ، شماره 2 ( 1956 م . ) ، ص ص 44 - 30 .\r\n( 2 ) - بلوشه ، نقاشى اسلامى ، تصاوير  LXXX - LXXXVII  ؛ سچوكين - نسخ خطى تيمورى ، تصاوير  LVIII - LXIV  ؛ گرى ، نقاشى ايران از روى نگاره‌هاى قرون سيزده - چهارده ، تصوير 6 ؛ م . ر . سگوى ، معراجنامه ، سفر معجزه‌آميز محمد ( ص ) ( لندن 1977 م . ) .\r\n( 3 ) - چرولى ،  Libro della Scala  ( رم ، 1949 م . ) .\r\n","page_name":" 393 ","page_number":393},
  {"content":"\r\n\r\nپس از سه نسخه كوچك زيباى سال 830 / 7 - 1426 ، تاريخ ديگرى كه براى محصولات كتابخانه بايسنقر مىتوان درنظر گرفت ، سال 833 / 30 - 1429 است كه در اين سال دو نسخه مشهور تكميل شد : كليله و دمنه با استنساخ محمد بن حسام و شاهنامه با تحرير جعفر بايسنقرى « 1 » كه در سال 1931 م . شناسايى شد و نخستين بار در نمايشگاه بزرگ نسخه‌هاى فارسى در آكادمى سلطنتى لندن به عنوان شاهكار عصر خود به جهانيان عرضه شد . امروزه گرچه با ارزيابى و بررسى آن ، انتقاداتى بدان وارد است ، ولى اين انتقادات از شاهكار بودن آن نمىكاهد . دو ويژگى برجسته نگاره‌هاى سى و هفت‌گانهء آن ، مهارت و تركيب‌بنديهاى مختلف و رنگ‌آميزى درخشان آنهاست . طراحى آنها احساسى و يا سيال نيست ، بلكه در تنظيم و مهارت عالى آنها نهفته است . بين پيكره‌هاى آنها نوعى رابطه رسمى كارآمد وجود دارد ولى اين پيكره‌ها تا حدودى خشك و فاقد حسپذيرى است .\r\nبيشتر در آنها پرسپكتيو مفهومى موجود است تا پرسپكتيو بصرى ؛ ولى به هرحال هردو به طور هماهنگ حاصل شده است . دو صحنه ديوان و « خوابگاه رودابه » با دقت تمام تمامرخ است و قاليها و كف كاشيكارى هم مستقيما از بالا قابل رؤيت است ولذا در خط ممتد با ديوار عقبى قرار دارد .\r\nهيچ‌گونه تلاشى براى جادادن تاج و تخت در آرايه نشده است : يكى به صورت تمامرخ ديده مىشود و ديگرى به گونه مورب ؛ ولى هيچ نوع همكنارى با نماى جلويى ندارد . در نگاره « گلنار از پنجره اردشير را نظاره مىكند » با شكل غيرمنظم حياط و ديوار مورب برج ، بعضى نقشبرجستگى عرضه شده است ، امّا وقتى كه اين تركيب‌بندى به بالاى صفحه رسيده ، مشكل لاينحلى پيش آمده است . هنرمند ازاين مشكل شانه خالى كرده و كاشيكارى را به سادگى تا حاشيه كشانده است . در نگاره « تدفين فرامرز » دو تابوت رستم و زواره در گورخانه گنبدى با نوعى از پرسپكتيو فضايى ارائه شده و حال آنكه كف كاشيكارى كه آنان در آن ايستاده‌اند به كلى تمامرخ است ، امّا آشكارا در هر يك از پايه‌هاى طاقگان جداره جلويى به پايان رسيده است . ديوارهاى حياط در پيشزمينه ، هيچ نوع تطابقى با سيستم ندارد . از سوى ديگر ، معمارى سنجيده نگاره « دفاع شجاعانه » - كه در خلال آن اسفنديار ، ارجاسپ ستمگر را به قتل مىرساند - تلاش قابل اعتنايى براى ارائه پرسپكتيو فضايى است . در اينجا نيز تختگاه كه مركز و كانون درام است در منظره جلويى به چشم مىخورد بدون اينكه اجازه خودنمايى به پهنه‌هاى مختلف كف و يا ديوار داده باشد ؛ امّا بقيه تركيب‌بندى طورى تنظيم شده كه گويى بخش بيرونى را از اين نقطه پخش كرده است . پيشتر تركيب‌بندى مدور در\r\n\r\n\r\n","description":"","footnote":"\r\n( 1 ) - بينيون ، نقاشى نگارگرى ايران ، شماره 49 ، تصاوير  XLIII - L  ؛ ايران ، نقاشى ايران ، تصاوير  I - IX  ؛ گرى ، نگارگرى ايران از لابلاى نسخ خطى كهن ، تصاوير  I - IX  .\r\n","page_name":" 394 ","page_number":394},
  {"content":"\r\n\r\nنگاره‌هاى گلچين اسكندر تجربه شده بود امّا در آنجا منظره درونى با قطع دايره در ته صفحه ، مشكل را حل كرده ولذا تشكيل يك نيمدايره داده بود . دو ديوار محيط قلعه به گونه‌اى جدا از دروازه‌ها تصوير شده است ؛ ورود دوباره ديوار درونى به اين دليل تصوير گشته كه داخلى را نشان دهد و به همين دليل به طور نامطلوبى يكى از زاويه‌ها را تسطيح كرده است يعنى در جايىكه هنرمند خواسته با پر كردن كل پسزمينه كاشيكارى در يك سطح مستقيم ، آشفتگى كار خود را بپوشاند . با در نظر گرفتن همهء اين مشكلات ، اين تصوير يكى از تصاوير توانا و بديع از قلعه است كه از بالا ديده مىشود . اين تصوير همچنين منظره مفهومى زيبايى در بناهاى كاشيپوش اين دوره است كه كتيبه‌هاى معمارى اطراف قرنيزها نيز در آن كاملا نمايان است .\r\nنسخه‌هاى ديگر بايسنقرى هم با اين مسائل معمارى برخوردى مشابه دارد ؛ ولى آشفتگى زيادى در آنها ديده مىشود . مثلا در گلچين برنسون  ( Berenson )  « 1 » برج در يك داستان عاشقانه مشابه به گونه صحنه‌پردازى غير طبيعى جلوه‌گر مىشود يعنى در آنجا كه با كف كاشيكارى حياط برخورد مىكند ، خروج از آن را غيرممكن مىسازد . در صحنه‌هاى منظره‌اى معمولا انتقال از زمينه پايين به يك افق بلند طبق قرارداد جاافتاده‌اى صورت مىگرفت ولى در اينجا از روشى خاص و جالب استفاده شده يعنى زمانىكه حركت در صحنه‌اى به حركت‌كنندگان نياز داشته ، به پسزمينه صخره‌اى وارد شده است مثل نگاره‌هاى « جنگ گودرز و پيران » و يا « اسارت ضحاك در كوه دماوند » و يا « كشته شدن ديو سپيد به دست رستم » كه در همه اينها كوه طورى تعبيه شده است كه به اين كار كمك مىكند . در منظره‌هاى مكتب جلايرى ( مثلا در نگاره « جنگ هماى و همايون » ) « 2 » كوهها حركت را در خود فروگرفته است . در گلچين اسكندر پيكره‌ها و كوهها با هم سازگارى ندارند . پيكره‌ها از لابلاى راهگذرهاى سهل‌العبور طورى حركت مىكنند كه به پشت قله‌هاى صخره‌اى مىپيوندند . در اين موارد ، ورود به منطقه كوهستانى با حضور اسبان و يا اسب‌سواران بيرون آن در جلگه پايينى نشان داده شده است . طبيعت‌گرايى زياد درختان ( گرچه هنوز بخشى از آن حالت مفهومى دارد ) هرچه بيشتر براين رهيافت واقع‌گرايانه تأكيد كرده است .\r\nامتداد آزادانه برخى ازاين نگاره‌ها به درون حواشى ، اين امكان را براى نگارگر فراهم ساخته تا بدون از دست دادن همبستگى و يا وحدت تصويرى به فضاهاى بازترى دسترسى پيدا كند . در واقع تركيب‌بنديهاى تنگاتنگ اين نسخه عظيم از چشمگيرترين محاسن آن به شمار مىرود .\r\n\r\n\r\n","description":"","footnote":"\r\n( 1 ) - اتينگهاوزن ، نگاره‌هاى ايران در مجموعه برنارد برنسون ( ميلان ، 1961 م . ) ، تصوير  IV  ؛ گرى ، نقاشى ايران ( 1961 م . ) ، ص 86 .\r\n( 2 ) - همان منبع ، ص 47 .\r\n","page_name":" 395 ","page_number":395},
  {"content":"\r\n\r\nدومين نسخه سال 833 / 30 - 1429 يعنى كليله و دمنه ( كتابخانه توپ‌قاپى سراى ، روان 1022 ) « 1 » ويژگيهاى مشترك و مشابه با شاهنامه دارد : مثلا در تنه نرم و خط مخالى درختان ، پيكره‌هاى سرد و خشك و رنگ‌آميزى غنى . شيوه عادى تصوير صحنه صخره‌اى كه بار ديگر صحنه منظره را تشكيل داده ، لبه دالبرى اسفنجى است كه در زمينه بىاثر مملو از گياهان ريز قراردادى فرو رفته است . در پيشزمينه فضايى تيره از نوعى گوژكارى ديده مىشود . در اينجا نيز در نگاره‌ها فضاى حاشيه‌دار بارها در درون حاشيه فرو رفته است ؛ از ويژگيهاى خاص آنها گياهان بزرگ مجزاست كه با رنگ سرد و روشن كار شده و آسمان در رنگ آبى ژرفى جلوه يافته است .\r\nهمچنين نقش حيوانات و پرندگان بسيار دقيق و حتى خشن طراحى شده است .\r\nرابينسون اخيرا نسخه‌اى ديگر از همان اثر را - كه در سال 834 / 1431 به وسيله جعفر بايسنقرى تحرير شده - در كتابخانه توپ‌قاپى سراى ( خزينه 362 ) كشف كرد و نظر شايان توجهى را در مورد اينكه توليد هردو نسخه از همان كتاب براى شاهزاده بايسنقر در عرض دو سال صورت گرفته ، ارائه داد « 2 » . طبق اين نظر ، كتابخانه هرات - كه جعفر رييس آن بود - دو نوع از اين كتاب را توليد كرد : يكى براى استفاده « عموم » كه از حيث اجرا و پرداخت داراى كيفيت رسمى آكادميك بود و ديگرى براى استفاده خصوصى بايسنقر كه در آن حساميزى در كاربست احساس سهم زيادى داشت .\r\nرابينسون در طبقه دوم افزون بر نسخه شماره 362 خزينه ، بلكه گلستان سال 1427 م . كتابخانه چستربيتى را هم قرار داد . گفتنى است كه هردو اين نسخه‌ها را جعفر بايسنقرى كار كرده بود ؛ جعفر شاهنامه را نيز تحرير كرد كه نمونه خاصى از اجراى آكادميك بود . به همين دليل و نيز بنا به دلايل عمومى نمىتوان آن مفهوم « عمومى » را كه بيانگر آكادميك بودن اين آثار بود در آنها درك كرد ؛ آن هم در جامعه‌اى كه عموم علاقه‌مندان را به نسخه‌هاى زيبايى از اين نوع ( به غير از آثارى كه داراى تعليمات مذهبى بودند و در مسجدها و يا مدرسه‌ها نگهدارى مىشدند ) ؛ دسترسى نبود از اين‌رو تمايزى را كه رابينسون در اينجا بدان تأكيد كرده است نمىتوان پذيرفت . از اينها گذشته فرق اساسى بين اين دو نسخه نه در كيفيت خوشنويسى و يا تذهيب ، بلكه در نگاره‌هاى آن نهفته است .\r\nبه هرحال بايسنقر با آن شناخت كارشناسانه‌اى كه داشته يا از نسخه 1430 م . كليله و دمنه اقناع و ارضا نشده ولذا بىدرنگ سفارش نسخه‌اى ديگر را داده و يا اينكه اولى را براى كتاب دوستان ديگر\r\n\r\n\r\n","description":"","footnote":"\r\n( 1 ) - آقا اوغلو  « Preliminary notes »  ، ص 199 ، تصويرهاى 14 - 10 ؛ گرى ، نقاشى ايران ( 1961 م . ) ، ص 84 ؛ رابينسون ، طراحيهاى استادان ، تصوير 11 ، 15 .\r\n( 2 ) - رابينسون ، « شاهزاده بايسنقرى و افسانه‌هاى بيدپاى » ، در  Oriental Art  ، شماره 16 ( ژوئن 1970 م . ) ، ص ص 54 - 145\r\n","page_name":" 396 ","page_number":396},
  {"content":"\r\n\r\nكنار گذاشته و خواسته است يكى ديگر را جايگزين آن سازد . در هردو صورت ، هنر و وظيفه مورخ پيگيرى كشف دستهاى هنرمندانى است كه اين دو رشته از نگاره‌ها را كار كرده‌اند . متأسفانه اثر رقم‌دارى از كتابخانه بايسنقر در دست نيست ؛ و فقط مىتوان به اسمهاى هنرمندانى رجوع كرد كه در منابع ادبى آمده است و معاصر اين دوره هم نبودند . به غير از سيد احمد و خواجه على كه اعضاى بنيادى اين كتابخانه در سال 1420 م . قلمداد شده‌اند ، از غياث الدين ( استاد بزرگ هرات در اين دوره ) نيز حرف به ميان آمده كه از سوى بايسنقر به هيئت سياسى شاهرخ به چين در سالهاى 22 - 1419 م . پيوست و نيز از خليل صحبت شده كه در توليد شاهنامه سترگ سال 1430 م . دست داشته است ؛ البته اگر اين نسخه ، همان نسخه‌اى باشد كه بنا به اشاره دوست محمد ، بايسنقر براى رقابت با شاهنامه سلطان احمد جلاير سفارش آن را داده بود . اگر اين نظر درست باشد ، پس امير خليل يكى از استادان برجسته سبك « آكادميك » بود و هنوز پيكره‌هاى خشك و رسمى را با سنت جلايرى كار مىكرد ؛ دولتشاه او را يكى از « چهار هنرمند پايتخت و دربار شاهرخ مىداند كه ثانى مانى بوده « 1 » . » از سوى ديگر ، رابينسون معتقد است كه امير خليل نگاره‌هاى « دومين » نسخه كليله و دمنه سال 834 / 1431 ( خزينه 362 ) و نيز نگاره‌هاى گلستان سال 1426 م . را اجرا كرده است ، چون صميميت و نزديكى خاصى با بايسنقر داشته است . بديل نقش اين هنر « پراحساس » ، غياث الدين و يا به احتمال سيد احمد بود - البته اين مسأله به درستى شناخته شده نيست . با اينكه نگاره‌هاى نسخه خزينه شماره 362 آينده‌نگر ، طبيعت‌گرا و احساسى است ، ولى طراح آنها در تصوير حيوانات و ارائه حركت و در رنگ‌آميزى چندان مهارتى نداشته است . مرگ بايسنقر در سال 837 / 1433 بر اثر ميگسارى و عياشى ، براين تلفيق بىنظير هنرمندان خاتمه بخشيد ؛ امّا مكتب هرات اهميت خود را به مدت پانزده سال ديگر نگهداشت .\r\nاهميت و عظمت مكتب هرات نه فقط از معراجنامه سال 1436 م . بلكه بخصوص از شاهنامه‌اى معلوم مىشود كه به محمد جوكى - پسر جوانتر شاهرخ - « تقديم » شده و امروزه به انجمن سلطنتى آسيايى تعلق دارد . اين تشخيص و انطباق را در سال 1931 م . ج . و . س . ويلكينسون  J . V . S . ) ( Wilkinson  « 2 » انجام داد و مبناى تشخيص او نيز معيار مكتوب نبردى بود كه در يكى از نگاره‌ها آمده بود يعنى نگاره تيرزدن رستم به اسفنديار ؛ كتيبه اين بود : السلطان الاعظم محمد جوكى .\r\nتحقيقات بعدى اين انتساب احتياطآميز را تقويت كرد و اين اثر به عنوان يكى از آثار مكتب هرات در حدود سال 1440 م . مورد پذيرش قرار گرفت . گزارش شده كه محمد جوكى پيش از مرگش در\r\n\r\n\r\n","description":"","footnote":"\r\n( 1 ) - منقول در  LHP  ، جلد 3 ، ص 498 .\r\n( 2 ) - ج . و . س . ويلكينسون ، شاهنامه فردوسى ، ( آكسفورد ، 1931 م . ) ، صص 3 - 1 .\r\n","page_name":" 397 ","page_number":397},
  {"content":"\r\n\r\nسال 848 / 1445 در سرخس از يك بيمارى طولانى رنج كشيد و شايد هم خصومت گوهرشاد همسر پرجربزه و مقتدر شاهرخ با او بر شدت بيمارىاش افزوده بود . مقايسه نگاره‌هاى اين نسخه « 1 » با نگاره‌هاى شاهنامه بايسنقرى حدود ده سال پيش از آن ، نشاندهنده تحولى است كه در نقاشى تيمورى اين روزگار رخ داده است . كاهش چشمگير قطع كتاب محمد جوكى يكى از جنبه‌هاى با اهميت مضاعفى است كه به منظره‌پردازى ابراز شده است . اين مسأله در جاى خود نشاندهنده تأكيدى جديد است كه در ارزيابى و سنجش لارنس بينيون  ( Laurence Binyon )  خلاصه شده يعنى « كل اين اثر سرشار از فضاى رمانتيك است . » اين تأثير و نمود با بهره‌گيرى از عناصر مشابه پيشين حاصل شده و آزادى عمل زيادى را باعث گرديده است : افزايش و رواج صخره‌هاى مرجانى ، تنوع شاخ و برگهاى درختان ، شكلهاى ابر همراه با تصويرهاى پيچيده و بغرنج و رنگ‌آميزى دلمه بسته و عالى ، و بالاتر از همه معمارى منظره است كه در حالت رمانتيك و در ارتباط با كوهها قرار گرفته ؛ كوههايى كه در قله آنها به اوج رسيده و با بناهاى منظره‌اى همچشمى كرده است . نگاره‌ها كيفيت شايان توجهى دارند و شايستگى بارها نگاه كردن . رابينسون به بعضى از عناصر مكتب شيراز اشاره كرده كه بخصوص به صحنه‌هاى نبرد وارد شده و اعلام داشته كه بعضى از هنرمندان كتابخانه سلطان ابراهيم پس از مرگ او در سال 838 / 1435 احتمالا به هرات مهاجرت كرده‌اند . اين بدان معناست كه برخى از ويژگيهاى پيشين مكتب شيراز نظير بهره‌گيرى از صحنه‌هاى فرعى در منظره‌پردازى و كوچك شدن اسبان ، بار ديگر برگشته است . اين روند به حركت بيشتر پيكره‌ها كمك كرده ؛ گواينكه هنوز اين پيكره‌ها حالت سرد و خشك دارند . رابطه آن با مكتب شيراز كه رابينسون بدان اشاره مىكند فقط در تركيب‌بندى دو صفحه‌اى نسخه ديده مىشود آن هم در صحنه جنگى كه برگ سمت چپ آن جنگ مغلوبه پراغتشاشى را نشان مىدهد و حال آنكه برگ سمت راست نشاندهنده آرايش منظم و مرتب است . البته اين منظره اصلا يك منظره عقبى است ؛ و حال آنكه صحنه جنگى در يك صفحه واحد ديگر تركيب‌بندى بازى را نشان مىدهد كه در آن توازن و تناسب وجود دارد و در پيچيدگى و درهم تافتگى خود نشاندهندهء نمونه اوليه‌اى از پختگى هنر دوره بهزاد در اواخر اين قرن است . اريك شرويدر  ( Eric Schroeder )  نگاره « ورود تهمينه به اتاق رستم » را به طور كلى در پيوند با نمونه‌اى ديگر ازاين صحنه در نگاره موزه فاگ ( هاروارد ) ارزيابى كرده « 2 » و آن را به دوره سلطان اسكندر و به قلم پيراحمد باغشمالى نسبت داده است ؛ پيراحمد باغشمالى بنا به گفته دوست\r\n\r\n\r\n","description":"","footnote":"\r\n( 1 ) - نگاه كنيد به رابينسون « نقاشيهاى چاپ نشده شاهنامه قرن پانزدهم »  Apolla Micselany  ، 1951 م . ؛ گرى ، نقاشى ايران ، ( 1961 م . ) ، صص 91 - 89 .\r\n( 2 ) - شرويدر ، ص ص 74 - 51 .\r\n","page_name":" 398 ","page_number":398},
  {"content":"\r\n\r\nمحمد تالى مانى زمان خود بوده و به احتمال در اوايل قرن نهم / پانزدهم مىزيسته است . حتى اگر درستى اين انتساب را كنار بگذاريم ، بايد پذيرفت كه نگاره‌هاى موزه فاگ پيش از اين اثر صورت گرفته و هنرمندان محمد جوكى به نقاشان سنت جلايرى بسيار مديون بوده‌اند . شرويدر همچنين نگاره‌هاى موزه فاگ را با نگاره‌هاى نسخه كليله و دمنه موجود در كتابخانه گلستان تهران ربط داده و آنها را كلا به دوره 1410 م . تا 1420 م . نسبت داده است . موقعيت اين نسخه نفيس و زيبا « 1 » مىبايست در پيوند با ساير نسخه‌ها هم در نظر گرفته شود .\r\nآشفتگى سياسى پس از مرگ شاهرخ و الغ بيك ، اولى در 850 / 1447 و دومى در سال 853 / 1449 و نيز كاهش منابع خاندان تيمورى ، در توليدات هنرى ايران وقفه‌اى ايجاد كرد : از اينها گذشته هرات كه به مدت سى سال مركز اين مكتب به حساب مىآمد ، در عرض بيست سال آينده ، تاريخ بىثبات و پرآشوبى را از سر گذراند . سلطان ابو سعيد بن ميرانشاه هرات را در دهه 863 / 1458 تا 872 / 1468 پايتخت خود قرار داد ( پس از اينكه شهر به مدت شش ماه در اختيار جهانشاه قراقويونلو بود ) . از اين دوره نسخه‌اى كه داراى نگاره باشد ، چيزى موجود نيست : چون گلچينى كه به ابو سعيد تقديم شده ( موجود در كتابخانه چستربيتى ) بيانگر تاريخ 1475 م . در صفحه پايانى آن يعنى هشت سال پس از مرگ او ، نيست . اين تاريخ احتمالا و به صورت تقريبى درست است و رقم صفحات پايانى در بوته ترديد و مردود است .\r\nدراين دوره سى ساله قرن نهم / پانزدهم قدرت سياسى غالب در ايران و بخصوص در غرب ايران از آن تركمانان بود يعنى تركمانان قراقويونلو با سركردگى جهانشاه ( 72 - 838 / 67 - 1435 ) و تركمانان آق قويونلو با رهبرى اوزون حسن ( 82 - 872 / 78 - 1467 ) . پايتخت آنان عموما در تبريز يعنى در آذربايجان ترك‌زبان مستقر بود ؛ ولى متصرفات آنان در آناتولى و ايران گسترده بود . اخيرا ثابت شده كه بعضى از نسخه‌هاى تذهيب شده مهم از محصولات دربار اين دو امير تركمان بوده است . از نسخه‌هاى اوليه يكى خمسه جمالى است « 2 » ( كتابخانه اينديا آفيس ، اته 1284 ) كه در سال 869 / 1465 در بغداد - در ايامى كه اين شهر در دست جهانشاه بوده - تحرير شده است .\r\nنگاره‌ها با سنت سبك هرات تيمورى همراه با پيكره‌هاى خشك ولى ظريف در مناظر ساده كار شده است . با اينكه آنها فاقد ظرافتهاى مكتب هرات در ربع دوم اين قرن است ، ولى از حيث زيبايى\r\n\r\n\r\n","description":"","footnote":"\r\n( 1 ) - بينيون ، نقاشى نگارگرى ايران ، شماره 44 ، تصاوير  XXVII , XXXIV - XXXVI  ؛ ايران : نگاره‌هاى ايران ، تصويرهاى  SPA ; X - XV  ، تصويرهاى 8 - 865 ؛ گرى ، نقاشى ايران ( 1961 م . ) ، صص 3 - 82 .\r\n( 2 ) - آرنولد ، نقاشى در اسلام ، تصويرهاى  XIII , XII  ؛ سچوكين ، نسخ خطى تيمورى ، تصوير  XLIV  ؛ رابينسون ، طراحيهاى استادان ، تصوير 14 .\r\n","page_name":" 399 ","page_number":399},
  {"content":"\r\n\r\nرنگ‌پردازى و بخصوص رشته رنگهاى آبى و سبز فراتر رفته و در تنظيم ماهرانه شمارى از پيكره‌ها چيره‌دستى نشان داده است . چهار سرفصل تذهيب‌شدهء آن از زيبايى بىنظيرى برخوردار است و كاملا كاشيكارى معروف « مسجد كبود » تبريز را در همان سال به ياد مىآورد . حتى از نظر تذهيب بسيار غنى است و اين مسأله بخصوص در نسخه‌اى از تاريخ حافظ ابرو موجود در كتابخانه توپ‌قاپى سراى ( بغداد ، 282 ) كه بايد از نسخه‌هاى همين دوره باشد ، كاملا مشهود است . بنابراين مىتوان نتيجه گرفت كه يك يا دو نفر از هنرمندانى كه در كتابخانه هرات تربيت شده بودند در اين زمان به دربار جهانشاه مهاجرت كرده‌اند ؛ و چنين مىنمايد كه شمارى از آنان هم به دربار شروانشاه فرخ‌يسار در شماخى ( شمال آذربايجان ) رفته باشند . گلچينى كه در كتابخانه بريتانيا ( ضميمه 16 ، 561 ) موجود است و به سال 1468 م . كتابت شده ( در شماخى ) دربردارنده هشت نگاره با سبك ساده طراحى پيكره است ولى منظره‌هاى آن به طور قطع با سنت هرات و با تأكيد بر درختان پر گل زيبا اجرا شده است . برجسته‌ترين آنها ، نگاره‌اى است كه شهر بغداد را در زمان آمدن سيل تصوير كرده « 1 » است و يك منظره كوچك مركب است كه عمارات آن از زاويه‌هاى مختلف - و مستقيما به گونه پرسپكتيو - به ديده مىآيد . در مقايسه با اين نگاره مىتوان نگاره‌هاى « محاصره گنگ بهشت » و يا « كشته شدن ارجاسپ در قلعه آهن به دست اسفنديار » در شاهنامه جوكى سال 1440 م . را در نظر آورد كه نمونه‌هاى برجسته‌اى از دستيابى مشابه به اصل تمامرخ است .\r\nپس از اين نسخه از نظر زمانى ، خمسه نظامى موجود در كتاب توپ‌قاپى سراى ( خزينه 761 ) است « 2 » كه تاريخ 866 / 1461 و 881 / 1476 را دارد و فخر الدين احمد با شانزده نگاره و تذهيب بسيار عالى آن را تحرير كرده است . اين نسخه در بغداد براى پيربداق توليد شده و در سال 1476 م .\r\nبراى اوزون حسن تكميل گشته است ؛ و حال آنكه نسخه‌اى از ديوان هدايت در سالهاى 8 - 1476 م .\r\nبراى كتابخانه فرزند او سلطان خليل ( درگذشته در 1478 م . ) استنساخ شده كه امروزه در كتابخانه چستربيتى ( ترك ، 401 ) « 3 » محفوظ است . اين نسخه نيز نشاندهندهء رابطه نزديكى با مكتب هرات است ؛ ولى برخى ساده‌گرايى در اين نسخه وارد شده است . اوزون حسن در سال 882 / 1478 درگذشت و پسر او يعقوب ( 96 - 883 / 90 - 1479 ) به جاى او نشست . خوشبختانه نسخه‌اى در دست است كه در صفحه آخر آن آمده كه متن خمسه نظامى را عبد الرحيم بن عبد الرحمن السلطانى اليعقوبى در تبريز پايتخت مملكت در سال 886 / 1481 تحرير كرد ( خزينه 762 در\r\n\r\n\r\n","description":"","footnote":"\r\n( 1 ) - آرنولد ، نقاشى در اسلام ، تصوير  II  .\r\n( 2 ) - سچوكين ، « نقاشى بغداد در زمان سلطان پيربداق قراقويونلو » ،  AA  ، جلد 25 ( 1972 م . ) ، صص 18 - 3 .\r\n( 3 ) - رابينسون ، طراحيهاى استادان ، تصويرهاى 7 - 76 ، و نقاشى نگارگرى ايران ، تصوير 41 .\r\n","page_name":" 400 ","page_number":400},
  {"content":"\r\n\r\nكتابخانه توپ‌قاپى سراى ) « 1 » . چنين مىنمايد كه نوزده نگاره اين نسخه همزمان با كتابت آن بوده كه با مثناى پرمايه‌اى از سبك تيمورى هرات كار شده است ؛ در حالىكه بقيه بعدها بدان افزوده شده ، چون اين امر از كلاه صفوى معلوم مىشود كه در پوشاك پيكره‌ها آمده است . سبك اينها نيز بسيار غنى است و هنرمند براى جذاب نمودن صحنه‌هاى مناظر از حواشى نيز بهره گرفته است . سه تا از نگاره‌هاى اين نسخه يك زمانى از آن جدا شده و امروزه در يك مجموعه خصوصى است « 2 » . يكى از اين نگاره‌ها تاريخ 910 / 5 - 1504 را دارد . در اين تاريخ تبريز به دست اسماعيل پيروزمند افتاده است كه در آن زمان هفده سال داشت . چنين مىنمايد كه اين تاريخ نيز به دليل وجود نگاره‌هاى اوليه صفويان در اين نسخه ، قابل قبول باشد . بنابراين آنها را مىتوان نگاره‌هايى دانست كه تداوم سبك تركمانى تبريز را در اوايل قرن دهم / شانزدهم و دوره صفويان نشان مىدهد . اينها با سبك بهزاد - كه بعدها در خراسان حاكم شد - مباينت زيادى دارد .\r\nدر اينجا تصوير منظره روشنى از سبك دربارى سلسله‌هاى تركمان امكانپذير است و براساس نسخه‌هاى مذكور ضرورى نيز هست « 3 » و حتى مىتوان برخى ديگر از نسخه‌ها را منسوب به اين مكتب دانست . مهمترين اينها سه نسخه با تاريخهاى متفاوت است . تاريخ الرسل و الملوك طبرى را كه در سال 874 / 1470 تحرير شده ( چستربيتى ، 144 .  P  ) « 4 » و چهارتا از نگاره‌هاى آن را كه با ويژگيهاى قراردادى سبك هرات اجرا گشته است ، مىتوان از مشخصات كار كتابخانه اوزون حسن دانست . نگاره « حمله بهرام گور به شير » داراى تركيب‌بندى « 5 » شبيه نگاره‌هاى شاهنامه سال 1430 م .\r\nبايسنقر است و در عين حال به نگاره‌هاى كتاب كليات تاريخيه شباهت دارد كه براى شاهرخ كتابت شد و امروزه در كتابخانه توپ‌قاپى است . در ضمن شير و نيزار پيشزمينه اين نگاره يادآور موضوعات كليله و دمنه در كتابخانه گلستان است . چنانچه در بالا اشاره شد اين نسخه به مدت\r\n\r\n\r\n","description":"","footnote":"\r\n( 1 ) - سچوكين « نقاشى تركمانان و صفويان براساس خمسه نظامى تبريز در سال 886 / 1481 » در  AA  ، جلد 14 ( 1966 م . ) ، صص 16 - 1 .\r\n( 2 ) - رابينسون ، مجموعه كىير ، صص 9 - 207 ، تصويرهاى 21 - 19 .\r\n( 3 ) - رابينسون ، « مكتب تركمان تا سال 1503 م . » در كتاب گرى ،  Arts of the Books  ، صص 47 - 215 .\r\n( 4 ) - فهرست كتابخانه چستربيتى ، جلد 1 ، ص 144 ، تصوير 36 ؛ رابينسون ، طراحيهاى استادان ، تصوير 20 و نقاشى نگارگرى ايران ، تصوير 12 ؛  SPA  ، تصوير 880 .\r\n( 5 ) - اين نگاره بار ديگر در خمسه نظامى تحرير در سال 849 / 6 - 1445 در هرات ، موجود در كتابخانه توپ‌قاپى ( خزينه ، 781 ) به كار رفته است : سچوكين ، « خمسه نظامى » . اين تركيب‌بندى بار ديگر در نسخه نظامى موزه متروپوليتن ، 13 - 228 - 1913 آمده است يعنى هفت پيكر كه مدتها بر سر تاريخ آن مجادله بود . اخيرا رابينسون در مقاله « نظامى شاهزاده بايسنقر » ، صص 91 - 388 و گروبه در سبك كهن ، صص 7 - 26 پذيرفته‌اند كه از آن كتابت‌خانه بايسنقر بوده است .\r\nبه‌رغم اين نظريات محكم ، نگارنده معتقد است كه اين نگاره‌ها از آن قرن شانزدهم است و از روى اصل نگاره‌هاى سبك آغازين تيمورى كار شده است .\r\n","page_name":" 401 ","page_number":401},
  {"content":"\r\n\r\nچهل سال به دوره نخستين تيمورى نسبت داده مىشد ، تا اينكه اخيرا رابينسون اشاره كرد كه اين نسخه مىبايد از آن اواخر سالهاى 5 - 1460 م . باشد « 1 » . همين انتساب آن را به دوره بهزاد نزديك كرد ، در حالىكه طراحى پيكره‌هاى آن هنوز خشك و رسمى و با سنت كهن كار شده است . براى حل‌وفصل انتساب اين نسخه به سالهاى 60 - 1450 م . يعنى زمان جهانشاه كه يكى از زيباترين نسخه‌هاى زبان فارسى است بايد اين نكته را در نظر داشت كه شمارى از استادان تربيت شده در مكتب تيمورى هرات در روزگار بايسنقر ، هنوز زنده بودند و مشغول به كار ولذا اثرى را به وجود آوردند كه دربردارنده نگاره‌هايى با تركيب‌بنديهاى مشابه است و فقط دو مورد آن استثنا است ( اين نسخه امروزه در استانبول نگهدارى مىشود ) . اين مسأله نشاندهندهء ميل شديد به گرته‌بردارى است كه در اين روزگار بخشى از تداركات كارگاههاى نگارگرى را تشكيل مىداد و چنين مىنمايد كه در قرن نهم / پانزدهم رواج عمومى داشته است . البته از اين كار بعدها براى تزيين طلايى حواشى بهره گرفتند چنانچه در بعضى نسخه‌هاى شعرى مثلا در گلچين متعلق به كتابخانه چستربيتى كه به وسيله جعفر تبريزى در سال 1432 م . تحرير شده است ، ديده مىشود « 2 » . در ضمن شمارى تركيب‌بنديهاى جديد و نيز منظره‌پردازيها و طراحى حيوانات موجود است كه بااحساسى عميقتر از نسخه‌هاى بايسنقر كار شده است . از سى نگاره ، هفت تا تكرار نگاره‌هاى كتاب سال 1432 م . و بقيه - جز دوتا - صحنه‌هايى با پيكره‌هاى انسانى است . سرانجام مىتوان ابراز داشت كه اينها بايد پيش از سال 1468 م . با تحرير خامدستانه اجرا شده باشد و اين زمانى بود كه تركيب‌بندى سرلوح براى استفاده در گلچين شماخى همان سال ( مذكور در بالا ) به عاريه گرفته شد « 3 » و براى توليد آن نيز نسخه كليله و دمنه كتابخانه گلستان حتما در دسترس بوده است .\r\nبنابراين بايد اين عقيده را پذيرفت كه دربار حكام تركمان در آذربايجان - در روزگارى كه نگارگرى هرات به دليل اوضاع آشفته سياسى در قلمرو شرقى تيموريان رو به افول گذاشته بود - از هنر كتاب‌آرايى حمايت شايانى به‌عمل آورد . يعقوب بيك تا پايان عمر خود در سال 896 / 1490 دوستدار فرهنگ ايران باقى ماند و در ايامى كه كارگاههاى نقاشى هرات در اوج كار خود بود به مبادله نسخه‌هاى خطى با امير عليشير نوائى پرداخت و به عنوان پيشكش مجموعهء كاملى از آثار جامى - شاعر و عارف معروف - را از سوى او دريافت كرد . سلطان حسين بايقرا در سال 873 / 1469 توانست هرات را پايتخت خود اعلام كند و در سال 875 / 1470 بىهيچ مدعى\r\n\r\n\r\n","description":"","footnote":"\r\n( 1 ) - گرى ،  Arts of the Book  ، ص 217 .\r\n( 2 ) - بينيون ، نقاشى نگارگرى ايران ، شماره 51 ، تصوير  XLIIA  .\r\n( 3 ) - سچوكين ، نسخ خطى تيمورى ، تصوير  XLV  .\r\n","page_name":" 402 ","page_number":402},
  {"content":"\r\n\r\nسلطنت به حكومت بپردازد و در پايان اين قرن گرفتار طغيان فرزندانش شود . ميرعليشير نوائى از همان سالهاى نخستين به دو پيوست و در پيشبرد تشكيلات او نزديكترين يار و همدم او گرديد ؛ گواينكه هميشه تلاش مىكرد كه در حد امكان به همكارى شخصى و صميمىاش متكى باشد تا مقام رسمىاش . سلطان حسين بايقرا تا سال 1477 م . سلطانعلى مشهدى خطاط نام‌آور را به هرات دعوت كرد و او تا سال 1502 م . در كتابخانه سلطان باقى ماند . سلطانعلى مشهدى شمارى از معروفترين نسخه‌هاى خطى اين دوره را نظير گلستان سال 1486 ، و بوستان سال 1488 م . و نيز چندين اثر ديگر را كتابت كرد كه بدون نگاره بودند تا اينكه چند سال بعد در دربار شيبانيان در بخارا مزين به نگاره شدند . هرات در سال 1480 م . كانون فرهنگ و هنر گرديد تا آنجا كه بابر در خاطرات خود آن را ستود : « هرات در زمان سلطان حسين در جهان تالى نداشت . » اشاراتى چند به بعضى از اديبان و هنرمندان اين عهد از شهرت خود امير عليشير نوائى مايه گرفت . چون خود او از اديبان بزرگ به شمار مىرفت و برادرش درويش على به عنوان كتابدار شهرت داشت و نيز محمى او حاجى محمد - كه او را « فرشته‌اى در لباس انسان » مىدانست - نقاش بود و در تقليد از چينى چين تجارب زيادى داشت . حاجى محمد اندكى پيش از مرگش در سال 906 / 1501 همچنان در كتابخانه امير كار مىكرد تا اينكه ستاره بديع الزمان « 1 » فرزند و جانشين مستعجل سلطان حسين درخشيدن گرفت .\r\nهرات بعدها هم گرچه از سوى افراد ترك‌نژاد اداره مىشد ، ولى كانون عظيم فرهنگ ايران به حساب مىآمد . اين شهر ، پايتخت امپراتورى عظيمى بود كه كل افغانستان امروزى ، شرق ايران و بخشى از آسياى مركزى شوروى ( شوروى پيشين ) را شامل مىشد . مير عليشير نوائى از بانيان بزرگ آثار تاريخى و پشتيبان اديبان و شاعران بود و او و اربابش ( سلطان حسين ) در حمايت از بهزاد و شاگرد او قاسمعلى سنگ تمام گذاشتند . مىگويند كه خود سلطان در كشف قريحه سيد ميرك دست داشت ؛ سيد ميرك پيش از پيوستن به كتابخانه دربار و اعمال رياست بر گروه نقاشان دربارى به خطاطى و تذهيب اشتغال داشت « 2 » . بهزاد و قاسمعلى در اين كتابخانه تربيت شدند و تا پايان سلطنت سلطان حسين در آنجا كار كردند . ميرك و حاجى محمد در ايامى كه شهر هرات در سال 913 / 1507 به دست ازبكان افتاد دار فانى را وداع گفتند . اين واقعه به محفل درخشانى كه در هرات پيرامون سلطان حسين بايقرا و وزيرش مير عليشير نوائى شكل گرفته بود ، پايان بخشيد .\r\n\r\n\r\n","description":"","footnote":"\r\n( 1 ) - خواندمير ، منقول در آرنولد ، نقاشى در اسلام ، ص 139 .\r\n( 2 ) - دوست محمد ، منقول در بينيون ، نقاشى نگارگرى ايران ، ص 186 .\r\n","page_name":" 403 ","page_number":403},
  {"content":"\r\n\r\nمنابع همزمان و منابع دو نسل بعد يارى نمىكنند تا كمكهاى اين هنرمندان به هنر اين دوره مشخص و بازسازى شود ولى اين منابع از آوازه و شهرتى صحبت مىرانند كه اين استادان از آن برخوردار بودند و نيز از رشد نام‌آورى چون بهزاد در سدهء بعد سخن مىرانند كه همه نقاشان مورد نظر ايران را در اين دوره تحت‌الشعاع خود قرار داد . از بررسى و مطالعه مواد موجود - كه تاكنون درباره موضوع مورد بحث به دست ما رسيده - نمىتوان تصويرى روشن و قابل قبول از سبك بهزاد و وجوه افتراق آن با سبك همروزگارانش در هرات ارائه داد « 1 » . اين امر هنوز ادامه دارد و در اين روزگار تعيين معيارهاى سبك‌شناختى درباره بهزاد كارى شتابزده و بىپايه خواهد بود . به همين دلايل بهتر آن است كه در اينجا گزارشى كلى ازاين مكتب و دستاوردهاى آن در بيست و يا بيست و پنج سال پسين قرن پانزدهم عرضه شود . در سال 1470 م . سنت نقاشى كهن هرات با مصرف مجدد نقشمايه‌هاى كهن ، خشكى و سردى طراحى پيكره‌اى و فقدان نوآورى و سرزندگى ، متحجر و قالبى شده بود ؛ گواينكه در بهترين آثار اين دوره هنوز احساس مطلوبى از رنگ‌آميزى و طراحى چيره‌دستانه موجود بود . با تمركز حمايت هنرى در هرات ، روح تازه‌اى به اين مكتب دميده شد .\r\nدر ضمن بر تداوم سنت كهن به حق تأكيد شد چون وجوه آن هنوز به سبب قابليتش در منظره‌پردازى و معمارى و نيز براى پرسپكتيو و چارچوب تصوير قابل قبول بود . اين پذيرش پيشرفت سريعى را كه در آثار استادان جديد قابل رؤيت بود ، امكانپذير ساخت . در واقع چنين مىنمايد كه يكى از نخستين استادان ، شاه مظفر فرزند استاد منصور هنرمند دربار سلطان ابو سعيد تيمورى باشد . از آنجا كه گزارش شده ، شاه مظفر در سن بيست و چهار سالگى دار فانى را وداع گفته ، پس او بايستى در دهه 1480 م . فعال بوده باشد ؛ بابر اسم او را در كنار بهزاد - دوبار به عنوان استادى چيره‌دست - ذكر كرده است ؛ و نيز گفته شده كه شاه مظفر از ملازمان امير عليشير نوائى بوده است . اعتقاد براين است كه شاه مظفر در اين دوره تأثير بسيار محافظه‌كارانه‌اى داشته است ولى براى اين عقيده سندى در دست نيست . نخستين آثارى كه امروزه ازاين مكتب شناخته شده ، آثارى است كه در حوالى سال 1485 م ، توليد شده‌اند . اين تاريخ ، تاريخى است كه پنج بخش از خمسه عليشير نوائى براى شاهزاده بديع الزمان تحرير شد ؛ و نيز تحرير خمسه امير خسرو دهلوى موجود در كتابخانه چستربيتى و به احتمال تركيب‌بندى دو صفحه‌اى سلطان حسين بايقرا در صحن باغ خود - موجود در كتابخانه گلستان تهران - دراين سال صورت گرفت « 2 » : در حالىكه براى يك سال بعد نيز گلستان\r\n\r\n\r\n","description":"","footnote":"\r\n( 1 ) - پيندر - ويلسون در مقاله « بهزاد » آن را تلخيص كرده است .\r\n( 2 ) - م . لوكنز - سويتوچوفسكى تاريخ نسبتا متأخرى را ارائه داده و دليلش هم چهره پيرو حالت بدن سلطان است : نگاه كنيد به :\r\nگرى ،  Arts of the Book  ، صص 184 ، 207 .\r\n","page_name":" 404 ","page_number":404},
  {"content":"\r\n\r\nموجود در مجموعه شخصى موريس دوروچيلد قابل انتساب است ؛ و به احتمال سيزده نگاره افزوده شده به خمسه نظامى سال 1442 م . و محفوظ در كتابخانه بريتانيا ( ضميمه 25 ، 900 ) دراين سال اجرا شده است « 1 » . اين نسخه كلا دربردارنده چهل و شش نگاره است كه اساس و پايه محكمى براى سبك جديد است . اكثر اين نگاره‌ها تا حدودى با سبك سنتى كار شده ، ولى در هر گروه بعضى از تجارب جديد بخصوص در جايگيرى متوازن و پرمفهوم پيكره‌هاى انسانى اعمال گرديده است .\r\nاين تجارب جديد عبارت‌اند از : نگاره « خواجه عبد الله انصارى همراه چهار مريد خود » و نگاره « مناظره عرفا در باغ » در اثر نوائى ؛ نگاره « ورود خسرو به دربار شيرين » در خمسه امير خسرو ؛ نيمه راست صحنه‌اى از باغ ؛ نگاره « سعدى و جوان كاشغرى » در گلستان ، و نگاره « جنگ جمل قبيله ليلى و مجنون » در نسخه نظامى « 2 » به همين دليل براى هريك ازاين تركيب‌بنديها انتخاب شده است .\r\nبا اينكه گروه بعدى نگاره‌ها فقط دو يا سه سال بعد را شامل مىشود و مىتواند فقط از آن سال 1490 م . باشد ، ولى در اكثر نگاره‌ها از حيث حركت آزاد با محدوديت كمتر - بخصوص با بيش از يك كانون و يا محور - پيشرفتى حاصل شده است . اين گروه مركب از چهار نگاره تقريبا معاصر ، در منطق الطير عطار است كه در سال 1483 م . استنساخ شده امّا در نگاره پنجم تاريخ 8 - 1487 م .\r\nآمده است ؛ و همچنين خمسه نظامى - كه براى امير على فارسى برلاس استنساخ شده و خود بدون تاريخ است ؛ ولى يكى از بيست و يك نگاره دربردارنده تاريخ 5 - 1494 م . است . دوتا از نسخه‌هاى نخستين اين گروه در كتابخانه خود سلطان حسين پديد آمده و سومى هم براى يكى از بيكهاى تركى قبيله مقتدر برلاس در هرات تهيه شده است . با اينكه اين نگاره‌ها از نظر تكرار پياپى پيكره‌هاى واحد و يا گروههاى كوچك رابطه نزديك با هم دارند ، ولى اين مسأله ، حالت عكس دارد . بنابراين آن را مىتوان از آثار يك كارگاه واحد و يا گروهى از هنرمندان دانست . در اين ميان رابطه نزديك با گروه نخستين موجود نيست و يا كمتر است ، ولى يك مورد روشن وجود دارد كه پيكره يكى از نگاره‌هاى اثر نوائى با يكى از پيكره‌هاى منطق الطير يكى است . اين مسأله حاكى از آن است كه توليد خمسه نوائى چندين سال طول كشيده است و ترديدى نيست كه اين اثر براساس نگاره‌هاى نسخه‌هاى ديگر كار شده است . از ويژگيهاى آثار اين دوره اين است كه اجراى انها با\r\n\r\n\r\n","description":"","footnote":"\r\n( 1 ) - يگانه شاهد موجود درباره تاريخ نزديك اين نگاره‌ها تاريخى است كه در كتيبه منقوش بر روى افريز ساختمان در برگ 77 آمده است : دو رقم نخست آن آشكارا 89 است ؛ ولى رقم سوم آن هم 8 خوانده مىشود و هم 1 ؛ ولى نگارنده احتمال مىدهد عدد 5 باشد . اگر چنين باشد پس تاريخ مورد نظر 895 / 1490 است تا سال 1493 م . يا 1486 م .\r\n( 2 ) - گرى ، نقاشى ايران ( 1930 م . ) ، تصوير 6 ؛ آرنولد ، نقاشى در اسلام ، تصوير  XLIII  ؛ مارتين ، نقاشى نگارگرى ، جلد 2 ، تصوير 77 ؛ بينيون ، نقاشى نگارگرى ايران ، تصوير  LXVII  ؛ سچوكين ، نسخ خطى تيمورى ، تصوير  CXXVI  ؛ پيندر - ويلسون ، نقاشى ايران در سده پانزدهم ، تصوير 7 .\r\n","page_name":" 405 ","page_number":405},
  {"content":"\r\n\r\nمعيار والايى از مهارت فنى در جزئيات انجام گرفته است . البته در اينجا مجال بحث مفصل راجع به اين نگاره‌ها و انتساب ممكنه آنها نيست : اين كار را به طور مفصل سچوكين  ( Stchoukine )  و نيز اخيرا رابينسون انجام داده‌اند « 1 » . در اينجا يكى ديگر از نسخه‌ها مىبايد ذكر شود كه در خارج ازاين گروهها قرار گرفته و هيچ نوع ارتباط درونى هم با تاريخ مزبور ندارد جز اينكه در اوايل سال 1467 م . به وسيله شيرعلى تحرير شده ( ولى اين تحرير به احتمال در هرات صورت نگرفته چون دربردارنده مهر سلطان حسين است ) و وى هم در اين تاريخ در پايتخت تيموريان مستقر نشده بود .\r\nاين نسخه ، نسخه ظفرنامه موجود در مجموعه دانشگاه بالتيمور است ، ولى ساليان دراز در كتابخانه سلطنتى مغولان بوده ولذا نگاره‌هاى آن از كثرت استعمال و دستخوردگى ساييده شده و لطمه خورده است . اين نگاره‌ها ، شش نگاره دو صفحه‌اى در اول كتاب است كه نسبت به ساير نگاره‌هاى دوره پس از مغولان از ويژگيهاى تاريخى زيادى برخوردار است و در واقع نوعى نقاشى تاريخ به شمار مىرود . اين نگارها داراى صحنه‌هاى قراردادى جنگى و يا تصويرهاى رمانتيك از وقايع قهرمانى نظير نگاره‌هاى نسخه شيراز سال 1436 م . از همين اثر نيست ؛ ولى در آنها تلاش زيادى شده تا وقايع برجسته زندگى مؤسس اين سلسله - كه خود سلطان حسين ، آخرين عضو مؤثر آن بود - بازسازى شود . شايد به اين دليل كه بتوانند عمليات نظامى پيچيده را به راحتى به تصوير بكشند ، از تركيب دو صفحه‌اى بهره گرفته‌اند . پژوهشگران اين موضوع در تمجيد از مفهوم اصلى و اجراى درخشان اين نگاره‌ها توافق دارند و اين هماهنگى و همآوايى هنوز هم وجود دارد ؛ و كمابيش مىتوان با اسنادى كه تامس آرنولد در اين زمينه ارائه داده « 2 » ، انتساب آنها را به بهزاد پذيرفت .\r\nآرنولد متوجه شد كه اين نسخه پيش از ضميمه نگاره‌ها بدان ، حاشيه‌پردازى شده است ولذا اشاره مىكند كه تاريخ قابل قبول براى آنها مىبايد حدود 1490 م . يعنى بيست و سه سال پس از تكميل متن باشد . سرانجام تاريخ آنها بايد پيش از مرگ سلطان حسين در سال 911 / 1506 باشد چون علاقه او به بازنمايى تيمور در نقاشيهاى اول و آخر كتاب كاملا مشهود و اعمال شده است .\r\nاينها كاملترين نقاشيهاى نگاره‌اى مكتب هرات در زمان سلطان حسين است و به دنبال آنها دومين گروه از نسخه‌ها در بيش از يك محور پديد آمده است . در صحنه‌هاى نبرد به دليل ارائه ثبات در يك تركيب‌بندى به هم ريخته از خطوط مستقيم و راست گوشه استفاده شده است . در نگاره « بناى مسجد جامع سمرقند » حركت سنگين فيل در سمت چپ تحتانى ، احساس ضرورى\r\n\r\n\r\n","description":"","footnote":"\r\n( 1 ) - رابينسون ، نقاشى نگارگرى ايران ، شماره 29 ؛ سچوكين ،  « Les Peintures de la Khamseh »  .\r\n( 2 ) - آرنولد ، بهزاد و نقاشيهاى او .\r\n","page_name":" 406 ","page_number":406},
  {"content":"\r\n\r\nحركت و جهت را - در آنچه كه بسيار دقيق و انعطاف‌ناپذير است - ارائه داده و صحنه منظم هندسى را درهم ريخته است . اين نقاشى همچنين پيوند بين اين نسخه و محصولات ديگر اين مكتب را نشان مىدهد ؛ چون چندين گروه از كارگرانى كه در آن تصوير شده در نگاره « بناى قصر خورنق « 1 » » در نسخه نظامى سال 1495 م . هم آمده است . چهار نگاره همزمان اين نسخه را مىتوان در رديف نگاره‌هاى بوستان قاهره گذاشت ، بخصوص سرلوح دو صفحه‌اى نگاره « دربار سلطان حسين » و نگاره « شاه دارا و محافظان اسبان سلطنتى « 2 » » كه از نظر دلنشينى تركيب‌بنديها و اجراى با روح حيوانات و پيكره‌هاى كوچك انسانى شبيه نسخه مزبور است . در نسخه منطق الطير ، شعر عرفانى و تعليمى فريد الدين عطار و همچنين روح و حال و هواى محفل حاكمه هرات در اين دوره كاملا بيان شده است . كسى كه اين نسخه را تذهيب كرده ، نشان داده است كه بااين موضوع و مفهوم و نيت عرفانى شعر آشناست ولذا اشاره مايكل راجرز  ( Michael Ragers )  مبنى براينكه نگاره‌هاى اين نسخه هيچ نوع ارتباطى با متن ندارد ، كاملا مردود است « 3 » . سومين نگاره از اين نگاره‌ها ( امروزه در واقع هفتمين نگاره است ) دو داستان را تصوير كرده است « 4 » : در پيشزمينه سلطان محمود تصوير شده كه هيزم‌شكنى را كه از الاغ فرو افتاده و صدمه ديده كمك مىكند ؛ و در پسزمينه تصوير عابرى است كه به غريقى مىگويد : « تو يا بايد ريشت را رها كنى و يا اينكه مطمئنا غرق خواهى شد . » اين دو داستان در منطق الطير كاملا جداست : يكى در مقامه هفدهم و ديگر در مقامه سى و چهارم است « 5 » ؛ اولى نشاندهندهء ارزش تماس با حاكم عاقل و شريف است ؛ و ديگرى گسستن از علقه‌هاى دنيوى نظير مباهات به ريش زيبا و ظريف . دومين نگاره قابل اعتناست ؛ گواينكه به نظر مىرسد كه فقط يك ارجاع داشته باشد : جريان تدفين كه به يك حظيره ( محوطه پرچين‌دارى براى تدفين ) در نزديكى قبر مرد مقدس مىرسد « 6 » يعنى در جاييكه قبرى كنده شده است ؛ به احتمال سؤالى را تصوير كرده كه گوركن در مقامه يازدهم مىپرسد « 7 » : « آيا معجزه‌اى ديده‌اى ؟ » جواب اين سؤال اين است كه : « هفت سال است كه سگ نفسم مرا در حال كندن گور مىبيند ، ولى نه مىميرد و نه از من اطاعت مىكند . » اينكه اين نگاره از قلم بهزاد در قرن دهم / شانزدهم تراويده ، از يك مثناى سبك بخارائى\r\n\r\n\r\n","description":"","footnote":"\r\n( 1 ) - گرى ، نقاشى ايران ( 1961 م . ) ، ص 116 .\r\n( 2 ) - بينيون ، نقاشى نگارگرى ايران ، تصاوير  LXIX , LXVIII  .\r\n( 3 ) - در مجله  Iran  ، سال هشتم ( 1970 م . ) ، ص 137 .\r\n( 4 ) - لوكنز ،  The Language of the Birds  ، تصوير رنگى صفحه 326 .\r\n( 5 ) - نات ،  The Conference of the Birds  ، صص 48 ، 88 ؛ و همچنين نگاه كنيد به : سويتوچوفسكى ، « زمينه تاريخى » .\r\n( 6 ) - گولومبك ،  The Timurids Shrine at Gazur Gah  ، ص 107 .\r\n( 7 ) - نات ،  The Conference of the Birds  ، ص 57 ؛ اين بيتها غلط ترجمه شده است . نگاه كنيد به هلموت ريتر ،  Das Meer der Seele  ( ليدن ، 1955 م . ) ، ص 208 .\r\n","page_name":" 407 ","page_number":407},
  {"content":"\r\n\r\nموجود در نگارخانه هنرى والترز معلوم مىشود كه حاوى يك چنين انتسابى است . هر دوى اين نگاره‌ها مهارت و چيره‌دستى در تركيب‌بندى مركب همراه با حال‌وهوا و حالتگيرى زنده و اجراى با روح حيات حيوانى را نشان مىدهد : گربه‌اى در كنار قبر مرد مقدس و چندين پرنده بر روى درختان لخت بالاى قبر ؛ و الاغ نزار و وارفته در صحنه نخست . در نگاره « دارا همراه مهتر اسبان » تصوير اسبان و كرّه‌ها با احساس و درخشانى زيادى اجرا شده است « 1 » ؛ اجراى خيشى با ورزاب شخم‌زن در آخرين نگاره منطق الطير « 2 » - كه بار ديگر با تركيب‌بندى دو صفحه‌اى در يك منظره صحرايى انجام گرفته از نگاره‌هاى بسيار آينده‌نگر اين نگاره‌هاى چهارگانه است . پيكر قوز كرده گداى چينى كه قلاده سگى را در دست دارد به احتمال داستان خطابه چهل و يكم را تصوير كرده است « 3 » - يعنى داستان درويشى كه عشق او به دختر يك نفر سگبان باعث شد هر روز سگى را به بازار ببرد و بدين‌ترتيب ملامت را به رياكارى ترجيح دهد . صحنه پيشزمينه مستقيما داستان شيخ مالينه را تصوير كرده كه مشغول سؤال و جواب با پيرمرد روستايى در حال شخم‌زدن زمين با گاوآهن خويش است .\r\nاگر در پى خلاصه كردن ويژگيهاى هنرنگارگرى مكتب هرات در پايان دوره تيمورى برآييم ، بعضى از مشخصه‌ها در رأس قرار مىگيرد : ( 1 ) اندازه كوچك و رنگمايه پايين رنگ‌آميزى ؛ ( 2 ) بداعت ، صميميت و هماهنگى تركيب‌بنديها ؛ ( 3 ) رجحان شعر غنايى ، رمانتيك و عرفانى بر حماسه و تاريخ ؛ ( 4 ) و سرانجام دقت در ارائه جزئيات طرح قالىگونه و تزيين معمارى . هماهنگى و توازن انسان و طبيعت از حالتهاى برجسته نگارگر ايرانى بود ، امّا هنر در هيچ ايامى به آن استحكام و قدرت مهارت و يا بصيرت حسپذيرى كه تقريبا در همه آثار اين مكتب ديده مىشود ، دست نيافت .\r\nاين لحظه ، همان لحظه ثمربخشى بود كه به دنبال ايجاد سنتى در اوايل دوره تيمورى رخ داد و بر دستاوردهاى هنرى پرمايه و بسيار تزيينى و درونگراى دوره صفوى پيشى گرفت .\r\nچنين مىنمايد كه پس از غارت شهر هرات در سال 913 / 1507 به دست محمد شيبانىخان ، شمارى از نقاشان اين شهر آن را ترك گفتند ولى به نظر نمىرسد كه به ازبكستان مهاجرت كرده باشند . نگارگرى سبك هرات پس از سال 1520 م . - و مدتها پيش از مرگ شيبانى در سال\r\n\r\n\r\n","description":"","footnote":"\r\n( 1 ) - سعدى ، بوستان ، كتابخانه ملى ، قاهره : بينيون ، نقاشى نگارگرى ايران ، تصوير  LXIX  .\r\n( 2 ) -  The Language of The Birds  ، ص 335 ، تصوير 30 .\r\n( 3 ) - نات ،  The Conference of the Birds  ، ص 114 . جزئى از اين تصوير كه نشاندهنده بخشى بودايى است در لوكنز ،  « The Language of The Birds »  ، ص 334 ، تصوير 29 ، بازنمايى شده است . در مورد اين تصوير نگاه كنيد به : گرى ،  « The Timurid Copy »  صص 8 - 35 ، كه گامى ديگر در تفسير و توجيه دوباره يك مضمون چينى است .\r\n","page_name":" 408 ","page_number":408},
  {"content":"\r\n\r\n916 / 1510 - در بخارا ظاهر شد . يكى از نخستين نسخه‌هايى كه در اينجا توليد گشت ، خمسه نوائى موجود در كتابخانه عمومى لنينگراد ( درن ، شماره 559 ) بود كه اكثر نگاره‌هاى آن داراى سبك كهن نيمه قرن پانزدهم بود « 1 » ؛ ولى در يكى ازاين نگاره‌ها يعنى نگاره « مجنون و حيوانات وحشى در بيابان » مىتوان تأثير مكتب متأخر هرات را مشاهده كرد . چهار نگاره از نگاره‌هاى نسخه مهر و مشترى نوشته عصار به تاريخ 1523 م . - كه اكنون در نگارخانه هنرى فرير واشنگتن محفوظ است « 2 » - به درجه كاملى از تركيب‌بندى هنرى دست يافته است . اين نگاره‌ها نشاندهنده گرايشى از سبك ساده‌گرا و غيرساختارى است كه از ويژگيهاى اين مكتب بود . در اينجا رشتهء رنگ‌پردازى مكتب هرات - كه داراى رنگمايه روشن بود - به كار گرفته شد ، امّا در آنها درختان شكوفه‌زده با رنگ‌آميزى روشن كاملا مشهود است . چيزى نگذشت كه چهار نگاره در بهارستان جامى موجود در بنياد گلبنكيان در ليسبون « 3 » و منسوب به بهزاد توليد شد كه پيوندهاى نزديكى با سبك خمسه نظامى سال 5 - 1494 م . داشت .\r\nدر پى دومين غارت شهر هرات در سال 1528 م . توسط ازبكان ، مهاجرت هنرمندان ازاين شهر بار ديگر اتفاق افتاد ، ليكن به نظر مىرسد كه مكتب بخارا تا زمان سلطنت عبد العزيز بهادر ( 57 - 946 / 50 - 1539 ) كه پشتيبان بزرگ هنر كتاب‌آرايى بود و نسخه‌هاى خاص سلطان حسين بايقرا را تحسين مىكرد به اوج رسيده باشد . عبد العزيز نگاره‌هايى را براى ضميمه به نسخه‌هايى كه بين سالهاى 1492 م . و 1514 م . به وسيله خوشنويسان مبرز هرات تحرير شده بود « 4 » و نيز توليد كتابهايى را با كيفيت زيبا و تزيين طلايى حواشى آنها ، ازجمله بوستان سعدى ( تحرير توسط ميرعلى هروى در سال 1542 م . كه امروزه در بنياد گلبنكيان است « 5 » ) سفارش داد . عبد الله و محمود مذهّب نقاشان چيره‌دست دربار عبد العزيز ، چندين نگاره ازاين نسخه را امضاء كرده‌اند . يكى از اين نگاره‌ها مستقيما از بوستان سال 1488 م . قاهره مايه گرفته و حال آنكه سرلوح دو صفحه‌اى ( با رقم محمود ) بهارستان جامى سال 1547 م . مستقيما از نسخه همان اثر در مجموعه گلبنكيان و سرانجام از ظفرنامه بالتيمور اقتباس شده است . بنابراين نقاشان دربار بخارا سنت مكتب هرات زمان سلطان حسين را به مدت دو نسل زنده نگهداشتند . آنان همچنين اصيل بودند ؛ و يكى از زيباترين آثار محمود نگاره دو صفحه‌اى مخزن الاسرار نظامى موجود در كتابخانه ملى ( ضميمهء\r\n\r\n\r\n","description":"","footnote":"\r\n( 1 ) - دياكونوا و گوزليان ،  Sredneaziatskie miniadtyary  ، تصاوير 7 ، 8 .\r\n( 2 ) - همه نگاره‌ها در بينيون ، نقاشى نگارگرى ايران ، تصاوير  LXXIX - LXXX  آمده است .\r\n( 3 ) -  SPA  ، ص 544 ؛ بنياد گلبنكيان : نمايشگاه هنر اسلامى ، شماره 122 .\r\n( 4 ) - رابينسون ، « يك نسخه غيرچاپى » ، ص 231 .\r\n( 5 ) - بنياد گلبنكيان : نمايشگاه هنر اسلامى ، شماره 123 .\r\n","page_name":" 409 ","page_number":409},
  {"content":"\r\n\r\nفارسى ، 985 ) است كه به وسيله محمود امضاء شده و داراى تاريخ 6 - 1545 م . است « 1 » . اين نگاره سلطان سنجر را به همراهى درباريان و در حين شكار در كوهستان نشان مىدهد كه پيرزنى دامن او را گرفته و تظلم مىكند ؛ اين نگاره داراى تركيب‌بندى صاف و شفاف و اجراى زيباست . مشابه اين تركيب‌بندى با مهارت زودياب در دو نگاره ديده مىشود كه نسخه شاه و درويش هاتفى را به سال 1540 م . مصور ساخته و امروزه در كتابخانه پىيرپانت مورگان ، نيويورك ( نسخه خطى شماره 531 ) محفوظ است . نگاره اولى صحنه يك مدرسه را نشان مىدهد و يادآور مكتب هرات است ، ولى از سرزندگى سرشارى برخوردار است . اين نگاره دربردارنده تاريخى است كه با سال 1542 م . موجود در كتيبه بالاى درب تطبيق مىكند . چگونگى افول اين مكتب را پس از سال 1550 م . مىتوان در مقايسه اين نگاره با نگاره مشابهى ( از نظر موضوعى ) در نسخه گلستان سعدى به تاريخ 7 - 1566 م . موجود در لنينگراد - مشاهده كرد كه پيكره‌هاى طلاب به گونه بارى به هر جهت تنظيم شده‌اند « 2 » . مشابهتهاى چندى هم راجع به اين خاموشى و زوال مىتوان در تكرار بىروح و بىلطف تركيب‌بنديهايى مشاهده كرد كه همه شادابى خود را از دست داده است .\r\n\r\nفلزكارى و سفالگرى در دوره تيمورى\r\nبا اينكه در دوره ايلخانان در سنن باشكوه فلزكارى و دستاوردهاى سفالگرى عصر سلجوقى وقفه‌اى ايجاد شد ، امّا در هردو زمينه هنوز معيارهاى عالى برقرار بود و توليد در سطح وسيعى صورت مىگرفت . ولى در پايان قرن هشتم / چهاردهم از نظر توليد و تنوع تكنيك ، كاهش چشمگيرى در اين صنايع چهره نمود . ليكن اين عقيده كه خاتمكارى نقره و طلا بر روى فلز بعدها ناشناخته باقى مانده ، واقعيت ندارد . آثار برنزى درجه اولى كه صنعتگران اصفهان و تبريز براى خود تيمور ساخته‌اند ، امروزه در موزه ارميتاژ محفوظ است . اين آثار در سال 1935 م - در ايامى كه سومين كنگره بين‌المللى هنر ايران برگزار مىشد - از مسجد شهر تركستان كه بدانجا اهداء شده بود ، آورده شد و به وسيله آ . گ . ياكوبوفسكى  ( A . G . Yakubovsky )  در يادنامه كنگره انتشار يافت « 3 » . يكى از چشمگيرترين آنها آبدان بزرگى براى وضوگيرى ( 45 / 2 متر قطر آن است ) ساخته شده « 4 » در تاريخ 801 / 1399 بود كه به وسيلهء عبد العزيز بن شرف الدين تبريزى امضاء شده است ؛ در\r\n\r\n\r\n","description":"","footnote":"\r\n( 1 ) - بلوشه ، نقاشى تركمان ، تصاوير  CXIV , CXV  .\r\n( 2 ) - دياكونوا و گوزليان ،  Sredneaziatskie miniatyury  ، تصوير 17 .\r\n( 3 ) - ياكوبوفسكى ،  \" Les artisans Iraniens \"  ، صص 85 - 277 ، تصاوير  CXIX - CXIII  .\r\n( 4 ) - نخستين بار توسط وسلوفسكى و گوروكوف در مجله  Bulletin de L'Association international Pour \r\n","page_name":" 410 ","page_number":410},
  {"content":"\r\n\r\nضمن يك شمعدان زيبا هم به تاريخ 1397 م . امضاى عز الدين بن تاج الدين اصفهانى را دارد . در آبدان وضوگيرى كتيبه‌هايى با خط ثلث و كوفى و آرايه اسليمى قلمزنى شده است ؛ در حالىكه سه تا از پنج شمعدان ميزان معتنابهى از خاتمكارى اصلى طلا و نقره دارد . شمعدان مشابه و بدون كتيبه هم در موزه دولتى گرجستان در تفليس موجود است و نمونه ديگر نيز بين موزه ارميتاژ و لوور تقسيم شده است « 1 » . ويژگى متعادل اين گروه از آثار فلزى كه سطح شايان توجهى از پهنه فلزى را دست‌نخورده باقى مىگذاشت به محيط حنفى نسبت داده شده است « 2 » ؛ ولى در واقع اين مسأله از مشخصه‌هاى ذائقه و سليقه اين دوره بوده است . در سال 5 - 1374 م . يك آبدان وضوگيرى برنزى مزيّن به كتيبه‌ها و اسليميها به مسجد جامع هرات اهدا شد ( قطر آن 74 / 1 سانتىمتر ) كه بر روى آن رقم سازنده‌اش - حسن بن على بن حسن بن على اصفهانى - آمده است و به دستور يك قلندر و به افتخار حاكم آل كرت ساخته شد و همين الگويى براى آبدان سال 1399 م . تركستان گرديد « 3 » . در گروه بىشمارى از ساغرها كه داراى سرپوش بوده و در دوره تيموريان خاص خراسان ساخته شده‌اند ، خاتمكارى طلا و نقره به كار رفته است . نمونه‌هاى رقم‌دار سال 1457 م . ، 1461 م . و 1466 م . همه به وسيله صنعتگران خراسانى از شهرهاى بهرجان و يا بيرجند كار شده است ( هر دوى اين شهرها در خراسان بزرگ بودند ) . يكى از آنها كه در ارميتاژ است به وسيله جوانبخت بن حسين امضاء شده و حال آنكه نمونه موزه بريتانيا با تاريخ 1497 م . در پايهء آن به سلطان حسين بايقرا اهدا گرديده است « 4 » . شمارى از اين ظرفها با اشعار حافظ و يكى نيز با اشعار قاسم انوار ( متوفى 837 / 4 - 1433 ) شاعر عارف ، تزيين‌يافته و به عنوان نمادى از ساغر به كار مىرفته است . اين ساغرها چگونه به قرن نهم رسيده‌اند ، امروزه معلوم نيست ولى نكته اساسى اين است كه بازفرآورى آن به صورت جام يشمى و با نام و نشان الغ بيگ گوركان به دست آمده « 5 » و همين مىرساند كه بين سالهاى 1417 م . و 1440 م . توليد شده است . كار شاقى كه اين جام را با يك دسته يشمى ايجاد كرده مىرساند كه اين كار از يك شكل و قالب فلزى مايه گرفته است .\r\nدر اواخر قرن نهم / پانزدهم هنوز قلمزنى در تزيين همه‌جانبه اشياء به كار مىرفته است ؛ چنانچه\r\n\r\n\r\n","description":"","footnote":"\r\n L'exploration de l'Asie centrale \r\n- ، شماره‌هاى 6 و 7 ( سن پطرزبورگ ، 7 - 1906 م . ) .\r\n( 1 ) - كونل ،  Islamische Kleinkunst  ، ص 147 .\r\n( 2 ) - ياكوبوفسكى ،  « Les artisans Iraniens »  ، ص 285 .\r\n( 3 ) - آ . س . مليكيان شيروانى در  Gazette des Beaux Arts  ، شماره 73 ( 1969 م . ) ، صص 18 - 5 .\r\n( 4 ) -  SPA  ، تصوير  b  1376 ، به تاريخ 1461 م . ؛ كونل  Islamische Kleinkunst  ، ص 146 به تاريخ 1457 م . كه به اشتباه به ونيز نسبت داده شده است : گروبه ،  Worid of Islam  ، ص 135 ، تصوير 74 .\r\n( 5 ) - بنياد گلبنكيان : نمايشگاه هنر اسلامى ، شماره 28 ؛ ر . پيندر - ويلسون در كتاب\r\n Persian Art : Calouste Gulbankian Collection \r\n، تصوير 13 ؛ هنرهاى اسلام ، شماره 114 .\r\n","page_name":" 411 ","page_number":411},
  {"content":"\r\n\r\nبر روى بشقابى آرايه درهم بافته هندسى و محصور با اشعار فارسى در قاببندها و پروانه‌هاى نقشپردازى شده ، گوژكارى و نقارى گرديده و تاريخ 7 - 1496 م . را بر روى خود دارد « 1 » . در ظرفهاى كوچك مورد استفاده مردم بومى بارها از احجار كريمه استفاده شده است ، چنانچه اين مسأله را مىتوان از بازنماييهاى آنها در نسخه‌هاى خطى دريافت كه به طور كلى به صورت طلايى جلوه‌گر شده است . به احتمال زياد نقره مطلّا به كار مىرفته ، چنانچه اين كار بر روى دو ظرفى كه امروزه در موزه ارميتاژ است ، ديده مىشود يعنى جام بلندى با دهانه سيرى شكل و ساغرى كه از نظر شكل فشرده‌تر از ساغرهاى خاتمكارى شده برنزى است . هردو ظرف با باندهاى سه گوش تزيين يافته و هردو در پايين گردن داراى لبه‌هاى اسليمى است نظير آنهايى كه بر روى آبدان بزرگ سال 1399 م . آمده است ؛ و به احتمال از نظر تاريخى به همين دوره و يا اندكى بعد تعلق دارد « 2 » .\r\nهمين تاريخ در مورد حلقه سنگين مهرى صدق مىكند كه با نوك‌هاى سر اژدهايى در حلقه ، در موزه متروپوليتن قرار دارد « 3 » .\r\nاين امر نشاندهنده علاقه به طرح چينى است كه در اين دوره در شمارى از هنرها ، ازجمله هنر سفالگرى كاملا مشهود است . ظرفهاى چينى سرزمين چين در طى قرون شهرتى بىنظير و غيرقابل رقابت در ايران داشت و سفالگران هميشه براى تسلط بر فنون ساخت‌وساز آن در چالش و مبارزه بودند . حاجى محمد نقاش كه پيشتر از او به عنوان هنرمند محبوب امير عليشير نوايى صحبت كرديم ، در اواخر قرن پانزدهم - پس از تجارب و آزمايشهاى طولانى در هرات - توانست ظرفهايى را شبيه بدنه ظرفهاى چينى توليد كند ولى از نظر رنگ‌آميزى چندان خالص نبود « 4 » . سفالينه هرات از اين دوره شناسايى نشده ولى ترديدى نيست كه در آنها رنگ آبى و سفيد بيشتر به كار مىرفته است « 5 » . چون به ظاهر از نظر شهرت ، رقيب بشقاب نقره‌اى بوده كه در نگاره‌هاى دوره تيمورى آمده\r\n\r\n\r\n","description":"","footnote":"\r\n( 1 ) - فهرست نمايشگاه متحده هنرهاى دوره تيمورى ( سمرقند ، 1969 م . ) شماره 106 به تاريخ 902 / 1496 م . ؛ قطر 5 / 18 سانتىمتر . آ . س . مليكيان شيروانى ،  Le bronze Iranien  ( پاريس ، 1973 م . ) ، صص 3 - 92 .\r\n( 2 ) - هنرهاى اسلام ، شماره 162 ؛ جام بلند ( موزه ارميتاژ ، 586  K  ) شبيه جامى است كه در نگاره كليله و دمنه ، دانشگاه استانبول ، 1422  FY  ، برگ  V  23 آمده است . ساكيسيان ، نگارگرى ايران ، تصوير  VII  . نگاره‌ها كه ساير ظروف شايان توجه را تصوير كرده متعلق به سال‌هاى حدود 74 - 1360 م . است .\r\n( 3 ) - دايماند  Handbook  ، ص 154 ، تصوير 93 .\r\n( 4 ) - خواندمير ، منقول در بارتولد ،  Four Studies  ، جلد 3 ، ص 66 ؛ آرنولد ، نقاشى در اسلام ، ص 139 .\r\n( 5 ) - « مهرى » از حاجى محمد همراه با نشان منگوله‌دارى بر روى بشقابى از موزه ويكتوريا و آلبرت آمده كه با سليقه چينى تزيين يافته است : لين ،  Later Islamic Pottery  ، تصوير  b  81 ، ص 100 . با اينكه مىتوان تاريخ آن را ربع سوم قرن هفدهم تعيين كرد ، ولى مىبايد انعكاس و تقليدى از يك اثر قرن پانزدهمى اين هنرمند بوده باشد ، چون با رنگ سبز و سياه كار شده و اين رشته از رنگاميزيها در اين دوره بسيار نامتعارف است ؛ و طرح شاخ و برگ گياهى در قالب مجوف مىتواند توليد دوباره‌اى از طرح اصلى نقاشى زيرلعابى باشد كه در يك زمينه سياه طرح‌افكنى مىشد . اگر اين امر حاكى ازاين باشد\r\n","page_name":" 412 ","page_number":412},
  {"content":"\r\n\r\nاست و طبيعتا تشخيص عناصر تقليدى چينى در آنها دشوار است . از مجموعه‌اى كه شاه عباس اول در سال 1607 م . از چينيهاى اواخر قرن هشتم / چهاردهم و نهم / پانزدهم به خانقاه اردبيل پيشكش كرده برمىآيد كه نمونه‌هاى خوبى از چينى سرزمين چين در محافل دربارى مورد استفاده قرار مىگرفته است . بدلها و يا اقتباسهايى از آنها به دست آمده كه همه تقريبا در خلال كشفيات لطمه خورده‌اند و براى تاريخگذارى آنها هم معيارى جز معيار سبك‌شناختى موجود نيست . ولى توان گفت كه اكثر آنها در اواخر قرن نهم / پانزدهم و يا قرن دهم / شانزدهم توليد شده‌اند و نسبت به بدلهايى كه در سوريه و تركيه پديد آمده‌اند وابستگى و پيوند اندكى با نمونه‌هاى اوليه چينى دارند « 1 » .\r\nاين مسأله به احتمال به سبب كشف بيشتر اماكن دوره تيمورى در ماوراءالنهر است تا جنوب سيحون ؛ و اكثر سفالهاى آبى و سفيد از اماكنى به دست آمده كه امروزه در قلمرو آسياى مركزى شوروى ( شوروى پيشين ) است و تاكنون منتشر هم شده‌اند . در موزه پنجيكنت نيمه يك بشقاب بزرگ موجود است كه مثنىبردارى و بدلسازى تقريبا مستقيم از چينى سرزمين چين در اوايل قرن نهم / پانزدهم است « 2 » . آثار ديگر ارتباط مستقيم كمترى دارند و لذا تاريخگذارى آنها هم دقيق نيست . در موزه ارميتاژ مجموعه‌اى جالب وجود دارد كه اكثر از آثار اين مجموعه قابل انتساب به قرن نهم / پانزدهم است . در يكى از بشقابها ، نقشمايه چينى دو سر ماهى تام دم به نقش ابر چينى افزوده شده است « 3 » ؛ در يك بشقاب ديگر دو پرنده بجاى اينكه روى شاخه قرار گيرند روى پشته ايستاده‌اند و شاخ و برگ گياهان آنها را احاطه كرده است . ولى مهمترين مشخصه آنها طرح گل قرينه در ميانهء يك نقش رسمى و تصنعى است : در يك مورد اين نقش تبديل به شكل ستاره‌اى شده كه نقش مواج چينى آن را فرا گرفته است « 4 » ؛ در موردهاى ديگر طرح گياهى قراردادى آمده كه شبيه نمونه ديگرى از سفالينه‌هاى منسوب به قرن نهم / پانزدهم است . اين نمونه داراى طرحى است كه در يك زمينه لعابى سياه و در زير فيروزه‌اى كه بر روى لعاب سبز قرار گرفته ، نقارى شده است . از اين نوع در ناحيه سمرقند هم به دست آمده ، ولى بهترين نمونه‌هاى شناخته شده كه دربردارنده تاريخهايى معادل با 1468 م . و 1480 م . است با شهر تپه‌اى كوپه‌چى در داغستان منطقه قفقاز ارتباط دارد « 5 » .\r\n\r\n\r\n","description":"","footnote":"\r\nكه حاجى محمد با اين سبك كار مىكرده پس بشقابهاى تاريخدار سال 1465 م . و 1495 م . « كوپه‌چى » نيز كار اوست و يا با او ارتباط دارد ؛ اين بشقابها به خراسان منسوب است .\r\n( 1 ) - نگاه كنيد به گروبه ،  « Notes »  .\r\n( 2 ) - پوپ ، چينىهاى چين ، تصوير 35 .\r\n( 3 ) - هنرهاى اسلام ، شماره 395 .\r\n( 4 ) - پوگاچنكواورمپل ،  Istoriya Iskusstv Uzbekistana  ، تصوير 294 .\r\n( 5 ) - ريتلينگر ،  « The Interim Period »  ، ص 185 ، تصاوير 9 ، 12 ؛ لين ،  Later Ialamic Pottery  ، صص 6 - 34 ، تصوير 20 ؛ زيك - نيسن ،  « Die Tebriser Meister »  .\r\n","page_name":" 413 ","page_number":413},
  {"content":"\r\n\r\nبعيد است كه اين منطقه را بتوان جايگاه اصلى اين آثار دانست ؛ و اينكه آرتور لين تبريز را مكان اصلى آنها قلمداد كرده ، از امضاى يك سفالگر برخاسته كه با نام غيبى توريزى در قرن نهم / پانزدهم در مصر كار مىكرده است « 1 » . نام او بر روى ظرفهاى آبى و سفيد با ويژگيهاى ذائقه چينى آمده و پسر او چراغى را امضاء كرده كه دقيقا با همان فن و تكنيك كه در بشقابهاى « كوپه‌چى » به كار رفته ، تزيين شده است « 2 » . اين طرحهاى قرينه - كه در آن خوشنويسى نقش مهمى دارد - از طرح نمونه‌هاى اوليه چينى بسيار دور است تا آنجا كه مىتوان نتيجه گرفت كه نوع سفالينه آبى و سفيد « كوپه‌چى » قديمتر از نوع منقور آن با تاريخ مطمئن نيمه دوم قرن نهم / پانزدهم است . مىتوان فرض كرد كه سفالينه آبى و سفيد در خلال قرن پانزدهم و نيز قرن شانزدهم در مراكزى گوناگون توليد مىشده است . شاهدى در دست نيست كه ظرفهاى چندرنگى ازاين نوع پيش از دوره صفوى توليد شده باشد « 3 » . در واقع نمونه‌هاى ديگر از سفالينه‌هاى منسوب به دوره تيمورى ، بعضى از ظرفهاى باقيمانده ازاين نقش باكيفيت پايين و نيز ( آثار بسيار مهم ) كاشيهاى متنوع و زيبا است كه بايد آن را بخشى از تزيين معمارى به حساب آورد .\r\nاز آثار باقيمانده حكاكى شده بر روى چوب آنهايى هستند كه با سبك بنايى و معمارى كار شده‌اند و يا آثار كوچكى چون رحل قرآن كه در موزه متروپوليتن قرار دارد و تاريخ آن 1360 م است و يكى از هنرمندان اصفهانى آن را امضاء كرده است « 4 » . از مسجد خواجه احمد يسوى در شهر تركستان وسايل برنزى ساختمانى به دست آمده كه پيشتر توصيف شد و همزمان با آنها دو لنگه درب به تاريخ 1394 م . و 1397 م . « 5 » از نوع ساختمانى و بنايى كشف شده كه تزيين آزاد و پرمايه گياهى در حد و امكان چوب ، در آنها اعمال شده است . بر روى دربهاى چوبى محكوك گورمير در سمرقند ، فن و تكنيك سنجيده و چيره‌دستانه‌اى از خاتمكارى بر روى آبنوس ، عاج و نقره ( امروزه بيشتر آنها از بين رفته ) به كار رفته است « 6 » . يكى از ويژگيهاى خاص اين مكتب چوبكارى ساختمانى ، جفت‌وجور كردن و درهم تابيدن دولايه از نقشبرجسته‌هاى اسليمى بود .\r\n\r\n\r\n","description":"","footnote":"\r\n( 1 ) - لين ،  Later Islamic Pottery  ، صص 19 ، 31 ، 35 و تصوير  a  17 .\r\n( 2 ) - به مطالب بالا مخصوصا يادداشت‌ها رجوع كنيد .\r\n( 3 ) - ى . برونهامر در  Cabiers de la Ceramique  ، يادداشت 5 ( سور ، زمستان 7 - 1956 م . ) صص 34 - 24 نتيجه مىگيرد كه ظرفهاى چندرنگى ، ظرفهاى اوليه رنگين ازنيق را تحت تأثير قرار داده است . البته در نتيجه تحقيقات اصلاناپا و ديگران درباره كوره‌هاى سفالگرى ازنيق اين مسأله ظاهرا واقعيت ندارد . تأثيرپذيرى ظرفهاى ازنيق از ظرفهاى چندرنگى دوره صفوى امكانپذير است .\r\n( 4 ) - دايماند ،  Handbook  ، صص 17 - 116 ، تصوير 66 .\r\n( 5 ) - دنيك ،  « Quelques monuments »  .\r\n( 6 ) - پوگاچنكوا ورمپل ،  Istoriya Iskusstv Uzbekistana  ، تصوير 293 در مورد دو لنگه درب خاتمكارى شده با عاج در شاه زنده سمرقند . در مورد دربهاى حكاكى شده ايران در سال 1442 م . نگاه كنيد به : هنرهاى اسلام ، شماره 458 .\r\n","page_name":" 414 ","page_number":414},
  {"content":"\r\n\r\n\r\nفصل يازدهم ادبيات فارسى در قلمرو تيموريان و تركمانان ( 907 - 782 / 1501 - 1380 )\r\nدوره طولانى 120 ساله تيموريان و تركمانان ، دوره آشوب و آشفتگى است . در اين دوره يورش تيمور به ايران در اوايل سال 782 / 1 - 1380 با يورش به خراسان و سيستان آغاز شد و به دوران فترت پيش از تيموريان - كه دوره‌اى از هول و هراسهاى ناگهانى بود - خاتمه بخشيد . اوضاع منطقه حتى پس از مرگ تيمور فاتح ، بجز دوران سلطنت نسبتا آرام شاهرخ ( 850 - 807 / 1447 - 1405 ) همچنان ناآرام بود ؛ جانشينان وى نمىتوانستند با يكديگر كنار آمده و در صلح و آرامش بسر برند ؛ و حكومت بازيچهء دست رقيبان آشوبگر شده بود . در كنار شاهزادگان متعدد سلسله تيمورى ، رهبرانى ديگر در صحنه بودند نظير رهبران دو سلسله تركمان قراقويونلو و آق‌قويونلو كه در مناطق آذربايجان و غرب ايران مستقر بودند و گاهى هم به مناطق شرقى ايران هجوم مىآوردند . سرانجام اين اوضاع و احوال با استقرار شيبانيان در شرق و صفويان در غرب خاتمه يافت .\r\nنابسامانيهايى كه به تهاجم مغولان برمىگشت و سرانجام به زوال و بىنظمى دوره پس از مرگ شاهرخ انجاميد ، براى تمدن ايران انحطاط شديد و براى تفكر آن تباهى به دنبال داشت . در آغاز اين دوره شمارى از عالمان ، شاعران و نويسندگان دوره فترت بين ايلخانان و تيموريان وجود داشتند كه با آثار خود به توسعه و پيشرفت علم و ادبيات يارى و كمك مىكردند . امّا به غير از اين افراد معدود و به استثناى آنهايى كه در دربار سلطان حسين بايقرا در هرات جمع آمده بودند - و بيشتر تعليمى بودند نه اصيل - تا پاره پايانى سده نهم / پانزدهم كمتر انديشمند و يا دانشمند برجسته\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nو مبرز به عرصه رسيدند .\r\nزبان فارسى در اين دوره ، تكامل پيچيده خود را كه از قرن هفتم / دوازدهم شروع شده بود ، ادامه داد . افزون بر تحول واژگان ، صرف‌ونحو كه از ضرورتهاى تحول تاريخى يك زبان است ، ازجمله عوامل ديگر همراه اين تحول بود كه ماهيت اساسى و بنيادى داشت . از يك سوى تأثير گويشهاى شرق ايران روزبه‌روز كاهش مىيافت و عناصر فارسى شرق ايران جاى خود را به عناصر فارسى غرب ايران داد و از سوى ديگر برخى از لغات و تركيبهاى عربى كه بتدريج در زبان مردم راه باز كرده و نيز در آثار نويسندگان گذشته وارد شده بود ، آنچنان در زبان فارسى جايگير شد كه معادلهاى فارسى خود را راند و برجاى آنها نشست . در ضمن ورود لغات تركى و مغولى به زبان فارسى افزايش يافت ؛ برخى از لغات و تركيبهاى خاص كه از روزگار مغولان استعمال يافته بود از ويژگيهاى زبان فارسى اين ايام گرديد . در اين دوران كاربرد زبان تركى رواج كامل يافت و وارد آثار شعرى شد و از سوى اشراف و حكام ادب دوست و ترك‌زبان مورد حمايت قرار گرفت ؛ سرانجام ادبياتى از نظم و نثر تركى ظاهر شد و اين بخصوص در خراسان - مهد توسعه و تحول زبان فارسى - به‌عنوان يك زبان ادبى رخ داد . در محاكمة اللغتين نوشته مير عليشير نوايى ( وزير معروف و ادب‌پرور سلطان حسين بايقرا ) درباره شمارى از افرادى كه زبان تركى را زبان نوشتارى خود قرار دادند و درباره عناصر برتر آن بحثى درانداختند ، صحبتى مستوفا شده است .\r\nهويت ادبيات فارسى در اين روزگار نه فقط تحت تأثير تحولاتى از اين نوع در زبان قرار گرفت ، بلكه بعضى از عواملى كه آن را به مقاطع جديد كشانيد و به‌طور همزمان به سمت تباهى راند نيز در كار بود . در ميان اين تأثيرات مىبايد به اين واقعيت اشاره كرد كه پيش از تهاجم مغولان ، در نظم و نثر فارسى قواعد و قراردادهايى دقيق موجود بود و با دربارها ارتباط تنگاتنگ داشت و كلا در وضعيت « كلاسيك » بود ؛ و حال آنكه در اين دوره نويسندگى خلّاق در اختيار مردم عادى و نيز تحت تأثير دربار بود و معيارهاى ادبى پيشين بر آن حاكم نبود . در تبيين اين امر بايد گفت كه پيش از هجوم مغولان ، شاعر و يا نويسنده مجبور بود شمارى از قواعد و نمونه‌هاى ادبيات عرب و فارسى را ياد بگيرد . اين درسخوانى طبيعتا دامنه افق ادبى او را وسيعتر مىكرد و بر شناخت او از نمونه‌هاى برتر فنون و صنايع ادبى مىافزود « 1 » . در دوره مورد بحث ما و حتى در ايام بعد ، اين علاقه و دلبستگى به نمونه‌ها و الگوهاى بزرگ كهن كاملا از بين رفت و يا اگر هم باقى ماند در وجود\r\n\r\n\r\n","description":"","footnote":"\r\n( 1 ) - نگاه كنيد به نظامى عروضى ، چهار مقاله ، چاپ محمد معين ( تهران ، 1341 / 3 - 1962 ) ، صص 2 - 20 ، 8 - 47 ؛ و نيز صفا ، جلد 2 ، صص 50 - 347 .\r\n","page_name":" 416 ","page_number":416},
  {"content":"\r\n\r\nعده‌اى معدود و فرهيخته خلاصه شد . محو قراردادهاى كهن ادبى به انحطاط شناخت و معرفت عمومى از سبكها ، شگردها و آموزه‌هاى نويسندگان و شاعران نمونه انجاميد ؛ در اين شرايط تضعيف سبك امرى ناگزيرانه بود . اين فراموشى و محوشدگى سبك و نيز غفلت از شكل و قالب ، در اكثر آثار اين دوره - به استثناى آثار شاعر و نويسندهء برجسته‌اى چون جامى - مشهود است .\r\nبسته شدن مراكز عمده ادب فارسى در خراسان و عراق ، فروپاشى دربارهايى كه از شاعران و نويسندگان حمايت مىكردند و مشوق آنان بودند و نيز محو رجال و يا خاندانهاى بزرگ كه پيش از تهاجم مغولان به ايران و حتى مدتى پس از آن از اين نوع فعاليتها پشتيبانى مىكردند ، دست به دست هم داد و سبب محو استادانى بزرگ همچون استادان ايام كهن ادب فارسى شد بدون اينكه جانشينان و اخلافى شايسته داشته باشند . شعر و نثر به دست افرادى افتاد كه در اكثر مواقع از قريحه و هنرى متوسط برخوردار بودند .\r\n\r\n1 - نظم\r\nبنابراين شعر فارسى همانند خود زبان فارسى و در واقع مثل ساير شعبه‌هاى معارف ، در اين دوره به اندازه كافى به شكوفايى دست نيافت . افزون بر عللى كه پيشتر ياد شد ، در اين روزگار - با پذيرش چند استثناء - بىثباتى سياسى مداومى وجود داشت ، حتى رهبران و شاهانى با ذوق و سليقه ادبى نيز به عرصه نرسيدند تا با بهره‌گيرى اهرمهاى قدرت و يا تداوم سلطه‌گرى بتوانند ادبيات پيشرفته و پرثمرى را در گستره‌اى وسيع و پايا بپرورانند . به ديگر سخن ، اين دوره ، دوره انتقال بود كه نشانه‌هايى از ناآرامى و پريشانى و بىثباتى را در محصولات ادبى بجا گذاشت .\r\nدر ميان حكام استثنايى و شاهزادگان تيمورى كه از هنر و ادب اين دوران حمايت كردند مىبايد از شاهرخ ، بايسنقر ميرزا ( درگذشته به سال 837 / 1433 ) الغ بيك ( 853 - 850 / 1449 - 1447 ) ابو سعيد ( 73 - 855 / 1469 - 1452 ) و بخصوص سلطان حسين بايقرا ( 911 - 837 / 1506 - 1469 ) و وزير او امير عليشير نوايى نام برد . اين افراد همراه معدودى ديگر خود از كوشندگان و نويسندگان هنرهاى ادبى ( دست‌كم آثارى بدانان منسوب است ) و تحسين‌كنندگان اديبان بودند و دربار آنان كانون دستاوردهاى هنرى و علمى به شمار مىرفت . امّا پشتيبانى نامنظم و منطقه‌اى آنان از ادبيات در آن اوضاع آشفته زمانه ، اشتباهاتى را در ارزيابى و سنجش پيش آورده و اطلاعاتى خوب و مطلوب را در اين زمينه ارائه نداده است ؛ ضمن اينكه فقدان عمومى خاندانهاى اشرافى كه خواهان تأثيرگذارى و حمايت از ادبيات باشند عرصه را بر بعضى تنگ مىكرد ، حتى\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nسليقه و ذائقه و شناخت آنان از چيزهاى معتبر و متعالى تحت تأثير موج انحطاط بود .\r\nترديدى نيست كه مهمترين كانون فرهنگى تيموريان دربار سلطان حسين بايقرا در هرات بود كه در يك بازنگرى به نظر مىرسد همچون مشعلى بر سرزمينى كه چندى پيش توسط خود تيمور به ويرانى كشيده شده بود ، نور تابانيد و در شرق ايران پس از اينكه سلطان حسين توانست قلمرو خراسان را از آن خود بكند ( پس از مبارزه‌اى كه در زمان مرگ تيمور رخ داد و شكست او در تحكيم يك امپراتورى در ايران ) مأمنى براى هنرها گرديد . شمارى از شاعران ، نويسندگان ، مورخان ، موسيقىدانان و نقاشان جذب هرات شدند و در آنجا سبكها و تكنيكهايى به وجود آوردند كه با تحولات مداوم و نوآورى تا زمان صفويان ادامه يافت . در اينجا به درستى مىتوان اذعان داشت كه محفل ادبى ، علمى و هنرى سلطان حسين بايقرا تأثير زيادى در حيات فكرى و هنرى ايران بجا گذاشت . امّا جايگاه والايى كه نقاشان در هرات پيدا كردند و نيز پيشرفت عظيم هنرهاى ديدارى و جلوه جديد حيات و سرزندگى هنرى ، سرآغازى نو براى بحث در انحطاط و زوال ادبيات و فقدان اصالت نه فقط در بداعت ادبى ، بلكه در تفكر و انديشه شد . گويى مسير و جهتى جديد در بيان نبوغ ايران گشوده شد .\r\nدر آغاز دوره تيمورى شمارى از شاعران پرقريحه و خوش طبع شيوه‌هاى پيشينيان خود در سده هشتم / چهاردهم را در پيش گرفتند . آنانىكه در ميان نسل بعد به شعر و شاعرى روى آوردند سبكى را اتخاذ كردند كه كاملا نو و جديد بود . آنان حتى به انتقاد از مقلدان استادان كهن پرداختند .\r\nكاتبى مىگويد :\r\n شاعر نباشد آنكو هنگام بيت گفتن * ز اشعار اوستادان آرد خيال درهم\r\nهر خانه‌اى كه او را از خشت كهنه سازند * مانند خانهء نو نبود بناى محكم \r\nزبان شعرى دوره تيمورى نسبت به ايام گذشته هرچه بيشتر به زبان مردمى و محاوره‌اى نزديك شد . دليل اين تحول را بايد در اين مسأله جست كه شعر اين دوره چنانچه متوجه شديم ، خاص دربار نبود و به درون مردم كوچه و بازار كشيده شده بود . از آنجا كه شاعر مىبايد با ذائقه و سليقه عموم شعر بگويد ، لذا سنن شعرى پيشين ديگر اهميت و مفهوم خود را از دست داده بود . بعيد نيست كه اين گرايش در نتيجه شمار نسبتا زياد شاعران و شعربافان اين دوره باشد ؛ اشاره به زندگىنامه شاعران اين دوره و اوايل صفويه نشاندهنده افزايش شمار شاعران در ايام بعد از مغولان و ايلخانان است . اگر تذكره‌هاى شاعران دوره تيمورى نظير تذكرة الشعراى دولتشاه و مجالس النفائس ( به تركى و ترجمه فارسى آن با عنوان لطائف‌نامه ) مير عليشير نوايى و تحفه سامى سام ميرزا صفوى را مورد بررسى قرار دهيم با شمار فراوانى از شاعران مواجه مىشويم كه فقط يك از هزار را ارائه\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nداده‌اند . هم‌چنان‌كه درباره دوره صفوى خواهيم ديد ، اين تحول نمىتوانست جدا از ماهيت مردمى شعر ( كه حال ديگر در ميان قشرهاى مختلف مردم رواج يافته بود ) باشد .\r\nرواج زبان تركى سرانجام بدانجا كشيد كه در شعر كاربرد عمومى پيدا كرد و يا حتى به وسيله آنانى كه معمولا در زبان فارسى غور مىكردند - بنا به دلايل مختلف - اتخاذ شد . يكى از برجسته‌ترين ادبايى كه معمولا به تركى و در ضمن به فارسى مىنوشت ، مير عليشير نوايى ( متوفى 906 / 1501 ) وزير سلطان حسين بايقرا بود . آثار او به زبان تركى دربرگيرندهء چهار ديوان غزليات و پنج مثنوى به سبك و سياق خمسه نظامى است و يك اثر ديگر هم با عنوان لسان الطير دارد كه به تقليد از منطق الطير فريد الدين عطار پديد آورده است . او در شعر فارسى كه چندان مورد عنايت منتقدان قرار نگرفته است ، تخلص فانى داشت .\r\nدر شعر دورهء تيمورى مثلا در شعر كاتبى ترشيزى ، مىتوان نمونه‌هايى از شكوفايى عروضى و صناعت شعرى پيدا كرد . با اينكه بعضى از اديبان اين دوره يك چنين استعاره‌هاى دور از ذهن را به كار مىبردند ، ولى بايد پذيرفت كه اين كاربرد چندان عموميت نداشت و نويسندگان و شاعران معروف اين عصر سادگى را ترجيح مىدادند .\r\nعرفان هنوز موضوع محبوبى براى شعر بود . بخصوص تبيينهاى تصوف در غزل كاربرد عمومى داشت . در اين ايام شاعرانى چون شاه نعمت الله ولى ، قاسم انوار و جامى شعرهاى فراوانى با خصوصيتهاى عرفانى سرودند . شمار رمانس‌هاى عاشقانه و اشعار داستانى و قصه‌اى درباره موضوعات اخلاقى و فلسفى تا حدودى زياد بود . اكثر اين رمانس‌ها به تقليد از نظامى سروده مىشد و مضمونهاى آنها اغلب از نظر شعرى و با تغييراتى چند ، نو و تازه بود .\r\nاز اينها گذشته ، در ميان قالبهاى مختلف شعرى دوره تيمورى ، غزل از توجه و عنايت خاصى برخوردار شد . افكار بكر و صناعت ادبى در اواخر دوره تيمورى به‌طور روزافزونى وارد غزل گرديد . دليل عمده اين تحول شايد در اين امر باشد كه ايرانيان به سبب تهاجم مغولان و قتل‌عامها و غارتهاى سده‌هاى هفتم - نهم / سيزدهم - پانزدهم ، از دنياى مادى رويگردان شدند و به مسائل معنوى روى آوردند . بنابراين شاعران ايرانى مضمونهاى مبالغه‌آميز و دور از ذهن و غيرمادى و تصنعى را اتخاذ و تلاش كردند آنها را با ايجاز و الحاح ممكنه بيان كنند .\r\nهنگامىكه اين سبك كه نطفهء آن بخصوص در محفل سلطان حسين بايقرا و امير عليشير نوايى در هرات بسته شد در اينجا مورد توجه قرار گيرد ( در زمان صفويان به‌طور مبسوط درباره آن صحبت خواهد شد ) معلوم مىشود كه فرق بين كلمه و معنى هميشه دست‌يافتنى نيست . معنى هرچه بيشتر متمايل به خيالپردازى بود . از نظر تناسب دور از ذهن و مبالغه‌آميز بود ؛ گويى كه ريشه در\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nواقعيت نداشت و فراتر از قلمرو شعر مىرفت كه در آن رويكرد تخيل ، جهان واقعى را به بيان عقايد عمومى تبديل مىكرد و از اينجا به بعد به صورت يك نوع ادبى ضعيف و غلوآميزى درمىآمد .\r\nدر پى اين ملاحظات عمومى ، اشاراتى هرچند كوتاه به بعضى از شخصيتهاى عمده هنر شاعرى دوره تيمورى و آثارشان - با حفظ نظم سالشمارى - ارائه مىدهيم ؛ البته مورد اول از نظر قريحه و قابليتهاى شعرى در مرتبه و جايگاه پايينترى قرار دارد .\r\nاو كمال الدين بن مسعود ( متوفى 808 / 6 - 1405 ) است كه در فاصله بين ايلخانان مغول و تيموريان زندگى مىكرد و با تخلص كمال به كمال خجندى شهرت داشت و در قالب غزل استاد بود . در حالىكه در نظر دانشجويان ادبيات فارسى وى يكى از معاصران و همروزگاران حافظ به شمار مىرود ، ولى ادعاى او مبنى بر برترى بر حافظ هيچ‌وقت طرفدارانى پيدا نكرده است . با وجود اين كمال در تكامل قالب غزل سهمى اساسى و عمده داشت .\r\nيكى از معاصران كمال ، ملامحمد شيرين مغربى تبريزى ( متوفى 809 / 7 - 1406 ) بود . غزليات و ترجيع‌بندها « 1 » ى ملامحمد دربردارنده اشاراتى به عقايد و الهامات عرفان اسلامى است : ملامحمد خود يكى از صوفيان بنام بود و اعتقاد به وحدت وجود داشت . ولى او در مقام شعر و شاعرى ، شاعرى متوسط بود و از اين حيث به عصمت الله بخارايى و يا عصمت بخارايى ( متوفى 829 / 6 - 1425 ) شباهت داشت . عصمت از خود غزليات و قصايد ناپخته و نيز اشعارى در قالب ترجيع‌بند به يادگار گذاشت .\r\nبه كلام پروفسور براون « 2 » ، شاعرى كه در تباين شديد با مغربى - عارف وحدت وجودى - بود ، ابو اسحاق شيرازى ( متوفى 827 يا 830 / 1824 يا 1427 ) معروف به « ابو اسحاق اطعمه » بود چون او را « شاعر خوراكيها » لقب داده‌اند « 3 » . ديوان او كه مشتمل بر غزليات ، قصايد ، رباعيها و مثنويهاست به حق و به مناسبت به كنز الاشتهاء شهرت دارد . اين ديوان از اين نظر اهميت دارد كه نامهاى انواع خوراكيها را با ذكر جزئياتى دربارهء آنها و نيز آداب خورد و خوراك را در اعياد و رسمهاى مختلف عرضه كرده است . دفتر اشعار و چندين رساله مختصر او با عنوان « داستان مزعفر و بغرا »\r\n\r\n\r\n","description":"","footnote":"\r\n( 1 ) - ترجيع‌بند شعرى است مركب از پنج تا يازده بيت ، همه در وزن يكى و در قوافى مختلف ؛ و در پايان آن يك بيت مقفّى بياورند كه با ابيات پيش در وزن متحد و در قافيه مخالف باشد . پس هرگاه يك بيت را در فواصل عينا تكرار كرده باشند آن نوع شعر را ترجيع‌بند گويند و در آخرين بند هم تخلص شاعر مىآيد ؛ رجوع كنيد به  LHP  ، جلد 2 ، صص 23 ، 25 و م .\r\nگارسين دوتاسى ،\r\n Rhetorique et Prosodie des Langues de l'Orient Musulman \r\n( پاريس ، 1875 م . ) ، ص 375 .\r\n( 2 ) -  LHP  ، جلد / ، ص 344 .\r\n( 3 ) - اطعمه جمع طعام يعنى خوراكى و « بشقاب » غذا .\r\n","page_name":" 420 ","page_number":420},
  {"content":"\r\n\r\n« خوابنامه بو اسحق » و « فرهنگ‌نامه » آكنده از اصطلاحات آشپزى كهن ايران تا روزگار اوست .\r\nترديدى نيست كه از مقلدان او يكى نظام الدين محمود قارى يزدى بود كه در قرن نهم / پانزدهم اشعارى راجع به خوردنيها و انواع لباسها سرود . اشعار او در ديوان البسه وى به دست ما رسيده و منتشر شده است و به دليل ارائه جزئياتى راجع به البسهء اين قرن اهميت دارد .\r\nسيد نعمت الله ولى كرمانى ( متوفى 22 رجب 834 / 4 آوريل 1431 ) نيز از شاعران قرن نهم / پانزدهم بود . او عارفى بزرگ و مؤسس طريقت دراويش نعمت اللهيه است . اشعار عرفانى او - كه از نظر صناعت شعرى در حد متوسطى است - مشتمل بر غزليات ، قصايد و مثنويها بود . از عارفان ديگر سيد على بن ناصر بن هارون معروف به قاسم انوار ( متوفى 837 / 4 - 1433 ) بود كه ديوان او دربردارنده اشعارى چند به گويش ايالت گيلان و شمارى هم به زبان تركى است .\r\nقصايد و مثنويهاى مولانا محمد بن عبد الله كاتبى ترشيزى يا نيشابورى ( متوفى 839 / 6 - 1435 ) به سبب شگردهاى شعرى شهرت داشت . وى شاعر مثنويهاى جناس با دو وزن و دو قافيه بود . اين اشعار عبارت‌اند از : حسن و عشق ، ناظر و منظور و بهرام و گلندام . گفته شده كه كاتبى در اواخر عمرش گرايش شعرى خاصى به خمسه نظامى پيدا كرد .\r\nشاعرى كه به زيبايى و تأثير و تهذيب شعرى معروف است ميرشاهى سبزوارى ( متوفى 857 / 1453 ) است . بخصوص غزليات او شايسته عنايت بيشترى است چون سرشار از معانى و زيباييهاست . همچنين اشعار عاشقانه شيخ آذرى اسفراينى ( متوفى 866 / 2 - 1461 ) با روح و مليح و آكنده از عقايد بديع است . يكى از آثار شعرى معروف و منسوب به دو ، بهمن‌نامه است كه در وصف سلاطين بهمنى دكن سروده شده است .\r\nمولانا محمد بن حسام الدين معروف به ابن حسام ( متوفى 875 / 1 - 1470 ) اشعار گوناگونى راجع به موضوعات مختلف ازجمله يك حماسه مذهبى با عنوان خاوران نامه سرود كه شرح سفرها و جنگهاى على بن ابيطالب است . ديوان قصايد او در روزگار ما چاپ و منتشر شده است .\r\nاز شاعران ديگر درجه دوم اين دوره مىتوان از شهاب ترشيزى ، سيمى نيشابورى ، غياث شيرازى ، خيالى بخارايى ، بابا سودايى ، طالب جاجرمى و . . . نام برد . در پايان اين دوره شاعران ديگرى از اين دست از قبيل هلالى جغتايى ، هاتفى خرجردى ، قاسمى و چند شاعر ديگر وجود داشتند . ولى از آنجا كه اكثر آنان در دوره آغازين صفوى به صيت و شهرت رسيدند ، لذا بررسى آنان را به بخش بعد وامىگذاريم .\r\nيكى از برجسته‌ترين شخصيتهاى ادبى سالهاى پسين دوره تيمورى - شخصيتى كه پس از حافظ بزرگترين شاعر ايران قلمداد شده - نور الدين عبد الرحمن جامى ( متولد 817 / 1414 ، متوفى 898\r\n\r\n","description":"","footnote":"","page_name":" 421 ","page_number":421},
  {"content":"\r\n\r\n/ 1492 ) بود . اين شاعر و عارف ايران علاوه بر اينكه يكى از بزرگترين نويسندگان پركار عصر خود و محقق زبان ادبيات عربى و فارسى ، و منتقد و شاعر و نيز يكى از چيره‌دست‌ترين تذكره‌نويسان عرفاى اسلامى بود ، خود نيز يكى از رهبران طريقت دراويش نقشبندى بود و زندگى صوفيانه و تعليماتىاش ، گواهى براين مدعاست .\r\nجامى در مثنوى پيرو سعدى و حافظ بود و در غزل و قصيده از شاعران عراق پيروى كرد . ولى شعر جامى را نمىتوان خالى از عقايد عميق و اصيل و نيز قدرت بيان و زيبايى معنا دانست . با اينكه او را نمىتوان همسنگ اسلاف قدر و برجسته‌اش قرار داد ، ولى بايد گفت كه او در مقام آخرين شاعر بزرگ ادبيات فارسى داراى جايگاه و اهميت ويژه‌اى در عصر خود است . آثار منظوم او عبارت است از : اول هفت اورنگ يا سبعه كه مركب از هفت مثنوى يعنى سلسلة الذهب ، سلامان و ابسال ، تحفة الاحرار ، سبحة الابرار ، يوسف و زليخا ، ليلى و مجنون و خردنامه اسكندرى است ؛ و دوم ديوان غزليات . قصايد و ترجيع‌بندهاى جامى آكنده از عقايد عرفانى ، مضامين داستانى و غنايى است ؛ ولى در بررسى نثرنويسان دوره تيمورى نيز مىبايد از جامى ذكرى به ميان آورد .\r\n\r\n2 - نثر\r\nنثر فارسى در دوره تيمورى آغازى نسبتا نويدبخش داشت . از آنجا كه آثار منثور اين دوره در اكثر مواقع با سبك ساده و صميمى نوشته مىشد ، لذا از تكلفات فنى و بديعى قرن ششم / دوازدهم و هفتم / سيزدهم تا حدود زيادى به دور بود : در اين دوره كمتر نوشته متكلف وجود دارد كه در آن سبك بسيار تصنعى به‌كار گرفته شده باشد . نثرنويسان دوره تيمورى چندان توجهى به واژگان كهن فارسى نداشتند ؛ آنان اغلب از كلمات و تركيباتى بهره مىگرفتند كه در روزگارشان كاربرد عمومى داشت و لذا سادگى و روانى و گشاده‌زبانى از ويژگيهاى سبك آنان بود . ولى تأثير زبان تركى را نبايد و نمىتوان فراموش كرد . در اين دوره نويسندگان به قواعد و قراردادهاى بنيادى زبان فارسى هم بىاعتنا بودند يعنى مسأله‌اى كه با عدم دقت آنان ارتباط داشت و مسائلى را در نظر مىگرفتند كه اعتبار مضمون و موضوعشان را تأمين مىكرد .\r\nنكته گفتنى اينكه در اين دوره هرچند از سبك متكلف كمتر مىتوان سراغ گرفت ولى در مورد ديباچه‌ها و سرآغاز فصول و تقديم‌نامه‌ها به رهبران و ساير سركردگان ، از سبك متكلف استفاده مىشد . اغلب اوقات فراوانى ابتكارها و البته عناوين تصنعى و مداحيها و مداهنه‌ها ، مفهوم واقعى قطعه نوشتارى را در ابهام قرار مىداد . در بعضى از آثار ، نثر مسجع خشك و عبارتهاى رسمى غيرمجاز به‌كار رفته است ولى در برخى ديگر جلوه‌هاى نثر صريح و شاداب ديده مىشود . در نثر\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nاين دوره از استحكام و ايجاز نويسندگان كهن خبرى نيست و ارزيابى و نقد سبك آنان و نيز وابستگى به ضوابط و معيارهاى سليقه‌اىشان به‌طور كلى چندان چشمگير نيست .\r\nدر غالب موضوعاتى كه در اين آثار ارزيابى شده ، تنوع بسيارى وجود دارد : اين موضوعات شامل مسائل علمى ، تاريخ ، قصه‌ها ، تذكره‌نويسى و تراجم احوال ، تفسيرهاى قرآنى ، مسائل كلامى ، عرفان و اخلاقيات و غير آن است . در زمان مغولان نوشتن موضوعات مختلف به زبان فارسى شدت گرفت و در دوره تيمورى هم ادامه يافت . علت اين مسأله در اين نكته نهفته بود كه پس از سقوط بغداد ، از گذشته دست كشيده شد و زبان و ادبيات عرب قوت و قدرت خود را از دست داد و از اين رو ضرورت بهره‌گيرى از زبان فارسى در تأليف آثار علمى بشدت قوت گرفت .\r\nنكته‌اى كه در سالهاى پايانى دوره تيمورى بدان پافشارى مىشد و شايان عنايت خاصى است ، بهره‌گيرى از زبان تركى به‌عنوان يك زبان ادبى بود . نوشتن و تأليف كتاب به اين زبان در محفلهاى ادبى هرات مورد تشويق قرار مىگرفت . اين كار در واقع تقويت حركتى بود كه حسين بايقرا و مير عليشير نوايى راه انداخته بودند . از آثار ديگرى كه به زبان تركى نوشته شدند مجالس النفائس ، محاكمة اللغتين ، محبوب القلوب ، منشات و غيره به وسيله مير عليشير نوايى و با برنامه توسط ظهير الدين بابر را مىتوان نام برد . پابه‌پاى اين تحول ظهور شمارى از شاعران دوزبانه بود كه پيشتر بدانان اشاره رفت .\r\nيكى از نويسندگان شايان اعتناى اين دوره نظام الدين شنب غازانى معروف به نظام الدين شامى ، معاصر تيمور بود . او ظفرنامه را به دستور تيمور نوشت . سبك اين اثر در مقايسه با كتاب شرف الدين على يزدى مورخ و نويسنده فرهيخته ديگر - كه از كتاب نظام الدين در ظفرنامه تيمورى خود بهره جست - ساده بود . ظفرنامه او اثر مطولى است كه به اسلوب پيچيده و متكلف نوشته شده و در سال 824 / 5 - 1424 به پايان رسيده است . تاج الدين سلمانى در سال 813 / 1411 سالهاى پايانى تيمور را همراه با سالهاى نخستين سلطنت شاهرخ در كتاب شمس الحسن خود گزارش داد .\r\nيكى از مورخان نسبتا متأخر شهاب الدين عبد الله بن لطف الله الخوافى معروف به حافظ ابرو ( متوفى 833 / 1430 ) است كه مجمع التواريخ او تاريخ نسبتا مفصلى در چهار مجلد از زمان آفرينش تا سال 830 / 1411 است . جلد چهارم اين اثر با عنوان زبدة التواريخ بايسنقرى شهرت دارد و وقايع آن از مرگ آخرين ايلخان - ابو سعيد - در سال 736 / 1335 شروع مىشود . حافظ ابرو افزون بر اين ، آثار تاريخى مختصر و كم‌اهميت هم تدوين كرد ؛ تاريخ حكام آل كرت در هرات حدود 732 / 2 - 1331 ؛ تاريخ سربداران ؛ و بررسيهايى هم راجع به سلطنتهاى محلى\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nخراسان نظير ايلخان طغاتيمور ، امير ولى و ارغونشاه انجام داد « 1 » . اين قطعات شامل نسخه جديدى از اثر سترگ رشيد الدين فضل الله يعنى جامع التواريخ ( رشيد الدين فضل الله متوفى به سال 718 / 1318 ) و ذيل حافظ ابرو و مجموعه اوست كه خوشبختانه در دو نسخه در استانبول ( بغداد كوشكو 282 و داماد ابراهيم پاشا 919 ) محفوظ است . جغرافياى ناشناخته حافظ ابرو در جاى خود يك منبع تاريخى باارزش است و درباره زادگاه خويش خراسان و نيز ماوراء النهر اطلاعات دست اولى دارد .\r\nاحمد بن جلال الدين محمد معروف به فصيحى خوافى نويسنده مجمل التواريخ فصيحى است كه در سال 845 / 2 - 1441 كامل شد و به شاهرخ تقديم گرديد . اين كتاب اهميت خاصى دارد چون دربردارندهء نكات تراجم احوال و شرح حال شمارى از شاعران و عالمان ايران است . سبك اين اثر تاريخى بسيار ساده است .\r\nيكى از نويسندگان متفاوت اين روزگار كمال الدين حسين بن حسن خوارزمى است كه در سال 839 / 6 - 1435 كشته شد و نويسنده كتابى به نام جواهر الاسرار و جواهر الانوار است ؛ اين كتاب تفسير مثنوى رومى است و مقدمه‌اى مفصل درباره تاريخ و اعتقادات متصوفه دارد .\r\nصائن على بن محمد تركه‌اى اصفهانى ( متوفى 836 / 3 - 1432 ) از علماى دين عصر خود بود .\r\nاو در معارف نظرى و سنتى تربيتى به كمال يافت و در روزگار سلطنت شاهرخ به شهرت رسيد .\r\nيكى از بهترين آثار او ترجمه ملل و النحل محمد بن عبد الكريم شهرستانى است و اسرار الصلات و تحفه علائيه او نيز در باب اصول دين اسلام بر طبق مذاهب چهارگانه اهل سنت نوشته شده است .\r\nاو كتابهايى هم به زبان عربى نوشت و در آنها از سبكى متكلف بهره جست .\r\nيكى از نام‌آورترين نويسندگان اين دوره شاعر معروف نور الدين عبد الرحمن جامى بود و بزرگترين اثر منثور او نفحات الانس تراجم احوال 614 نفر از عرفا است . بخش اعظم اين اثر كه در سال 883 / 9 - 1478 به نگارش درآمده در واقع ترجمه مجموعه‌اى از تراجم احوال متصوفه خواجه عبد الله انصارى هروى است كه به گويش هراتى نوشته شده و بخش ديگر آن هم ترجمه اثر عربى محمد بن حسين سلمى نيشاپورى با عنوان طبقات الصوفيه است ؛ ولى هردو مترجم اطلاعات خود را بدان افزوده‌اند . نفحات الانس كه با سبك ساده و صريح نوشته شده يكى از مهمترين آثار ارجاعى راجع به متصوفه است و مقدمه مفصلى درباره آيين تصوف دارد . اثر ديگر منثور جامى\r\n\r\n\r\n","description":"","footnote":"\r\n( 1 ) - فليكس تاور اين تاريخچه‌هاى كم حجم و تاريخ آل كرت را با عنوان  Cinq Opuscules de Hafiz - i Abru  منتشر ساخت . در مورد حكام مذكور به فصل اول اين كتاب رجوع كنيد .\r\n","page_name":" 424 ","page_number":424},
  {"content":"\r\n\r\nكتاب بهارستان است كه به تقليد از گلستان سعدى نوشت و هدف از نوشتن آن نيز تعليم و تربيت فرزند جوانش بود و در پايان نيز براى استفاده او خاطراتى از بعضى شاعران برجسته فارسى افزوده است . در اينجا بايد در زمرهء آثار منثور جامى از لوايح نيز نام ببريم كه مركب از 30 لايحه است و هركدام از آنها به‌طور مختصر اصلى از اصول عرفان را توصيف مىكند . جامى اشعة اللمعات خود را با زبان ساده و صريح براى تفسير و تأويل نكات مشكل لمعات فخر الدين ابراهيم عراقى « 1 » - شاعر و عارف برجسته عصر مغول - نوشت و اين اثر يكى از آثار بسيار مهم فارسى درباره عرفان است . جامى افزون بر اين تفسير ، رساله‌هاى فارسى ديگر راجع به آثار كلامى و ادبى از قبيل ناىنامه ( مثنوى ) جلال الدين رومى و تفاسيرى بر اشعار امير خسرو دهلوى نگاشت .\r\nاز نويسندگان ديگر اين دوره يكى هم غياث الدين على بن على حسينى اصفهانى معاصر سلطان ابو سعيد تيمورى بود كه اثر او دانشنامه جهان اثرى مهم درباره فلسفه الهى و طبيعى است و با سبك و نثر ساده فارسى نگارش يافته است .\r\nدر اينجا بجا خواهد بود كه ذكرى هم از ترجمه برجسته رسائل اخوان الصفا به نثر فارسى به ميان آوريم كه از يك نسخه ملخّص عربى به نام مجمع الحكمت صورت گرفت . اين كتاب كه با زبان فارسى شفاف و لطيفى ترجمه شده به زمان تيمور تعلق دارد ؛ از اين كتاب نسخه چندى در دست است .\r\nيكى از بزرگترين تاريخچه‌هاى اين دوره - اثرى كه منبعى براى مورخان آينده شد - مطلع السعدين نوشته مولانا كمال الدين عبد الرزاق سمرقندى ( متوفى 887 / 1482 ) است . اين تاريخ يك دوره 170 ساله از سلطنت آخرين ايلخان مغول ايران ابو سعيد ( 736 - 716 / 1335 - 1316 ) تا پايان سلطنت ابو سعيد نواده تيمور را - كه از سال 855 / 2 - 1451 تا 872 / 1469 حكومت كرد - دربرمىگيرد . با اينكه نويسنده آن نسبت « سمرقندى » دارد ولى در هرات متولد شد ؛ سمرقند زادگاه پدر او مولانا جلال الدين اسحاق بود كه از فقها و علماى عصر شاهرخ به شمار مىرفت .\r\nعلاقه و اشتياقى كه حكام ايلخانى مغول به روايات تاريخى و سالنامه‌ها نشان مىدادند تا ايام تيموريان و جانشينان او ادامه داشت .\r\nاثر عمده دولتشاه بن علاء الدوله بختيشاه سمرقندى يعنى تذكرة الشعرا ما را از قلمرو تاريخ به حيطه تاريخ ادبى و گلچين‌نويسى و حتى بنا به تعبيرى به نقد ادبى مىكشاند . چون دولتشاه علاوه بر ارائه شرح حال مختصرى از شاعران - كه با سبك مستقيم و غيرمطنطن نوشته شده - و قطعات متعدد\r\n\r\n\r\n","description":"","footnote":"\r\n( 1 ) - عراقى تخلص او بود . در اين مورد نگاه كنيد به  LHP  ، جلد 3 ، ص 124 .\r\n","page_name":" 425 ","page_number":425},
  {"content":"\r\n\r\nاز آثار آنان - درهر زمان كه جنبه گلچينى اثر ايجاب مىكند - به سنجش و ارزيابى و نيز توانايى شاعران برگزيده خود مىپردازد . البته بايد پذيرفت كه اين ارزيابيها بيشتر حالت جذبى و تمجيدى دارد تا دفعى و سلبى . اين خصوصيات به اين اثر حالت مؤثر و سنجيده احياگر و يا گردآورنده هدفدار مىبخشد گويى كه اعصار بعد مىبايست با يادآورى شكوه ادبى ايام گذشته به بازسازى آن مىپرداخت . دولتشاه ، انگيزه‌هايش هرچه باشد ، به هرحال در گردآورى اين اثر تشويق و ترغيب همه‌جانبه‌اى از مير عليشير نوايى و نيز حاميان علم و ادب دريافت كرد . اين كتاب دولتشاه در كنار لباب الالباب محمد عوفى يكى از مهمترين تذكره‌ها و تراجم احوال شاعران به زبان فارسى است ؛ ولى نبايد فراموش كرد كه فاصله زمانى شايان توجهى در بين مطالب اين دو تذكره وجود دارد چون اثر عوفى تا وقايع سال 625 / 1228 را شامل مىشود .\r\nتاريخ مرگ دولتشاه چندان قطعى نيست ؛ مرگ او مىبايد در بين سالهاى 896 / 1 - 1490 و 900 / 5 - 1495 رخ داده باشد . در عين‌حال كه اين عدم قطعيت را بايد در مورد اين تاريخگذارى بپذيريم ، مىبايست به اين نكته هم كه نمىتوان به دولتشاه به‌عنوان يك نفر مورخ اعتماد كرد ، اشاره كنيم . مشاهدات او درباره تاريخگذاريها و گزارشهاى او راجع به زندگى شاعران جاى ترديد دارد و همگان برآنند كه اظهارات او را نمىتوان بدون احتياط پذيرفت . در اثر او افسانه و واقعيت درهم تنيده شده است . باوجود اين ، تذكره او درباره زندگى 105 نفر شاعر در يك مجلد از اشتياق و عنايت خاصى برخوردار شده است .\r\nبا برگشت به روايت ناب تاريخى مىبايد از روضات الجنات فى اوصاف مدينه هرات نوشتهء معين الدين محمد اسفزارى در سال 875 / 1470 نام ببريم كه براى آيندگان اثرى باارزش شامل تاريخچه حكام آل كرت در هرات و وقايع دوره تيمورى تا سلطنت سلطان حسين بايقرا و جزئيات مفيد درباره اعيان و اصول زمانه پديد آورد . اسفزارى در مقام يك عنصر صاحب سبك به سبب كاربرد زبان صاف و بىپيرايه و محكم ، حائز اهميت زيادى است . او همچنين در سبك مكاتبه‌اى استاد بود و براى مدتى هم تصدى مكاتبات دربار را برعهده داشت . ولى در « تاريخ شهر هرات » او تلاشهاى تزيينى و آرايه‌اى هم صورت گرفته و از بعضى شاعران كهن قطعاتى نقل شده و گاهى هم در روش تأليف از اسلوب مطنطن و مطول - بخصوص در توصيف صحنه‌هاى هزيمت و قطعات ديباچه‌اى - بهره گرفته است .\r\nتاريخهاى محلى همچون تاريخ اسفزارى اهميت زيادى براى مورخان بعدى داشت ولى يكى از مورخانى كه در قلمرو تأليف تاريخ عمومى شهرتى به‌هم زد ، محمد بن خواند شاه بن محمود معروف به ميرخواند ( متولّد 838 / 5 - 1434 ، متوفى 903 / 1498 ) بود . نام اثر او روضة الصفا\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nفى سيرة الانبياء و الملوك و الخلفاء است و از هفت مجلد تشكيل شده است . بخش پايانى آن را نوهء دخترىاش غياث الدين بن همام الدين محمد معروف به خواندامير بدان افزوده است . خواندامير نيز مانند پدربزرگش از پشتيبانى حكام تيمورى برخوردار شد ؛ ميرخواند به دربار تيموريان - بخصوص دربار سلطان حسين بايقرا - تعلق خاطرى داشت و از سوى سلطان حسين اعزاز و احترام زيادى ديد . آخرين جلد اين تاريخ عمومى وقايع دوره سلطان حسين بايقرا و پسر او بديع الزمان ميرزا را دربرمىگيرد . امّا كل اين اثر از نظر موضوعى گزارشى مفصل از تاريخ پيش از اسلام و دوره اسلامى است ؛ ولى به دليل اقدام يك نفر ديگر در تكميل روضة الصفا ، بخش پايانى آن وقايعى را دربرمىگيرد كه پس از مرگ ميرخواند رخ داده است . اين اثر تاريخى با زبانى ساده و غيررسمى نوشته شده است و توان گفت كه اوج گرايشهاى سبكى نثر دوران تيمورى است « 1 » .\r\nغياث الدين خواندامير ( متوفى 941 / 5 - 1534 ) « 2 » علاوه بر تكميل روضة الصفاى پدربزرگش ، مجموعه‌اى از تراجم احوال وزيران مسلمان ، بخصوص وزيران ايران را با عنوان دستور الوزراء و نيز يك تاريخ عمومى به نام حبيب السير نوشت و در آن وقايع را تا دوران سلطنت شاه اسماعيل صفوى ( 930 - 907 / 1524 - 1502 ) و پس از آن گنجاند اين اثر بعدا بررسى خواهد شد .\r\nابو الغازى سلطان حسين بن منصور بن بايقرا بن عمر شيخ بن تيمور آخرين شاهزاده برجسته تيمورى در ايران بود كه يكى از حاميان پرشور ادبيات در پايتخت خود هرات به شمار مىرفت - يعنى جايى كه او متولد شد و در زمان مرگ ابو سعيد در سال 873 / 1469 اين شهر را تصرف كرد و از آن پس به مدت سى و هشت سال تا زمان مرگش در سال 911 / 1506 بر خراسان حكم راند .\r\nطبق اشاره استورى  ( Storey )  ديوانى از اشعار تركى او در كتابخانه ملى پاريس موجود است « 3 » . امّا در قلمرو نثر بايد از او به‌عنوان يك نويسنده فارسىزبان ياد كرد ؛ چون او ظاهرا مؤلف مجالس العشاق است . اين اثر دربردارنده مقدمه‌اى در باب عشق زمينى و الهى و هفتاد و شش « مجلس » درباره هفتاد و شش عارف و عاشق معروف و شاهان است كه با نثرى مزين به شعر تأليف شده است .\r\nاين كتاب در سال 908 / 3 - 1502 شروع و يك سال بعد خاتمه يافت و آخرين فردى كه در آن بررسى شد خود سلطان حسين بود . بنابه گفتهء استورى در كتابشناسى خود و نيز براون در تاريخ ادبى ايران خويش « 4 » ، اين اثر بشدت در بابرنامه بابر امپراتور مغولى ( 937 - 932 / 1530 - 1526 ) مورد انتقاد قرار گرفته است . در اينجا اين كتاب نه به سلطان حسين ، بلكه به كمال الدين حسين\r\n\r\n\r\n","description":"","footnote":"\r\n( 1 ) - رجوع كنيد به نظريات نه چندان مطلوب براون ،  LHP  ، جلد 3 ، ص 433 و آربرى ، ادبيات كلاسيك ايران ، ص 390 .\r\n( 2 ) - در مورد اين تاريخ نگاه كنيد به  PL  ، جلد 1 ، شماره 1 ، ص 101 .\r\n( 3 ) - همان منبع ، جلد 1 ، شماره 2 ، ص 959 .\r\n( 4 ) - همان منبع ، صص 1 - 960 ؛  LHP  ، جلد 3 ، صص 8 - 457 .\r\n","page_name":" 427 ","page_number":427},
  {"content":"\r\n\r\nگازرگاهى نسبت داده شده و كتابى مصيبت‌بار و آكنده از دروغهاى « نچسب و بيمزه » توصيف گرديده كه در آن عشق خاكى و آسمانى درهم ادغام شده و از آن كاملا بوى بدعت به مشام مىرسد . بابر همچنين از دست كمال الدين كه اثرى را به سلطان حسين نسبت داده و در آن اشعار خود را به نام سلطان جا زده بشدت خشمگين شده است . باوجود اين ، كتاب مذكور با همه ضعفها و ترديد در انتساب آن ، شايان يادآورى است چون سليقه و علقه بعضى از اديبان زمانه را ( چه در اين ميان حق با سلطان حسين باشد و چه با بابر ) مكشوف مىسازد .\r\nبا اينكه كمال الدين حسين واعظ كاشفى سبزوارى را ( متوفى 910 / 5 - 1504 ) به دليل تكلف سبك « 1 » و نمونه‌اى منحط از بلاغت و بداعت ، نمىتوان در مقام بالايى از نويسندگى قرار داد ، ولى نويسنده‌اى پرقريحه و جدىتر از نويسنده مجالس مذكور در بالا بود . از نامش پيداست كه واعظ ، موعظكننده بوده و در هرات اقامت داشته است و در همين شهر بود كه به طريقت تصوف نقشبنديه پيوست . اثر متأخر او اخلاق محسنى - كه در سال 900 / 5 - 1494 نوشت و به سلطان حسين بايقرا تقديم كرد و او را در رديف نويسندگان سياست و علم اخلاق فارسى درآورد - از نمونه‌هاى پيشين بخصوص از اخلاق ناصرى ( 633 / 6 - 1235 ) نصير الدين طوسى ( متوفى ى 672 / 1274 ) مايه گرفت . امّا حسين واعظ كاشفى بدون شك يكى از دانشمندان بىنظير ( ولى نه مهمترين آنان ) اسلامى ، فقيه ، اديب ، مفسر قرآن و چيره‌دست در نجوم و هيأت و تحقيق و پژوهش در زمانه و محيط مذهبى خود به شمار مىرود . يكى از آثار معروف او - كه در هند بيشتر از ايران شهرت دارد و با سبك سليس و پرآب‌وتاب نوشته شده - انوار سهيلى است كه در واقع ترجمه تجديدنظر شده‌اى از كليله و دمنه است « 2 » . او همچنين اثرى به نام مخزن الانشاء نوشت .\r\nآثار ديگر واعظ كاشفى در دوران شيعى صفوى به شهرت رسيد و از اقبال عامه برخوردار شد و آن زمانى بود كه توده مردم براى سوگوارى شهداى شيعه جمع مىشدند و مجالسى ترتيب مىدادند . از اين منظر ، اثرى كه بيش از ديگر آثار او شهرت دارد مجالس روضه‌خوانى و يا به عبارت صحيحتر روضة الشهدا است . در اين اثر شهادت نوه پيامبر حسين ( ع ) - امام سوم شيعيان - و محنت انبياء و ائمه بررسى شده است ؛ اين اثر نيز با سبكى بسيار بليغ به رشته تحرير درآمده است . در عين حال كه ارزش تاريخى اين اثر چندان اعتبارى ندارد ، ماهيت آن حاكى از انگيزه‌هاى مذهبى و\r\n\r\n\r\n","description":"","footnote":"\r\n( 1 ) -  LHP  ، جلد 3 ، ص 463 .\r\n( 2 ) - تفسير براون در تاريخ ادبى ايران شايان توجه است در آنجا كه مىگويد حسين واعظ خود را وقف نويسندگى و عبارت‌پردازى و تهذيب آثار اسلاف خود كرده است . اين اشاره‌اى است به ترجمه فارسى كليله و دمنه به وسيله نظام الدين ابو المعالى نصر الله در قرن دوازدهم كه براساس ترجمه عربى ابن مقفع در قرن هشتم انجام شده است .\r\n","page_name":" 428 ","page_number":428},
  {"content":"\r\n\r\nسبك‌شناختى قرن نهم / پانزدهم است كه در مقاطع بعدى از اهميتى خاص برخوردار شده است .\r\nواعظ كاشفى در قلمرو تفسير قرآن ، يك تفسير فارسى از قرآن با عنوان مواهب عليّه در سال 899 / 4 - 1493 براى مير عليشير نوايى تهيه كرد و در تباين با جستار ديگرش راجع به تأليف تفسيرى از قرآن يعنى جواهر الاسرار ، اثرى مختصر و ملخص پديد آورد كه جواهر التفسير ناميده مىشود . طرح اين اقدام او وسيعتر و جاه‌طلبانه‌تر از مواهب او بود .\r\nواعظ كاشفى در حوزه و حيطهء ديگر ، البته نه در نويسندگى مسائل و آثار اخلاقى ، بلكه دست‌كم در قلمرو طبقات و نهادهاى اجتماعى مىتواند در رأس قرار گيرد بخصوص با اثرى چون فتوت‌نامه سلطانى ؛ اثرى ارزشمند براى مطالعه و بررسى تاريخ اجتماعى ايران ، چون شيوه و اسلوب تربيتى ، اعتقادات و اصول حاكم بر گروههاى گوناگون فتيان ( جوانمردان ) را مورد ارزيابى قرار مىدهد .\r\nواعظ كاشفى در قلمرو هيأت و نجوم رساله اختيارات و سبعه كاشفه را نوشت . لبّ لباب مثنوى او تلخيصى از مثنوى جلال الدين رومى است كه در اثر ديگر خود به نام لب‌ّلب آن را نيز تلخيص كرد . در كنار اين آثار ، نام رسالات و يادداشتهاى منثور متعدد ديگر با نام اين واعظ وقّاد و فرهيخته گره خورده است .\r\nپسر او فخر الدين واعظ ( متوفى 939 / 3 - 1532 ) نيز يكى از نويسندگان اواخر دوره تيمور و اوايل صفوى است . معروفترين تأليف او رشحات عين الحيات نام دارد كه به كرامات ، تعاليم و سلوك خواجه عبيد الله رهبر بزرگ طريقت صوفيانه نقشبندى دوره تيمورى و پيروان او پرداخته است . فخر الدين افزون بر اين ، مجموعه‌اى جذاب و متشكل از حكايات درباره طبقات مختلف جامعه يعنى حاكمان ، وزيران ، ديوانيان ، صوفيان و غيره نگاشت .\r\nدر اينجا بايد يادى هم از جلال الدين محمد اسعد صديقى دوانى ( متولد 830 / 7 - 1426 ، متوفى 908 / 3 - 1502 ) نويسنده اخلاق جلالى - اثرى در علم اخلاق - كرد كه نام صحيح آن لوامع الاشراق فى مكارم الاخلاق است . اين اثر نيز نظير اخلاق محسنى واعظ كاشفى از سنت آثارى راجع به علم اخلاق منشأ گرفت كه اخلاق ناصرى خواجه نصير الدين طوسى مبدع آن بود .\r\nآثار منثور دوره تيمورى را نمىتوان بدون اشاره به بعضى از آثار فرقه حروفيه به پايان برد ؛ فرقه‌اى كه در زمان تيمور توسط شخصى به نام فضل الله استرآبادى بنيان گذاشته شد . مهمترين اثر اين فرقه كه كاتب آن در آن از اسلوب و سبك ادبى خاص همراه با رمزها و اشارات ويژه اين فرقه بهره گرفت . كتاب جاودان‌نامه خود فضل الله است . ساير متون حروفى عبارت است از : آدم‌نامه ، عرش‌نامه ، هدايت‌نامه ، استوارنامه ، كرسىنامه و محبت‌نامه ؛ و براى رموز جاودان‌نامه هم يك اثر كليدى به نام مفتاح الحيات موجود است .\r\n\r\n","description":"","footnote":"","page_name":" 429 ","page_number":429},
  {"content":"\r\n\r\n\r\nفصل دوازدهم حافظ و معاصرانش\r\nيكى از تجارب دلنشين سفر به ايران ديدار از شيراز و باغ دلگشايى است كه آرامگاه حافظ در آن جاى دارد ؛ وارد آرامگاه كه مىشوى بالاچين مرمرينى را مىبينى كه سنگ قبر را پوشانده و بعضى از اشعار حافظ با خط زيباى نستعليق روى آن حك شده است ؛ ديوان حافظ را بر سبيل تفأل ( سنّت ديرينه‌اى كه قرون متمادى ادامه يافته ) مىگشائى . در همين لحظه است كه ابيات دل‌انگيز « آخرين شاعر كهن » تركيه ، يحيى كمال بياتلى ( 1958 - 1881 م . ) در ذهنت حضور مىيابد كه با بهره‌گيرى از مفهوم محورى حافظ ، كلمهء رند ، شعر رندلرين اولومو ( مرگ رندان ) را سروده :\r\n در باغ بقعه حافظ گل سرخى است * كه هرروز با رنگى خونبار چهره مىگشايد\r\nشباهنگام بلبلى تا صبحدم مىنالد * با نوائى كه شيراز كهن را در انسان زنده مىكند\r\nمرگ براى رندان ، سرزمين آرام بهارى است * و سينه آنها همچون آتشكده‌اى است كه مدام مىسوزد . . . براى سالها\r\nو بر گور او كه در ميانهء سروهاى ناز آرميده * گل سرخى هر صبحدم مىشكفد و بلبلى هر شبانگاه مىنالد \r\nشيراز در تاريخ اسلام همواره كانون مهمّ علم و معارف و عرفان و شعر بود . شيراز عليرغم تغييرات مكرر حكومتها ، جنگهاى متوالى و دشمنى جانسوز حكام آن همچنان شكوهمندانه سنّت ديرينه و ديرپاى فرهنگى خود را حفظ مىكرد . ترديدى نيست كه در سده هشتم / چهاردهم در\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nروزگارى كه حافظ مىزيست ديگر دوران زهد و پارسايى ابن خفيف ( متوفى 371 / 982 ) و تجارب عارفانهء بلندپروازانه روزبهان بقلى ( متوفى 606 / 1209 ) و ايام سعدى ( كه آثارش نام شيراز را بيش از هر جاى ديگر ايران در غرب جاودانه ساخت ) سرآمده بود . امّا سنّت مذهبى در يكى از متكلّمان برجسته اشعرى اواخر تاريخ ميانه ، عضد الدّين ايجى ( متوفى 756 / 1355 ) متبلور شده بود كه در زمان ابو اسحاق اينجو سمت قاضى القضاتى داشت . ولى بعدها به ناچار شيراز را ترك گفت . مواقف او كه نوعى از كلام كلان اسلامى بود در الهيات كهن ازجمله كتب مرجع و معيار گرديد و گويند كه حافظ نيز آن را خوانده بود . متكلّمان بعدى نيز شرحهائى بر مواقف وى نوشتند ؛ و ازجمله شارحان آن كه هنوز در روزگار حافظ زنده بود ، سيد مير شريف جرجانى ( متوفى 1413 م . ) است كه پس از گشت و گذارى طولانى در مصر و تركيه ، در سال 1377 م . به شيراز پايتخت آل مظفر دعوت شد تا استادى مدرسهء دار الشفاء را پذيرا گردد . او پس از اقامتى طولانى در سمرقند - كه تيمور وى را بدانجا برده بود ، بار ديگر به شيراز بازگشت . تعريفات جرجانى هنوز هم ازجمله كتب مفيدى است كه براى درك و فهم معانى و تعاريف كلامى مورد استفاده قرار مىگيرد .\r\nشيراز و شهرهاى ديگر ايران در حوالى سال 751 / 1350 خالى از شعرا نبود . ادوارد گرانويل براون پا را فراتر نهاده و سده هشتم / چهاردهم را پرمايه‌ترين دورهء ادبيّات ايران برشمرده و آن را زير سايه تعدادى دربار كوچك دانسته كه در جلب و حمايت ادبا به رقابت پرداخته بودند . سلمان ساوجى ( متوفى 778 / 1376 ) مداح آل جلاير در بغداد و تبريز به « سلاست و طلاقت زبان » و چيره‌دستى در كاربرد ايهام در قصايد مصنوع شهره بود . همدورهء او كمال الدّين خواجوى كرمانى در نهايت مقيم شيراز شد و در سال 753 / 1352 و يا 762 / 1361 در آنجا درگذشت ؛ از او ديوان و غزليات دل‌پذيرى باقى مانده است . منتقدان به شباهتهاى بين اشعار او و حافظ اشاره كرده‌اند . وى علاوه بر اشعار غنايى و تغزلى ، خمسه‌اى هم سروده است كه مايه‌هاى عرفانى دارد و از ميان آنها هماى و همايون به جهت نگاره‌هاى زيبايش - كه يكى از نخستين نسخ اين مثنوى را در اوايل سده نهم / پانزدهم مزين كرده - ، توجه پژوهشگران را به خود معطوف داشته است « 1 » . چندى بعد هم با كمال خجندى ( متوفى در 803 / 1400 ) در تبريز مواجه مىشويم ؛ چنين مىنمايد كه او و حافظ از حال هم باخبر بوده‌اند . گو اينكه كمال ، مفسر نظريهء وحدت وجود بود و سودى  ( Sudi )  از شارحان حافظ در سدهء دهم / شانزدهم بر او خرده‌ها گرفته است . حتى در شهر شيراز ، شعر عماد الدّين فقيه\r\n\r\n\r\n","description":"","footnote":"\r\n( 1 ) - اخيرا توسط آ . پاپادوپولو در هنر اسلامى ( فريبورگ ، 1977 م . ) لوحه 41 بررسى شده است .\r\n","page_name":" 431 ","page_number":431},
  {"content":"\r\n\r\nكرمانى ( متوفى 773 / 2 - 1371 ) بر سر زبانها بود . او ستايشگر و مداح عمدهء آل مظفر ، نويسنده پخته غنائى و شاعر پنج مثنوى عرفانى بود . از قرار معلوم بين عماد الدّين و حافظ ارتباط چندانى برقرار نبوده و به اشاره بعضى از تذكره‌نويسان داستان سرودن شعر زير از حافظ كه :\r\n « غرّه مشو كه گربه عابد نماز كرد . » « 1 » \r\nاشاره به گربه تربيت‌شدهء عماد دارد . امّا بنا به اشارهء براون ، اين كنايه حافظ به شعر موش و گربه برمىگردد كه شعرى است حماسى و كم حجم و اغلب با تصاوير زيبا به چاپ رسيده و در ايران خوانندگان زيادى دارد . سراينده اين مثنوى عبيد زاكانى ( متوفى 772 / 1371 ) منتقد بزرگى از شيراز ( كه عاشقانه دوستش مىداشت ) و شهره در طنزنويسى و طنزسرايى ، بود ؛ طنز منثور او اخلاق الاشراف تصوير جاندارى از تباهى جامعه ايران در سده هشتم / چهاردهم را فراروى مىنهد .\r\nامّا در صحبت از شيراز سدهء هشتم / چهاردهم ، تنها يك نام ، حتى در ميان فرهيختگان غربى ، در ذهن مىگنجد و آن هم نام محمد شمس الدّين حافظ است كه در نظر خوانندگان شرقى و غربى تجسم شعر غنائى و تغزلى فارسى است .\r\nنام حافظ در غرب كه فقط نام و آوازه خيام توانسته مخصوصا در جهان انگليسى زبان از او پيشى بگيرد ، با همه روح ايران گره خورده است ؛ يعنى او نماينده اوج لذت تحريم شده احساسى ؛ لذت شرب حرام و عشقى و الا و عرفانى با همهء وجودش است ؛ و در نظر شارحان شرقى هم حافظ « زبان جهان غيب - لسان الغيب » و سرايندهء عشق ملكوتى و سرمستى روحانى است . در نواحى آلمانى زبان هم نام حافظ از زمان گوته به بعد زبانزد هر خانه و كاشانه شد . ليكن با همهء شهرت حافظ در شرق و غرب و تفسير اشعار او به گونهء تجسم احساسات و تفكّر آزادانديشى از يك سو و تبلور عالىترين حسّ عرفانى از ديگر سو ، هنوز نمىتوان شرحى روشن و گويا از زندگى او ارائه داد . و خاورشناسان جهان زبانشناسى چه آلمانى زبان و انگليسى زبان از اينكه مىتوانند زندگينامه همقطارانشان ، يا نويسندگان بزرگ خود را گام‌به‌گام و حتى روزبروز پيگرى كنند ، و از اين‌كه نمىتوانند در مورد نويسندگان و شعراى شرقى - جز در فرا رفتن از چارچوب تذكره‌ها و تلفيق چند حكايت كه بارها و بارها دربارهء آنها تكرار شده و اين قضيه كه جستجو در زندگى واقعى آنها تقريبا محال است غبطه مىخورند .\r\nدر مورد سالشمارى زندگى اين شاعر غنايى ايران جز اشاراتى در منابع تاريخى روزگار او و\r\n\r\n\r\n","description":"","footnote":"\r\n( 1 ) - بروكهاوس ، شماره 122 . احمد نائينى ، شماره 102 .\r\n","page_name":" 432 ","page_number":432},
  {"content":"\r\n\r\nشايد هم يك سنگ قبر و يا بعضى اشارات پراكنده در اشعار خود شاعر چندان چيز قابل توجه‌اى وجود ندارد . به‌طور كلّى آگاهى ما از زندگى حافظ با كمال تأسف اندك و نابسنده است .\r\nمقدمهء يكى از نسخ كهن ديوان حافظ كه براى نخستين‌بار قاسم غنى و محمد قزوينى از آن بهره گرفتند ، حاوى برخى از اشارات تراجم احوال است . حتى تاريخ تولد حافظ هم در بوته ابهام است .\r\nبعضى از نويسندگان مثل غنى آن را سال 717 / 8 - 1317 نوشته‌اند و حال آنكه نويسندگان ديگرى چون دكتر معين سال 725 / 6 - 1325 را سال ولادت حافظ دانسته‌اند ، سالى كه با گفته عبد النبى در تذكره ميخانه ( نوشته شده در 1626 م . ) كه مىگويد حافظ در شصت و پنجسالگى درگذشت همخوانى بيشترى دارد . ظاهرا اكثر محققان اروپائى حدود سال 719 / 20 - 1319 را پذيرفته‌اند .\r\nپدر حافظ كه تاجرى مهاجر بود از اصفهان به شيراز رفته بود در ايام كودكى حافظ چشم از جهان فروبست و خانواده‌اش را در تنگناى مالى گذاشت . حافظ جوان در مدرسه‌اى به تحصيل پرداخت . بعضى منابع صحبت از فقر او مىرانند و اينكه براى امرار معاش به ناچار به خميرگيرى در نانوائى پرداخت . چنين مىنمايد كه چندى هم به محررى روزگار گذراند ؛ در كتابخانه تاشكند نسخه‌اى از خمسه امير خسرو دهلوى به تاريخ 21 محرم 756 / 9 فوريه 1355 موجود است كه به خط اوست « 1 » . از اين نكته پيداست كه او حتى در سى سالگى به كارهاى پيش‌پاافتاده مشغول بوده است . ولى بىترديد در علوم قرآنى سرآمد بوده و اين از تخلص او - حافظ - برمىآيد . در زبان و ادب عربى در مراتب عالى بود و در اواخر عمر خويش در شيراز به تدريس تفسير و ساير درسهاى كلامى پرداخت . طبق مقدمه ديوانش ، حافظ كشاف زمخشرى ( كه در يكى از غزلياتش بدان اشاره دارد ) مفتاح سكاكى و ساير آثار عربى را خوانده بود ؛ آ . كريمسكى  ( A . Krymsky )  مىنويسد كه بعضى از اشعار عربى او به خط خود حافظ موجود است « 2 » .\r\nيك داستان دل‌انگيز مىگويد كه : حافظ بهرهء شاعرى خود را از بقعه باباكوهى در تپه‌اى در كنار شيراز دريافت كرد و آن زمانى بود كه على بن ابيطالب ( ع ) بر او ظاهر شد و مائده بهشتى را به او هبه كرد . غزل زيباى\r\n دوش وقت سحر از غصه نجاتم دادند « 3 » \r\nاشاره به اين واقعه دارد ، گو اينكه اين داستان طورى پرداخت شده كه حافظ را با مذهب شيعه پيوند دهد . امّا بر خلاف نظر كريمسكى ، حافظ شيعه نبوده چه در ديوانش ، شعرى كه حاكى از تشيع\r\n\r\n\r\n","description":"","footnote":"\r\n( 1 ) - ريپكا ،  HIL  ، ص 264 با بهره‌گيرى از ى . ا . برتلس ،\r\n « Literatura na persidskom yazyke v srednei Azii » \r\nدر  SV  ، 1948 م . ، ص 201 .\r\n( 2 ) - ريپكا ،  HIL  ، ص 277 ، يادداشت 95 .\r\n( 3 ) - بروكهاوس ، شماره 218 . احمد و نائينى ، شماره 112 .\r\n","page_name":" 433 ","page_number":433},
  {"content":"\r\n\r\nاو باشد ، وجود ندارد . دعوت حكام پيرامون فارس از وى گواه اين مطلب است كه شعر او از همان آغاز در اطراف و اكناف پراكنده شد . سلطان احمد جلاير كه خود شاعرى چيره‌دست و خوشنويسى باذوق بود احتمالا پس از فوت شاه شجاع ( 786 / 1384 ) او را به نزد خود فراخوانده است . امّا قبل از آن حكمران بهمنى جنوب هند ، كسى را نزد حافظ فرستاد و او را به هند دعوت كرد ، چنان كه يك سده قبل از آن شاه محمد بن بلبن حامى امير خسرو و حاكم ملتان از سعدى دعوت كرده بود كه شيراز را به قصد هند ترك گويد . حافظ هيچيك از اين دعوتها را اجابت نكرد ؛ امّا در يكى از غزليات خود از بنگال دوردست سخن راند كه شعر او در آنجا شهرت يافته - شعرى كه همچون صوفى كاملى طى المكان كرده و مثال طفلى يكشبه ره صدساله رفته است . حافظ در اين شعر با سنجيدگى تمام و با بهره‌گيرى از مراعات النظير سه حوزه جغرافيائى را با تركيبى از طوطى شيرين سخن و شكرشكن به كار گرفته :\r\n شكرشكن شوند همه طوطيان هند * وين قند پارسى كه به بنگاله مىرود « 1 » \r\nحافظ در اين بيت تلويحا و تلميحا خود را برتر از امير خسرو مىداند كه به طوطى هند شهرت داشت و خود حافظ آثار او را كتابت كرده بود .\r\nدربارهء زندگى خصوصى حافظ اطلاعات چندانى در دست نيست . مسلم است كه حافظ ازدواج كرده بوده چون يكى از اشعار او رثائيه‌اى است دربارهء فرزندش كه ظاهرا در سال 764 / 3 - 1462 رخت از جهان بربسته بود . طبق اشاره فرشته ( كه آزاد بلگرامى بحر العلوم سدهء هيجدهم هند از او نقل مىكند ) يكى از فرزندان حافظ ، شاه نعمان نام داشته كه به هند رفته و در برهانپور دفن شده است .\r\nدرخصوص اينكه حافظ وابسته به كداميك از طريقت‌هاى صوفيانه خاورميانه بوده ، چيزى دانسته نيست . منطقه شيراز از نخستين مناطقى بود كه ابو اسحاق كازرونى ( متوفى 426 / 1035 ) و مريدانش سلسله محكمى از دراويش را بنيان نهاد . ابو اسحاق در كمك به نيازمندان فارس و حتى نواحى دوردستى چون هند و چين دستى باز داشت . خواجوى كرمانى مصاحب حافظ از اعضاى طريقت كازرونيه بود . در اشعار حافظ از پيروان و مشايخ طريقتهاى تصوف اين عصر همچون عبد القادر گيلانى ، طريقت سهرورديه ، و مولاناى رومى ، دست‌كم به صراحت ، صحبتى نشده است .\r\nبعيد نيست كه كاربست مكرر اصطلاحات عرفانى و اشاره به سماع حاكى از شناخت حافظ از اشعار رومى باشد كه در آن صور خيال مشابه بوفور ديده مىشود . ولى اين حدس ، گمانى بيش نيست . اما\r\n\r\n\r\n","description":"","footnote":"\r\n( 1 ) - بروكهاوس ، شماره 158 . احمد و نائينى ، شماره 149 .\r\n","page_name":" 434 ","page_number":434},
  {"content":"\r\n\r\nاگر اين حدس درست باشد پس پيرمحمد عطار كه شيخ او بوده با سلسله روزبهان بقلى پيوند داشته است ( طبق اشاره هلموت ريتر ) « 1 » . حافظ عادت داشته كه در حلقهء مولانا قوام الدّين عبد اللّه حضور بهمرساند . اين نكته نه تنها در مقدمه ديوان كهنه حافظ تصريح شده ، بلكه در گزارشى نيز آمده كه طبق آن سيد اشرف الدين جهانگير سمنانى ( متوفى 808 / 1405 ) عارف كبروى و حامى شيخ كيچ‌هوچه در شرق اوده ، در حوالى سال 782 / 1380 با حافظ ديدار كرده است « 2 » . تنها راهى كه مىتوان دربارهء زندگى خصوصى حافظ اطلاعاتى كسب كرد ، همانطور كه ريتر هم اخيرا بدان اشاره ورزيده ، اشارات پيدا و پنهان او به شخصيتهاى سياسى زمانه‌اش است كه گاه آنها را مدح و يا با ايهام ستوده است .\r\nحافظ در عنفوان جوانى بود كه ابو سعيد ايلخان در سال 736 / 1335 درگذشت . جانشين ابو سعيد ، شرف الدين محمود شاه را كه از سال 725 / 1325 در شيراز نيمه‌استقلالى داشت از ميان برداشت ؛ ابو اسحاق اينجو فرزند محمود شاه پس از هفت سال كشمكش ، سرانجام به قدرت رسيد .\r\nحافظ در بعضى از اشعار خود از تساهل و هنرپرورى اين شاه و وزيرش قوام الدّين حسن تمجيد كرده است . اما ديرى برنيامد كه شيراز در سال 754 / 1353 به دست آل مظفر افتاد كه نخستين حاكم اين خاندان مبارز الدّين ، سنى مذهب و سختگير بود و بر افراد ابقا نمىكرد . مبارز الدّين نيز توسط پسرش شاه شجاع بر كنار و مكحول البصر شد . اشعارى از ديوان حافظ كه در آنها به محتسب تاخته ، اشاره بر حكومت مبارز الدّين دارد . مثل اين اشعار معروف :\r\n اگرچه باده فرحبخش و باد گل بيزست * به بانگ چنگ مخور مى كه محتسب تيز است « 3 » \r\nو در آخرين مصراع آن « بيا كه نوبت بغداد و وقت تبريزست » اشاره به دو تختگاه آل جلاير دارد كه مأمن شعرا بوده است ( هردو را شاه شجاع بعدها تصرف كرد ) . ولى از قرار معلوم همسازى همه اشعارى كه در آنها كلمه محتسب آمده با مبارز الدين محمد ، دشوار است مثل شعر زير :\r\n با محتسب عيب مگوئيد كه او نيز * پيوسته چو ما در طلب شرب ( عيش ) مدامست « 4 » \r\nحل اين مشكلات را برعهده مفسران و شارحان شعر حافظ وامىگذاريم .\r\nهنگامىكه شاه شجاع بر تخت جلوس كرد وضعيت برگشت و حافظ با سرمستى نغمه سر داد كه :\r\n\r\n\r\n","description":"","footnote":"\r\n( 1 ) - ريتر ، « حافظ » ، ص 67 .\r\n( 2 ) - ريپكا ،  HIL  ، صص 7 - 276 به نقل از على اصغر حكمت ، « منابع جديد در پيرامون حيات حافظ » مجله دانشكده ادبيات شيراز ، جلد 7 ( 1341 ش ) صص 38 - 3 ؛ منبع مذكور لطائف الاشراف نظام الدين غريب يمنى بود .\r\n( 3 ) - بروكهاوس ، شماره 57 . احمدو نائينى ، شماره 68 .\r\n( 4 ) - بروكهاوس ، شماره 34 . احمدو نائينى ، شماره 57 ، كه عيش را به جاى باده خوانده‌اند . كل شعر از باده‌خوارى و سرخوشى حكايت مىكند .\r\n","page_name":" 435 ","page_number":435},
  {"content":"\r\n\r\n سحر ز هاتف غيبم رسيد مژده به گوش * كه دور شاه شجاعست مى دلير بنوش « 1 » \r\nخود شاه شجاع گرچه مردى فرهيخته بود ، ولى شاعرى متوسط برشمرده مىشد ؛ ملك الشعراى دربار او عماد الدين فقيه بود ولى حافظ نيز از ستايشگران او به حساب مىآمد و گويا اصطلاح شهسوار كه بارها در اشعار حافظ تكرار شده ، اشاره به لقب او ابو الفوارس باشد . هنگامىكه شاه شجاع در بين سالهاى 765 / 1363 و 767 / 1366 شيراز را ترك گفت ، حافظ اشعارى در هجران « يار » سرود . در آن ايام شاه شجاع با برادر خود محمود درافتاده بود و محمود حتى در سال 1365 م . با همدستى شيخ اويس جلايرى ، شيراز را محاصره كرد . رابطه حافظ و شاه شجاع براى مدتى به سردى گرائيد . چون طبق اشاره بعضى از تذكره‌نويسان ، شاه شجاع از شعر زير حافظ برداشتهاى غيراسلامى كرده بود :\r\n گر مسلمانى از آنست كه حافظ دارد * واى اگر از پس امروز بود فردائى « 2 » \r\nمنظور از فردا در اينجا روز قيامت و ارض اكبر است كه بارها در قرآن تكرار شده ، چنانچه اصطلاح دوش در شعر فارسى اشاره به ايام پيش از آفرينش يعنى روز الست دارد كه « فرشتگان و ملائك گل آدم بسرشتند . « 3 » » به احتمال زياد حافظ در اين ايام كه مورد سوء ظن بوده در حوالى سال 1373 م . راهى اصفهان و يزد شده است ؛ ولى شواهد موثقى در اين زمينه موجود نيست .\r\nزين العابدين در سال 786 / 1384 به جاى شاه شجاع نشست ؛ و شاه يحيى هم پس از حكومت كوتاه زين العابدين ، جاى او را گرفت . در اين روزگار دشمنىهاى جانسوز بين افراد خاندان مظفرى ادامه يافت . ولى مهمتر از همه تيمور بود كه پس از پيروزيهاى متعدد در سال 789 / 1387 م . وارد شيراز شد و آن سالى بود كه وى در اصفهان 70000 نفر را از دم تيغ گذرانده بود . تيمور دو ماه در شيراز بسر برد و احتمالا با حافظ ديدار كرد چون به گردآورى فرهيختگان و هنرمندان جهان اسلام علاقه‌اى خاص داشت . داستانى نيز از ملاقات تيمور و حافظ نقل و بارها تكرار شده است . اين ملاقات ظاهرا بر سر مطلع غزل ترك شيرازى بوده است . اين داستان در يكى از منابع متقدم اين دوره يعنى انيس الناس شجاع شيرازى آمده و ظاهرا دربردارنده واقعيتهايى است . دولتشاه هم بعدها از آن استفاده كرده و نويسندگان شرق و غرب هم از دولتشاه اقتباس كرده‌اند « 4 » .\r\nحافظ در سال 791 / 1389 دار فانى را وداع گفت و خاك مصلى يا سال 792 / 1390 ماده\r\n\r\n\r\n","description":"","footnote":"\r\n( 1 ) - بروكهاوس ، شماره 327 . احمدو نائينى ، شماره 251 .\r\n( 2 ) - بروكهاوس ، شماره 525 . احمدو نائينى ، شماره 374 .\r\n( 3 ) - بروكهاوس ، شماره 222 . احمدو نائينى ، شماره 115 .\r\n( 4 ) - سيد محمد على جمالزاده ، « رواج بازار شعر و شاعرى » ارمغان ، شماره 46 ، صص 42 - 129 متنى را ارائه مىدهد كه قبل از اين ديدارها بوده است .\r\n","page_name":" 436 ","page_number":436},
  {"content":"\r\n\r\nتاريخ فوت او شد . مىگويند كه اهل سنت به سبب اشعار ضد سنى او از دفن وى در گورستان مسلمانان جلوگيرى كردند ، ولى تفألى از ديوان او گره‌گشا شد و مشكل دفن را حل كرد . در مورد صحت و سقم اين داستان ترديد وجود دارد ولى سنت تفأل از ديوان حافظ آن را به صحه نشانده است .\r\nطبق اشاره منابع متقدّم از آنجا كه حافظ همواره مشغول تعليم و تربيت بوده ، از اينرو وقتى براى گردآورى اشعار ديوان خود نداشته و اين كار را نويسندگان بعدى انجام داده‌اند . از همين‌جاست كه مشكلات در ديوان او برخاسته است ، چرا كه متن منقح و صحيحى از آن در دست نيست . ما حتى درباره « مصاحبت » حافظ با محمد گلندام كه در مقدمه نسخهء كهن مدعى مصاحبت با حافظ است ، اطلاعات موثقى نداريم . پس از اينكه ا . بولكه  ( E . Boelke )  در سال 1958 م . درباره قديمترين نسخ ديوان حافظ بررسيهايى انجام داد ، رابرت م . ريدر  ( Robert M . Rehder )  در سال 1974 م .\r\nبار ديگر مقاله مجمل و مستندى دربارهء متن كهن اشعار حافظ نوشت و گزارشى از چهارده نسخه قديمى پيش از سال 827 / 4 - 1423 ارائه داد كه به نسخه غنى - قزوينى پيشى داشتند . اين « مصاحب » حافظ كه تنها گردآورنده اشعار اوست چه كسى بوده است ؟ آيا پس از فوت شاعر مجموعه‌هاى مستقلى از اشعار وى وجود داشته است ؟ امكان اين مسأله زياد است . به‌طور مثال غزلهايى از حافظ در نسخهء گلچينى از سال 781 / 80 - 1379 ( كتابت در بغداد ) هنوز در دست است . سفينه‌اى كه در سال 782 / 1380 در شيراز گردآورى شد دربردارندهء چهار غزل از حافظ است . رمپيس  ( Rempis )  در سال 1937 م . توجه پژوهشگران را به يك نسخه خطى كه تاريخ 820 / 1417 را داشت و متعلق به شخصى به نام مظفر حسين در حيدرآباد دكن بود ، معطوف ساخت « 1 » . ولى ريدر با تأسف اظهار داشت كه جاى اصلى اين نسخه كه صاحبش آن را در سال 1948 . م وارد پاكستان كرده ، معلوم نيست ، چون اين نسخه در ميان كتابهاى كتابخانه ميران خيرپور  ( Khairpur Mirs )  كه كلّ كتابخانه مظفر حسين را خريدارى كرده ، وجود ندارد . موزهء ملى شهر دهلى داراى نسخه‌اى به تاريخ 818 / 1415 است كه 385 غزل دارد و از حيدرآباد عاريه گرفته شده است . نسخهء ديگرى كه ريدر از آن با عنوان شماره 13 نام مىبرد حاوى گلچينى از اشعار حافظ است كه قبلا در گاوانپور قرار داشت . اين نسخه داراى مقدمه‌اى است و به نظر مىرسد كه همان نسخه‌اى باشد كه دكتر نذير احمد و دكتر محمدرضا نائينى در سال 1971 م . با دقت چاپ و منتشر كردند . اين نسخه 435 غزل را شامل مىشود . ريتر در كتابخانه اياصوفياى استانبول ( نسخه خطى\r\n\r\n\r\n","description":"","footnote":"\r\n( 1 ) - رمپيس ،  Beitrage  ، ص 126 ، يادداشت 2 .\r\n","page_name":" 437 ","page_number":437},
  {"content":"\r\n\r\nشماره 3945 و 3857 ) دو نسخه باارزش را ارزيابى كرد كه به ترتيب داراى تواريخ 813 / 1410 م . و 816 / 1413 م . بودند . يكى از اين نسخ براى كتابخانه شاهزاده تيمورى اسكندر بن عمر شيخ تحرير شده بود و از همين كتابخانه نسخهء ديگرى موجود است كه با 152 غزل در كتابخانه بريتانيا نگهدارى مىشود و خانلرى آن را منتشر ساخته است . روان كوشكو در توپقاپى سراى ، نيز داراى نسخه‌اى است كه قبل از نسخهء سال 827 ه . است و نسخهء مهم ديگرى هم در كتابخانه آكادمى علوم تاجيكستان محفوظ است ( شماره 555 ) كه بوسيله گاليمووا توصيف شده است .\r\nاز عبارات نويسنده جامع الاطراف دوره تيمورى ، شرف الدّين مرواريد برمىآيد كه متن ديوان حافظ يك سده پس از مرگ شاعر تحريف شده است . وى مىنويسد : « كتابت اشعار حافظ بدست كاتبان كج‌فهم و كج‌انديش ، باعث شده كه بسيارى از لئالى و گوهرهاى آن اسوه شايسته و قدوه بايسته [ حافظ 
  ] دستخوش و ملعبه مشتى سفيه قرار گيرد . « 1 » » از اينرو شاهزاده فريدون خان يكى از فرزندان حسين بايقرا در سال 907 / 2 - 1501 تصميم گرفت كه نسخه‌اى شايسته از ديوان حافظ براى خود تهيه كند و اين همانست كه امروزه در كتابخانه بريتانيا ( نسخ شرقى شماره 247 / 3 ) محفوظ است . « 2 »\r\nگفتنى است كه همهء ديوان‌هاى شعراى فارسى زبان داراى اشعارى از ديگران است ، ولى اين مسأله در خصوص ديوان حافظ حالت طبيعى يافته است . افزون بر اين ، ديوان حافظ تنها كتابى است كه پس از قرآن كريم براى استخاره به كار مىرود . از اينرو تعدادى از شعرا ، علما و كاتبان اشعارى به سبك حافظ سروده و وارد ديوان او كرده‌اند تا از بركت كتاب او برخوردار شوند .\r\nعده‌اى هم با سليقه و شيوه خود به تصحيح ديوان او پرداخته‌اند . گذشته از اينها طبق نظريهء ريدر ، بعيد نيست كه شمارى نسخه با دستكاريهاى مختلف موجود باشد چون خود حافظ بيش از يك‌بار به دستكارى اشعارش پرداخته و يا كلمات آنها را تغيير داده است . تفسير سودى بر حافظ در يك انتشار داراى 575 غزل است و ديوان چاپ بروكهاوس 692 غزل دارد ؛ نخستين چاپ آن ( كلكته ، 1791 م . ) كمتر از 725 غزل ندارد . تحريف اشعار در مناطقى كه زبان فارسى ، زبان رسمى بوده مثل هند و ايران ، بسيار آگاهانه صورت گرفته است .\r\nتقدير و تحسين مردم از حافظ باعث شده كه خوشنويسان ديوان او را با اعلاترين كاغذ و\r\n\r\n\r\n","description":"","footnote":"\r\n( 1 ) - ترجمه ريدر : « متن حافظ » ، ص 147 . اين متن را رويمر در  staatsschreiben  چاپ كرده است .\r\n( 2 ) - ريو ، ضميمه فهرست نسخ خطى فارسى در موزه بريتانيا ( لندن ، 1895 م . ) ، شماره 268 .\r\n","page_name":" 438 ","page_number":438},
  {"content":"\r\n\r\nزيباترين نگاره‌ها كتابت كنند . در اين قلمرو نه تنها استادان خط نستعليق هنر خود را به كمال نشان داده‌اند ، بلكه شكسته‌نويسان هم از آنها عقب نمانده‌اند . آيا هنرمندان در انديشه بهره‌گيرى سنجيده و هنرمندانه شاعر از تصاوير كلامى و شكايت از دوستى بوده‌اند كه :\r\n « دانست كه خواهد شدنم مرغ دل از دست * وز آن خط چون سلسله دامى نفرستاد ؟ » « 1 » \r\nچندين نسخه از ديوان حافظ با نگاره‌هايى تزيين شده و يكى از زيباترين آنها نسخه محفوظ در موزه هنرى فاگ ( كمبريج ، ماساچوست ) به تاريخ حدود 1527 م . است : دو نگاره آن كار شيخ‌زاده و پنج نگاره ديگر از آن سلطان محمد است . يكى از زيباترين و در عين‌حال پيچيده‌ترين تصاوير ، نگاره‌اى از سلطان محمد است كه مراحل مختلف كشف و شهود روحانى و جسمانى را نشان مىدهد و خود حافظ كه مست شرابزده از باده‌گسارى و يا مدهوش سروش غيبى است و در كنار پنجره‌اى با سبوى بزرگ باده و زير سقف لميده و فرشتگان در آن بالا به پايكوبى و نوشانوش مشغولند « 2 » و در بخش تحتانى تصوير هم سماع شوريده دراويش با موسيقى دل‌انگيز و مدهوش‌كننده‌اى درآميخته است . اين نگاره ، تصويرى است كه فاصله بين تأثيرات مى و كشف و شهود الهى را از ميان برگرفته است . در اين نگارهء عجيب برين و متعالى ، نوعى طنز ملايم با لايه‌اى از مذهب درهم آميخته است . . . « 3 » » در اينجاست كه مشكل نسلهايى از محققان و ستايشگران حافظ در اينكه شعر او احساسى و يا عرفانى است ، با قلم‌موى استادى از استادان نگارگر ايرانى حل شده است .\r\nچيزى از درگذشت حافظ نگذشته بود كه مراد اول سلطان عثمانى در سال 791 / 1389 صربها را در كوزووو  ( Kossovo )  درهم شكست و شبه‌جزيره بالكان را به زير سلطه خود كشيد . چيزى برنيامد كه نمايندگان ادب رو به رشد تركى به آثار شعراى فارسى علاقمند شدند و استادان ادبيات ايران و سبك آنها ادبيات به اصطلاح ديوان ادبياتى آنها را شديدا تحت تأثير قرار داد . حافظ و سبك غنائى او در شيخى ( متوفى حدود 1451 م . ) و حتى در احمد پاشا ( متوفى 1496 م . ) تأثيرى درخور بجا گذاشت . مفسران و شارحان عثمانى با دقت تمام ميراث شعرى حافظ را بدون اينكه با متن واقعى آن دخالتى داشته باشند ، حفظ كردند و تداوم بخشيدند . با اينهمه محافل سنّى تركيهء عثمانى شعر حافظ را با نوعى سوء ظن و ترديد نگريستند ؛ و گرنه ضرورتى نداشت كه از مفتى معروف ابو سعود ( متوفى 1578 م . ) در اين مورد نظرخواهى كنند و او هم فتوائى در اين زمينه\r\n\r\n\r\n","description":"","footnote":"\r\n( 1 ) - بروكهاوس ، شماره 247 . احمدو نائينى ، شماره 203 .\r\n( 2 ) - استوارت كارىولش ، نقاشى ايران ( نيويورك ، 1976 م . ) متن در لوحه 18 . سه نگاره ديگر عبارتند از لوحه 15 « گشت‌وگذار عاشقان » ، لوحه 16 « رسوائى در مسجد » ، لوحه 17 « جشن عيد » .\r\n( 3 ) - همان ، مقدمه ، ص 20 .\r\n","page_name":" 439 ","page_number":439},
  {"content":"\r\n\r\nصادر كند . مفتى هوشمند جواب ظريف و مبهمى داد و اعلام داشت كه شعر حافظ بطور كلّى جاى ايراد و خرده‌گيرى ندارد ، بلكه برداشتهاى بد از آن موجب چنين سوءتعبيرهايى شده و بر خواننده است كه درست‌ترين تفسير را انتخاب و گزينش كند . فتواى ابو سعود اهميّتى درخور داشت ، چون در زمان او و اندكى پس از آن سه تفسير كامل براى شرح و توضيح اشعار حافظ نوشته شد . شمعى و سرورى تفسيرى عرفانى از آنها داشتند . ولى سودى بسنيائى ( بسنوى ) شرحى متين و زبانشناختى بدان رقم زد . تفسير خشك ولى مفيد او بعدها پايه مطالعات شارحان اروپائى از شعر حافظ شيرازى شد . شناخت عرفانى ديوان حافظ در زمان صفويان ، در سرزمينهاى شرقى رواج بيشترى يافت . در اين زمان ستايشگران حافظ با پيش كشيدن معيارهاى نويسندگانى همچون ملامحسن فيض كاشانى « 1 » به اشعار او نوعى رمز و نماد قائل شدند . طره گيسوى يار كنايه از تجليات سياهى موجوداتى شد كه جلوه زيبائى مطلق خدا را تيره مىكنند و يا همچون پرده‌اى در مقابل جلال و جمال الهى حائل مىشوند ؛ شراب ، فقط شراب عشق بود و ميخانه نماينده وحدت معنوى شد و الخ . . . اين نوع تفسير عرفانى موجب شد تا بعضى از رهبران صوفى هند در كتابخانه خود فقط سه كتاب يعنى قرآن ، مثنوى مولاناى رومى و ديوان حافظ را نگهدارى كنند .\r\nروايتى مىگويد كه همدوره‌هاى خود شاعر كه در رأس آنها شاه شجاع قرار داشت به عدم انسجام شعر او خرده مىگرفتند و منتقدان سده‌هاى هيجده و نوزدهم هم در اعلام فقدان نظم و منطق عالى در اشعار وى از آنها پيروى كردند . چنان كه هيندلى در سال 1800 م . نوشت : « حافظ . . . با نگاه شوريده و آزادى كامل در پى الهامگيرى از زمين تا آسمان و از آسمان تا زمين بود تا مضامينى را براى موضوع تركيب‌بندى هنرى خود بيابد . » گرترودبل در مقدمه‌اى بر ترجمه‌اش از ديوان حافظ در پى آن بود تا عظمت حافظ را از نظرگاه غربى بسنجد و با اعجاب مىگويد كه در اشعار او بازتابى از وقايع سياسى و مادى زمانه‌اش موجود نيست . وى در اينجا عقيده‌اى را ابراز داشت كه پنجاه سال بعد مباحثى را پيش كشيد . امّا او استدلال مىكند كه « تو گوئى چشم دل وى كه با حقيقت شگفت‌آور بصيرت سيراب شده بود ، گوشه و كنار سرزمين تفكّر را كه بعدها ما در آن مقيم شديم ، مىكاود . » فريدريش ويت كه در سال 1908 م . رساله خود را با عنوان\r\n Des Grafen von Platen Nachbildungen aus dem Diwan de Hafis \r\nنوشته بود در اشعار حافظ به نوعى « وحدت انديشه » دست يافت ولى تفسير او بيشتر بر پايه جنبه‌هاى غنايى اشعار حافظ و پلاتن بود . شدر  ( Schaeder )  در اثر استادانه خود به نام  Goethe Erlebnis Des Ostens  ( لايپزيگ ، 1938 م . ) اين\r\n\r\n\r\n","description":"","footnote":"\r\n( 1 ) - نمونه‌ها در آ . ج . آربرى ، تصوف ( لندن ، 1950 م . ) ، صص 113 به بعد .\r\n","page_name":" 440 ","page_number":440},
  {"content":"\r\n\r\nعقيده را پيش كشيد كه در يكى از اشعار حافظ چندين مضمون به صورت يك درونمايه عمده تلفيق يافته است . بنابراين وى نتوانست فراتر از آ . ج . آربرى كه اظهار داشته بود در شعر حافظ حركتى به سوى چندهجائى وجود دارد گامى بردارد . حافظ در آغاز « يك سعدى كامل » بود و در غزليات خود هنر تلفيق دو يا چند مضمون را به نمايش گذاشت و آنها را در طرح بغرنجى طرح‌افكنى كرد كه « ملوديهاى » مختلف آن رابطهء درون - آهنگى با يكديگر داشتند . اين هنر در سالهاى پسين زندگى حافظ هرچه بيشتر تلطيف و تصفيه شد .\r\nشدر به تفسير « كلاسيك » از شعر حافظ ، صادق باقى ماند و نظر كارل اشتولتس را شديدا رد كرد ، چون وى در مقاله‌اى به سال 1941 م . ادعا نموده بود كه تحوّل روحى حافظ را فقط مىتوان با تغييراتى در تأييد و اشاره به افراد دريافت . يعنى همان كارى كه دكتر محمود هومن در بررسى خود به نام حافظ چه مىگويد ؟ انجام داده بود . نظر اشتولتس ( گرچه كمى با اصلاحات ) در اثر محقق فرانسوى لسكو  ( Lescot )  مورد حمايت قرار گرفت كه با اتكاء به نظريات غنى و قزوينى دريافت كه سلسله‌اى از روابط ، ابيات حافظ را بهم پيوند داده است و در جايى كه چنين رابطه‌اى موجود نيست از اشتباهات كاتبان برخاسته است . لسكو هم مثل اشتولتس در شعر حافظ حلقه‌هايى پيدا كرد و آنها را به مقاطع مختلف زندگى او نسبت داد و نيز اعلام داشت كه با كشف هويت اشخاصى كه در اشعار حافظ بدانها اشاره رفته مىتوان يك سالشمارى ارائه داد . از همين زمان اين عقيده پيش آمد كه حافظ هم مداحى بيش نبود و درباره ممدوحين خود با سنجيدگى تمام از تشبيب قصيده بهره گرفته تا آنجا كه معشوق را به جاى ممدوح نشانده و اين ممدوح شايد شاهزاده‌اى و يا وزيرى بوده است .\r\nيك سال پس از بررسى مفيد رويمر  ( Roemer )  در زمينه « حافظشناسى » دو مقاله از ويكنز انتشار يافت كه در اولى به فقدان مفهوم و يا تحول « دراماتيك » در شعر فارسى اشاره كرد و سپس آن را در بافت انديشه اسلامى به بررسى نشست . و نمونه‌اى از تفسير او بر اين مبنى بود كه وى اصلى از معانى بيان فارسى مثلا مراعات نظير را از يك بيت به كل غزل تعميم مىداد . ويكنز فراتر رفت و سعى كرد در غزل ترك شيرازى هريك از اشارات متصوّر و غير متصوّر كلمه را دريابد تا احساس درونى « تركى » اين غزل را پيدا كند . مرى بويس  ( Mary Boyce )  ردّيه‌اى صريح به اين نوع تفسير نگاشت و در آن تأكيد كرد كه در شرق شعر را غالبا از برمىخوانند و يا با آواز اجرا مىكنند ، نه اينكه صرفا بخوانند . از اينجاست كه صدا در پايگاهى مهمتر از خط قرار مىگيرد . در واقع تعدادى از مردم بيسواد هند و پاكستان و يا نسل پير تركيه ، حافظ را با جان و دل ياد مىگيرند و با مكالمات روزمره اشعار ديوان او را از برمىكنند . مرى بويس به درستى اشاره كرد كه تعدادى از واژگانى كه براى نخستين بار خوانده مىشوند امكان دارد فقط حاوى يك مفهوم باشد و اين مفهوم\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nهم داراى عقايد فرعى و يا مجازى باشد . ليكن همين عقايد به مفهوم خود كلمه اشاره دارد و يا اينكه دربردارنده مفهوم ظريفى است . اين عقيده مرى بويس خط بطلان بر عقيده شدر كشيد .\r\n« تئورى مركزيت » ( « نظريه كانونى » ) ويكنز به گونه يك پيشفرض مىتوانست مفيد باشد ، ولى نمىتوان آن را به عنوان عقيده‌اى مطلق پذيرفت .\r\nآلساندرى بوزانى  ( Alssandri Bausani )  محقق ايتاليائى ، نظريات شدر را با اندكى تغيير به كار برد . او بر عنصر غيراحساسى و بسيار عقلانى شعر حافظ تأكيد كرد كه شعر او را از اشعار غنايى غرب متمايز مىساخت و نيز بر سنّت رمانتيك‌گونه آن تأكيد ورزيد . از اينها گذشته بوزانى به مثنوى كم‌حجم منسوب به حافظ يعنى ساقىنامه و آهوى وحشى دقتى ويژه كرد و آنها را در ميان تركيب‌بنديهاى هنرى غيرقابل تقليد و منحصر به فرد حافظ به زبان ايتاليائى ترجمه كرد . اما هر دوى اين مثنويها در نسخ خطى كهن ديوان حافظ نيامده است . شدر مثنوى شيرين و جذاب آهوى وحشى را كه در واقع بسيار شخصىتر از غزليات حافظ است به لحاظ هنرى بسيار پائين‌تر از غزليات او قلمداد كرده است . ساقىنامه هم كه حاوى ستايش شراب و وصف حال است در رديف خمريه معروف ابن فارض ( متوفى 632 / 1235 ) است .\r\nامّا چه چيزى موجب شده كه حافظ تا اين مايه بىنظير و بىهمتا باشد ، حافظ به سنّت شاعرانه‌اى كه بوسيله همشهرى او سعدى به حدّ كمال رسيده ، تكيه كرده است و يك مقايسه بين درونمايه‌ها و تمثيلاتى كه توسط او و شعراى همزمانش يعنى سلمان و خواجو و ديگران به كار رفته ، شباهت زياد واژگان و صورّ خيال آنها را برملا مىسازد . معهذا اين حافظ است كه توانسته تاروپود سنّت را در استخوانبندى كامل و زيبائى جاى دهد و آنها را با يكديگر ارتباط بخشد .\r\nبايد برحذر باشيم كه شعر حافظ را بيش از اندازه بر پايهء ديدگاه و فهم غربيان از شعر ، تفسير و تحليل نكنيم . شدر با پيروى از نظريات بوزانى به اين نكته حسّاس انگشت مىگذارد و تصريح مىكند كه « آلمانيها زمانى مىتوانند شعر فارسى را درك كنند كه تمام عقايدشان را دربارهء شعر به عنوان بيان شخصيت و يا تجربه بدست فراموشى بسپارند . « 1 » » و پيشنهاد مىكند كه بايد به شعر باروك ( اتفاقا مسعود فرزاد هم بين حافظ و جان دان « 2 » به مقايسه مىنشيند ) و حتى به شعراى غزلسراى آلمانى در قرون وسطى برگشت چون از قراردادها و صور خيال معيّنى براى بيان احساساتشان در يك قالب سبكدار بهره مىجستند . حافظ بالاتر از همه ، استاد معانى بيان و عروض بود و يكى از مهمترين مشكلات خواننده غربى هم عدم درك اشارات و كنايات پيچيده و يا رموز\r\n\r\n\r\n","description":"","footnote":"\r\n( 1 ) - شدر ،  « Lasst sich »  ، ص 202 .\r\n( 2 ) - منقول در آربرى ، ادبيات كلاسيك ايران ، ص 359 .\r\n","page_name":" 442 ","page_number":442},
  {"content":"\r\n\r\nصنايع بديعى است كه شعر فارسى را واقعا « شعر » كرده است . يان ريپكا در چندين بررسى نمونه‌هاى زيبائى از اين تفسير را براى ما ارائه مىدهد و هلموت ريتر در بررسى چاپ نيكلسن از مثنوى رومى و ترجمه آن هشدار مىدهد كه در بررسى شعراى پارسىگوى بايد به اشارات و كنايات تمثيلى توجه زيادى داشت « 1 » . زمانى مىتوان شعرى را در سطوح مختلف آن شرح و تفسير كرد كه معانى صنايع بديعى آن كاملا فهم و درك شود . اشعار شاعر بزرگى همچون حافظ مثل الماسهايى است سوده و پرداخته كه هر آن تلؤلؤ خاصى از خود به ديدگان مىنشاند . ما از شعراى خود انتظار نداريم كه مثلا احساسات خود را در قالب غزلياتى كه معمولا در شعر اروپائى دورهء مابعد روشنگرى سروده مىشد بگنجانند . معمولا متعالىترين هنر آنست كه تجارت شخصى را به آن كمال مطلوبى برساند كه همواره پايدار باشد يعنى مثل قطره‌اى از گلاب كه « جوهر » صدها گل را در خود دارد . در اين صورت خواننده در همه حال و احوال از آن متلذذ مىشود ، چه در يك ميهمانى سكرآور باشد و چه در صحبت از خود محبوب و يا ارادهء خداوندى ؛ بهرحال از آن بهره مىجويد . كريستنسن مىگويد كه : « چون شعر عاشقانه را هر عاشقى مىتواند در مورد فرد خاصى ( كه با فرد موردنظر شاعر فرق مىكند ) به كار ببرد ، از اينرو اين سروده‌ها مىتوانند بيانگر حالاتى باشند كه هماننديهايى با روابط عاشقانه داشته باشند . به همين ترتيب از اشعار عارفانه مىتوان تعابير و مفاهيم شخصى دريافت كرد . « 2 » » كريستنس اشعار حافظ را با نمايش رؤياگونه‌اى ( فانوس خيال ) مقايسه مىكند كه هر آن تصاوير و مفاهيم آن تغيير مىكند . ازاينرو اشعار او شبيه آذين‌بنديهاى مساجد ايرانى است كه در آن حروف ، اسليمىها و تزيينات هندسى و گياهى درهم تافته و با تابش آفتاب هرآن رنگ عوض مىكند . اتفاقا اين مقايسه ، كريستنس دانماركى را به عقيده ويكنز دربارهء ويژگى « غيرنمايشى » شعر فارسى نزديكتر مىكند ، يعنى خصوصيتى كه مىتوان آن را « چون قالى ، توصيفش كرد ، چنانچه گوته در ديوان شرقى - غربى خود حافظ را مخاطب قرار مىدهد كه :\r\n Dass du nicht enden kannst , das macht dich gross und dass du nie beginnst , das ist dein Los . . . » \r\nو در اينجا به حركت « دورانى » غزل فارسى اشاره مىكند . گوته مىدانست كه يكى از ويژگيهاى شعر فارسى ، قالب غزل آنست . چون طرح قافيه و وزن موجود ، به شعر « صبغه‌اى عالى » مىبخشد ، چرا كه ذهن شاعر در يك جا متمركز نمىشود ، بلكه در جهاتى گوناگون سير مىكند تا با چم‌وخم\r\n\r\n\r\n","description":"","footnote":"\r\n( 1 ) -  OLZ  ، 1941 م . ، ص 53 - 247 .\r\n( 2 ) - كريستينسن ،  Kulturskitser Fra Iran  ، صص 90 - 88 ؛ منقول در شدر  Goethes Erlebnis  ، ص 177 .\r\n","page_name":" 443 ","page_number":443},
  {"content":"\r\n\r\nقافيه و وزن كنار بيايد . گوته ادامه مىدهد : « عذر شاعر به سبب كاربرد جسورانه‌ترين استعارات ، آن هم براى اوزان قافيه و بهره‌گيرى از حضور ذهن در يك موقعيت پيچيده و غامض ، بر ما پذيرفته است . » گوته « روح ارشادى » را از ويژگيهاى اين نوع شعر مىداند و آمادگى براى تماس انسانى با شعر حافظ را مىستايد . چنين كارى مىتواند مشكلاتى را از ميان بردارد كه روح و نفس را با تنشى مفرط آكنده مىكند و آنها را به قلمروى كه تنش و آرامش ديگر مفهومى ندارد ، يعنى قلمرو روح ناب منتقل مىسازد . گوته بااحساس اين ويژگى عميق معنوى كه در وراى شعر متعال فارسى نهفته ، دريافت كه شعر حافظ را نبايد فقط به گونه‌اى سطحى تفسير و تشريح كرد . چون گوته مىگويد كه كلمه در شعر حافظ نسيمى است كه چشمان زيبا را فرو مىبندد و ضمنا بيننده را وامىدارد كه آن را احساس كند و دريابد كه امكان دارد به ناگهان بر وى لبخند بزند .\r\nمىتوان ادعا كرد كه حافظ اولين شاعر زبان فارسى است كه وحدت دنيوى و روحانى را بطور كامل متحقق ساخته است . ترديدى نيست كه مولاى رومى صور خيال و رمزهاى خود را از گوشه و كنار زندگى گرفته و حتى چيزهاى پيش پاافتاده را به صورت شعرى منسجم و محكم درآورده ، ولى شعر او چنان با تجربه عشق عارفانه‌اش پيوند خورده كه در خلال قرون و در زبان فارسى به صورت قرآن منظومى جلوه يافته است . شعر عرفانى مخصوصا در ايران متحوّل شد و گسترش يافت . ورود انديشه عرفانى از شاهد يعنى « مشاهده » جمال الهى بوسيلهء انسان ( سحرآميزترين موضوع عشق انسانى ) ادبيات را عميقانه تحت تأثير خود قرار داد ؛ و نبايد مثل معروف المجاز قنطرة الحقيقه را فراموش كنيم ، يعنى عشق مجازى و استعارى انسان پلى به سوى حقيقت الهى است . پيشتر صوفيان نخستين در ايّام خراز ( متوفى 286 / 899 ) و مريد او جنيد بغدادى ( متوفى 298 / 910 ) هنر سخن گفتن با اشارات را توسعه داده بودند . حافظ در شهرى مىزيست كه روزبهان بقلى يكى از مهمترين آثار را دربارهء عشق الهى سروده بود ، يعنى عبهر العاشقين و به درك ما از مفاهيم الهى صوفيان نخستينى چون حلاج در شرح شطحيات خود يارى زيادى رسانده بود . ازاينرو حافظ كه در شهر شيراز مىزيسته و به احتمال در ارتباط با سلسله بقلى بوده ، چگونه مىتوانسته با زيباترين اشارات عرفانى دمخور و آشنا نبوده باشد ؟ البته او با مولاى رومى موافق و همساز بوده كه در آغاز مثنوى مىگويد :\r\n « خوشتر آن باشد كه سر دلبران * گفته آيد در حديث ديگران » \r\nيعنى باحجاب واقعيت در كسوت رمزهاى شاعرانه . همين هنر را حافظ در شعرهاى خود به كمال رسانيد . درهر بيتى از اشعار حافظ مىتوان اشاره‌اى به مسائل دنيوى و اخروى كشف كرد . اين همان چيزى است كه شعر او را قابل تفسير ساخته و دو يا سه بعدىاش كرده است ( چون داراى ايهام\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nاست ) . موضوع مىتواند يك محبوب زيباى چهارده ساله باشد به مثابه ماه چهارده شبه كه در ستمگرى هم بىنظير باشد و ترك ناميده شود . يا اينكه موضوع مىتواند معبودى باشد فعال مايشاء و محبوب شاعر چون جمال و جلال هردو را در خود دارد و « بىنياز از هر سببى است » ( سوره 3 ، آيه 47 ) ؛ موضوع حتى مىتواند شاهزاده‌اى باشد با هوى و هوس بىپايان و خواهان مدح و تمجيد و شوريدگى . درهرحال شاعر ، عبدى بيش نيست و عاشق و مداح و مطيع است . امّا گفتنى است كه اين ايهامات و ابهامات مانع از آن نمىشود كه در اين غزليات امكان كشف اطلاعات تاريخى موجود نباشد .\r\nاگر ما به غزلى همچون غزل ترك شيرازى با درنظر گرفتن تحليل ساده‌اى از شگردهاى صنايع بديعى بيت اول آن توجه كنيم ، البته در آن از « دلبر دل‌انگيز شيراز » چيزى نخواهيم يافت ، با اينكه ايده اصلى اين شعر چيزى جز آن نيست : يعنى عاشق حاضر است براى تبسم جانانه محبوب ، حتى از جان شيرين خود درگذرد ؛ يا اينكه در لحظه‌اى از عنايت الهى ، يا اشاره‌اى از حامى دربارى از همه چيز خود دست بشويد . افسون اين بيت در عقيده‌اى مشترك نيست ، بلكه در بيان آن است : حافظ در اين بيت از پنج مفهوم جغرافيايى ، مراعات نظير كاملى ايجاد كرده ، يعنى ترك ، هندو ، شيراز ، سمرقند و بخارا ؛ مراعات نظير ديگر نيز از سه عضو بدن يعنى دل ، دست و خال بوجود آمده است .\r\nافزون براين ، ترادف و همكنارى ترك و هند و از ايام نظامى به بعد در شعر فارسى راه يافته است .\r\nاز زمان غزنويان ، ترك با سيماى گرد و مهسا و دهانى چون نقطه يا ميم و چشمانى خمار و بادامى ، الگوى زيبائى شعر فارسى شد ، الگويى كه بارها در نگارگرى ايران جلوه يافت . هندو نيز غلامبچه سيه‌چرده‌اى بود . بد نيست به اين نكته اشاره كنيم كه عرفائى چون مجد الدّين بغدادى ( متوفى 1209 م . ) تركان و هندوان را به ترتيب به فرشتگان و شياطين مانند كرده‌اند . حافظ با توجه به موقعيت پست هندو در صور خيال شعر فارسى است كه در يك آن سمرقند و بخارا ، دو شهر ترك‌نشين ، را به خال هندوى يارش مىبخشد . در اينجا مىتوان از ترك فلك ( تير ) و هندوى فلك ( كيوان ) نيز صحبت كرد كه در عالم اخترشناسى مفاهيمى از سعد و نحس را القاء مىكنند . تلفيق و آميزهء استادانه‌اى از اين شعر بارها مورد تقليد قرار گرفت ، ولى هرگز شعرى به پاى آن نرسيد . امّا ترجمه اين شعر سحر و افسونى را كه در آن نهفته نمىتواند القاء كند . بيت ديگرى كه بارها شعراى شرقى روايت كرده‌اند و در آن مفاهيم عرفانى و دنيايى درهم تنيده شده ، غزلى با مطلع زير است :\r\n فاش مىگويم و از گفتهء خود دلشادم * بندهء عشقم و از هردو جهان آزادم « 1 » \r\n\r\n\r\n","description":"","footnote":"\r\n( 1 ) - بروكهاوس ، شماره 416 . احمد و نائينى ، شماره 315 .\r\n","page_name":" 445 ","page_number":445},
  {"content":"\r\n\r\nمطلعى كه در نظر اول افشاى سرّ را در ذهن متبادر مىسازد ، يعنى نگاهى كه طبق سنت صوفيانه ، جرم اصلى حلاج بود و سر او را بالاى دار برد . اين شعر باز ادامه مىيابد كه :\r\n نيست بر لوح دلم جز الف قامت دوست * چه كنم حرف دگر ياد نداد استادم \r\nبازى با كلمات يكى از قراردادهاى زبان و شعر فارسى است و حافظ از اين قاعده مستثنى نيست . همواره بر مفهوم حرف الف تأكيد شده : چون اولين حرف الفباست و بهرحال از اولين‌هاست و حالت عمودى دارد . و لذا رمزى از وحدت و يگانگى اللّه است و ضمنا نمادى از قامت رعناى دلبر است . چطور و چگونه مىتوان فراتر از مفهوم اين حرف رفت ؟ الف هرچه را كه نياز است ، فراهم مىسازد . تا آنجا كه عارف ترك يونس امره ( متوفى حدود 1321 م . ) مىگويد :\r\n معنى چهار كتاب مقدس * در يك الف نهفته « 1 » \r\nاشعارى ازاين دست ، شالوده‌اى براى ادعاى بعضى از عرفاى ايران ، تركيه و هند مسلمان شد كه مىتوان بيسواد بود و فقط الف را كه عالم بزرگ علم لدنى ياد مىدهد ( سوره 18 ، آيه 65 ) ياد گرفت . در نظر عرفا كافى بود كه وحدت و يگانگى خدا را كه در الف بيان شده ، ذكر كرد . از اينجاست كه ذكر الف قامت يار ، ذهن و زبان و دل عاشق را سرشار از خود مىكند .\r\nيك نمونه ديگر را مىتوان در شعرى ديد كه حافظ درآن از فرقت يار صحبت و شكايت دارد « 2 » .\r\nآخرين بيت اين غزل ، قلم حافظ را كه وسيله تفاخر است و قدرت سحرانگيز دارد اين چنين وصف مىكند :\r\n كلك زبان بريده حافظ در انجمن * با كس نگفت سرّ تو تا ترك سر نكرد \r\nسر قلم تنها زمانيكه تراشيده مىشد براى نوشتن به كار مىرود . پس عاشق ترجيح مىدهد كه سرش برود ولى رازش را برملا نكند : « سرم را مىدهم ولى سرّت را فاش نمىكنم . » مهم نيست كه راز عشق الهى و يا تجربه كشف و شهود و جذبه عرفانى يعنى رازى كه انسان را با خدا پيوند مىدهد ، فاش شود ( همان كارى كه حلاج كرد ) . و يا به تفسير ديگر وى از معتمدان شاهزاده است و راز او را به هيچ‌گونه فاش نخواهد كرد - رازى كه مىتواند ابعاد سياسى هم داشته باشد و يا مثل داستان شاه ميداس با گوشهاى خر ، مشكل شخصى حاكم باشد ( قلمى كه از نى ساخته شده و مثل فلوت از نى تراشيده شده بود ، طبق افسانه‌اى ، وضع رقّت‌بار شاه ميداس را رسواى عالم ساخت « 3 » ) .\r\n\r\n\r\n","description":"","footnote":"\r\n( 1 ) - يونس امره ديوانى ، چاپ آ . گلپينارلى ( استانبول ، 1945 م . ) ص 200 ، شماره  XXIV  .\r\n( 2 ) - بروكهاوس ، شماره 130 . احمدو نائينى ، شماره 105 .\r\n( 3 ) - در مورد اين داستان رجوع كنيد به : ريتر ،  « Das Proomium des Matnawi Maulawi »  در  ZDMG  ، جلد 93 ( 1939 م . ) صص 96 - 169 .\r\n","page_name":" 446 ","page_number":446},
  {"content":"\r\n\r\nبهر صورتى كه بخواهيم اين شعر را تفسير كنيم بهرحال مفهومى كامل از آن حاصل خواهيم كرد .\r\nترديدى نيست كه بنا به اشاره ويكنز ، حافظ « بعضى از عالىترين و زيباترين فنون شعرى را درهم آميخت . « 1 » » اين شايد از عمق و عظمت يك شعر باشد كه هر خواننده‌اى بتواند مفاهيم ويژه خود را از آن دريابد و تفاسير گوناگونى از آن ارائه شود . ولى بىانصافى است كه اشعار حافظ را فقط از جهات لذت‌بخشى و عشرت‌طلبى تفسير كنيم و نيز اشتباه خواهد بود اگر او را فقط زبان عالم غيب و اسرار بپنداريم و اشعارش را با تفاسير تمثيلى و دور از ذهن بسنجيم . عظمت شعرا در توازن و تعادل غيرقابل دسترسى نهفته كه بين عالم شهود و محسوسات با شراب و شاهد و حتى مناسبات سياسى خاص خود و عالم جمال و جلال ملكوتى در ابعاد و طيفهاى متناهى خود ، ايجاد كرده است . طبق اشاره ريتر « خوش‌بينى ژرف » او چنان با هنرمنديش درهم آميخته كه شاهكارى كامل و ابدى بوجود آورده و باز طبق گفته ريتر ، مىتوان در وجود حافظ رندى واقعى را ديد كه در زندگى او چيزى جز طيب القلبى ، وجود نداشت ، گرايشى كه بىگمان با هرنوع تعصب ناهمساز بود .\r\nشايد تنها شاعرى كه توانست راز و رمز شعر حافظ را دريابد گوته باشد . از اينها گذشته ما بهترين تفسير را از شعر حافظ از روكرت  ( Ruckert )  داريم ، شاعر شرقشناسى كه غزلياتى با سبك واقعى حافظ سرود و در آن تاروپود تجارب احساسى و فراحسى ، را درهم آميخت : « درهر جا كه كلمات حافظ فراحسّى مىنمايد - از چيزهاى حسّى صحبت مىراند ، و هرجا كه سخن از چيزهاى فراحسى دارد - سخن او فقط از چيزهاى حسى است ؛ راز او حسى است [ يعنى فراتر از ادراك حسى نيست 
  ] ، زيرا حس‌پذيرى او فراحسى است . « 2 » »\r\n\r\n\r\n","description":"","footnote":"\r\n( 1 ) - ويكنز ، « حافظ » ، ص 55 .\r\n( 2 ) - طبيعتا هيچ شرحى منثور و بىآلايش نمىتواند به اندازه موسيقى جهانى و شنيدارى آلمان ، اشارات تجنيسى اشعار اين شاعر آلمانى را منتقل سازد .\r\n","page_name":" 447 ","page_number":447},
  {"content":"\r\n . \r\n","description":"","footnote":"","page_name":" 448 ","page_number":448},
  {"content":"\r\n\r\n\r\nنمايه ( آدمها ، جايها ، كتابها )\r\nآ آباده ، 203\r\nآدم‌نامه ، 429\r\nآذربايجان ، 13 ، 14 ، 16 ، 17 ، 18 ، 22 تا 25 ، 52 ، 60 ، 67 ، 73 ، 83 ، 102 ، 103 ، 110 تا 153 ، 165 ، 162 ، 191 ، 201 ، 203 ، 226 ، 257 ، 270 ، 318 ، 332 ، 383 ، 399 ، 415\r\nآرال ( درياچه ) ، 106\r\nآرامگاه امام رضا ( ع ) ، 316 ، 364 ، 370\r\nآرامگاه اولجايتو ، 318 ، 321 ، 322\r\nآرامگاه باباقاسم ، 321\r\nآرامگاه بايسنقر ، 367 ، 370\r\nآرامگاه شيرين بيكه آقا ، 324\r\nآرامگاه گوهرشاد ، 373 ، 374\r\nآربرى ، جان آرتور ، 441\r\nآرپاگاون ، 13 ، 15 ، 22 ، 30\r\nآرتقيها ، 81 ، 166\r\nآزاد بلگرامى بحر العلوم ، 434\r\nآستارا خان ( هشتر خان ) ، 201 ، 202\r\nآسياى صغير ، 12 ، 143 ، 156 ، 157 ، 159 تا 194\r\nآسياى ميانه ( مركزى ) ، 12 ، 15 ، 54 ، 62 ، 65 ، 77 ، 108 ، 113 ، 114 ، 132 ، 142 ، 145 ، 194 ، 413\r\nآقاميرك هروى ، 403\r\nآق سولات ، 90\r\nآق شهر ، 88\r\nآق‌قويونلو ( تركمانان ) ، 13 ، 124 ، 136 تا 143 ، 154 تا 193 ، 224 ، 227 ، 228 ، 252 ، 254 ، 273 ، 274 ، 275 ، 301 ، 304 ، 307 ، 308 ، 379 ، 415\r\nآكادمى سلطنتى لندن ، 394\r\nآل اينجو ، 13 ، 14 ، 21 تا 24 ، 385\r\nآل بويه ، 213 ، 218 ، 293\r\nآلبوكرك ، 203 ، 204 ، 208\r\nآلنين اردو ( اردوى زرين ) ، 16 ، 19 ، 51 ، 52 ، 61 ، 66 تا 68 ، 71 ، 80 ، 82 ، 89 ، 100 ، 141 ، 198 ، 383\r\nآل جلاير ، 11 ، 13 ، 14 ، 15 ، 17 ، 18 ، 19 ، 20 تا 24 ، 30 تا 33 ، 73 تا 79 ، 104 ، 151 ، 166 تا 171 ، 181 ، 191 ، 211 ، 220 ، 246 ، 250 ، 264 ، 265 ، 272 ، 318 ، 374 ، 381 ، 383 ، 385 تا 390 ، 431 ، 435\r\nآل چوبان ، 14 ، 15 ، 34 ، 37\r\nآل كرت ، 13 ، 14 ، 28 ، 35 تا 48 ، 56 تا 60 ، 62 ، 66 ، 318 ، 423 ، 426\r\nآلكسيوس سوم ، 162\r\nآلمان ، 273 ، 279 ، 280 ، 281\r\nآل مشعشع ، 144 ، 301 ، 308 ، 311 تا 315\r\nآل مظفر ، 11 ، 13 ، 14 ، 17 ، 20 تا 26 ، 69 تا 73 ، 151 ، 318 تا 322 ، 431 ، 435\r\nآماسيه ، 65\r\nآمد ، 184\r\nآمل ، 19 ، 35 ، 44\r\nآناتولى ، 13 ، 31 ، 51 ، 61 ، 66 ، 75 ، 80 ، 83 تا 90 ، 106 ، 117 ، 155 تا 193 ، 250 ، 257 ، 261 ، 265 ، 273 ، 274 ، 275 ، 307 ، 310\r\nآناكومننا ، 68\r\nآنو ، 150\r\nآنتونى جنكينسن ، 199\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nالف ابابكر بن تيمور ، 76 ، 101 ، 110 ، 111 ، 147 ، 167 ، 168\r\nابراهيم بن شاهرخ ، 374 ، 388 ، 391 ، 398\r\nابراهيم بن علاء الدوله ، 122 ، 152\r\nابراهيم حسن ، 131\r\nابراهيم قرامانى ، 183\r\nابراهيم لودى ، 135\r\nابركوه ( ابرقو ) ، 69 ، 121\r\nابن بزاز ، 16\r\nابن بطوطه ، 73 ، 89 ، 199 ، 203 ، 204 ، 311\r\nابن خفيف ، 431\r\nابن خلدون ، 92 ، 96 ، 97\r\nابن عربشاه ، 92 ، 138\r\nابن عنبه ، 302\r\nابن فارض ، 442\r\nابن مكى عاملى ، 47\r\nابو اسحاق شيرازى ( بو اسحاق اطعمه ) ، 420 ، 421\r\nابو اسحاق كازرونى ، 434\r\nابو بكر بن محمد جوكى ، 116\r\nابوبكر طهرانى ، 162\r\nابوبكر قطبى اهرى ، 17\r\nابو سعود ، 439 ، 440\r\nابو سعيد ايلخانى ، 12 ، 13 ، 15 ، 16 ، 22 ، 28 ، 29 ، 31 ، 51 ، 166 ، 271 ، 388 ، 319 ، 423 ، 435\r\nابو سعيد بن محمد ، 120 ، 122 ، 123 ، 125 ، 126 تا 129 ، 141 ، 180 تا 183 ، 302 ، 417\r\nابو سعيد قراقويونلو ، 112\r\nابو طاهر بن يعقوب شيرازى فيروزآبادى ، 105\r\nابو الخير خان ، 116 ، 120 ، 123 ، 127 ، 129\r\nابو القاسم بابر بن بايسنقر ، 115 ، 117 ، 121 ، 122 ، 129 ، 147 ، 150 ، 302\r\nابولستان ، 178 ، 184\r\nابو يوسف ، 179\r\nابيورد ، 29\r\nاتابكان لر بزرگ ، 14\r\nاتابكان لر كوچك ، 14\r\nاترار ، 91\r\nاتينگهاوزن ، 393\r\nاتيوپى ، 207\r\nاحمد ( سلطان جلايرى ) ، 18 ، 20 ، 25 ، 60 ، 67 تا 69 ، 73 تا 79 ، 84 تا 88 ، 111 ، 126 ، 167 ، 168 ، 382 تا 390 ، 397 ، 434\r\nاحمد بن اسحاق وزير ، 368 ، 373\r\nاحمد بيك ، 162 ، 225 ، 226 ، 249\r\nاحمد بن فهد حلّى ، 303\r\nاحمد پاشا ، 439\r\nاحمد گوده ، 189 ، 191\r\nاختيار الدين ( قلعه ) ، 58\r\nاخلاط ، 160\r\nاخلاق الاشراف ، 432\r\nاخلاق جلالى ، 429\r\nاخلاق محسنى ، 428 ، 429\r\nاخلاق ناصرى ، 302 ، 428\r\nاخى چوق ، 16 ، 171 ، 24\r\nادرنه ، 86\r\nادسا ، 165\r\nاربل ، 160\r\nارجيش ، 166\r\nاردبيل ، 18 ، 125 ، 174 ، 178 ، 188 ، 191 ، 305 ، 306 ، 307 ، 317\r\nاردكان ، 59\r\nاردوى زرين - آلتين اردو\r\nاردوى سفيد ، 66 ، 67\r\nارز روم ، 18 ، 161 ، 165 ، 174 ، 198\r\nارزنجان ، 86 ، 175 ، 183 ، 185 ، 185\r\nارس ( رود ) ، 81 ، 84 ، 124 ، 181\r\nارشميدس ، 285\r\nارغون ( ايلخان ) ، 15\r\nارغون ( قبيله ) ، 125\r\nارلات ، 138\r\nارمنستان ، 14 ، 69 ، 11 ، 163 ، 201\r\nارنگ ، 116\r\nازبكستان ، 333 ، 408 ، 409\r\nازبكان ، 116 ، 120 ، 123 ، 127 تا 135 ، 145 ، 198 ، 211 ، 278\r\nاستانبول ، 184 ، 185 ، 187 ، 259 ، 385 ، 402\r\nاسترآباد ، 17 ، 36 ، 38 ، 39 ، 42 ، 56 ، 60 ، 71 ،\r\n\r\n","description":"","footnote":"","page_name":" 450 ","page_number":450},
  {"content":"\r\n\r\n112 ، 122 ، 130 تا 133\r\nاستورى ، 427\r\nاستوانامه ، 429\r\nاسپند ، 170 ، 173 ، 308 ، 312\r\nاستيون ، 284\r\nاسحاق قرامانى ، 183 ، 184\r\nاسرار الصلاة ، 424\r\nاسفراين ، 59\r\nاسفزار ، 59 ، 60\r\nاسكندر ، 203\r\nاسكندر بن عمر شيخ ، 112 ، 114 ، 152 ، 374 ، 381 ، 383 تا 395 ، 400 ، 438\r\nاسكندر شيخى ، 43 ، 103\r\nاسكندر قراقويونلو ، 112 ، 165 ، 169 ، 174 ، 308\r\nاسكندرنامه ، 387\r\nاسكندريه ، 196\r\nاسماعيل اول ( شاه ) ، 47 ، 132 ، 134 ، 135 ، 174 ، 189 ، 195 ، 208 ، 223 ، 274 ، 275 ، 298 ، 301 ، 305 تا 309 ، 312 ، 316 ، 427\r\nاسميت ، جان ماسون ، 36\r\nاسمرچيه ، 127\r\nاسميرنه ( ازمير ) ، 88\r\nاسن بوقا ، 124\r\nاشبيليه ، 196\r\nاشترجان ، 320\r\nاشتولتس ، 441\r\nاشرف ( ملك ) ، 15 ، 16\r\nاشعة اللمعات ، 425\r\nاصفهان ، 13 ، 14 ، 18 ، 23 ، 24 ، 25 ، 40 ، 60 ، 64 ، 65 ، 69 تا 73 ، 100 ، 103 ، 141 ، 170 ، 172 ، 200 ، 203 ، 208 ، 212 ، 239 ، 241 ، 242 ، 243 ، 252 ، 262 ، 267 ، 310 ، 320 ، 374 ، 375 ، 381 ، 389 ، 410 ، 433\r\nافغانستان ، 14 ، 56 ، 117 ، 121 ، 135 ، 165 ، 181 ، 194\r\nالغ بيك ، 81 ، 90 ، 91 ، 106 ، 110 ، 113 ، 114 تا 120 ، 140 ، 141 ، 146 ، 148 ، 282 ، 287 ، 293 ، 295 ، 296 ، 302 ، 333 ، 399 ، 411 ، 417\r\nالنجق ( قلعه ) ، 71 ، 84 ، 169 ، 310\r\nالوند آق قويونلو ، 189\r\nامامزاده ابراهيم بطحا ، 375\r\nامامزاده زين العابدين ، 375\r\nامير ارغون آقا ، 29\r\nامير ارغونشاه ، 29 ، 30 ، 33 ، 34 ، 36 ، 37 ، 427\r\nامير ايدكوبرلاس ، 103 ، 111\r\nامير ترغاى ، 53\r\nامير چقماق ، 374\r\nامير چوبان ، 28 ، 31\r\nامير حسين ، 54 ، 55 ، 93\r\nامير خسرو دهلوى ، 404 ، 425 ، 433 ، 434\r\nامير ركن الدين شاه حسن ، 320\r\nامير زاهد ، 17\r\nامير شاه ملك ، 91 ، 101 ، 110\r\nامير شيخ نور الدين ، 91\r\nامير عبد الرحمن ، 365\r\nامير عليشير نوايى ، 131 ، 132 ، 147 ، 148 ، 150 ، 402 تا 410 ، 416 ، 417 ، 418 ، 419 ، 423 ، 426\r\nامير على فارسى برلاس ، 405\r\nامير عليكه كوكلتاش ، 113\r\nامير فرج ، 75\r\nامير قزغن ، 54\r\nامير كيا ، 44\r\nامير ولى ، 17 ، 40 ، 42 ، 43 ، 46 ، 68 ، 424\r\nانديجان ، 110 ، 127\r\nانگليس ، 279\r\nانگوريه ( آنكارا ) ، 87 ، 88 ، 100 ، 101\r\nانوار سهيلى ، 428\r\nانوشيروان ( ايلخان ) ، 13\r\nانيس الناس ، 436\r\nاوبن ، ژان ، 58 ، 304 ، 389\r\nاوبوآ ، 182\r\nاوتلوق بلى ، 185\r\nاوجان ، 17\r\nاوده ، 435\r\nاورفا ، 161 ، 165\r\nاورگنج ، 71\r\nاوزلى ، 391\r\nاوزون حسن ، 124 تا 126 ، 129 ، 130 ، 174 تا\r\n\r\n","description":"","footnote":"","page_name":" 451 ","page_number":451},
  {"content":"\r\n\r\n193 ، 198 ، 199 ، 225 ، 250 تا 260 ، 267 ، 304 ، 308 ، 379 ، 381 ، 399 ، 400\r\nاوغورلو محمد ، 186\r\nاوغوز ( تركمانان ) ، 155 ، 159 ، 160 ، 163\r\nاوغوز خان ، 163\r\nاوكتاى ، 53\r\nاولجاى تركان ، 54\r\nاولجايتو ، 21 ، 303 ، 306\r\nاولجتاى ، 15\r\nاولوس بيك ، 15 ، 16\r\nاون كول ، 81\r\nاونيك ( قلعه ) ، 81\r\nاويرات ، 127\r\nايسيك كول ، 127\r\nايلخانان ، 11 ، 13 ، 22 ، 44 ، 52 ، 60 ، 168 ، 197 ، 228 ، 234 ، 240 ، 246 ، 248 ، 249 ، 258 ، 267 ، 268 ، 272 ، 293 ، 295 ، 299 ، 316 ، 386 ، 410 ، 418\r\nايلقه ، 15\r\nايلكانويان ، 15\r\nايلكانيان - - - آل جلاير\r\nايوان سوم ، 202\r\nايوائى ، 160\r\nب باباسودايى ، 421\r\nبابرنامه ( واقعات بابرى ) ، 147 ، 423 ، 427\r\nبابليها ، 283\r\nباتيكالا ، 207\r\nبادليان ، 385 ، 391\r\nباربارو ، 200\r\nباربوسا ، دوارته ، 205 تا 207\r\nبارتولد ، 104 ، 116 ، 135\r\nباشتين ، 31 ، 32 ، 36\r\nباشكنت ، 185 ، 186\r\nباكو ، 216\r\nبالتيمور ، 390 ، 406 ، 409\r\nبالكان ، 81 ، 88 ، 439\r\nبالكانور ، 207\r\nباونديان ، 44\r\nبايبورت ، 161\r\nبايزيد ( جلايرى ) ، 18 ، 25\r\nبايزيد دوم ، 187\r\nبايزيد اول ايلدرم ، 19 ، 80 ، 82 تا 89 ، 100 ، 383\r\nبايسنقر ، 114 ، 144 ، 150 ، 364 ، 388 ، 391 ، 392 تا 400 ، 417\r\nبايسنقر آق قويونلو ، 189\r\nبايقر ابن عمر شيخ ، 111 ، 112\r\nبايندر ( بايوندور ) ، 159 ، 160\r\nبحرين ، 203\r\nبخارا ، 117 ، 118 ، 129 ، 134 ، 198 ، 199 ، 273 ، 324 ، 368 ، 380 ، 409 ، 410 ، 444\r\nبخت النصر ( نبوكدونصر ) ، 315\r\nبختياريها ، 214\r\nبدخشان ، 103 ، 116 ، 134 ، 135\r\nبديع الزمان ميرزا ، 131 ، 132 ، 403 ، 427\r\nبراون ، ادوارد ، 420 ، 427 ، 431 ، 432\r\nبردى بيك ، 16 ، 23 ، 52\r\nبرقوق ( سلطان ) ، 74 ، 76 ، 80 ، 83 ، 84 ، 85 ، 163 ، 167\r\nبرلاس ( قبيله ) ، 53 ، 54 ، 138 ، 405\r\nبرنسون ، 395\r\nبروجرد ، 71\r\nبروكهاوس ، 438\r\nبرهان الدين احمد ( قاضى ) ، 86 ، 163\r\nبرهانپور ، 434\r\nبسطام ، 42\r\nبه سفر ، 185\r\nبشيره ، 203\r\nبصره ، 60 ، 170\r\nبطلميوس ، 385\r\nبعلبك ، 85\r\nبغداد ، 13 ، 15 ، 17 ، 18 ، 19 ، 24 ، 69 ، 73 تا 78 ، 86 ، 93 ، 100 ، 101 ، 111 ، 151 ، 154 ، 156 ، 160 ، 167 ، 168 ، 170 تا 175 ، 179 ، 186 ، 189 ، 272 ، 273 ، 381 تا 390 ، 400 ، 424 ، 431\r\nبقعه باباكوهى ، 433\r\nبقلان ، 103\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nبگرات پنجم ، 68\r\nبل ، گرترود ، 440\r\nبلخ ، 28 ، 54 ، 55 ، 103 ، 114 ، 116 ، 117 ، 122 ، 131\r\nبلوچها ، 214\r\nبلوشه ، 393\r\nبليبار ، 204\r\nبندامير ، 213\r\nبندر ريگ ، 259\r\nبندر عباس ، 259\r\nبندر كنگ ، 259\r\nبنگاله ، 204 ، 206 ، 207 ، 434\r\nبنو كعب ، 214\r\nبورسا ، 88 ، 198 ، 199 ، 200\r\nبوزانى ، آلساندرى ، 442\r\nبوستان ، 403 ، 407 ، 409\r\nبولكه ، 437\r\nبويس ، مرى ، 441\r\nبهاء الدين نقشبندى ، 148\r\nبهار ( دهكده ) ، 160\r\nبهارستان ، 409 ، 425\r\nبهارلو ( بارانى ) ، 159 ، 160 ، 166\r\nبهبهان ، 387\r\nبهرام و گلندام ، 421\r\nبهرجان ( بيرجند ) ، 411\r\nبهمن نامه ، 421\r\nبيجانگر ، 204\r\nبيرم خواجه ، 17 ، 18 ، 166\r\nبيزانس ( امپراتورى ) ، 100 ، 141 ، 155 ، 379\r\nبين النهرين ، 73 ، 74 ، 75 ، 84 ، 102 ، 106 ، 159 ، 167 ، 170 ، 179 ، 184 ، 187 ، 283\r\nبينيون ( لارنس ) ، 398\r\nپ پايپات ، 135\r\nپطروشفسكى ، 32 ، 36 ، 37 ، 47 ، 244\r\nپكن ، 198\r\nپگو ، 207\r\nپلاتن ، 440\r\nپنجاب ، 79\r\nپهلوان اسد بن طغانشاه ، 44\r\nپيراحمد باغشمالى ، 398\r\nپيراحمد قرامانى ، 183 ، 184\r\nپيربداق ، 121 ، 122 ، 168 ، 170 ، 314 ، 400\r\nپيرحسين چوپانى ، 22\r\nپيرمحمد بن جهانگير ، 79 ، 91 ، 102 ، 103 ، 108 ، 110 ، 112\r\nپيرمحمد عطار ، 435\r\nپىيترو موچينيو ، 185\r\nت تاتارستان ، 197 ، 202\r\nتاج الدين سلمانى ، 423\r\nتاريخ ادبى ايران ، 427\r\nتاريخ اربع الوس ، 118\r\nتاريخ الرسل و الملوك طبرى ، 401\r\nتاريخ شيخ اويس ، 17\r\nتاريخ كمبريج ايران ، 380\r\nتاشكند ، 109 ، 120 ، 433\r\nتالاس ( رود ) ، 127\r\nتامرلين - - - تيمور تانا ، 201\r\nتانه ، 203\r\nتايباد ، 373\r\nتائى - تسو ( امپراتور ) ، 83 ، 90\r\nتبريز ، 16 ، 17 ، 18 ، 19 ، 21 تا 25 ، 52 ، 67 ، 68 ، 75 تا 78 ، 83 ، 100 ، 102 ، 103 ، 111 تا 153 ، 164 ، 168 ، 172 ، 174 ، 179 تا 202 ، 208 ، 240 ، 241 ، 242 ، 245 ، 260 ، 272 ، 273 ، 274 ، 319 ، 375 تا 379 ، 381 ، 382 تا 390 ، 400 تا 414 ، 431\r\nتحفة الابرار ، 422\r\nتحفه سامى ، 418\r\nتحفه علائيه ، 424\r\nتذكرة الشعرا ، 425\r\nتذكرة الملوك ، 261\r\nتذكره ميخانه ، 433\r\nتربت شيخ جام ، 320 ، 372\r\nترجان ، 185\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nتركان آقا ، 323\r\nتركستان ، 52 ، 126 ، 131 ، 138 ، 170 ، 181 ، 204\r\nتركستان ( شهر ) 327 ، 410 ، 414\r\nتركمنستان ، 333\r\nترمذ ، 328\r\nترناب ( جنگ ) ، 116 ، 117\r\nتريپولى ، 160\r\nتعريفات ، 431\r\nتغلق تمور خان ، 54\r\nتفليس ، 68 ، 84 ، 172\r\nتكريت ( قلعه ) ، 80\r\nتمور قتلغ ، 82\r\nتورك و اسلام موزه‌سى ، 387\r\nتوركوپولو ، 155\r\nتوس ، 34 ، 37 ، 39 ، 40 ، 56 ، 58 ، 198\r\nتوقات ، 165 ، 184\r\nتوقتميش خان ، 19 ، 52 ، 67 ، 68 ، 69 ، 71 ، 80 تا 83 ، 101 ، 383\r\nتولوى ، 13\r\nتومه‌پيرس ، 207\r\nتونو ، 194\r\nتهران ، 198\r\nتيمور ، 12 تا 19 ، 24 تا 26 ، 42 تا 45 ، 51 تا 156 ، 158 تا 193 ، 195 ، 246 ، 272 ، 297 تا 299 ، 302 ، 309 ، 319 ، 322 ، 323 ، 330 ، 415 ، 436\r\nتيمورنامه ، 148\r\nتيوتونها ، 155\r\nج جاجرم 34\r\nجامع التواريخ ، 393\r\nجامع ميرجان ، 78\r\nجامى ، عبد الرحمن ، 147 ، 148 ، 149 ، 301 ، 402 ، 419 ، 421 ، 422 ، 424\r\nجان ( سن ) ، 315\r\nجان كامننوس ، 162\r\nجانى بيك ، 23 ، 52\r\nجانى قربان ، 29 ، 37 ، 41 ، 42 ، 56 ، 58 ، 62 ، 65 ، 66\r\nجانيها ، 277\r\nجاودان‌نامه كبير ، 310 ، 429\r\nجاوه ، 204\r\nجدّه ، 204\r\nجرون ، 203\r\nجكم ، 166\r\nجلال الدين دوانى ، 301 ، 429\r\nجلال الدين رومى ، 425 ، 429\r\nجلال الدين فيروزشاه ، 113 ، 373\r\nجلال الدين مسعود شاه ، 22\r\nجلاير ( قبيله ) ، 138\r\nجلفا ( اصفهان ) ، 263 ، 267\r\nجمالى ، 399\r\nجنوا ، 196\r\nجنيد بغدادى ( عارف ) ، 444\r\nجنيد بغدادى ( نقاش ) ، 384\r\nجوانبخت بن حسين ، 411\r\nجواهر الاسرار ، 429\r\nجواهر الاسرار و جواهر الانوار ، 424\r\nجواهر التفسير ، 429\r\nجوجى ، 127\r\nجوجى قسار ، 27\r\nجوين ، 35\r\nجهان تيمور ، 13 ، 16\r\nجهانشاه ، 111 ، 117 ، 121 تا 124 ، 169 تا 174 ، 223 ، 308 ، 309 ، 311 ، 312 ، 375 تا 378 ، 381 ، 399 ، 400 ، 402\r\nجهانگير بن تيمور ، 108\r\nجيحون ، 12 123 ، 131\r\nچ چارلز پنجم ، 99\r\nچاسر ، 291\r\nچپقچور ، 179\r\nچراغى ، 414\r\nچركس ، 188\r\nچغتاى ، 52 تا 59 ، 61 ، 62 ، 67 تا 69 ، 71 تا 75 ، 83 ، 86 ، 87 ، 88 ، 89 ، 98 ، 102 ، 104 ، 118 ، 124 ، 127 ، 128 ، 147 ، 200 ، 272 ، 389\r\nچناران ، 130\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nچنگ هو ، 203\r\nچنگيز خان ، 11 تا 13 ، 27 ، 52 تا 56 ، 67 ، 81 ، 99 ، 102 ، 109 ، 127 ، 138 ، 218 ، 228 ، 240\r\nچوبوق اواسى ، 86\r\nچين ، 89 ، 90 ، 91 ، 109 ، 114 ، 141 ، 197 ، 198 ، 200 ، 208 ، 284 ، 413\r\nح حاجى برلاس ، 54\r\nحاجى بهاء الدين محمد حسين ، 322\r\nحاجى بيك ، 58 ، 60\r\nحاجى محمد ، 403\r\nحاجى محمود ( استاد ) ، 373\r\nحافظ ابرو ، 32 ، 65 ، 146 ، 423\r\nحافظ شيرازى ، 12 ، 23 ، 24 ، 26 ، 72 ، 78 ، 96 ، 195 ، 411 ، 420 ، 421 ، 422 ، 430 تا 447\r\nحبش ، 204\r\nحبيب السير ، 427\r\nحروفيه ، 301 ، 308 ، 309 ، 310 ، 311 ، 389 ، 429\r\nحسن ( امام ) ، 19\r\nحسن بزرگ ، 13 ، 15 ، 16 ، 19 ، 22 ، 23 ، 30\r\nحسن بن على بن حسن بن على اصفهانى ، 411\r\nحسن دامغانى ، 40 ، 41 ، 42\r\nحسنعلى ، 122 ، 170 ، 179 ، 180 ، 308\r\nحسن كوچك ، 15 ، 16 ، 22 ، 30 ، 31 ، 35 ، 37\r\nحسين ( امام ) ، 19 ، 428\r\nحسين ( جلايرى ) ، 18\r\nحسين بايقرا ( سلطان ) ، 123 ، 126 ، 128 تا 133 ، 139 ، 142 ، 144 ، 147 ، 149 ، 152 ، 153 ، 187 ، 299 ، 302 ، 402 تا 411 ، 415 تا 423 ، 426 ، 427 ، 438\r\nحسين دوم ( جلايرى ) ، 15\r\nحسينعلى بيك سعدلى ، 123\r\nحسينى ( تخلص بايقرا ) ، 133\r\nحصار ، 103 ، 131 ، 134\r\nحصن كيفا ، 178\r\nحكام لار ، 14\r\nحلاج ، 444 ، 446\r\nحلب ، 85 ، 160 ، 166\r\nحماه ، 85\r\nحمد إله مستوفى ، 29 ، 301 ، 304 ، 306\r\nحمزه بيك ، 175\r\nحمص ، 85\r\nحوضه مديترانه ، 194 ، 241\r\nحويزه ، 144 ، 170 ، 311 تا 315\r\nحيدآباد كن ، 437\r\nحيدر قصاب ، 38 ، 39 ، 40\r\nخ خان باليق ، 204\r\nخانزاده بيگم ، 134\r\nخانقاه اردبيل ، 413\r\nخاوران‌نامه ، 421\r\nختلان ، 103 ، 116\r\nخجند ، 138\r\nخداداد حسين ، 110\r\nخديجه بگم ، 178\r\nخرّاز ، 444\r\nخراسان ، 13 ، 14 ، 21 ، 26 تا 48 ، 52 ، 57 ، 66 ، 70 ، 101 ، 105 ، 115 ، 116 ، 117 ، 121 ، 125 ، 129 تا 133 ، 141 ، 170 ، 196 ، 211 ، 216 ، 270 ، 272 ، 278 ، 304 ، 318 ، 322 ، 364 ، 374 ، 415\r\nخرپرت ، 261\r\nخردنامه اسكندرى ، 422\r\nخسرو و شيرين ، 383\r\nخضر خان ، 71\r\nخضر خان هندى ، 299\r\nخليج فارس ، 14 ، 171 ، 187 ، 194 ، 202 تا 208 ، 212 ، 216 ، 217 ، 241 ، 259\r\nخليل ، 130\r\nخليل سلطان آق قويونلو ، 187 ، 400\r\nخليل سلطان بن ميرانشاه ، 109 ، 110 تا 118 ، 146 ، 147\r\nخليل سلطان شروانشاه ، 188\r\nخمسه ، 382 ، 384 ، 391 ، 392 ، 400 ، 404 ، 405 ، 409 ، 419 ، 431\r\nخواجوى كرمانى ، 384 ، 331 ، 434 ، 392\r\nخواجه حسن شيرازى ، 328\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nخواجه زكى بن محمد بن مسعود ، 372\r\nخواجه عبد الله انصارى ، 21 ، 424\r\nخواجه عطار ، 208\r\nخواجه على صفوى ، 299\r\nخواجه على مصور ، 392 ، 397\r\nخواجه عماد الدين ( امامزاده ) ، 318\r\nخواجه مسعود سبزوارى ، 74\r\nخواجه ميرجان ، 17\r\nخواجه يوسف ، 91\r\nخوارزم ، 56 ، 67 ، 70 ، 71 ، 129 ، 132 ، 198\r\nخواف ، 368\r\nخواندمير ، 427\r\nخوزستان ، 76 ، 143 ، 144 ، 212 ، 214 ، 216 ، 217 ، 304 ، 308 ، 312\r\nخوقند ، 273\r\nخوى ، 168\r\nخيالى بخارايى ، 421\r\nخيوه ، 273\r\nد دابول ، 206\r\nدارتانات ( روستا ) ، 188\r\nدالساندرى ، 253\r\nدامغان ، 34 ، 37 ، 41 ، 71\r\nدان ، جان ، 442\r\nدانشنامه جهان ، 425\r\nدانوب ، 83\r\nدجله ، 74 ، 80 ، 178\r\nدده قورقود ، 159\r\nدربند ، 67 ، 68 ، 83 ، 202\r\nدرن ، 409\r\nدرويش ركن الدين ، 43\r\nدرويش عزيز ، 40 ، 41\r\nدرويش على ، 131\r\nدرّى افندى ، 304\r\nدزفول ، 72\r\nدستور الوزراء ، 427\r\nدكن ، 204 ، 421\r\nدلشاد خاتون ، 16\r\nدمشق ، 85 ، 93 ، 96 ، 97 ، 98 ، 101 ، 148 ، 166 ، 196\r\nدمشق ( قريه ) ، 118\r\nدوبلين ، 386 ، 392\r\nدوست محمد گواشانى ، 383 ، 397 ، 399\r\nدوغر ( ايل ) ، 167\r\nدوغلات ، 110\r\nدولتخانه ( كاخ ) ، 78\r\nدولتشاه سمرقندى ، 37 ، 145 ، 364 ، 397 ، 425 ، 426 ، 436\r\nدنيپر ( رود ) ، 81\r\nدومان ، 245 ، 263\r\nدهلى ، 79 ، 135\r\nديار بكر ، 17 ، 22 ، 105 ، 111 ، 129 ، 163 تا 193\r\nديتس ، 370\r\nدينبول ، 204\r\nديوان ادبياتى ، 439\r\nديوان شرقى - غربى ، 443\r\nذ ذوالقدر ( قبيله ) ، 178\r\nذيل حافظ ابرو ، 424\r\nر رابينسون ، 396 ، 397 ، 402 ، 406\r\nرابينو ، 19 ، 274\r\nراجرز ( مايكل ) ، 407\r\nرايس ، 385\r\nرساله اختيارات ، 429\r\nرساله المحيطيه ، 285\r\nرستم آق قويونلو ، 189 ، 191 ، 225\r\nرشحات عين الحيات ، 429\r\nرشيد الدين فضل الله ، 158 ، 159 ، 219 ، 271 ، 386 ، 393 ، 424\r\nرضا ( امام ) ، 302\r\nركن الدين محمد ، 319\r\nرم ، 182\r\nرمپيس ، 437\r\nروان كوشكو ، 438\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nروحا ، 165 ، 186\r\nرود ايلى ، 52 ، 66 ، 127\r\nروزبهان بقلى ، 431 ، 435 ، 444\r\nروسيه ، 100 ، 194 ، 293 ، 366\r\nروضات الجنّات فى اوصاف مدينه هرات ، 426\r\nروضة الشهدا ، 303 ، 428\r\nروضة الصفا ، 426 ، 427\r\nروكرت ، 447\r\nرولوف ، 88\r\nرويدشت ، 375\r\nرى ، 17 ، 42 ، 71 ، 110 ، 112 ، 122 ، 124 ، 125 ، 143 ، 241 ، 304\r\nريگستان سمرقند ، 390\r\nرويمر ، هانس ، 441\r\nريپكا ، يان ، 443\r\nريتر ، هلموت ، 435 ، 437 ، 443\r\nريدر ، رابرت ، 437 ، 438\r\nژ ژاك دوم دولوسينيان ، 183\r\nز زابلستان ، 121\r\nزاوه ، 35 ، 47 ، 56\r\nزبدة التواريخ بايسنقرى ، 146 ، 423\r\nزگان ، 198\r\nزمخشرى ، 433\r\nزنجان ، 198\r\nزنگبار ، 204\r\nزنو ( كاترينو ) ، 182 ، 186\r\nزيج الغ بيك ( زيج جديد سلطانى ) ، 119\r\nزيديان ، 300\r\nزينال ، 130\r\nزين العابدين ، 25 ، 69 ، 70 ، 72\r\nزين العابدين ابوبكر تايبادى خوافى ، 98\r\nس ساتى بيك ، 31\r\nساروتقى ، 239\r\nسارى ، 35 ، 111\r\nساسانيان ، 197\r\nسالى سراى ، 116\r\nسام ميرزا ، 418\r\nسانتو استفانو ، 205\r\nساوه ، 42 ، 111 ، 121 ، 144 ، 203\r\nسبز ( شهر ) ، 53 ، 58 ، 93 ، 100 ، 150 ، 328 ، 330 ، 336\r\nسبزوار ، 13 ، 31 تا 48 ، 56 ، 59 ، 60 ، 62 ، 66 ، 143 ، 144 ، 299 ، 304\r\nسبعه كاشفه ، 429\r\nسبك آل مظفر ، 318 ، 319\r\nسچوكين ( ايوان ) ، 384 ، 388 ، 406\r\nسرايى خاتون ، 183\r\nسربداران ، 11 ، 13 ، 14 ، 15 ، 26 تا 48 ، 56 ، 59 ، 62 ، 66 ، 77 ، 102 ، 299 ، 300 ، 303 ، 309 ، 423\r\nسربداران سمرقند ، 43 ، 55 ، 59\r\nسرخس ، 42 ، 57 ، 58 ، 123 ، 398\r\nسردرود ، 111\r\nسعد الدين محمد كاشغرى ، 148\r\nسعد الدين مسعود تفتازانى ، 105\r\nسعدى ، 392 ، 405 ، 410 ، 422 ، 431 ، 441 ، 442\r\nسقوطره ، 204\r\nسكاكى ، 146 ، 433\r\nسلامان و ابسال ، 422\r\nسلجوقيان ، 160 ، 218 ، 219 ، 220 ، 227 ، 240 ، 268 ، 293 ، 295 ، 300 ، 321 ، 410\r\nسلجوقيان آسياى صغير ، 159\r\nسلسلة الذهب ، 422\r\nسلطان احمد ، 70\r\nسلطان اويس بن امير ايدكو ، 111\r\nسلطان خاتون ، 42\r\nسلطان دوين ( قشلاق ) ، 39\r\nسلطان سليم اول ، 274\r\nسلطان سليمان ، 88\r\nسلطان سنجر ، 410\r\nسلطان سنجر بن محمد ، 123\r\nسلطان شبلى ، 71\r\nسلطان فرج ، 76 ، 85 ، 88\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nسلطانقلى ، 173\r\nسلطانعلى مشهدى ، 403\r\nسلطان محمد ، 439\r\nسلطان محمد بن بايسنقر ، 112 ، 117 ، 121 ، 375\r\nسلطان محمد فاتح ، 162 ، 178 ، 182 ، 183 ، 184 ، 185 ، 186 ، 187\r\nسلطان محمود خان ، 53 ، 129 ، 131\r\nسلطانيه ، 18 ، 30 ، 60 ، 67 ، 83 ، 93 ، 102 ، 111 ، 168 ، 170 ، 196 ، 197 تا 203 ، 241 ، 303 ، 318 ، 321\r\nسلمان ساوجى ، 19 ، 77 ، 78 ، 224 ، 431\r\nسلوك الملوك ، 145\r\nسليمان ( ايلخان ) ، 16\r\nسليمانشاه ، 83 ، 84\r\nسليمان صفوى ، 71\r\nسمر ( شهر ) ، 71\r\nسمرقند ، 53 ، 55 ، 57 ، 58 ، 60 ، 62 ، 67 ، 71 ، 72 ، 83 ، 88 ، 89 ، 90 ، 91 ، 93 ، 99 ، 100 ، 106 ، 109 ، 110 ، 111 ، 112 ، 113 ، 115 تا 150 ، 196 ، 197 ، 199 ، 241 ، 282 ، 285 ، 287 ، 293 ، 295 ، 296 ، 323 ، 324 ، 328 ، 331 ، 367 ، 368 ، 380 ، 382 تا 390 ، 413 ، 414 ، 431 ، 445\r\nسمنان ، 34 ، 42 ، 198\r\nسنجار ، 166\r\nسنجاق ، 179\r\nسند ، 28 ، 102 ، 106 ، 199 ، 203\r\nسنداپور ، 203\r\nسودى بسنيايى ، 431 ، 438 ، 440\r\nسوريه ، 74 ، 75 ، 82 ، 85 تا 88 ، 98 ، 155 ، 162 ، 163 تا 170 ، 181 ، 195 تا 202 ، 207 ، 283\r\nسول كول ، 81\r\nسيحون ( رود ) ، 67 ، 90 ، 109 ، 116 ، 117 ، 122 ، 126 ، 127 ، 130 ، 131 ، 132 ، 328 ، 413\r\nسيد احمد نقاش ، 392 ، 397\r\nسيد اشرف الدين جهانگير سمنانى ، 435\r\nسيد بركه ، 98\r\nسيد قوام الدين مرعشى ، 44\r\nسيد محمد بن فلاح ، 144 ، 303\r\nسيراف ، 203 ، 241\r\nسيرجان ، 70\r\nسيريل كاباسيكا ، 198\r\nسيستان ، 28 ، 53 ، 54 ، 60 ، 61 ، 66 ، 123 ، 212 ، 415\r\nسيلان ، 204\r\nسيمى نيشاپورى ، 421\r\nسينيورا ، 182\r\nسيواس ، 80 ، 86 ، 160 ، 163 ، 165 ، 184\r\nسيورغتمش خان ، 53\r\nش شابين قراحصار ، 178\r\nشادملك ، 110 ، 323 ، 424\r\nشاردن ، 227 ، 231 ، 236 ، 252 ، 262\r\nشارلمانى ، 99\r\nشاسمان ، 39\r\nشاليات ، 203\r\nشام ، 204\r\nشاهرخ ، 71 ، 81 ، 91 ، 108 تا 153 ، 165 ، 169 ، 170 ، 172 ، 180 ، 204 ، 249 ، 256 ، 272 ، 273 ، 274 ، 299 ، 302 ، 364 تا 374 ، 392 تا 401 ، 415 ، 417 ، 423 ، 425\r\nشاهرخيه ، 123\r\nشاه زنده ، 323 ، 324 ، 327\r\nشاه سلطان حسين ، 248 ، 276\r\nشاه سليمان ، 253 ، 263 ، 276\r\nشاه شجاع ، 18 ، 24 تا 26 ، 41 تا 44 ، 51 ، 69 ، 72 ، 320 ، 434 تا 436 ، 440\r\nشاه صفى ، 211 ، 239 ، 248\r\nشاه طهماسب اول ، 237 ، 250 ، 252 تا 256 ، 260 ، 261 ، 275 ، 277 ، 306\r\nشاه عباس اول ، 195 ، 215 ، 216 ، 226 ، 233 ، 235 ، 237 ، 238 ، 239 ، 242 ، 248 ، 250 ، 253 ، 254 ، 258 ، 259 ، 263 ، 267 ، 276 ، 277 ، 381 ، 413\r\nشاه عباس دوم ، 239 ، 248 ، 259\r\nشاه قباد ، 169\r\nشاه محمد بن بلبن ، 434\r\nشاه محمد قراقويونلو ، 76 ، 168 ، 308\r\nشاه محمود ، 17 ، 18 ، 24 ، 25\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nشاه مظفر بن منصور ، 404\r\nشاه منصور مظفرى ، 43 ، 60 ، 69 ، 70 تا 72\r\nشاه ميداس ، 446\r\nشاهنامه ، 382 ، 385 ، 391 ، 393 تا 398 ، 400 ، 401\r\nشاهنامه بايسنقرى ، 380\r\nشاهنامه شاه طهماسپ ، 380\r\nشاه نعمان ، 434\r\nشاه ولد ، 384\r\nشاه و درويش ، 410\r\nشاه يحيى ، 25 ، 69 ، 70 ، 320\r\nشبورغان ، 116\r\nشجاع شيرازى ، 436\r\nشجره‌نامه آل جلاير ، 20\r\nشجره‌نامه آل مظفر ، 20\r\nشدر ، 440 ، 442\r\nشرح ابن حاجب ، 73\r\nشرح شطحيات ، 444\r\nشرف الدين محمود شاه ، 435\r\nشرف الدين على يزدى ، 71 ، 331 ، 390 ، 391 ، 423\r\nشرف الدين مرواريد ، 438\r\nشرف الدين مظفر ، 21\r\nشروان ، 111 ، 125 ، 168 ، 188 ، 196 ، 201 ، 202 ، 270 ، 310\r\nشرويدر ( اريك ) ، 398 ، 399\r\nشماخى ، 196 ، 400 ، 402\r\nشمس بن تاج ، 321\r\nشمس الدين النتمش ، 272\r\nشمس الدين بن فضل إله سربدار ، 37\r\nشمس الدين على سربدار ، 37 ، 38 ، 40 ، 43\r\nشمس الدين غورى ، 28\r\nشمس الحسن ، 423\r\nشمس الدين كلال ، 53 ، 98\r\nشمس الدين محمد اينجو ، 22\r\nشمس الدين نقاش ، 383\r\nشمس العارفين ، 308\r\nشوشتر ، 69 ، 72 ، 216\r\nشهاب ترشيزى ، 421\r\nشيبان ، 127\r\nشيبانيان ، 277 ، 403 ، 415\r\nشيخ آذرى اسفراينى ، 421\r\nشيخ ابو اسحاق اينجو ، 22 ، 23 ، 431\r\nشيخ اويس ، 16 ، 17 ، 20 ، 24 ، 25 ، 77 ، 78 ، 166 ، 383 ، 436\r\nشيخ جنيد صفوى ، 174 ، 178 ، 188 ، 307\r\nشيخ حسن آق قويونلو ، 175\r\nشيخ حسن بن شرف الدين ، 375\r\nشيخ حسن جورى ، 33 تا 37\r\nشيخ حيدر ، 128 ، 188\r\nشيخ خليفه ، 33 ، 41 ، 303\r\nشيخ على ( جلايرى ) ، 18\r\nشيخ على قوشچى ، 29 ، 30\r\nشيخ كيچ هوچه ، 435\r\nشيخى ، 439\r\nشيراز ، 17 ، 22 تا 26 ، 41 تا 44 ، 69 ، 70 تا 73 ، 93 ، 103 ، 112 ، 121 ، 151 ، 152 ، 186 ، 196 ، 200 ، 203 ، 208 ، 273 ، 328 ، 374 ، 381 ، 385 ، 391 ، 406 ، 430 ، 432 تا 437 ، 444\r\nشير على ، 406\r\nشيلتبرگر ( يهان ) ، 87\r\nص صائن على بن محمد تركه اصفهانى ، 424\r\nصفويان ، 104 ، 132 ، 134 ، 145 ، 152 ، 156 ، 173 ، 182 ، 188 ، 191 ، 194 ، 199 ، 208 ، 220 تا 233 ، 235 ، 236 ، 238 ، 241 تا 246 ، 259 ، 260 ، 267 ، 268 ، 273 ، 278 ، 305 ، 306 ، 307 ، 331 ، 380 ، 418 ، 440\r\nصفى الدين اردبيلى ، 16 ، 47 ، 234 ، 305 ، 306 ، 317\r\nصفى الدين عيسى ساوجى ، 225 ، 226\r\nصلاح الدين موسى بن قاضى زاده رومى ، 119\r\nصوفيان ( تبريز ) ، 169\r\nط طارم ، 111\r\nطالب جاجرمى ، 421\r\nطاهر ( شاهزاده ) ، 84\r\nطبرستان ، 29\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nطبقات الصوفيه ، 424\r\nطرابوزان ، 162 ، 163 ، 178 ، 183 ، 196 ، 199 ، 202\r\nطغا تيمور ، 13 ، 14 ، 16 ، 27 ، 28 ، 29 ، 30 تا 42 ، 44 ، 46 ، 56 ، 272 ، 424\r\nطغان ( زكى وليدى ) ، 81 ، 306\r\nطور على بيك ، 162\r\nطهرتن ، 86\r\nظ ظفرنامه ، 71 ، 332 ، 390 ، 391 ، 406 ، 409 ، 423\r\nظهير الدين بابر ، 108 ، 127 ، 128 ، 132 ، 133 ، 134 ، 135 ، 147 ، 404 ، 423 ، 427 ، 428\r\nظهير الدين كراوى ، 39\r\nع عادل آقا ، 17 ، 18 ، 25\r\nعباسيان ، 218 ، 240 ، 248 ، 283 ، 295\r\nعبد الحى نقاش ، 382 ، 383\r\nعبد الرحيم بن عبد الرحمن سلطانى يعقوبى ، 400\r\nعبد الرزاق ( سربدار ) ، 27 ، 32 ، 34 ، 47 ، 299\r\nعبد الرزاق سمرقندى ، 146 ، 172 ، 204 ، 366 ، 368 ، 425\r\nعبد العزيز ، 118 ، 409\r\nعبد العزيز بن شرف الدين تبريزى ، 410\r\nعبد القادر گيلانى ، 434\r\nعبد اللطيف ، 115 ، 116 تا 120\r\nعبد الله بن ابراهيم ، 120\r\nعبد الله بن مولاى ، 30 ، 34\r\nعبد الله هاتفى ، 148\r\nعبد الله مذّهب ، 409\r\nعبد النبى ، 433\r\nعبهر العاشقين ، 444\r\nعبيد الله احرار نقشبندى ، 122 ، 125 ، 126 ، 144 ، 148 ، 429\r\nعبيد زاكانى ، 23 ، 432\r\nعثمان بيك ، 164 ، 175\r\nعثمانى ( امپراتورى ) ، 51 ، 157 تا 193 ، 199 ، 379\r\nعجائب المخلوقات ، 384\r\nعدن ، 203 ، 204 ، 207 ، 208\r\nعراق عجم ، 14 ، 18 ، 21 ، 33 ، 70 ، 102 ، 117 ، 124 ، 130 ، 270\r\nعراق عرب ، 14 ، 18 ، 19\r\nعربستان ، 181 ، 194 ، 208\r\nعرش‌نامه ، 429\r\nعز الدين بن تاج الدين اصفهانى ، 411\r\nعز الدين سوغندى ، 43\r\nعصمت بخارايى ، 420\r\nعضد الدين ايجى ، 73 ، 145 ، 431\r\nعطار نيشابورى ، 147 ، 405 ، 407 ، 419\r\nعقرقوف ، 19\r\nعلاء الدوله اتابك ، 21\r\nعلاء الدوله بن بايسنقر ، 115 ، 116 ، 120\r\nعلاء الدين ترمشيرين ، 89\r\nعلاء الدوله سمنانى ، 303\r\nعلاء الدين محمد فريومدى ، 29 ، 31 ، 32 ، 34\r\nعلاء الدين محمد قوشچى ، 119\r\nعلى ( امام ) ، 19 ، 98 ، 143 ، 302 ، 304 ، 314 ، 315 ، 421 ، 433\r\nعلى الاعلى ، 310\r\nعلى بن حسن سلطانى ، 383\r\nعلى بيك ( آق قويونلو ) ، 175\r\nعلى بيك ( جانى قربانى ) ، 58 ، 59\r\nعلى بن محمد بن فلاح ، 313 ، 314 ، 315\r\nعلى گاون ، 34\r\nعلى مؤيد سربدار ، 36 تا 48 ، 58 ، 59 ، 60 ، 74\r\nعماد الدين احمد ، 25 ، 69\r\nعماد الدين فقيه كرمانى ، 432 ، 436\r\nعمدة الطالب ، 302\r\nعمر شيخ ، 81 ، 103 ، 108 ، 123 ، 130\r\nعنتاب ، 85\r\nعيسى مسيح ، 315\r\nعين جالوت ، 85\r\nغ غازان خان ، 62 ، 187 ، 219 ، 249 ، 250 ، 253 ، 254 ، 270 ، 271\r\nغجدوان ، 135\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nغزنويان ، 103\r\nغفوراف ، 101\r\nغنى ، قاسم ، 433 ، 437 ، 441\r\nغوطه ، 85\r\nغياث شيرازى ، 421\r\nغياث الدين پيرعلى ، 42 ، 43 ، 57 ، 58\r\nغياث الدين پيرعلى خوافى ، 113\r\nغياث الدين جمشيد بن مسعود كاشانى ، 114 ، 119 ، 282 ، 284 تا 195 ، 333\r\nغياث الدين شيرازى ، 368 ، 373\r\nغياث الدين على بن على حسينى اصفهانى ، 425\r\nغياث الدين كيخسرو ، 21 ، 22\r\nغياث الدين محمد ، 29\r\nغياث الدين محمد سياهقلم ، 397\r\nغياث الدين وزير ، 302\r\nغيبى توريزى ، 414\r\nف فارس ، 13 ، 14 ، 21 ، 22 ، 24 ، 25 ، 73 ، 81 ، 83 ، 102 ، 103 ، 111 ، 120 ، 122 ، 124 ، 130 ، 144 ، 152 ، 168 ، 170 ، 179 ، 186 ، 203 ، 204 ، 213 ، 332 ، 386 ، 391 ، 434\r\nفاطمه ( ع ) ، 235\r\nفاكنور ، 203\r\nفتوت‌نامه سلطانى ، 429\r\nفخر الدين ابراهيم عراقى ، 425\r\nفخر الدين احمد ، 400\r\nفخر الدين خوافى ، 368\r\nفخر الدين قتلغ بيك ، 162\r\nفخر الدين واعظ ، 429\r\nفخر بن وهاب شيرازى ، 321\r\nفرات ( رود ) ، 86 ، 161 ، 187\r\nفراق‌نامه ، 78\r\nفرانسه ، 279\r\nفرانسيسكن لودويكو دابولونيا ، 181\r\nفرخ يسار شروانشاه ، 124 ، 125 ، 400\r\nفردوسى ، 299\r\nفرزاد ، مسعود ، 442\r\nفرغانه ، 102 ، 109 ، 110 ، 112 ، 127 ، 128\r\nفرگ ، 70\r\nفريدون خان ، 438\r\nفسا ، 70\r\nفصيحى خوافى ، 424\r\nفضل الله استرآبادى ( رهبر حروفيه ) ، 71 ، 307 ، 309 ، 310 ، 429\r\nفضل الله روزبهان خنجى ، 145 ، 305\r\nفلسطين ، 85\r\nفلمينگ ، 284\r\nفندراينه ، 203\r\nفوسوريس ، 296\r\nفيثاغورى ، 286\r\nفيروزكوه ، 103 ، 111\r\nق قاجاريه ، 221\r\nقاسم انوار ، 114 ، 148 ، 411 ، 419 ، 421\r\nقاسم بن عباس ، 323\r\nقاسم بيك ، 175\r\nقاسمعلى چهره‌گشا ، 403\r\nقاسمى ، 421\r\nقانوننامه حسن پادشاه ، 187 ، 250 تا 270 ، 274\r\nقاهره ، 26 ، 52 ، 80 تا 85 ، 88 ، 93 ، 97 ، 163 ، 164 ، 175 ، 200 ، 407 ، 409\r\nقائدباى ، 187\r\nقبرس ، 183\r\nقپچاق ( دشت ) ، 67 ، 68 ، 71 ، 80 ، 82 ، 111 ، 204\r\nقتلغشاه ( امير ) ، 17\r\nقتلغ نگار ، 127\r\nقراباغ ، 68 ، 84 ، 86 ، 89 ، 164\r\nقراتاتار ، 65\r\nقراعثمان ، 163 ، 164 ، 165 ، 174\r\nقراقويونلو ( تركمانان ) ، 13 تا 18 ، 51 ، 75 ، 77 ، 111 ، تا 153 ، 154 تا 193 ، 224 ، 227 ، 228 ، 274 ، 275 ، 301 ، 307 ، 310 ، 375 تا 379 ، 415\r\nقرامان ، 83 ، 183 ، 184 ، 185 ، 186\r\nقرامحمد ، 18 ، 164 ، 166 ، 167\r\nقراوناس ، 29 ، 52 ، 53 ، 54 ، 55 ، 56 ، 61\r\nقرايوسف ، 75 ، 76 ، 86 ، 111 تا 153 ، 164 تا 170 ، 198 ، 274 ، 310 ، 383\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nقرايولوق عثمان بيك ، 162\r\nقزوين ، 18 ، 29 ، 111 ، 168 ، 170 ، 198 ، 241 ، 381\r\nقزوينى ، محمد ، 433 ، 437 ، 441\r\nقسطنطنيه ، 82 ، 86 ، 88 ، 100 ، 162 ، 178 ، 181 ، 182 ، 285\r\nقشقه دريا ( دره ) ، 53 ، 54 ، 138\r\nقصر هشت بهشت ، 379\r\nقطب شاهى ( سلسله ) ، 173\r\nقطب الدين سمنانى ( وزير ) ، 126\r\nقطب الدين شاه محمود مظفرى ، 320\r\nقفقاز ، 67 ، 80 ، 81 ، 82 ، 106 ، 126 ، 164 ، 413\r\nقلعه سفيد ، 22 ، 24 ، 70 ، 72\r\nقلماق ، 204\r\nقم ، 121 ، 143 ، 304 ، 318\r\nقمشه ، 71\r\nقندرچه ( رود ) ، 71\r\nقندوز ، 103 ، 116 ، 134\r\nقندهار ، 60 ، 102 ، 103 ، 105 ، 108 ، 111 ، 112 ، 134\r\nقوام الدين حسن ، 435\r\nقوام الدين شيرازى ( معمار ) ، 150 ، 317 ، 364 ، 365 ، 366 ، 368 ، 370 ، 373\r\nقوام الدين صحاف ، 392\r\nقومس ، 29\r\nقونيه ( ايكونيوم ) ، 156 ، 183 ، 184\r\nقويولو حصار ، 178 ، 183\r\nقهستان ، 29 ، 57 ، 142 ، 143\r\nقيصريه ( قيصاريه - قيساريه ) 65 ، 184\r\nك كابل ، 54 ، 121 ، 128 ، 133 ، 134 ، 135 ، 141\r\nكاتارينا كورنارو ، 183\r\nكاتبى نيشابورى ( ترشيزى ) ، 148 ، 418 ، 419 ، 421\r\nكاخ آق‌سراى ، 330 ، 331 ، 336\r\nكاخ شيخ اويس ، 319\r\nكاركيا ، 14\r\nكاشان ، 72 ، 143 ، 200 ، 208 ، 239 ، 245 ، 293 ، 300 ، 304 ، 305 ، 306\r\nكاشغر ، 112\r\nكالويهانس ، 178\r\nكاليكوت ، 203 تا 205 ، 208\r\nكامبايا ، 206 ، 207\r\nكامننى ، 162 ، 163 ، 166\r\nكانگل ( دشت ) ، 90 ، 91\r\nكبك خان ، 272\r\nكتاب البلهان ، 385\r\nكتابخانه آكادمى علوم تاجيكستان ، 438\r\nكتابخانه اياصوفياى استانبول ، 437\r\nكتابخانه اينديا آفيس ، 399\r\nكتابخانه بريتانيا ، 384 ، 386 ، 387 ، 400 ، 405 ، 438\r\nكتابخانه پىيرپانت مورگان ، 410\r\nكتابخانه توپ‌قاپى سراى ، 386 ، 388 ، 393 ، 396 ، 400 ، 401 ، 438\r\nكتابخانه چستربيتى ، 386 ، 392 ، 396 ، 399 ، 400 ، 401 تا 404\r\nكتابخانه عمومى لنينگراد ، 409\r\nكتابخانه گلستان تهران ، 399 ، 401 ، 402 ، 404\r\nكتابخانه ملى پاريس ، 384 ، 392 ، 409 ، 427\r\nكتابخانه ميران خيرپور ، 437\r\nكتاب ديار بكريه ، 162\r\nكربلا ، 74\r\nكربن ، هانرى ، 309\r\nكردستان ، 71 ، 72 ، 306\r\nكرسىنامه ، 429\r\nكرمان ، 14 ، 22 ، 25 ، 28 ، 43 ، 44 ، 70 ، 112 ، 121 ، 170 ، 187 ، 208 ، 212 ، 216 ، 239 ، 270 ، 320 ، 321\r\nكريستنسن ، 443\r\nكريمسكى ، 433\r\nكريمه ، 82 ، 196 ، 198 ، 201\r\nكسروى ، احمد ، 306 ، 312 ، 315\r\nكش ( شهر ) ، 53 ، 328\r\nكشّاف ، 433\r\nكفا ، 201\r\nكلات ، 58\r\nكلام المهدى ، 312\r\nكلاويخو ، 78 ، 90 ، 92 ، 138 ، 150 ، 168 ، 195 تا 203 ، 319 ، 328 ، 390\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nكلكته ، 438\r\nكلكيت ( رود ) ، 178 ، 183\r\nكليله و دمنه ، 384 ، 394 ، 396 ، 399 ، 401 ، 402\r\nكماخ ، 183\r\nكمال الدين بهزاد ، 152 ، 380 ، 401 ، 402 ، 403 تا 407\r\nكمال الدين بن مسعود ( كمال خجندى ) ، 420 ، 431\r\nكمال الدين بينائى ، 148\r\nكمال الدين حسين بن حسن خوارزمى ، 424\r\nكمال الدين حسين گازرگاهى ، 428\r\nكمپفر ، 253\r\nكنبات ، 203 ، 204\r\nكنتارينى ، 199 ، 202\r\nكوپرنيك ، 296\r\nكوپه‌چى داغستان ، 413 ، 414\r\nكوريا ، 182\r\nكوزووو ، 439\r\nكولم ، 203\r\nكوهپايه اصفهان ، 375\r\nكياافراسياب چلابى ، 44\r\nكيخسرو ، 22\r\nكيراكاترينا - - - ماريا دسپينا كيفا ، 196\r\nكيكاوس بن كيقباد ، 17\r\nگ گازرگاه ، 370 ، 373\r\nگاليمووا ، 438\r\nگاوانپور ، 437\r\nگجرات ، 204\r\nگدار ، آندره ، 373\r\nگرابر ، الگ ، 380 ، 382\r\nگراسيموف ، 92\r\nگرجستان ، 68 ، 69 ، 83 ، 111 ، 168 ، 170 ، 178 ، 183 ، 188\r\nگرگان ، 14 ، 34 ، 36 ، 38 ، 39 ، 59 ، 71 ، 111 ، 122 ، 123\r\nگرگين پنجم ، 88 ، 89\r\nگرگين هفتم ، 84\r\nگرمسير ، 111 ، 112\r\nگلبرگه ، 204\r\nگلبنكيان ، 389 ، 390 ، 393 ، 409\r\nگلستان ، 392 ، 396 ، 403 ، 405 ، 410 ، 425\r\nگل كنده ، 173 ، 180\r\nگل و نوبهار ، 147\r\nگنبدخانه قوام الدين ، 373\r\nگوآ ، 204 ، 206\r\nگوته ، 432 ، 443 ، 444\r\nگورمير ، 151 ، 326 ، 327 ، 328 ، 367 ، 414\r\nگولومبك ، ليزا ، 320 ، 370 ، 372\r\nگوهرشاد ، 113 ، 115 ، 125 ، 150 ، 302 ، 364\r\nگيخاتو ، 13\r\nگيلان ، 14 ، 43 ، 44 ، 124 ، 143 ، 188 ، 196 ، 201 ، 212 ، 217 ، 299 ، 304 ، 307\r\nل لار ، 203 ، 206 ، 273 ، 277 ، 278 ، 281\r\nلاهيجان ، 14\r\nلباب الالباب ، 426\r\nلب‌لب ، 429\r\nلبّ لباب ، 429\r\nلرستان ، 22 ، 59 ، 112\r\nلسان الطير ، 419\r\nلسبوس ، 182\r\nلسر ( نبرد ) ، 59\r\nلسكو ، 441\r\nلطائف‌نامه ، 418\r\nلطف إله بن مسعود ، 36 ، 39 ، 40\r\nلطفى ، 146\r\nلقمان بن طغا تيمور ، 39 ، 57 ، 60\r\nلمعات ، 425\r\nاللمعة الدمشقيه ، 47\r\nلوامع الاشراق فى مكارم الاخلاق ، 429\r\nلوايح ، 425\r\nلوت ( دشت ) ، 130\r\nمهستان ، 81\r\nليتوانى ، 81\r\nليسبون ، 409\r\nلين ، آرتور ، 414\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nم ماردين ، 161 ، 166 ، 189\r\nماريا دسپينا ، 162 ، 178 ، 182 ، 183\r\nمازندران ، 29 ، 33 ، 34 ، 43 ، 44 ، 59 ، 60 ، 61 ، 66 ، 68 ، 71 ، 111 ، 121 ، 123 ، 129 ، 143 ، 144 ، 188 ، 201 ، 202 ، 212 ، 216 ، 299 ، 304\r\nماكو ( قلعه ) ، 122\r\nمالابار ، 207\r\nمالاكا ، 203\r\nماندايى ، 315\r\nمانوئل دوم ، 88\r\nماوراء النهر ، 51 ، 52 تا 106 ، 110 تا 152 ، 272 ، 273 ، 277 ، 316 ، 322 ، 323 ، 333 ، 364 تا 370 ، 424\r\nمبارز الدين محمد بن مظفر ، 17 ، 21 ، 23 ، 24 ، 25 ، 28 ، 72 ، 321 ، 435\r\nمتوكل اول ، 26 ، 51\r\nمجالس العشاق ، 427\r\nمجالس المؤمنين ، 305\r\nمجالس النفائس ، 147 ، 418 ، 423\r\nمجد الدين بغدادى ، 445\r\nمجمع التواريخ ، 146 ، 393 ، 423\r\nمجمل التواريخ ، 424\r\nمجمع الحكمت ، 425\r\nمجد الدين اسماعيل ( شيخ ) ، 73\r\nمحاكمة اللغتين ، 147 ، 416 ، 423\r\nمحبت‌نامه ، 429\r\nمحبوب القلوب ، 423\r\nمحمد ( ص ) ( حضرت ) ، 61 ، 235 ، 393\r\nمحمد بن بايسنقر ، 144\r\nمحمد بن حسام ، 392 ، 394 ، 421\r\nمحمد بن حسين سلمى نيشاپورى ، 424\r\nمحمد بن عبد الكريم اصفهانى ، 424\r\nمحمد بن فلاح ، 301 ، 303 ، 308 ، 312 ، 313 ، 314\r\nمحمد جوكى ، 114 ، 115 ، 116 ، 123 ، 397 ، 398 ، 399\r\nمحمد خان ( ايلخان ) ، 22\r\nمحمد خدابنده ، 276 ، 277\r\nمحمد سلطان ، 68 ، 102 ، 326\r\nمحمد شيبانى ، 128 ، 132 ، 133 ، 134 ، 408\r\nمحمد طرغاى - - - الغ بيك محمد عوفى ، 426\r\nمحمد قاسم ، 116\r\nمحمد گلندام ، 437\r\nمحمد مولاى ، 30\r\nمحمد مؤمن ، 131\r\nمحمود بن بابر ، 302\r\nمحمود بن يونس خان ، 128\r\nمحمدى ، 170 ، 179 ، 189\r\nمحمود بن محمد بغدادى ، 382\r\nمحمود غزنوى ، 79 ، 102 ، 108 ، 272\r\nمحمود مذّهب ، 409 ، 410\r\nمخزن الاسرار ، 428 ، 409\r\nمخزن الانشاء ، 428\r\nمدرسه الغ بيك ، 332 ، 390\r\nمدرسه اوزون حسن ، 379\r\nمدرسه دار الشفاء ، 431\r\nمدرسه سلطان حسين بايقرا ، 365\r\nمدرسه غياثيه خرجرد ، 368 ، 370 ، 372 ، 373\r\nمراد اول عثمانى ، 439\r\nمراغه ، 160 ، 295 ، 296\r\nمرعشيان ، 98 ، 144\r\nمرمره ( دريا ) ، 88\r\nمرو ، 114 ، 134\r\nمزار احمد يسوى ، 327 ، 328 ، 414\r\nمزار خواجه عبد الله انصارى ، 370 ، 372\r\nمزار شريف ، 302\r\nمزاوى ( ميشل ) ، 19\r\nمسجد بىبى خانم ، 150 ، 331\r\nمسجد جامع اصفهان ، 328 ، 368 ، 379\r\nمسجد جامع زواره ، 364\r\nمسجد جامع سمرقند ، 330 ، 331 ، 406\r\nمسجد جامع شيراز ، 373\r\nمسجد جامع كرمان ، 319 ، 321 ، 322\r\nمسجد جامع ورامين ، 318 ، 319\r\nمسجد جامع يزد ، 319 ، 320 ، 322 ، 326 ، 328 ، 332 ، 374\r\nمسجد زوزن ، 364\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nمسجد صاحب الامر ، 379\r\nمسجد فريومد ، 364\r\nمسجد كبود ، 172 ، 378 ، 379 ، 400\r\nمسجد كرمانى ، 372\r\nمسجد گوهرشاد ، 150 ، 364 ، 365 ، 366 ، 370 ، 373\r\nمسجد مولانا ، 373\r\nمسعود سربدار ، 32 تا 39 ، 72 ، 299\r\nمسعود شاه ، 22\r\nمسكو ، 67 ، 82\r\nمشهد ، 29 ، 40 ، 116 ، 117 ، 148 ، 150 ، 302 ، 317 ، 370 ، 372 ، 373 ، 374\r\nمصر ، 29 ، 15 ، 80 ، 82 ، 85 ، 114 ، 141 ، 155 ، 163 تا 170 ، 172 ، 175 ، 181 ، 186 ، 187 ، 315 ، 383 ، 414\r\nمطلع سعدين ، 146 ، 425\r\nمطلع الشمس ، 302\r\nمظفر حسين ، 132 ، 133 ، 437\r\nمظفر كاشى ، 69\r\nمعراجنامه ، 393 ، 37\r\nمعروف بغدادى ، 389\r\nمعز الدين حسين كرت ، 28 ، 35 ، 41 ، 42 ، 43 ، 56 ، 57\r\nمعين ، محمد ، 433\r\nمعين الدين ، 382\r\nمعين الدين كاشانى ، 119\r\nمعين الدين محمد اسفزارى ، 426\r\nمغان ( دشت ) ، 105 ، 129 ، 181\r\nمغولستان ، 52 ، 70 ، 71 ، 90 ، 124 ، 127\r\nمفتاح ، 433\r\nمفتاح الحساب ، 284 ، 285 ، 333\r\nمفتاح الحيات ، 429\r\nالمفصل فى النحو ، 73\r\nمقصود ، 186\r\nمقبره زين الدين ، 373\r\nمكتب آل جلاير ، 385 ، 390 ، 392\r\nمكتب آل مظفر ، 385\r\nمكتب شيراز ، 381 ، 386 ، 390 ، 398\r\nمكتب هرات ، 152 ، 392 ، 397 ، 399 ، 400 ، 401 ، 404 ، 408 ، 409 ، 410\r\nمكّه ، 67 ، 118 ، 148 ، 390\r\nملا محسن فيض كاشانى ، 440\r\nملا محمد شيرين مغربى تبريزى ، 420\r\nملتان ، 199 ، 434\r\nملطيه ، 85\r\nملك خاتون ، 55\r\nملك الظاهر عيسى ، 166\r\nملك محمد ، 42 ، 57\r\nملل و النحل ، 424\r\nملوك شبانكاره ، 14\r\nملوك هرمز ، 14\r\nمناس ( رود ) ، 127\r\nمنتز ( بيترايس خوربز ) ، 101\r\nمنجرور ، 203\r\nمنطق الطير ، 147 ، 405 ، 407 ، 408 ، 419\r\nمواقف ، 431\r\nمواهب عليه ، 429\r\nمورآ ، 182\r\nموريس دوروچيلد ، 405\r\nموزه آذربايجان ، 19\r\nموزه ارميتاژ ، 410 تا 413\r\nموزه برلين ، 391\r\nموزه بريتانيا ، 391 ، 411\r\nموزه فاك ( هاروارد ) ، 398 ، 399 ، 439\r\nموزه لوور ، 411\r\nموزه متروپوليتن ، 412 ، 414\r\nموسى جوكار ، 70\r\nموسى خان ، 22 ، 30\r\nموصل ، 75 ، 161 ، 166\r\nموش ( نبرد ) ، 17 ، 179\r\nمولانا جعفر تبريزى ، 391 ، 392 ، 394 ، 396 ، 402\r\nمولانا جلال الدين اسحاق ، 425\r\nمولانا شمس الدين محمد خضرى ، 305\r\nمولانا قوام الدين عبد الله ، 435\r\nمونس الاحرار ، 385\r\nميانه ، 24\r\nميبد ، 21 ، 23\r\nميرانشاه ، 58 ، 68 ، 71 ، 75 ، 81 ، 83 ، 84 ، 102 تا 104 ، 108 تا 110 ، 130 ، 197 ، 309 ، 310 ، 383\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nمير خليل الله ، 397\r\nميرخواند ، 146 ، 426 ، 427\r\nميرزا ابو بكر ، 116\r\nميرزا خان ، 134\r\nمير سيد شريف جرجانى ، 105 ، 431\r\nميرشاهى سبزوارى ، 421\r\nميرعلى هروى ، 409\r\nمينگ ( سلسله ) 90\r\nن ناپل ، 182\r\nناپلئون ، 99\r\nنادرشاه ، 195\r\nنارسينگوا ، 206\r\nناظر و منظور ، 421\r\nنائينى ، محمدرضا ، 437\r\nنجف ، 305\r\nنجم ثانى - - - ياراحمد خوزانى نخجوان ، 71 ، 111 ، 169\r\nنذيراحمد ، 437\r\nنزهة القلوب ، 305\r\nنصير الدين طوسى ، 255 ، 428\r\nنطنز ، 238\r\nنظام الدين شامى ، 423\r\nنظام الدين محمود قارى يزدى ، 421\r\nنظام الملك ، 219 ، 268\r\nنظامى ، 382 ، 384 ، 387 ، 391 ، 392 ، 400 ، 405 ، 419\r\nنعمت إله ولى كرمانى ، 99 ، 114 ، 148 ، 303 ، 419 ، 421\r\nنفحات الانس ، 147 ، 424\r\nنكودريان ، 21 ، 54\r\nنگارخانه هنرى فرير ، 383 ، 387 ، 409\r\nنگارخانه هنرى والترز ، 390 ، 408\r\nنور الله شوشترى ، 26 ، 305\r\nنورنبرگ ، 296\r\nنيرخوس ، 203\r\nنيريز ، 70\r\nنيشاپور ، 29 ، 34 تا 37 ، 43 ، 198 ، 199 ، 216 ، 272\r\nنيكوپوليس ، 83 ، 86\r\nنيكولاس پنجم ( پاپ ) ، 181\r\nنيكولو دوكونتى ، 205\r\nنيكيتين ، 201 ، 204\r\nو وارتما ، لودويكودى ، 207\r\nواعظ كاشفى ، 303 ، 428 ، 429\r\nوالتر ، 296\r\nوان ( درياچه ) ، 161 ، 171\r\nورامين ، 143 ، 304\r\nولگا ( رود ) ، 82\r\nونيز ، 182 ، 183 ، 186 ، 196 ، 199 ، 200 ، 205\r\nويت ، فريدريش ، 440\r\nويكنز ، 441 ، 442 ، 443 ، 447\r\nويلكينسون ، 397\r\nه هاتفى خرجردى ، 420 ، 421\r\nهامون ( درياچه ) ، 130\r\nهخامنشيان ، 197\r\nهدايت‌نامه ، 429\r\nهرات ، 21 ، 28 ، 29 ، 38 ، 41 ، 42 ، 46 ، 57 تا 59 ، 66 ، 100 ، 103 ، 109 تا 153 ، 170 تا 173 ، 187 ، 198 ، 217 ، 241 ، 364 تا 370 ، 381 تا 430\r\nهرمز ( بندر ) ، 196 ، 202 تا 208 ، 216 ، 241 ، 278\r\nهزار جريب ، 111\r\nهفت اورنگ ، 149 ، 422\r\nهلالى جغتايى ، 421\r\nهماى و همايون ، 392 ، 431\r\nهمدان ، 112 ، 160 ، 173 ، 179\r\nهند ، 28 ، 29 ، 52 ، 61 ، 66 ، 79 ، 83 ، 89 ، 90 ، 101 ، 103 ، 108 ، 109 ، 114 ، 127 ، 133 تا 135 ، 141 ، 173 ، 180 ، 194 ، 197 تا 208 ، 241 ، 332 ، 434\r\nهندوچين ، 194\r\nهنور ، 203\r\nهورست ، 299\r\nهولاكو خان ، 12 ، 15 ، 21 ، 83\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nهومن ، محمود ، 441\r\nهوئىتى ، 90\r\nهيركانيا ، 201\r\nهينتس ، 252 ، 258 ، 262 ، 264 ، 273 ، 274 ، 278 ، 279\r\nهيندلى ، 440\r\nى يادگار محمد ، 125 ، 130\r\nياراحمد خوزانى ، 134\r\nياغى باستى ، 22\r\nياقوت حموى ، 300\r\nياكوبوفسكى ، 410\r\nيحيى كراوى ، 38 ، 39\r\nيحيى كمال بياتلى ، 430\r\nيزد ، 21 تا 25 ، 65 ، 66 ، 69 ، 70 ، 196 ، 200 ، 202 ، 208 ، 212 ، 216 ، 320 ، 436\r\nيعقوب آق قويونلو ، 126 ، 148 ، 187 ، 188 ، 189 ، 191 ، 225 ، 249 ، 253 ، 379 ، 381 ، 400 ، 402\r\nينبوع ، 204\r\nيوان ( سلسله ) ، 83 ، 89\r\nيوسف‌آباد ( روستا ) ، 373\r\nيوسف بن جهانشاه ، 124\r\nيوسف و زليخا ، 422\r\nيولدوز ( رود ) ، 127\r\nيونان ، 82 ، 287\r\nيونس ، 124\r\nيونس امره ، 446\r\nيونس خان ، 127 ، 128\r\nيونگ‌لو ، 90\r\n\r\n","description":"","footnote":"","page_name":" 467 ","page_number":467},
  {"content":"\r\n . \r\n","description":"","footnote":"","page_name":" 468 ","page_number":468},
  {"content":"\r\n\r\nانتشارات جامى تقديم مىكند\r\nسرزمين ايران\r\nاز پژوهشگاه دانشگاه كمبريج\r\nترجمه : دكتر فرزاد آرام\r\nتاريخ ايران\r\nاز پژوهشگاه دانشگاه كمبريج\r\nدورهء ماد\r\nترجمه : بهرام شالگونى\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nتاريخ ايران\r\nاز پژوهشگاه دانشگاه كمبريج\r\nدورهء هخامنشيان\r\nترجمه : دكتر مرتضى ثاقب فر\r\nتاريخ ايران\r\nاز پژوهشگاه دانشگاه كمبريج\r\nدورهء صفويان\r\nترجمه : دكتر يعقوب آژند\r\n\r\n\r\n","description":"","footnote":"","page_name":" 470 ","page_number":470}
  ]