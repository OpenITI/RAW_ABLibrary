[
  {"content":"\r\nمحمد تقى جعفرى\r\nتفسير و نقد و تحليل\r\nمثنوى جلال الدين محمد بلخى\r\nقسمت دوم - دفتر چهارم\r\n","description":"","footnote":"","page_name":" تعريف الكتاب 1 ","page_number":1},
  {"content":"\r\nاين كتاب در تاريخ 23 / 10 / 52 تحت شماره 1498 در كتابخانه ملى به ثبت رسيده است\r\n","description":"","footnote":"","page_name":" تعريف الكتاب 2 ","page_number":2},
  {"content":"\r\nتقديم\r\nبه تكاپو كنندگان در راه پيش برد شخصيت انسانها در هر دو قلمرو فرد و اجتماع .\r\n","description":"","footnote":"","page_name":" تعريف الكتاب 3 ","page_number":3},
  {"content":"\r\nاز اين كتاب 1200 نسخه در تاريخ 24 ديماه 1352 در چاپخانه حيدرى به چاپ رسيد\r\n","description":"","footnote":"","page_name":" تعريف الكتاب 4 ","page_number":4},
  {"content":"\r\n\r\nبسم الله الرحمن الرحيم\r\nمناجات\r\nبسم الله الرحمن الرحيم اى خداى پاك و بىانباز و مهربان ، ما بندگان خاك نشينت را به قدرتى كه براى موفقيت در اين آزمايشگاه بزرگ و معبد سترگ دارا هستيم آشنا فرما . ما انسانهاى كوته بين را به آن خوشبختى كه در نهاد ما به وديعت نهاده‌اى آگاه نموده و به منبع بىنهايت جوشان ايمان كه در اعماق وجود ما به جهت عدم توجه به آن را كه مانده است مطلع فرما .\r\nپروردگارا ، راه پيروزى انسانى كه مشعلهاى فروزانش را در قله هاى مرتفع دلهاى ما نصب فرموده‌اى در پيش پاى ما رهگذران حيات چند روز هموار فرما .\r\nخداوندا ، يك بار ديگر نسيمى از بارگاه ربوبىات را بر فضاى كاروانيان بشرى بفرست و چهره هاى غبار آلود و افسردهء اين قافلهء ره گم كرده و خسته و درمانه را پاك و فروزان فرما .\r\nبار الها آن توانايى را به ما انسانها عطا فرما كه درد بىاعتنايى به بد و خوب را كه گريبان گيرمان شده و دير و زود جز نامى از انسان بر گورستان تاريخ ثبت نخواهد كرد ، معالجه كنيم و از بيمارى مهلك خود فراموشى نجات پيدا كنيم .\r\n","description":"","footnote":"","page_name":" 1 ","page_number":5},
  {"content":"\r\nگسترش و عمق انديشهء تابناك جلال الدين در چه درجه‌اى بوده است ؟ ( 1 ) \r\nبراى توضيح مسئلهء فوق مجبوريم يك مقدمه كوتاه در بارهء انديشه و ارزش آن بيان كنيم .\r\nاين اصل جاى ترديد نيست كه بزرگترين عامل پيش رفت كاروانيان بشرى در سنگلاخ پر پيچ و خم تاريخ و در كشف رموز جهان هستى انديشه بوده است .\r\nبعضى از متفكران و فلاسفه روى مشاهدات فراوانى در قلمرو دانش و صنعت و هنر معتقد شده‌اند به اين كه انديشه عنصر درجهء دوم در پيش رفت انسانها بوده است نه عامل اساسى و منحصر .\r\nوايتهد ( آلفرد نورث ) در كتاب ماجراها و نفوذ ايده ها مىگويد : « اين يك اشتباه محض است كه به وسيلهء كتابها و سخنرانىهاى مردان برجسته گفته مىشود كه بشر در پيش رفت خود مرهون انديشه است . واقعيت مخالف اين نظريه است ، زيرا شمارهء فراوانى از عوامل پيش رفت بشريت ناشى از انديشه نبوده است .\r\nكلود برنار مىگويد :\r\n« هيچ قاعده و دستورى نمىتوان به دست داد كه هنگام مشاهدهء امرى معين در سر محقق ، فكرى درست و مثمر كه يك نوع راهيابى قبلى ذهن به تحقيق صحيح باشد ، ايجاد شود ، تنها پس از آن كه فكر به وجود و ظهور پيوست ، مىتوان گفت : چگونه بايد آن را تابع دستورهاى معين قواعد منطقى مصرح كه براى هيچ محقق\r\n","description":"","footnote":" ( 1 ) اين مقدمه را در انجمن قلم ايران ، همكارى جهانى نويسندگان در تاريخ 15 - 7 - 1352 سخنرانى كرده‌ام . . ","page_name":" 2 ","page_number":6},
  {"content":"\r\nانحراف از آنها جايز نيست ، قرار داد ، و لكن علت ظهور آن نامعلوم و طبيعت آن كاملًا شخصى و چيزيست مخصوص كه منشا ابتكار و اختراع و نبوغ هر كسى شمرده مىشود . » ( 1 )  اكنون اين مسئله پيش مىآيد كه كدام يك از دو گروه متفكرين صحيح مىگويند ؟ آيا انديشه ، اساسىترين و منحصرترين وسيلهء انسانها در واقع يا بى است ، يا يك عالم درجه دوم است كه فعاليت نسبىاش در پيش رفت انسانها اثرى داشته است ؟ به نظر مىرسد هر يك از دو گروه نيمى از حقيقت را در موضوع انديشه باز گو كرده است . زيرا جاى ترديد نيست كه براى حل يك مجهول انديشه هاى مناسب آن مجهول بايد به كار بيافتد ، يك انسان بازرگان حرفه‌اى هرگز موفق به حل يك مجهول رياضى عالى نخواهد گشت . يك حقوقدان هر اندازه هم زبردست بوده باشد نخواهد توانست مجهولى را از كيهان شناسى حل و فصل نمايد .\r\nامكان ندارد در ذهن يك متخصص ذوب فلزات مجهولاتى از روان پزشكى حل شود .\r\nبنا بر اين براى كشف يك مجهول در يك قلمرو خاص انديشه هاى مناسب آن قلمرو و مقدمات مجهول لازم است ، كسانى كه مىگويند : حل مشكلات و برداشتن پرده از روى اسرار جهان هستى با انديشه صورت نگرفته است ، استدلالى دارند كه در اين مطلب خلاصه مىشود ، مىگويند : اگر كسى تمام عمرش را در تحقيقات مربوط به راه درست انديشيدن صرف كند و به اصطلاح تمام زندگيش را در شناخت قواعد منطقى از هر نوع كه باشد مانند منطق ارسطويى ، منطق سمبوليك ، منطق وضعى ، منطق رياضى بگذارند ، با اين حال ممكن است كوچكترين گامى در راه كشف واقعيات جهان خارج از خود بر ندارد . حتى آن شخص مبتكر و مكتشف\r\n","description":"","footnote":" ( 1 ) شناخت روشهاى علوم ، فليسين شاله ، ترجمهء آقاى مهدوى ، ص 42 . . ","page_name":" 3 ","page_number":7},
  {"content":"\r\nهم اگر چه در راه حل مجهول به‌اند و تامل نيازمند است ، با اين حال موقعى مجهول پرده از روى خود بر مىدارد كه شخص متفكر گام از قواعد و اصول تثبيت شده و مربوط به پيرامون آن مجهول بيرون گذارد و در فضاى بىقيد و شرط قوانين چشمش به لامپ روشنى بيافتند كه مىدرخشد . مكتشف از مشاهدات و معلومات مربوطه ، مورد اكتشافش را چنان درمييابد كه كسى كه مىداند يكى از آن ده ها سيم پر پيچ و خم كه در سر راهش ديده مىشود به لامپ روشنى منتهى مىشود ، اما نمىداند كه آن سيم كدامست . البته اين جريان در اكتشاف معمولى است كه با پى گيرى به دست مىآيد . در مقابل اين نوع اكتشافات سر راهى داريم ، بدون اين كه مكتشف در صدد تعقيبش باشد خود را عرضه مىكند مانند اشعه ايكس رونتگن .\r\nما براى توضيح مسأله‌اى را مطرح مىكنيم كه شايد در حل اين مشكل بىاثر نباشد همهء ما اين جملهء معروف دكارت را بخاطر داريم كه مىگويد : « مىانديشم پس هستم » همچنين با اين بيت مولانا جلال الدين آشنايى داريم كه مىگويد :\r\n\r\nاى برادر تو همان انديشه اى\r\nما بقى خود استخوان و ريشه اى\r\n\r\nاز طرف ديگر به همان نحو كه دكارت در مشرب مكتبى خود از مفاهيمى مانند در مىيابيم ( كه ما وراى انديشه است ) بهره بردارى مىكند مانند كمال برتر ( خدا ) كه مىگويد : وقتى به درون خود مىنگرم كاملترين موجود را در مىيابم كه وجود واقعى جزء ذات اوست .\r\nهمچنين مولانا جلال الدين صريحا به انديشه هاى عقل نظرى حمله كرده و در تحقير آن داد سخن مىدهد . هم اوست كه مىگويد :\r\n\r\nعقل بند رهروان است اى پسر\r\nآن رها كن ره عيان است اى پسر\r\nعقل بند و دل فريبا جان حجاب\r\nراه از اين هر سه نهان است اى پسر\r\n\r\nدر سر تا سر مثنوى در حدود صد مورد به انديشه ها و كار سازى نظرى تاخته و آن را كوچكتر از آن مىداند كه بتواند به واقعيات دست بيازد . در عين حال در موارد ديگر از همين انديشه و عقل نظرى دفاع مىكند و مانند سايرين مقام والايى براى\r\n","description":"","footnote":"","page_name":" 4 ","page_number":8},
  {"content":"\r\n\r\n\r\nانديشه قائل مىشود . لذا مجبوريم اين روش تناقض نما را كه ما را به سوى درك اندازه گسترش و عمق انديشه هاى تابناك جلال الدين رهنمون خواهد گشت . مطرح و حل و فصل نماييم .\r\nسه مرحلهء اساسى انديشه :\r\nنيروى واقع يا بى ، انديشه ناب ، انديشه قانونى\r\nمجموع مشاهدات ما در بارهء فعاليتهاى گوناگون روانى سه مرحلهء فوق را تثبيت مىنمايد :\r\nيك - مرحلهء انديشهء قانونى :\r\nاين همان پديدهء معمولى است كه همهء افراد انسانى در جوامع مختلف از آن برخوردارند و آن عبارت است از فعاليت مغز در هدف گيرى و انتخاب وسيله به معناى عمومى آن دو ( هدف و وسيله ) منطقهايى كه تا كنون در فرهنگ بشرى به وجود آمده است هدفى جز تصحيح و نشان دادن طرق تنظيم اين مرحله از انديشه نداشته است .\r\nتفكر معنى اساسىترين عامل تماس با واقعيات روشن شده و بهره بردارى از آنها است .\r\nحق و باطل و نيك و بد و زشت و زيباهاى تثبيت شده در سطح معارف بشرى با اين مرحله از انديشه تصفيه و تنظيم مىگردد .\r\nهوش و استعداد و كميت و كيفيت معلومات و حافظه در استخدام اين انديشه قرار مىگيرد و رابطهء مستقيم يا غير مستقيم با درستى و نادرستى انديشه دارند .\r\nمولانا جلال الدين و ساير نوابغ به اندازهء احتياج از روشهاى علمى و اخلاقى و هنرى در حدود لازم برخوردار بوده ، بخواهند يا نخواهند ، خود آگاه\r\n","description":"","footnote":"","page_name":" 5 ","page_number":9},
  {"content":"\r\n\r\nيا ناخود آگاه مىانديشند و نتيجه مىگيرند و مقدمات را براى انديشه فراهم مىسازند ، لذا در سر تا سر مثنوى به استدلال و استنتاج و بهره بردارى از واحدهاى خام انديشه كه به وسيلهء انديشمندان قرون و اعصار گذشته در سطح فرهنگ بشرى تثبيت شده است مىپردازد .\r\nجلال الدين همين نكته را متوجه شده با فروتنى كاشف از گنجايش روحى فوق العادهء چنين بيان مىكند .\r\n\r\nهين بگو تا ناطقه جو مىكند\r\nتا به قرنى بعد ما آبى رسد\r\nگر چه هر قرنى سخن نو آورد\r\nليك گفت سالفان يارى كند\r\n\r\nيعنى اى جلال الدين امروز از بيان حقايق امتناع مىورزد و محصول فعاليتهاى روانيت را به بشريت عرضه كن ، اگر هم امروز كسى نتواند گفته هاى ترا هضم كند قرنى يا قرنها بعد فرا مىرسد كه گفته هاى ترا خواهند فهميد . امروز بكوش و براى نو آوردن قرون و اعصار آينده موادى را تهيه ، و در واقع يا بىكمك و مساعدتشان كن .\r\nدو - مرحلهء انديشهء ناب ( 1 ) \r\nدر تعريف اين مرحله از انديشه ، چيزى جز اين نتوان گفت كه عبارت است از گرايش عمل مغز يا روان آدمى به دريافت واقعيات بدون تقيد به قوانين و اصول تثبيت شده ، كار مغز يا روان در اين مرحله درست شبيه به موج شفافى است كه از چشمه سار زلال سر مىكشد و مىخواهد صورتى از آن چه كه در دسترس اوست در خود منعكس بسازد .\r\nاين مرحله از انديشه جريان مستمرى دارد كه وابسته به حركت ديناميسم اصل حيات آدمى است كه نخشكيده است . جلال الدين از اين مرحلهء انديشه ، حد\r\n","description":"","footnote":" ( 1 ) انديشه ناب دو رويه دارد . رويهء مجاور با مرحلهء نيروى واقع يا بى و رويه مجاور انديشهء قانونى . در حقيقت انديشه ناب حد وسط ميان دو مرحله مزبور است كه به قول جلال الدين : پيمانه ايست اين جان پيمانه اين چه داند از عرش مىستاند بر فرش مىفشاند . ","page_name":" 6 ","page_number":10},
  {"content":"\r\n\r\nاكثر برخوردار بوده است .\r\nطراوت و هيجان مغزى و روانى جلال الدين گوياى همين مرحلهء انديشه است . به طور فراوان مىبينيم كه از جمود در چار چوبهء اصطلاحات كلاسيك و روش و اصول مقررهء معارف پذيرفته شده فرار مىكند و تعبيراتى از قبيل جان نو ، سخن نو به طور فراوان بميان مىكشد . گمان نمىكنم در كتاب مثنوى داستانى پيدا شود كه در ميان ابيات آن و لو يك يا دو بيت تازه پيدا نشود ، لااقل از نظر هيجان روانى جلال الدين چنين مىنمايد كه آن حقيقت با جلوهء تازه‌اى خود را به جلال الدين عرضه كرده است .\r\nآرى -\r\n\r\nهر نظرم كه بگذرد جلوهء رويش از نظر\r\nبار دگر نيكوترش بينم از آن كه ديده ام\r\n\r\nيا به قول ديگرى :\r\n\r\nبيزارم از آن كهنه خدايى كه تو دارى\r\nهر لحظه مرا تازه خداى دگرستى\r\n\r\nجلال الدين در توضيح بيت زير -\r\n\r\nهر نفس نو مىشود دنيا و ما\r\nبىخبر از نوشيدن اندر بقا\r\nعمر همچون جوى نو نو مىرسد\r\nمستمرى مىنمايد در جسد\r\n\r\nچنين مىگويد : « چون پير همهء جهان را نو بيند ، همچنان بازيش آرزو مىكند » . سپس بيت فوق را متذكر شده و مىگويد : پس آنان كه اين نو شدن را ببينند پير و كهنه كى شوند ؟ اين احساس تازگى مستمر و نو شدن دائمى وابسته به همان انديشهء ناب است كه وابسته به تحرك حيات انسانى است . گويى در اين مرحله انديشه عبارت است از جوشش آب زلال واقع يا بى از منبع اصلى خويش .\r\nسه - نيروى واقع يا بى و يا واقع گرايى :\r\nاين يك پديدهء واضح و شناخته شده نيست كه بتوان آن را با تعريفات رسمى\r\n","description":"","footnote":"","page_name":" 7 ","page_number":11},
  {"content":"\r\nبيان نمود . متفكرين عالى مقام با كلمات گوناگونى مانند شهود و خلاقيت مغز و روان و امثال اينها به پديدهء مزبور اشاره مىكنند و به قول گروهى از پيش تازان فكر بشرى : اين فعاليت را براى كسى كه كاملًا فاقد آن است نمىتوان توضيح داد . ولى مىتوان با تشبيهات و تمثيلات مناسب تا حدودى نمود آن را مطرح نمود . در مقدمهء سخنرانى انجمن عرض شد كه انديشه هاى قانونى كه عبارت است از فعاليت مغز روى واحدها و قوانين تثبيت شده عامل منحصر واقع يابىهاى اكتشاف و نو آورىها نيست ، با ملاحظهء اين وضع روشن مىشود كه ما وراى قواى درك و استنتاج معمولى روان ، نيرو يا خاصيت ديگرى در مغز يا روان آدمى وجود دارد كه به وسيلهء آن گريبان خود را مىتواند از قيود و شرايط آهنين واحدها و اصول فكرى رها نموده و تماس مستقيم با واقعيات پشت پرده‌اى داشته باشد . بنا بر اين اولين و اساسىترين مقدمه ، به كار انداختن نيروى واقع يا بى آزاد شدن از حلقه هاى زنجير قضاياى تثبيت شده در سطوح فرهنگ بشرى است . در اين مرحله انديشه از تقيد به تنظيم مقدمات و نتيجه گيرى رها شده ، ديدن و دريافتن و استنتاج در هم مىآميزد و يا پاى بما فوق آنها مىگذارد .\r\nمولانا جلال الدين از اين مرحله ى انديشه به طور جالب توجهى برخوردار بوده است . دلايل و شواهد اين ادعا در مثنوى فراوان ديده مىشود :\r\n1 - تحقير عقل نظرى و انديشه هاى قانونى كه مردم را در چار چوبهء چون و چراهاى بىسر و ته سر گردان نموده و به قول كانت به آن اندازه كه عقل نظرى گرد و خاك مىپاشد ، سؤالات بشرى پاسخ نمىگويد و فرو نمىنشاند . آرى -\r\n\r\nپاى استدلاليان چوبين بود\r\nپاى چوبين سخت بىتمكين بود\r\n\r\nبا اين حال جلال الدين هزاران حقايق و معانى بسيار عالى را چه در بارهء انسان و چه در بارهء جهان به بشريت عرضه كرده است ، معلوم مىشود كه جلال الدين آزادى خود را از زنجير انديشه هاى منطقى قانونى كاملًا احساس كرده بود .\r\n","description":"","footnote":"","page_name":" 8 ","page_number":12},
  {"content":"\r\n- هيجانات روانى شديد در خلال يك رشته تفكر و استنباط معمولى . مثلًا در همان حال كه يك مسئلهء علمى يا جهان بينى كلى را مطرح نموده است ، ناگهان جهشى در روانش ايجاد مىشود و رنگ استنباط عوض مىگردد ، ابيات زيرا مركب از يك مسئلهء جهان بينى با دو حالت روحانى فوق العادهء عالى است :\r\n\r\nاين همه گفتيم ليك اندر بسيج\r\nبىعنايات خدا هيچيم و هيچ\r\nبىعنايات حق و خاصان حق\r\nگر ملك باشد سياهستش ورق\r\nاى خدا اى قادر بىچند و چون\r\nآگهى از حال بيرون و درون\r\nاى خدا اى فضل تو حاجت روا\r\nبا تو ياد هيچ كس نبود روا\r\nقطرهء دانش كه بخشيدى ز پيش\r\nمتصل گردان به درياهاى خويش\r\nقطرهء علم است اندر جان من\r\nوارهانش از هوا وز خاك تن\r\nپيش از آن كاين خاكها خسفش كند\r\nپيش از آن كاين بادها نشفش كند\r\nگر چه چون خسفش كند تو قادرى\r\nكش از ايشان واستانى واخرى\r\nگر در آيد در عدم يا صد عدم\r\nچون بخوانيش او كند از سر قدم\r\n\r\nتا اين جا حالت روانى جلال الدين راز و نياز و كرنش به جلال و جمال ابدى الهى بود . پس از اين بدون فاصله مىگويد :\r\n\r\nصد هزاران ضد ضد را مىكشد\r\nبازشان حكم تو بيرون مىكشد\r\nاز عدمها سوى هستى هر زمان\r\nهست يا رب كاروان در كاروان\r\nباز از هستى روان سوى عدم\r\nمىروند اين كاروانها دمبه دم\r\n\r\nبيت اول عبورى به جهان بينى فلسفى و در بيت دوم و سوم موضوع تحول دائمى با قانون تضاد به ميان مىآيد ولى با كلمهء يا رب كشف از سير ما فوق انديشهء قانونى مىكند . اين گونه تحولات و جهشهاى شگفت انگيز در مثنوى بسيار ديده مىشود ، از آن جمله - در گنجايش نداشتن مغز و روان و زبان به آن حقيقت روح كه وابستهء روح كل است\r\n","description":"","footnote":"","page_name":" 9 ","page_number":13},
  {"content":"\r\nمىگويد :\r\n\r\nرفتن اين آب فوق آسياست\r\nرفتنش در آسيا بهر شماست\r\nچون شما را حاجت طاحون نماند\r\nآب را در جوى اصلى باز راند\r\nناطقه سوى زبان تعليم راست\r\nور نه خود اين آب را جويى جداست\r\nمىرود بىبانگ و بىتكرارها\r\nتحتها الانهار تا گلزارها\r\n\r\nبيت آخرى همان جهش بما فوق انديشهء منطقى قانونى را به خوبى مىنماياند كه پس از بيان غير قابل تكرار بودن پديده هاى روانى كه يك مسئلهء علمى است پيوستگى آنها را به ابديت با زيباترين بيان باز گو مىكند .\r\nموقعى كه در صدد بيان آكل و مأكول بودن اجزاى هستى است مىگويد :\r\n\r\nباز خاكى را ببخشد حلق و لب\r\nتا گياهش را خورد اندر طلب\r\nچون گياهش خورد حيوان گشت زفت\r\nگشت حيوان لقمهء انسان و رفت\r\nباز خاك آمد شد اكَّال بشر\r\nچون جدا شد از بشر روح و بصر\r\n\r\nتا اين جا جلال الدين يك جريان طبيعى را كه براى همه قابل مشاهده است بيان مىكند و ناگهان لحن كلام عوض مىشود و مىگويد :\r\n\r\nذره ها ديدم دهانشان جمله باز\r\nگر بگويم خردشان گردد دراز\r\n\r\nمىبينيم كه جلال الدين پس از ابيات فوق به اين رشته از تفكر نمىپردازد كه بگويد :\r\nچون همهء موجودات طبيعى در حالت تكاپو يكديگر را مىخورند و جمعى پيروز و گروه ديگر از بين مىروند ، لذا اصول و مبادى اين موجودات طبيعى هم كه اجزا و ذرات كوچك ( اتمى ) هستند ، پس اين خوردن و خورده شدن در همان اصول و مبادى هم جريان دارد .\r\nگويى اين استدلال و پى بردن از مقدمه به نتيجه در پايين مىماند و جلال الدين جهش پيدا مىكند و مىگويد :\r\n","description":"","footnote":"","page_name":" 10 ","page_number":14},
  {"content":"\r\n\r\nذره ها ديدم دهانشان جمله باز\r\nگر بگويم خردشان گردد دراز\r\n\r\nنه اين كه فكر مىكنم و با اين مقدمات چنان مىفهمم كه اين تكاپو از اصول اولى طبيعت سرچشمه مىگيرد ، بلكه مىبينم .\r\n3 - گنجايش عظيم روانى است كه از اختصاصات جلال الدين است . اين پديده به خوبى نشان مىدهند كه اين شخصيت به خوبى توانسته گام به قلمرو مرحلهء والاى انديشه كه همان واقع يا بى باشد بگذارد و اعتنايى بمقياسات كلاسيك ننمايد . اين حالت روانى كشف مىكند كه وحدت يا بى مولانا از جهان هستى تا حدود زيادى پيش رفته است .\r\nبه همين جهت در كتاب مثنوى وحدت نگرش به واقعيات با گسيختگى استدلالات و نظم كلام و روش معمولى مغزى مشاهده مىشود ، و مردم بىاطلاع هم گمان مىكنند جلال الدين آسمان و ريسمان بهم مىتند و پراكنده گويى مىكند ، در صورتى كه انديشهء ناب جلال الدين كه توانسته است از قيود اصول و متد تفكرات معمولى رهايى يابد معنى را عالى تر و متشكلتر از آن در مىيابد كه اصول و روش معمولى افكار بتواند از عهدهء آن بر آيد .\r\nالف - شعاع اين گونه انديشه است كه از اين مطلب ساده و همه فهم .\r\n\r\nپس عمر گفتش كه اين زارى تو\r\nهست هم آثار هشيارى تو\r\nبعد از آن او را از آن حالت براند\r\nز اعتذارش سوى استغراق راند\r\n\r\nكه هشيارى را يكى از نتايج انبساط و شكفتگى معمولى روان كه زارى و ناله اثر فيزيولوژيكى آن است معرفى مىكند و مىگويد :\r\n\r\nهست هشيارى ز ياد ما مضى\r\nماضى و مستقبلت پردهء خدا\r\nآتش اندر زن به هر دو تا به كى\r\nپر گره باشى ازين هر دو چو نى ( 1 ) \r\n\r\n","description":"","footnote":" ( 1 ) دفتر اول داستان پير چنگى ، ص 45 ب 33 تا 36 . . ","page_name":" 11 ","page_number":15},
  {"content":"\r\nموضوع حذف زمان از حقيقت حيات و روبه رو شدن حيات محض با واقعيات كه در دو بيت بالا ديده مىشود ، راسل فيلسوف انگليسى را وادار مىكند مطلبى را با استشهاد به همين دو بيت بگويد كه منقلب كنندهء روش فكرى او است .\r\nمىگويد : « اگر اشياء را چنان تصور كنيم كه از يك جهان ابدى خارج از جهان طبيعت به مجراى ( جويبار ) زمان وارد مىشوند . به نظر من تصوير درستترى از جهان حاصل مىشود و از اين كه زمان را متلاشى كنندهء بىرحم حوادث و موضوعات ( آن چه كه هست ) بدانيم ، هم در انديشه و هم در احساس ، حتى اگر زمان واقعيتى داشته باشد ، درك عدم اهميت زمان دروازهء حكمت ( خرد ) است » ( 1 )  ملاحظه مىشود كه هيچ فكر معمولى نمىتواند حدس بزند كه دنبال بيان عليت هشيارى براى ناله و زارى چنين مضمون فوق العادهء با اهميتى پى ريزى شود .\r\nب - در بيان معجزهء سيراب كردن همه كاروان تشنه لب از يك مشك كه پيامبر اكرم صلى الله عليه و آله در بيابان صورت داد . جلال الدين با اين بيت : -\r\n\r\nمشك خود رو پوش بود و موج فضل\r\nمىرسيد از امر او از بحر اصل\r\n\r\nمىتوانست مطلب را تكميل نموده و راه خود را پيش بگيرد ، در حالى كه مىبينيم ناگهان انديشهء تابناكش مهمترين مطلبى را كه از زمان دويد هيوم تا كنون در دانش فيزيك جديد مطرح است ، عرضه مىكند و مىگويد :\r\n\r\nتو ز طفلى چون سببها ديده اى\r\nدر سبب از جهل بر چفسيده اى\r\n\r\nج - پس از مقدارى مناجات در دفتر پنجم مىگويد :\r\n\r\nچند حرفى نقش كردى از رقوم\r\nسنگها از عشق آن شد همچو موم\r\nنون ابرو صاد چشم و جيم گوش\r\nبر نوشتى فتنهء صد عقل و هوش\r\n\r\nتا اين جا جلال الدين مضمونى مربوط به زيبايى و اثر عشق بزيبايى را مطرح مىكند و مسأله‌اى را كه در دنبال اين مضمون مىآورد اين است -\r\n","description":"","footnote":" ( 1 ) عرفان و منطق ، برتراند راسل ، اصل انگليسى ، ترجمه آقاى دريابندرى ، ص 76 و 77 . . ","page_name":" 12 ","page_number":16},
  {"content":"\r\n\r\nعقل را خط خوان آن اشكال كرد\r\nتا دهد تدبيرها را ز ان نورد\r\n\r\nانتقال از موضوع زيبايى به اين كه عقول آدميان از جهان هستى جز خطوط چيزى را نمىتواند بخوانند ، انتقال غير معمولى است كه جز بارها شدن و گسترش انديشه نمىتوان مورد تفسير قرار داد ، براى اين كه اهميت اين مطلب را در نظر بگيريم ، جملاتى را از بزرگترين فيزيك دان قرن بيستم ماكس پلانك در اينجا مىآوريم ، او مىگويد :\r\n« كمال مطلوب فيزيك دان شناسايى جهان خارجى حقيقى است ، با اين همه يگانه وسايل كاوش او ، يعنى اندازه گيرىهايش هرگز در بارهء خود جهان حقيقى چيزى به او نمىآموزند ، اندازه ها براى او چيزى جز پيامهاى كم و بيش نامطمئن نيستند يا به تعبير « هلمهولتز » جز علاماتى نيستند كه جهان حقيقى به او مخابره مىكند و سپس او به همان طريقى كه زبان شناس مىگويد تا سندى را كه از بقاياى تمدنى ناشناخته باقيمانده است به خواند ، در صدد نتيجه گيرى از آنها بر مىآيد ، اگر زبان شناس بخواهد به نتيجه‌اى برسد بايد اين را چون اصلى بپذيرد كه سند مورد مطالعه معنايى در بر دارد . » ( 1 )  د - وقتى كه مىخواهد آواره ماندن تبه كاران مانند فرعون را از سعادت دنيا و آخرت مطرح كند ، چنين مىگويد كه -\r\n\r\nپس ز دفع خاطر اهل كمال\r\nجان فرعونان بماند اندر ضلال\r\nپس ز دفع اين جهان و آن جهان\r\nمانده‌اند اين بىرهان بىاين و آن\r\n\r\nموضوع قرار گرفتن زمين را در فضا مطرح كرده مىگويد :\r\n\r\nآن دگر گفت آسمان با صفا\r\nكى كشد در خود زمين تيره را\r\nبلكه دفعش مىكند از شش جهات\r\nتا بماند در ميان عاصفات\r\n\r\nپيش از اين ابيات احتمال ديگر هم مىدهد و مىگويد : آواره ماندن اينان از جهت جذب آزمايش خدا است . سپس به اين مطلب منتقل مىشود -\r\n","description":"","footnote":" ( 1 ) تصوير جهان در فيزيك جديد ، ماكس پلانك ، ترجمه آقاى مرتضى صابر ، ص 138 . . ","page_name":" 13 ","page_number":17},
  {"content":"\r\n\r\nچون حكيمك اعتقادى كرده است\r\nكاسمان بيضه زمين چون زرده است\r\nگفت سائل چون بماند اين خاكدان\r\nدر ميان اين محيط آسمان\r\nهمچو قنديلى معلق در هوا\r\nنى به اسفل مىرود نى بر علا\r\nآن حكيمش گفت كز جذب سما\r\nاز جهات شش بماند اندر هوا\r\nهمچو مغناطيس قبه ى ريخته\r\nدر ميان ماند آهنى آويخته\r\n\r\nدر عين حال قشر انديشهء جلال الدين در مورد ديگر از مثنوى زمين را روى آب گوشزد كرده مىگويد :\r\n\r\nوين زمين گويد كه دارم برقرار\r\nاى كه بر آبم تو كردى استوار\r\n\r\nه - در توصيف اين كه مرد عارف ما فوق كميتها است مىگويد :\r\n\r\nاز شش و از پنج عارف گشت فرد\r\nمحترز گشته است زين شش پنج نرد\r\n. . .\r\nصد هزاران مرد پنهان در يكى\r\nصد كمان و تير درج ناوكى\r\n\r\nاين يك مضمون خوب در بارهء عظمت روان آدمى و ما فوق قرار گرفتن آن است از كشش و بعد و عدد و غيره ، ولى ناگهان انديشه جلال الدين تابى به خود مىگيرد و ما مىگويد :\r\n\r\nما رميت إذ رميت فتنه اى\r\nصد هزاران خرمن اندر حفنه اى\r\nآفتابى در يكى ذره نهان\r\nناگهان آن ذره بگشايد دهان\r\nذره ذره گردد افلاك و زمين\r\nپيش آن خورشيد چون جست از كمين\r\n\r\nاين مطلب كه ذرات جهان ماده چنين قدرت انفجار شگفت انگيز دارد ، پس قدرت فعاليت و انفجار يك روان رشد يافته چه خواهد بود . ظاهر ابيات است و روشن است كه مقصود جلال الدين يك معناى عمومى است كه ذرات هر دو قلمرو و روان و جهان را شامل مىشود .\r\n","description":"","footnote":"","page_name":" 14 ","page_number":18},
  {"content":"\r\nو - ضمن ابياتى در دفتر سوم در داستان دقوقى ، مطالبى را در بارهء خود نمايى بيان كرده مانند :\r\n\r\nدم بجنبانيم ز استدلال و مكر\r\nتا كه حيران ماند از ما زيد و بكر\r\nطالب حيرانى خلقان شديم\r\nدست طمع اندر الوهيت زديم\r\nگر به بستانى رسى زيبا و خوش\r\nبعد از آن دامان خلقان را بكش\r\nدر هواى آن كه گويندت زهى\r\nبسته‌اى بر گردن جانت زهى\r\n\r\nآن گاه مىگويد : اين دل نيست كه به زر و زيور دنيا و مال و مقام عشق مىورزد ، زيرا .\r\n\r\nدل نباشد غير آن درياى نور\r\nدل نظرگاه خدا و انگاه كور\r\n\r\nتا اين جا جلال الدين مضامين انسانى بسيار عالى را در بارهء سقوط انسان به جهت كلافه شدن به خود و پيشانى ساييدن به آستانهء خود بيان نموده ، اين مضامين كم و بيش و با بيانات مختلفى در كتب اخلاقيون و ارباب مذاهب ديده مىشود .\r\nناگهان ذهن جلال الدين جهشى مىكند و اين موضوع را مطرح مىكند :\r\n\r\n) لطف شير و انگبين عكس دل است\r\nهر خوشى را آن خوش از دل حاصل است\r\nپس بود دل جوهر و عالم عرض\r\nسايهء دل كى بود دل را غرض\r\n\r\nبه نظر ما اين عالىترين مطلبى است كه تا كنون در اين موضوع گفته شده است ، كه مزاياى جالب دنيا به طور كلى از مقتضيات ساختمان وجود آدمى است و نسبت مقتضا به مقتضى ، نسبت سايه به سايه دار است و هيچ سايه‌اى نمىتواند هدف شيئى سايه دار بوده باشد .\r\nمسئلهء اساسى كه گنجايش روانى اين شخصيت را اثبات مىكند ، يكسان تلقى كردن اين همه معلومات وابسته به انديشه هاى قانونى و مرحلهء والاى واقع يا بى و به اصطلاح مانوستر . : شهود و مرتبهء از ديدن است ، اگر جلال الدين خود تا حدودى\r\n","description":"","footnote":"","page_name":" 15 ","page_number":19},
  {"content":"\r\nطعم ديدن مستقيم را نچشيده بود ، اين همه سوز و گداز براى درك ديدنى على بن ابى طالب عليه السلام ابراز نمىكرد .\r\n\r\nراز بگشا اى على مرتضى\r\nاى پس از سوء القضاء حسن القضاء\r\nاى على كه جمله عقل و ديده اى\r\nشمّه‌اى واگو از آن چه ديده اى\r\n\r\nز - استدلال بسيار متين به اين كه جهان هستى و شناسايى آن پاسخگوى واقعى خواسته هاى روح آدمى نيست ، اين استدلال را پس از يك حالت روانى الهى وارد مىسازد و مىگويد :\r\n\r\nاى خدا جان را تو بنما آن مقام\r\nكاندران بىحرف مىرويد كلام\r\nتا كه سازد جان پاك از سر قدم\r\nسوى عرصهء دور پهناى عدم\r\nعرصه‌اى بس با گشاد و با فضا\r\nكاين خيال و هست زو يابد نوا\r\nتنگتر آمد خيالات از عدم\r\nز ان سبب باشد خيال اسباب غم\r\nباز هستى تنگتر بود از خيال\r\nز ان شود روى قمر همچون هلال\r\nباز هستى جهان حس و رنگ\r\nتنگتر آمد كه زندانى است تنگ\r\nعلت تنگى است تركيب و عدد\r\nجانب تركيب حسها مىكشد\r\nز ان سوى حس عالم توحيد دان\r\nگر يكى خواهى بدان جانب بران\r\n\r\nپس از آن حالت هيجان روحى كه مىبايست حد اقل چند پله از سطحى كه قرار گرفته بود پايين بيايد و آن گاه مسئلهء فلسفى را در بارهء خشونت و آهنين بودن ديوار هستى در مقابل روح مطرح كند ، ملاحظه شد كه بدون فاصله پايين آمد و پروندهء مسئله را با اين بيت بست كه :\r\n\r\nعلت تنگى است تركيب و عدد\r\nجانب تركيب حسها مىكشد\r\n\r\nپس چاره عشق روح انسانى به واقع گرايى با قرار گرفتنش در مقابل سد آهنين كميات چيست ؟ چارهء منحصر در جهش به ما فوق حس است كه عدد بازى را راهى به آن نيست .\r\n\r\nز ان سوى حس عالم توحيد دان\r\nگر يكى خواهى بدان جانب بران\r\n\r\n","description":"","footnote":"","page_name":" 16 ","page_number":20},
  {"content":"\r\n4 - چند بعدى بودن انديشه هاى جلال الدين : اين موضوع بسيار شگفت انگيز هم از عهدهء انديشه هاى قانونى ساخته نيست ، زيرا به اضافهء اين كه يك انديشهء معمولى نمىتواند اين همه ابعاد گوناگون داشته باشد ، شبيه به امر محال است كه در هر بعد فكرى كه ابراز مىدارد منحنىهايش به حد اعلا در آن موضوع مىرسد .\r\nاين فعاليت روانى كشف مىكند كه منحنى انديشه هاى جلال الدين ما فوق و مشرف به منحنىهاى معمولى فرهنگى است كه بشر تدريجا و به وسيله نوابغ فراوان براى انديشه خود مىكشد ، وقتى كه مىخواهد با انديشهء ايده آليستى وارد ميان شود منحنى فكرش به اوج ممكن مىرسد و مىگويد :\r\n\r\nباده در جوشش گداى جوش ماست\r\nچرخ در گردش اسير هوش ماست\r\n. . .\r\nاين زمين و آسمانهاى سمى\r\nهست عكس مدركات آدمى\r\n\r\nجلال الدين در مسير انديشه هايش كه زمينه اش را ابيات زير قرار داده است ابعاد متنوع فراوانى را نشان مىدهد .\r\nنقطهء آغاز - موج خاكى فكر و وهم و فهم ماست .\r\nو همهء تحولات تكاملى بشر را شامل مىشود كه مىگويد :\r\n\r\nاز جمادى مُردم و نامى شدم\r\nوز نما مُردم ز حيوان سر زدم\r\nمُردم از حيوانى و آدم شدم\r\nپس چه ترسم كى ز مردن كم شدم\r\nحملهء ديگر بميرم از بشر\r\nتا بر آرم از ملايك بال و پر\r\nاز ملك هم بايدم جستن ز جو\r\nكل شيئى هالك الا وجهه\r\nبار ديگر از ملك پرّان شوم\r\nآن چه اندر وهم نايد آن شوم\r\nپس عدم گردم عدم چون ارغنون\r\nگويدم انّا إليه راجعون\r\n\r\n","description":"","footnote":"","page_name":" 17 ","page_number":21},
  {"content":"\r\n\r\nجلال الدين با ورود به قلمرو واقع يا بى به حوزهء مغناطيسى وحدت واقعيات جذب شده و گفتگويش مشرفانه است .\r\nدر قلمرو واقع يا بى است كه من اين حقيقت اسرار آميز مىتواند خود را ارزيابى نمايد . چطور مىتوان در بارهء من ارزيابى صحيح به عمل آورد ، مادامى كه آدم ارزياب در ميان انديشه هاى قانونى منطقى كه خود محصول و تنظيم شدهء مغز و روان آدمى است ، غوطه ور است . اثر يك شيئى هر اندازه هم روشن و گويا و جلوه گاه كامل آن شيئى بوده باشد ، باز نمىتواند خود شيئى را آن چنان كه در مجراى جويبار هستى قرار گرفته و بگذشته خزيده است كاملًا معرفى كند .\r\nبراى فهم من سيطره و اشراف به من لازم است كه بتواند تا حدود ممكن آن را بشناسد . ماهى مادامى كه در درياست نخواهد توانست دريا را بشناسد .\r\nبه قول نظامى گنجوى .\r\n\r\nزين پرده ترانه ساخت نتوان\r\nوين پرده به خود شناخت نتوان\r\n\r\nمىتوان گفت : جلال الدين گاهى واقعا به قلمرو واقع يا بى گام مىگذارد و من خود را تا حدودى در مىيابد ، براى توضيح اين معنا شواهدى از مثنوى در دست داريم . از آن جمله :\r\nيك - جاى ترديد نيست كه هر متفكرى كه در بارهء هستى مىانديشد اين موضوع يكى از اساسىترين موضوعات است كه او را به طور جدى جلب مىكند كه بالاخره موجوديت او چه مىشود ؟ آيا خزان ويرانگر نيستى حقيقتا وجود او را از پهنهء هستى بر مىكند و در تاريكى نيستى محض فرو مىبرد ؟ انديشه هاى قانونى كه از منطق عقل نظرى استمداد مىكند ، در صدد چاره جويى بر مىآيد . گاهى با عينك نهيليستى آغاز و انجام هستى را ناديده مىگيرد و مىگويد :\r\n\r\nما ز آغاز و ز انجام جهان بىخبريم\r\nاول و آخرين اين كهنه كتاب افتاده است\r\n\r\n","description":"","footnote":"","page_name":" 18 ","page_number":22},
  {"content":"\r\nگاهى مكتب هدونيستها را پيش مىكشد و مىگويد : ما كه بهتر از اپيكور و اپيكوريان نمىفهميم پس بهتر اين است كه ما هم در اين هستى موقت سر خوش باشيم و از حد اكثر لذت برخوردار شويم زيرا -\r\n\r\nمهتاب به نور دامن شب بشكافت\r\nبرخيزد دمى خوشتر ازين نتوان يافت\r\n\r\nآغازى مجهول و پايانى مجهول تر\r\n\r\nاز تن چو برفت جان پاك من و تو\r\nخشتى دو نهد بر مغاك من و تو\r\nو آن گاه براى خشت گور دگران\r\nدر كالبدى كشند خاك من و تو\r\n\r\nگاه ديگر سر بلند مىكند و مىگويد :\r\n\r\nخراميدن لاجوردى سپهر\r\nهمان گرد گرديدن ماه و مهر\r\nمپندار كز بهر بازيگريست\r\nسرا پرده‌اى اين چنين سر سريست\r\nدرين پرده يك رشته بىكار نيست\r\nسر رشته بر ما پديدار نيست\r\nنه زين رشته سر مىتوان تافتن\r\nنه سر رشته را مىتوان يافتن\r\n\r\nو به آن نتيجه مىرسد كه البرت انيشتين و آرترادينگتون رسيده و مىگويند در عالم هستى چيزى هست كه نمىدانيم و كارى هم مىكند كه نمىدانيم چه كارى است . بنا بر اين بهتر اين است كه به حكم عقل و وجدان رفتار كنيم و هستى پيوسته به نيستى مرموز را به شوخى نگيريم . حد اقل در زير پرچم مكتب ( هومانيسم ) انسانى نگرانى خود را در بارهء زنجير هستى پر از حلقه هاى اسرار آميز بر طرف سازيم .\r\nاين سه روش ( نهيليسم و هدونيسم و احتياط گران ) اگر چه از همان انديشه هاى قانونى عقل نظرى تبعيت مىكنند ، با اين حال روش سوم يعنى احتياط گران تا حدودى هشيارتر و آگاه تر بجهان هستى مىنگرند و تحريكات وجدانى را با ارزش تلقى مىكنند ، آن وجدان كه گوينده‌اى از قلمرو واقع يا بى و واقع گرايى است .\r\nگروه ديگر مىخواهند خاموش شدن شعلهء هستى خود را مقدمه‌اى بر ورود\r\n","description":"","footnote":"","page_name":" 19 ","page_number":23},
  {"content":"\r\nبه كانون روشنايى ابديت تلقى نمايند مىگويند : صحيح است كه دير يا زود بايستى اين آفتاب درخشان و كهكشانها و ذرات بنيادى طبيعت را وداع گوييم و روى بستر خاك ، لحافى از خاك به روى خود بكشيم ، اما مثل ما در اين رسيدن به ساحل هستى مانند رسيدن غنچه به لحظات شكوفان شدن است و مىگويند :\r\n\r\nاى صبا امشبم مدد فرما\r\nكه سحرگه شكفتنم هوس است\r\n\r\nحافظ جبران خليل جبران همچنين مىگويد :\r\nيا نفس ما العيش سوى ليل إذا جن انتهى بالفجر و الفجر يدوم و فى ظما قلبى دليل على وجود السلسبيل فى جره الموت الرحوم ( اين من ، زندگانى جز شب تاريكى نيست كه وقتى در ظلمت فرو رفت بپايانش كه بامداد ابديست منتهى مىشود ، تشنگى سوزان دلم دليل روشنى است به وجود آب خوشگوار سلسبيل ابديت كه كوزهء مرگ نشانم خواهد داد ) .\r\nاز انقراض هستى و اسرار پشت پرده آن مىهراسد و پناهگاهى براى خود مىجويد و با پيوستن خويش به ابديت وحشت نيستى را به انس هستى مبدل مىسازد .\r\n\r\nسعديا گر بكند سيل فنا خانهء عمر\r\nدل قوى دارد كه بنياد بقا محكم از اوست\r\n\r\nحافظ مىگويد : -\r\n\r\nاى دل ار سيل فنا بنياد هستى بر كند\r\nچون تو را نوح است كشتيبان ز طوفان غم مخور\r\n\r\nاين اتكاء و پشتيبان جويى بسيار روش برازنده‌اى است به اين خاك نشينان متزلزل كه همواره خود را در مجراى طبيعت پا در هوا ديده‌اند ، و مسلماً اين احساسى است بسيار شريف ، ولى اگر همين احساس ريشه هاى خود را از انديشهء قانونى در صحنهء هستى بگيرد نوعى خود خواهى سر بر آورد ، معلوم مىشود كه هنوز اين\r\n","description":"","footnote":"","page_name":" 20 ","page_number":24},
  {"content":"\r\nپشتيبان جو گامى به واقع يا بى نگذاشته تنها توانسته است در حدود بالاترى از هدف جويان معمولى زندگى بيانديشد . گويا جلال الدين با آن اشراف و نظاره از فوق كه به من خود پيدا كرده است ، اتصال اين من را به ابديت كه از خود خواهى سرچشمه مىگيرد كنار گذاشته و مىگويد :\r\n\r\nدر غم ما روزها بىگاه شد\r\nروزها با سوزها همراه شد\r\n\r\nآرى هر كس كه در مجراى روز و شب قرار گرفت موقعى فرا مىرسد كه از اين مجراى گذران رخت بر بندد و بيرون رود . حال چه بايد كرد ؟ هيچ ، اصلا اندوهگين مباش -\r\n\r\nروزها گر رفت گو رو باك نيست\r\nتو بمان اى آن كه جز تو پاك نيست\r\n\r\nچه كوچك فكر مىكنند كسانى كه اين من محصول طبيعت را مىخواهند به جلال و جمال ابدى وصل كنند ؟ آخر اى خود خواه محروم از خدا شناسى و خدا يا بى ، چگونه روا مىدارى كه خود را بدون تزكيه و تصفيه و تولد دوم شايسته غوطه ور شدن در درياى جلال و جمال ابدى بدانى تو با اين خيال دو كار انجام مىدهى : يكى اين كه بلند پروازى تصنعى را به خود تلقين مىكنى و حقيقت را بر خودت مىپوشانى . دوم اين كه عظمت موجود برترين را كوچك مىشمارى .\r\nمگر نمىدانى\r\n\r\nبر باد فنا تا ندهى گرد خودى را\r\nهرگز نتوان ديد جمال احدى را\r\n\r\nمىدانيد هستى شما چه موقعى از بلا تكليفى رها مىشود و قيافهء هولناك نيستى زانوان شما را نمىلرزاند ، موقعى كه اين حقيقت را واقعا دريابيد -\r\n\r\nجهانها فلكى گردد اگر اين تن خاكى\r\nاز خود بزدايد صفت ديو و ددى را\r\n\r\n","description":"","footnote":"","page_name":" 21 ","page_number":25},
  {"content":"\r\nاين احساس در بارهء هستى و نيستى من نمىتواند مولود انديشه هاى قانونى عقل نظرى بوده باشد ، زيرا عقل نظرى چنان كه جلال الدين بارها در مثنوى گوشزد كرده است مطيع و فرمانبر حواس و خود من مىباشد ، با اين حال چگونه مىتواند خود من را ارزيابى نموده ، تكليف هستى و نيستى آن را تصفيه كند اميد لقاء الله شايستهء كسى است كه اولًا از خاك برخيزد و از خود آگاه شود -\r\n\r\nچيست دين برخاستن از روى خاك\r\nتا كه آگاه گردد از خود جان پاك\r\n\r\nتخيلات و پندارها و انديشه هاى معمولى نظرى بجاى آن كه خود « من » را دريابد و از خاك طبيعت بردارد و بقلمرو واقع يا بى وارد سازد ، كارهاى من درمانده را تصحيح مىكند و مىآرايد و به خود انسان دريافت واقعى « من » را تلقين مىكند . اما واقعيت اين نيست ، زيرا -\r\n\r\nاز دل و از ديده ات پس خون رود\r\nتا ز تو اين معجبى بيرون رود\r\nعادت ابليس انا خير بد است\r\nوين مرض در نفس هر مخلوق هست\r\nگر چه خود را بس شكسته بيند او\r\nآب صافى دين و سرگين زير جو\r\nچون بشورانى مر او را ز امتحان\r\nآب سرگين رنگ گردد در زمان\r\nدر تك جو هست سرگين اى فتى\r\nگر چه جو صافى نمايد مر تو را\r\nجوى خود را كى تواند پاك كرد\r\nنافع از علم خدا شد علم مرد\r\nآب جو سرگين نتاند پاك كرد\r\nجهل نفسش را نروبد علم مرد\r\nكى تراشد تيغ دستهء خويش را\r\nرو به جراحى سپار اين ريش را\r\nبر سر هر ريش جمع آيد مگس\r\nتا نبيند قبح ريش خويش كس\r\nو آن مگس انديشه ها و آمال تو\r\nريش تو آن ظلمت احوال تو\r\n\r\nهمين كه شخص واقعا از خود آگاه شد بما فوق خود قدم گذاشته است ، وقتى كه به خويشتن آگاه شد گام به ما فوق هستى و نيستى كه انعكاسى از طبيعت در ذهن او به وجود آورده است ، مىگذارد و مفهومى از هستى براى او مطرح مىشود كه\r\n","description":"","footnote":"","page_name":" 22 ","page_number":26},
  {"content":"\r\nشعاعى از خورشيد عظمت خداوندى است . چون اين شعاع به لقاء الله توفيق يافته است ، درك مىكند كه ابديت شايستهء آن عظمت است ، او با عشق به ابديت خورشيد عظمت ، هستى خود را تفسير مىكند و مىگويد : بگذار اين هستى ثانوى برود : تنها -\r\n\r\nتو بمان اين آن كه جز تو پاك نيست\r\n\r\nدو - جلال الدين با مضامين گوناگون اين ارتباط متافيزيكى را با فوق انديشه قانونى نظرى ، در مثنوى و آثار ديگرش باز گو مىكند ، از آن جمله :\r\n« مولانا فرمود سخن من به دست من نيست و از اين رو مىرنجم ، زيرا مىخواهم دوستان را موعظه گويم سخن منقاد من نمىشود و از اين رو مىرنجم ، اما از آن رو كه سخن من بالاتر از منست و من محكوم ويم ، شاد مىشوم ، زيرا سخنى كه حق گويد هر جا كه رسد زنده كند و اثرهاى عظيم كند « و ما رميت إذ رميت و لكن الله رمى » ( 1 )  و در مثنوى شواهد فراوانى در اين مضمون مىتوان پيدا كرد از آن جمله مىگويد :\r\n\r\nتو از اين سو و از آن سو چون گدا\r\nاى كُه معنى چه مىجويى صدا\r\nگوشهء بىگوشهء دل شر رهيست\r\nتاب لا شرقى و لا غرب از مهيست\r\nهم از آن سو جو جواب اى مرتضى\r\nكاين سؤال آمد از آن سو مر تو را\r\n\r\nملاحظه مىشود كه جلال الدين پاسخ سؤالهاى اساسى در بارهء عالم هستى را از ما وراى انديشه قانونى نظرى جستجو مىكند و ديگران را هم به چنين جستجو دستورمىدهد . مسلم است كه گروهى از سؤالات كه در مقابل افكار بشرى نمودار مىشود و به هيچ عقل و منطقى ناديده گرفتن آنها صحيح به نظر نمىآيد ، بپاسخ نهايى خود در ميان دائرهء معلومات مأخوذه از حواس و انديشه هاى رسمى نخواهد رسيد . جلال الدين مىگويد : اولًا با دقت بنگريد و به بيند اين سؤالات از كجا سرازير شده است ، پاسخش را هم از همان قلمرو دريابيد . چند سؤال اساسى در بارهء جهان\r\n","description":"","footnote":" ( 1 ) فيه ما فيه ص 245 . . ","page_name":" 23 ","page_number":27},
  {"content":"\r\nهستى كه بايستى جوابش را از ما فوق هستى دريافت كه از همانجا سرازير شده است ، بدين قرار است :\r\n1 - آيا دريافت موجود برترين وجودش را اثبات مىكند ؟ 2 - حقيقت هستى و تحول آن .\r\n3 - هدف كلى هستى .\r\n4 - حقيقت زندگى آدمى .\r\n5 - هدف زندگى آدمى . آيا اين سؤالات از ما فوق حيطهء طبيعت و انديشه هاى نظرى رسمى سرازير است ؟ آرى ، به اين دليل كه تا انسان نتواند از چار چوبه و جريانات هستى كه خود جزئى از آن است بيرون رود ، نمىتواند سؤالات پنجگانه فوق را براى خود مطرح بسازد ، زيرا تا موضوع سؤال ، خود را رو در روى انسان قرار ندهد ، چيزى از انسان مطالبه نمىكند ، بنا بر اين موضوعات پنجگانه كه اساس تمام مسائل بشرى است ، نمىتواند مربوط به انديشه ها و خيالات پنجگانه كه اساس تمام مسائل بشرى است ، نمىتواند مربوط به انديشه ها و خيالات معمولى آدمى باشد ، زيرا همهء آن انديشه ها و خيالات جزء يا نمودى از همان موضوعات است و به قول جلال الدين تيغهء كارد نمىتواند بر گردد و دسته ى خود را بتراشد . اين معنى در سه بيت زير از جلال الدين بوضوح تمام باز گو شده است : -\r\n\r\nكاشكى هستى زبانى داشتى\r\nتا ز هستان پرده ها برداشتى\r\nهر چه گويى اى دم هستى از آن\r\nپردهء ديگر بر او بستى بدان\r\nآفت ادراك آن حال است و قال\r\nخون به خون شستن محال است و محال\r\n\r\nبنا بر اين بايستى پاسخ سؤالات فوق را كه با صعود انسان و تكامل او و پشت سر گذاشتن انديشه هاى معمولى و تصورات عادى مطرح شده است از همان نيروى واقع يا بى دريافت كه همهء موضوعات مزبور را در پايينتر از خود مىبيند -\r\n\r\nهم از آن سو جو جواب اى مرتضى\r\nكاين سؤال آمد از آن سو مر تو را\r\n\r\n","description":"","footnote":"","page_name":" 24 ","page_number":28},
  {"content":"\r\n\r\nظاهر گردانيدن سليمان كه مرا خالصاً لامر الله جهد است در ايمان تو ، يك ذره غرضى نيست مرا نه در نفس تو و نه در حسن تو و نه در ملك تو خود بينى چون چشم جان باز شود به نور الله\r\n\r\n( ( 812 ) ) هين بيا كه من رسولم دعوتى\r\nچون اجل شهوت كشم نى شهوتى\r\n( ( 813 ) ) ور بود شهوت امير شهوتم\r\nنى اسير شهوت و روى بتم\r\n( ( 814 ) ) بت شكن بوده است اصل اصل ما\r\nچون خليل حق و جمله انبيا\r\n( ( 815 ) ) گر در آييم اى رهى در بتكده\r\nبت سجود آرد به ما در معبده\r\n( ( 816 ) ) احمد و بو جهل در بت خانه رفت\r\nزين شدن تا آن شدن فرقى است زفت\r\n( ( 817 ) ) اين در آمد سر نهادندش بتان\r\nو ان در آمد سر نهان از عين حان\r\n( ( 818 ) ) اين جهان شهوتى بت خانه‌اى است\r\nانبيا و كافران را لانه‌اى است\r\n( ( 819 ) ) ليك شهوت بندهء پاكان بود\r\nزر نسوزد ز ان كه نقد كان بود\r\n( ( 820 ) ) كافر از قلبند و پاكان هم چو زر\r\nاندرين بوته درند اين دو نفر\r\n( ( 821 ) ) قلب چون آمد سيه شد در زمان\r\nزر در آمد زرى او شد عيان\r\n( ( 822 ) ) دست و پا انداخت اندر بوته زر\r\nدر رخ آتش همىخندد چو خور\r\n( ( 823 ) ) جسم ما رو پوش باشد در جهان\r\nما چو دريا زير اين كُه در نهان\r\n( ( 824 ) ) شاه دين را منگر اى نادان به طين\r\nكاين نظر كردست ابليس لعين\r\n( ( 825 ) ) كاى توان اندود اين خورشيد را\r\nبا كفى گل تو بگو آخر مرا ؟\r\n( ( 826 ) ) گر بريزى خاك و صد خاكسترش\r\nبر سر نور او بر آيد بر سرش\r\n( ( 827 ) ) كَه كه باشد كه بپوشد روى آب\r\nطين كه باشد كاو بپوشد آفتاب\r\n\r\n","description":"","footnote":"","page_name":" 25 ","page_number":29},
  {"content":"\r\n\r\nتفسير ابيات\r\nبلقيسا هم اكنون برخيز و بيا ، من پيامبرم و كارى جز دعوت به سوى خدا ندارم من عامل مرگ و نابودى شهوتم نه شهوت پرست . اگر شهوتى داشته‌ام ، بر آن مسلط گشته‌ام نه اين كه اسير شهوت و زيبا رويان باشم . ريشهء اصل مانند ابراهيم خليل و ساير پيامبران بت شكنى است .\r\nاگر روزى گذار ما به بتكده افتد ، نه تنها ما به بت سجده نمىكنيم ، بلكه در آن معبد ، بت در پيش پاى ما به سجده مىافتد .\r\nآرى چنين است : حضرت محمد صلى الله عليه و آله و ابو جهل هر دو گام به بت خانه گذاشتند ، ولى تفاوت زيادى است ميان آن دو گام گذاشتن . پيامبر اكرم صلى الله عليه و آله قدم در بت خانه گذاشت و بتها همگى در مقابلش روى زمين افتادند در حالى كه ابو جهل از اعماق جانش سر براى سجده بر آن بتها بر زمين نهاد . اين جهان كه نام ديگرش شهوت سراست ، بت خانه ايست كه آشيانهء هر دو گروه متضاد پيامبران و كفار مىباشد ، با اين تفاوت كه شهوت بندهء پاكان اولاد آدم است ، چنان كه آتش طلا را نمىسوزاند تا بخاكسترش مبدل بسازد ، همچنان شهوت نمىتواند پاكان اولاد آدم را بسوزاند و تباهشان نمايد . حال اين دو گروه چنين است :\r\n\r\nكافران قلبند و پاكان همچو زر\r\nاندرين بوته درند اين دو نفر\r\n\r\nبارها گوشزد كرده‌ام كه -\r\n\r\nقلب چون آمد سيه شد در زمان\r\nزر در آمد زرى او شد عيان\r\n\r\nدر آن هنگام كه طلاى ناب دست افشان و پاى كوبان در بوته ى آتشين آزمايشگاه وارد مىگردد ، مانند خورشيد فروزان به روى آتش مىخندد . آيا تا كنون اتفاق افتاده است كه در اين حقيقت بزرگ بيانديشيد كه -\r\n\r\nجسم ما رو پوش باشد در جهان\r\nما چو دريا زير اين كُه در نهان\r\n\r\nتو نادان بىنوا ، هرگز به صورت از گل سرشته مردان دين منگر ، زيرا\r\n","description":"","footnote":"","page_name":" 26 ","page_number":30},
  {"content":"\r\nاين همان نظر خود بينانه است كه شيطان به آدم انداخت . مگر مىتوان چهرهء درخشان خورشيد را با كفى از گل پوشانيد ؟ اين گل كالبد مادى تو نمىتواند خورشيد فروزان روح را گل آلود كند ، اگر صدها خاك و خاكستر به چهرهء خورشيد بپاشى بالاخره -\r\n\r\nبر سر نور او بر آيد بر سرش\r\n\r\nآرى -\r\n\r\nكَه كه باشد كه بپوشد روى آب\r\nطين كه باشد كاو بپوشد آفتاب\r\n\r\n","description":"","footnote":"","page_name":" 27 ","page_number":31},
  {"content":"\r\n\r\nباقى قصهء ابراهيم ادهم قدس الله سره\r\n\r\n( ( 828 ) ) خيز بلقيسا چو ادهم شاه وار\r\nدور ازين ملك دو سه روزه بر آر\r\nباز گو احوال ابراهيم زود\r\nترك ملكش را بگو موجب چه بود\r\n( ( 829 ) ) خفته بر تختى شنيد آن نيك نام\r\nطق طقى و هاى و هويى شب ز بام\r\n( ( 830 ) ) گامهاى تند بر بام سرا\r\nگفت با خود اين چنين زهر كرا\r\n( ( 831 ) ) بانگ زد بر روزن قصر او كه كيست\r\nاين نباشد آدمى مانا پريست\r\n( ( 832 ) ) سر فرو كردند قومى بو العجب\r\nما همىگرديم شب بهر طلب\r\n( ( 833 ) ) هين چه مىجوييد گفتند اشتران\r\nگفت اشتر بام بر كى جست هان\r\n( ( 834 ) ) پس بگفتندش كه تو بر تخت جاه\r\nچون همىجويى ملاقات إله\r\n( ( 835 ) ) خود همان بُد ديگر او را كس نديد\r\nچون پرى از آدمى شد ناپديد\r\n( ( 836 ) ) معنيش پنهان و او در پيش خلق\r\nخلق كى بينند غير ريش و دلق\r\n( ( 837 ) ) چون ز چشم خويش و خلقان دور شد\r\nهم چو عنقا در جهان مشهور شد\r\n( ( 838 ) ) جان سيمرغى كه آمد سوى قاف\r\nجملهء عالم از او لافند لاف\r\n( ( 839 ) ) چون رسيد اندر سبا اين نور شرق\r\nغلغلى افتاد در بلقيس و خلق\r\n( ( 840 ) ) روحهاى مرده جمله پر زدند\r\nمردگان از گور تن سر بر زدند\r\n( ( 841 ) ) يكدگر را مژده مىدادند هان\r\nتك ندايى مىرسيد از آسمان\r\n( ( 842 ) ) ز ان ندا دينها همىگردند گبز\r\nشاخ و برگ دل همىگردند سبز\r\n( ( 843 ) ) از سليمان آن نفس چون نفخ صور\r\nمردگان را وارهانيد از قبور\r\n( ( 844 ) ) مر تو را بادا سعادت بعد از اين\r\nغم گذشت الله اعلم باليقين\r\n\r\n","description":"","footnote":"","page_name":" 28 ","page_number":32},
  {"content":"\r\n\r\n\r\n( ( 834 ) ) پس بگفتندش كه تو بر تخت جاه\r\nچون همىجويى ملاقات إله\r\n\r\nچگونه امكان دارد كه ايده آل يك انسان هم مقام و جاه باشد و هم ديدار خدا ؟\r\nپديدهء پرستش از آن فعاليتهاى روانى است كه امكان ندارد به دو موضوع متعلق شود ، زيرا پرستش در حقيقت عبارت است از تفسير و توجيه شخصيت و وابسته نمودن آن به يك موضوع .\r\nاين پديده مانند محبت و دشمنى ، رضايت و عدم رضايت و لذت و الم نيست كه امكان تعلق به موضوعات گوناگون داشته باشد .\r\nدر آن هنگام كه يك حقيقت به عنوان موضوع پرستش بدرون آدمى وارد مىشود ، يا همهء قواى درونى را به طور مستقيم تسخير مىكند و يا پديده‌اى در درون آدمى ايجاد مىكند كه تمام قواى درونى به وسيلهء آن تسخير مىگردند .\r\nپرستش ، اشتراكى با پديدهء عشق دارد در اين كه هر دو پديده جهان هستى را در موضوع خود خلاصه مىكنند ، و خصوصيتى كه هر يك از آن دو دارد بقرار زير است :\r\nعشق از تعلق خاطر به موضوع محسوس شروع مىشود و با انگيزگى لذت جويى به وجود خود ادامه مىدهد و خود طبيعى را شكوفان مىسازد و زيبايىها و عطرهاى خود را پيش پاى خود طبيعى نثار مىكند و چند صباحى انسان عاشق را با يك خود ثانوى طبيعى به زندگى وادار مىسازد و سپس خاموش مىشود . در صورتى كه پرستش اگر هم از تعلق خاطر به موضوعات محسوسه آغاز گردد ، با سرعت هر چه زياد مسئلهء لذت جويى را كنار مىگذارد و خود طبيعى را به خود ايده آل مبدل مىسازد و براى رسيدن به اين خود يا بمقتضاى آن ، تمام قواى درونى را در پيشگاهش به تسليم وا مىدارد .\r\nدرست است كه در هر دو پديده مادامى كه درون انسانى را اشغال كرده‌اند ،\r\n","description":"","footnote":"","page_name":" 29 ","page_number":33},
  {"content":"\r\nشخصيت آدمى ، بيش از آن موضوع عشق و يا پرستش چيزى را شايستهء وابستن روح نمىداند .\r\nولى آن حقيقت كه مورد عشق به معناى معمولى قرار گرفته است ، نمىتواند مورد پرستش واقع شود ، زيرا پرستش ناشى از تفسير موجوديت انسان در جهان هستى است و كارى با لذت و الم و انديشه و حيرت و دانايى و نادانى ندارد ، به اين معنا كه تمام تكليف روابط مزبور كه انسان را بجهان مىپيوندد ، در حال پرستش يك حقيقت ، تصفيه مىشود ولى در پديدهء عشق به معناى معمولى تنها رابطهء خود طبيعى است كه با جهان هستى مشخص مىگردد .\r\nبه هر حال پرستش و عشق با تعدد موضوع هرگز سازگار نمىباشد ، زيرا تا شخصيت يا روان آدمى از تكثر و تنوع توجه و گرايش نجات پيدا نكند نه عاشق مىشود و نه چيزى را مىپرستد . بنا بر اين اساسىترين مقدمهء دو پديده ى مزبور حصول وحدت فعاليتهاى قواى درونى آدمى مىباشد ، و ترديدى نيست در اين كه وحدت قواى درونى و فعاليتهاى آن بدون تمركز به يك واحد امكان ناپذير است .\r\nاكنون اين نتيجه را در دست داريم كه پرستش مقام و پرستش خدا هرگز با يكديگر سازگار نخواهد بود .\r\nاين است تفسير مقبول در بارهء زندگانى پر تكاپوى على بن ابى طالب عليه السلام در مقابل جاه و مقام . منابع معتبر تاريخ اسلام نشان مىدهد كه چگونه اين مرد الهى در موقعى كه پرستش مقام و پرستش خدا هر دو خود را به او عرضه نمودند ، پرستش خدا را ترجيح داد و از مقام پرستى اعراض نمود و ساده لوحان و غرضورزان براى رو پوشى به تبه كارىهاى خود ، او را به بىسياستى متهم كردند و گفتند : على از نظر علم و شجاعت و عدالت و تقوا بىنظير بود ، ولى با سياست و زمامدارى آشنايى نداشت اينان اصلى را كه ما در اين مبحث مطرح كرده‌ايم مورد توجه قرار نمىدهند كه مرد خدا پرست نمىتواند مقام پرست بوده باشد و بنام سياست دست از هدف هستى خود\r\n","description":"","footnote":"","page_name":" 30 ","page_number":34},
  {"content":"\r\nدر اين جهان بر دارد . مگر خود او نفرموده است :\r\n« و الله ما معاويه بادهى منى و لكنه يغدر و يفجر و لو لا كراهية الغدر لكنت من ادهى الناس » ( 1 )  ( سوگند به خدا معاويه سياستمدارتر از من نيست ، ولى او حيله گرى مىكند و به نام سياست به تبه كارى مىافتد ، اگر حيله گرى در زندگى فردى و اجتماعى نفرت بار نبود ، من از سياستمدارترين مردم بودم ) .\r\nحوادث گوناگون صدر اول اسلام و آن چه كه در آن موقع مىگذشت ، براى امير المؤمنين كاملًا روشن بود و ما پيشگويىهاى او را در بارهء نتايج جريانات اجتماعى و مذهبى صدر اول اسلام در دست داريم كه دلالت واضح بر درك اجتماعى او دارد ، ولى او كه پرستش خدا را هدف هستى خود قرار داده بود ، چگونه مىتوانست براى پرستش مقام با معاويه صفتان و عمر و عاص منشان به سازش تن در دهد و مقام رياست معمولى را به دست بياورد ، به قول جلال الدين در دفتر اول در عنوان « افتادن ركابدار در پاى امير المؤمنين . . . » :\r\n\r\nآن كه او تن را بدين سان پى كند\r\nحرص ميرى و خلافت چون كند ؟\r\nز ان به ظاهر كوشد اندر جاه و حكم\r\nتا اميران را نمايد راه حكم\r\nتا بيارايد به هر تن جامه اى\r\nتا نويسد او به هر كس نامه اى\r\nتا اميرى را دهد جان دگر\r\nتا دهد نخل خلافت را ثمر\r\nميرى او بينى اندر آن جهان\r\nفكرت پنهانيت گردد عيان\r\n\r\nباز خود امير المؤمنين عليه السلام است كه مىفرمايد :\r\n« اما و الذي فلق الحبة و برأ النسمة ، لو لا حضور الحاضر و قيام الحجة بوجود الناصر و ما اخذ الله على العلماء أن لا يقاروا على كظة ظالم و لا سغب مظلوم لألقيت\r\n","description":"","footnote":" ( 1 ) نهج البلاغه ، ج 1 ص 206 خطبه 198 . . ","page_name":" 31 ","page_number":35},
  {"content":"\r\n\r\nحبلها على غاربها و لسقيت آخرها بكأس أولها . . . » ( 1 )  ( بدانيد سوگند بان پروردگارى كه دانه را شكافت و روح را آفريد ، اگر آنان كه با تمام آزادى به من بيعت كردند ، وجود نداشتند و اگر به جهت داشتن كمك ، حجت بر من تمام نشده بود و اگر خداوند از دانايان التزام نگرفته بود كه « نبايد آنان به ستمگرى بىداد گران و سيرى آنان و به ستمديده گى مظلومان و گرسنگى آنان تن در دهند » من مهار خلافت را بدوش آن مىانداختم و با همان پياله‌اى كه آغاز خلافت اسلامى را سيراب كرده بودم ، پايانش را هم سيراب مىنمودم ) .\r\nاين داستان كوچك را هم توجه كنيم :\r\n« قال عبد الله بن عباس دخلت على امير المؤمنين عليه السلام بذى قار و هو يخصف نعله ، فقال لى : ما قيمة هذه النعل ؟ فقلت لا قيمة لها . فقال عليه السلام و الله لهي أحب إلي من إمرتكم إلا أن أقيم حقا أو أدفع باطلا . » ( 2 )  ( عبد الله بن عباس گفته است : در ذى قار به خدمت امير المؤمنين على عليه السلام رسيدم او مشغول وصله كردن كفشش بود . به من فرمود ارزش اين كفش چقدر است ؟ عرض كردم اين كفش ارزشى ندارد . فرمود سوگند به خدا همين كفش بىارزش در نزد من از زمامدارى بر شما محبوب است ، مگر اين كه حقى را بر پا كنم و يا باطلى را از بين ببرم . )\r\nتفسير ابيات\r\nبلقيسا : برخيز و مانند ادهم راد مردانه از اين ملك چند روزه در گذر و رهسپار كوى حق و حقيقت باش .\r\nاى مولوى داستان ابراهيم ادهم چه بوده است ؟ اين داستان را با ما در ميان گذار ، چه بود آن انگيزه‌اى كه موجب شد كه ابراهيم سلطنت را رها كند ؟ مىگويند\r\n","description":"","footnote":" ( 1 ) همان مأخذ ، ص 206 ، خطبه 196 . .  ( 2 ) همان مأخذ ، ص 76 ، خطبهء 33 . . ","page_name":" 32 ","page_number":36},
  {"content":"\r\nشبى در روى تخت خود بود كه صداى طق طق و هاى هويى از پشت بام شنيد . صداى گامهاى تند بگوشش رسيد . با خويشتن چنين گفت : كيست كه در اين موقع شب ياراى رفتن به پشت بام كاخ من داشته و هاى هو راه انداخته است ؟ از روزنه قصر بانگ زد كه در پشت بام كيست ؟ حتما اين كه در بام گام مىزند و هاى هو راه انداخته است آدم نيست و از پريان است .\r\nگروهى سر از بام پايين انداخته و گفتند : ماييم و مشغول جستجو هستيم . ابراهيم گفت : چه چيزى را مىجوييد ؟ گفتند شترهاى ما در اين پشت بام گم شده است ابراهيم پاسخ داد و -\r\n\r\nگفت اشتر بام بر كى جست هان ؟\r\n\r\nچه جستجوى خنده آورى پشت بام كجا و قطار شتر كجا ؟ آن گروه گفتند : كار ما مانند كار تست كه در روى تخت جاه و مقام خدا مىجويى اين پاسخ چنان انقلابى در ابراهيم به وجود آورد كه -\r\n\r\nخود همان بُد ديگر او را كس نديد\r\nچون پرى از آدمى شد ناپديد\r\n\r\nاما گمان مبريد كه او از ميان مردم ناپديد گشت ، بلكه آن چه كه از او مخفى گشت ، معناى واقعى ابراهيم ادهم ، يعنى روح تولد يافته جديدش بود ، مردم از اولياء الله چيزى جز ريش و دلق و ظواهر جسمانى كه با انسانهاى ديگر شركت دارند ، نمىبينند . از آن موقع كه از مقابل چشمان مردم دور شد و ناپديد گشت ، مانند عنقاى بىنشان نامش سراسر جهان را پر كرد . آرى -\r\n\r\nجان سيمرغى كه آمد سوى قاف\r\nجملهء عالم ازو لافند لاف\r\n\r\nموقعى كه نور فروزان الهى به سرزمين سبا رسيد ، در ميان جان بلقيس و مردم سبا غلغله و هياهويى راه افتاد ، به طورى كه -\r\n\r\nروحهاى مرده جمله پر زدند\r\nمردگان از گور تن سر بر زدند\r\n\r\nاز بركت آن نور الهى ارواح آن مردم كه در گورهاى خاموش و تاريك كالبدهاى ماديشان خمود و بىحس افتاده بود ، حيات واقعيش را از سر گرفت و جان تازه اى\r\n","description":"","footnote":"","page_name":" 33 ","page_number":37},
  {"content":"\r\nدر آنان دميده شد . آنان به يك ديگر مىرسيدند و مژدهء نداى آسمانى سليمان را مىدادند نداى الهى سليمان كار ربانى خود را انجام داد و -\r\n\r\nز ان ندا دينها همىگردند گبز\r\nشاخ و برگ دل همىگردند سبز\r\n\r\nنداى سليمانى چونان نفخ صور بود كه دم اسرافيل در آن دميده شود ، اين ندا مردگان را از گورهاى لجن زار طبيعت بيرون آورد و در چشمه سار زلال حيات غوطه ورشان ساخت . مردم به يك ديگر شاد باش مىگفتند و بشارت جان بخش مىدادند كه -\r\n\r\nمر تو را بادا سعادت بعد ازين\r\nغم گذشت الله اعلم باليقين\r\n\r\n","description":"","footnote":"","page_name":" 34 ","page_number":38},
  {"content":"\r\n\r\n\r\nبقيهء قصهء اهل سبا و نصيحت و ارشاد سليمان عليه السلام آل بلقيس را هر يكى اندر خود و مشكلات دين و دل او و صيد كردن هر جنس مرغ ضميرى را به صفير آن جنس مرغ و طعمه او\r\n\r\n( ( 845 ) ) قصه گويم از سبا مشتاقوار\r\nچون صبا آمد به سوى لاله زار\r\n( ( 846 ) ) لاقت الاشباح يوم وصلها\r\nعادت الاولاد صوب اصلها\r\n( ( 847 ) ) امة العشق خفى فى الامم\r\nمثل جود حوله لوم السقم\r\n( ( 848 ) ) ذلة الارواح من اشباحها\r\nعزة الاشباح من ارواحها\r\n( ( 849 ) ) ايها العشاق السقيا لكم\r\nأنتم الباقون و البقيا لكم\r\n( ( 850 ) ) ايها السالون قوموا و اعشقوا\r\nذاك ريح يوسف فاستنشقوا\r\n( ( 851 ) ) منطق الطير سليمانى بيا\r\nبانگ هر مرغى كه آيد مىسرا\r\n( ( 852 ) ) چون به مرغانت فرستادست حق\r\nلحن هر مرغى بدادستت سبق\r\n( ( 853 ) ) مرغ جبرى را زبان جبر گو\r\nمرغ پر اشكسته را از صبر گو\r\n( ( 854 ) ) مرغ صابر را تو خوش دار و معاف\r\nمرغ عنقا را بخوان اوصاف قاف\r\n( ( 855 ) ) مر كبوتر را حذر فرما ز باز\r\nباز را از حلم گوى و احتراز\r\n( ( 856 ) ) و ان خفاشى را كه ماند او بىنوا\r\nمىكنش با نور جفت و آشنا\r\n( ( 857 ) ) كبك جنگى را بياموزان تو صلح\r\nمر خروسان را نما اشراط صبح\r\n( ( 858 ) ) همچنان مىرو ز هدهد تا عقاب\r\nره نما و اللَّه اعلم بالصواب\r\n\r\nآيه\r\n« قالَتْ رَبِّ إِنِّي ظَلَمْتُ نَفْسِي وَأَسْلَمْتُ مَعَ سُلَيْمانَ لِلَّه رَبِّ اَلْعالَمِينَ 27 : 44 . » ( 1 )  ( بلقيس گفت : اى خداى من ، من ستم بر خود كردم ( و اكنون ) با سليمان به خداى پرورنده عالميان اسلام آوردم ) .\r\n","description":"","footnote":" ( 1 ) سوره النمل ، آيهء 44 . . ","page_name":" 35 ","page_number":39},
  {"content":"\r\n\r\n\r\n( ( 853 ) ) مرغ جبرى را زبان جبر گو\r\nمرغ پر اشكسته را از صبر گو\r\n\r\nآيا رهبران كوى حقيقت مىتوانند هر كسى را به وضعى كه دارد قانع بسازند ؟\r\nآن چه كه از ظاهر ابيات جلال الدين بر مىآيد ، اين است كه هر كسى و هر گروهى را در آن وضعى كه قرار گرفته است ، بايد تثبيت نمود . جاى ترديد نيست كه اين مطلب با همين ترتيبى كه از ابيات استنباط مىشود ، بسيار ابهام انگيز و غير قابل قبول به نظر مىرسد ، زيرا با نظر به دو بيت ما قبل بيت مورد نقد و تحليل :\r\n\r\nمنطق الطير سليمانى بيا\r\nبانگ هر مرغى كه آيد مىسرا\r\nچون به مرغانت فرستادست حق\r\nلحن هر مرغى بدادستت سبق\r\n\r\nروشن مىشود كه جلال الدين وظيفهء رهبران را تقدير و تثبيت هر كس و هر گروه در موقعيت و وضع مخصوصش مىداند نتيجه ى اين مطلب باز داشتن انسانها از تكاپو براى به دست آوردن وضع بهتر مىباشد .\r\nتوضيحى كه در اين مورد به نظر مىرسد و مىتواند اعتراض فوق را تا حدودى مرتفع بسازد بدين قرار است : كه اى سليمان هر جاندارى و هر انسانى در هر موقعيتى كه قرار گرفته است ، زبان او و چشم او و ساير حواسش در استخدام همان موقعيت است ، او هستى خود را و بايستگىها و شايستگيهايش را از همان وضع و موقعيت در مىيابد ، لذا تو مجبورى با در نظر گرفتن موقعيت مخصوصى كه جاندار يا انسانى را در خود فرو برده است ، انجام وظيفه نمايى ، مثلًا كسى را كه در جبر و لوازم آن فرو رفته است نمىتوان بدون تحليل و تحقيق در وضع و اصطلاحات و وسايل و نتايج عقيدهء مزبور در روان شخص جبرى ، مورد راهنمايى قرار داد . ولى اين تاويل در همه ابيات مربوطه صحيح به نظر نميرسد ، براى دقت بيشتر در مطلب جلال الدين يك به يك مصرعها را مورد مطالعه قرار مىدهيم :\r\n","description":"","footnote":"","page_name":" 36 ","page_number":40},
  {"content":"\r\n1 -\r\n\r\n( ( 853 ) ) مرغ جبرى را زبان جبر گو -\r\n\r\nاين موضوع را مىتوان با تاويل فوق تصحيح نمود .\r\n2 -\r\n\r\n( ( 853 ) ) مرغ پر اشكسته را از صبر گو -\r\n\r\nبدون ترديد اين سفارش به طور عموم صحيح نيست ، زيرا بايستى زندگى ناتوانان را تا آن جا كه رهبران و پيش روان مىتوانند اصلاح نموده و ناتوانى آنان را به توانايى مبدل بسازند ، اصلاح نموده و طعم زندگى مادى و معنوى را به آنان بچشانند ، اين همه منابع قرآنى و سنتى و حكم بديهى عقل و وجدان به لزوم تعاون و اشتراك آدميان در زندگى براى وقت گذراندن و شعر گويى نيست ، بلكه آن همه داد و فريادها مىخواهد وحدت افراد انسانى را به خود آدميان بقبولاند . به آن انسان ناتوان كه قدرتمندان و زور گويان حق حيات را از دستش گرفته‌اند ، دم زدن از شكيبايى و تحمل ، جنايتى است كه ضد مشيت الهى در بارهء حيات انسانها است . تاويلى كه ممكن است مصرع مزبور را تصحيح كند ، بدين قرار است كه : مقصود جلال الدين آن بال و پر شكستگانى است كه به طور اجبار در اين زندگانى بال و پر خود را از دست داده‌اند و كمكى از دست هيچ كس در به وجود آوردن بال و پر براى آن پر شكستگان بر نمىآيد .\r\n3 -\r\n\r\n( ( 854 ) ) مرغ صابر را تو خوش دار و معاف -\r\n\r\nاين مضمون هم با در نظر گرفتن وضع فوق كاملًا صحيح است و اما از نظر تثبيت موقعيت بىنوايان به طور مطلق صحيح نيست ، زيرا رضايت به وضع پست زندگى با قدرت به اصلاح و تقويت آن ، نوعى از قتل و جنايت است كه ديناميسم حيات همواره در حال مبارزه با آن بوده است .\r\n4 -\r\n\r\n( ( 854 ) ) مرغ عنقا را بخوان اوصاف قاف -\r\n\r\nاين مطلب هم از يك ديدگاه صحيح است و آن عبارت از اين است كه كسانى را كه آمادگى رشد و اعتلا به اوج ترقى دارند ، بايستى از مزايا و عظمتهايى كه در ترقى و تكامل وجود دارد مطلع ساخت و كسانى را كه موفق برشد و اعتلا شده‌اند ، با زبان مخصوص آنها مورد گفتگو قرار داد ، ولى از يك نظر ديگر نبايد مورد تامل قرار بگيرد و آن اين است كه :\r\n","description":"","footnote":"","page_name":" 37 ","page_number":41},
  {"content":"\r\n\r\nبدان جهت كه در اين زندگانى هيچ رشد يافته‌اى پيدا نمىشود كه بتواند به طور مطلق رابطهء خود را از ديگران ببرد و نيز نمىتواند از سقوط به پرتگاه پستى و رذالت در امان باشد ، لذا ، همچنان كه اوصاف و مزاياى ترقى و اعتلا براى او مطرح است همچنين مراحل پست زندگانى از دو جنبهء فوق بايد در ديدگاه او قرار بگيرد ، تا بتواند كمال جو و كمال ياب بوده باشد .\r\n5 -\r\n\r\n( ( 855 ) ) مر كبوتر را حذر فرما ز باز\r\nباز را از حلم گوى و احتراز\r\n\r\nمضمون اين دو مصرع بسيار عالى و با ارزش و احتياجى به توضيح بيشتر ندارد .\r\n6 -\r\n\r\n( ( 856 ) ) و ان خفاشى را كه ماند او بىنوا\r\nمىكنش با نور جفت و آشنا\r\n\r\nاين يك مضمون غريبى است كه جلال الدين متذكر شده است ، زيرا جلال الدين در بعضى از موارد مثنوى اثبات يا سلب بعضى از پديده ها را ( مانند تبه كارى و نيكو كارى ) براى انسان ضرورى تلقى مىكند و آن پديده ها را مانند يك معلول جبرى ناشى از علت مىداند و مىگويد :\r\n\r\nآلت حقى تو فاعل دست حق\r\nكى زنم بر آلت حق طعن و دق\r\n\r\nولى در اين مبحث مىگويد : ميان نور و خفاش آشنايى برقرار ساز 7 -\r\n\r\n( ( 857 ) ) كبك جنگى را بياموزان تو صلح\r\nمر خروسان را نما اشراط صبح\r\n\r\nدو مصرع دو مضمون عالى در بر دارد كه احتياجى به توضيح ندارد . -\r\nتفسير ابيات\r\nهم اكنون از قوم سبا ، مشتاقانه داستانى به شما خواهم گفت . هنگامى كه صباى روحانى سليمان به لاله زار سبا وزيدن گرفت .\r\nاعيان با نمود به روز وصال و فرزندان به اصل و ريشه ى خود رسيدند . گروه عشاق در ميان مردم چنان پوشيده هستند كه انسانهاى دست و دل باز و سخى در ميان ملامتگران بيمار و مردم لئيم . ارواح پاك آدميان موجودات عالى هستند ،\r\n","description":"","footnote":"","page_name":" 38 ","page_number":42},
  {"content":"\r\nذلت و پستى كه در آنها مىبينيد از مجاورت با اجسام است و بالعكس عزت و شرافت اجسام مربوط به ارواحى است كه در آنها وجود دارد . اى گروه عاشقان ، مژده باد بر شما و سيرابى از آن شما است ، شماييد كه ابديت و بقا را در آغوش گرفته‌ايد ، و اى بىنوايانى كه دلهايتان از عشق الهى خالى است ، برخيزيد و عشق بورزيد ، اينك بوى يوسف عشق بسراغتان آمده است ، استنشاقش كنيد . اى منطق الطير سليمانى كجايى ؟ بيا و با هر مرغى بمناسبت حالش هم آواز باش اى منطق الطير سليمانى .\r\n\r\nچون به مرغانت فرستادست حق\r\nلحن هر مرغى بدادستت سبق\r\n\r\nبيا و با آن مرغى كه جز جبر چيزى نمىفهمد با همان جبرش سخنها بگو . آن مرغ پر و بال شكسته را به دامان مهر و محبت بنشان و صبر و شكيبايى به او تلقين نما . آن پرندهء متحمل و شكيبا را هم كه صبر پيشه كرده است به همان بردباريش دل خوش دار . و مرغ قاف نشين را با اوصاف قاف آشنا بساز . بكبوتران هشدار بده و مگذار در چنگال خونين باز گرفتار شوند و بان باز خون آشام بفهمان كه كبوتر هم مانند تو جان دارد و جان شيرين خوش است . بان خفاش بىنوا بگو به اين همه محروميت از مزاياى روشنايى راضى مباش . آن كبك جنگى را با اندرزهاى روحانيت از جنگ بيزار كن و لذت صلح را به او بچشان . به گروه خروسان سحرى بانگ صبحگاهى و شرايط آن را بياموز ، اى سليمان عزيز .\r\n\r\nهمچنين مىرو ز هدهد تا عقاب\r\nره نما و اللَّه اعلم بالصواب\r\n\r\n","description":"","footnote":"","page_name":" 39 ","page_number":43},
  {"content":"\r\n\r\nآزاد شدن بلقيس از ملك و مست شدن او شوق ايمان و التفات همت او از همه ملك و منقطع شدن وقت هجرت الا از تخت\r\n\r\n( ( 859 ) ) چون سليمان سوى مرغان سبا\r\nيك صفيرى كرد بست آن جمله را\r\n( ( 860 ) ) جز مگر مرغى كه بُد بىجان و پر\r\nيا چو ماهى گنگ بود از اصل و كر\r\n( ( 861 ) ) نى غلط گفتم كه كر گر سر نهد\r\nپيش وحى كبريا سمعش دهد\r\n( ( 862 ) ) چون كه بلقيس از دل و جان عزم كرد\r\nبر زمان رفته هم افسوس خورد\r\n( ( 863 ) ) ترك مال و ملك كرد او آن چنان\r\nكه به ترك نام و ننگ آن عاشقان\r\n( ( 864 ) ) آن غلامان و كنيزان بناز\r\nپيش چشمش هم چو پوسيده پياز\r\n( ( 865 ) ) باغها و قصرها و آب رود\r\nپيش چشم از عشق گلخن مىنمود\r\n( ( 866 ) ) عشق در هنگام استيلا و خشم\r\nزشت گرداند لطيفان را به چشم\r\n( ( 867 ) ) مر زمرّد را نمايد گندنا\r\nغيرت عشق اين بود معنى لا\r\n( ( 868 ) ) لا إله الا هو اين است اى پناه\r\nكه نمايد مه تو را ديگ سياه\r\n( ( 869 ) ) هيچ مال و هيچ مخزن هيچ رخت\r\nمىدريغش نامد الَّا جز كه تخت\r\n( ( 870 ) ) پس سليمان از دلش آگاه شد\r\nكز دل او تا دل او راه بد\r\n( ( 871 ) ) آن كسى كه بانگ مرغان بشنود\r\nهم ز دور او سرّ هر جان بشنود\r\n( ( 872 ) ) آن كه گويد رمز قالت نملة\r\nهم بداند راز اين طاق كهن\r\n( ( 873 ) ) ديد از دورش كه آن تسليم كيش\r\nتلخش آمد فرقت آن تخت خويش\r\n( ( 874 ) ) گر بگويم آن سبب گردد دراز\r\nكه چرا بودش به تخت آن عشق و آز\r\n( ( 875 ) ) گر چه اين كلك و قلم خود بىحس است\r\nنيست جنس كاتب او را مو بس است\r\n( ( 876 ) ) همچنين هر آلت پيشه ورى\r\nهست بىجان مونس جانورى\r\nآلت هر پيشه كارى آن چنان\r\nهست بىجان ليك مونس شد به جان\r\n( ( 877 ) ) اين سبب را من معيّن گفتمى\r\nگر نبودى چشم فهمت را نمى\r\n\r\n","description":"","footnote":"","page_name":" 40 ","page_number":44},
  {"content":"\r\n\r\n( ( 878 ) ) از بزرگى تخت كز حد مىفزود\r\nنقل كردن هيچ نوع امكان نبود\r\n( ( 879 ) ) خرده كارى بود و تفريقش خطر\r\nهم چو اوصال بدن با همدگر\r\n( ( 880 ) ) پس سليمان گفت گر چه فى الاخير\r\nسرد خواهد شد برو تاج و سرير\r\n( ( 881 ) ) چون ز وحدت جان برو آرد سرى\r\nجسم را با فرّ او نبود فرى\r\n( ( 882 ) ) چون بر آيد گوهر از قعر بحار\r\nننگرد اندر كف و خاشاك و خار\r\n( ( 883 ) ) سر بر آرد آفتاب با شرر\r\nدمّ عقرب را كه سازد مستقر\r\n( ( 884 ) ) ليك خود با اين همه بر نقد حال\r\nجست بايد تخت او را انتقال\r\n( ( 885 ) ) تا نگردد خسته هنگام لقا\r\nكودكانه حاجتش گردد روا\r\n( ( 886 ) ) هست بر ما سهل و او را بس عزيز\r\nتا بود بر خوان حوران ديو نيز\r\n( ( 887 ) ) عبرت جانش شود آن تخت ناز\r\nهم چو دلق و چارقى پيش اياز\r\n( ( 888 ) ) تا بداند در چه بود آن مبتلا\r\nاز كجاها در رسيد او تا كجا\r\n( ( 889 ) ) خاك را و نطفه را و مضغه را\r\nپيش چشم ما همىدارد خدا\r\n( ( 890 ) ) كز كجا آوردمت اى بد نيت\r\nكه از آن آيد همى خفريقيت\r\n( ( 891 ) ) تو بر آن عاشق بدى در دور آن\r\nمنكر اين فضل بودى آن زمان\r\n( ( 892 ) ) اين كرم چون دفع آن انكار توست\r\nكه ميان خاك مىكردى نخست\r\n( ( 893 ) ) حجت انكار شد انشار تو\r\nاز دوا بدتر شد اين بيمار تو\r\n( ( 894 ) ) خاك را تصوير اين كار از كجا\r\nنطفه را خصمى و انكار از كجا\r\n( ( 895 ) ) چون در آن دم بىدل و بىسر بدى\r\nفكرت و انكار را منكر بدى\r\n( ( 896 ) ) از جمادى چون كه انكارت برست\r\nهم از اين انكار حشرت شد درست\r\n( ( 897 ) ) پس مثال تو چو آن حلقه زنيست\r\nكز درونش خواجه گويد خواجه نيست\r\n( ( 898 ) ) حلقه زن زين نيست دريابد كه هست\r\nپس ز حلقه بر ندارد هيچ دست\r\n( ( 899 ) ) پس هم انكارت مبيّن مىكند\r\nكز جماد او حشر صد فن مىكند\r\n( ( 900 ) ) چند صنعت رفت اى انكار تا\r\nآب و گل انكار زاد از هل اتى\r\n( ( 901 ) ) آب و گل مىگفت خود انكار نيست\r\nبانگ مىزد بىخبر كاخبار نيست\r\n\r\n","description":"","footnote":"","page_name":" 41 ","page_number":45},
  {"content":"\r\n\r\n\r\n( ( 902 ) ) پس بگويم شرح اين را صد طريق\r\nليك خاطر لغزد از گفت دقيق\r\nشرح آن را لب ببستم اى كيا\r\nبهر نقل تخت بلقيس از سبا\r\n\r\nآيه\r\n« حَتَّى إِذا أَتَوْا عَلى وادِ اَلنَّمْلِ قالَتْ نَمْلَةٌ : يا أَيُّهَا اَلنَّمْلُ اُدْخُلُوا مَساكِنَكُمْ لا يَحْطِمَنَّكُمْ سُلَيْمانُ وَجُنُودُه وَهُمْ لا يَشْعُرُونَ 27 : 18 . » ( 1 )  ( هنگامى كه به وادى نمل ( جايگاه مورچگان يا مكان معروف به وادى نمل ) رسيدند ( سپاهيان سليمان ) يكى از مورچگان گفت : اى مورچگان ، برويد به آشيانه هاى خود ، تا سليمان و لشكريانش شما را نابود نسازند ، آنان درك نمىكنند ) .\r\n« يا أَيُّهَا اَلنَّاسُ إِنْ كُنْتُمْ فِي رَيْبٍ مِنَ اَلْبَعْثِ فَإِنَّا خَلَقْناكُمْ مِنْ تُرابٍ ثُمَّ مِنْ نُطْفَةٍ ثُمَّ مِنْ عَلَقَةٍ ثُمَّ مِنْ مُضْغَةٍ مُخَلَّقَةٍ وَغَيْرِ مُخَلَّقَةٍ لِنُبَيِّنَ لَكُمْ وَنُقِرُّ فِي اَلأَرْحامِ ما نَشاءُ إِلى أَجَلٍ مُسَمًّى ثُمَّ نُخْرِجُكُمْ طِفْلًا ثُمَّ لِتَبْلُغُوا أَشُدَّكُمْ وَمِنْكُمْ مَنْ يُتَوَفَّى وَمِنْكُمْ مَنْ يُرَدُّ إِلى أَرْذَلِ اَلْعُمُرِ لِكَيْلا يَعْلَمَ مِنْ بَعْدِ عِلْمٍ شَيْئاً وَتَرَى اَلأَرْضَ هامِدَةً فَإِذا أَنْزَلْنا عَلَيْهَا اَلْماءَ اِهْتَزَّتْ وَرَبَتْ وَأَنْبَتَتْ مِنْ كُلِّ زَوْجٍ بَهِيجٍ 22 : 5 . » ( 2 )  ( اى مردم كه در بارهء معاد در شك و ترديد هستيد . [ بنگريد 
  ] ما شما را از خاك سپس از نطفه سپس از علقه سپس از مضغه كه بعضى از آن تام الخلقة و برخى ديگر ناقص الخلقة مىباشد آفريديم ، تا قدرت خود را درمسئله خلقت به شما آشكار سازيم و هر كس را بخواهيم در ارحام مادران تا مدت معينى مستقر نماييم ، سپس شما را در صورت كودك از رحم بيرون مىآوريم ، تا به حال رشدتان برسيد . بعضى از شما مىميرند و بعضى ديگر بمراحل پست عمر مىرسد ، تا آن دانايىها را كه به دست آورده بود ، از دست بدهد و تو زمين را راكد و خشك مىبينى ، هنگامى كه آب بان مىفرستيم به اهتزاز در مىآيد و سر مىكشد و هر جفت جفت گياهان را با طراوات مىروياند ) .\r\n","description":"","footnote":" ( 1 ) سوره النمل ، آيهء 18 . .  ( 2 ) سوره الحج ، آيهء 5 . . ","page_name":" 42 ","page_number":46},
  {"content":"\r\n\r\n« فَلْيَنْظُرِ اَلإِنْسانُ مِمَّ خُلِقَ . خُلِقَ مِنْ ماءٍ دافِقٍ 86 : 5 - 6 . » ( 1 )  ( بنگرد انسان به آن چه كه از آن آفريده شده است ، از آبى جهنده ( منى ) آفريده شده است ) .\r\n« هَلْ أَتى عَلَى اَلإِنْسانِ حِينٌ مِنَ اَلدَّهْرِ لَمْ يَكُنْ شَيْئاً مَذْكُوراً . إِنَّا خَلَقْنَا اَلإِنْسانَ مِنْ نُطْفَةٍ أَمْشاجٍ نَبْتَلِيه فَجَعَلْناه سَمِيعاً بَصِيراً 76 : 1 - 2 . » ( 2 )  ( آيا زمانى بر انسان نگذشته است كه چيز مشخص و نامبرده نبوده است . ما انسان را از مخلوطى از منى مرد و زن آفريديم و آزمايشش خواهيم كرد ، لذا او را شنوا و بينا قرار داديم . )\r\n\r\n( ( 866 ) ) عشق در هنگام استيلا و خشم\r\nزشت گرداند لطيفان را به چشم\r\n\r\nدر آن هنگام كه روان آدمى درهيجان خشم فرو مىرود ، معشوقى كه جان و دل عاشق را مىربود ، در ديده گانش زشت جلوه مىكند\r\nاگر نوع انسانى تا اندازه‌اى با وضع روانى خود آشنايى داشت و دگرگونى آن را در نظر مىگرفت ، محبت و عداوت ، عشق و كينه و رضايت و كراهت او اين همه افراط و تفريط نمىداشت .\r\nچه شگفت انگيز است درون انسانى كه واقعيات بيرون از ذاتش را مىسازد و مىپردازد و مىسوزاند و خاكسترش مىكند محبت مىورزد و تمام موجوديت خود را در آن محبت خلاصه مىكند و تمام كارگاه هستى را مشغول انجام خدمت به آن موضوع محبوب مىداند ، چند صباح نمىگذرد كه با بروز يك حادثه ى برون ذاتى و يا با يك\r\n","description":"","footnote":" ( 1 ) سوره الطارق ، آيهء 5 و 6 . .  ( 2 ) سوره الانسان ، آيهء 1 و 2 . . ","page_name":" 43 ","page_number":47},
  {"content":"\r\nدگرگونى ناچيز درونى همان موضوع محبوب به عنوان يك دشمن زشت و پليد موجوديت او را تباه مىسازد ، يا چنين گمان مىكند آن شيء محبوب در جهان هستى جز تباه ساختن هستى او كار ديگرى ندارد .\r\nكينه توزى مىكند و راه هر گونه آشتى و پيوستگى با موضوع مورد كينه اش را به روى خود مىبندد و گمان مىكند كه در تمام قلمرو هستى تنها يك موضوع وجود دارد كه با حيات او خصومت مىورزد و آن هم همان موضوع است كه كينه و عداوت او را بر انگيخته است ناگهان يك حادثهء كوچك برون ذاتى يا يك انقلاب ناچيز درونى همان موضوع را تا سرحد محبوبيت مطلق اعتلا مىبخشد اين كه پيامبران الهى و فلاسفه و متفكرين با اخلاص كه جهان بينى براى آنان مانند عالىترين وظيفه ى انسانى تلقى شده بود ، نه وسيلهء خود نمايى و خود پرستى ، اين همه در بارهء لزوم توجه انسان به موجوديت درونى خود داد و فرياد به راه انداخته‌اند ، علتى جز اين ندارد كه حساسيت و فعاليت روان آدمى در حدى از عظمت است كه جهان برونى با آن واقعيت حقيقىاش جز وسيله بازيچه‌اى در مقابل روان آدمى چيزى نيست .\r\nما نمىگوييم : انسان است كه واقعيت برون ذاتى خود را به وجود مىآورد ، بلكه مىگوييم : روان آدمى در عين حال كه از برون ذات تاثر مىپذيرد با جهانى سر و كار دارد كه از راه حواس و فعل و انفعالات درونى به او مربوط مىشود .\r\nاين مسئله كه گفتيم كاملًا روشن است ، آن چه كه خيلى با اهميت و شگفت انگيز است ، نكته ايست كه جلال الدين در بيت مورد تحليل متذكر شده است ، او مىگويد :\r\n\r\nعشق در هنگام استيلا و خشم\r\nزشت گرداند لطيفان را به چشم\r\n\r\nبه توضيح اين كه پس از به وجود آمدن دگرگونى در درون آدمى در بارهء موضوع عشق ، چنين نيست كه عشق مفروض فروكش كند و پديده‌اى بنام خشم و كينه در درون آدمى به وجود بيايد و معشوق زيبا و دل ربا را زشت و منفور گرداند ، بلكه خود\r\n","description":"","footnote":"","page_name":" 44 ","page_number":48},
  {"content":"\r\nهمان عشق كه چند لحظه پيش از دگرگونى تمام هستى را در معشوق خلاصه كرده حتى هستى عاشق را وابستهء هستى معشوق ساخته بود ، ناگهان دست به كار مىشود و تمام عناصر محبوبيت و زيبايى را كه به معشوق چسبانيده بود ، از رخسار معشوق به كنار مىكند و بجاى آنها عناصر تنفر و زشتى مىچسباند اين مسئله واقعا جاى تامل جدى است .\r\nآيا چنان است كه جلال الدين مىگويد و ما آن را به طور اختصار توضيح داديم ، يا اين كه پديده هاى روانى انسانى مانند رضايت و كراهت و محبت و عداوت و عشق و كينه . . . با به وجود آمدن عوامل مخصوص به خود به وجود مىآيند و با بر طرف شدن آنها از بين مىروند ، و بدان جهت كه روان آدمى از يك وحدت كامل برخوردار است ، انسان گمان مىكند كه همان حقيقت كه باعث به وجود آمدن پديدهء مخصوص شده است موجب از بين رفتن آن نيز گشته است . ولى اين احتمال صحيح به نظر نمىرسد ، زيرا اين دريافت كه روان آدمى است كه پديده هاى متضاد روانى را به وجود مىآورد و به ستيزه كردن و معدوم شدن وادار مىكند ، ناشى از سلطه و نظارت روان آدمى بر پديده ها و فعاليتهايى است كه در درون صورت مىگيرد ، نه اين كه خود روان همهء كارهاى مزبور را به طور مستقيم يا غير مستقيم انجام مىدهد . احتمال ديگر در توضيح مسئلهء مزبور اين است كه بگوييم :\r\n\r\nدر عدم ، هست اى برادر چون بود\r\nضد اندر ضد خود مكنون بود\r\n\r\nهر يك از پديده هاى روانى ، عامل ضد و نابودى خود را در درون خود مىپروراند ، نهايت امر اين است كه انسان كوته بين و سطح نگر نمىتواند اين واقعيت را تشخيص بدهد .\r\nبه نظر مىرسد اين احتمال از جنبهء فلسفهء روانى قابل قبولتر است ، زيرا هيچ موجود و پديدهء مثبتى نيست كه در جويبار حركت و تحول قرار نگيرد و ما موقعى كه به ذات حركت توجه مىكنيم ، مىبينيم هر موجود و پديدهء مثبتى مانند يك نقطهء انتزاعى از هستى و نيستى است كه حقيقت حركت در بر دارد و از طرف\r\n","description":"","footnote":"","page_name":" 45 ","page_number":49},
  {"content":"\r\n\r\nديگر آن حوادثى كه موجود يا پديده‌اى را در جويبار حركت در حال مفروض پيش مىبرد ، خود در حركت و تغيير است ، بنا بر اين بقا و ادامهء شيء يا بروز ضد به صحنهء مثبت ، وابسته بحوادث مربوطه مىباشد . نتيجهء كلى اين وضع اين است كه چنان كه هيچ پديدهء طبيعى نمىتواند دو لحظه در يك حال بماند ، همچنين پديده هاى روانى ما ، تفاوتى كه ميان اين دو نوع پديده وجود دارد ، اين است كه تحول و حركت پديده هاى طبيعى تا آن جا كه به شناخت و زندگى ما مربوط است قابل محاسبه و دسته بندى مىباشد ، مثلًا در فصل بهار زمين را مىكاريم و كارى بان نداريم كه كاشته شده هاى ما از نظر فلسفى و تحليل و تركيبهاى دقيق و اصول تضاد فلسفى چه جرياناتى را سپرى مىكند ، در صورتى كه كوچكترين و شايد نامحسوسترين كارروانى در همان لحظه يا لحظهء ديگر خود را بما عرضه نموده و تغييرى در وضع درونى ما ايجاد خواهد كرد . بياييد هيچ يك از پديده هاى روانى را مطلق تلقى نكنيم تا از تزلزل شخصيت در امان باشيم .\r\n\r\n( ( 872 ) ) آن كه گويد رمز قالت نملة\r\nهم بداند راز اين طاق كهن\r\n\r\nدر آن هنگام كه انسان گام به قلمرو معرفت پشت پردهء طبيعى مىگذارد ، موضوعات معرفت همگى در يك وحدت عالى ذوب مىگردد ، ديگر تفاوتى ميان فهم مقصود مورچهء ناچيز و فهم اسرار تمام جهان هستى كهنسال نمىماند\r\nكتابت در هر لغت متشكل از حروف الفبايى محدود است . پس از آشنايى بان الفبا و قوانين تركيبى كه در آن لغت مقرر شده است ، كتابت و تلفظ ميلياردها لفظ و جمله و كلام با قدرت به كتابت و تلفظ يكى از آنها يكى است .\r\nقوانين هر علم معين و محدود است ، ولى ممكن است مسائل هر يك از علوم ميليونها مورد تطبيق داشته باشد . همچنين قوانين عقلانى و وجدانى آدميان حد معين\r\n","description":"","footnote":"","page_name":" 46 ","page_number":50},
  {"content":"\r\nو شماره هاى محدودى دارد با اين حال در تمام اجزاء و روابط هستى قابل تطبيق مىباشد . اين رابطهء اسرار آميز وحدت و كثرت در پشت پردهء طبيعت در حد اعلا وجود دارد . كسى كه توانايى عبور از پل خود پرستى را به دست آورد و توانست گام بان سوى پل بگذارد ، تمام موضوعات طبيعت و ما وراى طبيعت براى او يك مجموعهء متشكل و واحد نمودار مىگردد ، ديگر براى او شناسايى صداى سقوط يك برگ از درخت و شناخت علل تلاشى كهكشانها تفاوتى ندارد .\r\nاگر بخواهد راز نهانى به وجود آمدن و جريان سپهر لاجوردين را مورد توجه قرار بدهد ، همان مقدار آگاهى احتياج دارد كه بخواهد اسرار پرواز يك پرنده را در فضاى بىكران و فرود آمدنش را در آشيانهء محقرش درك كند ، چنان كه در جهان طبيعت و قلمرو مغزى انسان چنين است كه پس از درك ماهيت دايره و قوانين اصول مربوطه بان ، كوچكى و بزرگى دايره و نقش بستن آن روى يك سنگ ريزه از ديروز با نقش بستن آن در خورشيد كهنسال كوچكترين تفاوتى نمىكند .\r\nبه عنوان نمونه همين كتاب مثنوى را كه تراوش مغز و دل يك انسان است ، در پيش رويتان بگذاريد و آن را بدقت مطالعه نماييد ، خواهيد ديد آن قلمرو روانى كه جلال الدين توانسته است بدان جا راه بيابد ، با همان اهميت و ديد و طعم كه مىگويد :\r\n\r\nحكمت اين اضداد را برهم ببست\r\nاى قصاب اين گرد ران با گردن است\r\n\r\nبا همان وضع روانى است كه مىگويد :\r\n\r\nآن كه گويد رمز قالت نملة\r\nهم بداند راز اين طاق كهن\r\n\r\nاين حالت روانى موقعى به انسان دست خواهد داد كه چشم از مضمون جملهء ذيل كه به كانت منسوب است بپوشد . او گفته است :\r\nاسناد آغاز علم به خدا شوخ چشمى است ، اما اين كه پايان علم رو به خدا است صحيح است در جملهء فوق كه از كانت مشهور است ، بارها دقت نظر نموده و انديشيده‌ايم در ظاهر امر چنين مىنمايد كه كانت مطلب دقيقى را متذكر شده است ، اين يك گمان\r\n","description":"","footnote":"","page_name":" 47 ","page_number":51},
  {"content":"\r\nسطحى است كه با نظر به حقيقت علم منتفى مىگردد . به اين بيان كه ما مىتوانيم دو درون انسانى مورد توجه قرار بدهيم . اين دو نوع علم عبارت است از :\r\n1 - مجرد انعكاس واقعيات در ذهن آدمى به طور گسيخته .\r\n2 - انعكاس واقعيات پيوسته به تحولات و شدنهاى روحى .\r\nاگر مقصود كانت نوع يكم از مقوله دانش است ، از آن جهت كه خود محصولى از ارتباط ماده و حيات و مغز با يكديگر است ، مىتوان گفت : تنها به عنوان جلوه گاه قدرت و خلاقيت خداوندى مستند به خدا است ، اين همان استناد است كه در همه واقعيات و پديده ها موجود است ، نهايت امر پديده مزبور بيشتر مىتواند قدرت و عظمت خداوندى را بنماياند .\r\nاين پديده چنانچه آغاز وجودش مستند به خدا است ، پايان هستىاش هم كه در حيطه ى سلطهء خداوندى و با قوانين ساخته شدهء او صورت مىگيرد . نيز خدا است .\r\nاز جهت ديگر كه عبارت است از توجه خود دارندهء علم ، ممكن است مطلب كانت صحيح بوده باشد ، معنى كه دارندهء علم از انعكاسات واقعيات برخوردار بوده باشد ، ولى از ذهنش خطور نكند كه اين پديده يكى از با عظمتترين جلوه گاه قدرت الهى مىباشد ، ولى اين مسئله كليت ندارد ، زيرا اشخاص فراوانى وجود دارند كه عظمت پديدهء علم را درك نموده ، حتى در مراتب پائين دانش هم از انكشاف واقعيات ذوق الهى به دست مىآورند . و اگر مقصود از علم قسم دوم علم بوده باشد ، نظريهء كانت را نمىتوان تصديق كرد ، زيرا در آن علم كه انعكاس واقعيات همراه با پيش برد شخصيت و شدنهاى تكاملى بوده باشد ، چنان كه پايانش خدا است همچنان آغازش هم از خدا است .\r\nبه توضيح اين كه درك يك شيء در سلسلهء پيوستهء هستى بدون دريافت خود آهنگ هستى امكان پذير نيست ، به عنوان مثال شما موقعى مىتوانيد به يك جزء پيوسته بكارگاه پر از اجزاء فراوان ، دانش حقيقى پيدا كنيد كه تمام آن اجزاء را چنان به يك ديگر وابسته نماييد كه به طور منطقى موقعيت هدف و به وجود آورندهء خود را نشان بدهد . در\r\n","description":"","footnote":"","page_name":" 48 ","page_number":52},
  {"content":"\r\n\r\nاين هنگام دانشى كه به جزئى از كارگاه مفروض داريد قابل قياس با آن دانشى نيست كه يك فرد بيگانه از مجموع كارگاه تنها عكسى از نمود آن جزء از راه حواس در ذهن خود منعكس ساخته است .\r\nدانش در زمينهء آگاهى به كل مجموعى و لو به طور اجمال بدون بيرون آمدن از خود اجزاء و كارگاه ، امكان پذير نيست ، چنان كه ماهى هر اندازه هم نيرومند باشد و در تمام جوانب و سطوح و اعماق دريا نفوذ كند و فرو رود ، بدان جهت كه به خود - دريا به عنوان يك موجود و محيط معين آشنايى ندارد ، لذا دريافتهاى آن ماهى از دريا را نمىتوان يك دريافت از مجموع و حقيقت خود دريا معرفى نمود . بنا بر اين آغاز نوع دوم از علم كه با نظاره و سلطه به مجموع هستى بوده و آينهء تمام نمايش درون خود آدمى است ، مستند به خدا است ، چنان كه پايانش هم رو به خدا است . حال بر گرديم به تحليل و تطبيق بيت جلال الدين -\r\n\r\nآن كه گويد راز قالت نملة\r\nهم بداند راز اين طاق كهن\r\n\r\nمىگويد : اگر كسى آن توانايى را پيدا كرد كه گام از روى پردهء طبيعت به پشت پردهء آن بنهد ، و به علم اصيل الهى موفق شود ، ديگر تفاوتى ندارد كه معلوم چنين شخصى راز نهانى گفتار يك مورچهء ناچيز بوده باشد ، يا راز جهان بزرگ .\r\nتفسير ابيات\r\nموقعى كه سليمان عليه السلام صفيرى به پرندگان سبا زد ، همهء آن مرغان را در بند كشيد ، مگر آن مرغى كه جان و يا پر و بالى نداشت و يا مانند ماهى از اول خلقتش كر و لال بود . اين مطلب كه گفتم شما را به اشتباه نياندازد . زيرا اگر جاندار ناشنوا سر تسليم به وحى كبريايى بنهد ، خداوند بزرگ گوش شنوا به او عنايت مىفرمايد . در آن هنگام كه بلقيس از دل و جان تصميم گرايش به سليمان را گرفت ، بر آن روزگار گذشته اش كه از بندگى كردن به خدا محروم بود ، افسوسها خورد و -\r\n\r\nترك مال و ملك كرد او آن چنان\r\nكه به ترك نام و ننگ آن عاشقان\r\n\r\nزيبايىها و قدرتهاى فريبا در مقابل ديده گانش تغيير كرد و آن همه غلامان\r\n","description":"","footnote":"","page_name":" 49 ","page_number":53},
  {"content":"\r\nو كنيزان ماهرو و نازنين مانند پياز پوسيده مىنمود . باغهاى با طراوت و قصرهاى سر بفلك كشيده و چشمه سارها در مقابل عشق الهى كه بتازگى به درونش راه يافته بود ، همانند گلخن زشت نمودار گشت آرى ، چنين است قاعدهء روان آدمى ، هنگامى كه خشم بر او چيره شود زيباها و لطيفها به هيولاهاى زشت مبدل مىشود . [ به تحليل اين بيت مراجعه شود 
  ] عشق آن انقلاب روانى است كه -\r\n\r\nمر ز مرد را نمايد گندنا\r\n\r\nاين است غيرت شگفت انگيز عشق كه غير معشوق را از افق روح آدمى منفى مىسازد . معناى لا إله الا هو همين است كه ماه فروزان و زيبا را براى تو ديگ سياه مىنماياند « بلقيس » راه افتاد و عزم وصال كوى سليمان نمود ، در حالى كه هيچ مال و خزانه و لباس پاى گير او نگشت و براى اعراض از آنها كوچكترين دريغ و تاسفى نداشت مگر تخت سرورى كه روزگارى روى آن نشسته بود و جهان را تحت فرمانش مىديد سليمان از دل بستگى بلقيس به تختش آگاه گشت ، اين آگاهى از راهى به قلب سليمان وارد شده بود كه ميان دل او و دل بلقيس كشيده شده بود . آن مرد الهى كه مىتواند معناى بانگ مرغان را دريابد و از درونشان مطلع شود ، همان مرد راز نهانى هر جان را در مىيابد و -\r\n\r\nناله مخفى موران بشنود\r\nهم ز دور او سر هر جان بشنود\r\nآن كه گويد راز قالت نملة\r\nهم بداند راز اين طاق كهن\r\n\r\nهمچنان سليمان با آن دانش لدنى دريافت كه بلقيس آن تسليم شدهء حق و حقيقت كه از دست برداشتن از تخت سرورى رنج مىبرد ، توانايى دل كندن از آن را ندارد . من علت عشق و علاقهء بلقيس را به تخت باز گو نخواهم كرد ، زيرا اين سخنى دراز به دنبال خواهد آورد . اگر چه اين قلم كه در دست نويسنده است ، داراى حس و شعور نبوده و از جنس او نيست ، اما نويسنده با همين قلم بىحس انسى دارد و علاقه‌اى بدين سان هر گونه آلات پيشه ورى با اين كه بىجان است ، با صاحبش كه جاندار است انسى دارد . من اگر ديدهء فهم ترا بيمار نمىديدم سبب علاقه و الفت\r\n","description":"","footnote":"","page_name":" 50 ","page_number":54},
  {"content":"\r\nجاندار را با بىجان معين و مشخص باز گو مىكردم . تخت سرورى بلقيس بسيار بزرگ و قابل نقل و انتقال نبود و اگر هم مىخواستند قطعه قطعه نموده اجزاى آن را منتقل نمايند ، بدان جهت كه مانند رگهاى بدن انسان به يك ديگر پيوسته بود ، امكان پذير نبود . سليمان فرمود : اگر چه روزى فرا خواهد رسيد كه همان تخت و تاج با عظمت براى او سرد خواهد گشت ، اگر چه موقعى كه جان پاك بلقيس از عالم وحدت سر بر كشد ، جسم و جسمانيات فر و شكوه خود را در مقابل فر و شكوه جانش از دست خواهد داد ، زيرا هنگامى كه گوهر گرانبها از اعماق دريا سر بر آورد امكان ندارد كه كفها و خاشاك پست شما را به خود جلب نمايد . چنان كه موقعى كه آفتاب فروزان سر از افق بر مىآورد ، هيچ عاقل دانايى روى دم عقرب نمىنشيند ، با اين حال لازم است كه ما تخت بلقيس را ببارگاه خود منتقل بسازيم -\r\n\r\nتا نگردد خسته هنگام لقا\r\nكودكانه حاجتش گردد روا\r\n\r\nبراى ما آسان است ولى براى او خيلى اهميت دارد كه بر سر خوانى كه حوريان نشسته‌اند ، ديو هم نشسته باشد ؟ ما آن تخت را از بلقيس جدا نمىكنيم و مىگذاريم كه تا مدتى تخت پيش روى بلقيس بوده باشد ، باشد كه موجب عبرت جانش شود ، چنان كه دلق و چارق براى اياز وسيلهء عبرت بود . نيز بلقيس بداند كه روزى اسير و گرفتار و مبتلا به چه چيز بوده است و امروز بكجا رسيده است . به همين جهت است كه -\r\n\r\nخاك را و نطفه را و مضغه را\r\nپيش چشم ما همىدارد خدا\r\n\r\nتا به ما بفهماند -\r\n\r\nكز كجا آوردمت اى بد نيت\r\nكه از آن آيد همى خفريقيت ( 1 ) \r\n\r\nتو همان بىنواى نادان بودى كه در دوران خاك و نطفه و مضغه بانها عشق مىورزيدى و فضيلت و عظمت حيات و عقل را منكر بودى . اين تحول به سوى كمال\r\n","description":"","footnote":" ( 1 ) خفريق نفرين و كراهت و دشنام . . ","page_name":" 51 ","page_number":55},
  {"content":"\r\nكه امروز ترا موجود عالىتر و والاتر نموده است ، دفع علمى آن انكار گذشته ى تست كه امروز را نمىديدى و حتى بتصور هم درنمياوردى و منكرش مىگشتى . تحول تو در اين جهان كه بايد براى تو دليل نفى انكار باشد به صورت دليلى براى انكار در آمد و اين دارو به جاى شفاى تو بيمارترت ساخت . آخر تو نبايد متوجه باشى كه -\r\n\r\nخاك را تصوير اين كار از كجا\r\nنطفه را خصمى و انكار از كجا ؟\r\n\r\nتو در آن دوران پست جمادى كه نه عقلى داشتى و نه دلى ، تفكر و انكار را منكر بودى ، زيرا درك و فهم نداشتى . از آن هنگام كه در حالت جمادى قدرت پيدا كردى يعنى با تحول تدريجى توانايى درك و انكار را به دست آوردى ، خود همين انكار ، حشر و نشر ترا اثبات مىكند . اگر درست دقت كنى خواهى ديد كه مثل تو شبيه بان شخص است كه حلقه ى درى را زد و صاحب خانه درون خانه صدا كرد كه صاحب خانه در خانه نيست ، بديهى است كه آن شخص كه حلقه در را زده است از همين انكار صاحب خانه مىفهمد كه او در خانه است ، لذا دست از حلقه زدن بر نمىدارد تا در باز شود . بنا بر اين همين انكار تو آشكار مىسازد كه خداى بزرگ از همين جمادات صدها نوع حشر و نشر به وجود مىآورد .\r\nاى منكر بىنوا ، هيچ مىدانى كه چه سازندگىها و تحولات فراوانى به كار رفته است تا آب و گل جامد از هيچ ، قدرت به انكار را زاييده است ؟ آب و گل در حدود خود كه قدرت درك و انكار نداشت گويى انكار را رد مىكرد چنان كه كسى كه خود خبرى را نمىداند وجود آن را نفى مىكند . من مىتوانم شرح اين مطلب را با صد طريق بيان كنم ولى مىترسم خاطر مردم ساده لوح بلغزد .\r\n","description":"","footnote":"","page_name":" 52 ","page_number":56},
  {"content":"\r\n\r\n\r\nچاره كردن سليمان عليه السلام در احضار تخت بلقيس از سبا\r\n\r\nپس سليمان گفت با لشكر عيان\r\nتخت او را حاضر آريد اين زمان\r\n( ( 903 ) ) گفت عفريتى كه تختش را به فن\r\nحاضر آرم تا تو زين مجلس شدن\r\n( ( 904 ) ) گفت آصف من به اسم اعظمش\r\nحاضر آرم پيش تو در يك دمش\r\n( ( 905 ) ) گر چه عفريت اوستاد سحر بود\r\nليك آن از نفخ آصف رو نمود\r\n( ( 906 ) ) حاضر آمد تخت بلقيس آن زمان\r\nليك ز آصف نز فن عفريتيان\r\n( ( 907 ) ) گفت حمد الله بدين و صد چنين\r\nكه بديدستم ز رب العالمين\r\n( ( 908 ) ) پس نظر كرد آن سليمان سوى تخت\r\nگفت آرى گول گيرى اى درخت\r\n( ( 909 ) ) پيش چوب و سنگ چون نقشى كنند\r\nاى بسا گولان كه سرها مىنهند\r\n( ( 910 ) ) ساجد و مسجود از جان بىخبر\r\nديده از جان جنبشى و اندك اثر\r\n( ( 911 ) ) ديده در وقتى كه شد حيران و دنگ\r\nكه سخن گفت و اشارت كرد سنگ\r\n( ( 912 ) ) نرد خدمت چون به ناموضع بباخت\r\nشير سنگى را شقى شيرى شناخت\r\n( ( 913 ) ) از كرم شير حقيقى كرد جود\r\nاستخوانى سوى سگ انداخت زود\r\n( ( 914 ) ) گفت گر چه نيست آن سگ بر قوام\r\nليك ما را استخوان لطفيست عام\r\n\r\nآيه\r\n« قالَ يا أَيُّهَا اَلْمَلَؤُا أَيُّكُمْ يَأْتِينِي بِعَرْشِها قَبْلَ أَنْ يَأْتُونِي مُسْلِمِينَ » .\r\n« قالَ عِفْرِيتٌ مِنَ اَلْجِنِّ أَنَا آتِيكَ بِه قَبْلَ أَنْ تَقُومَ مِنْ مَقامِكَ وَإِنِّي عَلَيْه لَقَوِيٌّ أَمِينٌ . قالَ اَلَّذِي عِنْدَه عِلْمٌ مِنَ اَلْكِتابِ أَنَا آتِيكَ بِه قَبْلَ أَنْ يَرْتَدَّ إِلَيْكَ طَرْفُكَ فَلَمَّا رَآه مُسْتَقِرًّا عِنْدَه قالَ هذا مِنْ فَضْلِ رَبِّي لِيَبْلُوَنِي أَ أَشْكُرُ أَمْ أَكْفُرُ وَمَنْ شَكَرَ فَإِنَّما يَشْكُرُ لِنَفْسِه وَمَنْ كَفَرَ فَإِنَّ رَبِّي غَنِيٌّ كَرِيمٌ 27 : 38 - 40 . » ( 1 )  ( سليمان به چشمگيران سپاهيانش فرمود : كيست از شما كسى كه تخت بلقيس را\r\n","description":"","footnote":" ( 1 ) سوره النمل ، آيهء 38 و 39 و 40 . . ","page_name":" 53 ","page_number":57},
  {"content":"\r\n\r\nپيش از آن كه اسلام را پذيرفته بنزد من بيايند ، براى من بياورد ؟ يكى از بزرگان جن گفت : من تخت بلقيس را پيش از آن كه از جايت برخيزى بنزد تو مىآورم و من به آوردن آن تخت قدرتمند و امينم . كسى كه مقدارى از دانش غيبى مىدانست آصف بن برخيا ( 1 )  گفت : پيش از آن كه نگاهت را به سوى خود بر گردانى من تخت را بنزد تو مىآورم . وقتى كه سليمان ديد تخت بلقيس در نزد او حاضر شده است ، گفت اين [ كار شگفت انگيز 
  ] از فضل خداى من است و با اين فضل مرا آزمايش مىكند تا نتيجه آزمايشم نمودار شود كه آيا سپاس گزار خواهم بود يا كفران خواهم ورزيد و هر كس شكر گذار باشد در حقيقت شكر گذار خويشتن است و اگر كسى كفران بورزد ، به طور قطع خداى من بىنياز و كريم است ) .\r\n\r\n( ( 910 ) ) ساجد و مسجود از جان بىخبر\r\nديده از جان جنبشى و اندك اثر\r\n\r\nوقتى كه مسجود چيزى جز خدا باشد سجده كننده اش از حيات حقيقى محروم است .\r\nمعناى واقعى سجده عبارت است از خضوع جان در مقابل موجود با عظمتى كه والاتر از جان سجده كننده مىباشد . ما از طرق گوناگون مشهودات و معقولات و منابع اصيل دين و اخلاق به بزرگى و شرافت گوهر جان آدمى پى برده‌ايم ، ما دانسته‌ايم كه هر اندازه هم كه اغراض پليد تبه كاران بخواهد جان آدمى را محقر و ناچيز جلوه دهد ، نخواهد توانست اين گوهر بس شريف را به سنگ يا مشتى خاك مبدل بسازد ، زيرا به خوبى مىدانيم كه انگيزهء اين اخلالگران كاروان انسانى جز حسادت و عشق به لذايذ حيوانى و آزادى بىبند و بار زود گذر چيز ديگرى\r\n","description":"","footnote":" ( 1 ) بنا به آن چه كه در مجمع البيان طبرسى در تفسير آيه فوق آمده است ، آصف بن برخيا خواهر زاده وزير سليمان بوده است . . ","page_name":" 54 ","page_number":58},
  {"content":"\r\n\r\nنيست . آنان با آن عقب ماندگى و حقارتى كه در مقابل راد مردان بشرى در خود احساس مىكنند ، ما را به ياد خفاش بىنوا مىاندازند كه در لانه محقرش نشسته به آدميان دل سوزى مىكند با اين آفتابهايشان .\r\nدر جوامع بشرى در هر دوره و در هر نژادى فرشته خويان فراوانى بروز كرده و با وجود خود ، بد بختى و پستى پليدان غرضورز را به خوبى اثبات نموده‌اند . بگذاريد آن تبه كاران پليدى خود را با مشتى جملات پوشالى بپوشانند . به هر حال جان آدمى جان جهانى است كه وابسته به خدا است ، اگر شكوفان شود جز خداى بزرگ در مقابل او عظمتى وجود ندارد تا پيشانى در مقابلش به خاك بسايد و اگر در زير بار سنگين خود پرستى و شهوات افسرده شود ، در مقابل ناچيزترين موجود با قامت خميده به سجده مىافتد . در اين مرحله حيات آدمى به قول جلال الدين جنبش و اثر ناچيزى از خود نشان مىدهد كه با تمام حماقت نامش را هم جان مىگذارد .\r\n\r\n( ( 911 ) ) ديده در وقتى كه شد حيران و دنگ\r\nكه سخن گفت و اشارت كرد سنگ\r\n\r\nعشق و پرستش موجود بىجان آن موجود را جاندار و سخنور و اشارتگر مىنمايد\r\nاين يك اصل روانى شگفت انگيز است كه موقعى كه به يك موجود روى مىنمايد و عاشقش مىشود و تا حد پرستش آن را بالا مىبرد ، با آن موجود به راز و نياز مىپردازد و پاسخها و اشارات و سخنها از آن مىشنود ، اين يك مسئلهء ساده نبوده است كه اين همه شعرا و افراد پر از احساسات چه ديروز و چه امروز ، چه در شرق و چه در غرب با اجزاى طبيعت و اعضاى كالبد مادى مورد علاقه شان سخنها گفته و به خيال خود پاسخ خود را از آنها درمىيابند ، اين اصل روانى فى نفسه پديدهء فوق العادهء مهمى است ، ولى ورود آن در منطقهء ارزش وابسته به زمينهء روانى انسان\r\n","description":"","footnote":"","page_name":" 55 ","page_number":59},
  {"content":"\r\n\r\nاست . زيرا كسى كه داراى زمينهء روانى عالى و با عظمت است نه تنها مقدارى از موجودات بىجان كه مورد عشق و پرستش او هستند با او به گفتگو مىپردازند ، بلكه همهء اجزاى هستى براى او زبان گويا و ديده گان اشارتگر مىباشد ، مگر نه اين است كه خداوند متعال با زبانهاى مختلفى با ما سخن مىگويد ؟ به وسيلهء عقل و وجدان ، بوسيله الهامات و شهودهاى روحى ، بوسيله وحىهايى كه به پيامبران مىفرستد ، همچنين زبان عمومى هم وجود دارد كه تمام اجزاى هستى است . همان اجزاى جهان طبيعت است كه تا ديروز براى آن انسان كه در مراحل پست حيوانيت غوطه ور بود ، موجودات بىجان بوده و امروز كه به رشد و كمال روحى رسيده است آيات روشنى گشته كه زبان گويايش از هر زبان فصيح روشنتر و دلنشينتر سخن مىگويد . و اما كسى كه عقل و وجدانش را در راه عشق و پرستش به يك موجود اعم از جاندار و بىجان باخته است ، سخنان و اشارات آن موجود بىجان ناشى از وسوسه و سرسامى است كه از جان مختل شده سر مىكشد و به آن بىجان مىپيچد و انسان خود باخته را فريب مىدهد .\r\nتفسير ابيات\r\nسپس سليمان به لشكريانش دستورمىدهد كه هم اكنون تخت بلقيس را پيش من بياوريد . عفريتى از جن گفت : من پيش از آن كه از جايت برخيزى ، تخت بلقيس را حاضر مىسازم . آصف بن برخيا گفت من به بركت اسم اعظم الهى در يك دم تخت را در خدمت تو حاضر مىنمايم ، اگر چه عفريت استاد ماهرى در سحر بود ، ولى در مقابل دم ربانى آصف عقب نشينى كرد . در همان موقع تخت بلقيس از دم آصف نه از فنون سحرى عفريت حاضر گشت . سليمان سپاس خداى را بجاى آورد و از فضل پروردگار عالميان كه بارها برخوردار شده بود شكر گزارى كرد . هنگامى كه چشم سليمان به تخت بلقيس افتاد ، فرمود : اى درخت و چوب محقر و بىارزش ، تويى كه مردم ساده لوح و گول را فريب مىدهى . آرى در اين دنيا -\r\n","description":"","footnote":"","page_name":" 56 ","page_number":60},
  {"content":"\r\n\r\nپيش چوب و سنگ چون نقشى كنند\r\nاى بسا گولان كه سرها مىنهند\r\n\r\nدر اين پديده ساجد مانند مسجود از گوهر جان شريف محروم بوده ، سجده كننده از حيات بهره‌اى جز جنبش ناچيز و اثرى اندك چيزى ندارد . آرى -\r\n\r\nديده در وقتى كه شد حيران و دنگ\r\nكه سخن گفت و اشارت كرد سنگ\r\n\r\nاين بىخردان نرد خدمت را در غير مورد شايسته مىبازند و مجسمه جامد شير را شير واقعى و جاندار مىپندارند اما لطف و عنايات ربانى را بنگريد كه باز بسراغ همين خود باختگان مىآيد و بمقتضاى جود و كرم نامتناهيش ، استخوانى سوى آن سگ خود باخته مىاندازد و هشدارش مىدهد كه سگ صفتى و پست فكرى تو هرگز از لطف عام ما جلوگير نخواهد بود .\r\n","description":"","footnote":"","page_name":" 57 ","page_number":61},
  {"content":"\r\n\r\nقصهء يارى خواستن حليمه از بتان چون عقيب فطام ، مصطفى صلى الله عليه و آله را گم كرد و لرزيدن و سجدهء بتان و گواهى دادن ايشان بر عظمت كار مصطفى صلى الله عليه و آله\r\n\r\n( ( 915 ) ) قصهء راز حليمه گويمت\r\nتا زدايد داستان او غمت\r\n( ( 916 ) ) مصطفى را چون ز شير او باز كرد\r\nبر كفش برداشت چون ريحان و ورد\r\n( ( 917 ) ) مىگريزانيدش از هر نيك و بد\r\nتا سپارد آن شهنشه را به جد\r\n( ( 918 ) ) چون همىآورد امانت را ز بيم\r\nشد به كعبه و آمد او اندر حطيم ( 1 ) \r\n( ( 919 ) ) از هوا بشنيد بانگى كاى حطيم\r\nتافت بر تو آفتابى بس عظيم\r\n( ( 920 ) ) اى حطيم امروز آيد بر تو زود\r\nصد هزاران نور از خورشيد جود\r\n( ( 921 ) ) اى حطيم امروز آرد در تو رخت\r\nمحتشم شاهى كه پيك اوست بخت\r\n( ( 922 ) ) اى حطيم امروز بىشك از نوى\r\nمنزل جانهاى بالايى شوى\r\n( ( 923 ) ) جان پاكان طلب طلب و جوق جوق\r\nآيدت از هر نواحى مست شوق\r\n( ( 824 ) ) گشت حيران آن حليمه ز ان صدا\r\nنى كسى در پيش نى سوى قفا\r\n( ( 925 ) ) شش جهت خالى ز صورت وين ندا\r\nشد پياپى آن ندا را جان فدا\r\n( ( 926 ) ) مصطفى را بر زمين بنهاد او\r\nتا كند آن بانگ خوش را جست و جو\r\n( ( 927 ) ) چشم مىانداخت آن دم سو به سو\r\nكه كجاى است آن شه اسرارگو\r\n( ( 928 ) ) كاين چنين بانگ بلند از چپ و راست\r\nمىرسد يا رب رساننده كجاست\r\n( ( 929 ) ) چون نديد آن خيره و نوميد شد\r\nجسم لرزان همچو شاخ بيد شد\r\n( ( 930 ) ) باز آمد سوى آن طفل رشيد\r\nمصطفى را در مكان خود نديد\r\n( ( 931 ) ) حيرت اندر حيرت آمد بر دلش\r\nگشت بس تاريك از غم منزلش\r\n( ( 932 ) ) سوى منزلها دويد و بانگ داشت\r\nكه كه بر دُردانه‌ام غارت گماشت\r\n\r\n","description":"","footnote":" ( 1 ) حطيم ميان ركن و در مسجد الحرام . . ","page_name":" 58 ","page_number":62},
  {"content":"\r\n\r\n\r\n( ( 933 ) ) مكَّيان گفتند ما را علم نيست\r\nما ندانستيم كاين جا كودكى است\r\n( ( 934 ) ) ريخت چندان اشكها او با فغان\r\nكه از او گريان شدند آن مكيان\r\n( ( 935 ) ) سينه كوبان آن چنان بگريست خوش\r\nاختران گريان شدند از گريه اش\r\n\r\nتفسير ابيات\r\nداستان اسرار آميز حليمه سعديه را براى زدودن غم و اندوه تو بيان مىكنم . وقتى كه مصطفى صلى الله عليه و آله را از شير باز كرد مانند دستهء گل و ريحان برداشت و براى دور ساختن او از حوادث به اين سو و آن سو مىرفت ، تا آن امانت سترگ را به جدش عبد المطلب برساند . امانت را با بيم و هراس به كعبه و حطيم آورد . در اين موقع -\r\n\r\nاز هوا بشنيد بانگى كاى حطيم\r\nتافت بر تو آفتابى بس عظيم\r\n\r\nاى جايگاه مقدس اى حطيم ، امروز صد هزاران نور خورشيد بر تو فروزان مىگردد ، زيرا كه محتشم پادشاهى كه بخت و اقبال پيك اوست ، رخت به سوى تو مىكشد . اى مكان مقدس اى حطيم ، امروز رويداد تازه‌اى در تو ايجاد مىشود كه منزلگه جانهاى ملكوتى خواهى گشت . امروز جانهاى پاك دسته دسته و جوقه جوقه در حالى كه مست اشتياقند به سوى تو خواهند آمد . حليمه از آن صداى غير طبيعى متحير گشت و با دقت به پيرامون خود نگريست ، اما چيزى در پيش رو و نه در پشت سر نيافت . شش جهت را به خوبى نگريست ، صورتى نديد كه آن صداى شگفت انگيز را به آن مستند بسازد با اين حال صدا همچنان به طنين خود ادامه مىداد . حليمه -\r\n\r\nمصطفى را بر زمين بنهاد او\r\nتا كند آن بانگ خوش را جستجو\r\n\r\nبا دقت و اصرار تمام -\r\n\r\nچشم مىانداخت آن دم سو بسو\r\nكه كجاى است آن شه اسرارگو\r\nكاين چنين بانگ بلند از چپ و راست\r\nمىرسد ، يا رب رساننده كجاست\r\n\r\nحليمه در هيچ نقطه از شش جهت چيزى را نمىبيند و خيره و نوميد ، بدنش\r\n","description":"","footnote":"","page_name":" 59 ","page_number":63},
  {"content":"\r\nمانند شاخ بيد به لرزش مىافتد .\r\nبرگشت بجايى كه كودك رشيد را در آن نهاده بود ، چيزى نديد و مصطفايش آن جا نبود -\r\n\r\nحيرت اندر حيرت آمد بر دلش\r\nگشت بس تاريك از غم منزلش\r\n\r\nشروع به دويدن كرد و سر به يك به يك منازل مكيان فرو برده و مىپرسيد كه آيا دردانهء مرا ديده‌ايد ؟ چه كسى بود كه گوهر نايابم را به يغما برده است ؟ مردم مكه مىگفتند : ما نمىدانيم ، اصلا ما از وجود كودكى كه مىگويى اطلاع نداريم ، حليمهء بىنوا -\r\n\r\nريخت چندان اشكها او با فغان\r\nكه ازو گريان شدند آن مكيان\r\nسينه كوبان آن چنان بگريست خوش\r\nكاختران گريان شدند از گريه اش\r\n\r\n","description":"","footnote":"","page_name":" 60 ","page_number":64},
  {"content":"\r\nحكايت آن پير عرب كه دلالت كرد حليمه را به استعانت بتان ( 1 ) \r\n\r\n( ( 936 ) ) پير مردى پيشش آمد با عصا\r\nكاى حليمه چه فتاد آخر تو را ؟\r\n( ( 937 ) ) كاين چنين آتش ز دل افروختى\r\nوين جگرها را ز ماتم سوختى\r\n( ( 938 ) ) گفت احمد را رضيعم معتمد\r\nپس بياوردم كه بسپارم به جد\r\n( ( 939 ) ) چون رسيدم در حطيم آوازها\r\nمىرسيد و مىشنيدم از هوا\r\n( ( 940 ) ) من چو آن الحان شنيدم از هوا\r\nطفل را بنهادم آن جا ز ان صدا\r\n( ( 941 ) ) تا ببينم اين ندا آواز كيست ؟\r\nكه ندايى بس لطيف و بس شهيست\r\n( ( 942 ) ) نز كسى ديدم به گرد خود نشان\r\nنى ندا مىمنقطع شد يك زمان\r\n( ( 943 ) ) چون كه واگشتم ز حيرتهاى دل\r\nطفل را آن جا نديدم واى دل\r\n( ( 944 ) ) گفتش اى فرزند تو انده مدار\r\nكه نمايم من تو را يك شهريار\r\n( ( 945 ) ) كه بگويد گر بخواهد حال طفل\r\nاو بداند منزل و تر حال طفل\r\n( ( 946 ) ) پس حليمه گفت اى جانم فدا\r\nمر تو را اى شيخ خوب خوش ندا\r\n( ( 947 ) ) هين مرا بنماى آن شاه نظر\r\nكش بود از حال طفل من خبر\r\n( ( 948 ) ) برد او را پيش عزّى كاين صنم\r\nهست در اخبار غيبى مغتنم\r\n( ( 949 ) ) ما هزاران گم شده زو يافتيم\r\nچون به خدمت سوى او بشتافتيم\r\n( ( 950 ) ) پير كرد او را سجود و گفت زود\r\nاى خداوند عرب وى بحر جود\r\n( ( 951 ) ) گفت اى عزّى تو بس اكرامها\r\nكرده‌اى تا رسته‌ايم از دامها\r\n( ( 952 ) ) بر عرب حق است از اكرام تو\r\nفرض گشته تا عرب شد رام تو\r\n( ( 953 ) ) اين حليمهء سعدى از اميد تو\r\nآمد اندر ظلّ شاخ بيد تو\r\n( ( 954 ) ) كه ازو فرزند طفلى گم شدست\r\nنام آن كودك محمّد آمدست\r\n\r\n","description":"","footnote":" ( 1 ) مضمون اين داستان كه جلال الدين مطرح كرده است در تفسير ابو الفتوح رازى با تغيير مختصرى وارد شده است ج 5 ص 546 و 547 . . ","page_name":" 61 ","page_number":65},
  {"content":"\r\n\r\n( ( 955 ) ) چون محمد گفت آن جمله بتان\r\nسر نگون گشتند و ساجد آن زمان\r\n( ( 956 ) ) كه برو اى پير اين چه جستجوست\r\nآن محمّد را كه عزل ما ازوست\r\n( ( 957 ) ) ما نگون و سنگ سارانيم از او\r\nما كساد و بىعيارانيم ازو\r\n( ( 958 ) ) آن خيالاتى كه ديدندى ز ما\r\nوقت فترت گاه گاه اهل هوا\r\n( ( 959 ) ) گم شود چون بارگاه او رسيد\r\nآب آمد مر تيمم را دريد\r\n( ( 960 ) ) دور شو اى پير فتنه كم فروز\r\nهين ز رشك احمدى ما را مسوز\r\n( ( 961 ) ) دور شو بهر خدا اى پير تو\r\nتا نسوزى ز آتش تقدير تو\r\n( ( 962 ) ) اين چه دُمّ اژدها افشردن است\r\nهيچ دانى چه خبر آوردن است\r\n( ( 963 ) ) زين خبر خون شد دل دريا و كان\r\nزين خبر لرزان شود هفت آسمان\r\n( ( 964 ) ) چون شنيد از سنگها پير اين سخن\r\nپس عصا انداخت آن پير كهن\r\n( ( 965 ) ) از شكوه ترس و لرز آن ندى\r\nپير دندانها به هم بر مىزدى\r\n( ( 966 ) ) آن چنان كاندر زمستان مر دعور\r\nاو همىلرزيد و مىگفت اى ثبور\r\n( ( 967 ) ) چون در آن حالت بديد آن پير را\r\nز ان عجب گم كرد زن تدبير را\r\n( ( 968 ) ) گفت پيرا گر چه من در محنتم\r\nحيرت اندر حيرت اندر حيرتم\r\n( ( 969 ) ) ساعتى با دم خطيبى مىكند\r\nساعتى سنگم اديبى مىكند\r\n( ( 970 ) ) باد با حرفم سخنها مىدهد\r\nسنگ و كوهم فهم اشيا مىدهد\r\n( ( 971 ) ) گاه طفلم را ربوده غيبيان\r\nغيبيانِ سبز پوش آسمان\r\n( ( 972 ) ) از كه نالم با كه گويم اين گله\r\nمن شدم سودايى اكنون صد دله\r\n( ( 973 ) ) غيرتش از شرح غيبم لب ببست\r\nاين قدر گويم كه طفلم گم شدست\r\n( ( 974 ) ) گر بگويم چيز ديگر من كنون\r\nخلق بندندم به زنجير جنون\r\n( ( 975 ) ) گفت پيرش كاى حليمه شاد باش\r\nسجدهء شكر آر و رو را كم خراش\r\n( ( 976 ) ) غم مخور ياوه نگردد او ز تو\r\nبلكه عالم ياوه گردد اندرو\r\n( ( 977 ) ) هر زمانش از رشك و غيرت پيش و پس\r\nصد هزاران پاسبان است و حرس\r\n( ( 978 ) ) آن نديدى كان بتان ذو فنون\r\nچون شدند از نام طفلت سر نگون\r\n\r\n","description":"","footnote":"","page_name":" 62 ","page_number":66},
  {"content":"\r\n\r\n( ( 979 ) ) اين عجب قرنى است بر روى زمين\r\nپير گشتم من نديدم جنس اين\r\n( ( 980 ) ) زين رسالت سنگها چون ناله داشت\r\nتا چه خواهد بر گنه كاران گماشت\r\n( ( 981 ) ) سنگ بىجرم است در معبوديش\r\nتو نه‌اى مضطر كه بنده بوديش\r\n( ( 982 ) ) آن كه مضطر اين چنين ترسان شده است\r\nتا كه بر مجرم چه ها خواهند بست\r\n( ( 948 ) ) برد او را پيش عزّى كاين صنم\r\nهست در اخبار غيبى مغتنم\r\n\r\nعزى چه بوده است ؟ و بحثى مختصر در باره خدايان و بتها ( 1 ) \r\nاز دورانهاى گذشته گروه هاى زيادى از انسانها بتهايى را از اجناس مختلف پرستيده‌اند . حقيقت اين پرستش چه بوده است ؟ به نظر مىرسد كه تحقيقات لازم و كافى در بارهء آن صورت نگرفته و اين مسئله تقريبا به شكل سطحى مورد توجه\r\n","description":"","footnote":" ( 1 ) عزى نام بزرگترين بت قريش . اساف و نائله ( قريش و خزاعه ) سواع ( بنى لحيان ) ود ( قبيله كلب ) يعوق ( مردم خيوان ) نسر ( حمير ) مناة ( همه اعراب مخصوصاً اوس و خزرج ) اللات ( بنو عتاب بن مالك ) هبل ( قريش ) مناف ( قريش ) ذو الخلصه ( خثعم و بجيلة و ازد السراة ) ذو الكفين ( دوس ) ذو الشرى ( بنى حارث بن يشكر ) اقيصر ( قضاعه و لخم و جذام و عامله و غطفان ) سعير ( عنزة ) عميانس ( خولان ) يغوث ( مذحج ) القس ( طى ) يعبوب ( جديلهء طى ) باجر ( ازد ) الاشهل ( بنو عبد الاشهل ) اوال ( بكر و تغلب فرزندان وائل ) بعل ( گروهى از . ) بعيم ، بلج ، جبت ، جبهه ، جويش ، جلسد ، ( بعضى از اعراب ) جهار ( هوازن ) دار ( بنى عبد الدار ) دوار ( گروهى از اعراب ) ذو الرجل ( بعضى از عرب حجاز ) شارق ( گروهى از اعراب ) الشمس ( گروهى از قريش ) صدا ( قوم عاد ) صمودا ( قوم عاد ) ضمار ( عباس بن مرداس سلمى ) ضيزن ( منذر ) عبعب ( قضاعه ) عوض ( بكر بن وائل ) عوف ( گروهى از اعراب ) كثرى ( جديس و طسم ) كسعه ( گروهى از اعراب ) محرق ( بكر بن وائل ) مدان ( گروهى از بنى الحرث ) مرحب ( گروهى از اعراب ) هبا ( قوم عاد ) ياليل ( گروهى از اعراب ) . ","page_name":" 63 ","page_number":67},
  {"content":"\r\n\r\nمحققين بوده است . ما براى توضيح مختصر در اين مسئله مطالبى را به طور اختصار متذكر مىشويم :\r\n1 - آغاز پرستش بتها :\r\nاين پديده هم مانند ديگر پديده هاى انسانى ، تاريخى بس تاريك دارد و ما به تحقيق نمىدانيم پرستش بتهاى جامد از كى و روى چه عواملى شروع شده است هشام بن محمد كلبى آغاز و عامل بت پرستى اعراب را بقرار زير توضيح مىدهد : « موقعى كه اسماعيل فرزند ابراهيم عليه السلام در مكه ساكن شد ، براى او فرزندان زيادى به وجود آمد به حدى كه مكه را پر كردند و از گروه عماليق هر كس را كه در مكه بود بيرون كردند . شهر مكه براى اولاد اسماعيل تنگ بود ، ميان آنان دشمنىها و جنگها بروز كرد و بعضى از آنان بعضى ديگر را از آن شهر بيرون كردند و آنان بشهرهاى ديگر كوچ نمودند . چيزى كه باعث شد آنان بتها و سنگها را پرستش كنند ، اين بود كه هر كسى كه از مكه كوچ مىكرد سنگى از سنگهاى حرم را به جهت تعظيم و علاقه‌اى كه به مكه داشت با خود مىبرد و در محل زندگى خود مىگذاشت و مانند كعبه به گردش طواف مىكرد ، مقصود آنان تبرك و اشتياق و محبت به خود مكه بوده است ، لذا زيارت بيت را ترك ننموده و مىآمدند و مطابق روش حج و عمرهء ابراهيم و اسماعيل عليه السلام حج و عمره را بجاى مىآوردند .\r\nاين امر تدريجا به پرستش آن سنگها منتهى شد و علت اصلى كرنش به آن سنگها را كه فقط تعظيم و محبت كعبه بود فراموش كردند . » ( 1 )  اين موضوع را با اشخاص ذيل از كلبى نقل كرده‌اند :\r\nابو منصور جواليقى از ابو الحسين المبارك بن عبد الجبار از ابو جعفر محمد بن احمد بن مسلمه از ابو عبيد إله مرزبانى از ابو بكر احمد جوهرى از\r\n","description":"","footnote":" ( 1 ) الاصنام - هشام بن محمد كلبى ص 6 . . ","page_name":" 64 ","page_number":68},
  {"content":"\r\n\r\nابو على حسن بن عليل العنزى از ابو الحسن ابن الفرات كاتب . ( 1 )  ابو ريحان بيرونى مىگويد : « اهل تورات آغاز بت پرستى را به دوران ساروغ جد پدرى ابراهيم عليه السلام نسبت مىدهند . روميان در افسانه‌اى كه آورده‌اند مىگويند : پس از آن كه روملس برادرش رومانوس را كشت زلزله ها و جنگها نمودار گشت روملس بزارى و ناله افتاد و در عالم رويا ديد كه زلزله ها و جنگها بر طرف نخواهد گشت مگر اين كه برادرش را روى تخت بنشاند . روملس مجسمه‌اى از طلا ساخت و با خود روى تخت نشانيد و مىگفت ما چنين مأمور شده‌ايم . . . » ( 2 )  بيرونى سپس مطالب زيادى در بارهء بتها و خدايان سرزمين هند مىگويد و به هيچ وجه استدلال قانع كنندهء در بارهء آغاز و ضابطهء كلى بت پرستى به دست نمىدهد .\r\nهمچنين كتابهاى ديگرى كه در بارهء بتها نوشته شده است با نظر به تحول شگرف كه در بارهء جامعه شناسى و روان شناسى و علم العقايد پيش آمده است بعيد به نظر مىرسد كه مسائل روشنى را در آغاز و ضابطهء كلى بت پرستى مطرح كنند . ( 3 ) \r\n2 - عامل گرايش به بت پرستى :\r\nروى ملاحظات روانى و شعايرى كه در پرستش بتها ديده مىشود پرستش بتها يك پديدهء عمومى است كه عوامل گوناگونى دارد . پرستش از مرتبه ى ابتدايى محبت و گرايش گرفته تا به معناى واقعى آن كه عبارت است از تسليم و خضوع صد در صد روح در مقابل موجود والاتر شامل مىگردد و مسلم است كه نوعى از محبت براى يك موجود به عاملى مناسب خود نيازمند است\r\n","description":"","footnote":" ( 1 ) كلبى در ص 8 از كتاب الاصنام مىگويد : « اولين كسى كه دين اسماعيل عليه السلام را تغيير داد و بتها را براى پرستش نصب كرد عمرو بن ربيعه بوده است . . .  ( 2 ) تحقيق ماللهند ، ابو ريحان بيرونى ، ص 85 . .  ( 3 ) كتابهاى متعددى در موضوع بت و بت پرستى بحث كرده‌اند ، مانند السيرة النبوية ، محمد بن اسحاق . تفسير سهيل اندلسى و ابو ذر الخشنى و كتاب الاصنام ، على بن حسن بن فضيل . و كتاب الاصنام - كتاب جاحظ - كتاب الرد على عبدة الاصنام - ابو زيد بلخى و بلوغ الارب فى احوال العرب - آلوسى . . . ","page_name":" 65 ","page_number":69},
  {"content":"\r\nچنان كه در تفسير جالينوس در بارهء نامگذارى استادان طب و ساير شغلهاى مهم به خدايان مشاهده مىشود . ابو ريحان بيرونى از جالينوس چنين نقل مىكند : - « مردان با فضيلت بسبب مهارت و استادى كه در صنايع و معالجات به دست آورده بودند ، شايسته ورود در جملهء خدايان گشته‌اند . از آن جمله اسكولابيوس و ديونسيوس در گذشته دو انسان بودند ، سپس بمقام خدايى رسيدند ، زيرا اولى به مردم طب را تعليم كرد و دومى صنعت انگور كارى را . . . » ( 1 )  همچنين به جهت شدت و عمق گرايش به يك موضوع و تعظيم آن ، عوامل بالاترى را بايد در نظر گرفت . در آن چه كه از بت پرستان اعراب بر مىآيد اين عامل ديده مىشود . به طور مثال - قبيلهء نزار در هنگام بجا آوردن اعمال مكه با اين جملات لبيك مىگفتند :\r\nلبيك اللَّهم لبيك ، لبيك لا شريك لك الا شريك هو لك تملكه و ما ملك پروردگارا ، دعوت و دستور ترا اجابت مىكنيم ، اجابت مىكنيم ، شريكى براى تو وجود ندارد مگر شريكى كه آن هم براى تست ، تو او را و هر چه را او مالك است ، مالك مىباشى .\r\nو مقصودشان از شريك بت مورد پرستششان بوده است ، معلوم است كه پرستش يك موجود به عنوان شريك زير دست خيلى بالاتر و عميقتر از محبت و تعظيم طبيعى و معمولى است كه يونانيان در باره اسكولابيوس و ديونسيوس اظهار مىكردند همچنين بنا بنقل كلبى ، حارث متصدى كعبه وقتى كه براى معالجه به شام سفر كرد در آن جا ديد كه اهل شام به بتها عبادت مىكنند ، وقتى كه علت پرستش آنها را پرسيد ، پاسخ دادند كه ما از اين بتها باران و پيروزى بر دشمن مىطلبيم ، حارث به آنان گفت از اين بتها بما هم بدهيد ، و مقدارى از آنها را گرفت و آورد و در پيرامون كعبه نصب كرد . از اين داستان هم معلوم مىشود كه بتها روى عامل سود\r\n","description":"","footnote":" ( 1 ) الحث على تعلم الصناعات ، جالينوس ، نقل از تحقيق ماللهند ، ص 25 . . ","page_name":" 66 ","page_number":70},
  {"content":"\r\nجويى و بر طرف كردن ناتوانى بوده است . عامل ديگرى براى پرستش بتها همان است كه ابو ريحان بيرونى متذكر مىشود . مطلب ابو ريحان به خاصيت روانى انسانها تكيه مىكند .\r\nاو مىگويد : « معلوم است كه طبيعت مردم عوامل همواره ميل به محسوس و تنفر و وحشت از معقول دارد ، زيرا معقول از آن مردم دانا است كه در هر زمان و مكان در اقليتاند .\r\nو به همين جهت بوده است كه شمارهء فراوان اقوام و ملل به صورتگرى و مجسمه سازى اشتياق نشان داده‌اند » . ( 1 )  اين مطلب را زيد بن عمرو بن نفيل پس از اسلام آوردن و ترك بت پرستى متذكر شده و مىگويد :\r\n\r\nتركت اللات و العزى جميعا\r\nكذلك يفعل الجلد الصبور\r\nفلا العزى ادين و لا ابنتيها\r\nو لا صنمى بنى غنم ازور\r\nو لا هبلا ازور و كان ربا\r\nلنا فى الدهر إذ حلمى صغير ( 2 )  (\r\n\r\nلات و عزى هر دو را رها كردم و اين كارى است كه آدم بردبار انجام مىدهد . نه عزى را مىپرستم و نه دو فرزندش را و نه دو بت بنى غنم را زيارت مىكنم و نه بديدار هبل مىروم كه در آن روزگاران كه رويا و مشاعرم كوچك بود براى ما خدايى مىكرد ) .\r\nهمچنين ابو ريحان بيرونى مطلبى را كه از ارسطو نقل مىكند ، مىتواند شاهد اين موضوع باشد كه بت پرستى و خدايان تراشى كار عاميان بوده است . او مىگويد : رساله‌اى از ارسطو در پاسخ برهمنان وجود دارد كه اسكندر براى او فرستاده است . در آن رساله چنين آمده است كه « اما اين كه مىگوييد كسانى از يونانىها وجود دارند كه مىگويند بتها سخن مىگويند و يونانىها براى بتها قربانى ذبح\r\n","description":"","footnote":" ( 1 ) تحقيق ماللهند ، بيرونى ص 84 . .  ( 2 ) الاصنام ، كلبى ص 22 . . ","page_name":" 67 ","page_number":71},
  {"content":"\r\n\r\nمىكنند و براى آن بتها روحانيتى قائل هستند ، چيزى است كه ما در بارهء آن هيچ نمىدانيم » اين جواب كه ارسطو مىدهد در حقيقت مىخواهد كارهاى عاميان را بىارزش نمايد . » ( 1 )  چنان كه ابو ريحان متوجه شده است ، گرايش و كرنش به محسوسات ناشى از عدم رشد روانى است كه متأسفانه به جهت مسامحه ى مربيان بشرى در اكثريت افراد مشاهده مىشود .\r\nتمركز قواى دماغى و روانى كه شرط لازم پرستش است براى مردم عادى فوق العادهء دشوار است ، اين همه نياز بشرى به مثال و تشبيه و تجسيم حتى براى افراد بالاتر از دسته ى عاميان ريشه‌اى جز اين ندارد كه انسان طريق معرفت معمولى خود را در حواس طبيعى ديده و همواره در ميان محسوسات غوطه ور گشته ارزشها و عظمتها را در آنها و بوسيله ى آنها هضم مىكند .\r\n3 - آيا پرستش بتها و خدايان با اعتقاد به خداى يگانه سازگار است ؟\r\nاين مسئله در قلمرو عقايد و معارف بشرى فوق العادهء با اهميت است . لذا بايستى براى حل و فصل آن انديشه و تتبع كافى داشته باشيم ، معمولا گفته مىشود : بشر به جهت ناتوانى مغزى ابتدا ، به خدايان متعدد اعتقاد ورزيده ، تدريجا از عدد خدايان كاسته تا در تحولات اخير فكرى به يكتا پرستى رسيده است .\r\nاين نظريه با ظاهرى خوشايند ، افراد زياد بلكه گاهى بعضى از متفكرين را نيز قانع ساخته است ، ولى موضوع عميقتر از آن است كه با اين منطق تجريد ( از نقص رو بكمال ) و ( از بسيط رو به پيچيده و مركب ) تصفيه گردد .\r\nما دلايل و شواهد خود را در بارهء سازگار بودن اعتقاد به خداى يگانه و پرستش خدايان بيان مىكنيم و داورى صحيح را به اختيار مطالعه كنندهء محترم مىگذاريم :\r\nالف - جاى ترديد نيست كه افلاطون يكى از پيش تازان مكتب خدا شناسان است .\r\n","description":"","footnote":" ( 1 ) تحقيق ماللهند ، ص 95 . . ","page_name":" 68 ","page_number":72},
  {"content":"\r\n« افلاطون تاكيد مىكند كه ما وراى دو نمونهء اساسى جهان ( مثل و جهان محسوس ) آفرينندهء توانايى وجود دارد كه مىتواند يكى از آنها را به وجود بياورد ( مثلًا نمونه مثل را - و عالم محسوس كه سايهء آن است احتياجى به آفرينش مجدد ندارد . ) و نخستين صفت اختصاصى اين آفرينندهء مطلق اين است كه علت فاعلى است . . . و اين آفرينندهء مطلق است كه نظم و جمال را به وجود مىآورد . » ( 1 )  باز در فصل چهارم در مبحث روح عالم مىگويد :\r\n« روح عالم نخستين و قديمىترين مصنوع خدا است ، آن هم موجود الهى است . » ( 2 )  با اين حال كه افلاطون به وجود خداى بزرگ يقين و اعتقاد دارد .\r\n« ارواح بشرى را از ساخته هاى خدايان ثانوى معرفى مىكنند . » ( 3 )  در جاى ديگر مىگويد :\r\n« پس خداوند به آفرينش ساير كائنات شروع كرد و آنها را به صورت طبيعت مثل قرار داد . . . چيست آن مثل ؟ و شماره آنها چقدر است ؟ اين مثل چهار تا است :\r\nيك - جنس خدايان آسمانى ( مثلًا مجردات ) .\r\nدو - جنس بالدار كه در هوا شناور است .\r\nسه - نوع آبى . چهار - جنسى كه با پاهايش راه مىرود . » ( 4 )  بدين سان از مجموع روش فكرى افلاطون چنين بر مىآيد كه موجودات عالى و مبادى اصلى خلقت و آن چه را كه جنبهء قدس و ما وراى طبيعى دارد ، خدا مىنامد .\r\n","description":"","footnote":" ( 1 ) طيماوس ، افلاطون ، ص 51 و 52 . .  ( 2 ) همان مأخذ ، ص 55 . .  ( 3 ) همان مأخذ ، ص 125 . .  ( 4 ) همان مأخذ ، ص 235 . . ","page_name":" 69 ","page_number":73},
  {"content":"\r\nهمين علت نامگذارى را كلبى در كتاب الاصنام در بارهء پنج بت به نام ود ، سواع ، يغوث ، يعوق ، نسر بيان نموده مىگويد : اين پنج نام پنج مرد صالح بود ، موقعى كه همهء آنان در يك ماه مردند ، خويشاوندان آنان زياد ناراحتى كردند و جزع و فزع نمودند . مردى از فرزندان قابيل به آنان پيش نهاد كرد كه اگر بخواهيد پنج بت به شكل آن پنج نفر براى شما مىسازم ولى نمىتوانم در آنها روح به دمم . آنان پذيرفتند و آن مرد پنج بت به صورت و بنام آن مردان صالح تراشيد و براى خويشاوندانشان نصب كرد . » ( 1 )  نيز با نظر به كلمات افلاطون در اين موضوع اين نتيجه را هم مىتوان گرفت كه اصطلاح خدا به موجودات عالى و مبادى اصلى خلقت و چيزهايى كه جنبهء قدس و ما وراى طبيعى دارند بسيار قديمى بوده است . او در فصل يازدهم ص 239 از مأخذ مزبور مىگويد :\r\n« بحث از خدايان ديگر و چگونگى به وجود آمدن آنان خارج از توانايى ما است . بر ما لازم است كه در اين موضوع كسانى را كه پيش از ما سخن گفته‌اند تصديق كنيم ، زيرا آنان چنان كه مىگويند از فرزندان خدايان هستند و بدون شك و شبهه نياكان خود را روشنتر مىشناسند » .\r\nب - چنان كه در مبحث پيشين متذكر شديم قبيلهء نزار از عرب در عين بت پرستى خداى بزرگ را پذيرفته و در موقع به جا آوردن اعمال مكه خداى بزرگ را اولًا و بت خود را ثانياً به عنوان شريك كوچك متذكر مىشدند . و موقعى كه اوس بن حجر سوگند مىخورد جملهء سوگندش بدين قرار بود :\r\n\r\nو باللات و العزى و من دان دينها\r\nو بالله ان الله منهن اكبر (\r\n\r\nسوگند به لات و عزى و به كسى كه به دين آنها گرويده است و سوگند به خدا ، به تحقيق خداوند از آنها بزرگتر است ) ( 2 ) \r\n","description":"","footnote":" ( 1 ) الاصنام ، ص 51 . .  ( 2 ) الاصنام ، كلبى ، ص 17 . . ","page_name":" 70 ","page_number":74},
  {"content":"\r\n« رهم بن زيد الاوسى » بدين نحو سوگند مىخورد :\r\n\r\nانى و رب العزى السعيدة وا\r\nلله الذى دون بيته سرف (\r\n\r\nمن سوگند مىخورم به خداى عزاى خوشبخت و خدايى كه پيرامون بيتش ازدحام و غوغا است ) قبيله خولان بتى بنام عميانس داشته است كه چار پايان و محصولات زراعتى خود را ميان خدا و عميانس تقسيم مىكردند . ( 1 )  و نيز در نامه‌اى كه ابو سفيان از روى تهديد به پيامبر اسلام نوشته است تبرك به نام خدا و سوگند به بتها به چشم مىخورد . نامه بدين ترتيب شروع مىشود : - « باسمك اللَّهم ، فانى احلف باللات و العزى و اساف و نائله و هبل لقد سرت اليك فى جمعنا و انا نريد ان لا نعود اليك ابدا حتى نستأصلكم . . . » ( 2 )  به نام تو اى الله ، من به لات و عزى و اساف و نائله و هبل سوگند مىخورم كه با گروه خود به طرف تو حركت كردم و ما نمىخواهيم از سوى تو هرگز بر گرديم تا اين كه شما را ريشه كن كنيم ) .\r\nج - چنان كه در آيات شريفه قرآن مجيد آمده است . اعراب بتها را به عنوان شفيع و وسيلهء تقرب به خدا مىپرستيدند مانند - « وَيَعْبُدُونَ مِنْ دُونِ الله ما لا يَضُرُّهُمْ وَلا يَنْفَعُهُمْ وَيَقُولُونَ هؤُلاءِ شُفَعاؤُنا عِنْدَ الله قُلْ أَ تُنَبِّئُونَ الله بِما لا يَعْلَمُ فِي اَلسَّمواتِ وَلا فِي اَلأَرْضِ سُبْحانَه وَتَعالى عَمَّا يُشْرِكُونَ 10 : 18 » ( 3 )  ( و آنان در مقابل خدا چيزهايى را مىپرستند كه نه به آنان ضررى مىرسانند و نه سودى به آنها مىدهند و مىگويند اين بتها شفاعتگران ما در نزد خدا هستند به آنان\r\n","description":"","footnote":" ( 1 ) الاصنام ، كلبى ، ص 44 . .  ( 2 ) الوثائق السياسية ، دكتر محمد حميد الله ، ص 26 و 27 ، نقل از المغازى ، واقدى - النزاع و التخاصم بين بنى امية و بني هاشم - مقريزى ( تقى الدين احمد بن على ) - انساب الاشراف ، بلاذرى - امتاع الاسماء ، مقريزى . .  ( 3 ) سوره يونس ، آيهء 18 . . ","page_name":" 71 ","page_number":75},
  {"content":"\r\nبگو آيا شما به خداوند چيزى را خبر مىدهيد كه خدا واقعيت آن را نه در آسمانها و نه در زمين نمىبيند ، خدا پاكيزه و با عظمتتر از آن است كه آنان شرك مىورزند ) .\r\nآن عبارت مشهور كه بت پرستان در بارهء هويت و ارزش بتها گفته‌اند ، چنين است : تلك الغرانيق العلى و ان شفاعتهن لترتجى » ( 1 )  ( اين بتها و الا هستند و شفاعتشان مورد اميدوارى است ) د - گريگورى ملطى معروف به اين عبرى در بيان داستان حضرت موسى عليه السلام مىگويد :\r\n« فقال موسى ان لسانى ألثع ثقيل النطق كيف يقبل منى فرعون قال الله له انى قد جعلتك الها لفرعون . . . » ( 2 )  ( موسى به خدا گفت زبان من لكنت دارد و به سخن گفتن سنگين است ، فرعون چگونه دعوت مرا خواهد پذيرفت ؟ خدا فرمود : من ترا به فرعون إله قرار دادم ) . از اين جملات هم ظاهر مىشود كه كلمهء إله و خدا و الهه و خدايان به معناى موجودى كه جنبهء قدس و ما وراى طبيعى دارد به كار برده شده است .\r\nژان ژاك روسو مىگويد :\r\n« براى كشف بهترين قوانينى كه به درد ملل بخورد يك عقل كل لازم است كه تمام شهوات انسانى را ببيند ولى خود هيچ حس نكند ، با طبيعت هيچ رابطه‌اى نداشته باشد ولى آن را كاملًا بشناسد . سعادت او بما مربوط نباشد ، ولى حاضر بشود بسعادت ما كمك كند . بالاخره به افتخاراتى اكتفا نمايد كه بمرور زمان علنى گردد ، يعنى در يك قرن خدمت كند و در قرن ديگر نتيجه بگيرد . بنا بر آن چه گفته شد فقط خدايان مىتوانند چنان كه شايد و بايد براى مردم قانون بياورند . » ( 3 ) \r\n","description":"","footnote":" ( 1 ) نهايه ، ابن اثير ، ج 3 ص 106 . .  ( 2 ) تاريخ مختصر الدول ، گريگورى ، ص 17 . .  ( 3 ) قرار داد اجتماعى ، روسو ، ص 81 . . ","page_name":" 72 ","page_number":76},
  {"content":"\r\n\r\nبديهى است كه روسو يك مرد مسيحى بوده و اعتقادى به خدايان نداشته است ، لذا مقصودش از خدايان همان معنى است كه متذكر شديم ، يعنى انسانهايى كه جنبهء ما وراى طبيعى دارند و ما در اصطلاح به آنان پيامبران مىگوييم .\r\nه - يك مسئله ديگر كه باز دلالت دارد به اين كه موضوع خدايان به عنوان مبادى اولى و موجودات نمونه و وسايل ما وراى طبيعى بوده است ، ترتيبى است كه در مراتب خدايان مصر باستانى ديده مىشود . مثلًا امون رع به عنوان آفتاب مخفى خدايى است كه مرزى براى معبود سيستم دهندهء هستى است و مرتبه ى اين خدا در ميان خدايان پس از پتاح است كه ايجاد كنندهء كائنات است . » ( 1 ) \r\n« در آبادى قوصبيه معبودى به نام معا مورد احترام بوده است و چنين اعتقاد مىكردند كه معا در روز رستاخيز مردگان را به محضر حكم خواهد برد . » ( 2 ) \r\n« شهر آبىصير معبودى به نام اذوديس داشته است اين معبود مقدسى است كه به وضع و احوال ارواح حكومت مىكند و پس از مرگ همراه انسان است تا او را به بارگاه رب اعلا رهنمون شود . » ( 3 )  در مأخذ گذشته ص 18 در بارهء معبودها يك تعريف كلى مىنمايد ، بدين قرار :\r\n« پتاح رمزى است براى نشان دادن قدرت الهى كه هستى را آفريده است .\r\nرع عنصر آتش . شو عنصر هوا . سب عنصر خاك . ازوريس عنصر آب . حور رمزى است براى زمان آينده برع آفتاب و اوزيرس براى مردگان . مصريان باستانى اين معبودها را شاهان حقيقى مىدانستند و براى آنان نامها و القاب مىگذاشتند . »\r\nنتيجهء با اهميتى كه از بحث بتها و خدايان گرفته مىشود\r\nمسائلى را كه در مبحث گذشته در بارهء بتها و خدايان مطرح كرديم براى\r\n","description":"","footnote":" ( 1 ) العقد الثمين ، احمد افندى كمال ، ص 10 . .  ( 2 ) همان مأخذ ، ص 13 . .  ( 3 ) همان مأخذ ، ص 16 . . ","page_name":" 73 ","page_number":77},
  {"content":"\r\n\r\nيك نتيجهء با اهميت بود كه ذيلًا ياد آور مىشويم .\r\nدر دورانهاى اخير بعضى از متفكرين ميل شديدى از خود نشان داده‌اند به اين كه بهر شكلى است اثبات كنند كه بشر به جهت ضرورت تحول و تكامل از جهل به علم از پرستش خدايان به پرستش خداى يگانه عبور كرده است . يعنى جهالت بشرى بوده است كه باعث خدا تراشى او گشته است .\r\nما در مسائل گذشته اثبات كرديم كه اين گمان به كلى دور از واقعيت است ، و گفتار اوگوست كنت در بارهء عبور انسان از مراحل ده گانهء ( متافيزيكى ، فلسفى ، تحققى ) بيشتر جنبهء ذوقى تجريدى دارد تا جنبهء علمى . همين امروزه در كشورهاى متمدن بدنهاى موميايى و مجسمه هاى فراوانى وجود دارد كه مورد گرايش و احترام مردم هستند ، ولى نه تنها جنبهء خدايى ندارد ، بلكه حتى جنبهء مذهبى هم در آنها وجود ندارد .\r\nتفسير ابيات\r\nپير مردى عصا زنان پيش حليمه سعديه آمد و گفت : چه اتفاقى افتاده است مر ترا كه شعله ها ز دلت سر مىكشد و جگرها را مىسوزاند ؟ حليمه گفت : من دايهء مورد اطمينان احمد صلى الله عليه و آله هستم ، كودك را آورده بودم كه به جدش برسانم ، وقتى كه به حطيم رسيدم آوازها از فضا شنيدم من با شنيدن آن آوازها كودك را بر زمين نهادم -\r\n\r\nتا ببينم اين ندا آواز كيست\r\nكه ندايى بس لطيف و بس شهيست\r\n\r\nخيلى گشتم و دقت كردم در پيرامون خود نشانى از صاحب آواز نديدم و صدا همچنان به وجود خود ادامه مىداد . موقعى كه از حيرت و شگفتىهاى دل روى گردانيدم و بر گشتم تا كودك را بردارم كودك در آنجا نبود ، واى بر دل مضطرب و نگرانم . آن پير مرد دست به عصا به حليمه دل دارى داده و گفت : هيچ اندوهگين مباش كه من يك شهريار به تو نشان مىدهم -\r\n","description":"","footnote":"","page_name":" 74 ","page_number":78},
  {"content":"\r\n\r\nكه بگويد گر بخواهد حال طفل\r\nاو بداند منزل و ترحال طفل\r\n\r\nحليمه گفت : جانم بفدايت باد اى شيخ خوب و خوش ندا ، زود باش و آن صاحب نظر را به من نشان بده كه از حال طفل من اطلاعى دارد . آن پير مرد حليمه را پيش عزى ( بت معروف قريش ) برد و به حليمه گفت : وجود اين بت براى خبر دادن از غيب غنيمت است . ما وقتى كه چيزى را گم مىكنيم با شتاب به سوى او مىرويم و گمشدهء خود را در مىيابيم . آن گاه پير مرد به عزى سجده كرد و گفت : خداوندگار عرب و اى درياى جود و بخشش ، تو بما نژاد عرب اكرامها نموده و ما را از دامها رهايى بخشيده‌اى ، عرب از اكرام فراوانى كه از تو ديده مطيع و رام تو گشته است . اكنون -\r\n\r\nاين حليمهء سعدى از اميد تو\r\nآمد اندر ظلّ شاخ بيد تو\r\nكه ازو فرزند طفلى گم شدست\r\nنام آن كودك محمد آمدست\r\n\r\nوقتى كه پير مرد نام محمد صلى الله عليه و آله بر زبان آورد ، همه بتها فورا سر نگون گشته و به سجده افتادند . زبان حال آن بتان در حال سر نگون گشتن اين بود -\r\n\r\nكه برو اى پير اين چه جستجوست\r\nآن محمد را كه عزل ما ازوست\r\n\r\nما خود به وسيله آن بزرگوار سر نگون و سنگسار گشته و ارزش خود را از دست خواهيم داد . آن همه خيالات و تصادفها كه اهل هوا و بىنصيب از انديشه گاهگاهى در دوران فترت ( زمان ميان عيسى و محمد صلى الله عليه و آله ) از ما مىديدند ، موقعى كه بارگاه نبوت او نمودار شود ، همه آنها نيست و نابود مىگردد : وجود پيامبر به منزلهء آب است كه وقتى پيدا شود تيمم با خاك از بين مىرود . برو اى پير فتنه جو و بىفروغ ، برو دور شو ، ما را به شعله هاى رشك محمد صلى الله عليه و آله مسپار . اين كار ياوهء تو شبيه به افشردن دم اژدها است ؟ آيا هيچ مىدانى كه عظمت و هيبت اين خبر كه تو آورده‌اى چيست ؟ -\r\n","description":"","footnote":"","page_name":" 75 ","page_number":79},
  {"content":"\r\n\r\nزين خبر خون شد دل دريا و كان\r\nزين خبر لرزان شود هفت آسمان\r\n\r\nهنگامى كه پير مرد اين سخنان را از سنگ بتها شنيد . عصا از دست انداخت و از شكوه و هول و هراس آن صداها دندانهايش بهم مىخورد . لرزش آن پير مرد -\r\n\r\nآن چنان كاندر زمستان مرد عور\r\nاو همىلرزيد و مىگفت اى ثبور (\r\n\r\nواى ) چون حليمه لرزيدن و ترس پير مرد را ديد ، به كلى خود را گم كرد و تدبير و انديشه اش را از دست داده و گفت : اى پير مرد ، من در رنج و محنت و تحير غوطه ورم ، زيرا - گاهى بادها با من سخنورى مىكنند و گاه ديگر سنگها بيان اديبانه با من در ميان مىگذارند ، باد به وسيلهء همين حروف و كلمات سخنها با من مىگويد ، سنگ و كوه جامد حقيقت موجودات را به من قابل فهم مىسازد . گاهى موجودات غيبى با لباسهاى سبز طفلم را از من مىربايند . من با مشاهدهء اين احوال شگفت انگيز -\r\n\r\nاز كه نالم با كه گويم اين گله\r\nمن شدم سودايى اكنون صد دله\r\n\r\nغيرت اين امر ما وراى طبيعى نمىگذارد كه لب به شرحش باز كنم . تنها يك جمله به تو مىگويم ، طفل من گم شده است . اگر غير از اين جملهء مختصر چيزى بگويم مرا بزنجير ديوانگى خواهند بست .\r\nپير در جواب حليمه مىگويد : اى حليمه ، شاد باش و سجدهء شكر به جاى آور اين قدر روى خود را مخراش و -\r\n\r\nغم مخور ياوه نگردد او ز تو\r\nبلكه عالم ياوه گردد اندرو\r\n\r\nبيم و هراسى بدل راه مده ، زيرا -\r\n\r\nهر زمانش از رشك غيرت پيش و پس\r\nصد هزاران پاسبان است و حرس\r\n\r\nمگر نديدى كه آن همه بتهاى ذو فنون چگونه با شنيدن نام طفل تو سر نگون گشتند ؟ هم اكنون آغاز دوران بس شگفت انگيزى فرا رسيده است ، من كه پير\r\n","description":"","footnote":"","page_name":" 76 ","page_number":80},
  {"content":"\r\nكهنسال گشته‌ام چنين چيزى نديده بودم .\r\nرسالت پيامبر اكرم سنگهاى جامد را به ناله وادار مىكند و سر نگونشان مىسازد ، با اين حال وضع گنهكارانى كه داراى شعور و عقلند و با اختيار معصيت خدا را مرتكب مىشوند چه خواهد گشت ؟ سنگ جامد اختيارى در معبود قرار گرفتن ندارد ، ولى تو انسان كه بندهء عاقل و با شعور خدايى ، اضطرار و اجبار به معصيت ندارى ، آرى -\r\n\r\nآن كه مضطر اين چنين ترسان شده است\r\nتا كه بر مجرم چه ها خواهند بست\r\n\r\n","description":"","footnote":"","page_name":" 77 ","page_number":81},
  {"content":"\r\n\r\nخبر يافتن جد مصطفى عبد المطلب از گم كردن حليمه مصطفى صلى الله عليه و آله را و طالب شدن او گرد شهر و ناليدن بر در كعبه و از حق درخواستن و يافتن او محمد صلى الله عليه و آله را\r\n\r\n( ( 983 ) ) چون خبر يابيد جدّ مصطفى\r\nاز حليمه وز فغانش برملا\r\n( ( 984 ) ) وز چنان بانگ بلند و نعره ها\r\nكه به ميلى مىرسيد از وى صدا\r\n( ( 985 ) ) زود عبد المطلب دانست چيست\r\nدست بر سينه همىزد مىگريست\r\n( ( 986 ) ) آمد از غم بر در كعبه به سوز\r\nكاى خبير از سرّ شب وز راز روز\r\n( ( 987 ) ) خويشتن را من نمىبينم فنى\r\nتا بود هم راز تو همچون منى\r\n( ( 988 ) ) خويشتن را من نمىبينم هنر\r\nتا شود مقبول اين مسعود در\r\n( ( 989 ) ) يا سر و سجدهء مرا قدرى بود\r\nيا به اشكم دو لبى خندان شود\r\n( ( 990 ) ) ليك در سيماى آن درّ يتيم\r\nديده‌ام آثار لطفت اى كريم\r\n( ( 991 ) ) كه نمىماند به ما گر چه ز ماست\r\nما همه مسّيم احمد كيمياست\r\n( ( 992 ) ) آن عجايبها كه من ديدم برو\r\nمن نديدم بر ولىّ و بر عدو\r\n( ( 993 ) ) آن چه فضل تو در اين طفليش داد\r\nكس نشان ندهد به صد سالهء جهاد\r\n( ( 994 ) ) چون يقين ديدم عنايتهاى تو\r\nبر وى او درّيست از درياى تو\r\n( ( 995 ) ) من هم او را مىشفيع آرم به تو\r\nحال او اى حال دان با من بگو\r\n( ( 996 ) ) از درون كعبه آمد بانگ زود\r\nكه هم اكنون رخ به تو خواهد نمود\r\n( ( 997 ) ) با دو صد اقبال او محظوظ ماست\r\nبا دو صد طلب ملك محفوظ ماست\r\n( ( 998 ) ) ظاهرش را شهرهء كيهان كنيم\r\nباطنش را از همه پنهان كنيم\r\n( ( 999 ) ) زرّ و كان بود آب و گل ما زرگريم\r\nكه گهش خلخال و گه خاتم بريم\r\n( ( 1000 ) ) گه حمايلهاى شمشيرش كنيم\r\nگاه بند گردن شيرش كنيم\r\n( ( 1001 ) ) گه ترنج تخت بر سازيم از او\r\nگاه تاج فرقهاى ملك جو\r\n( ( 1002 ) ) عشقها داريم با اين خاك ما\r\nز ان كه افتاده است در قعدهء رضا\r\n\r\n","description":"","footnote":"","page_name":" 78 ","page_number":82},
  {"content":"\r\n\r\n( ( 1003 ) ) گه چنين شاهى از او پيدا كنيم\r\nگه هم او را پيش شه شيدا كنيم\r\n( ( 1004 ) ) صد هزاران عاشق و معشوق ازو\r\nدر فغان و در نفير و جستجو\r\n( ( 1005 ) ) كار ما اينست بر كورىّ آن\r\nكه به كار ما ندارد ميل جان\r\n( ( 1006 ) ) اين فضيلت خاك را ز ان رو دهيم\r\nز انكه نعمت پيش بىبرگان نهيم\r\n( ( 1007 ) ) ز انكه دارد خاك شكل اغبرى\r\nوز درون دارد صفات انورى\r\n( ( 1008 ) ) ظاهرش با باطنش گشته به جنگ\r\nباطنش چون گوهر و ظاهر چو سنگ\r\n( ( 1009 ) ) ظاهرش گويد كه ما اينيم و بس\r\nباطنش گويد نكو بين پيش و پس\r\n( ( 1010 ) ) ظاهرش منكر كه باطن هيچ نيست\r\nباطنش گويد كه بناييم بيست\r\n( ( 1011 ) ) ظاهرش با باطنش در چالشاند\r\nلاجرم زين صبر نصرت مىكشند\r\n( ( 1012 ) ) زين ترش رو خاك صورتها كنيم\r\nخندهء پنهانش را پيدا كنيم\r\n( ( 1013 ) ) ز انكه ظاهر خاك اندوه و بُكاست\r\nدر درونش صد هزاران خنده هاست\r\n( ( 1014 ) ) كاشف السريم و مار ما همين\r\nكاين نهانها را بر آريم از كمين\r\n( ( 1015 ) ) گر چه دزد از منكرى تن مىزند\r\nشحنه آن از عصر پيدا مىكند\r\n( ( 1016 ) ) فضلها دزديده‌اند اين خاكها\r\nما مقر آريمشان از ابتلا\r\n( ( 1017 ) ) بس عجب فرزند كو را بوده است\r\nليك احمد بر همه افزوده است\r\n( ( 1018 ) ) شد زمين و آسمان خندان و شاد\r\nكاين چنين شاهى ز ما دو جفت زاد\r\n( ( 1019 ) ) مىشكافد آسمان از شادىاش\r\nخاك چون سوسن شد از آزادىاش\r\n( ( 1020 ) ) ظاهرت با باطنت اى خاك خوش\r\nچون كه در جنگند و اندر كشمكش\r\n( ( 1021 ) ) هر كه با خود بهر حق باشد به جنگ\r\nتا شود معنيش خصم بو و رنگ\r\n( ( 1022 ) ) ظلمتش با نور او شد در قتال\r\nآفتاب جانش را نبود زوال\r\n( ( 1023 ) ) هر كه كو شد بهر ما در امتحان\r\nپشت زير پاش آرد آسمان\r\n( ( 1024 ) ) ظاهرت از تيرگى افغان كنان\r\nباطن تو گلستان در گلستان\r\n( ( 1025 ) ) قاصدا چون صوفيان رو ترش\r\nتا نياميزند با هر نور كش\r\n\r\n","description":"","footnote":"","page_name":" 79 ","page_number":83},
  {"content":"\r\n\r\n\r\n( ( 1026 ) ) عارفان رو ترش چون خار پشت\r\nعيش پنهان كرده در خار درشت\r\n( ( 1027 ) ) باغ پنهان كرده گل و ان خار فاش\r\nكاى عدوّ ورد زين در دور باش\r\n( ( 1028 ) ) خار پشتا خار حارس كرده اى\r\nسر چو صوفى در گريبان برده اى\r\n( ( 1029 ) ) تا كسى در چار دانگ عيش تو\r\nكم شود زين گل رخان خار خو\r\n( ( 1030 ) ) طفل تو گر چه كه كودك خو بُدست\r\nهر دو عالم خود طفيل او بُدست\r\n( ( 1031 ) ) ما جهانى را به دو زنده كنم\r\nچرخ را در خدمتش بنده كنيم\r\n( ( 1002 ) ) عشقها داريم با اين خاك ما\r\nانكه افتاده است در قعدهء رضا\r\n. . .\r\n( ( 1006 ) ) اين فضيلت خاك را ز ان رو دهيم\r\nز انكه نعمت پيش بىبرگان نهيم\r\n\r\nيك مادهء خاكى و اين همه انواع گوناگون از مواد و پديده ها ؟\r\nما مىتوانيم به وسيلهء دانشها و وسايل گوناگون عوامل و شرايط مواد و صور و عناصر گوناگون را در كرهء خاكى زمين تفسير و توجيه كنيم ، مىتوانيم بگوييم اين ميوه محصول آن درخت است ، آن بخار محصول حرارتى است كه به آب وارد شده است ، رنگ فلان گل معلول آن عوامل معين است . . . همهء اين تفسيرها و تحليلها از نظر دانش و آزمايشات مربوطه صحيح و بجا است ولى بالاخره راز نهايى اين همه تنوع در مواد و پديده ها از قلمرو علم بيرون خواهد ماند .\r\nاگر به ياد داشته باشيم دويد هيوم فيلسوف انگليسى موقعى كه به پرسش از اختصاص معلولات به علل خود مىرسد اظهار ناتوانى مىكند و كوچكترين پاسخ قانع كننده‌اى براى آن سؤال نمىيابد .\r\nيعنى در مقابل اين سؤال كه چرا از نطفهء موش بايد موش توليد شود ، هيچ جواب قانع كننده‌اى در دسترس نداريم .\r\n","description":"","footnote":"","page_name":" 80 ","page_number":84},
  {"content":"\r\n\r\nمخصوصاً با نظر به اين اصل كه رشتهء حوادث جهان هستى دانه دانه مىباشد نه يك شىء واحد در جريان واقعا پيوسته ( نظريه كوانتمى ) و به طور كلى ما ناتوانتر از آن هستيم كه واحدهاى كلى حركت و ماده و رابطهء ضرورى عليت را در موجودات جهان هستى به طور محسوس و علمى مشاهده نموده و تحولات و تنوعات بىشمار جهان را با آن واحدهاى كلى كه در حال ارتباط با ساير اجزاء در جريانند توضيح بدهيم .\r\nبنا بر اين مجبوريم دخالت ما وراى طبيعت را در عرصه طبيعت به طور جدى بپذيريم .\r\nاين همان معنا است كه جلال الدين در ابيات مربوطه اين مبحث آورده و با زبان ادبى بيان نموده و تسليم محض زمين را در مقابل مشيت الهى به عنوان علت مطرح نموده است .\r\n\r\n( ( 1008 ) ) ظاهرش با باطنش گشته به جنگ\r\nباطنش چون گوهر و ظاهر چو سنگ\r\n. . .\r\n( ( 1021 ) ) هر كه با خود بهر حق باشد به جنگ\r\nتا شود معنيش خصم بو و رنگ\r\n\r\nاگر به جنگ و پيكارى كه ميان درون و برون است با ديدهء ساده ننگريد خواهيد ديد كه كمال هستىها بدون اين جنگ و پيكار امكان پذير نيست\r\nدر مجلدات گذشته گفتيم كه عقيدهء بعضى از متفكرين و زير بناى بعضى از مكاتب فلسفى چنين است كه گرديدنهايى را كه در قلمرو موجودات مىبينيم معلول عوامل درونى اشياء است . ما اين نظريه را در همان مورد مطرح و تا حدودى بررسى نموديم و به اين نتيجه رسيديم كه هويت درونى اشياء در حال ارتباط با ساير موجودات است كه گرديدن را نمودار مىسازد .\r\n","description":"","footnote":"","page_name":" 81 ","page_number":85},
  {"content":"\r\nدر مضمون دو بيت فوق با مسئله ديگرى روبه رو مىشويم كه بنوبت خود حائز اهميت جهان بينى است .\r\nاين مسئله مىگويد : ظاهر هر شىء با باطن آن در جنگ و تكاپو است . دو احتمال عمده در اين مسئله وجود دارد كه ما متذكر مىشويم :\r\nاحتمال يكم - اين است كه اشياء در حال ارتباط با يكديگر حقيقتى دارد درونى و نمودى دارد برونى : نمود برونىاش از كيفيتها و كميتها و عوارض ثانوى مربوط به زمان و فضاى مخصوص و غيره متشكل مىگردد كه غالبا در تغيير و دگرگونى هستند . و چون اين نمودها اصالتى ندارند ، لذا در تعيين ارزش حقيقت يك شيء نمىتوانند موثر بوده باشند ، از طرف ديگر حقيقت درونى هر شيء همواره در صدد ابراز و به فعليت رسانيدن خود بر آمده و تحرك دائمى براى خروج از قوه به فعليت دارد . اين تحرك و تكاپو سدى جز همان نمودهاى ظاهرى در پيش روى خود ندارد ، لذا جنگ و پيكار دائمى ميان آن دو به وجود مىآيد و كمال از آن آن موجود است كه حقيقت درونىاش به نمودهاى برونىاش پيروز گردد ، البته اين مسئله در بارهء آدمى زاد صحيح به نظر مىرسد زيرا اگر مقصود از درون او همان گوهر روحانىاش باشد ، نزاع و پيكار آن درون با عوارض و كششهاى جسمانى و حيوانى يك حقيقت ضرورى و مسلم است و كمال انسانى معلول پيروزى روح بر آن عوارض و كششها است . اين همان اصل است كه اديان آن را با جدىترين قيافه از انسانها مىخواهد و مىتوان گفت : همين اصل است كه اساسىترين مباحث مثنوى را تشكيل مىدهد . ولى بالنسبه به ساير موجودات طبيعى ، اصل مزبور كاملًا تطبيق نمىشود ، زيرا چنان كه در مبحث پيشين در تحليل بيت زير -\r\n\r\nعشقها داريم با اين خاك ما\r\nز انكه افتاده است در قعدهء رضا\r\n\r\nملاحظه نموديم ، موضوع درون و برون براى جلال الدين مانند ساير فلاسفه و مكتبها مطرح نيست ، بلكه جريان عمومى و دائمى فيض الهى است كه\r\n","description":"","footnote":"","page_name":" 82 ","page_number":86},
  {"content":"\r\nموجودات را در حال جريان گاهى در موقعيت درون و گاه ديگر در موقعيت برون نشان مىدهد .\r\nاحتمال دوم - همان مباحث گرديدن است كه در توضيح مقايسه فلسفهء هگل با انديشه هاى جلال الدين بررسى نموديم با اين بيان كه هر شيء از درون خود داراى عامل تحول از كون به فساد يا از فساد به كون است و عوامل و شرايط خارجى زمينه را براى كار عامل درونى آماده مىسازند و چون عامل درونى مساوى و هم سنخ عوامل و شرايط خارجى نيست . لذا ، تكاپو و پيكار ميان عامل درونى و شرايط برونى روى مىدهد و در نتيجه سنتزها و محصولات مناسب عامل درونى به وجود مىآيد . ما در همان مباحث اين جهان بينى را مورد بحث قرار داده‌ايم مراجعه شود . نكته‌اى كه در اينجا بايد منظور شود ، اين است كه جلال الدين در ابيات مربوطه مورد تحليل درون شيء را در منطقه ى ارزش قرار داده ، نمودهاى ظاهرى را بىارزش معرفى مىكند ، بدين جهت است كه مىتوان گفت : جلال الدين در اين مورد كارى با جهان بينى مجرد ندارد بلكه مىخواهد گرديدنها را در منطقهء ارزش مورد بررسى قرار بدهد و اين ديدگاه براى موجودات انسانى چنان كه گفتيم شايسته تر از ساير موجودات است .\r\nمىگويد :\r\n\r\nهر كه با خود بهر حق باشد به جنگ\r\nتا شود معنيش خصم بو و رنگ\r\n\r\nبه نظر مىرسد كه مضمون اين بيت متوجه پيكار انسانها با درون خود مىباشد نه اين كه جريان عموم هستى را مطرح نمايد . و اين يك توجه بسيار عالى است كه جلال الدين دريافته است و خود مفاد آيهء قرآنى است كه مىگويد :\r\n« وَاَلَّذِينَ جاهَدُوا فِينا لَنَهْدِيَنَّهُمْ سُبُلَنا 29 : 69 » ( كسانى كه در راه ما مجاهده مىكنند ، ما آنان را به راههاى خود هدايت خواهيم كرد ) .\r\n","description":"","footnote":"","page_name":" 83 ","page_number":87},
  {"content":"\r\n\r\nمىگويد به آن جنگ و پيكار درون و برون قناعت مورزيد كه مقتضاى جريان طبيعى اشياء است ، بلكه در اين پيكار و تكاپو حق و حقيقت را هدف خود قرار داده و براى آن بجنگيد .\r\nتفسير ابيات\r\nموقعى كه جد پيامبر اكرم از ناله و افغان حليمه سعديه مطلع گشت ، چنان ناله و فرياد بلندى كه تا يك ميل طنين مىانداخت ، دست به سينه كوفت و او هم بگريستن پرداخت . فورا خود را به در بيت الله الحرام رسانيد و با سوز و گداز با خدا بمناجات پرداخت و مىگفت :\r\n\r\nكاى خبير از سر شب وز راز روز\r\n\r\nمن از آن موقع كه خود را شناخته‌ام ، فهميده‌ام كه من آن مزيت را ندارم كه با مثل تو خدايى هم راز و دمساز شوم من آن هنر را در خويشتن نمىبينم كه مقبول اين بارگاه سعادت آميز باشم .\r\nمن آن شايستگى را ندارم ، نه اين سر و سجدهء من ، و نه اشكهاى ناچيزم كه از چشمان محقرم فرو مىريزد آن ارزش را ندارد كه لبانى را براى خنده شكوفان بسازد .\r\nولى اى خداى كريم در سيماى آن در يتيم و يگانه آثار لطف الهى ترا مشاهده كرده‌ام ، با اين كه آن يتيم از ما است ، ولى همان لطف الهى او را از ما متمايز مىسازد ما همانند مس ناچيز و احمد صلى الله عليه و آله در ميان ما مانند كيميا است ، من آن همه شگفتىها كه در او ديده‌ام ، در هيچ دوست و دشمنى سراغ ندارم . آن عنايت و فضلى كه در دوران كودكى به آن طفل داده‌اى ، از قدرت جهاد صد ساله بالاتر است . از آن جهت كه عنايتهاى ربانيت را بيقين در او ديده‌ام ، دانسته‌ام كه آن طفل درى از درياى عظمت تست ، لذا -\r\n\r\nمن هم او را مىشفيع آرم به تو\r\nحال او اى حال دان با من بگو\r\n\r\n","description":"","footnote":"","page_name":" 84 ","page_number":88},
  {"content":"\r\nناگهان عبد المطلب صدايى از درون بيت شنيد كه مىگفت : آن طفل دردانه هم اكنون رخ خواهد نمود . نگران مباش ، زيرا -\r\n\r\nبا دو صد اقبال او محفوظ ماست\r\nبا دو صد طلب ( 1 )  ملك محفوظ ماست\r\n\r\nاو انسانى خواهد گشت كه ظاهرش در همهء عالم كيهانى مشهور ، ولى باطنش از همه مخفى خواهد بود . آن آب و گل را بنگر كه چگونه به طلا و معدن سنگهاى گران قيمت مبدل ساخته‌ايم اين است كار ما زرگر ازل و ابد . آن گاه ما همان آب و گل را به موجوداتى مبدل مىسازيم كه از آنها خلخال و انگشترى مىسازند گاهى به شكل حمايل شمشير ، گاه ديگر بندى به گردن شيران درنده اش مىسازيم همچنين -\r\n\r\nگه ترنج تخت بر سازيم ازو\r\nگاه تاج فرقهاى ملك جو\r\n\r\nاينها كه شنيدى مجملى از فعاليتهاى مفصل ما است .\r\nما با اين خاك كه زير پاى تو گسترده است عشقها داريم ، چرا ؟ براى اين كه اين خاك تيرهء محقر تسليم بارگاه ما گشته است .\r\nگاهى از اين خاك سرورى مانند محمد صلى الله عليه و إله از او بيرون مىآوريم ، گاهى هم او را در مقابل آن سرور واله و عاشق مىنماييم ، به طور كلى -\r\n\r\nصد هزاران عاشق و معشوق ازو\r\nدر فغان و در سير و جستجو\r\n\r\nاين است كار ما ، بگذار كوردلان از كارهاى ما غافل بمانند و اشتياقى بدرك آن نداشته باشند . عبد المطلب ، هيچ مىدانى چرا اين همه فضيلت و بركت به خاك داده‌ايم ؟ -\r\n\r\nاين فضيلت خاك را ز ان رو دهيم\r\nز انكه نعمت پيش بىبرگان نهيم\r\nز انكه دارد خاك شكل اغبرى\r\nوز درون دارد صفات انورى\r\n\r\nظاهر خاك تيره چيزى است ، باطنش چيز ديگر . اين ظاهر و باطن دايماً در\r\n","description":"","footnote":" ( 1 ) طلب دسته جوقه . ","page_name":" 85 ","page_number":89},
  {"content":"\r\nجنگ و پيكار بسر مىبرند ، اين خاك باطنى چون گوهر و ظاهرى چون سنگ دارد .\r\nظاهر و صورت خاك مىگويد : ما همين شكل و صورتيم كه ديده مىشود ، باطنش مىگويد : پيش و پس و عمق و ارتفاع را ببين - ظاهر خاك منكر عظمت باطن گشته و مىگويد : در باطن چيزى وجود ندارد ، باطنش مىگويد : كه باش تا به تو نشان بدهيم كه حقيقت پشت پرده چيست .\r\nبدين سان ظاهر و باطن زمين با يكديگر در ستيزه و تكاپو بسر برده و از ادامه و تحمل اين جنگ و پيكار نتيجه ى پيروزى را خواهند گرفت . ما از اين خاك ترش رو و تيره صورتها پديده مىآوريم و خنده هاى پنهانىاش را نمودار مىسازيم . به ظاهر اين خاك بىفروغ و اندوهبار منگر ، زيرا صد هزاران خنده ها در درون اين خاك مخفى شده است .\r\nما همان خداى روشن كنندهء اسرار هستيم كه كار ما برداشتن پرده ها از روى حقايق مخفى است . دزد بىنوا براى انكار دزدىهايش سخت مقاومت مىكند ولى بازپرس با فشار شكنجه او را وادار به اقرار خواهد كرد . اين خاكها را كه مىبينى فضل و عظمتها دزديده‌اند و ما با انداختن آن خاكها به جريان آزمايشات آنها را به اعتراف وادار خواهيم ساخت . اين خاك كهنسال فرزندهاى شگفت انگيز فراوانى زاييده است ولى دردانهء تو محمد صلى الله عليه و إله شگفت انگيزتر و با عظمتتر از همهء آنان است . آرى - شد زمين و آسمان خندان و شاد كاين چنين شاهى ز ما دو جفت زاد آسمان بلند از شادمانى مىشكافد و خاك تيره از آزاد شدن آن كودك از مجراى خاك چون سوسن گشته است .\r\nاى خاك خوش سيرت ظاهرت با باطنت در جنگ و كشمكش هستند . هر كسى كه در راه حق به تكاپو مىافتد معناى عالى او در خصومت با بو و رنگ و مظاهر ناپايدار پيروز مىگردد . ظلمت اين اشخاص با انوارشان به كشتار بر مىخيزند و بالاخره\r\n","description":"","footnote":"","page_name":" 86 ","page_number":90},
  {"content":"\r\nابديت و پايدارى از آن آفتاب جان آنان است ، در اين زندگانى هر كس كه در بوتهء آزمايشات براى ما بكوشد آسمان سر به زير پاى او خواهد گذاشت . به ظاهر خود منگر ، زيرا -\r\n\r\nظاهرت از تيرگى افغان كنان\r\nباطن تو گلستان در گلستان\r\n\r\nگفتم كه به ظاهر تيره و رو ترش بىاعتنا باش ، زيرا مرد عارف هم در ظاهر روى درهم پيچيده دارد ، ولى اين حالت از روى عمد است ، تا با دشمنان نورانيت ربانى در نياميزند .\r\nمثل اين عارفان رو ترش مثل همان خار پشت است كه عيش حيات خود را در زير خارها پنهان كرده است .\r\nباغ گل خود را پنهان و خارهايش را آشكار مىسازد ، زبان حالش چنين است كه اى دشمن گل و رياحين از اين نعمت عظمى دور باش .\r\nخار پشتا ، خارهاى ظاهر بدنت را پاسبان هستى خود نموده‌اى چونان مرد الهى كه سر در گريبان ببرد و ظاهر معموليش او را از آميزش با تبه كاران محفوظ مىدارد .\r\nاى مرد عارف رو ترش بنشين و باطنت را نمايان مساز ، باشد كه اين گل رخان خار خو در چار دانگ عيش درونى تو راه نيابند .\r\nاى عبد المطلب ، اگر چه طفل تو خوى كودكى دارد ، ولى هر دو عالم طفيل وجود او است . كوچكش مشمار -\r\n\r\nما جهانى را به دو زنده كنيم\r\nچرخ را در خدمتش بنده كنيم\r\n\r\n","description":"","footnote":"","page_name":" 87 ","page_number":91},
  {"content":"\r\n\r\n\r\n\r\nنشان خواستن عبد المطلب از موضع محمد صلى الله عليه و آله كه كجاش يابم و جواب از اندرون كعبه آمدن و نشان يافتن\r\n\r\n( ( 1032 ) ) گفت عبد المطَّلب كاين دم كجاست\r\nاى عليم السرّ نشان ده راه راست\r\n( ( 1033 ) ) از درون كعبه آوازش رسيد\r\nگفت اى جويندهء طفل رشيد\r\nهاتفش گفتا مخور غم كاين زمان\r\nبا تو ز ان شاه جهان بدهم نشان\r\n( ( 1034 ) ) در فلان واديست زير آن درخت\r\nپس روان شد زود پير نيك بخت\r\n( ( 1035 ) ) در ركاب او اميران قريش\r\nز ان كه جدّش بود ز اعيان قريش\r\n( ( 1036 ) ) تا به پشت آدم اسلافش همه\r\nمهتران رزم و بزم ملحمه\r\n( ( 1037 ) ) اين نسب خود قشر او را بوده است\r\nكز شهنشاهان مه پالوده است\r\n( ( 1038 ) ) مغز او خود از نسب دور است و پاك\r\nنيست جنبش از سمك كس تا سماك\r\n( ( 1039 ) ) نور حق را كس نجويد زاد و بود\r\nخلعت حق را چه حاجت تار و پود\r\n( ( 1040 ) ) كمترين خلعت كه بدهد در ثواب\r\nبر فزايد بر طراز آفتاب\r\n\r\nروايت\r\n« ان الله اصطفى كنانه من ولد اسماعيل و اصطفى قريشا من كنانه و اصطفى من قريش بنى هاشم و اصطفاني من بنى هاشم » ( 1 )  ( خداوند از اولاد اسماعيل كنانه را بر گزيد و از كنانه قريش را و از قريش بنى هاشم را و مرا از بنى هاشم بر گزيد . )\r\nتفسير ابيات\r\nعبد المطلب به خدا عرض كرد كه اى داناى راز فرزندم كجا است ، راه راستى را نشانم بده كه پيدايش كنم . هاتفى از درون كعبه او را مخاطب قرار داده گفت : اى جويندهء طفل رشيد ، من اكنون از آن سرور جهان به تو اطلاع مىدهم -\r\n","description":"","footnote":" ( 1 ) الجامع الصغير ، سيوطى ، ج 1 ص 245 . . ","page_name":" 88 ","page_number":92},
  {"content":"\r\n\r\nدر فلان واديست زير آن درخت\r\nپس روان شد زود پير نيك بخت\r\n\r\nعبد المطلب موقع رفتن تنها نبود ، بلكه امراى قريش همراهش بودند ، زيرا كه جد پيامبر ( عبد المطلب ) از اعيان قريش بود . نسب پيامبر اكرم تا پشت آدم همه و همه بزرگان رزم و بزم و حوادث بزرگ بودند . ولى اين نسب براى ذات پاك پيامبر مانند پوست بوده است كه نياكانش بزرگان و امرا بوده‌اند ، ذات پاك پيامبر از نسب والاتر و پاكتر بوده و كسى از ماهى تا به ماه هم جنس او نبوده است براى نور حق زاد و بودى وجود ندارد كه پرسيده شود زاينده اش چه بود و اصلش كدامست هيچ تار و پودى نمىتواند رو پوش خلعت الهى بوده باشد . كمترين خلعتى كه به عنوان پاداش مىدهد از طراز آفتاب بالاتر و با عظمتتر است .\r\n","description":"","footnote":"","page_name":" 89 ","page_number":93},
  {"content":"\r\n\r\n\r\nبقيه قصهء دعوت سليمان بلقيس را\r\n\r\n( ( 1041 ) ) خيز بلقيسا بيا و ملك بين\r\nبر لب درياى يزدان دُر بچين\r\n1042 ) ) خواهرانت ساكن چرخ سنى\r\nتو به مردارى چه سلطانى كنى\r\nخيز بلقيسا بيا دولت نگر\r\nجاودان از دولت ما بر بخور\r\n( ( 1043 ) ) خواهرانت را ز بخششها و داد\r\nهيچ مىدانى كه آن سلطان چه داد ؟\r\nخيز بلقيسا سعادت يار شو\r\nوز همه ملك سبا بيزار شو\r\n( ( 1044 ) ) تو ز شادى چون گدايى طبل زن\r\nكه منم شاه و رئيس گولخن\r\n\r\nتفسير ابيات\r\nبلقيسا برخيز و بيا ملك واقعى را ببين ، خود را به لب درياى جود الهى برسان و درهاى گرانبها را بغنيمت ببر . امثال تو از خواهرانت به جهت ايمان و توجه به خدا ساكن چرخ بالا و بلند گشته‌اند تو چگونه راضى شده‌اى كه به مردارى سلطنت كنى برخيز و بيا به دولت حقيقى تماشا كن ، از اين دولت الهى ما ميوه هاى جاودانى بچين و بخور . آيا هيچ مىدانى كه خداى عز و جل خواهران با ايمانت را از بخششها و جودها چه عنايتها فرموده است ؟ بلقيسا برخيز و رو به سوى درياى جود رهسپار شو و هر لحظه بدون سرمايه سودها به دست آور . همهء خواهرانت در عيش و طرب زندگى خوشى دريافته‌اند ، چه شده است كه آن همه رنج و مشقت براى تو خوشايند گشته است بلقيسا ، برخيز و دمساز سعادت باش و همهء ملك سبا را رها كن . شادى تو از چيست ؟ آيا از اين بىچارگى شادمان گشته‌اى كه مانند گدايان بر طبل گدايى بكوبى و بگويى : منم شاه و رئيس تون\r\n","description":"","footnote":"","page_name":" 90 ","page_number":94},
  {"content":"\r\n\r\nمثل قانع شدن آدمى به دنيا و حرص او در طلب و غفلت او از دولت روحانيان كه ابناى جنس وىاند و غره زنان كه يا ليت قومى يعلمون\r\n\r\n( ( 1045 ) ) آن سگى در كو گدايى كور ديد\r\nحمله مىآورد و دلقش مىدريد\r\n( ( 1046 ) ) گفته‌ايم اين را ولى بار دگر\r\nشد مكرر بهر تأكيد خبر\r\n( ( 1047 ) ) كور گفتش آخر آن ياران تو\r\nبر كُهند اين دم شكار و صيد جو\r\n( ( 1048 ) ) قوم تو در كوه مىگيرند گور\r\nدر ميان كوى مىگيرى تو كور\r\n( ( 1049 ) ) ترك اين تزوير گو شيخ نفور\r\nآب شورى جمع كرده چند كور\r\n( ( 1050 ) ) كاين مريدان من و من آب شور\r\nمىخورند از من همىگردند كور\r\n( ( 1051 ) ) آب خود شيرين كن از بحر لدن\r\nآب بد را دام اين كوران مكن\r\n( ( 1052 ) ) خيز شيران خدا بين گور گير\r\nتو چو سگ چونى بزرقى كور گير\r\n( ( 1053 ) ) گور چه از صيد غير دوست دور\r\nجمله شير و شير گير و مست نور\r\n( ( 1054 ) ) در نظارهء صيد و صيادى شه\r\nكرده ترك صيد و مرده در وله\r\n( ( 1055 ) ) همچو مرغ مرده شان بگرفته يار\r\nتا كند او جنس ايشان را شكار\r\n( ( 1056 ) ) مرغ مرده مضطر اندر وصل و بين\r\nخوانده‌اى القلب بين الاصبعين\r\n( ( 1057 ) ) مرغ مرده اش را هر آن كو شد شكار\r\nچون ببيند شد شكار شهريار\r\n( ( 1058 ) ) هر كه او زين مرغ مرده سر بتافت\r\nدست آن صياد را هرگز نيافت\r\n( ( 1059 ) ) گويد او منگر به مردارى من\r\nعشق شه بين در نگهدارى من\r\n( ( 1060 ) ) من نه مردارم مرا شه كشته است\r\nصورت من شبه مرده گشته است\r\n( ( 1061 ) ) جنبشم زين پيش بود از بال و پر\r\nجنبشم اكنون ز دست دادگر\r\n( ( 1062 ) ) جنبش فانيم بيرون شد ز پوست\r\nجنبشك باقيست اكنون چون از اوست\r\n( ( 1063 ) ) هر كه كج جنبد به پيش جنبشم\r\nگر چه سيمرغ است زارش مىكشم\r\n( ( 1064 ) ) هين مرا مرده مبين گر زنده اى\r\nدر كف شاهم نگر گر بنده اى\r\n\r\n","description":"","footnote":"","page_name":" 91 ","page_number":95},
  {"content":"\r\n\r\n( ( 1065 ) ) مرده زنده كرد عيسى از كرم\r\nمن به كف خالق عيسى درم\r\n( ( 1066 ) ) كى بمانم مرده در قبضهء خدا\r\nبر كف عيسى مدار اين هم روا\r\n( ( 1067 ) ) عيسيم ليكن هر آن كو يافت جان\r\nاز دم من او بماند جاودان\r\n( ( 1068 ) ) شد ز عيسى زنده ليكن باز مرد\r\nشاد آن كاو جان بدين عيسى سپرد\r\n( ( 1069 ) ) من عصايم در كف موسى خويش\r\nموسيم پنهان و من پيدا به پيش\r\n( ( 1070 ) ) بر مسلمانان پل دريا شوم\r\nباز بر فرعون اژدرها شوم\r\n( ( 1071 ) ) اين عصا را اى پسر تنها مبين\r\nكه عصا بىكف حق نبود چنين\r\n( ( 1072 ) ) موج طوفان هم عصا بد كاو ز درد\r\nطنطنهء جادو پرستان را بخورد\r\nهم عص بد باد بر اعداى هود\r\nكه بر آورد از بقيهء عاد دود\r\nهم عصايى بود پشه در نبرد\r\nكه بر آورد از سر نمرود گرد\r\n( ( 1073 ) ) گر عصاهاى خدا را بشمرم\r\nزرق اين فرعونيان را بر درم\r\n( ( 1074 ) ) ليك زين شيرين گياه زهرمند\r\nترك كن تا چند روزى مىچرند\r\n( ( 1075 ) ) گر نباشد جاه فرعون و سرى\r\nاز كجا يابد جهنم پرورى\r\n( ( 1076 ) ) فربهش كن آن گهش كش اى قصاب\r\nز انكه بىبرگند در دوزخ كلاب\r\n( ( 1077 ) ) گر نبودى خصم و دشمن در جهان\r\nپس به مردى خشم اندر مردمان\r\n( ( 1078 ) ) دوزخ آن خشم است و خصمى بايدش\r\nتا زيد ور نه رحيمى بكشدش\r\n( ( 1079 ) ) در جهان گر لطف بىقهرى بدى\r\nپس كمال پادشاهى كى شدى\r\n( ( 1080 ) ) ريشخندى كرده‌اند آن منكران\r\nبر مثلها و بيان ذاكران\r\n( ( 1081 ) ) تو اگر خواهى بكن هم ريشخند\r\nچند خواهى زيست اى مردار چند\r\n( ( 1082 ) ) شاد باشيد اى محبان در نياز\r\nبر همين در كاين شود امروز باز\r\n( ( 1083 ) ) هر حويجى باشدش كردى دگر\r\nدر ميان باغ از سير و كبر\r\n( ( 1084 ) ) هر يكى با جنس خود در كرد خود\r\nاز براى پختگى نم مىخورد\r\n\r\n","description":"","footnote":"","page_name":" 92 ","page_number":96},
  {"content":"\r\n\r\n\r\n( ( 1085 ) ) تو كه كرد زعفرانى زعفران\r\nباش و آميزش مكن با ضيمران\r\n( ( 1086 ) ) آب مىخور زعفرانا تا رسى\r\nزعفرانى اندر آن حلوا رسى\r\n( ( 1087 ) ) تو مكن در كرد شلغم پوز خويش\r\nكه نگردد با تو او هم طبع و كيش\r\n( ( 1088 ) ) تو بكردى او بكردى مودعه\r\nز ان كه ارض الله آمد واسعه\r\n( ( 1089 ) ) خاصه آن ارضى كه از پهناورى\r\nدر سفر گم مىشود ديو و پرى\r\n( ( 1090 ) ) اندر آن بحر و بيابان و جبال\r\nمنقطع مىگردد اوهام و خيال\r\n( ( 1091 ) ) اين بيابان در بيانهاى او\r\nهمچو اندر بحر پر يك تار مو\r\n( ( 1092 ) ) آب استاده كه سيرستش نهان\r\nتازه تر خوشتر ز جوهاى روان\r\n( ( 1093 ) ) كاو درون خويش چون جان و روان\r\nسير پنهان دارد و پاى روان\r\n( ( 1094 ) ) مستمع خفته است كوته كن خطاب\r\nاى خطيب اين نقش كم كن تو بر آب\r\n\r\nآيه\r\n« وَرَسُولًا إِلى بَنِي إِسْرائِيلَ أَنِّي قَدْ جِئْتُكُمْ بِآيَةٍ مِنْ رَبِّكُمْ أَنِّي أَخْلُقُ لَكُمْ مِنَ اَلطِّينِ كَهَيْئَةِ اَلطَّيْرِ فَأَنْفُخُ فِيه فَيَكُونُ طَيْراً بِإِذْنِ الله وَأُبْرِئُ اَلأَكْمَه وَاَلأَبْرَصَ وَأُحْيِ اَلْمَوْتى بِإِذْنِ الله 3 : 49 . . . » ( 1 )  ( و عيسى عليه السلام را برسالت بنى اسرائيل فرستاديم ، عيسى به بنى اسرائيل گفت من از خداى شما آيتى آورده‌ام : از گل شكل مىكشم و با اذن خداوندى در آن مىدمم همچون مرغى پرواز مىكند و كور مادرزاد و مبتلا به برص را شفا مىدهم و مردگان را با اذن خداوندى زنده مىسازم ) .\r\n« ذَرْهُمْ يَأْكُلُوا وَيَتَمَتَّعُوا وَيُلْهِهِمُ اَلأَمَلُ فَسَوْفَ يَعْلَمُونَ 15 : 3 » ( 2 )  ( آنان را به حال خود واگذار تا بخورند و از ماديات دنيا بهره بگيرند و آرزو آنان را مشغول بدارد ، به زودى خواهند فهميد )\r\n","description":"","footnote":" ( 1 ) سوره آل عمران ، آيهء 49 . .  ( 2 ) سوره الحجر ، آيهء 3 . . ","page_name":" 93 ","page_number":97},
  {"content":"\r\n\r\n\r\n« يا عِبادِيَ اَلَّذِينَ آمَنُوا إِنَّ أَرْضِي واسِعَةٌ فَإِيَّايَ فَاعْبُدُونِ 29 : 56 » ( 1 )  اى بندگان من كه ايمان آورده‌ايد به تحقيق زمين من پهناور است ، مرا بپرستيد ) « وَأَمَّا اَلَّذِينَ كَفَرُوا فَيَقُولُونَ ما ذا أَرادَ الله بِهذا مَثَلًا 2 : 26 . » ( 2 )  ( و اما كسانى كه كفر ورزيده‌اند مىگويند مقصود خداوند از اين مثل چيست )\r\nروايت\r\nقلب المؤمن بين اصبعين من اصابع الرحمن يقلبه كيف يشاء » ( 3 )  ( قلب مؤمن ميان دو انگشت از انگشتان خداوندى است . بهر طورى كه بخواهد آن را مىگرداند )\r\n\r\n( ( 1062 ) ) جنبش فانيم بيرون شد ز پوست\r\nجنبشم باقى است اكنون چون ازوست\r\n\r\nآيا حركت با ابديت سازگار است ؟\r\nدر به دو نظر اين سؤال بسى شگفت انگيز مىنمايد ، زيرا حركت كه مفهوم خود را از هستىها و نيستىها متوالى و انتقال و خروج از قوه به فعل در مىيابد ، چگونه مىتواند با قدم و ابديت سازگار باشد ؟ بلكه بعضى از متفكرين از راه حركت در ماده راهى باثبات حدوث عالم باز كرده و خدا را با حدوث عالم اثبات مىكنند دو احتمال اساسى در بارهء مضمون بيت كه سازگارى حركت و بقاء را گوشزد مىكند ، وجود دارد كه ما به طور اختصار متذكر مىشويم :\r\nاحتمال يكم - اسناد حركت به ابديت از آن جهت باشد كه منشا و هدف آن از ابديت سرازير شده است مانند -\r\n","description":"","footnote":" ( 1 ) سوره العنكبوت ، آيهء 56 . .  ( 2 ) سوره البقرة ، آيهء 28 . .  ( 3 ) مأخذ اين روايت در مجلدات گذشته ذكر شده است . . ","page_name":" 94 ","page_number":98},
  {"content":"\r\n\r\nبه جهان خرّم از آنم كه جهان خرم ازوست\r\nعاشقم بر همه عالم كه همه عالم ازوست\r\nبه حلاوت بخورم زهر كه شاهد ساقى است\r\nبه ارادت بكشم درد كه درمانم ازوست\r\n\r\nسعدى بنا به اين معنى حركت و سكون و شادى و اندوه و كوچك و بزرگ و موقت و دائمى و همهء اشياء و نمودها و روابط را مىتوان به ابديت نسبت داد ، جلال الدين مىگويد :\r\n\r\nخنده از لطفت حكايت مىكند\r\nگريه از قهرت شكايت مىكند\r\nاين دو پيغام مخالف در جهان\r\nاز يكى دل بر روايت مىكند\r\n\r\nدر اين معنى آن چه كه اسناد به ابديت داده مىشود نمودهاى طبيعى امور فوق نيست ، زيرا تضاد ميان آن امور و ابديت خيلى روشن است ، بلكه اين روح شكوفان آدمى است كه عظمت جلال و جمال الهى را حتى در محقرترين موجودات مشاهده مىكند و آن را شفاف مىبيند و پشت پرده و ابديت را به وسيلهء آن نظاره مىكند .\r\nاحتمال دوم - ابديت خود حركت است ، به معناى اين كه حركت و تكامل مستند به ما وراى طبيعت آن جريان است كه هرگز متوقف نمىشود : زيرا توقف و ركود يك شىء با اين كه در رهگذر الهى قرار گرفته است امكان پذير نيست ، خداوند مىفرمايد :\r\n« وَأَنَّ إِلى رَبِّكَ اَلْمُنْتَهى 53 : 42 » ( 1 )  ( پايان به سوى خداى تو است ) و مسلم است كه مفهوم حركت مربوط به ما وراى طبيعت غير از حركت در خود طبيعت است كه از هستى به نيستى و از نيستى به هستى عبور مىكند ، زيرا حقيقت هستى در ما وراى طبيعت قابل تجزيه و قطعه قطعه شدن نيست كه موجب انتزاع هستى و نيستى به معناى معمولى آن در طبيعت بوده باشد .\r\n","description":"","footnote":" ( 1 ) سوره النجم ، آيهء 42 . . ","page_name":" 95 ","page_number":99},
  {"content":"\r\n\r\nبه عنوان مثال جسم شفافى را در نظر بگيريم كه هر چه شفافتر و مستعدتر بوده باشد نور خورشيد بيشتر در او نفوذ مىكند و روشنترش مىسازد .\r\nدر آن قلمرو معناى حركت آن نيست كه از جمادى بميرد و نامى شود و از نما بميرد و از حيوان سر زند و از حيوانى بميرد و آدم شود . ( 1 )  اين تحولات ما وراى طبيعى كه مىتواند با ابديت سازگار شود بدان جهت كه ما فوق مجراى زمان و هستىها و نيستىهاى طبيعى است ، لذا سؤالاتى از اين قبيل كه : حركت از كجا ؟ بكجا ؟ در چه سمتى ؟ رو بكدامين نقطه ؟ تا كى ؟ به كلى منتفى مىگردد ، زيرا همهء اين سؤالات از فرض بعد به معناى عمومى و نقطه هاى متوالى مسافت و غير ذلك ، ناشى مىگردد و مىدانيم كه در قلمرو ابديت از اين امور چيزى وجود ندارد . چنين تحول تنها در درون آدمى قابل تصور است كه بدون دخالت امور مزبوره تحول و شدن انجام مىگيرد .\r\nتفسير ابيات\r\nسگى در كويى گدايى را ديد و حمله به او برده و لباس كهنه اش را مىدريد . ما اين داستان را پيش از اين گفته بوديم . بار ديگر براى تاكيد متذكر مىشويم . كور به آن سگ گفت :\r\nاين چه پستى است كه دامان ترا گرفته است ، ياران و امثال تو مىروند در كوه ها و شكار مىجويند . آنان دنبال گور خر مىروند و تو در ميان اين كوى حمله به كور بىنوا مىبرى ؟ تو هم اى شيخ منفور ، برو دست از تزوير و مردم فريبى بردار ، زيرا مثل تو همان آب شور است كه كوران و بىذائقه ها را دور خود جمع كرده ، بجاى آب حيات خوشگوار آب شور از تو مىخورند و كورتر مىگردند و ذائقه شان مختلتر مىگردد .\r\n","description":"","footnote":" ( 1 ) اگر چه به يك معنى مردنهاى مزبور چنان كه خود جلال الدين هم متذكر شده است از مقولهء نيستىها نمىباشد . . پس چه ترسم كى ز مردن كم شدم . ","page_name":" 96 ","page_number":100},
  {"content":"\r\nبرو ، از درياى علم الهى آب درونت را شيرين ساز و آب شور را دام سر راه اين كوران بىنوا منما .\r\nبرخيز و شيران خدا را ببين كه دنبال گرفتن گور مىروند ، ولى تو همانند آن سگ پستى كه با حقه بازىها فريبا دنبال كوران مىروى براى شيران خدا گور و شكارش معنايى دارد ، آنان محبوبى جز دوستى يار ندارند ، آنان همگى شير و شير گير و مست نور لا يزالى مىباشند . آنان در نظاره به صيد و صيادى مولاى خود ، دست از هر شكارى برداشته و در عشق دوست جان خود را از دست داده‌اند .\r\nمحبوب بىهمتايشان آنان را مانند مرغ مرده در دست گرفته ، تا هم جنس آنان را نيز شكار كند .\r\nانسان الهى كه بمقام تسليم محض رسيده است در ميان وصل و جدايى همواره در اضطراب است تو خود اين حديث مبارك را خوانده‌اى كه :\r\n« قلب المؤمن بين اصبعين من اصابع الرحمن » آن مرد . الهى كه شكار مرغ مرده در دست محبوب گردد ، اگر درست دقت كند خواهد ديد او شكار خود شهريار ازل و ابد است . و بالعكس -\r\n\r\nهر كه او زين مرغ مرده سر بتافت\r\nدست آن صياد را هرگز نيافت\r\n\r\nآن مرغ مرده زير لبان بىحركتش زمزمه‌اى دارد و -\r\n\r\nگويد او منگر به مردارى من\r\nعشق شه بين در نگهدارى من\r\nمن نه مردارم مرا شه كشته است\r\nصورت من شبه مرده گشته است\r\n\r\nمن پيش از اين با بال و پر طبيعىام مىجنبيدم ، ولى اكنون همهء جنبش و حركات من ، مستند به دست دادار دادگر است .\r\nآن جنبشهاى زود گذر و فانى كه پوست و ظاهرم را متحرك نشان مىداد ، در پشت سر گذاشته و به حركت ابدى نائل شده‌ام . حركت و ابديت ؟ آرى حركت و ابديت ، زيرا اين حركت مستند به خود اوست . هر كس پس از اين درمقابل اين جنبش\r\n","description":"","footnote":"","page_name":" 97 ","page_number":101},
  {"content":"\r\nالهى كه به دست آورده كج بجنبد ، هر چند در عظمت سيمرغ قاف نشين باشد ، نابودش خواهم كرد . ديده گانت را باز كن و -\r\n\r\nهين مرا مرده مبين گر زنده اى\r\nدر كف شاهم نگر گر بنده اى\r\n\r\nمگر نشنيده‌اى كه عيسى عليه السلام از كرم الهى مرده را زنده كرد ، من اكنون در دست آفرينندهء عيسى هستم ، آيا با اين حال مرگ مىتواند سراغم را بگيرد تو كه روا نمىدارى كه مرده در مقابل عيسى كه زندگى آن مرده را مىخواهد مرده باشد ، چگونه روا مىدارى كه من در قبضهء خداوندى كه خالق عيسى است مرده بمانم ؟ اكنون مثل من مثل عيسى است ولى با اين تفاوت كه هر كس از دم من زنده شود ، آن حيات براى وى جاودان خواهد بود .\r\nعيسى بن مريم آن مرده را كه زنده كرد بار ديگر راه ديار مرگ را در پيش گرفت ، ولى شاد باد آن مرده‌اى كه جان به اين عيساى روحانى سپرد ، كه ديگر مرگ روح را راهى به آستانش نخواهد بود .\r\nمن همان عصايى هستم كه در كف موسى خود قرار گرفته است ، تو نمىتوانى موساى مرا ببينى زيرا\r\n\r\nموسيم پنهان و من پيدا به پيش\r\n\r\nمن همان عصا هستم كه از رود نيل پل و كوچه بر مردم با ايمان مىسازم و براى فرعونيان به صورت اژدها درمىآيم :\r\nتو اى فرزند روحانى من ، به خود موجوديت اين عصا منگر و آن را تنها عصا مبين ، زيرا كه عصاى دست حق نمونه‌اى از عظمت حق است . حتى بان امواج طوفانى دريا هم با ديدهء سطحى منگر ، زيرا -\r\n\r\nموج طوفان هم عصا بد كاو ز درد\r\nطنطنهء جادو پرستان را بخورد\r\nهم عصا بد باد بر اعداى هود\r\nكه بر آورد از بقيهء عاد دود\r\nهم عصايى بود پشه در نبرد\r\nكه بر آورد از سر نمرود گرد\r\n\r\n","description":"","footnote":"","page_name":" 98 ","page_number":102},
  {"content":"\r\nاگر بخواهم عصاهاى الهى را كه در اين دنيا طبيعت را شكافت و عظمت و توانايى الهى را از ميان شكاف طبيعت به انسانها نشان داد ، به شمارم پرده از روى سالوس بازى فرعون و فرعونيان بر كنار مىسازم اما بگذار از اين مزاياى مادى دنيا كه چونان گياه زهرناك شيرين نما است ، چند روزى بچرند اگر جاه پرستى فرعون و فرعونيان نباشد ، دوزخ الهى از كجا براى خود پرورده شده ها پيدا كند . قصاب از پروردن گوسفندان امتناعى ندارد ، بگذاريد اين تبه كاران پرورده شوند ، زيرا سگهاى دوزخ هم غذايى مىخواهند .\r\nاگر در اين دنيا خصومت و دشمنى وجود نداشت ، پديدهء خشم و غضب موردى نداشت .\r\nدوزخ آن جايگاه عذاب الهى در حقيقت همان خشم خداونديست كه شهوترانان و كامكاران پليد را در خود غوطه ور خواهد ساخت ، اين دوزخ كه خشم الهى است بدون خصم نمىتواند به وجود خود ادامه بدهد ، بلكه از نور بهشتى مردم با ايمان از بين مىرود و رحمانيت خداوندى محوش مىسازد . براى اثبات كمال مطلق وجود قهر و لطف هر دو ضرورت دارد .\r\nمنكران آن مثلها را كه خداوند براى مردم مىآورد ، مورد ريشخند قرار مىدادند . تو هم هر چه بخواهى به اين مثلها كه در اين كتاب مىآورم ريشخند كن ، اى مردار ، مگر زندگانى تو در اين دنيا چقدر است ؟ اما شما اى دوستان صفا و خلوص ، شاد باشيد و در مقابل در راز و نياز كه ايستاده‌ايد با وجد و نشاط باشيد ، زيرا كه اين در رحمت هم امروز به روى شما باز خواهد گشت .\r\nاين دنيا بمثال باغى است پر از كردهاى گوناگون : هر زراعتى كردى مخصوص به خود دارد براى سير كردى است و براى پياز كرد ديگر ، هر يكى از آنها با جنس خود در كرد معينى براى رسيدن آب مىخورد . اما تو -\r\n\r\nتو كه كرد زعفرانى زعفران\r\nباش و آميزش مكن با ضيمران\r\nآب مىخور زعفرانا تا رسى\r\nزعفرانى اندر آن حلوا رسى\r\n\r\n","description":"","footnote":"","page_name":" 99 ","page_number":103},
  {"content":"\r\nتو كه زعفرانى دهان به كرد شلغم باز مكن ، تا شلغم با تو هم طبع و هم كيش نگردد . براى هر يك از زعفران و شلغم كرد جداگانه‌اى به وديعت نهاده شده است : زمين خداوندى بسيار پهناور است .\r\nمخصوصاً آن زمين روح كه از پهناوريش ديو و پرى در سفر در قلمروش گم مىگردند .\r\nآن زمين پهناور بيابان و كوه ها دارد كه اوهام و خيالات آدمى به پهناورى و حدود آن نمىرسد .\r\nاين دشت و بيابان ظاهرى در مقابل بيابانهاى آن سرزمين اسرار آميز تار مويى است در درياى بىكران . آب آن زمين پهناور كه با توقف و ركود ظاهر سير و حركت پنهانى دارد ، از جوىهاى روان عالم طبيعت تازه تر و خوشتر است ( 1 ) \r\n- زيرا آب آن سرزمين روحانى مانند جان و روان سيرى دارد پنهانى و پايى دارد روان . بس است -\r\n\r\nمستمع خفته است كوته كن خطاب\r\nاى خطيب اين نقش كم كن تو بر آب\r\n\r\n","description":"","footnote":" ( 1 )\r\nهر نفسى نو مىشود دنيا و ما * بىخبر از نو شدن اندر بقا\r\nعمر همچون جوى نو نو مىرسد * مستمرى مىنمايد در جسد\r\nمىرود بىبانگ و بىتكرارها * تحتها الانهار تا گلزارها . ","page_name":" 100 ","page_number":104},
  {"content":"\r\n\r\nبقيهء دعوت سليمان بلقيس را كه فرصت غنيمت است\r\n\r\n( ( 1095 ) ) خيز بلقيسا كه بازارى است نيز\r\nزين خسيسان كساد افكن گريز\r\n( ( 1096 ) ) خيز بلقيسا كنون با اختيار\r\nپيش از آن كه مرگ آرد گيرودار\r\nخيز بلقيسا بيا پيش از اجل\r\nدرنگر شاهى و ملك بىخلل\r\nخيز بلقيسا به جاه خود مناز\r\nاندر اين درگه نياز آور نه ناز\r\nخيز بلقيسا و مسته با قضا\r\nور نه مرگ آيد كشد گوش تو را\r\n( ( 1097 ) ) بعد از آن گوشت كشد مرگ آن چنان\r\nكه چو دزد آيى به شحنه جان كنان\r\n( ( 1098 ) ) زين خران تا چند باشى نعل دزد\r\nگر همىدزدى بيا و لعل دزد\r\n( ( 1099 ) ) خواهرانت يافته ملك خلود\r\nتو گرفته ملكت كور و كبود\r\n( ( 1100 ) ) اى خنك آن جان كزين ملكت بجست\r\nكه اجل اين ملك را ويرانگر است\r\n( ( 1101 ) ) خيز بلقيسا بيا بارى ببين\r\nملكت شاهان و سلطانان دين\r\n( ( 1102 ) ) شسته در باطن ميان بوستان\r\nظاهراً خارى ميان دوستان\r\n( ( 1103 ) ) بوستان با او روان هر جا رود\r\nنيك آن از خلق پنهان مىشود\r\n( ( 1104 ) ) ميوه ها لابه كنان كز من بچر\r\nآب حيوان آمده كز من بخور\r\n( ( 1105 ) ) طوف مىكن بر فلك بىپر و بال\r\nهم چو خورشيد و چو بدر و چون هلال\r\n( ( 1106 ) ) چون روان باشى روان و پاى نه\r\nمىخورى صد لوت و لقمه خاى نه\r\n( ( 1107 ) ) نى نهنگ غم زند بر كشتىات\r\nنى پديد آيد ز مردن زشتىات\r\n( ( 1108 ) ) هم تو شاه و هم تو لشكر هم تو تخت\r\nهم تو نيكو بخت باشى هم تو بخت\r\n( ( 1109 ) ) گر تو نيكو بختى و سلطان زفت\r\nبخت غير توست روزى بخت رفت\r\n( ( 1110 ) ) تو بمانى چون گداى بىنوا\r\nدولت خود هم تو باش اى مجتبى\r\n( ( 1111 ) ) چون تو باشى بخت خود اى معنوى\r\nپس تو كه بختى ز خود كى گم شوى\r\n( ( 1112 ) ) تو ز خود كى گم شوى اى خوش خصال\r\nچون كه عين تو تو را شد ملك و مال\r\n\r\n","description":"","footnote":"","page_name":" 101 ","page_number":105},
  {"content":"\r\n\r\nتفسير ابيات\r\nبلقيسا ، برخيز كه بازارى بس گرم داريم ، برخيز و دامان از دست پست سيرتان كساد افكن برگير و هم اكنون كه از هوش و اختيار برخوردارى ، چارهء كار خود ساز . آرى ، پيش از آن كه دروگر مرگ داس به دست بسراغت آيد و ترا در گير و دار واپسين نفس گرفتارت كند . برخيز و بيا ، پيش از آن كه اجل از در زندگانيت وارد شود بپاخيز و بيا و سرورى و ملكى را ببين كه خلل به او راهى ندارد .\r\nبلقيسا ، شتاب كن با قضاى ربانى پنجه ميانداز ، و گرنه دير يا زود مرگ مىرسد و گوشت را مىكشد ، و ترا چنان تسليم خود مىنمايد كه گويى خود دزد با اختيارش در حال جان كندن تسليم عسس گردد . آخر اين مردم خر صفت چيستند كه تو مىخواهى نعلشان را بكنى و بهره ور گردى اگر خيال دزدى و سود جويى بسر دارى ، بيا بجاى نعل بىارزش لعل گرانبها را به دست بياور . خواهران با ايمانت ملك ابدى پيدا كردند و تو همچنان دو دستى به ملك بىقيمت و محقر چسبيده‌اى خوشا به حال آن جان كه از اين ملك و سرورى فانى كه مرگ به زودى ويرانش خواهد ساخت ، دست برداشت . شتاب كن و -\r\n\r\n) ) خيز بلقيسا بيا بارى ببين\r\nملكت شاهان و سلطانان دين\r\nشسته در باطن ميان بوستان\r\nظاهراً خارى ميان دوستان\r\n\r\nآنان هرگز از بوستان پر گل و رياحين الهى جدا نيستند لذا -\r\n\r\nبوستان با او روان هر جا رود\r\nليك آن از خلق پنهان مىشود\r\nميوه ها لابه كنان كز من بچر\r\nآب حيوان آمده كز من بخور\r\n\r\nبلقيسا ، برخيز و بيا و مانند خورشيد فروزان و بدر و هلال ، بىپر و بال كيهان سترگ را درهم نورد . تا مانند روح براى حركت نياز به پا نداشته باشى و بدون نياز به جويدن لقمه از غذاها برخوردار گردى . اگر اين زندگانى را كه به تو پيش نهاد مىكنم به دست بياورى ، ديگر -\r\n","description":"","footnote":"","page_name":" 102 ","page_number":106},
  {"content":"\r\n\r\nنى نهنگ غم زند بر كشتىات\r\nنى پديد آيد ز مردن زشتىات\r\n\r\nديگر براى اعمال سلطنت و حفظ مقام سرورى به چيزى نيازمند نخواهى بود زيرا در اين سلطنت -\r\n\r\nهم تو شاه و هم تو لشكر هم تو تخت\r\nهم تو نيكو بخت باشى هم تو بخت\r\n\r\nهر اندازه هم در آن زندگى طبيعى نيكو بخت و سلطان سترگ باشى ، بالاخره بخت چيزى است غير از موجوديت تو و روزى فرا ميرسد كه آن بخت و اقبال ترا وداع گويند و ترا به پستىها بسپارند ، است كه مانند گداى بىنوا درمانده و بىچاره خواهى گشت ، اما وقتى كه بخت در موجوديت تو قرار بگيرد ، تو آن بخت را از دست نخواهى داد ، چنان كه خودت را گم نخواهى كرد . آرى -\r\n\r\nچون تو باشى بخت خود اى معنوى\r\nپس تو كه بختى ز خود كى گم شوى\r\nتو ز خود كى گم شوى اى خوش خصال\r\nچون كه عين تو تو را شد ملك و مال\r\n\r\n","description":"","footnote":"","page_name":" 103 ","page_number":107},
  {"content":"\r\n\r\nبقيهء قصهء عمارت كردن سليمان عليه السلام مسجد اقصى را به تعليم و وحى خدا جهت حكمتها كه او داند و معاونت ملايكه و ديو و پرى آدمى آشكارا\r\n\r\nبعد از آن آمد ندا از پيش تخت\r\nبر سليمان آن نبىّ نيك بخت\r\n( ( 1113 ) ) اى سليمان مسجد اقصى بساز\r\nلشكر بلقيس آمد در نماز\r\n( ( 1114 ) ) چون كه او بنياد آن مسجد نهاد\r\nجن و انس آمد بدن در كار داد\r\n( ( 1115 ) ) يك گروه از عشق و قومى بىمراد\r\nهم چنان كه در ره طاعت عباد\r\n( ( 1116 ) ) خلق ديوانند و شهوت سلسله\r\nمىكشدشان سوى دكان و غله\r\n( ( 1117 ) ) هست اين زنجير از خوف و وله\r\nتو مبين اين خلق را بىسلسله\r\nهست آن بند و كمند آن خوفشان\r\nنيستند اين خلق بىبند نهان\r\n( ( 1118 ) ) مىكشاندشان سوى كسب و شكار\r\nمىكشدشان سوى كانها و بحار\r\n( ( 1119 ) ) مىكشاندشان سوى نيك سوى بد\r\nگفت حق فى جيدها حبل المسد\r\n( ( 1120 ) ) قد جعلنا الحبل فى اعناقهم\r\nو اتخذنا الحبل من اخلاقهم\r\n( ( 1121 ) ) ليس من مستقذر مستنقه\r\nقط الا طائره فى عنقه\r\n( ( 1122 ) ) حرص تو در كار بد چون آتش است\r\nاخگر از رنگ خوش آتش خوش است\r\n( ( 1123 ) ) آن سواد فحم در آتش نهان\r\nچون كه آتش شد سياهى شد عيان\r\n( ( 1124 ) ) اخگر از حرص تو شد فحم سياه\r\nحرص چون شد ماند آن فحم تباه\r\n( ( 1125 ) ) آن زمان آن فحم اخگر مىنمود\r\nآن نه حسن كار نار حرص بود\r\n( ( 1126 ) ) حرص كارت را بياراييده بود\r\nحرص رفت و ماند كار تو كبود\r\n( ( 1127 ) ) غوله‌اى را كه بياراييد غول\r\nپخته پندارد كسى كه هست گول\r\n( ( 1128 ) ) آزمايش چون نمايد جان او\r\nكند گردد ز آزمون دندان او\r\n( ( 1129 ) ) از هوس آن دام دانه مىنمود\r\nعكس غول حرص و آن خود دام بود\r\n( ( 1130 ) ) حرص اندر كار دين و خير جو\r\nچون نماند حرص ماند نغز او\r\n( ( 1131 ) ) خيرها نغزند نى از عكس غير\r\nتاب حرص ار رفت ماند تاب خير\r\n\r\n","description":"","footnote":"","page_name":" 104 ","page_number":108},
  {"content":"\r\n\r\n( ( 1132 ) ) تاب حرص از كار دنيا چون برفت\r\nفحم باشد مانده از اخگر بتفت\r\n( ( 1133 ) ) كودكان را حرص مىآرد غرار\r\nتا شوند از فوق دل دامن سوار\r\n( ( 1134 ) ) چون ز كودك رفت آن حرص بدش\r\nبر دگر اطفال خنده آيدش\r\n( ( 1135 ) ) كه چه مىكردم چه مىديدم در اين\r\nخَل ز عكس حرص بنمود انگبين\r\n( ( 1136 ) ) آن بناى انبيا بىحرص بود\r\nلاجرم پيوسته رونقها فزود\r\n( ( 1137 ) ) اى بسا مسجد بر آورده كرام\r\nليك نبود مسجد اقصاش نام\r\n( ( 1138 ) ) كعبه را كش هر دمى عزّى فزود\r\nآن ز اخلاصات ابراهيم بود\r\n( ( 1139 ) ) فضل آن مسجد ز آب و سنگ نيست\r\nليك در بناش حرص و جنگ نيست\r\n( ( 1140 ) ) نى كتبشان چون كتاب ديگران\r\nنى مساجدشان نه كسب و خان و مان\r\n( ( 1141 ) ) نى ادبشان نى غضبشان نى نكال\r\nنى نعاس و نى قياس و نى مقال\r\nهر يكى را داده حق در مرتبت\r\nصد هزاران حشمت و هم مكرمت\r\n( ( 1142 ) ) هر يكى شان را يكى فرّى دگر\r\nمرغ جانشان طائر از پرّى دگر\r\n( ( 1143 ) ) دل همىلرزد ز ذكر حالشان\r\nقبلهء افعال ما افعالشان\r\n( ( 1144 ) ) مرغشان را بيضها زرين بده است\r\nنيم شب جانشان سحرگه بين شده است\r\n( ( 1145 ) ) هر چه گويم من به جان نيكوى قوم\r\nنقص گفتم گشته ناقص گوى قوم\r\n( ( 1146 ) ) مسجد اقصى بسازيد اى كرام\r\nكه سليمان باز آمد و السلام\r\n( ( 1147 ) ) ور ازين ديوان و پريان سر كشند\r\nجمله را املاك در چنبر كشند\r\n( ( 1148 ) ) ديو يك دم كج رود از مكر و زرق\r\nتازيانه آيدش بر سر چو برف\r\n( ( 1149 ) ) چون سليمان شو كه تا ديوان تو\r\nسنگ برّند از پى ايوان تو\r\n( ( 1150 ) ) چون سليمان باش بىوسواس و ريو\r\nتا تو را فرمان برد جنّى و ديو\r\n( ( 1151 ) ) خاتم تو اين دل است و هوش دار\r\nتا نگردد ديو را خاتم شكار\r\n( ( 1152 ) ) پس سليمانى كند بر تو مدام\r\nديو با خاتم حذر كن و السلام\r\n( ( 1153 ) ) آن سليمانى دلا منسوخ نيست\r\nدر سر و سرّت سليمانى كنيست\r\n\r\n","description":"","footnote":"","page_name":" 105 ","page_number":109},
  {"content":"\r\n\r\n\r\n( ( 1154 ) ) ديو هم وقتى سليمانى كند\r\nليك هر جولاهه اطلس كى تند\r\n( ( 1155 ) ) دست جنباند چو دست او و ليك\r\nدر ميان هر دوشان فرقيست نيك\r\nدر بيان اين حديث معنوى\r\nيك حكايت بشنو اندر مثنوى\r\n\r\nآيه\r\n« وَاِمْرَأَتُه حَمَّالَةَ اَلْحَطَبِ فِي جِيدِها حَبْلٌ مِنْ مَسَدٍ » 111 : 4 - 5 . ( 1 )  ( و زن ابو لهب كه هيزم حمل مىكرد ، در گردن او طنابى است از ليف خشن ) « إِنَّا جَعَلْنا فِي أَعْناقِهِمْ أَغْلالًا فَهِيَ إِلَى اَلأَذْقانِ فَهُمْ مُقْمَحُونَ » 36 : 8 . ( 2 )  ( ما در گردنهاى آنان زنجيرها گذاشتيم ( دستهاى آنان را تا چانه هايشان بستيم سرشان بالا بايستد ) .\r\n« وَكُلَّ إِنسانٍ أَلْزَمْناه طائِرَه فِي عُنُقِه وَنُخْرِجُ لَه يَوْمَ اَلْقِيمَةِ كِتاباً يَلْقاه مَنْشُوراً . اِقْرَأْ كِتابَكَ كَفى بِنَفْسِكَ اَلْيَوْمَ عَلَيْكَ حَسِيباً » 17 : 13 - 14 . ( 3 )  ( اعمال نيك و بد هر انسان را دور گردنش بستيم و در روز رستاخيز آن اعمال را مانند كتاب باز در پيش رويش خواهد ديد . [ به او گفته خواهد شد : 
  ] كتابت را بخوان و همين كتاب براى محاسبه نفس تو در امروز كفايت مىكند ) .\r\n« وَما أَسْئَلُكُمْ عَلَيْه مِنْ أَجْرٍ إِنْ أَجْرِيَ إِلَّا عَلى رَبِّ اَلْعالَمِينَ » 26 : 109 ( 4 )  ( و به اين رسالت كه انجام مىدهم ، پاداش من جز به عهدهء پروردگار عالميان نيست ) .\r\n","description":"","footnote":" ( 1 ) سوره تبت ، آيهء 4 و 5 . .  ( 2 ) سوره يس ، آيهء 7 و 9 . .  ( 3 ) سوره الإسراء ، آيهء 13 و 14 . .  ( 4 ) سوره شعرا ، آيهء 109 و 127 و 145 و 146 و 180 . . ","page_name":" 106 ","page_number":110},
  {"content":"\r\n\r\n\r\n( ( 1122 ) ) حرص تو در كار بد چون آتش است\r\nاخگر از رنگ خوش آتش خوش است\r\n( ( 1123 ) ) آن سواد فحم در آتش نهان\r\nچون كه آتش شد سياهى شد عيان\r\n. . .\r\n( ( 1126 ) ) حرص كارت را بياراييده بود\r\nحرص رفت و ماند كار تو كبود\r\n\r\nحرص و طمع اشياء را مىآرايد و فريبا مىسازد\r\nاين حرص و طمع كه از زشتترين صفات آدمى است پليدترين اشياء را نظيف و زشتترين اشياء را زيبا مىنمايد . اين عينكى است كه هر گاه به چشم يك انسان زده شود همه واقعيات دگرگون مىگردد ، يك هدف ناچيز هزاران قربانى مىطلبد و نامش را هم وسيله مىگذارد و قانون « وسيله قربانى هدف » را هم دستاويز قرار داده كثافت كارىها و اعمال ضد انسانى خود را با آن قانون توجيه مىكند حرص و آز چيزى جز لجن مال شدهء اميال و آرزوها كه مىتوانند بهترين وسيلهء وصول به مقاصد عالى بوده باشند نمىباشد .\r\nاميال و آرزوها و اميدها به طور طبيعى مىتوانند ابزار پيش رفت ما در زندگانى بوده باشند بلكه اگر پديده هاى مزبور وجود نداشته باشند ، انسان به يك جاندار راكد مبدل مىشود كه از حيات تنها جنبش و به قول جلال الدين اثرى اندك از پديدهء زندگى را دارا است .\r\nبنا بر اين ميل و رغبت از عالىترين محركات انسانى به سوى مقاصد است ، ولى موقعى كه اين نعمت خدا دادى از اعتدال بيرون مىرود ، سه نوع فساد در وضع روانى آدمى پديد مىآيد :\r\nنوع يكم - آراستن و پيراستن مورد حرص و آز بيش از آن كه واقعيت خود مورد دارا مىباشد ، مثلًا علاقه به برقرار ساختن عدالت و روابط منطقى ميان انسانها ،\r\n","description":"","footnote":"","page_name":" 107 ","page_number":111},
  {"content":"\r\nعلاقه‌اى است بسيار با ارزش . كسى كه بچنين موفقيت نائل مىگردد ، در حقيقت منصب نمايندگى خدا نصيبش گشته است ، ولى هيمن كه اين علاقه به حرص و آز مبدل شد ، موضوع برقرارى عدالت به مقام پرستى و پيروزى بر ديگران تبديل مىگردد و به حال خطرناك درميايد . آرايش مورد حرص و آز بيش از مقتضاى خود واقعيت ، فساد يكم است .\r\nنوع دوم - بىارزش ساختن اشياء غير مورد حرص و آز ، در صورتى كه ممكن است آن اشياء از نظر عظمت و ارزش خيلى بالاتر از مورد مزبور بوده باشد . هنگامى كه انسان به شهرت طلبى حريص مىشود نه تنها هر چه كه مخالف اشتهار انسان ميان افراد اجتماع است ، مطرود واقع مىگردد ، بلكه واقع بينى و واقع يابىها در هر شكل و لباس هم كه بوده باشد از عظمت و ارزش مىافتد . مثلًا همين پديدهء شهرت پرستى را در نظر بگيريم در سر راه خود با آگاهى به خويشتن مواجه خواهد شد ، اين آگاهى به خويشتن و خلوت با خود و ارزيابى آن ، بزرگترين و پر معناترين پديدهء روانى است كه به عقيدهء ما بدون آن به كار بردن كلمهء انسان بىجا و بىمورد است ، با آمادگى براى به دست آوردن شهرت ، به هيچ وجه سازگار نيست ، خلوت با خويشتن بزرگترين سد راه زندگى براى ديگران است ، و چون فرض اين است كه شهرت و نامور گشتن مورد حرص و آز قرار گرفته است درنتيجه خلوت با خويشتن نه تنها ضرورت خود را از دست خواهد داد ، بلكه به شكل حماقت و ضعف نفس براى حريص شهرت نمودار خواهد گشت .\r\nنوع سوم - اختلال روانى است كه به وسيلهء انحراف در خود پديدهء اميال روانى از اعتدال خارج شده است . اين خروج از اعتدال مخصوصاً در « مىخواهم » شخصيت درونى ما را از سرچشمه واقع بينىها منقطع مىسازد و خشكش مىكند . دورها را نزديك ، نزديكها را دور ، زشتها را زيبا و زيباها را زشت مىنمايد .\r\nدر آن موقع كه پديدهء حرص از درون ما زايل مىگردد و با خود واقعيات روبه رو مىگرديم بسقوط شخصيت و مستهلك شدن بيهودهء قواى دماغى آگاه مىشويم ،\r\n","description":"","footnote":"","page_name":" 108 ","page_number":112},
  {"content":"\r\n\r\nدر اين صورت اگر وجدانى باقى بماند ، كيفر و شكنجه هاى درونى آغاز مىشود .\r\n\r\n( ( 1138 ) ) كعبه را كش هر دمى عزّى فزود\r\nآن ز اخلاصات ابراهيم بود\r\n( ( 1139 ) ) فضل آن مسجد ز آب و سنگ نيست\r\nليك در بناش حرص و جنگ نيست\r\n\r\nعظمت معابد كه در روى زمين ساخته مىشود ناشى از اخلاص بنيان گذاران آنها است\r\nاز قديمترين دورانهاى بشرى تا كنون روى اين كرهء خاكى معبدها ساخته شده است ، اين معابد چه كوچك و چه بزرگ ، چه مجلل و باشكوه و چه محقر و ناچيز بمنزلهء رصدگاه است كه براى نظاره بىنهايت بنا شده و بمنزلهء بال و پرى است براى پرواز به سوى همان بىنهايت مورد نظاره . مصالح ساختمانى اين معابد تفاوتى با ساير مصالحى كه در ساختمانهاى ديگر رفته است ، ندارد ، كارى هم كه از انديشهء مهندس و اعضاى بنا و عمله در روى آن مصالح متبلور شده است ، با ساير كارها فرقى ندارد . تنها فرقى كه هست در اين است كه بناى معبد بايد خالصانه و با نيت پاك شالوده ريزى شود ، اساسش بر تقوى و نظاره و معراج به بىنهايت بوده باشد .\r\nمتأسفانه اين بشر عجيب و غريب از آن اخلاص مىكاهد و به آرايش و پيرايش معبد مىپردازد ، او در اين كار مانند اين است كه آن ليوان را كه بايستى براى خوردن آب منظور بدارد و بس ، با طلا و فلزات و سنگهاى گرانبها مىآرايد و بجاى آب حيات زلال و خوشگوار آب لجن در تويش مىريزد و سر مىكشد اين معابد چنان كه گفتيم بمنزله رصدگاهى است براى نظاره به بىنهايت و پر و بالى است براى گرايش و معراج به سوى بىنهايت .\r\nاين انسانهاى نابينا نمىدانند كه نيتهاى ناپاك و آرايشهاى ظاهرى حتى همان سنگ و گل ساختمان معبد را كه فطرت پاك آدميان آنها را شيشه صاف تلسكوپ مىبيند تيره و تاريك مىسازند و خاصيت نشان دهندگى و كشش آن را\r\n","description":"","footnote":"","page_name":" 109 ","page_number":113},
  {"content":"\r\n\r\nخنثى مىسازند .\r\nبه طور كلى از معبد گرفته تا جايگاه علم و دانش تا چهار ديوارى كه ميان آن عدالتى گسترده مىشود و ظلمى مرتفع مىگردد و بصلاح انسانها انديشه و تدبيرى به كار مىافتد ، نيازى به آن همه تشريفات و زر و زيور ندارد كه بدون اخلاص و تقوى به زر و زيور گورستان پرستش و علم و عدالت و مصالح آدمى مبدل مىگردد .\r\nتفسير ابيات\r\nپس از آن از پيش تخت ندايى به گوش « سليمان » آن پيامبر نيك بخت رسيد كه برخيز و مسجد اقصا را بساز ، زيرا سپاهيان « بلقيس » براى نماز گزاردن مىآيند . براى ساختن آن مسجد انس و جن دست به كار شدند ، ولى هدف آنان از كار كردن در بناى مسجد ، مانند ساير موارد مختلف بود -\r\n\r\nيك گروه از عشق و قومى بىمراد\r\nهمچنان كه در ره طاعت عباد\r\n\r\nاين مردم را كه مىبينيد ، اگر به حال خود بگذاريد ، به سوى كارى كشيده نمىشوند مگر اين كه اشباع شهوات و « مىخواهم » هايشان را در آن به بينند ، با اين زنجير شهواتشان است كه بگردنشان بسته شده و مانند ديوان سوى دكان و قوت و غذا كشيده مىشوند . زنجيرى كه به گردن آنان بسته شده است ، هر يك از حلقه هايش از دو فلز خوف و اشتياق ساخته شده است و به جبار آنان را به سوى كسب و شكار و معادن و درياها مىكشاند .\r\nاين همان طناب پيچيده به گردن است كه خداوند در بارهء زن ابو لهب گفته است . زنجير را در گردنهاى آنان پيچانديم و اين زنجير نه از آسمان آمده است و نه از زمين روييده است ، بلكه فلز اخلاق آنان است كه به صورت حلقه هاى زنجير در آمده و بگردنشان بسته شده است . هيچ انسان كثيف و نظيفى وجود ندارد مگر اين كه اعمالش بگردنش بسته شده است .\r\nطمعى كه به كارهاى بد بندى مانند آتشى است كه رنگ ذغال سياه را\r\n","description":"","footnote":"","page_name":" 110 ","page_number":114},
  {"content":"\r\nمىفروزد و سرخش مىكند و قيافهء زيبايى پيدا مىكند ، اما سياهى ذغال در زير همان آتش سرخ فام مخفى مانده است ، در آن هنگام كه آتش حرص تو فرونشيند ، ذغال با آن رنگ سياهش خود را به تو مىنماياند .\r\nآن موقع مىفهمى كه ذغال سياه كه براى تو اخگر خوش رنگ مىنمود ، خوش رنگى از آن ذغال نبوده ، بلكه مربوط به آتش حرص تو بوده است . آرى\r\n\r\nحرص كارت را بياراييده بود\r\nحرص رفت و ماند كار تو كبود\r\n\r\nديو نفس آدمى گياه نپخته تلخ غوله را پخته و شيرين مىنمايد و آدم گول را مىفريبد ، ولى موقعى كه همان گياه را به دهان مىبرد طعم تلخى آن را مىچشد .\r\nهوى و هوسش آن دام مرگبار را دانه نشان مىداد ، اين همان عكس غول حرص و آز است كه به شكل دام مىنمود .\r\nتو اگر مىخواهى نيروى حرص و آز خود را اشباع كنى ، برو در كار دين و خيرات حرص بورز و اشباعش كن ، كه هر گاه حرص تو بر آن فرونشست اساس واقعى و مغز آن براى تو بماند و چيزى از دست نداده باشى .\r\nكارهاى نيكو فى نفسه ، سر تا سر نغز و نيكو و پسنديده هستند و احتياجى به وابستگى به عكس بردارى از امور ديگر ندارند ، موقعى كه شعله هاى حرص خاموش مىشود انوار درخشان خود خيرات روى مىنمايد و فروزان مىگردد . موقعى كه تابش حرص از امور دنيوى مرتفع مىگردد ، قيافهء سياه ذغال آن امور كه به جهت تابش حرص مانند اخگر ترا جلب كرده بود ، آشكار مىشود .\r\n\r\nكودكان را حرص مىآرد غرار\r\nتا شود از ذوق دل دامن سوار\r\nچون ز كودك رفت آن حرص بدش\r\nبر دگر اطفال خنده آيدش\r\nكه چه مىكردم چه مىديدم در اين\r\nخلّ ( 1 )  ز عكس حرص بنمود انگبين\r\n\r\nبناى كار پيامبران از روى حرص و آز نبود كه همواره رونقش در افزايش\r\n","description":"","footnote":" ( 1 ) خل سركه . ","page_name":" 111 ","page_number":115},
  {"content":"\r\nبود . بلى در دنيا مسجد بسيار ساخته شده است ، ولى هيچ يك آنها را نمىتوان مسجد اقصا ناميد .\r\nاين كه مىبينيد هر چه زمانها مىگذرد ، به عز و جلال و شكوه كعبه افزوده مىگردد ، نه از جهت سنگ و گل و آب است كه در آن به كار رفته است ، بلكه ناشى از اخلاص « ابراهيم » و دورى او از حرص و طمع بوده است ، نه كتاب آن مردان الهى از سنخ كتاب ديگران بود و نه مسجدى كه بنيان گذارى مىكردند و نه كسب و خانمانشان ، نه آداب انسانى آنان شبيه به آداب ديگران بود ، نه غضب و خصومت و خواب و قياس و گفتارشان .\r\nهر يك از آن پيامبران را با اختلاف مراتبى كه داشتند ، خداوند صد هزاران حشمت و جلال عطا فرموده است .\r\nبراى هر يك از آنان فر و شكوه مخصوص و براى پرندهء جانشان پر و بال معينى بخشيده است . وقتى كه حالات آن سروران الهى را به ياد مىآوريم دلهايمان از احساس عظمت مىلرزد و كارهايشان را قبلهء كارهاى خود مىبينيم . محصول مرغ جانشان بيضه هاى زرين و از نيم شب تاريك اين زندگانى روشنايى سحرگاه ابديت را ديده‌اند . من در بارهء نيكىهاى پيامبران هر چه بگويم ، كم گفته‌ام ، اكنون مسجد اقصا را بسازيد كه سليمان بنيان گذارش براى ساختن آن آماده گشته است . اگر از اين ديوان و پريان كسى در امر ساختمان مسجد تمرد كند ، فرشتگان در بندشان خواهند كشيد .\r\nاگر ديوى در كار مسجد كجروى كند ، تازيانهء الهى مانند برق بر سرش مىكوبد . تو هم انسان سالك ، برو مانند سليمان مطيع و تسليم خدا باش كه براى ساختن ايوان درونيت ، تمام قواى وجودى تو دست به كار شوند و سنگها ببرند و در ساختمان بگذارند .\r\nوسوسه هاى شيطانى را از خود دور كن تا جن و پرى فرمانبرت باشند . تو هم مانند سليمان انگشترى اعجاز آميز در درون خوددارى كه دل ناميده مىشود ،\r\n","description":"","footnote":"","page_name":" 112 ","page_number":116},
  {"content":"\r\nمگذار كه خاتم دل شكار ديو نفس حيوانيت گردد و آن گاه قيافهء سليمانى بر تو بگيرد .\r\nاى دل عزيز ، گمان مبر كه داستان سليمانى در اين دنيا ختم شده است . در نهانگاه سر و سرت دائماً سليمانى وجود دارد كه مىتواند مسجد اقصاها بسازد . آرى گاهى باشد كه ديو هم مقام سليمانى را اشغال مىكند ، اما هر بافنده‌اى نمىتواند اطلس ببافد . آن ديو نفس هم مىتواند قيافه سليمانى گرفته مانند سليمان دست بجنباند . اما ميان دست جنباندن سليمان و ديو تفاوتى است بس زياد كه آدم هشيار مىتواند آن را در يابد ، بيا و -\r\n\r\nدر بيان اين حديث معنوى\r\nيك حكايت بشنو اندر مثنوى\r\n\r\n","description":"","footnote":"","page_name":" 113 ","page_number":117},
  {"content":"\r\n\r\n\r\nقصهء شاعر و صله دادن شاه و مضاعف كردن آن وزير بو الحسن نام\r\n\r\n( ( 1156 ) ) شاعرى آورد شعرى پيش شاه\r\nبر اميد خلعت و اكرام و جاه\r\n( ( 1157 ) ) شاه مكرم بود و فرمودش هزار\r\nاز زر سرخ و كرامات و نثار\r\n( ( 1158 ) ) پس وزيرش گفت اين اندك بود\r\nده هزارش هديه واده تا رود\r\n( ( 1159 ) ) از چنو شاعر پس از تو بحر دست\r\nده هزارى هم كه گفتم اندك است\r\n( ( 1160 ) ) قصه گفت آن شاه را و فلسفه\r\nتا بر آمد عشر خرمن از كفه\r\n( ( 1161 ) ) ده هزارش داد و خلعت در خورش\r\nخانهء شكر و ثنا گشت آن سرش\r\n( ( 1162 ) ) پس تفحص كرد كاين سعى كه بود\r\nشاه را اهليّت من كه نمود ؟\r\n( ( 1163 ) ) پس بگفتندش فلان الدين وزير\r\nآن حسن نام و حسن خلق و ضمير\r\n( ( 1164 ) ) در ثناى او يكى شعرى دراز\r\nبر نوشت و سوى خانه رفت باز\r\n( ( 1165 ) ) بىزبان و لب همان نعماى شاه\r\nمدح شه مىگفت و خلعتهاى شاه\r\n\r\nتفسير ابيات\r\nشاعرى به طمع خلعت و اكرام و جاه شعرى پيش پادشاهى آورد ، شاه اكرامش كرد و دستور داد هزار دينار ( يا به مقدار هزار درهم ) طلاى سرخ به او بدهند . وزيرش گفت : اين پاداش كم است ، ده هزار دينار به او عطا كن تا برود ، از چنان شاعر و مانند تو پادشاه دريا دست حتى اين ده هزار دينار هم چيز قابلى نيست . وزير بان پادشاه قصه ها گفت و فلسفه ها بافت و آن قدر پادشاه را تحريك كرد كه شاعر را شايسته ى عشر خرمن سخاوت پادشاه نمود . يا ده خرمن از سخاوت شاه بيرون كشيد پادشاه ده هزار دينار و خلعت شايسته به شاعر داد و دل شاعر را خانهء شكر و سپاس خود ساخت . شاعر پس از دريافت آن جايزه در صدد جستجو بر آمد كه بداند چه كسى بوده است كه شايستگى او را به پادشاه اثبات كرده است . -\r\n\r\nپس بگفتندش فلان الدين وزير\r\nآن حسن نام و حسن خلق و ضمير\r\n\r\n","description":"","footnote":"","page_name":" 114 ","page_number":118},
  {"content":"\r\nشاعر پس از توجه به اين كه معرف او در خدمت پادشاه ، وزير بوده است -\r\n\r\nدر ثناى او يكى شعر دراز\r\nبر نوشت و سوى خانه رفت باز\r\n\r\nاگر چه در ظاهر اشعارش مدح وزير بود ، اما در حقيقت -\r\n\r\nبىزبان و لب همان نعماى شاه\r\nمدح شه مىگفت و خلعتهاى شاه\r\n\r\n","description":"","footnote":"","page_name":" 115 ","page_number":119},
  {"content":"\r\n\r\nباز آمدن شاعر بعد از چند سال به اميد همان صله و هزار دينار فرمودن شاه بر قاعدهء خويش و گفتن وزير نو هم حسن نام شاه را كه اين سخت بسيار است و ما را خرجهاست و خزينه خالى است و من او را به ده يك اين زر خشنود كنم\r\n\r\n( ( 1166 ) ) بعد سالى چند بهر رزق و كشت\r\nشاعر از فقر و عوز محتاج گشت\r\n( ( 1167 ) ) گفت وقت فقر و تنگىّ دو دست\r\nجستجوى آزموده بهتر است\r\n( ( 1168 ) ) درگهى را كازمودم از كرم\r\nحاجت نو را همان جانب برم\r\n( ( 1169 ) ) معنى الله گفت آن سيبويه\r\nيؤلهون فى الحوائج هم لديه\r\n( ( 1170 ) ) گفت الهنا فى حوائجنا اليك\r\nو التمسناها وجدناها لديك\r\n( ( 1171 ) ) صد هزاران عاقل اندر وقت درد\r\nجمله نالان پيش آن ديّان فرد\r\n( ( 1172 ) ) هيچ ديوانه فليوى اين كند\r\n( 1 )  بر بخيلى عاجزى كديه تند ؟\r\n( ( 1173 ) ) گر نديدندى هزاران بار بيش\r\nعاقلان جان كى كشيدندش به پيش\r\n( ( 1174 ) ) بلكه جملهء ماهيان در موجها\r\nجملهء پرندگان بر اوجها\r\nبلكه جمله موجها بازىكنان\r\nذوق و شوقش را عيان اندر عيان\r\n( ( 1175 ) ) پيل و گرگ و حيدر و اشكار نيز\r\nاژدهاى زفت و مور و مار نيز\r\n( ( 1176 ) ) بلكه خاك و آب و باد و هم شرار\r\nمايه زو يابند هم دى هم بهار\r\n( ( 1177 ) ) هر دمش لابه كند اين آسمان\r\nكه فرومگذارم اى حق يك زمان\r\n( ( 1178 ) ) استن من عصمت و حفض تو است\r\nجمله مطوى يمين آن دو دست\r\n( ( 1179 ) ) وين زمين گويد كه دارم برقرار\r\nاى كه بر آبم تو كردى استوار\r\n( ( 1180 ) ) جملگان كيسه ازو بر دوختند\r\nدادن حاجت ازو آموختند\r\n( ( 1181 ) ) هر نبيّى زو بر آورده برات\r\nاستعينوا منه صبراً او صلات\r\n( ( 1182 ) ) هين ازو خواهيد نى از غير او\r\nآب در يم جو مجو در خشك جو\r\n\r\n","description":"","footnote":" ( 1 ) فليو بىهوده و بىفايده . ","page_name":" 116 ","page_number":120},
  {"content":"\r\n\r\n( ( 1183 ) ) ور بخواهى از دگر هم او دهد\r\nبر كف ميلش سخا هم او نهد\r\n( ( 1184 ) ) آن كه معرض را ز زر قارون كند\r\nرو به دو آرى به طاعت چون كند\r\n( ( 1185 ) ) بار ديگر شاعر از سوداى داد\r\nرو به سوى آن شه محسن نهاد\r\n( ( 1186 ) ) هديهء شاعر چه باشد شعر نو\r\nپيش محسن آرد و بنهد گرو\r\n( ( 1187 ) ) محسنان با صد عطا و جور و برّ\r\nزر نهاده شاعران را منتظر\r\n( ( 1188 ) ) پيششان شعرى به از صد تنگ شعر\r\nخاصه شاعر كاو گهر آرد ز قعر\r\n( ( 1189 ) ) آدمى اوّل حريص نان بود\r\nز انكه قوت نان ستون جان بود\r\n( ( 1190 ) ) سوى كسب و سوى غصب و صد حيل\r\nجان نهاده بر كف از حرص و امل\r\n( ( 1191 ) ) چون به نادر گشت مستغنى ز نان\r\nعاشق نام است و مدح شاعران\r\n( ( 1193 ) ) تا كه كرّ و فرّ زر بخشى او\r\nهم چو عنبر بو دهد در گفتوگو\r\n( ( 1194 ) ) خلق ما بر صورت خود كرد حق\r\nوصف ما را مدح جويى نيز خوست\r\n( ( 1196 ) ) خاصه مرد حق كه در فضل است چست\r\nبر شود ز ان باد چون مشك درست\r\n( ( 1197 ) ) ور نباشد اهل ز ان باد دروغ\r\nخيك بدريده است كى گيرد فروغ\r\n( ( 1198 ) ) اين مثل از خود نگفتم اى رفيق\r\nسرسرى مشنو چو اهلى و مفيق\r\n( ( 1199 ) ) اين پيمبر گفت چون بشنيد قدح\r\nكه چرا فربه شود احمد به مدح\r\n( ( 1200 ) ) رفت شاعر سوى آن شاه و ببرد\r\nشعر اندر شكر احسان كان نمرد\r\n( ( 1201 ) ) محسنان مردند و احسانها بماند\r\nاى خنك آن را كه اين مركب براند\r\n( ( 1202 ) ) ظالمان مردند و ماند آن ظلمها\r\nواى جايى كاو كند مكر و دغا\r\n( ( 1203 ) ) گفت پيغمبر خنك آن را كه او\r\nشد ز دنيا ماند ازو فعل نكو\r\nنام نيك او ز فعل نيك دان\r\nپس نمرده است او يقين بنگر عيان\r\n( ( 1204 ) ) مرد محسن ليك احسانش نمرد\r\nنزد يزدان دين و احسان نيست خرد\r\n( ( 1205 ) ) واى آن كو مرد و عصيانش نمرد\r\nتا نپندارى به مرگ او جان ببرد\r\n\r\n","description":"","footnote":"","page_name":" 117 ","page_number":121},
  {"content":"\r\n\r\n\r\n\r\n\r\nآيه\r\n« وَما قَدَرُوا الله حَقَّ قَدْرِه وَاَلأَرْضُ جَمِيعاً قَبْضَتُه يَوْمَ اَلْقِيمَةِ وَاَلسَّمواتُ مَطْوِيَّاتٌ بِيَمِينِه سُبْحانَه وَتَعالى عَمَّا يُشْرِكُونَ » 39 : 67 . ( 1 ) \r\nتوضيح\r\n- ظاهر آيه مربوط بروز قيامت است ، ولى مىتوان گفت در آن روز اين قدرت و سيطرهء خداوندى براى همگان قابل مشاهده خواهد بود ، و الا در همين قلمرو طبيعت هم تمام اجزاء هستى كوچك و بزرگ در قبضهء قدرت او است . ( قدر و مقام خداوندى را بجاى نياوردند و همهء زمين در روز رستاخيز در قبضهء قدرت اوست و آسمانها پيچيده شده در دست اوست . پاكيزه و با عظمتتر از آن است كه به او شرك مىورزند ) . « وَاِسْتَعِينُوا بِالصَّبْرِ وَاَلصَّلاةِ وَإِنَّها لَكَبِيرَةٌ إِلَّا عَلَى اَلْخاشِعِينَ 2 : 45 » ( 2 )  ( به وسيله صبر ( يا روزه ) و نماز از خداوند كمك بجوييد ، نماز كارى بزرگ مىنمايد ، مگر به خشوع كنندگان ) .\r\nتوضيح\r\n- مقصود از بزرگ نمودن ، امتناع متكبرين از تسليم خود به خدا بوسيله ذكر و ركوع و سجود مىباشد .\r\nروايت\r\nعن الحسين بن خالد قال قلت للرضا عليه السلام : يا ابن رسول الله ان الناس يروون ان رسول الله صلى الله عليه و آله و سلم قال : ان الله خلق آدم على صورته . فقال قاتلهم الله لقد حذفوا اول الحديث ، ان رسول الله صلى الله عليه و آله مر برجلين يتسابان فسمع أحدهما يقول لصاحبه قبح الله وجهك و وجه من يشبهك ، فقال يا عبد الله لا تقل هذا لاخيك فان الله عز و جل خلق آدم على صورته . ( 3 ) \r\n","description":"","footnote":" ( 1 ) سوره الزمر ، آيهء 67 . .  ( 2 ) سوره البقرة ، آيهء 45 . .  ( 3 ) سفينه البحار ، ج 2 ص 55 . . ","page_name":" 118 ","page_number":122},
  {"content":"\r\n\r\n( حسين بن خالد مىگويد : به حضرت على بن موسى الرضا عرض كردم : اى پسر پيامبر خدا ، مردم روايت مىكنند كه پيغمبر فرموده است : خداوند آدم را مطابق صورت خود آفريده است ، [ آيا اين سخن صحيح است ؟ 
  ] حضرت رضا فرمود : خدا آنان را بكشد كه اول حديث را حذف كرده‌اند ، حديث به اين نحو است كه پيغمبر اكرم صلى الله عليه و إله از نزد دو نفر عبور مىكرد ، آن دو نفر به يك ديگر دشنام مىدادند و آن حضرت شنيد كه يكى به ديگرى گفت : خدا صورت تو و صورت هر كس را كه به تو شباهت دارد ، قبيح نمايد . آن حضرت فرمود : اى بندهء خدا اين حرف را مزن زيرا خداوند آدم عليه السلام را به صورت او آفريده است ) .\r\nتوضيح\r\n- از اين روايت معلوم مىشود كه مقصود از تشبيه در حديث معروف تشبيه صورت انسان به آدم ابو البشر عليه السلام بوده است نه خدا . مضمون همين روايت از امير المؤمنين على بن ابى طالب عليه السلام هم نقل شده است :\r\n« و فى التوحيد باسناده عن على عليه السلام قال سمع النَّبىّ رجلا يقول لرجل : قبح الله وجهك و وجه من يشبهك فقال صلى الله عليه و آله : مه ، لا تقل هذا فان الله خلق آدم على صورته » ( 1 )  ( صدوق در كتاب توحيد با اسنادش از على عليه السلام نقل مىكند كه پيغمبر اكرم شنيد كه مردى بمرد ديگر مىگفت : خدا صورت تو را و صورت هر كس را كه به تو شبيه است زشت گرداند ، پيغمبر فرمود : ساكت باش ، چنين حرفى مزن ، زيرا خداوند آدم عليه السلام را به صورت او آفريده است . ) بنا بر اين رواياتى كه بدون مورد حكم پيامبر نقل شده است ، تقطيع شده و اصل داستان را كه توضيح دهنده مقصود پيامبر است حذف كرده‌اند . مخصوصاً از كنوز الحقائق نقل شده است كه روايت فوق را به اين ترتيب آورده است :\r\n","description":"","footnote":" ( 1 ) توحيد ، صدوق ، ( محمد بن على بن بابويه ) نقل از مصابيح الانوار فى حل مشكلات الاخبار ، سيد عبد الله شبر ، ج 1 ص 207 . . ","page_name":" 119 ","page_number":123},
  {"content":"\r\n\r\nلا تقبحوا الوجه فانه خلق على صوره الرحمن » ( صورت انسانى را تقبيح نكنيد ، زيرا آفرينش صورت مطابق صورت خدا است . ) لذا بهره بردارى و استشهاد جلال الدين از روايت تقطيع شده كاملًا بىمورد است . « عن عائشه ان النَّبىّ صلى الله عليه و آله كان يضع لحسان المنبر فى المسجد فيقوم عليه قائما يهجو من كان يهجو رسول الله فقال عليه السلام ان روح القدس مع حسان مادام ينافخ عن رسول الله صلى الله عليه و آله » ( 1 )  ( از عايشه نقل شده است كه پيامبر اكرم صلى الله عليه و آله براى حسان بن ثابت در مسجد منبرى مىگذاشت تا بر او بايستد و در حال ايستاده كفارى را كه پيغمبر را هجو مىكردند ، هجو نمايد . پيامبر فرمود : روح القدس با حسان است مادامى كه از مدح پيامبر دم مىزند )\r\nتوضيح\r\n- اين روايت كه مورد استشهاد جلال الدين است به هيچ وجه منظور او را از شايستگى تعريف و مدح براى مردم ثابت نمىكند ، زيرا روايت فوق لزوم دفاع از پيامبر در مقابل تبه كاران كفار را گوشزد مىكند كه نبوت و عظمت آن مرد را بباد انتقاد گرفته بودند . و اين كار نه تنها خوب بود ، بلكه با نظر به معرفى پيغمبر اسلام از شديدترين واجبات بود و همين ملاك است كه مدح در مورد ضايع شدن حق هر فردى از انسان تجويز مىشود و همچنين درمورديكه مردم با شنيدن خوبىهاى يك فرد تشويق به كارهاى خوب مىشوند و در غير اين موارد مدح و ثنا به ضرر خود ممدوح و جامعه تمام مىشود ، مگر همين مدح و چاپلوسىها نيست كه يكى از اساسىترين اسلحهء زورگويان ملل بوده است ؟ مگر همين تملق بازيها نيست كه نيك و بد را دگرگون كرده و شخصيتها را بجاى قوانين و ضوابط ملاك و الگوى رشد و عظمت قرار داده است . تعجب در اين است كه جلال الدين در اين مورد آن روايت معروف را كه از پيغمبر نقل شده است :\r\n","description":"","footnote":" ( 1 ) شرح انقروى ، ج 4 ص 126 . . ","page_name":" 120 ","page_number":124},
  {"content":"\r\n« احثوا فى وجوه المداحين التراب » ( به صورتهاى ستايشگران خاك بپاشيد ) ناديده مىگيرد » قال الصادق عليه السلام لا يصير عبد عبدا خالصا لله عز و جل حتى يصير المدح و الذم عنده سواء لان الممدوح عند الله عز و جل لا يصير مذموما بذمهم و كذلك المذموم . فلا تفرح بمدح احد فانه لا يزيد فى منزلتك عند الله عز و جل و لا يغنيك عن المحكوم لك و المقدور عليك . » ( 1 )  ( حضرت صادق عليه السلام فرمود : هيچ بنده‌اى نمىتواند بمقام خلوص بندگى خداى عز و جل نائل شود ، مگر اين كه مدح و ذم در نزد او مساوى شود ، زيرا آدمى كه در نزد خدا ممدوح است با ذم مردم مذموم نمىگردد و همچنين كسى كه در نزد خدا مذموم است با مدح مردم ممدوح نمىشود . هرگز با مدح هيچ كس شادمان مباش ، زيرا منزلت ترا در نزد خدا نمىافزايد و از آن حكم و قدرى كه در بارهء تو ثبت شده است ، ترا بىنياز نمىگرداند . در اين مضمون روايات به حد متواتر است . قال ( النَّبىّ ) عليه السلام من سن فى الاسلام سنه حسنه فله اجرها و اجر من عمل بها من بعده من غير ان ينقص من اجورهم شيء و من سن فى الاسلام سنه سيئه كان عليه وزرها و وزر من عمل بها من بعده من غير ان ينقص من اوزارهم شيء . » ( 2 )  ( پيامبر اكرم صلى الله عليه و آله فرمود : هر كس كه در اسلام سنت نيكويى بگذارد ، بر او است پاداش همان سنت و پاداش كسى كه پس از او بان سنت نيكو عمل مىكند بدون اين كه از پاداش آنان كاسته شود [ و بالعكس 
  ] هر كس كه در اسلام سنت بدى را بنيان گذارى نمايد گناه و و بال آن سنت و كسانى كه بعد از او بان سنت عمل مىكنند به گردن بنيان گذار آن سنت است ، بدون اين كه از و بال آنان كاسته شود ) .\r\n","description":"","footnote":" ( 1 ) سفينه ، ج 2 ص 528 . .  ( 2 ) شرح مثنوى انقروى ، ج 4 ص 127 . . ","page_name":" 121 ","page_number":125},
  {"content":"\r\n\r\n« عن ابى جعفر عليه السلام قال : ايما عبد من عباد الله سن سنه هدى كان له اجر مثل اجر من عمل بذلك من غير ان ينقص من اجرهم شيء و ايما عبد من عباد الله سن سنه ضلاله كان عليه مثل وزر من فعل ذلك من غير ان ينقص من اوزارهم شيء » . ( 1 )  ( از ابو جعفر محمد بن على الباقر عليه السلام نقل شده است كه : پيغمبر اكرم فرمود هر كس از بندگان خدا سنت نيكو و شايستهء هدايت برقرار بسازد ، براى اوست مثل پاداش هر كس كه بان سنت عمل مىكند بدون اين كه از پاداش عمل كنندگان بكاهد [ و بالعكس 
  ] هر كس از بندگان خدا سنت گمراه كننده‌اى را بناگذارى كند مثل و بال هر كس كه بان سنت عمل مىكند بر او خواهد بود بدون اين كه از و بال عمل كننده كاسته شود )\r\n\r\n( ( 1169 ) ) معنى الله گفت آن سيبويه\r\nيؤلهون فى الحوائج هم لديه\r\n\r\nبحثى مختصر در معناى لفظ جلاله : الله\r\nلغويون و ادباى عرب در ماهيت و معنى اين كلمه اختلاف دارند .\r\nگروهى مىگويند : اين كلمه از مادهء إله به معناى « حيران ماند » مىباشد . گروه دوم مىگويند : الله از كلمهء إله مشتق شده و اصل كلمه إله ، ولاه به معناى اشتياق و پناه بردن مىباشد ، اين معنا را جلال الدين به سيبويه ( عمرو بن عثمان بن قنبر ملقب به ابو بشر ) نسبت مىدهد و بنا به اشتقاق كلمه الله از إله به معناى معبود هم گرفته شده است .\r\nبعضى ديگر هم گفته‌اند : الله علم شخص ذات پروردگار است لذا تجويز نشده است كه كسى ديگر به اين اسم ناميده شود ، نكته ديگرى در بارهء اين كلمه وجود\r\n","description":"","footnote":" ( 1 ) سفينه البحار ، ج 1 ص 665 . . ","page_name":" 122 ","page_number":126},
  {"content":"\r\nدارد كه فوق العادهء با اهميت است و آن اين است كه بعضىها گمان كرده‌اند اين كلمه از اللات كه نام بتى است تحول يافته ، يعنى عرب كه در دوران پيش از اسلام بت پرست بوده است ، كلمهء اللات را براى بتى نامبرده است تدريجا كه به يكتا پرستى رسيده بجاى ت حرف ه را گذاشته است ، اين يك نظريهء غير قابل قبول است زيرا :\r\nاولًا - چنان كه در بحث گذشته « بتها و خدايان » تا حدودى توضيح داديم كلمه الله خيلى پيش از ظهور اسلام به كار رفته است ، چنان كه در اعمال حج قبايل عرب مانند نزار ديديم كه موقع لبيك گفتن اول الله را مورد خطاب قرار مىدادند ( لبيك اللَّهم لبيك . . . ) و همچنين در سوگندهايى كه مىخوردند ، الله را در جمله قسم مىآوردند و برترى او را به لات و عزى نيز متذكر مىشدند .\r\nثانياً اين بيان كه كلمة الله تحول يافتهء اللات است ، بر فرض اين كه اثبات شود [ و به هيچ وجه قابل اثبات نيست 
  ] منظور صاحب نظريهء فوق را تامين نمىكند زيرا بنا بر اين فرض لفظى به لفظ ديگر تحول يافته است و اين تحول لفظى كمترين دلالتى بر تحول معنى نمىكند .\r\nاين همه تحولات در الفاظ در همهء زبانها با گذشت قرون و اعصار صورت مىگيرد ولى معنى همان معنى است . مثلًا كلمهء دابّه در لغت عرب اول به معناى اسب به كار مىرفت تدريجا كلمهء مزبور بهر جنبندهء اطلاق مىشود ، با اين حال نه معناى اسب در اذهان عرب تغيير پيدا كرده است و نه « هر جنبنده‌اى » حقايق تازه‌اى است . در مبحث گذشته ملاحظه كرديم كه نه تنها عرب ، بلكه تمام اقوام و ملل كه براى خود بتها و يا خدايان به طور عموم داشته‌اند با اين حال موضوع خداى بزرگ به معناى آفريننده ى مطلق براى همهء آنان مطرح بوده است .\r\n","description":"","footnote":"","page_name":" 123 ","page_number":127},
  {"content":"\r\n\r\n","description":"","footnote":"","page_name":" 124 ","page_number":128},
  {"content":"\r\n\r\nبلكه جمله موجها بازىكنان\r\nذوق و شوقش را عيان اندر عيان\r\n\r\nموج از نظر جلال الدين\r\n","description":"","footnote":"","page_name":" 125 ","page_number":129},
  {"content":"\r\n\r\n1 - جهان هستى موج است\r\n\r\nعقل پنهان است و ظاهر عالمى\r\nصورت ما موج يا از وى نمى ( 1 ) \r\nباد سوزان است اين آتش بدان\r\nپرتو آتش بود نى عين آن عين\r\nعين آتش در اثير آمد يقين\r\nپرتو و سايهء وى است اندر زمين ( 2 ) \r\nهفت دريا اندرو يك قطره اى\r\nجمله هستىها ز موجش چكره‌اى ( 3 ) \r\nدور گردون راز موج عشق دان\r\nگر نبودى عشق بفسردى جهان ( 4 ) \r\nبحر وحدانى است جفت و زوج نيست\r\nگوهر و ماهيش غير موج نيست ( 5 ) \r\n\r\nما در مجلدات پيشين ، هم در مقدمات و هم در خود مطالب ، بارها به اين نكته متذكر شده‌ايم كه انديشه هاى جلال الدين در موضوعاتى كه در قرون پس از او به وسيلهء دانشمندان مربوطه به ثبوت رسيده است ، از سنخ انديشه هاى مكتشفين علمى خالص نبوده است ، يعنى امروزه كه يك فيزيك دان در بارهء موج بودن الكترون بحث مىكند مقدمات و دلايل اين بحث نبوده است كه ذهن جلال الدين را به خود مشغول بدارد ، بلكه بايد گفت : انديشه هاى روحانى جلال الدين در ما فوق اين مسائل سير مىكرده است و اگر به اين مسائل توجهى پيدا كرده و با تعبيرات عمومى قابل تطبيق با گفته هاى دانشمندان متاخر مىگردد ، جنبهء عبور از روبناهاى جهان هستى بوده است ، كه گاهگاهى او را به خود متوجه ساخته است .\r\n","description":"","footnote":" ( 1 ) دفتر اول ، ص 25 ، ب 21 . .  ( 2 ) دفتر سوم ، ص 205 ، ب 10 و 11 . .  ( 3 ) دفتر پنجم ، ص 310 ، ب 52 . .  ( 4 ) دفتر پنجم ، ص 344 ، ب 26 . .  ( 5 ) دفتر ششم ، ص 382 ، ب 61 . . ","page_name":" 126 ","page_number":130},
  {"content":"\r\nمسئلهء موج هم از آن استشمام عمومى از واقعيات است كه جلال الدين به طور اعجاب انگيز داراى آن بوده است .\r\nاكنون مىپردازيم به تحليل ابيات فوق . مىگويد :\r\n\r\nعقل پنهان است و ظاهر عالمى\r\nصورت ما موج يا از وى نمى\r\n\r\nدر ضمن مباحث عقل در يكى از مجلدات گذشته به طور مشروح در بارهء عقل كل كه در كتاب مثنوى به طور فراوان آمده است بررسى كرده‌ايم ، و محصول آن بررسىها به طور اجمال تعريف عقل كل را همچنان كه در فلسفهء هگل هم مشاهده مىكنيم ، چنين نشان مىدهد كه عقل كل عبارت است از زير بناى مجرد عالم هستى كه عقول جزئى انسانها با به دست آوردن رشد مناسب به خود مىتوانند بان عقل كل دست بيابند . جلال الدين در بيت فوق صريحاً مىگويد :\r\nاين جهان ظاهرى كه صورت ما هم جزئى از آن است موجى از عقل كل است كه در پشت پردهء اين جهان پنهان است .\r\nدر دو بيت شماره 2 مىگويد :\r\n\r\nباد سوزان است اين آتش بدان\r\nپرتو آتش بود نى عين آن\r\nعين آتش در اثير آمد يقين\r\nپرتو و سايهء وى است اندر زمين\r\n\r\nمسلماً مقصود جلال الدين از كلمهء باد در بيت فوق پديده‌اى از سنخ موج است ، مىگويد : اين آتش را كه به صورت جرم ساكن مىبينى خود عين آتش نيست ، بلكه پرتو و موج يا سايه‌اى از آتش است ، اما حقيقت آن در عالم اثير ( اتر ) است كه هيچ نمود فيزيكى ندارد .\r\nبيت دوم بىاشاره به مثل افلاطونى نيست كه اعيان حقيقى اشياء را در عالم معقول غير طبيعى مىداند .\r\nميان بيت شماره 1 و دو بيت شماره 2 تناقضى ديده مىشود كه بايستى مورد تامل قرار بگيرد ، زيرا در بيت شماره 1 آن موضوع را كه حركت در وى موج پديد آورده است عقل مىنامد ، در دو بيت شماره 2 عين آتش را كه آتش طبيعى موجى از آن\r\n","description":"","footnote":"","page_name":" 127 ","page_number":131},
  {"content":"\r\nاست ، موضوعى معرفى مىكند كه در عالم اثير قرار گرفته است . ممكن است اين تناقض را به اين ترتيب حل كنيم كه مرحلهء عقل كل بالاتر از مرحلهء اعيان ثابته در عالم مثل افلاطونى است .\r\nدر بيت شماره 3 جان رشد يافته آدمى را به دريايى تشبيه مىكند ( 1 ) \r\nو آن گاه در توصيف عظمت آن دريا مىگويد :\r\n\r\nهفت دريا اندرو يك قطره اى\r\nجمله هستىها ز موجش چكره اى\r\n\r\n( ريزش قطره قطره ) در بيت فوق موضوعى را كه محل وقوع حركت و پديد آمدن موج است جان رشد يافتهء آدمى مطرح كرده عظمت آن را چنان بيان مىكند كه همه هستىها چكره‌اى از موج آن محسوب مىشود .\r\nشايد جلال الدين در اين بيت جان آدمى را حتى ما فوق عقل كل مىبيند و همهء هستىها را چكره‌اى از موجش مىداند .\r\nاين يك نظريهء شگفت انگيز است كه بايد گفت : به اصطلاح سور ايده آليسم است كه مكتبهاى فلسفى نمىتوانند آن را هضم كنند . بيت شماره 4 كه مىگويد :\r\n\r\nدور گردن را ز موج عشق دان\r\nگر نبودى عشق بفسردى جهان\r\n\r\nموضوعى را كه حركت يا ارتعاشش هستى را به وجود آورده است ، عشق معرفى مىكند ، ولى بقرينهء مصرع دوم احتمال مىرود كه جلال الدين اصل وجود هستى را مستند به موج عشق نمىداند ، بلكه طراوت و نشاط و هيجان هستى را موجى از عشق معرفى مىكند . در بيت شماره 5 كه مىگويد :\r\n\r\nبحر وحدانى است جفت و زوج نيست\r\nگوهر و ماهيش غير موج نيست\r\n\r\nدو احتمال مىرود :\r\nاحتمال يكم - وجود مطلق را كه به تعبيرى همان وجود واجب است درياى\r\n","description":"","footnote":" ( 1 ) بيت قبلى چنين است :\r\nاز اياز اين خود محال است و بعيد * كاو يكى درياست قعرش ناپديد . ","page_name":" 128 ","page_number":132},
  {"content":"\r\nوحدانى معرفى كرده و ساير كائنات را كه بمنزله گوهر و ماهى آن دريا است ، موج مىنامد ، اين مطابق رباعى عبد الرحمن جامى است كه مىگويد :\r\n\r\nبحريست وجود جاودان موج زنان\r\nز ان بحر نديد غير موج اهل جهان\r\nدر ظاهر موج و بحر در موج نهان\r\nسرّيست حقيقة الحقائق پنهان\r\n\r\nاحتمال دوم اين است كه مقصود از بحر وحدانى كه تكثر پذير نيست ، فيض عام الهى است كه از آن ذات پاك به وجود آمده و هستىها همه و همه امواجى از آن بحر ( فيض عام ) مىباشند . اين احتمال دوم را ابيات مربوطه تقويت مىكند ، زيرا جلال الدين مىگويد :\r\n\r\nرو به دريا ران كه ماهى زاده اى\r\nهمچو خس در ريش چون افتاده اى\r\nخس نه‌اى دور از تو رشك گوهرى\r\nدر ميان موج و بحر اولىترى\r\n\r\nزيرا اگر مقصود از دريا وجود واجب بوده باشد افتادن موج آن دريا به پستىها مانند خس معنايى ندارد و موج دريا هر كجا باشد ، عين آب دريا در حركت و تحول است ، بنا بر اين توصيهء جلال الدين كاملًا پوچ و توصيه به امر محال خواهد بود .\r\nتبصره الف : جلال الدين به شمارهء ابيات مربوط به اصل موضوعى كه تحركش موج هستى را ايجاد كرده است ، اصل موضوع آورده است ، بدين قرار :\r\n1 - عقل كل .\r\n2 - مثل افلاطونى .\r\n3 - جان رشد يافته آدمى .\r\n4 - عشق .\r\n5 - بحر وحدانى .\r\nولى اين تضاد گويى را مىتوان با ترتيب مراتب بالا و پائين تا حدودى توجيه كرد :\r\n","description":"","footnote":"","page_name":" 129 ","page_number":133},
  {"content":"\r\n\r\nفيض عام - عقل كل - جان رشد يافتهء آدمى - عشق - مثل افلاطونى . و ممكن است با نظرهاى ديگر مرتبهء امور فوق را با يكديگر تغيير و تبديل داد .\r\nب - جلال الدين چنان كه وضع انديشه اش اقتضا مىكند ، موج را تفسير و تعريف نكرده است ، در ابيات جلال الدين فرقى ميان موج و نوسان و ارتعاش ديده نمىشود ، ولى چنان كه با يك نظر دقيق به مضامين ابياتش بنگريم ، خواهيم ديد كه بعضى از آن مضامين تنها با نوسان سازگار است نه با موج كه حركت و انتقال مكانى و فضايى در آن وجود دارد . مانند فيض عام كه انتقال مكانى و فضايى براى آن نامفهوم است ، همچنين موج صلح و جنگ و امواج روانى و غيره .\r\n2 - كسى كه جانش راكد است نمىتواند موج را درك كند و موج را بشكافد\r\n\r\nجان به حق پيوست چون بىهوش شد\r\nموج رحمت آن زمان در جوش شد ( 1 ) \r\nآب حيوان را كجا خواهى تو يافت\r\nموج دريا را كجا خواهى شكافت\r\n\r\nمادامى كه انسان در ميان جمادات مىغلطد ، و بهر جا مىنگرد قطعاتى از ماده را خشك و جامد مىبيند ، در حقيقت اطلاعى از حيات و خصايص آن ندارد و كسى كه حيات را نمىشناسد نمىتواند از حيات واقعى برخوردار شود ، بدين جهت است كه همواره ديدگاه هاى او انواعى از كميتها و كيفيتها و مواد خشك و جامد خواهد بود و جهان براى او هرگز روى تازه‌اى نشان نخواهد داد ، بنا بر اين چنين شخصى نمىتواند معناى آب حيات را بفهمد و چون غوطه ور در جماد و سكون است ، معناى حركت و تحول و موج را درك نخواهد كرد ، زيرا وضع روانى چنين شخصى در عين حركت و موج همهء تموجات و تحركات را خشكانيده و بر روح خود مسلط ساخته است .\r\n","description":"","footnote":" ( 1 ) دفتر پنجم ، ص 317 ب 37 . . ","page_name":" 130 ","page_number":134},
  {"content":"\r\n\r\n3 - فهم و وهم و انديشه و ساير پديده هاى روانى ما هم امواج است\r\n\r\nموج خاكى فكر و وهم و فهم ماست\r\nموج آبى صحو و سكر است و فناست ( 1 ) \r\nچون ز دانش موج انديشه بتاخت\r\nاز سخن و آواز او صورت بساخت ( 2 ) \r\nحسها و عقلهاشان در درون\r\nموج در موج لدينا محضرون ( 3 ) \r\nموج لشكرهاى احوالت ببين\r\nهر يكى با ديگرى در جنگ و كين ( 4 ) \r\nموجهاى تيز درياهاى روح\r\nهست صد چندان كه بُد درياى نوح ( 5 ) \r\nدر بلندى كوه فكرت كم نگر\r\nكه يكى موجش كند زير و زبر ( 6 ) \r\n\r\nجلال الدين در اين ابيات موج را در پديده هاى فوق العادهء مهم به كار برده است . در بيت شمارهء 1 مسأله‌اى را مطرح كرده است كه واقعا جالب به نظر مىرسد ، زيرا با نظر به روش مكتبى بعضى از متفكرين قرون اخير كه مىگويند : همه ى پديده هاى شگفت انگيز درون آدمى جلوه‌اى از ماده است و چيزى جز ماده و شئون دقيق و ظريفش در درون انسانى وجود ندارد ، اهميت مضمون بيت شماره 1 به خوبى معلوم مىشود . گويى جلال الدين به هوا داران اين مكتب مىگويد : اين مطلب صحيح است و جاى ترديد نيست كه اين همه تفكر و تخيل و و هم و تداعى معانى و تجسيمات جلوه يا امواجى از ماده و فعاليتهاى دقيق آن است ، ولى شما چرا به همين جلوه و موج ابتدايى قناعت مىورزيد ؟ با اين كه شما مىبينيد درون آدمى مىتواند با به كار انداختن عقل و وجدان بموج والاترى دست بيابد كه از خود هشيارى ( صحو )\r\n","description":"","footnote":" ( 1 ) دفتر اول ، ص 14 ب 16 . .  ( 2 ) دفتر اول ، ص 25 ب 51 . .  ( 3 ) دفتر اول ، ص 71 ، ب 59 . .  ( 4 ) دفتر ششم ، ص 352 ب 55 . .  ( 5 ) دفتر ششم ، ص 383 ب 73 . .  ( 6 ) دفتر چهارم ، ص 270 ب 5 . . ","page_name":" 131 ","page_number":135},
  {"content":"\r\nشروع و به ورود به حوزهء بقاى جاودانى پس از فنا و جدايى از امواج ماده پايان پذيرد ، بچه علت او را در همين چارچوبه ى امواج ماده اسيرش مىسازيد . شما كه مىبينيد اين غوره مىتواند به انگور مبدل شود ، چرا سر راه تكاملش را مىگيريد و او را بدون هدف و فلسفهء واقعى هستى در همان غوره بودن مستهلكش مىسازيد .\r\nبيت شمارهء 2\r\n\r\nچون ز دانش موج انديشه بتاخت\r\nاز سخن و آواز او صورت بساخت\r\n\r\nموج انديشه را محصول دانش معرفى كرده و عالىترين مسئله مربوط به معرفت را گوشزد مىكند ، ولى اين موضوع را هم بايد در نظر گرفت كه دانش و انديشه رابطهء مستقيم طرفينى دارند ، به اين معنى كه چنان كه بدون دانش انديشه وجود ندارد ، همچنان بدون انديشه دانشى هم نمىتوان به دست آورد . ممكن است اعتراضى در اين مورد به نظر برسد به اين بيان كه اين ارتباط طرفينى به دور مصرح منطقى مىانجامد كه محال بودن آن ، از واضحات است . پاسخ اين اعتراض بدين نحو است كه استعداد انديشه در هر انسان معتدل وجود دارد و اين استعداد احتياجى به دانش ندارد ، آن چه كه به دانش نيازمند است ، فعاليت مثمر انديشه است كه بدون دانش امكان پذير نيست ، دانش و افزايش آن مانند وسيلهء ضرورى براى به كار افتادن انديشه هاى عالىترى مىباشد و هر يك از دانشهاى فرا گرفته شده مانند بال و پر تازه‌اى براى انديشه مىباشد كه براى به دست آوردن دانشهاى ديگر به حركت و پرواز درميايد . در همين بيت جلال الدين سخن و صورت كلمات و جملات را هم دامنهء همان موج معرفى مىكند و آن گاه باز گشت همهء آن امواج را به اصل موضوع كه بقرينهء ابيات مربوطه عقل كل است گوشزد مىنمايد ، ابيات مربوطه بقرار زير است :\r\n\r\nتا چه عالمهاست در سوداى عقل\r\nتا چه با پهناست اين درياى عقل\r\nصورت ما اندرين بحر عذاب\r\nمىدود چون كاسه ها بر روى آب\r\nتا نشد پر بر سر دريا چو طشت\r\nچون كه پر شد طشت در وى غرق گشت\r\n\r\n","description":"","footnote":"","page_name":" 132 ","page_number":136},
  {"content":"\r\n\r\nعقل پنهان است و ظاهر عالمى\r\nصورت ما موج يا از وى نمى\r\nهر چه صورت مىوسيلت سازدش\r\nآن وسيلت بحر دور اندازدش\r\n. . .\r\nصورت از معنى چو شير از بيشه دان\r\nيا چو آواز و سخن ز انديشه دان\r\nاين سخن و آواز از انديشه خاست\r\nتو ندانى بحر انديشه كجاست\r\nليك چون موج سخن ديدى لطيف\r\nبحر آن دانى كه باشد هم شريف\r\nچون ز دانش موج انديشه بتاخت\r\nاز سخن و آواز او صورت بساخت\r\nاز سخن صورت بزاد و باز مرد\r\nموج خود را باز اندر بحر برد\r\nصورت از بىصورتى آمد برون\r\nباز شد كانّا إليه راجعون\r\n\r\nبيت شماره 3 حضور تمام امواج حس و عقل آدميان را در پيشگاه ربوبى گوشزد مىكند .\r\nدر بيت شمارهء 4 تضاد امواج احساسات و عواطف و ساير پديده هاى روانى را مطرح نموده است ، در ابيات ديگرى مثنوى طرق گوناگونى را براى هماهنگ ساختن و بارور نمودن امواج متضاد درونى پيش نهاد مىكند . تعبير امواج در بارهء پديده هاى روانى ، با قطع نظر از مشاهدات فيزيولوژيكى بسيار جالب است ، واقعا موقعى كه در درون خود بتامل مىپردازيم ، به خوبى درمييابيم كه موجودى روانى ما ، مانند قطعات سنگ و چوب خشك نيستند ، اگر چه در موقع تصور عقلانى انعكاسى مانند قطعات خشك و جامد مىنمايند ، ولى اين انعكاس مولود تصوراتى است كه در ذهن آدمى به وسيله ى تجريد صورت مىگيرد ، چنان كه ماشين عكاسى هواپيماى جت را كه با هزار كيلو متر سرعت در فضا حركت مىكند ، ساكن و بىحركت منعكس مىكند .\r\nو شايد به همين جهت است كه روان شناسان دورانهاى متاخر پديده هاى روانى را از مقولهء كميت معمولى بر كنار دانسته و آنها را با كلمهء كيفيت تفسير مىكنند .\r\nبيت شماره 5 عظمت امواج روانى را كه با امواج طوفانى درياهاى طبيعى قابل\r\n","description":"","footnote":"","page_name":" 133 ","page_number":137},
  {"content":"\r\n\r\nقياس نيست متذكر مىشود و اين يك مطلب كاملًا صحيح است ، زيرا انسان با يك موج انديشه مىتواند در مقابل امواج دريا مقاومت كند و آن امواج را بسود خود رهبرى كند ، مگر همين امواج انديشه و الهامات اكتشافى نيست كه بشر را به عالم طبيعت و امواجش مسلط نموده است ؟ به اضافهء اين كه موجى كه در درون آدمى هجوم مىآورد در خود جان آدمى و جانهاى ديگران نفوذ مىكند ، در صورتى كه امواج دريا و به طور عموم امواج ماده نه تنها ممكن است در جان آدمى تأثيرى نبخشد ، بلكه از ديدگاه حيات او هم ممكن است بر كنار بوده باشد .\r\nبيت شماره 6 مطلب فوق العادهء عالى را در بر دارد و مىگويد به عظمت آن انديشه كه به مغزت راه يافته است خيره مباش ، زيرا ممكن است از يكى از زاويه هاى درونت موجى از الهام يا تخيل يا انديشهء ديگر سر بكشد و آن انديشهء عالىات را يك باره سر نگون كند .\r\n4 - وقتى كه موج با امر الهى دست به كار مىشود حق و باطل را تشخيص مىدهد\r\n\r\nموج دريا چون به امر حق بتاخت\r\nاهل موسى را ز قبطى واشناخت ( 1 ) \r\nنوح چون شمشير در خواهيد ازو\r\nموج طوفان گشت ازو شمشير خو ( 2 ) \r\nهين مكن كاين موج طوفان و بلاست\r\nدست و پاى آشنا امروز لاست ( 3 ) \r\nموج طوفان هم عصا بُد كاو ز درد\r\nطنطنهء جادو پرستان را بخورد ( 4 ) \r\n\r\nاين خاصيت ما وراى طبيعى مخصوص پديدهء موج نيست ، زيرا چنان كه در معجزات مىبينيم ، همه اشياء طبيعى موقعى كه مورد مشيت الهى قرار مىگيرند ماهيت خود را عوض مىكنند و جريان طبيعى شان را تغيير مىدهند ، يا بنا به نظريه‌اى كه\r\n","description":"","footnote":" ( 1 ) دفتر اول ، ص 20 ب 19 . .  ( 2 ) دفتر دوم ، ص 85 ب 6 . .  ( 3 ) دفتر اول ، ص 158 ب 2 . .  ( 4 ) دفتر چهارم ، ص 133 ب 26 . . ","page_name":" 134 ","page_number":138},
  {"content":"\r\n\r\nجلال الدين در بعضى از ابيات مثنوى آورده است ، وقتى كه مىخواهد معجزه‌اى صورت بگيرد آن شيء طبيعى كه وسيله ى معجزه است ، قيافهء ما وراى طبيعى خود را نشان مىدهد ، مثال عصاى حضرت موسى در اين روى طبيعت همان چوب خشك است ، ولى در آن رويه ما وراى طبيعىاش اژدها است . و يا با بيان ديگر در موقع معجزه سيستم باز طبيعت يك شيء از ما وراى طبيعت تحت تأثير و دگرگونى قرار مىگيرد . هر دو نظريهء اخير قابل قبول است ، ولى نظريهء اول با دشواريهايى مواجه است .\r\n5 - جان آدمى همواره در تموّج است\r\n\r\nغرق حق خواهد كه باشد غرق تر\r\nهمچو موج بحر جان زير و زبر ( 1 ) \r\nهر نفس نو مىشود دنيا و ما\r\nبىخبر از نو شدن اندر بقا\r\nعمر همچون جوى نو نو مىرسد\r\nمستمرى مىنمايد در جسد ( 2 ) \r\nاى برادر عقل يك دم با خود آر\r\nدمبه دم در تو خزان است و بهار ( 3 ) \r\nهر زمانى موج روح انگيز جان\r\nاز فراز عرش بر تبريزيان ( 4 ) \r\nخس نه‌اى دور از تو رشك گوهرى\r\nدر ميان موج و بحر اولىترى (\r\n\r\nدفتر ششم ، ص 382 ب 60 )\r\n\r\nتا نگردى غرق موج زشتئى\r\nكه نباشد از پناهى پشتيى (\r\n\r\nدفتر پنجم ص 312 ب 14 ) در بيت شمارهء 1 مىگويد : كسى كه مستغرق جلال و جمال الهى شده است ، و همواره مىخواهد در آن درياى بىكران بيشتر غوطه ور شود و مستغرق گردد ، مانند خود جان پاك آدمى است كه مثل دريا دائماً موج خيز و زير و زبر مىگردد .\r\n","description":"","footnote":" ( 1 ) دفتر اول ، ص 36 ب 59 . .  ( 2 ) دفتر اول ، ص 25 ب 56 و 57 . .  ( 3 ) دفتر اول ، ص 39 ب 29 . .  ( 4 ) دفتر ششم ، ص 398 ب 19 . . ","page_name":" 135 ","page_number":139},
  {"content":"\r\n\r\nدو بيت شماره 2 و 3 هم مىتواند مفسر تموجات جان آدمى باشد ، يعنى تجدد مستمر حيات و نو نو شدن دنيا و روح همان تموج جان آدمى است ، كه گاهى برداشت انسان از هستى خزان است و گاه ديگر بهار ، گاه ديو صفت است و گاه ديگر فرشته خو .\r\n6 - موج صلح و موج جنگ و موج عفو و لطف\r\n\r\nموجهاى صلح برهم مىزنند\r\nكينه ها از سينه ها بر مىكنند\r\nموجهاى جنگ بر شكل دگر\r\nمهرها را مىكند زير و زبر ( 1 ) \r\nموج مىزد در دلش عفو گنه\r\nكه ز هر دل تا دل آمد روزنه ( 2 ) \r\nمعجزاتش بىشمار و بىعدد\r\nموج بخشايش مدد اندر مدد (\r\n\r\nدفتر سوم ص 160 ب 36 )\r\n\r\nيك زمانى موج لطفش بال توست\r\nآتش قهرش دمى حمال توست (\r\n\r\nدفتر چهارم ص 225 ب 15 )\r\n\r\nكه بياييد اى عزيزان زود زود\r\nكه بر آمد موجها از بحر جود\r\nسوى ساحل مىفشاند بىخطر\r\nجوش موجش هر زمانى صد گهر (\r\n\r\nدفتر چهارم ص 227 ب 64 و 65 ) به كار بردن موج براى صلح و جنگ و عفو و انتقام فوق العادهء عالى است ، زيرا چنان كه در بحث صلح و جنگ ملاحظه كرده‌ايم نه صلح عبارت است از به كار نبردن سلاحهاى جنگى و نه جنگ عبارت است از هجوم و رزم آرايى و گلاويز شدن ، بلكه دو پديده مزبور از شئون روانى انسانها است كه بدون به وجود آمدن آنها در درون ، آثار خارجى اصل و ريشه‌اى ندارد .\r\nچه بسا انسانها كه امواج صلح و صفا در درون آنها سر مىكشد ، ولى در ظاهر\r\n","description":"","footnote":" ( 1 ) دفتر اول ص 52 بيت 33 و 34 . .  ( 2 ) دفتر سوم ص 208 بيت 14 . . ","page_name":" 136 ","page_number":140},
  {"content":"\r\n\r\nاسلحه به دست گرفته و در صدد از پاى در آوردن خصم خود مىباشند ، اين اسلحه را شرايط اجبارى محيط و اجتماع و گرداننده به دست آنان مىگذارد و روانهء كارزارشان مىسازد ، در صورتى كه به قول هوگو و تولستوى هيچ انگيزهء جدى بر آن كشتار و كارزار وجود ندارد . و بالعكس انسانهايى را مىبينيم كه در ظاهر در كنار هم زندگى مىكنند ، و كوچكترين تعرض و صف آرايى نشان نمىدهند ، ولى دريايى از خشم و انتقام و بد بينى در درون سينه شان موج مىزند .\r\nارزش به كار بردن موج در بارهء اين دو پديده متضاد از آن جهت است كه صلح و جنگ در درون آدميان مانند يك قطعه جسم جامد كه داراى ابعاد و ثقل معين و مشخصات فيزيكى باشد نيست ، بلكه پديده‌اى هستند روانى كه حد اقل و حد اكثر آنها مرزى جز ابتدايىترين حالت آشتى و تنفر و اتحاد دو جان و تضاد كلى آن دو نمىشناسند . به اضافهء اين كه همواره در معرض تغيير و آلودگى و اختلاط بساير پديده هاى روانى هستند ، اينها همه موجب شباهت صلح و جنگ در سينه ها به موج مىباشد .\r\n7 - ملك و سرورى و رياست و نيكى و بدى روانى و زشتى و زيبايى هم موجى دارد\r\n\r\nبا چنان قوّت كه او را بود هم\r\nموج آن ملكش فرو بست دم ( 1 ) \r\nكه بياييد اى عزيزان زود زود\r\nكه بر آمد موجها از بحر جود\r\nسوى ساحل مىفشاند بىخطر\r\nجوش موجش هر زمانى صد گهر ( 2 ) \r\nكف بر آورد آن غلام و سرخ گشت\r\nتا كه موج همچو او از حد گذشت ( 3 ) \r\n\r\nكه مىداند ، شايد هم واقعا انسانهايى كه موقعيتى در هستى فردى يا اجتماعى\r\n","description":"","footnote":" ( 1 ) دفتر اول ، ص 227 پ 64 و 65 . .  ( 2 ) دفتر چهارم ص 227 بيت 64 و 65 . .  ( 3 ) دفتر دوم ، ص 94 ب 57 . . ","page_name":" 137 ","page_number":141},
  {"content":"\r\n\r\nخود مىگيرند ، موجى مناسب همان موقعيت مانند هاله‌اى پيرامون وجودشان را مىگيرد و در جهان هستى منتشر مىشود ، مگر بعضى از فيزيك دانان چنين نظر نمىدهند كه الكترونى كه مشاهده مىشود موجى است كه در آن جايگاه رويت در حد فشار اعلا است و هر چه كه از آن جايگاه دور تر مىشود ظريفتر و خفيفتر مىگردد و بدين ترتيب يك دانه الكترون مانند موجى است كه بهمهء فضا گسترده شده است به هر حال هيچ كس نمىتواند به طور قطع اين نظريه را از نظر علمى منكر شود كه امواج روانى هر شخصى ممكن است مانند هاله‌اى در پيرامون وجود او تا فضاى بىكران گسترده شده باشد ، بدين مضمون در دفترهاى مثنوى بيتى را سراغ مىدهند كه مىگويد :\r\n\r\nهر خيالاتى كه در دل بر زند\r\nچون كبوتر در هوا پر پر زند\r\n\r\nالبته ما اكنون تا ثلث اول دفتر چهارم تفسير و نقد و تحليل كرده‌ايم ، اين بيت را نديديم و به كشف الابيات هم مراجعه كرديم چيزى دستگيرمان نشده است ، ولى ممكن است دو كلمهء اول بيت طور ديگر در مثنوى آمده باشد . به هر حال توجه فوق العادهء جالب است كه در بيت فوق مىبينيم . همچنين مباحث مربوط به خواندن افكار و تخيلات انسانها و اطلاع دادن از آن چه كه در درون ديگران مىگذرد ، شايد با همين مسئله تلاقى امواج قابل تفسير باشد . كه گاهى بتعبير « از دل به دل روزنه‌اى است » عنوان شده است .\r\n8 - آيا خدا درياى مواج است ؟\r\nبعضى از عرفا خدا را به دريا تشبيه كرده و كائنات را به امواج آن دريا و گاهى ديگر كائنات را به خس و خاشاكى كه روى دريا در حركت و اضطراب مىافتند تشبيه كرده‌اند .\r\nجلال الدين مىگويد :\r\n\r\nگفت المعنى هو اللَّه شيخ دين\r\nبحر معنىهاست رب العالمين\r\nجمله اطباق زمين و آسمان\r\nهمچو خاشاكى بر آن بحر روان\r\n\r\n","description":"","footnote":"","page_name":" 138 ","page_number":142},
  {"content":"\r\n\r\nحمله ها و رقص خاشاك اندر آب\r\nهم ز آب آمد به وقت اضطراب\r\nچون كه ساكن خواهدش كرد او مرا\r\nسوى ساحل افكند خاشاك را\r\nچون كشد از ساحلش در موجگاه\r\nآن كند با او كه آتش با گياه ( 1 ) \r\nمن غلام موج آن درياى نور\r\nكاو چنين گوهر در آرد در ظهور ( 2 ) \r\n\r\nدر ابيات فوق خداوند به دريا تشبيه شده است و ساير موجودات مانند خس و خاشاك در روى آن دريا . به نظر مىرسد اين يك تشبيه ذوقى است كه براى حل معماترين مسئلهء جهان بينى گفته شده است كه عبارت است از رابطهء حادث با قديم ( كائنات با خدا ) و با كمى دقت معلوم مىشود كه تشبيه فوق خيلى نارساتر از آن است كه بتواند چنان معمايى را حل و فصل نمايد ، زيرا اين سؤالات در تطبيق تشبيه فوق لا ينحل باقى خواهد ماند :\r\n1 - آن دريا چرا موج مىزند ؟ اگر موج در حقيقت آن دريا است ، چنان كه از رباعى جامى بر مىآيد :\r\n\r\nبحريست وجود جاودان موج زنان\r\nز ان بحر نديد غير موج اهل جهان\r\n\r\nمسأله‌اى بنام حادث و قديم نبايد در قاموس بشرى مطرح شود ، زيرا موج دريا عين دريا است و حادثات هستى هم كه ناشى از همان موج است و اين فرضيه بالاخره به وحدت موجود منتهى مىشود كه حتى بزرگان عرفا هم تا كنون نتوانسته‌اند معناى صحيحى براى آن پيدا كنند . و اگر خارج از ذات اوست ، چه علتى بالاتر از خود خداوند قابل تصور است كه موجب اتصاف ذات الهى با آن تموج بوده باشد ، به اضافهء اين كه مقوله حركت را نسبت به ذات خدا دادن كار هيچ متفكر عاقلى نيست ، زيرا اوست خالق حركت و سكون .\r\n2 - در ابيات فوق كائنات به خس و خاشاك تشبيه شده است ، در صورتى كه اگر كائنات موجى از درياى ذات ربوبى است ، يا اگر مانند سايه‌اى بر وجود الهى\r\n","description":"","footnote":" ( 1 ) دفتر اول ، ص 66 ب 24 تا 28 . .  ( 2 ) دفتر اول ص 77 بيت 39 . . ","page_name":" 139 ","page_number":143},
  {"content":"\r\n\r\nاست ، امكان ندارد كه آن قدر تنزل كند كه به صورت خس و خاشاك در آيد . و بهرحال تشبيهات فوق به نظر صحيح نمىآيد .\r\n9 - اين همه تكثرات كه در افراد انسانهاى رشد يافته مىبينيد حقيقت واحدى هستند كه موج هستى آنان را متكثر مىنمايد\r\n\r\nبر مثال موجها اعدادشان\r\nدر عدد آورده باشد بادشان\r\nتفرقه در روح حيوانى بود\r\nنفس واحد روح انسانى بود\r\nچون كه حق رشّ عليهم نوره\r\nمفترق هرگز نگردد نور او\r\nروح انسانى كنفس واحده است\r\nروح حيوانى سفال جامده است ( 1 ) \r\n\r\nاز دو لحاظ مىتوان اتحاد ارواح مردم با ايمان را منظور نمود :\r\nيك - اتحاد پيش از ورود به جهان هستى ، گروهى از متفكرين را عقيده همين است كه با نظر ببعضى از منابع حديثى مطرح كرده‌اند ، اگر اين احاديث از نظر سند صحيح باشد بايد به طور منطقى قابل قبول تفسير و توجيه گردد ، زيرا ايمان كه حد اعلاى رشد روحى آدمى است از محصولات تكاپو در اين جهان است . حتى خود جلال الدين هم درجات كمال را محصول همين جهان مىداند ، آن جا كه مىگويد :\r\n\r\nاز جمادى مُردم و نامى شدم\r\nاز نما مُردم ز حيوان سر زدم\r\nمُردم از حيوانى و آدم شدم\r\nپس چه ترسم كى ز مردن كم شدم\r\nحملهء ديگر بميرم از بشر\r\nتا بر آرم از ملايك بال و پر از ملك هم بايدم جستن ز جو\r\nكل شىء هالك الا وجهه بار ديگر از ملك پرّان شوم\r\nآن چه آن در وهم نايد آن شوم\r\nپس عدم گردم عدم چون ارغنون\r\nگويدم انّا إليه راجعون\r\n\r\nاگر چه گاهى هم اتحاد عمومى ارواح اعم از مؤمن و كافر را پيش از خلقت دانسته و اختلافات را ناشى از ورود به جهان طبيعت مىداند و مىگويد :\r\n","description":"","footnote":" ( 1 ) دفتر دوم ، ص 82 ب 12 تا 15 . . ","page_name":" 140 ","page_number":144},
  {"content":"\r\n\r\n\r\nچون كه بىرنگى اسير رنگ شد\r\nموسيى با موسيى در جنگ شد\r\n\r\nبه نظر مىرسد جلال الدين در اين مسئلهء با اهميت نظريهء قاطعانه‌اى را ابراز نداشته است .\r\nدو - اتحاد پس از خلقت كه مردم با ايمان ببركت تلاش و تكاپو در تزكيهء نفس و گسيختن علايق ماده و ماديات به نعمت عظماى اتحاد مىرسند ، اين قسم از اتحاد قابل قبولتر و مطابق منابع معتبر اسلامى است . بنا بر اين فرض همانطور كه جلال الدين متذكر شده است ، تكثر افراد و اصناف مردم با ايمان مانند تكثر امواج دريا است كه خللى بوحدت دريا وارد نمىآورد . و اين تكثر ناشى از قرار گرفتن هر يك از آنان است در مجراى مخصوصى از جويبار طبيعت و شأن آن .\r\n10 - تمام امواج هستى ذوق جنبش خود را از خدا درمىيابند\r\n\r\nبلكه جملهء ماهيان در موجها\r\nجملهء پرندگان بر اوجها\r\nبلكه جمله موجها بازىكنان\r\nذوق و شوقش را عيان اندر عيان ( 1 ) \r\nباد سر گردان ببين اندر خروش\r\nپيش امرش موج دريا بين به جوش ( 2 ) \r\n\r\nبا نظر به حقيقت جهان هستى هرگز اين سؤال به پاسخ طبيعى و علمى آزمايشى خود نائل نخواهد شد كه چرا ماده و همه ى جهان هستى در حركت و موج و نوسان است ؟ هر پاسخى كه براى حل سؤال فوق داده شود ، بيش از آن كه رابطهء ما را با طبيعت و جهان به طور عموم زيادتر كند و دامنهء سؤال را گسترده تر كند ، چيزى به ما نخواهد آموخت .\r\nآب ايجاد شده است چرا ؟ براى آن كه اكسيژن و هيدروژن تفاعل كرده‌اند ؟ بسيار خوب ، چرا اكسيژن و هيدروژن تفاعل و تحول كرده‌اند ؟ براى اين كه خاصيت آتمى آنها چنين اقتضا كرده است . چرا خاصيت اتمى دو عنصر چنان اقتضا كرده است ؟ براى جواب اين سؤال هر پاسخى داده شود از تكرار ادعا تجاوز نخواهد كرد و يا به « من نمىدانم » خواهد رسيد . يكى از\r\n","description":"","footnote":" ( 1 ) دفتر چهارم ، ص 235 ب 5 و 6 . .  ( 2 ) دفتر ششم ، ص 366 ب 31 . . ","page_name":" 141 ","page_number":145},
  {"content":"\r\n\r\nمتفكرين مغرب زمين مثال خوبى براى اين گونه پاسخگويىها ياد آور شده است . او مىگويد : در ايام جوانى با دوچرخه عازم وينچستر شده بودم ، راه را گم كردم مقابل مغازه‌اى پياده شدم ، صاحبش جلو مغازه ايستاده بود پرسيدم راه وينچستر كدام است ؟ او بدون اين كه خود پاسخم را بدهد رو به توى مغازه كرده به يك نفر كه توى مغازه بود و من او را نمىديدم گفت يك آقا در اينجا ايستاده راه وينچستر را مىپرسد . او هم در جواب من گفت : راه وينچستر راه وينچستر راه وينچستر كدامست ؟ راه وينچستر كدامست ؟ بلى راه وينچستر كدامست ؟ من نمىدانم سؤال از اين كه چرا جهان هستى در موج دائمى است ، جز با استناد آن موج به آفرينندهء هستى هرگز حل و فصل نخواهد گشت .\r\n11 - متوجه باشيد كه تشنه لب در كنار درياى مواج فيض الهى بخواب غفلت فرونرويد .\r\n\r\nموج بر وى مىزند بىاحتراز\r\nخفته پويان در بيابان دراز\r\nخفته مىبيند عطشهاى شديد\r\nآب اقرب منه من حبل الوريد ( 1 ) \r\n\r\nاين هم يك اصل اساسى است كه وجدان و عقل آدمى هر اندازه هم كه به امور پست زندگانى مادى اشتغال بورزند ، مادامى كه به كلى مسير واقع يا بى خود را از دست نداده‌اند ، ارتعاشى نموده ، پوچى امور پست زندگانى را نشان داده و لزوم تامين زندگى را در مجموعهء هستى اثبات مىكنند . اگر تاريخ بشرى را با دقت ورق بزنيم ، خواهيم ديد همين ارتعاش وجدان و عقل بوده است كه در مقابل اصل بنيان كن تنازع در بقا با انسانها اخلاق آموخته و لزوم تبعيت از اديان را براى آنان گوشزد كرده است . و الا اين همه پاكان اولاد آدم كه راه صدق و صفا را در زندگانى پيش گرفتند از روى ديدن معجزاتى كه همگان بپذيرند نبوده است و بعبارت كلىتر رشد روانى و تكامل انسانيت گروه فراوانى از قافلهء بشريت معلول شكافتن طبيعت و رويت حسى\r\n","description":"","footnote":" ( 1 ) دفتر چهارم ، ص 268 ب 1 و 2 . . ","page_name":" 142 ","page_number":146},
  {"content":"\r\n\r\nپشت پردهء طبيعت نبوده است . شما اگر اعماق استدلال و استشهاد تكامل يافتگان را براهى كه پيش گرفته‌اند به دست بياوريد ، به دريافتهايى خواهيد رسيد كه چيزى جز نمودهاى همان ارتعاشات نمىباشند ، مثلًا خواهيد ديد كه مىگويند : « من اين جهان هستى را اسرار آميز مىبينم . » « من احساس و تقديس تكليف را در اين زندگانى بالاتر از انگيزه هاى سود و ضرر درمييابم » « درون من زندگانى را در چار چوبهء همين حيات چند روزه منحصر نمىسازد » « من در اين دنيا يك قدرت و مشيت قاهره‌اى را مىبينم كه بهمهء هستى نظارت و حكمفرمايى مىكند » . . . اين دريافت همان ارتعاشات عقل و وجدان سليم است كه دامنه امواج فيض عام الهى براى بشريت است .\r\n12 - امواج ما وراى طبيعى كه در دل آدميان سر ميكشد ، نه ديوارى دارد نه ستونى .\r\n\r\nاز جمادى بىخبر سوى نما\r\nوز نما سوى حيات و ابتلا\r\nباز سوى عقل و تمييزات خوش\r\nباز سوى خارج اين پنج و شش\r\nتا لب بحر اين نشان پاىهاست\r\nپس نشان پا درون بحر لاست\r\nباز منزلهاى خشكى ز احتياط\r\nهست ده ها و وطنها و رباط\r\nز آن كه منزلهاى دريا در وقوف\r\nوقت موجش نى جدار و نى ستون ( 1 ) \r\n\r\nروان آدمى در همهء تحولات جسمانى كه در مسير تحول است ، همواره قيود و ديوارهاى كم و بيش محكمى سد راه خود مىبيند . مثلًا موقعى كه مىخواهد از عالم نباتات به عالم حيات تحول پيدا كند ، بايستى از قوانين و خصايص لا شعور نبات عبور كند ، اين قوانين و خصايص مانند ديوارهاى آهنين هستند كه پيش روى روان انسانى سر كشيده‌اند . همچنين براى اين كه از زمينهء حيات و قوانين و خصايص ناخود آگاهش عبور نموده و به عالم تعقل و انديشه و وجدان برسد ، ده ها بلكه صدها\r\n","description":"","footnote":" ( 1 ) دفتر پنجم ، ص 292 ب 15 تا 19 . . ","page_name":" 143 ","page_number":147},
  {"content":"\r\n\r\nموانع قانونى حيات رو در رويش مقاومت مىورزد ، چون قلمرو جمادى و نباتى و حيوانى مانند بيابان خشكى است ، كوه ها و ده ها و وطنها و كاروانسراها و صدها توقفگاه ها و موانع وجود دارد كه بايد همهء آنها را پشت سر گذارد ، تا به ساحل دريا گام بگذارد ، پس از ورود به اين دريا كه زير بنا و مقصد نهايى همه تحولات است ، ديگر نه سنگلاخى وجود دارد و نه منازل سر راهى و نه كاروانسرا . . . امواجى كه از آن دريا به روح آدمى وزيدن مىگيرد نه مقاومت دارد و نه مانع پيش رفت است ، زيرا حركت اين امواج هم سمت حركت امواج روح آدمى است .\r\nتفسير ابيات\r\nپس از چند سال آن شاعر كه از پادشاه خلعت و جايزه گرفته بود ، براى به دست آوردن روزى و كشت و كار به نيازمندى و سختىها دچار گشت و با خويشتن گفت : در هنگام فقر و تنگدستى بهتر است در جايى جستجو كنم كه از آن تجربه قبلى دارم . من درگاه آن پادشاه آزمودم و از كرم او هم نتيجه گرفتم . هم اكنون حاجتم را پيش او ببرم .\r\nسيبويه در معناى لفظ الله گفته است : بدان جهت به خدا الله مىگويند كه مردم در موقع شدائد حاجات خود را بدرگاه او برند ، شاعر در دل خود گفت : اى خداى ما ، ما در حوائج رو به تو مىآوريم و از تو مىخواهيم و نزد تو در مىيابيم . عقلاى انسانها در موقع درد و احتياج همه و همه پيش آن خداى ديان و بىهمتا مىروند . آيا ديده‌ايد يا شنيده‌ايد كه حتى ديوانه‌اى بىهوده دست به اين كار بزند ؟ آيا هيچ محتاجى دست گدايى به سوى بخيل دراز مىكند ؟ آرى -\r\n\r\nگر نديدى هزاران بار بيش\r\nعاقلان جان كى كشيدندش به پيش\r\n\r\nنه تنها عقلاى انسانى دست حاجت به پيش خدا مىبرند -\r\n\r\nبلكه جملهء ماهيان در موجها\r\nجملهء پرندگان بر اوجها\r\nبلكه جمله موجها بازىكنان\r\nذوق و شوقش را عيان اندر عيان\r\n\r\n","description":"","footnote":"","page_name":" 144 ","page_number":148},
  {"content":"\r\n\r\nپيل و گرگ و حيدر و اشكار نيز ( 1 ) \r\nاژدهاى زفت و مار و مور نيز\r\n\r\nنه تنها اين جانداران -\r\n\r\nبلكه خاك و آب و باد و هم شرار\r\nمايه زو يابند هم دى هم بهار\r\n\r\nنه تنها همهء اين كاينات و حوادث زمينى ، بلكه -\r\n\r\nهر دمش لابه كنان اين آسمان\r\nكه فرومگذارم اى حق يك زمان\r\n\r\nمن آسمان سر بر افراشته و من كيهان به اين سترگى -\r\n\r\nاستن من عصمت و حفظ تو است\r\nجمله مطوىّ يمين آن دو دست\r\n\r\nاين زمين پر نبات و جماد و جاندار و معادن و درياها نيز دست حاجت به سوى او برده و مىگويد : اى خدايى كه مرا روى آب مستقرم ساختى ، خود با كرم ربوبيت مستقرم بدار . ( 2 ) \r\nآرى ، همهء كائنات قلمرو پهناور هستى -\r\n\r\nجملگان كيسه ازو بر دوختند\r\nدادن حاجت ازو آموختند\r\n\r\nهر پيامبرى برات حوائج موجوديت خود را از خدا آورده است ، شما هم به وسيلهء صبر و نماز برات خود را از او بگيريد -\r\n\r\nدست حاجت چو برى پيش خداوندى بر\r\nكه كريم است و رحيم است و غفور است و ودود\r\n\r\nسعدى هشيار باشيد و حاجات خود را از او بخواهيد نه از غير او ، برويد آب را از دريا بجوييد نه در جوى خشك .\r\n","description":"","footnote":" ( 1 ) حيدر شير . .  ( 2 ) اين كه مىگويد زمين روى آب است ، در حقيقت بهره بردارى از معلومات كلاسيك دورانهاى گذشته بوده است كه زمين را روى آب مىدانستند و يا به جهت استناد طراوت زمين از نبات و جاندار به آب است و الا در دفتر اول گفته است زمين در فضا است -\r\nهمچو قنديلى معلق در هوا * نه به اسفل مىرود نى بر علا . ","page_name":" 145 ","page_number":149},
  {"content":"\r\nاگر تو از ديگران حاجت بخواهى و او نياز ترا بر آورد ، مسلماً خداست كه ميل به سخا را به دل او خواهد انداخت .\r\nآن خدايى كه اعراض كننده از بارگاهش را ثروت قارونى مىدهد ، اگر مطيعش باشد ، چه ها خواهد داد . خلاصه -\r\n\r\nبار ديگر شاعر از سوداى داد\r\nرو به سوى آن شه محسن نهاد\r\n\r\nهديهء شاعر چيست ؟ جز اين كه شعرى نو بسرايد و به اشتياق احسان ممدوح بياورد و در گروگانش بگذارد . مردان سخاوتمند و احسانگر با صد عطا و جود و نيكو كارى پيش روى شاعران طلا مىگذارند . در نزد آن مردان يك شعر به از صد بار موى ابريشم است . مخصوصاً آن شاعر كه از قعر درياى انديشه هاى شاعرانه اش گوهر بيرون بياورد . آدمى اولًا حريص خوردنىها است ، زيرا قوت نان است كه ستون نگه دارندهء جان اوست .\r\nآدمى براى به دست آوردن قوت نان ، خويشتن را به كسب و غصب و صدها حيله و مكر مىزند و از شدت حرص و آرزو جان بكهف مىنهد و به راه مىافتد . وقتى كه فكرش از نان راحت شد ، عشق بنام و شهرت و مدح شاعران در او پديد مىآيد . عشق سوزانى پيدا مىكند به اين كه اصل و نسل او را بروز دهند و بزرگش كنند و در بيان فضايلش منبرها بگذارند و از بالاى آن فريادها بر آورند بدين سان مىخواهد كر و فر و زر بخشى او در گفتگوهاى مردم مانند عنبر عطر پراكنى كند بىنوا انسان خداوند خلقت ما را مطابق صورت خود نموده و توصيف مزايا و خصايص عالى ما هم از توصيفات او سرچشمه گرفته است . بدان جهت كه آن خلاق سترگ خود جوياى مدح است ، آدمى نيز به پيروى از او طالب مدح و ستايش است و اين مدح و ستايش جويى خوى اوست . مخصوصاً مرد حق و حقيقت كه در طى مراتب فضيلت چالاك است ، از باد مدح مانند مشگ پر از باد فربه مىگردد اگر آن مرد شايستگى مدح را نداشته باشد ، بدان جهت كه مانند خيك دريده و پاره است ، باد مدح در او قرار نمىگيرد و اثرى در او نمىبخشد . من اين مثل را اى رفيق عزيزم ، از پيش\r\n","description":"","footnote":"","page_name":" 146 ","page_number":150},
  {"content":"\r\nخود نمىگويم ، تو اگر مرد شايسته و هشيارى اين مثل را سرسرى مگير ، زيرا وقتى كه پيامبر قدح و هجو كفار را شنيد به حسان بن ثابت دستور داد كه او را مدح كند [ به تحليل روايت مربوط به اين موضوع مراجعه شود 
  ] به هر حال شاعر براى سپاس گزارى به احسان شاه و ابراز اين كه احسان تو از بين رفتنى نيست شعر خود را به سوى پادشاه برد . آرى -\r\n\r\nمحسنان مردند و احسانها بماند\r\nاى خنك آن را كه اين مركب براند\r\nظالمان مردند و ماند آن ظلمها\r\nواى جانى كاو كند مكر و دغا\r\n\r\nپيامبر ما فرموده است شاد باد آن انسان كه از دنيا كوچ كند و از خود كار نيكو يادگار گذارد ، اين كه مىبينيد : گروهى از مردم با نام نيك و گروه ديگر با نام نفرت انگيز در تاريخ بشرى مشهور شده‌اند بىهوده و بىعلت نيست -\r\n\r\nنام نيك او ز فعل نيك دان\r\nپس نمرده است او يقين بنگر عيان\r\nمرد محسن ليك احسانش نمرد\r\nنزد يزدان دين و احسان نيست خرد\r\nواى آن كاو مرد و عصيانش نمرد\r\nتا نپندارى به مرگ او جان ببرد\r\n\r\n","description":"","footnote":"","page_name":" 147 ","page_number":151},
  {"content":"\r\n\r\nبردن شاعر شعر را سوى شاه و خسارت وزير\r\n\r\n( ( 1206 ) ) اين رها كن ز ان كه شاعر بر گذر\r\nوام دار است و قوى محتاج زر\r\n( ( 1207 ) ) برد شاعر شعر سوى شهريار\r\nبر اميد بخشش و احسان يار\r\n( ( 1208 ) ) نازنين شعرى پر از دُر درست\r\nبر اميد و بوى اكرام نخست\r\n( ( 1209 ) ) باز شه بر خوى خود گفتش هزار\r\nچون چنين بُد عادت آن شهريار\r\n( ( 1210 ) ) ليك اين بار آن وزير پر ز جود\r\nبر براق عز ز دنيا رفته بود\r\n( ( 1211 ) ) بر مقام او وزير نو رئيس\r\nگشته ليكن سخت بىرحم و خسيس\r\n( ( 1212 ) ) گفت اى شه خرجها داريم ما\r\nشاعرى را نبود اين بخشش سزا\r\n( ( 1213 ) ) من به ربع عشر آن اى مغتنم\r\nمرد شاعر را خوش و راضى كنم\r\n( ( 1214 ) ) خلق گفتندش كه او از پيش دست\r\nده هزارى زين دلاور برده است\r\n( ( 1215 ) ) بعد شكر كلك خايى چون كند\r\nبعد سلطانى گدايى چون كند\r\n( ( 1216 ) ) گفت بفشارم و را اندر فشار\r\nتا شود زار و نزار از انتظار\r\n( ( 1217 ) ) آن كه از خاكش دهم از راه من\r\nدر ربايد هم چو گلبرگ از چمن\r\n( ( 1218 ) ) اين به من بگذار كاستادم در اين\r\nگر تقاضاگر بود هم آتشين\r\n( ( 1219 ) ) از ثريا گر بپرّد تا ثرى\r\nنرم گردد چون ببيند او مرا\r\n( ( 1220 ) ) گفت سلطانش برو فرمان تو راست\r\nليك شادى كن كه نيكو گوى ماست\r\n( ( 1221 ) ) گفت او را و دو صد چون او گدا\r\nتو به من بگذار و فارغ شو شها\r\nجنس او و همچو او سيصد هزار\r\nتو رها كن بر من و با من گذار\r\n( ( 1222 ) ) پس فكندش صاحب اندر انتظار\r\nشد زمستان و دى و آمد بهار\r\nشاعرش چندان كه حاجت مىنمود\r\nصاحبش در وعده حيلت مىفزود\r\n( ( 1223 ) ) شاعر اندر انتظارش پير شد\r\nپس زبون اين غم و تدبير شد\r\n( ( 1224 ) ) گفت اگر زر نه كه دشنامم دهى\r\nتا رهد جانم تو را باشم رهى\r\n\r\n","description":"","footnote":"","page_name":" 148 ","page_number":152},
  {"content":"\r\n\r\n\r\n( ( 1225 ) ) انتظارم كشت بارى گو برو\r\nتا رهد اين جان مسكين از گرو\r\n( ( 1226 ) ) بعد از آنش داد ربع عشر آن\r\nماند شاعر اندر انديشهء گران\r\n( ( 1227 ) ) كان چنان نقد و چنان بسيار بود\r\nاين كه دير اشگفت دستهء خار بود\r\n( ( 1228 ) ) پس بگفتندش كه آن دستور داد\r\nرفت از دنيا خدا مزدت دهاد\r\n( ( 1229 ) ) كه مضاعف زو همى گشته عطا\r\nكم همىافتاد در بخشش خطا\r\n( ( 1230 ) ) اين زمان او رفت و احسان را ببرد\r\nاو نمرد الحق ولى احسان بمرد\r\n( ( 1231 ) ) رفت از ما صاحب رادِ رشيد\r\nصاحب سلاخ درويشان رسيد\r\n( ( 1232 ) ) رو بگير اين را و ز اين جا شب گريز\r\nتا نگيرد با تو اين صاحب ستيز\r\n( ( 1233 ) ) ما به صد حيلت از او اين هديه را\r\nبستديم اى بىخبر با جهدها\r\n( ( 1234 ) ) رو به ايشان كرد و گفت اى مشفقان\r\nاز كجا آمد بگوييد اين عوان\r\n( ( 1235 ) ) چيست نام اين وزير جامه كن\r\nقوم گفتندش كه نامش هم حسن\r\n( ( 1236 ) ) گفت يا رب نام آن و نام اين\r\nچون يكى آمد دريغ اى ربّ دين\r\n( ( 1237 ) ) آن حسن كز ريش زشت اين حسن\r\nمىتوان بافيد اى جان صد رسن\r\n( ( 1239 ) ) بر چنين صاحب چو شه اصغا كند\r\nشاه و ملكش را ابد رسوا كند\r\n\r\nتفسير ابيات\r\nاى جلال الدين ، اين مطلب را هم كه شروع كرده بودى رهايش كن و برو سراغ آن شاعر تنگدست كه مديون و محتاج طلا است . شاعر باميد بخشش و احسان شعرش را شهريار برد . چه شعر زيبايى -\r\n\r\nنازنين شعرى پر از در درست\r\n\r\nاين شعر را باميد و بويى كه از احسان نخستين پادشاه برده بود ، برداشت و پيش شاه برد ، پادشاه با همان عادت ديرينه‌اى كه داشت دستور داد هزار دينار به او بدهند .\r\n","description":"","footnote":"","page_name":" 149 ","page_number":153},
  {"content":"\r\nولى اين بار كه دستور شد ، وزير اولى كه معدن جود و سخا بود رخت از زندگى بر بسته و بر براق عزت ملكوتى نشسته و از اين دنيا پرواز كرده بود . بجاى او يك وزير ديگر رياست را به دست گرفته بود كه سخت بىرحم و خسيس بود ، هيمن كه دستور شاه را شنيد -\r\n\r\nگفت اى شه خرجها داريم ما\r\nشاعرى را نبود اين بخشش سزا\r\nمن به ربع عشر آن اى مغتنم\r\nمرد شاعر را خوش و راضى كنم\r\n\r\nمردم به وزير گفتند او در نوبت پيشين ده هزار دينار از شهريار دلاور برده است ، پس از شكر خوارى چگونه مىتوان او را به نى خاييدن قانع ساخت ، او پس از سلطانى چگونه به گدايى تن در مىدهد ؟ وزير گفت : من اين شاعر را آن قدر در فشار و مضيقه خواهم گذاشت - تا شود زار و نزار از انتظار .\r\nبه طورى كه اگر از خاك راه مشتى به او بدهم او آن خاك را از دست من مانند گلبرگ از چمن خواهد ربود . شهريارا ، اين كار را بر عهدهء من بگذار كه من استاد اين كارم ، اگر هم تقاضاى او آتشين باشد ، به پشيزى آتش تقاضاى او را فرو خواهم نشاند . اگر او از شدت احتياج و تكاپو در بر آوردن آن از ثريا تا به زمين و از زمين تا ثريا بپرد ، وقتى كه مرا ببيند ، نرم خواهد گشت .\r\nپادشاه گفت : بسيار خوب ، اختيار با تست ، ولى به هر حال شادمانش كن ، زيرا مدح ما را گفته و نيكويىهاى ما را ابراز نموده است .\r\nوزير گفت : اين شاعر و دو صد امثال او را به من واگذار نما و در اين باره فكرت را ناراحت مكن . سپس وزير شاعر بىنوا را مدتها در انتظار گذاشت و زمستان گذشت و ماه ها سپرى گشت . شاعر بىچاره از انتظار جايزه پير و فرسوده شد و اندوه انتظار زبون و بىچاره اش كرد ، بالاخره گفت : اگر طلا نداريم اقلا دشنامم بدهيد باشد كه جانم از انتظار رها گردد . انتظار جانم را فرسوده و كشته است ، يك بار به من بگوئيد : برو دنبال كار و زندگيت ، من هم اميد از اين آستان بر كنم و بروم . وزير\r\n","description":"","footnote":"","page_name":" 150 ","page_number":154},
  {"content":"\r\nپس از آن همه انتظار يك چهارم يك دهم از هزار دينار را به او داد و شاعر بىنوا را در انديشه سنگين فرو برد كه حقيقت چيست ؟ آن دفعه جائزه من نقد بسيار بود و گويى گلى بود كه زود شكوفان شد ، اين دفعه كه اين جائزه محقر دير شكفته است ، گويى خار جانكاهى بوده است ، علت پرسيد ، جوابش دادند آن وزير راد مرد كه در گذشته ديده بودى اين دنيا را گذاشته و گذشته است ، خدا پاداشت دهاد . او رفت و عطا و بخشش را هم با خود برد ، در حقيقت او نمرده است ، بلكه احسان و جود با رفتن او از دنيا رخت بر بسته است .\r\nآن وزير راد مرد و رشيد از ميان رفت و اين وزير كه سلاح درويشان و فقراست . بر سر كار آمده است ، معطل مباش همان جايزهء اندك را كه اين وزير خسيس به تو ارزانى داشته است ، بگير و شبانه پا به فرار گذار كه از روى ستيزه با تو درنيافتد . ما براى گرفتن همين جايزه ناچيز صدها حيله به كار برده‌ايم ، اى شاعر بىخبر ما با هزاران تلاش آن را براى تو به دست آورده‌ايم .\r\nشاعر رو به آنان نموده و گفت : اى دوستان مهربان ، اين مأمور شداد و غلاظ از كجا آمده است ؟ و نامش چيست ؟ پاسخ گفتند كه نام اين وزير هم حسن است ، شاعر -\r\n\r\nگفت يا رب نام آن و نام اين\r\nچون يكى آمد دريغ اى ربّ دين\r\n\r\nآن وزير در خاك رفته حسن نامى بود كه از يك قلم او صد وزير و صاحب مقام جود خواه به وجود مىآمد . اين هم حسن نامى است كه از ريش زشت و وقيحش صدها طناب مىتوان بافت ، اگر پادشاه به حرف چنين وزير خسيس گوش فرا دهد - شاه و ملكش را ابد رسوا كند .\r\n","description":"","footnote":"","page_name":" 151 ","page_number":155},
  {"content":"\r\n\r\nمانستن بدرايى اين وزير دون در افساد مروت شاه به وزير فرعون يعنى هامان در افساد قابليت فرعون\r\n\r\n( ( 1240 ) ) چند كرت مىشدى فرعون رام\r\nچون شنيدى او ز موسى آن كلام\r\n( ( 1241 ) ) آن كلامى كه بدادى سنگ شير\r\nاز خوشىّ آن كلام بىنظير\r\nچون به هامان مشورت كردى در آن\r\nمانعش گشتى مدام آن سخت جان\r\n( ( 1242 ) ) چون به هامان كه وزيرش بود او\r\nمشورت كردى كه كينش بود خو\r\n( ( 1243 ) ) پس بگفتى تا كنون بودى خديو\r\nبنده گردى ژنده پوشى را بريو\r\n( ( 1244 ) ) هم چو سنگ منجنيقى آمدى\r\nآن سخن بر شيشه خانهء او زدى\r\n( ( 1245 ) ) هر چه صد روز آن كليم خوش خطاب\r\nساختى در يك دم او كردى خراب\r\n( ( 1246 ) ) عقل تو مغلوب دستور هواست\r\nدر وجودت ره زن راه خداست\r\n( ( 1247 ) ) ناصحى ربانئى پندت دهد\r\nاين سخن را او به فن طرحى نهد\r\n( ( 1248 ) ) كاين نه بر جاى است هين از جا مشو\r\nنيست چندان با خود آ شيدا مشو\r\n( ( 1249 ) ) واى آن شه كه وزيرش اين بود\r\nجاى هر دو دوزخ پر كين بود\r\n( ( 1250 ) ) شاد آن شاهى كه او را دستگير\r\nباشد اندر كار چون آصف وزير\r\n( ( 1251 ) ) شاه عادل چون قرين او شود\r\nمعنى نور على نور اين بود\r\n( ( 1252 ) ) چون سليمان شاه و چون آصف وزير\r\nنور بر نور است و عنبر بر عبير\r\n( ( 1253 ) ) شاه فرعون و چو هامانش وزير\r\nهر دو را نبود ز بد بختى گزير\r\n( ( 1254 ) ) پس بود ظلمات بعضى فوق بعض\r\nنى خرد يار و نه دولت روز عرض\r\n( ( 1255 ) ) من نديدم جز شقاوت در لئام\r\nگر تو ديدستى رسان از من سلام\r\n( ( 1256 ) ) هم چو جان باشد شه و صاحب چه عقل\r\nعقل فاسد روح را آرد به نقل\r\n( ( 1257 ) ) آن فرشتهء عقل چون هاروت شد\r\nسحر آموز دو صد طاغوت شد\r\n( ( 1258 ) ) عقل جزوى را وزير خود مگير\r\nعقل كل را ساز اى سلطان وزير\r\n( ( 1259 ) ) مر هوا را تو وزير خود مساز\r\nكه بر آيد جان پاكت از نماز\r\n\r\n","description":"","footnote":"","page_name":" 152 ","page_number":156},
  {"content":"\r\n\r\n\r\n\r\n( ( 1260 ) ) كاين هوا پر حرص و حالى بين بود\r\nعقل را انديشه يوم الدين بود\r\n( ( 1261 ) ) عقل را دو ديده در پايان كار\r\nبهر آن گل مىكشد او رنج خار\r\n( ( 1262 ) ) كه نفرسايد نريزد هر خزان\r\nباد هر خرطوم اخشم دور از آن\r\n( ( 1263 ) ) ور چه عقلت هست با عقل دگر\r\nيار باش و مشورت كن اى پدر\r\n( ( 1264 ) ) با دو عقل از بس بلاها وارهى\r\nپاى خود بر اوج گردونها نهى\r\n\r\nآيه\r\n« . . . نُورٌ عَلى نُورٍ يَهْدِي الله لِنُورِه مَنْ يَشاءُ 24 : 35 . . . » ( 1 )  ( نورى روى نور ، خداوند هر كس را كه بخواهد به نور خود هدايت مىكند ) « أَوْ كَظُلُماتٍ فِي بَحْرٍ لُجِّيٍّ يَغْشاه مَوْجٌ مِنْ فَوْقِه مَوْجٌ مِنْ فَوْقِه سَحابٌ ظُلُماتٌ بَعْضُها فَوْقَ بَعْضٍ 24 : 40 . . . » ( 2 )  ( يا مانند ظلماتى در درياى ژرف و پهناور كه موجى از بالا او را بپوشاند و باز هم موجى بر بالاى آن و از بالاى موج ابرى ، ظلماتى كه بعضى بالاى ديگر قرار گرفته است ) .\r\nتفسير ابيات\r\nفرعون تبه كار هم مانند آن پادشاه كه مىخواست به شاعر ، وجود و احسان نمايد ، بارها درمقابل گفتار و دلايل و معجزات موسى تسليم شد ، زيرا كلام موسى چنان شيرين و دلنشين بود كه از سنگ جامد شير بيرون مىآورد . ولى فرعون استقلال راى نداشت و با وزيرش هامان بمشورت مىپرداخت و هامان آن پليد سخت جان از گرايش فرعون به موسى جلوگيرى مىكرد . هامان بفرعون مىگفت : تو تا كنون سلطنت كرده‌اى ، حالا مىخواهى بندهء محقر يك آدم ژنده پوش شوى ؟ سخنان هارون مانند سنگى كه با فشار و نيروى منجنيق رها شود ، مىآمد و بر شيشهء درون فرعون اصابت مىكرد و از هم مىپاشيد .\r\n","description":"","footnote":" ( 1 ) سوره النور ، آيهء 35 . .  ( 2 ) سوره النور ، آيهء 40 . . ","page_name":" 153 ","page_number":157},
  {"content":"\r\nموسى آن كليم خوش خطاب هر چه را كه در مدت صد روز با زحمات زياد مىساخت ، هارون آن را در يك دم ويرانش مىكرد .\r\nهواى نفس تو مانند هارون است كه در درونت به راه زنى راه خدا مشغول و دائماً مىخواهد بر عقل تو پيروز شود . موقعى كه ناصح ربانى به تو پند مىدهد ، هواى نفسانى آن پند و اندرز را با فنون زيركانه نقشه‌اى مىنمايد كه اثبات كند كه آن اندرز بصلاح تو نيست و مىگويد -\r\n\r\nكاين نه بر جاى است هين از جا مشو\r\nنيست چندان با خود آ شيدا مشو\r\n\r\nواى به حال پادشاهى كه چنين وزيرى داشته باشد ، جاى اين گونه پادشاه و وزير دوزخ آتشين است . شاد باد آن سلطانى كه وزيرى چون آصف بن برخيا داشته و همواره خير انديش سلطان بوده باشد . وقتى كه پادشاه دادگرى با وزير خير انديش هماهنگ و دمساز شود ، معناى نور على نور تحقق مىپذيرد ، شخصى مانند سليمان پادشاه باشد و مانند آصف وزيرش ، اين است نورى بالاى نور و عنبر بالاى عبير عطر آگين . و بالعكس ، وقتى كه پادشاهى چون فرعون و وزيرى چون هامان قرين هم شوند ، نتيجه‌اى جز بد بختى براى مردم نخواهد داشت . من كه در طول زندگانيم از مردم پست جز شقاوت و بد بختى نديده‌ام ، اگر تو در جايى ديدى فورا سلام مرا هم به او برسان . شاه مانند جان و وزير مانند عقل است ، وقتى كه عقل فاسد شود روح را دگرگون خواهد ساخت . فرشتهء عقل مانند هاروت است كه سحر آموز صدها طاغوت مىباشد .\r\nهشيار باشيد عقل جزئى نظرى را براى خود وزير نكنيد ، بلكه‌اى سلطان جان برو بسراغ عقل كل و بر كشور وجود خود وزيرش بساز .\r\nهوى و هوس نفسانى را وزير سلطان جان ننماييد زيرا شما را از نماز كه معراج جان شما است باز مىدارد .\r\nاين هواهاى نفسانى پر از حرص و آز است و تنها حال را مىبيند او آينده را هرگز براى انسان مطرح نمىسازد ، در صورتى كه عقل عاقبت بين است و فريب\r\n","description":"","footnote":"","page_name":" 154 ","page_number":158},
  {"content":"\r\nحال زود گذر را نمىخورد و ابديتى را كه ما فوق گذشته و آينده است منظور مىدارد و بفكر رستاخيز است .\r\nدو ديدهء تيز بين عقل ناظر پايان كارها است ، و به همين جهت است كه هزاران رنج را متحمل مىشود تا گلى را كه در پايان كار خواهد شكفت بچيند ، گلى را كه عقل در پايان كار به دست خواهد آورد ، هيچ بادهاى مرگبار خزانى نمىتواند آن را پژمرده بسازد و روى خاك بريزد .\r\nاين گل از باد بينىهاى معيوب بر كنار است ، هر بينى نمىتواند آن گلى را كه در پايان كار خواهد شكفت استشمام نمايد .\r\nاگر چه خود داراى عقل باشى ، با اين حال با خردمندان ديگر بمشورت بپردازد و يار هميشگى خردمندان باش . وقتى كه عقل تو با عقل ديگرى دمساز و تشريك فعاليت نمودند ، از بلاهاى فراوانى نجات پيدا كرده - پاى خود بر اوج گردونها نهى .\r\n","description":"","footnote":"","page_name":" 155 ","page_number":159},
  {"content":"\r\n\r\nنشستن ديو بر مقام سليمان عليه السلام و فرق ظاهر ميان هر دو سليمان و ديو خويشتن را سليمان بن داود نام كردن\r\n\r\n( ( 1265 ) ) ديو گر خود را سليمان نام كرد\r\nملك برد و مملكت را رام كرد\r\n( ( 1266 ) ) صورت كار سليمان ديده بود\r\nصورت اندر سرّ ديوى مىنمود\r\n( ( 1267 ) ) خلق گفتند اين سليمان بىصفاست\r\nاز سليمان تا سليمان فرقهاست\r\n( ( 1268 ) ) او چو بيدارى است اين هم چون وسن\r\nهم چنان كه آن حسن با اين حسن\r\n( ( 1269 ) ) ديو مىگفتى كه حق بر شكل من\r\nصورتى كردست خوش بر اهرمن\r\n( ( 1270 ) ) ديو را حق صورت من داده است\r\nتا بيندازد شما را او به شست\r\n( ( 1271 ) ) گر پديد آيد به دعوى زينهار\r\nصورت او را مداريد اعتبار\r\n( ( 1272 ) ) ديوسان از مكر اين مىگفت ليك\r\nمىنمود اين عكس بر دلهاى نيك\r\n( ( 1273 ) ) نيست بازى با مميز خاصه او\r\nكه بود تمييز و عقلش غيب گو\r\n( ( 1274 ) ) هيچ سحر و هيچ تلبيس و دغل\r\nمىنبندد پرده بر اهل دول\r\n( ( 1275 ) ) پس همىگفتند با خود در جواب\r\nباژگونه مىروى اى كج خطاب\r\n( ( 1276 ) ) باژگونه رفت خواهى همچنين\r\nسوى دوزخ اسفل اندر سافلين\r\n( ( 1277 ) ) او اگر معزول گشته است و فقير\r\nهست در پيشانىاش بدر منير\r\n( ( 1278 ) ) تو اگر انگشترى را برده اى\r\nدوزخى چون زمهرير افسرده اى\r\n( ( 1279 ) ) ما ببوش و عارض و طاق و طرنب\r\nسر كجا كه خود همىننهيم سنب\r\n( ( 1280 ) ) ور به غفلت ما نهيم او را جبين\r\nپنجهء مانع بر آيد از زمين\r\n( ( 1281 ) ) كه منه اين سر مر اين سر زير را\r\nهين مكن سجده مر اين تدبير را\r\n( ( 1282 ) ) كردمى من شرح اين بس جان فزا\r\nگر نبودى غيرت و رشك خدا\r\n( ( 1283 ) ) هم قناعت كن تو بپذير اين قدر\r\nتا بگويم شرح اين وقت دگر\r\n( ( 1284 ) ) نام خود كرده سليمان نبى\r\nروى پوشى مىكند بر هر صبى\r\n\r\n","description":"","footnote":"","page_name":" 156 ","page_number":160},
  {"content":"\r\n\r\n\r\n( ( 1285 ) ) در گذر از صورت و از نام خيز\r\nاز لقب وز نام در معنى گريز\r\n( ( 1286 ) ) پس بپرس از حدّ او وز فعل او\r\nدر ميان حد و فعل او را بجو\r\nكار هر كس نيست هين در كش زمان\r\nمسجد اقصى بساز و كن تمام\r\nشد تمام القصه مسجد نى فتور\r\nبُد سليمان زائر و مسجد مزور\r\n\r\nتفسير ابيات\r\nاگر ديوى خود را سليمان ناميد و ملك سليمانى را تصاحب و مملكت را در مقابل خود رام نمود ، او سليمان حقيقى نبوده بلكه -\r\n\r\nصورت كار سليمان ديده بود\r\nصورت اندر سر ديوى مىنمود\r\n\r\nمردم با آن فطرت پاكشان حقيقت را دريافته مىگفتند : اين سليمان صفايى ندارد و سليمانى كه پيش از اين ديده بوديم با اين سليمان شما خيلى فرق دارد ، تفاوت ميان اين دو تفاوت ميان بيدارى و خواب و آن دو وزير حسن نام است كه در داستان گذشته شرحى از حالشان را گفتيم .\r\nديو براى اغوا و فريب دادن مردم مىگفت كه خداوند متعال به شكل من صورت زيباى سليمانى ، ديوى را آراسته بود ( سليمان واقعى ) تا با آن صورت نيكويش شما را به تور بياندازد .\r\nاگر آن ديو سليمان صورت نزد شما آمده و ادعايى كند ، مبادا كه گول ظاهرش را بخوريد ، هرگز به ادعايش اعتبارى مدهيد .\r\nديو از روى مكر و حيله اين سخنان را مىگفت ، ولى دلهاى پاك مردم عكس گفتار او را در دل خود احساس مىكردند مردمى را كه داراى قدرت تميز و تشخيصاند ، نمىتوان ببازى گرفت ، مخصوصاً كسانى كه تميز و تعقل آنان با عالم غيبى پيوندى داشته باشد .\r\nسحر و جادو و ظاهر سازىها ناتوانتر از آن است كه پرده‌اى روى بينايى درونى اهل دل بكشد .\r\n","description":"","footnote":"","page_name":" 157 ","page_number":161},
  {"content":"\r\nآنان در پاسخ ديو با خويشتن چنين مىگفتند كه - تو اى كج گفتار سالوس راه واژگون در پيش گرفته‌اى تو .\r\n\r\nباژگونه رفت خواهى اين چنين\r\nسوى دوزخ اسفل اندر سافلين\r\n\r\nآن سليمانى كه ما ديده بوديم ، اگر هم امروز بىنوا و گوشه گير شده است ، پيشانيش نورانيت ماه چهارده شبه دارد .\r\nتو اگر خاتم سليمانى را دزديده و خاصيت ديو بودن خود را پوشانيده‌اى در حقيقت ، تو مانند دوزخى كه زمهرير آن را افسرده نمايد . ما به اين كر و فر و مطالب بىاساس و طاق و طرنبهاى تو نه تنها سر تسليم فرود نخواهيم آورد ، بلكه حتى پاى هم روى آنها نخواهيم گذاشت .\r\nاگر هم از روى غفلت پيشانى ما در مقابل تو به زمين ساييده شود . آن پنجهء الهى بما خواهد گفت ؟\r\n\r\nكه منه اين سر مر اين سر زير را\r\nهين مكن سجده مر اين ادبير را\r\n\r\nاگر غيرت الهى مىگذاشت ، من براى اين مطلب شرح جان فزايى مىدادم ، ولى اكنون به همين مقدار قناعت كن ، تا در وقت ديگر شرح مفصلى در بارهء اين مطلب براى تو بگويم . ديو خود را سليمان نبى ناميده ، براى كودكان حقيقت را مىپوشاند . تو اى راهرو منزلگه حق و حقيقت -\r\n\r\nدر گذر از صورت و از نام خيز\r\nاز لقب وز نام در معنى گريز\r\n\r\nكسى را كه براى تو جلوه كرده بىدليل مپذير ، از ماهيت و كار او بپرس و حقيقت او را در ميان ماهيت و كارش جستجو كن ، ولى اين كار بسيار دشوار است و كار هر كسى نيست ، سخن را بپايان برسانيم و سراغ مسجد اقصا برويم خلاصه ساختمان مسجد بدون سستى تمام شد و سليمان زائر و مسجد زيارتگاهش گشت .\r\n","description":"","footnote":"","page_name":" 158 ","page_number":162},
  {"content":"\r\n\r\nدر آمدن سليمان عليه السلام هر روز در مسجد اقصى بعد از تمام شدن جهت عبادت و ارشاد عابدان و معتكفان و رستن عقاقير در مسجد\r\n\r\nچون سليمان نبى شاه انام\r\nساخت مسجد را و فارغ شد تمام\r\n( ( 1287 ) ) هر صباح او را وظيفه اين بُدى\r\nكامدى در مسجد اقصى شدى\r\n( ( 1288 ) ) تو گياهى رسته بودى اندرو\r\nپس بگفتى نام و نفع خود بگو\r\n( ( 1289 ) ) تو چه دارويى چه‌اى مامت چى است ؟\r\nاين زيان و سود تو گو بر كى است ؟\r\n( ( 1290 ) ) مىبگفتى هر گياهى فعل و نام\r\nكه من آن را جانم و اين را حمام\r\n( ( 1291 ) ) من مر آن را زهرم و اين را شكر\r\nنام من اين است بر لوح قدر\r\nپس سليمان با حكيمان ز ان گيا\r\nشرح كردى ضرّ و نفعش اى كيا\r\n( ( 1292 ) ) آن طبيبان از سليمان ز ان گيا\r\nعالم و دانا شدند و مقتدى\r\n( ( 1293 ) ) تا كتبهاى طبيعى ساختند\r\nجسم را از رنج مىپرداختند\r\n( ( 1294 ) ) اين نجوم و طب وحى انبياست\r\nعقل و حس را سوى بىسوره كجاست\r\n( ( 1295 ) ) عقل جزوى عقل استخراج نيست\r\nجز پذيراى فن و محتاج نيست\r\n( ( 1296 ) ) قابل تعليم و فهم است اين خرد\r\nليك صاحب وحى تعليمش دهد\r\n( ( 1297 ) ) جمله حرفتها يقين از وحى بود\r\nاوّل او ليك عقل آن را فزود\r\n( ( 1298 ) ) هيچ حرفت را ببين كاين عقل ما\r\nتاند او آموختن بىاوستا\r\n( ( 1299 ) ) گر چه اندر مكر موى اشكاف بد\r\nهيچ پيشه رام بىاستا نشد\r\n( ( 1300 ) ) دانش پيشه از اين عقل ار بدى\r\nپيشهء بىاوستا حاصل شدى\r\n\r\n","description":"","footnote":"","page_name":" 159 ","page_number":163},
  {"content":"\r\n\r\n\r\n( ( 1294 ) ) اين نجوم و طب وحى انبياست\r\nعقل و حس را سوى بىسوره كجاست\r\n( ( 1295 ) ) عقل جزئى عقل استخراج نيست\r\nجز پذيراى فن و محتاج نيست\r\n( ( 1297 ) ) جمله حرفتها يقين از وحى بود\r\nاوّل او ليك عقل آن را فزود\r\n\r\nآيا دانشهاى بشرى مستند به پيامبران است ؟\r\nاگر كسى چنين ادعايى داشته باشد كه آغاز علم از انبياء بوده و بشر به وسيلهء آنان به گسترش و تعمق در علم موفق شده است ، ادعاى خلاف منطق نكرده است ، زيرا - ما جز به نام عدهء محدودى از پيامبران به وسيلهء كتب آسمانى و اوصياى پيامبران آشنايى نداريم . بعضى از منابع اسلامى براى تاريخ بشرى در حدود صد و بيست و چهار هزار پيامبر سراغ داده است اگر شمارهء مزبور را به طول تاريخ ميان سپيده دم علم تا زمان پيامبر اسلام ، تقسيم كنيم ، خواهيم ديد كه اسناد هسته هاى اصلى علوم به پيامبران الهى در آن مدت ، اسناد خلاف منطق نيست .\r\nبه اضافهء اين كه بعضى از پيامبران داراى شعاع كار محدودى در جامعهء خود بوده‌اند و مانند بعضى از پيامبران مشهور شخصيت آنان جهانى نبوده است به طورى كه تمام جزئيات كار آنان را تاريخ به عهده بگيرد .\r\nهمچنين مىتوان گفت : آموزشهاى ما وراى طبيعى انسانها كه بعدها تاريخ نويسان مخلوط سحر و جادو و كهانت نموده ، همهء آنها را با يك مقولهء اسرار آميز تفسير كرده‌اند ، در همان دوران خود آموزشهاى الهى پيامبران بوده است كه با گذشت روزگاران در تاريكىهاى ابهام فرو رفته است .\r\nبه علاوه مورخين علم و دانش ، هنگامى كه از آغاز و بروز علوم و صنايع در\r\n","description":"","footnote":"","page_name":" 160 ","page_number":164},
  {"content":"\r\nروزگار كهن سخن مىگويند ، همگى اعتراف مىكنند كه نتوانسته‌اند در بارهء اين مسائل به نتايج قطعى و شواهد منطقى برسند .\r\nمثلًا جورج سارتن پس از شمارش يك عده مسائل علمى مىگويد :\r\n« آيا اين راه حلها مبتنى بر عقل و استدلال بوده يا چنين نبوده است ؟ آيا علم باستانى بالكليه عملى و براى سود جويى بود ؟ آيا چنان دانشى دانش محض بود يا مخلوطى از علم و هنر و دين و جادو ؟ چون چنين پرسشهايى چنان كه بايد معين نيست و بپاسخ آنها نمىتوان رسيد ، بايد گفت كه بىمعنى و بىهوده است » ( 1 )  ملاحظه مىشود كه تشخيص انگيزه هاى اصلى و متصديان نخستين علم و دانش دوران باستان آن اندازه دشوار به نظر مىرسد كه صرف وقت در بارهء آن را بىنتيجه قلمداد مىكند و يكى از احتمالات در بارهء انگيزه متصدى اولى دانشها دين مىباشد .\r\nيكى از شواهد ما وراى طبيعى بودن آغاز يا بروز عالى علم ، مسئله ايست كه در مبحث « بتها و خدايان » در همين مجلد مطرح كرديم و در آن جا ديديم كه جالينوس در كتاب « تشويق به آموزش صنايع » چنين گفته بود كه فضلاى مردم كه شايستگى كرامت را پيدا كرده‌اند تا حدى كه آنان را به جرگهء گروه خدايان وارد كرده است ، به جهت مهارت آنان در طب و صنعت بوده است . . . به عنوان مثال اسكولابيوس و ديونسيوس كه عالىترين مقام كرامت را حيازت كردند ، به همان جهت بود كه اولى بمردم طب را آموخت و ديگرى صنايع را » موضوع ديگر اين است كه مقصود از انبياء آن حالات روانى است كه در موقع اكتشاف يك مجهول براى انسان رخ مىدهد كه شبيه به وحى است .\r\nاين مسئله قابل ترديد نيست كه بروز يك فكر تازه در مغز انسانها از هيچ قاعده و دستورى تبعيت نمىكند .\r\n","description":"","footnote":" ( 1 ) تاريخ علم ، ص 3 جورج سارتن ترجمه آقاى احمد آرام . . ","page_name":" 161 ","page_number":165},
  {"content":"\r\n\r\nمضمون عبارت زير را كه از كلود برنار نقل مىكنيم ، تقريبا همهء كسانى كه در علم المعرفه كاوشهاى لازم را داشته‌اند مىپذيرند :\r\n« هيچ قاعده و دستورى نمىتوان به دست داد كه هنگام مشاهدهء امرى معين در سر محقق فكرى درست و مثمر كه يك نوع راهيابى قبلى ذهن به تحقيق صحيح باشد ، ايجاد شود ، تنها پس از آن كه فكر به وجود و ظهور پيوست ، مىتوان گفت چگونه بايد آن را تابع دستورهاى معين قواعد منطقى مصرح كه براى هيچ محقق انحراف از آنها جايز نيست قرار داد و لكن علت ظهور آن نامعلوم و طبيعت آن كاملًا شخصى و چيزيست مخصوص كه منشا ابتكار و اختراع و نبوغ هر كس شمرده مىشود » ( 1 )  اين پديدهء روانى مقوله‌اى از وحى است كه در قلمرو محدودترى به جانداران ديگر براى ادامهء زندگى آنها داده شده است ، لذا جلال الدين در آموزش ما وراى طبيعى قابيل براى گور كردن برادرش هابيل موضوع مشاهدهء كلاغ را پيش مىكشد و در ابيات بعدى مىگويد :\r\n\r\nكندن گورى كه كمتر پيشه بود\r\nكى ز فكر و حيله و انديشه بود\r\nگر بدى اين فهم مر قابيل را\r\nكى نهادى بر سر او هابيل را\r\nكه كجا غائب كنم اين كشته را\r\nاين به خون و خاك در آغشته را ؟\r\nديد زاغى زاغ مرده در دهان\r\nبر گرفته در هوا گشته پران\r\nاز هوا زير آمد و شد او به فن\r\nاز پس تعليم او را گور كن\r\n\r\nپس در حقيقت با يك بيان عمومى مىتوان گفت : تمام نمودها و حوادث جهان هستى هر يك بنوبهء خود منشا وحيى براى انسان است كه اسرار نهفتهء در دو قلمرو انسان و جهان را براى او تعليم مىنمايند .\r\nتفسير ابيات\r\nوقتى كه سرور مردم سليمان پيامبر از كار مسجد فارغ شد ، هر صبحگاهى بنا بوظيفه‌اى كه داشت به مسجد مىآمد ، هر گياه تازه‌اى كه در عرصهء مسجد مىروييد ،\r\n","description":"","footnote":" ( 1 ) شناخت روشهاى علوم ، فيليسين شاله ، ص 42 . . ","page_name":" 162 ","page_number":166},
  {"content":"\r\nسليمان از آن گياه مىپرسيد : نام تو چيست و سود تو كدامست ؟ اگر تو دواى دردى هستى زيان و سود تو براى چه كسى است ؟ هر گياه كار و نام خود را باز گو مىكرد و مىگفت كه من به فلان اشخاص حيات و به اشخاص ديگر باعث مرگم . بعضى را زهر و بعضى ديگر را شكر و نام من هم در لوح قدر چنين است .\r\nپس از اطلاع سليمان از وضع گياهان ، سود و زيان و خواص آنها را به اطباى تعليم مىكرد ، و آنان از روى تعليمات سليمان كتابها مىنوشتند و عالم و مورد تبعيت مىگشتند . آرى -\r\n\r\nاين نجوم و طب وحى انبياست\r\nعقل و حس را سوى بىسوره كجاست\r\n\r\nحس و عقل جزئى نمىتواند از پرده هاى ضخيم محسوسات و معلومات تثبيت شده نفوذ نموده و ما وراى آنها را استخراج نمايد ، زيرا عقل جزئى اصولى را مىپذيرد و روى آن اصول فعاليت مىكند ، پس عقل جزئى نظر دائماً نيازمند اصول و قوانين تثبيت شده‌اى است ، اين خرد تنها استعداد فرا گيرى و فهم را دارا است و معلم اصلى او صاحب وحى است و بس . جمله ى پيشه ها و دانشها همه از وحى بوده و عقول آدميان تدريجا آنها را توسعه داده است .\r\nشاهد روشن اين قضيه اين است كه هيچ انسانى اگر چه در مكر و حيله خيلى هم ماهر باشد ، بدون ديدن استاد چيزى را نمىتواند بياموزد .\r\nاگر در دنيا به وسيلهء همين عقول جزئى نظرى بود كه دانشها و پيشه ها بظهور مىرسيد ، صنعت و حرفه و علم بىاستاد نيز ديده مىشد .\r\n","description":"","footnote":"","page_name":" 163 ","page_number":167},
  {"content":"\r\n\r\nآموختن پيشهء گور كنى قابيل از زاغ پيش از آن كه در عالم حرفه گور كنى و گور بود .\r\n\r\n( ( 1301 ) ) كندن گورى كه كمتر پيشه بود\r\nكى ز فكر و حيله و انديشه بود\r\n( ( 1302 ) ) گر بدى اين فهم مر قابيل را\r\nكى نهادى بر سر او هابيل را\r\n( ( 1303 ) ) كه كجا غائب كنم اين كشته را\r\nاين به خون و خاك در آغشته را\r\n( ( 1304 ) ) ديد زاغى زاغ مرده در دهان\r\nبر گرفته در هوا گشته پران\r\n( ( 1305 ) ) از هوا زير آمد و شد او به فن\r\nاز پى تعليم او را گور كن\r\n( ( 1306 ) ) پس به چنگال از زمين انگيخت كرد\r\nزود زاغ مرده را در گور كرد\r\n( ( 1307 ) ) دفن كردش پس بپوشيدش به خاك\r\nزاغ از الهام حق بُد علمناك\r\n( ( 1308 ) ) گفت قابيل آه شُه بر عقل من\r\nكه بود زاغى ز من افزون به فن\r\n( ( 1309 ) ) عقل كل را گفت ما زاغ البصر\r\nعقل جزوى مىكند هر سو نظر\r\n( ( 1310 ) ) عقل ما زاغ است نور خاصگان\r\nعقل زاغ استاد گور مرده دان\r\n( ( 1311 ) ) جان كه او دنبالهء زاغان پرد\r\nزاغ او را سوى گورستان برد\r\n( ( 1312 ) ) هين مرو اندر پى نفس چو زاغ\r\nكو به گورستان برد نى سوى باغ\r\n( ( 1313 ) ) گر روى رو در پى عنقاى دل\r\nسوى قاف و مسجد اقصاى دل\r\n( ( 1314 ) ) تو گياهى هر دم از سوداى تو\r\nمىدهد در مسجد اقصاى تو\r\n( ( 1315 ) ) تو سليمان وار داد او بده\r\nپى بر از وى پاى رد بر وى منه\r\n\r\n","description":"","footnote":"","page_name":" 164 ","page_number":168},
  {"content":"\r\n\r\n( ( 1316 ) ) ز ان كه حال اين زمين باثبات\r\nباز گويد با تو ز انواع نبات\r\n( ( 1317 ) ) در زمين گر نيشكر ور خود نى است\r\nترجمان هر زمين نبت وى است\r\n( ( 1318 ) ) پس زمين دل كه نبتش فكر بود\r\nفكرها اسرار دل را وا نمود\r\n( ( 1319 ) ) گر سخن كش يابم اندر انجمن\r\nصد هزاران گل برويم زين چمن\r\n( ( 1320 ) ) ور سخن كش يابم آن دم زن به مزد\r\nمىگريزد نكته ها از دل چو دزد\r\nمستمع چون نيست خاموشى به است\r\nنكته از نااهل اگر پوشى به است\r\n( ( 1321 ) ) جنبش هر كس به سوى جاذبه است\r\nجذب صادق نى چو جذب كاذب است\r\n( ( 1322 ) ) مىروى گه گمره و گه در رشد\r\nرشته پيدا نى و آن كت مىكشد\r\n( ( 1323 ) ) اشتر كورى مهار تو متين\r\nتو كشش مىبين مهارت را مبين\r\n( ( 1325 ) ) گر بديدى كاو پى سگ مىرود\r\nسخرهء ديو ستنبه مىشود ( 1 ) \r\n( ( 1326 ) ) در پى او كى شدى مانند حيز\r\nپاى خود واپس كشيدى گبر نيز\r\n( ( 1327 ) ) گاو اگر واقف ز قصّابان بدى\r\nكى پى ايشان بدان دكان شدى\r\n( ( 1328 ) ) يا بخوردى از كف ايشان سبوس\r\nيا بدادى شيرشان از چاپلوس\r\n( ( 1329 ) ) ور بخوردى كى علف هضمش شدى\r\nگر ز مقصود علف واقف بدى\r\n( ( 1330 ) ) پس ستون اين جهان خود غفلت است\r\nچيست دولت كاين دوا دو بالت است\r\n( ( 1331 ) ) اولش دو دو به آخر لت بخور\r\nجز درين ويرانه نبود مرگ خر\r\n( ( 1332 ) ) تو به جد كارى كه بگرفتى به دست\r\nعيبش اين دم بر تو پوشيده شدست\r\n( ( 1333 ) ) ز ان همىتانى به دادن تن به كار\r\nكه بپوشيد از تو عيبش كردگار\r\n( ( 1334 ) ) همچنين هر فكر كه گرمى در آن\r\nعيب آن فكرت شدست از تو نهان\r\n( ( 1335 ) ) بر تو گر پيدا شدى ز ان عيب و شين\r\nز ان رميدى جانت بعد المشرقين\r\n( ( 1336 ) ) حال كاخر ز ان پشيمان مىشود\r\nگر بود اين حالت اول كى روى\r\n\r\n","description":"","footnote":" ( 1 ) ستنبه معاند قوى . ","page_name":" 165 ","page_number":169},
  {"content":"\r\n\r\n\r\n( ( 1337 ) ) پس بپوشيد اوّل آن بر جان ما\r\nتا كنيم آن كار بر وقف قضا\r\n( ( 1338 ) ) چون قضا آورد حكم حق پديد\r\nچشم واگشت و پشيمانى رسيد\r\n( ( 1339 ) ) آن پشيمانى قضاى ديگر است\r\nپس پشيمانى بهل حق را پرست\r\n( ( 1340 ) ) ور كنى عادت پشيمان خور شوى\r\nز ان پشيمانى پشيمانتر شوى\r\n( ( 1341 ) ) نيم عمرت در پريشانى رود\r\nنيم ديگر در پشيمانى رود\r\n( ( 1342 ) ) ترك اين فكر و پشيمانى بگو\r\nحال و كار يار نيكوتر بجو\r\n( ( 1345 ) ) ور ندادى تا ندانى نيك را\r\nضد را از ضد توان ديد اى فتى\r\n( ( 1346 ) ) چون ز ترك فكر اين عاجز شدى\r\nاز گنه آن گاه هم عاجز بدى\r\n( ( 1347 ) ) چون بدى عاجز پشيمانى ز چيست\r\nعاجزى را باز جو كز جنب كيست\r\n( ( 1348 ) ) عاجزى بىقادرى اندر جهان\r\nكس نديدست و نباشد اين بدان\r\n( ( 1349 ) ) همچنين هر آرزو كه مىبرى\r\nتو ز عيب آن حجابى اندرى\r\n( ( 1350 ) ) ور نمودى علَّت آن آرزو\r\nخود رميدى جان تو ز ان جستجو\r\n( ( 1351 ) ) گر نمودى عيب آن كار او تو را\r\nكس نبردى كش كشان آن سو تو را\r\n( ( 1352 ) ) و ان دگر كارى كز آن هستى نفور\r\nز ان بود آن عيبش آمد در ظهور\r\n( ( 1353 ) ) اى خداى راز دان خوش سخن\r\nعيب كار بَد ز ما پنهان مكن\r\n( ( 1354 ) ) عيب كار نيك را منما به ما\r\nتا نگرديم از روش سرد هبا\r\n( ( 1355 ) ) هم بر آن عادت سليمان سنىّ\r\nرفت در مسجد ميان روشنى\r\n( ( 1356 ) ) قاعدهء هر روز را مىجست شاه\r\nكه ببيند مسجد اندر تو گياه\r\n( ( 1357 ) ) دل ببيند سرّ بدان چشم صفى\r\nآن خصايص كه شد از عامه خفى\r\n\r\nآيه\r\n« فَطَوَّعَتْ لَه نَفْسُه قَتْلَ أَخِيه فَقَتَلَه فَأَصْبَحَ مِنَ اَلْخاسِرِينَ . فَبَعَثَ الله\r\n","description":"","footnote":"","page_name":" 166 ","page_number":170},
  {"content":"\r\n\r\nغُراباً يَبْحَثُ فِي اَلأَرْضِ لِيُرِيَه كَيْفَ يُوارِي سَوْأَةَ أَخِيه قالَ يا وَيْلَتى أَ عَجَزْتُ أَنْ أَكُونَ مِثْلَ هذَا اَلْغُرابِ فَأُوارِيَ سَوْأَةَ أَخِي فَأَصْبَحَ مِنَ اَلنَّادِمِينَ 5 : 30 - 31 : » ( 1 )  ( نفس قابيل ) كمكش كرد و او را به كشتن برادرش وادار ساخت ، قابيل برادرش ( هابيل ) را كشت و از زيانكاران گشت . خداوند كلاغى فرستاد و زمين را كاوش مىكرد ، تا به قابيل نشان بدهد كه چگونه كار زشتى را كه در بارهء برادرش انجام داده بود مخفى نمايد . قابيل گفت : واى بر من آيا من ناتوانتر از آنم كه مانند اين كلاغ باشم و جنازهء برادرم را پنهان كنم ؟ آن گاه از كشتن برادرش پشيمان گشت .\r\n« ما زاغَ اَلْبَصَرُ وَما طَغى . لَقَدْ رَأى مِنْ آياتِ رَبِّه اَلْكُبْرى 53 : 17 - 18 » ( 2 )  ( ديده نلغزيد و طغيان نكرد . به تحقيق آيت بزرگى از پروردگارش ديد ) .\r\n\r\n( ( 1314 ) ) نو گياهى هر دم از سوداى تو\r\nمىدمد در مسجد اقصاى تو\r\n( ( 1315 ) ) تو سليمان وار داد او بده\r\nپى بر از وى پاى رد بر وى منه\r\n. . .\r\n( ( 1318 ) ) پس زمين دل كه نبتش فكر بود\r\nفكرها اسرار دل وامىنمود\r\n\r\nدل آدمى زمينى است كه اسرار خود را با نباتاتى كه مىروياند نشان مىدهد\r\nجلال الدين در اين ابيات مطلب فوق العادهء جالبى را مطرح كرده است . مىگويد : جاى ترديدى نيست كه قلب آدمى دائماً در حال حركت و تحول بود و\r\n","description":"","footnote":" ( 1 ) سوره المائدة ، آيهء 31 و 32 . .  ( 2 ) سوره النجم ، آيهء 17 و 18 . . ","page_name":" 167 ","page_number":171},
  {"content":"\r\nهر لحظه‌اى انديشه ها و تخيلات و تجسيمات گوناگونى را از خود بروز مىدهد ، و مانند زمين مسجد اقصا است كه نو بنو گياهان مختلفى را مىروياند - .\r\n\r\nاى برادر عقل يك دم با خود آر\r\nدمبه دم در تو خزان است و بهار\r\n\r\nاگر شناخت ماهيت دل مانند روح براى انسان امكان ناپذير بوده باشد ، نبايد بنشيند و دست روى هم گذارد و به تماشاى آن چه كه در پهنهء هستى مىگذرد ، اكتفا كند . اين انديشه ها و جريانات روانى كه در درون او بروز مىكنند ، بهترين راه براى شناسايى دل و اسرارى كه در وى نهفته است مىباشد - .\r\n\r\nاى برادر تو همان انديشه اى\r\nما بقى خود استخوان و ريشه اى\r\nگر گل است انديشهء تو گلشنى\r\nور بود خارى تو هيمهء گلخنى\r\n\r\nعبد الرحمن جامى هم مىگويد :\r\n\r\nگر در دلِ تو گل گذرد گل باشى\r\nور بلبل بىقرار بلبل باشى\r\n\r\nاين اصل اتحاد دل و فعاليتهايش ، يا اتحاد اسرار دل و فعاليتهايش بهانهء افراد فراوانى از مردم بهانه جو را منتفى مىسازد كه مىگويند : حالا كه ما از حقيقت خود و اسرار دل اطلاعى نداريم ، چكار از دست ما بر مىآيد ، پس بهتر اين است كه بگذاريم هر چه مىشود بشود اين بهانه‌اى است كه براى رو پوشى حقايق آورده مىشود ، عقل و وجدان سليم آدمى همچنين پيامبران و پيش روان واقعى كاروان انسانى بدون اين كه منتظر شناخت ماهيت روح و دل باشند ، راه رشد و كمال را پيش گرفته و با آشنايى به امكانات و فعاليتهاى درونى ، روى همان فعاليتها انسانيت خود را بنيان گذارى نموده‌اند . اين انديشه ها و به طور عموم اين جريانات گوناگون كه در دل آدمى به وجود مىآيند ، اگر هم همهء ماهيت و استعداد دل را نشان ندهند ، اين خاصيت جالب را دارند كه مىتوانند براى تعيين سر نوشت انسانى كه بايستى آن را با دست خود بسازد ، عناصر و مصالح شايسته‌اى باشند .\r\n","description":"","footnote":"","page_name":" 168 ","page_number":172},
  {"content":"\r\n\r\nاين بنيان گذارى شخصيت روى نمودها و فعاليتهاى مشهود دل ، درست شبيه به نمودها و خواص اجزاء عالم طبيعت است كه زندگانى آدمى را در اين جهان تامين و روابط او را با عالم هستى گسترش مىدهد و براى او علم و صنعت و هنر به وجود مىآورد -\r\n\r\n( ( 1323 ) ) اشتر كورى مهار تو متين\r\nتو كشش مىبين مهارت را مبين\r\n( ( 1324 ) ) گر شدى محسوس جذاب و مهار\r\nپس نماندى اين جهان دار الغرار\r\n\r\nوظيفهء تو انسان راهرو آن نيست كه مهار و كشندهء خود را ببينى ، بلكه كافى است بدانى كه تو كشيده مىشوى\r\nاين يكى از اسرار شگفت انگيز تكاپوى آدميان در زندگانى دنيوى است كه تكاپو مىكند و به قول جلال الدين جذب و كشيده مىشود ، ولى عوامل اصلى آن جذب و كشش را نمىبيند . دليل روشن اين مسئله اين است كه هيچ انسانى پس از عبور از يك يا چند حادثه ، خواه كوچك و خواه بزرگ اگر ماهيت و عوامل آن حادثه را در پيش روى خود بگذارد و با دقت در آنها بنگرد ، نخواهد توانست صورت گرفتن حادثهء مفروض را به درك ماهيت و همهء عوامل آن مستند بدارد .\r\nاو ملاحظه خواهد كرد كه قيافهء نيم رخى از حادثه با يك يا چند عامل سطحى و مستقيم كه در آن موقع براى او همه ى واقعيت جلوه مىكرد او را به سوى خود جذب كرده و حادثه با دست او به وجود آمده است .\r\nجلال الدين حكمت عاليهء اين جهل را چنين بيان مىكند كه اگر انسان مىتوانست تمام عوامل و مهارهاى جذب كنندهء خود را به سوى حوادث زندگى بداند ، زندگى آدميان به كلى از هم مىپاشيد ، زيرا -\r\n","description":"","footnote":"","page_name":" 169 ","page_number":173},
  {"content":"\r\n\r\nگر بديدى كاو پى سگ مىرود\r\nسخرهء ديو ستنبه مىشود\r\nدر پى او كى شدى مانند حيز\r\nپاى خود واپس كشيدى گبر نيز\r\nگاو اگر واقف ز قصابان بدى\r\nكى پى ايشان بدان دكان شدى\r\nيا بخوردى از كف ايشان سپوس\r\nيا بدادى شيرشان از چاپلوس\r\nور بخوردى كى علف هضمش شدى\r\nگر ز مقصود علف واقف بدى\r\n\r\nاين موضوع را كه جلال الدين بيان مىكند كاملًا متين است و ساختمان مغزى آدمى توانايى بيش از آن ندارد كه در ادامه حيات خويش به تمام عوامل و اسرار و رموز رويدادهاى زندگيش آگاه شود .\r\nاما آيا اين از نقص انسانى است يا اين كه حكمت عاليه‌اى كه جلال الدين در ابيات مربوطه آورده است موجب اين محدوديت گشته است ؟ بايد بگوييم : به اضافه ى حكمت عاليه‌اى كه جلال الدين مطرح نموده است موضوع نقص ذاتى آدمى هم در كار است . اين موضوع براى اثبات اين حقيقت است كه - « يا أَيُّهَا اَلنَّاسُ أَنْتُمُ اَلْفُقَراءُ إِلَى الله وَالله هُوَ اَلْغَنِيُّ اَلْحَمِيدُ 35 : 15 ) ( 1 )  ( اى مردم شما همه نيازمندان خدا هستيد و تنها خداست كه بىنياز و پسنديدهء مطلق يا مورد ستايش است . ) با اين حال رشد يافتگان افراد انسانى با اين كه بهتر از همه ، نقص مزبور را درك كرده‌اند ، با اين حال روش قاطعانه و مستند به يقين شهودى آنان تناقضى با درك نقص مزبور ندارد ، زيرا آنان باتكاء به اين كه -\r\n\r\nأزمة الامور طراً بيده\r\nو الكل مستمدة من مدده ( 2 )  (\r\n\r\nزمام تمام امور به دست خداوندى است و همهء موجودات فيض وجودى خود را از او استمداد مىكنند . ) گسيختگىها و محدوديتها و نسبتهاى معارفشان را در بارهء\r\n","description":"","footnote":" ( 1 ) سوره فاطر ، آيهء 15 . .  ( 2 ) منظومه حاج ملا هادى سبزوارى . . ","page_name":" 170 ","page_number":174},
  {"content":"\r\nزندگى ، چونان تفكرات و تخيلات و تصورات گسيخته و محدود مىبينند كه به يك روح وابسته و مانند امواج و كفهاى گوناگون و پراكندهء سطح دريا احساس مىكنند كه به درياى با عظمتى وابسته است . با اين حكمت الهى كه براى محدوديت شناسايىهاى بشر بيان كرديم ، مىتوانيم حكمتى را كه جلال الدين مىگويد ، ارزيابى كنيم . بدين ترتيب كه گفتار جلال الدين اگر صحيح باشد ، در مورد مردمى است كه هنوز به رشد انسانى خود نرسيده‌اند زيرا اگر برشد انسانى خود گام بگذارند و همهء انگيزه ها و مهار كشش خود را درك كنند يا بان اندازه كه لازم است از انگيزه ها و مهارها اطلاع پيدا كنند ، بايستى راه راست خود را انتخاب كنند ، نه اين كه گيج و كلافه شوند و در مجراى زندگى متوقف شوند ، زيرا خداوند متعال در امر خلقت مهارى براى كشش به سوى فسق و كفر نيافريده است ، كه ديده مىشود ، اين است كه بعضى از مهارها كششهايى دارند كه اگر انسان پيش از كشيده شدن به وسيلهء آن مهار پايان كار را مىديد ، سر تسليم بان مهار فرود نمىآورد با اين كه مصلحت واقعى او در كشش همان مهار بوده است .\r\n","description":"","footnote":"","page_name":" 171 ","page_number":175},
  {"content":"\r\n\r\n\r\n( ( 1330 ) ) پس ستون اين جهان خود غفلت است\r\nچيست دولت كاين دوادو بالت است\r\n( ( 1331 ) ) اولش دو دو به آخر لت بخور\r\nجز درين ويرانه نبود مرگ خر\r\n. . .\r\n( ( 1334 ) ) همچنين هر فكر كه گرمى در آن\r\nعيب آن فكرت شدست از تو نهان\r\n\r\nغفلت است كه نمىگذارد انسان عاقبت اين دوادو را كه تنه خوردن و ضربت ديدن است درك كند\r\nجلال الدين در ابيات ديگر مثنوى حكمت غفلت را چنين بيان كرده است :\r\n\r\nاستن اين عالم اى جان غفلت است\r\nهوشيارى اين جهان را آفت است\r\nهوشيارى ز ان جهان است و چو آن\r\nغالب آيد پست گردد اين جهان\r\nهوشيارى آفتاب و حرص يخ\r\nهوشيارى آب و اين عالم وسخ ( 1 ) \r\n\r\nدر سه بيت مزبور علت غفلت را گنجايش نداشتن زندگانى دنيوى معرفى مىكند كه نمىتواند عظمت جهان ما فوق طبيعت را دريابد . اگر انسانها به هوشيارى مطلق برسند و حقيقت آن جهان را دريابند ، به پستى و ناچيزى اين جهان آگاه مىشوند و از زندگى بيزار مىشوند .\r\n\r\nاى بلبل جان مست ز ياد تو مرا\r\nوى مايهء غم پست ز ياد تو مرا\r\nلذات جهان را همه يك سو فكند\r\nحالى كه دهد دست ز ياد تو مرا\r\n\r\nبا به دست آوردن هوشيارى مطلق لذايذ و آلام و ساير انگيزه هاى اين حيات دنيوى به كلى از ديدگاه انسان و قدرت تحريك ساقط مىشود . اين حكمت با حكمتى\r\n","description":"","footnote":" ( 1 ) وسخ چرك . . ","page_name":" 172 ","page_number":176},
  {"content":"\r\nكه در ابيات مورد تحليل آورده است منافاتى ندارد ، زيرا ابيات مورد تحليل دو مسئله را مطرح كرده است :\r\nمسئلهء يكم - جريان كار و تكاپو از روى غفلت است نه حكمت خود زندگانى غافلانه ، در حقيقت جلال الدين جريان طبيعى كارهاى ناهشيارانهء انسانها را گوشزد مىكند كه اولش دوندگى و آخرش ضربه خوردن و با سر بر زمين افتادن است و كلمهء دولت هم اشاره به همين معناست : دو يعنى دوندگى لت يعنى تنه خوردن و ضربه ديدن و افتادن .\r\nبدين سان وقتى كه دور نماى تاريخ بشرى را مورد مطالعه قرار مىدهيم ، مىبينيم اين جادهء تاريخ كه مسير كاروان انسانى است ، اغلب پر از لاشهء خرهاى ناهشيارى است كه زندگانى آنان از دوادو شروع شده و به تنه خوردن و افتادن ختم شده است .\r\nولى مىدانيم كه اين زندگى و مرگ و تكاپو و سقوط ناهشيارانه ، تنها موضوع غفلت نبوده ، بلكه اغلب ناشى از هوى و هوس و پيروى از نفسانيات بوده است ، زيرا بشر با اين كه از هشيارى و معلومات فراوانى برخوردار بوده است ، حتى مطابق آن هشيارى و معلوماتش هم عمل ننموده و هزاران چراغ عبرتها پيش پاى او فروزان بوده و با اين حال بىراهه ها رفته است .\r\n\r\nچندين چراغ دارد و بىراهه مىرود\r\nبگذار تا بيافتد و بيند سزاى خويش\r\n\r\nمسئلهء دوم - مخفى ماندن نواقص و عيوب فكر يا كارهايى است كه انسان بدان اشتغال مىورزد . اين حكمت چنان كه در مبحث گذشته اشاره كرديم ، خود به خود حكمت مستقلى نمىتواند بوده باشد ، بلكه هدف از جريان چنين حكمت اين است كه انسان به نقص و وابستگى خود به خدا متوجه شود و بداند كه -\r\n\r\nبرد كشتى آن جا كه خواهد خداى\r\nو گر جامه بر تن درد ناخداى\r\n\r\nو خود را چنان مطلق احساس نكند كه از كوشش و تكاپو بيافتد و كبر و نخوت\r\n","description":"","footnote":"","page_name":" 173 ","page_number":177},
  {"content":"\r\n\r\nحيوانى نابودش بسازد . نيز ممكن است حكمت اين محدوديت بشرى يك نمود ظاهرى از نامحدوديت و پيوستگى او به بىنهايت بوده باشد ، به توضيح اين كه انسان بدان جهت كه مىتواند دامنه‌اى از شعاع عظمت الهى بوده باشد ، و اين دامنه شعاع ربوبى نمىتواند رشد و كمال واقعى خود را از اين جهان هستى در يابد ، لذا با اين همه شكستها و محدوديتها كه در زندگى و مقاصد خود مىبيند ، متوجه مىشود كه اين جهان گنجايش موجوديت او را ندارد . با اين اصل است كه افلاطون شكستهاى محبت و عشق انسانها را در اين دنيا توجيه نموده مىگويد : انسانى كه در نهادش عشق به جلال و جمال مطلق به وديعت نهاده شده است ، چون مىخواهد آن عشق را با گرايش به موجودات سايه‌اى و محدود و زود گذر اين جهان اشباع كند ، لذا همواره با شكست روبه رو مىشود .\r\n\r\n( ( 1338 ) ) چون قضا آورد حكم حق پديد\r\nچشم واگشت و پشيمانى رسيد\r\n( ( 1339 ) ) آن پشيمانى قضاى ديگر\r\nاست پس پشيمانى بهل حق را پرست\r\n\r\nآيا پشيمانى هم پديده‌اى از قضاى اجبارى است ؟ و اين كه پشيمانى را كنار بگذار چه معنا مىدهد ؟\r\nپشيمانى آن پديدهء روانى است كه پس از ارتكاب به كار ناشايست ، به وسيلهء ضربه هاى وجدانى در درون ما پديدار مىشود . پشيمانى را گروه فراوانى از متفكرين دليل اختيار دانسته‌اند .\r\nخود جلال الدين در ابيات ديگر گفته است :\r\n\r\nيك مثال اى دل پى فرقى بيار\r\nتا بدانى جبر را از اختيار\r\nدست كان لرزان بود از ارتعاش\r\nو آنكه دستى را تو جنبانى ز جاش\r\n\r\n","description":"","footnote":"","page_name":" 174 ","page_number":178},
  {"content":"\r\n\r\nهر دو جنبش آفريدهء حق شناس\r\nليك نتوان كرد آن با اين قياس\r\nز ان پشيمانى كه جنبانيديش\r\nچون پشيمان نيست مرد مرتعش\r\n\r\nجلال الدين در اين ابيات پشيمانى را دليل اختيار معرفى مىكند و اين استدلال چنان كه گفتيم ، بسيار بجا است ، ولى در دو بيت مورد تحليل مطلبى را در بارهء پشيمانى مىگويد كه با مطلب فوق منافات دارد ، زيرا در دو بيت مورد تحليل :\r\nاولًا - پشيمانى را پديدهء قضاى الهى مىداند كه در نتيجه اش تعاقب كار زشت و پشيمانى مانند تعاقب علت و معلول مىباشد و مسلماً اين فرض با مضمون چهار بيت فوق سازگار نمىباشد . زيرا ترتيب كار انسانى بنا به مضمون دو بيت چنين مىشود : قضا - حكم حق - كار - پشيمانى و فرض اين است كه تعاقب هر چهار موضوع جبرى بوده و روابط ميان آنها ضرورت صد در صد است .\r\nثانياً - جلال الدين در مصرع دوم بيت دوم ، پشيمانى را بدان جهت كه در جريان قضاى الهى قرار داده است ، از لزوم توجه به آن بر كنار مىكند و مىگويد : « پس پشيمانى بهل حق را پرست » در صورتى كه همين كيفر وجدانى ( پشيمانى ) است كه يكى از بزرگترين انگيزه هاى آدميان براى اجتناب از زشتىها مىباشد . اين پديدهء پشيمانى است كه آتش در درون تبه كار ايجاد مىكند و پيش از كيفرهاى اجتماعى و اخروى دود از دودمانش بر مىآورد و درك همين معنى باعث مىشود كه افراد انسانى تا حدود زيادى در افزايش هشيارى و تعديل هوى و هوس خود بكوشند و تا بتوانند زشت كارىهاى خود را تقليل دهند . وانگهى پشيمانى آن پديده مثبت روح است كه در موقع نظارهء انسان به خاكستر عظمتى كه به جهت تبه كارى آتش گرفته به وجود مىآيد ، و مىگويد كاش نمىكردم اگر فطرت پاك او مىگفت كه قضيه تبه كارى تو مطابق اين فرمول ( قضا - حكم حق - كار ) صورت گرفته است ، جملهء « كاش نمىكردم » كه در درون او موج مىزند ، خلاف قضاى الهى در فورمول مزبور بود زيرا بدان جهت كه فورمول فوق كار را به خود خدا پيوند داده است ، جمله « كاش\r\n","description":"","footnote":"","page_name":" 175 ","page_number":179},
  {"content":"\r\n\r\nنمىكردم » پردهء شفافى است كه جملهء « كاش خدا اين كار را نمىكرد » را نشان مىدهد .\r\nجلال الدين گويا در درون خود در بارهء اين دليل و نتيجه ، بىقرارى خاصى احساس مىكند ، لذا مىخواهد آن را طور ديگر توجيه كند -\r\n\r\n( ( 1347 ) ) چون بدى عاجز پشيمانى ز چيست ؟\r\nعاجزى را باز جو كز جذب كيست ؟\r\n( ( 1348 ) ) عاجزى بىقادرى اندر جهان\r\nكس نديدست و نباشد اين بدان\r\n\r\nبه وسيلهء درك ناتوانى است كه به تواناى مطلق رو خواهى برد\r\nپس با دريافت جبرهاى متوالى از حكم حق تا پديدهء پشيمانى ، به اين حقيقت آگاه خواهى گشت كه تو ناتوانى و اين ناتوانى خود دليلى بر وجود يك تواناى مطلق است ، چنان كه هر امر عارضى دليل بر وجود يك حقيقت جوهرى است -\r\n\r\nهر چه عارض باشد آن را جوهرى بايد نخست\r\nعقل بر اين دعوى ما شاهد گوياستى\r\n\r\nميرفندرسكى اصل نتيجهء كلى را كه جلال الدين مىگيرد ، فوق العادهء عالى است ، چنان كه ما هم به آيهء : « يا ايها الناس أنتم الفقراء الى الله » استشهاد كرديم .\r\nولى آيا براى به دست آوردن چنين نتيجه به مقدمه‌اى كه جلال الدين آورده است ( قضا - حكم حق - كار - پشيمانى ) نيازمنديم ؟ البته نه ، زيرا انسان رشد يافته با توجه به قاهريت و سلطهء مطلقهء الهى و ناتوانى خود ، به نتيجهء مزبور مىرسد ، چنان كه با توجه به امور عارضى به سوى پيدا كردن جوهر رهسپار مىشود ، ولى اين رهسپار شدن احتياجى به آن ندارد كه غنچهء شكوفان اختيار را در انسان\r\n","description":"","footnote":"","page_name":" 176 ","page_number":180},
  {"content":"\r\n\r\nكه همهء باغ وجودش از باغبان ازل و ابد است ، ناديده بگيرد ، اين غنچه كه حتى برگها و رنگ و بوى طبيعىاش وابستهء خدا است ، از آن جهت كه شخصيت خود انسان حركت كرده و آن را بروز داده است ، به خود انسان مستند مىگردد و ملاك عظمت و پستى او را نشان مىدهد . خود جلال الدين اين مسئله را در دفتر پنجم ياد آور خواهد شد .\r\nتفسير ابيات\r\nبا اين كه كندن گور پيشهء مهمى نبود ، با اين حال همين كار ناچيز معلول فكر و چاره جويى خود بشر نبوده است ، زيرا اگر قابيل مىتوانست بچنين پيشه‌اى آگاه شود ، جنازهء برادرش هابيل را متحيرانه روى سرش نمىگذاشت كه چه كنم ؟ و اين نعش آغشته به خاك و خون را چگونه مخفى بدارم ؟ ناگهان چشمش به كلاغى افتاد كه كلاغ مرده‌اى را به دهان گرفته در فضا پرواز مىكند ، اين كلاغ از هوا پايين مىآيد و با فن خاص خود با چنگالهايش گورى مىكند و كلاغ مرده را دفن مىنمايد ، اين كارى كه كلاغ انجام داد سرچشمه اش از الهام خداوندى بود كه به صورت غريزه‌اى در او پديد آمد .\r\nهنگامى كه قابيل وضع كلاغ را ديد گفت : تف بر عقل من كه زاغ محقرى از من هشيارتر است .\r\nخداوند در بارهء عقل كل فرموده است كه بينايى او نلغزيد ، اما عقل جزئى بهر طرف مىنگرد ، اين عقل كل و اصيل نور درونى خاصگان الهى است ، عقل جزئى زاغى است كه استاديش در كندن گور مردگان است . هر جانى كه دنبال زاغان را بگيرد ، بالاخره راه او راه گورستان خواهد بود . هشيار باش و دنباله نفس چون زاغ را مگير ، زيرا زاغ كارى با باغ و گلستان ندارد ، بلكه مقصدى جز گورستان براى او مطرح نيست .\r\nاگر تو واقعاً راهروى ، دنبال عنقاى دل نازنينت برو كه ترا به سوى مرتفعترين\r\n","description":"","footnote":"","page_name":" 177 ","page_number":181},
  {"content":"\r\nقلهء هستى و مسجد اقصاى روح خواهد كشيد . متوجه درونت باش -\r\n\r\nنو گياهى هر دم از سوداى تو\r\nمىدمد در مسجد اقصاى تو\r\n\r\nوقتى كه به نظارهء گياهان روييده در زمين دل مىروى ، پاى بىاعتنايى روى آنها مگذار ، بلكه مانند سليمان عليه السلام به خواص و اسرار نهفته ى در آنها دقت كن چرا ؟ -\r\n\r\nز انكه حال اين زمين باثبات\r\nباز گويد با تو ز انواع نبات\r\nدر زمين گر نيشكر ور خود نى است\r\nترجمان هر زمين نبت وى است\r\n\r\nبدان جهت كه نباتات زمين دل انديشه ها و تفكرات تو است . آن انديشه ها را بررسى نما ، باشد كه اسرار دل خود را كه زمين آن نباتاتست دريابى .\r\nاگر در انجمن شنونده و جذب كنندهء حقايق را ببينم - صد هزاران گل در چمن دلها مىرويانم و اگر شنونده را ناشايست به بينم ، نكته ها مانند دزدان از صحنه دل و عقلم پا به فرار مىگذارند .\r\nدر آن جا كه مستمع شايسته‌اى وجود ندارد ، خاموشى بهتر از سخن گفتن است ، زيرا پوشيدن نكات عالى حقايق از نااهلان بهتر از فاش ساختن آنها است . اين قاعدهء كلى است -\r\n\r\nجنبش هر كس به سوى جاذبه است\r\nجذب صادق نى چو جذب كاذب است\r\n\r\nيك دقت شايان در بارهء زندگانى خود به كار بر ، خواهى ديد تكاپوى تو در اين زندگى بس شگفت آور است ، زيرا\r\n\r\nمىروى گه گمره و گه در رشد\r\nرشته پيدا نى و آن كت مىكشد\r\n\r\nتو بسان آن شتر نابينايى كه با مهار بسيار محكم و متين كشيده مىشوى ، اين كشش را مىبينى ولى مهارى كه ترا مىكشد ناپيداست . آرى اگر مهار و كشندهء زندگى آدميان محسوس و آشكار بود ، اين جهان دار الغرور پا بر جا نمىماند ، اگر كافر مىديد كه دنبال سگ ناهشيارانه مىرود و در سخريهء ديو معاند و قوى اسير شده است -\r\n","description":"","footnote":"","page_name":" 178 ","page_number":182},
  {"content":"\r\n\r\nدر پى او كى شدى مانند حيز\r\nپاى خود واپس كشيدى گبر نيز\r\n\r\nاگر آن گاو بىزبان و ناهشيار مىفهميد كه قصاب چه نظرى در بارهء او دارد ، هرگز به دكان قصابى رهسپار نمىگشت و سپوس از دست آنها نمىخورد و با تملق شير بكاسه شان فرو نمىريخت و اگر او مىفهميد كه مقصود آنان از آن همه علف كه در اختيارش مىگذارند چيست ، هرگز آن علفها را نمىخورد .\r\n\r\nپس ستون اين جهان خود غفلت است\r\nچيست دولت كاين دوادو بالت است\r\n\r\nدولت يعنى دويدن و لت خوردن ، آغازش دوادو ، پايانش ضربه خوردن و افتادن . بدين جهت است كه هر چه در اين ويران سرا بنگرى جز خرهاى مرده از تكاپوهاى جاهلانه چيزى نخواهى ديد . تو در آن موقع كه كارى را با جديت تمام به دست گرفته‌اى سر تا پا براى تو نيكو و زيبا مىنمايد و ترا تحريك مىكند ، ولى در همان موقع عيوب آن كار بر تو پوشيده است و به همين جهت تن به كارهاى گوناگون مىدهى بدون اين كه از انگيزه ها و نتايج پوشيدهء آن اطلاعى داشته باشى . بدين ترتيب هر انديشه‌اى كه امروز با حرارت جدى بدان چسبيده‌اى ، عيوبش از تو مخفى مانده است ، زيرا\r\n\r\nبر تو گر پيدا شدى ز ان عيب و شين\r\nز ان رميدى جانت بعد المشرقين\r\n\r\nاگر از آغاز كار مىدانستى كه بالاخره پشيمان خواهى گشت ، دنبال آن كار را نمىگرفتى . پس آن عيوب اولًا بر جان ما پوشيده مىماند ، تا كار را بر طبق قضا و قدر انجام بدهيم -\r\n\r\nچون قضا آورد حكم حق پديد\r\nچشم واگشت و پشيمانى رسيد\r\n\r\nاما گمان مبر پشيمانى مربوط به خود تو است ، زيرا خود پشيمانى هم قضاى ديگريست ، لذا پشيمانى را رها كن و حق پرست باش ( 1 )  و اگر عادت كنى كه در دنبال كارهاى\r\n","description":"","footnote":" ( 1 ) اين مطالب را در تحليل و نقد مورد دقت قرار بدهيد . . ","page_name":" 179 ","page_number":183},
  {"content":"\r\nناشايست پشيمان شوى ، روزى فرا ميرسد كه از آن همه پشيمانىها پشيمانى گردى كه چرا خود را به درد پشيمانى مبتلا ساختم لذا -\r\n\r\nنيم عمرت در پريشانى رود\r\nنيم ديگر در پشيمانى رود\r\n\r\nپس برو اين گونه انديشه و پشيمانى را كنار بگذار و در جستجوى حال و كار و يار نيكوتر باش . و اگر كار نيكوتر پيدا نكردى ، پس پشيمانىهاى تو علتى ندارد ( 1 )  اگر راه نيكو را پيدا كردى ، آن راه را در پيش گير ، و اگر مىگويى راهى براى تشخيص نيكى وجود ندارد ، پس از كجا فهميدى كه كارى كه مرتكب شده‌اى بد است ؟ اين قاعده كلى در عالم معرفت است كه -\r\n\r\nبد ندانى تا ندانى نيك را\r\nضد را از ضد توان ديد اى فتى\r\n\r\nاگر ديدى كه از ترك انديشه در بارهء گناه عاجز بوده‌اى ، پس بدان كه از ترك گناه هم ناتوان و بىاختيار بوده‌اى حال كه از ارتكاب گناه چاره‌اى نداشتى ديگر براى پشيمانى موردى وجود ندارد پس ببين اين ناتوانى از جاذبه ى كيست ؟ اين ناتوانى ترا مىتواند به تواناى مطلق برساند ، زيرا -\r\n\r\nعاجزى بىقادرى اندر جهان\r\nكس نديدست و نباشد اين بدان\r\n\r\nبدين ترتيب هر اميد و آرزو كه در سر مىپرورانى ، عيوب آن اميدها و آرزوها از تو پوشيده شده است ، به طورى كه اگر علت و نتيجه آن آرزو را مىدانستى ،\r\n","description":"","footnote":" ( 1 ) ابيات مربوط به اين مسئله ابهام انگيز به نظر مىآيد ، زيرا جلال الدين اولًا توصيه مىكند : چون پديدهء پشيمانى دامنهء قضاى الهى است ، رهايش كن و برو به سراغ كار نيكو و از دو راه وجود كار نيك را اثبات مىكند : يك - درك كار بد كه به حكم تضاد ناچار در مقابل خود كار نيكو را اثبات مىكند . . دو - پديدهء پشيمانى كه كشف از ارتكاب به كار بد مىكند و اين معما دو روش فكرى جلال الدين در ابيات فوق مىماند كه پشيمانى ناشى از درك آن است كه كار نيكويى از او فوت شده است ، فوت كار نيكو يا مستقيماً ارتكاب كار بد بوده است يا به وسيلهء ارتكاب به كار زشت ، در هر حال كار زشت مسلم مىنمايد ، بنا بر اين كار زشت در قضاى الهى تثبيت مىشود . . ","page_name":" 180 ","page_number":184},
  {"content":"\r\nجان كوشاى تو از تكاپو در دنبال آن در مىماند و مىرميد .\r\nآرى -\r\n\r\nگر نمودى عيب آن كار او تو را\r\nكس نبردى كش كشان آن سو تو را\r\n\r\nاين كه مىبينى از بعضى كارها متنفر هستى ، براى آن است كه عيبش به تو آشكار شده است . خداوندا چاره‌اى جز اين نداريم كه رو به بارگاهت آوريم و زندگى را با استمداد از تو بسر ببريم .\r\n\r\nاى خداى راز دان خوش سخن\r\nعيب كار بد ز ما پنهان مكن\r\nعيب كار نيك را منما بما\r\nتا نگرديم از روش سرد و هبا\r\n\r\nخلاصه - حضرت سليمان مطابق عادتى كه داشت به مسجد مىرفت و مانند هر روز دنبال گياهى بود كه بتازگى روئيده است تا با آن بينايى صاف و روشنش اسرار آن گياهان را كه بر مردم عامى پوشيده است ، دريابد .\r\n","description":"","footnote":"","page_name":" 181 ","page_number":185},
  {"content":"\r\n\r\n\r\nقصهء صوفى كه در ميان گلستان سر بر زانوى مراقبت بود يارانش گفتند سر بر آور تفرج كن بر گلستان و رياحين و مرغان و آثار رحمة الله تعالى كه فانظروا الى آثار رحمة الله\r\n\r\n( ( 1358 ) ) صوفئى در باغ از بهر گشاد\r\nصوفيانه روى بر زانو نهاد\r\n( ( 1359 ) ) پس فرو رفت او به خود اندر نغول\r\nشد ملول از صورت خوابش فضول\r\n( ( 1360 ) ) كه چه خسبى آخر اندر رز نگر\r\nاين درختان بين و آثار خضر\r\n( ( 1361 ) ) امر حق بشنو كه گفتت انظروا\r\nسوى اين آثار رحمت آر رو\r\n( ( 1362 ) ) گفت آثارش دل است اى بو الهوس\r\nآن برون آثار آثار است و بس\r\n( ( 1363 ) ) باغها و سبزه ها در عين جان\r\nبر برون عكسش چو در آب روان\r\n( ( 1364 ) ) آن خيال باغ باشد اندر آب\r\nكه كند از لطف آب آن اضطراب\r\n( ( 1365 ) ) باغها و ميوه ها اندر دل است\r\nعكس لطف آن برين آب و گل است\r\n( ( 1366 ) ) گر نبودى عكس آن سرو سرور\r\nپس نخواندى ايزدش دار الغرور\r\n( ( 1367 ) ) اين غرور آن است يعنى اين خيال\r\nهست از عكس دل و جان رجال\r\n( ( 1368 ) ) جمله مغروران برين عكس آمده\r\nبر گمانى كاين بود جنتكده\r\n( ( 1369 ) ) مىگريزند از اصول باغها\r\nبر خيالى مىكنند آن لاغها\r\n( ( 1370 ) ) چون كه خواب غفلت آيدشان بسر\r\nراست بينند و چه سود است از نظر\r\n( ( 1371 ) ) پس به گورستان غريو افتاد و آه\r\nتا قيامت زين غلط وا حسرتاه\r\n( ( 1372 ) ) اى خنك آن را كه پيش از مرگ مرد\r\nيعنى او از اصل اين رز بوى برد\r\n\r\nآيه\r\n« فَانْظُرْ إِلى آثارِ رَحْمَتِ الله كَيْفَ يُحْيِ اَلأَرْضَ بَعْدَ مَوْتِها إِنَّ ذلِكَ لَمُحْيِ اَلْمَوْتى وَهُوَ عَلى كُلِّ شَيْءٍ قَدِيرٌ » 30 : 50 . ( 1 ) \r\n","description":"","footnote":" ( 1 ) سوره الروم ، آيهء 50 . . ","page_name":" 182 ","page_number":186},
  {"content":"\r\n\r\n( بنگر به آثار رحمت خداوندى كه چگونه زمين را پس از مرگش احياء مىكند ، همين قانون حاكم بر زمين ، مردگان را زنده خواهد گردانيد و خداوند به همه چيز توانا است ) .\r\n« وَمَا اَلْحَياةُ اَلدُّنْيا إِلَّا مَتاعُ اَلْغُرُورِ » 3 : 185 . ( 1 )  ( زندگانى دنيا چيزى جز كالاى فريبنده نيست ) .\r\n\r\n( ( 1362 ) ) گفت آثارش دل است اى بو الهوس\r\nآن برون آثار آثار است و بس\r\n( ( 1363 ) ) باغها و سبزه ها در عين جان\r\nبر برون عكسش چو در آب روان\r\n( ( 1364 ) ) آن خيال باغ باشد اندر آب\r\nكه كند از لطف آب آن اضطراب\r\n\r\nوجود خارجى مناظر جالب ، عكسى از آثار و نمودهاى دلست\r\nاين مضمون را با دو احتمال مىتوان تفسير كرد :\r\nاحتمال يكم - اين است كه آن چه كه در درك زيبايىها و مناظر ، اصيل است دل آدمى است . اين دل آدمى آثارى مخصوص به خود دارد كه با ديدن نوعى از مشهودات بهيجان درميايد و حس مخصوصى در او بيدار مىگردد . اين حس مخصوص مشهودات خارجيه را كه براى همهء جانداران مطرح است ، ولى هيچ قيافه ى ديگرى جز همان موجوديت فيزيكى خود بانها نشان نمىدهد ، زيبا و مهيج مىنمايد . پس در حقيقت آن منظرهء دلنشين مانند دايره بودن پنكه در حال حركت ساخته شده يا اثرى از آثار آن حس درونى است كه خود آن نيز يكى از آثار مستقيم دل آدمى است .\r\n","description":"","footnote":" ( 1 ) سوره آل عمران ، آيهء 158 . . ","page_name":" 183 ","page_number":187},
  {"content":"\r\n\r\nاين احتمال از آن جهت صحيح به نظر مىرسد كه در شناخت زيبايىها دانشمندان اين علم مىگويند : ريشهء اساسى زيبا نمودار شدن نمودهاى خارجى مربوط به درون خود انسانها است و به همين جهت كه انسانهايى كه در شرايط مختلف زندگى مىكنند و محيطها و تربيتهاى گوناگون ، واحدها و جريانات مخصوصى را در درون آنان متبلور ساخته است ، زيبايىها و مناظر را به طور مختلف درك مىكنند .\r\nاين همان اصل است كه جلال الدين در دفتر سوم در داستان دقوقى چنين بيان كرده بود -\r\n\r\nعكس شير و انگبين عكس دل است\r\nهر خوشى را آن خوش از دل حاصل است\r\nپس بود دل جوهر و عالم عرض\r\nسايهء دل كى بود دل را غرض ؟\r\n\r\nو درهمين ابيات هم مىگويد : -\r\n\r\nاين غرور آن است يعنى اين خيال\r\nهست از عكس دل و جان رجال\r\n\r\nاحتمال دوم - همان مسئلهء معروف « جهان ساختهء درك من است » مىباشد كه انواعى از مكتبهاى ايده آليستى از آن دفاع مىكنند -\r\n\r\nباده در جوشش گداى جوش ماست\r\nچرخ در گردش اسير هوش ماست\r\nاين زمين و آسمانهاى سمى\r\nهست عكس مدركات آدمى\r\n\r\nو ما در مجلدات گذشته مباحث مشروحى در بارهء اين مكتب وارد نموده‌ايم .\r\nتفسير ابيات\r\nيك مرد الهى براى انبساط روحى در باغى نشسته و روى بر زانو نهاده كاملًا در خود فرو رفته بود ، فضولى آن جا نشسته بود و از وضع آن مرد الهى كه گويى بخواب رفته بود ملول گشته و گفت : چه خوابيده‌اى برخيز اين درختان انگور و آثار سبز و با طراوت را تماشا كن ، دستور الهى را بجاى آور كه مىفرمايد : بنگريد به آثار رحمت الهى .\r\nآن مرد عارف در پاسخش مىگويد : آثار رحمت خداوند در دل است ، آن چه\r\n","description":"","footnote":"","page_name":" 184 ","page_number":188},
  {"content":"\r\nرا كه در بيرون مىبينى اثر ، اثر اوست . آن همه باغها و سبزه ها از جان آدمى است كه سر ميكشد و در آب روان هستى منعكس مىشود ، اين كه در آب مىبينى عكس لطف باغها و ميوه هايى است كه در قلب آدمى مىرويد . مگر نمىدانى كه خداوند دنيا را دار الغرور معرفى فرموده است ، علتى جز اين ندارد كه آن چه در عالم خارج ديده مىشود ، عكسى از جريانات دل آدمى است -\r\n\r\nاين غرور آن است يعنى اين خيال\r\nهست از عكس دل و جان رجال\r\n\r\nهمهء مردم معمولى فريب اين پديده هاى منعكس در خارج را خورده و گمان مىكنند كه جنتكده حقيقى جهان طبيعت خارجى است ، با اين فريب و گمان -\r\n\r\nمىگريزند از اصول باغها\r\nبر خيالى مىكنند آن لاغها\r\n\r\nاما روزى فرا خواهد رسيد كه از خواب غفلت سر بردارند و واقعيتها را آن چنان كه هست دريابند ، ولى اين نظر و دريافت كه در پايان كار نصيبشان خواهد گشت سودى نخواهد داشت . از همين غلط انديشى و خطا كارى است كه اگر گوش هوش به گورستان فرا دهى نعرهء وا حسرتاى آن در خاك رفتگان را كه روز رستاخيز طنين انداز است ، خواهى شنيد .\r\n\r\nاى خنك آن را كه پيش از مرگ مرد\r\nيعنى او از اصل اين رز بوى برد\r\n\r\n","description":"","footnote":"","page_name":" 185 ","page_number":189},
  {"content":"\r\n\r\nقصهء رستن خروب در گوشهء مسجد اقصى و غمگين شدن سليمان عليه السلام از آن چون به سخن آمد با او و خاصيت و نام خود بگفت\r\n\r\nهمچنان روزى سليمان از قضا\r\nشد به عادت مسجد اندر اى فتى\r\n( ( 1373 ) ) نو گياهى ديد اندر گوشه اى\r\nرسته بر وى دانه هم چون خوشه اى\r\n( ( 1374 ) ) ديد بس نادر گياهى سبز و تر\r\nمىربود آن سبزىاش نور از بصر\r\n( ( 1375 ) ) پس سلامش كرد در حال آن حشيش\r\nاو جوابش گفت و بشگفت از خوشيش\r\n( ( 1376 ) ) گفت نامت چيست بر گو بىدهان\r\nگفت خروب است اى شاه جهان\r\n( ( 1377 ) ) گفت اندر تو چه خاصيّت بود ؟\r\nگفت من رستم ، مكان ويران شود\r\n( ( 1378 ) ) من كه خرّوبم خراب منزلم\r\nهادم بنياد اين آب و گلم\r\n( ( 1379 ) ) پس سليمان آن زمان دانست زود\r\nكه اجل آمد سفر خواهد نمود\r\n( ( 1380 ) ) گفت تا من هستم اين مسجد يقين\r\nدر خلل نايد ز آفات زمين\r\n( ( 1381 ) ) تا كه من باشم وجود من بود\r\nمسجد اقصى مخلخل كى شود\r\n( ( 1382 ) ) پس خراب مسجد ما بىگمان\r\nنبود الا بعد مرگ ما بدان\r\n( ( 1383 ) ) مسجد است اين دل كه جسمش ساجد است\r\nيار بد خرّوب هر جا مسجد است\r\n( ( 1384 ) ) يار بد چون رست در تو مهر او\r\nهين ازو بگريز و كم كن گفتوگو\r\n( ( 1385 ) ) بر كن از بيخش كه گر سر بر زند\r\nمر تو را و مسجدت را بر كند\r\n( ( 1386 ) ) عاشقا خرّوب تو آمد كژى\r\nهم چو طفلان سوى كژ چون مىغژى\r\n( ( 1387 ) ) خويش را نادان و مجرم دان بترس\r\nتا ندزدد از تو اين استاد درس\r\n( ( 1388 ) ) چون بگويى جاهلم تعليم ده\r\nاين چنين انصاف از ناموس ده\r\n( ( 1389 ) ) از پدر آموز اى روشن جبين\r\nربنا گفت و ظلمنا پيش از اين\r\n( ( 1390 ) ) نى بهانه كرد و نى تزوير ساخت\r\nنى لواى مكر و حليت بر فراخت\r\n( ( 1391 ) ) باز آن ابليس بحث آغاز كرد\r\nكه بُدم من سرخ رو كرديم زرد\r\n\r\n","description":"","footnote":"","page_name":" 186 ","page_number":190},
  {"content":"\r\n\r\n( ( 1392 ) ) رنگ رنگ توست صباغم تويى\r\nاصل جرم و آفت و داغم تويى\r\n( ( 1393 ) ) هين بخوان رب بما اغويتنى\r\nتا نگردى جبرى و كژ كم تنى\r\n( ( 1394 ) ) بر درخت جبر تا كى بر جهى\r\nاختيار خويش را يك سو نهى\r\n( ( 1395 ) ) هم چو آن ابليس و ذريات او\r\nبا خدا در جنگ و اندر گفتگو\r\n( ( 1396 ) ) چون بود اكراه با چندين خوشى\r\nكه تو در عصيان همى دامن كشى\r\n( ( 1397 ) ) آن چنان خوش كس رود در مكر هى\r\nكس چنان رقصان رود در گمرهى ؟\r\n( ( 1398 ) ) بيست مرده جنگ مىكردى در آن\r\nكت همىدادند پند آن ديگران\r\n( ( 1399 ) ) كه صواب اين است و راه اين است بس\r\nكى زند طعنه مرا جز هيچ كس\r\n( ( 1400 ) ) كى چنين گويد كسى كاو مكره است\r\nچون چنين جنگد كسى كاو بىره است\r\n( ( 1401 ) ) هر چه نفت خواست دارى اختيار\r\nهر چه عقلت خواست آرى اضطرار\r\n( ( 1402 ) ) داند او كاو نيك بخت و محرم است\r\nزيركى ز ابليس و عشق از آدم است\r\n( ( 1403 ) ) زيركى آمد سلاحت در بحار\r\nكم رهد غرق است او پايان كار\r\n( ( 1404 ) ) هل سباحت را رها كن كبر و كين\r\nنيست جيحون نيست جو درياست اين\r\n( ( 1405 ) ) وانگهان درياى ژرف بىپناه\r\nدر ربايد هفت دريا را چو كاه\r\n( ( 1406 ) ) عشق چون كشتى بود بهر خواص\r\nكم بود آفت بود اغلب خلاص\r\n( ( 1407 ) ) زيركى به فروش و حيرانى بخر\r\nزيركى ظن است و حيرانى نظر\r\n( ( 1408 ) ) عقل قربان كن به پيش مصطفى\r\nحسبى الله گو كه الله كفى\r\n( ( 1409 ) ) هم چو كنعان سر ز كشتى وامكش\r\nكه غرورش داد نفس زيركش\r\n( ( 1410 ) ) كه بر آيم بر سر كوه مشيد\r\nمنّت نوحم چرا بايد كشيد\r\n( ( 1411 ) ) چون رهى از منّتش اى بىرشد\r\nكه خدا هم منّت او مىكشد\r\n( ( 1412 ) ) چون نباشد منتش بر جان ما\r\nچون كه شكر و منتش گويد خدا\r\n( ( 1413 ) ) تو چه دانى اى غرارهء پر حسد\r\nكه نهادن منت او را مىرسد\r\n( ( 1414 ) ) كاشكى او آشنا ناموختى\r\nتا طمع در نوح و كشتى دوختى\r\n\r\n","description":"","footnote":"","page_name":" 187 ","page_number":191},
  {"content":"\r\n\r\n( ( 1415 ) ) كاش چون طفل از حيل جاهل بدى\r\nتا چو طفلان چنگ در مادر زدى\r\n( ( 1416 ) ) يا به علم نقل كم بودى ملىّ\r\nعلم وحى دل ربودى از ولى\r\n( ( 1418 ) ) چون تيمم با وجود آب دان\r\nعلم نقلى با دم قطب زمان\r\n( ( 1419 ) ) خويش ابله كن تبع مىرو سپس\r\nرستگى زين ابلهى يا بى و بس\r\nبا چنين نورى چو پيش آرى كتاب\r\nجان وحى آساى او آرد عتاب\r\n( ( 1420 ) ) اكثر اهل الجنة البله‌اى پدر\r\nبهر اين گفتست سلطان البشر\r\n( ( 1421 ) ) زيركى چون باد كبر انگيز توست\r\nابلهى شو تا بماند دين درست\r\n( ( 1422 ) ) ابلهى نى كاو به مسخرگى دو توست\r\nابلهى نو كز شقاوت مال جوست\r\nابلهى كاو واله و حيران هوست\r\nباشد اندر گردن او طوق دوست\r\n( ( 1423 ) ) ابلهانند آن زنان دست بر\r\nاز كف ابله وز رخ يوسف نذر\r\n( ( 1424 ) ) عقل را قربان كن اندر عشق دوست\r\nعقلها بارى از آن سوى است كاوست\r\n( ( 1425 ) ) عقلها آن سو فرستاده عقول\r\nمانده اين سو آن كه گول است و فضول\r\n( ( 1426 ) ) زين سر از حيرت گر اين عقلت رود\r\nهر سر مويت سر و عقلى شود\r\n( ( 1427 ) ) نيست آن سو رنج فكرت بر دماغ\r\nكز دماغ و عقل رويد دشت و باغ\r\n( ( 1428 ) ) سوى دشت از دشت نكته بشنوى\r\nسوى باغ آيى شود نخلت رويّ\r\n( ( 1429 ) ) اندرين ره ترك كن طاق و طرنب\r\nتا قلاووزت نجنبد تو مجنب\r\n( ( 1430 ) ) هر كه او بىسر بجنبد دم بود\r\nجنبشش چون جنبش كژدم بود\r\n( ( 1431 ) ) كج رو است و مور زشت و زهرناك\r\nشپيشهء او خستن جانهاى پاك\r\n( ( 1432 ) ) سر بكوب آن را كه سرّش اين بود\r\nخلق و خوى مستمرش اين بود\r\n( ( 1433 ) ) خود صلاح اوست آن سر كوفتن\r\nتا رهد جان ريزه اش زين شوم تن\r\n( ( 1434 ) ) واستان از دست ديوانه سلاح\r\nتا ز تو راضى شود عدل و صلاح\r\n( ( 1435 ) ) چون سلاحش هست و عقلش نى ببند\r\nدست او را ور نه آرد صد گزند\r\n\r\n","description":"","footnote":"","page_name":" 188 ","page_number":192},
  {"content":"\r\n\r\nآيه\r\n« قالا رَبَّنا ظَلَمْنا أَنْفُسَنا وَإِنْ لَمْ تَغْفِرْ لَنا وَتَرْحَمْنا لَنَكُونَنَّ مِنَ اَلْخاسِرِينَ » 7 : 23 . ( 1 )  ( آدم و حوا گفتند : اى پروردگار ما ، ما به خويشتن ظلم كرديم ، اگر تو ما را نبخشى و بما ترحم نكنى يقيناً ما از زيانكاران خواهيم بود ) .\r\n« قالَ رَبِّ بِما أَغْوَيْتَنِي لأُزَيِّنَنَّ لَهُمْ فِي اَلأَرْضِ وَلأُغْوِيَنَّهُمْ أَجْمَعِينَ . إِلَّا عِبادَكَ مِنْهُمُ اَلْمُخْلَصِينَ » 15 : 39 - 40 ( 2 )  ( شيطان گفت : خداى من ، بدان جهت كه مرا اغوا كردى ، من هم معاصى را در روى زمين به فرزندان آدم مىآرايم و همهء آنان را اغوا مىكنم ، مگر بندگان مخلصت را ) .\r\n« اَلَّذِينَ قالَ لَهُمُ اَلنَّاسُ إِنَّ اَلنَّاسَ قَدْ جَمَعُوا لَكُمْ فَاخْشَوْهُمْ فَزادَهُمْ إِيماناً وَقالُوا حَسْبُنَا الله وَنِعْمَ اَلْوَكِيلُ » 3 : 173 ( 3 )  ( آنان مؤمنين ) كسانى بودند كه مردم به آنان گفتند : دشمن براى شما قواى خود را جمع آورى نموده از آنها بترسيد . ( اين تهديد ) ايمانشان را افزايش داد و گفتند : خداوند براى ما كافى است و او بهترين وكيل ماست .\r\n« فَلَمَّا رَأَيْنَه أَكْبَرْنَه وَقَطَّعْنَ أَيْدِيَهُنَّ وَقُلْنَ حاشَ لِلَّه ما هذا بَشَراً إِنْ هذا إِلَّا مَلَكٌ كَرِيمٌ » 12 : 31 : ( 4 )  ( وقتى كه آن زنها يوسف را ديدند با عظمتش شمردند و دستهاى خود را بريدند و گفتند : هرگز ، اين بشر نيست ، اين جز فرشتهء كريم چيزى نيست ) « قالَ سَآوِي إِلى جَبَلٍ يَعْصِمُنِي مِنَ اَلْماءِ » 11 : 43 ( 5 )  ( گفت - پسر نوح - من بر سر كوهى مكان گيرم كه از سيلاب نگهبانم شود ) .\r\n","description":"","footnote":" ( 1 ) سوره العراف ، آيهء 22 . .  ( 2 ) سوره الحجر ، آيهء 39 و 40 . .  ( 3 ) سوره آل عمران ، آيهء 73 . .  ( 4 ) سوره يوسف ، آيهء 31 . .  ( 5 ) سوره هود ، آيهء 42 . . ","page_name":" 189 ","page_number":193},
  {"content":"\r\n\r\n\r\nروايت\r\nاكثر اهل الجنة البله ( 1 )  ( اكثر اهل بهشت مردم ساده لوح هستند ) .\r\n\r\n( ( 1382 ) ) پس خراب مسجد ما بىگمان\r\nنبود الا بعد مرگ ما بدان\r\n( ( 1383 ) ) مسجد است اين دل جسمش ساجد است\r\nيار بد خرّوب هر جا مسجد است\r\n\r\nدل تا دم مرگ در درون تست مواظب باش گياه خروب در آن نرويد\r\nموجوديت جسمانى و روانى ما تا دم مرگ به وجود خود ادامه مىدهد . اگر عوارض جسمانى و بيمارىهاى روانى روى ننمايد اصول و اركان جسم و روان در مجراى عادى خود به فعاليت مىپردازند ، ولى بقاى جسم و روان منافاتى با دگرگونىهاى مختلف در آن دو قلمرو ندارد .\r\nاين دگرگونىها اگرهم مثلًا عقل را از تعقل و ذهن را از انديشه و دل را از فعاليتهاى طبيعىاش جلوگيرى نكند ، با اين حال مىتواند مواد خام و كيفيت فعاليتهاى آن قوا را تغيير بدهد . مثلًا عقل موجود است ، ولى فعاليتش بجاى دانش و زندگى صحيح در مورد قمار و كلك بازى به جريان مىافتد .\r\nدل بجاى درك عظمتها و تحريك به نيكىها كار خود طبيعى را به عهده مىگيرد و مجراى اصليش را رها مىكند و دريافت و استشمامها و وظيفهء قطب نمايىاش در اختيار خودكامه گى و خود پرستى به كار مىافتد .\r\nاين همان معنى است كه جلال الدين با بيت دوم گوشزد مىكند -\r\n","description":"","footnote":" ( 1 ) سند اين روايت و بحث در مضمونش در مجلدات گذشته بررسى شده است . و در اين مورد جلال الدين به طور اختصار آن را تفسير كرده است . . ","page_name":" 190 ","page_number":194},
  {"content":"\r\n\r\n\r\nمسجد اين دل كه جسمش ساجد است\r\nيار بد خرّوب هر جا مسجد است\r\n\r\nاز آن هنگام كه تلقينات پليد و همنشينهاى تبه كار وارد مسجد دل مىشوند ، گويى گناه خروب شروع به ريشه دوانيدن نموده است .\r\nاگر در آغاز اين ريشه دوانى انسان متوجه شود ، مىتواند جلو رشد ريشه هاى آن تلقينات را بگيرد و اگر اين هشيارى سراغ انسان نيامد و در صدد ريشه كن كردن آن گياهان خروب بر نيامد ، روزى فرا ميرسد كه ساختمان مجلل و باشكوه دل را از بنياد بر اندازد و وجودش در درون مساوى عدمش باشد .\r\n\r\n( ( 1396 ) ) چون بود اكراه با چندين خوشى\r\nكه تو در عصيان همى دامن كشى\r\n( ( 1397 ) ) آن چنان خوش كس رود در مكرهى\r\nكس چنان رقصان رود در گمرهى\r\n\r\nاگر ارتكاب زشتىها با اكراه و اجبار است ، چرا براى رسيدن و بجا آوردن زشتىها با احساس لذت و رضايت و خوشى تقلا مىكنى ؟\r\nپديده‌اى بس شگفت انگيز است كه اكراه با خوشى و اجبار با لذت با يكديگر در درون آدمى جمع شود جلال الدين در دو بيت مورد تحليل مىپرسد كه كسانى كه مىگوييد : كارهاى انسانى همه از روى اجبار و اكراه صادر مىشود و خود او اختيارى ندارد ، آيا تا كنون و لو براى يك بار اتفاق افتاده است كه از خود بپرسيد : پديدهء اكراه مقاومت منفى روان درمقابل مورد اكراه است ، يعنى كسى كه از چيزى اكراه دارد ، آن را نمىخواهد و مورد ارادهء خود قرار نمىدهد .\r\nعدم اراده و تنفر و مقاومت منفى روح ، يعنى عقب كشيدن روح از تماس با مورد اكراه چگونه مىتواند با اراده و خوشى و اجابت روح موضوع مفروض را سازگار بوده باشد ؟ بنا بر اين نتيجهء چنين كشاكش درونى اين است كه من ، هم مىخواهم\r\n","description":"","footnote":"","page_name":" 191 ","page_number":195},
  {"content":"\r\n\r\nوهم نمىخواهم .\r\nبا اين حال امكان ندارد كار مفروض با لذت و خوشى صادر شود . اگر كسى اعتراض كند و بگويد : بلى ، اما مطلبى كه هست اين است كه همان خوشى و اجابت روح را خداوند درون من ايجاد كرده است ، زيرا همهء مقدمات كار مستند به خود خدا است ، لذا اگر چه در ارتكاب زشتىهاى خوشايند ، پديدهء اكراه روانى وجود ندارد ، ولى اكراه قانونى كه ناشى از استناد مقدمات كار به خدا است كاملًا وجود دارد لذا جبريون همواره كلمهء جبر را به كار مىبرند نه اكراه را .\r\nجواب اين اعتراض روشن است ، زيرا در زندگانى معمولى انسانها هميشه ما امكان نوعى از مقاومت درونى را درمقابل لذايذ و خوشى احساس مىكنيم . يعنى مىبينيم كه روح به جهت تقيد به قانون يا ملاحظه ى شخصيت مىتواند درمقابل كارهاى وقيح و زشت مقاومت ورزيده و از ارتكاب آنها امتناع بورزد ، پس لذايذ و خوشى در همهء احوال و شرايط علت تامه صدور كار نيست .\r\nاگر گفته شود تقيد به قانون و حفظ شخصيت لذت عالىتريست كه موجب صرف نظر از لذت محقر مىگردد . پاسخ اين اعتراض هم در گذشته به طور مشروح گفته شده است كه لذت براى رشد يافتگان آدمى به عنوان هدف مطرح نمىشود ، اگر چه پس از صعود بمرحله‌اى از كمال ، موقعى كه عينك موجوديت طبيعى را به چشم مىزنند ، لذت را در صعود بان مرحله مىبينند ، ولى نه به عنوان هدف ، بلكه سايه‌اى كه در دنبال روح آدمى گام بگام مىآيد تا جايى كه حتى سايه بودن خود را هم از دست مىدهد .\r\nتفسير ابيات\r\nحضرت سليمان بنا به عادت هميشگىاش به مسجد اقصا رفت . چشمش به گياه تازه‌اى افتاد كه دانه خوشه مانند روى آن روييده بود ، افتاد .\r\n","description":"","footnote":"","page_name":" 192 ","page_number":196},
  {"content":"\r\nاين گياه سبز و با طراوت و نادر الوجود روشنايى ديده را به سوى خود جلب مىكرد . آن گياه سلام به سليمان كرد و پاسخ سلامش را گفت و از خوشى آن گياه انبساط روحى پيدا كرد و -\r\n\r\nگفت نامت چيست بر گو بىدهان\r\nگفت خرّوب است اى شاه جهان\r\n\r\nسپس پرسيد خاصيت تو چيست ؟ گياه گفت : من هر كجا برويم ويرانش سازم و بنيادش بر كنم .\r\nسليمان از پاسخ گياه به خود آمد و فهميد كه اجلش فرا رسيده است و به زودى بايستى رخت سفر از كهنه سرا بر بندد .\r\nآن گاه با خويشتن چنين گفت : تا من زنده هستم ، بىترديد آفتى به اين مسجد نخواهد رسيد و مختل نخواهد گشت .\r\nاز اين قضيه نتيجه‌اى را كه مىگيريم اين است كه مسجد اقصاى دل ما هم تا دم مرگ ويران نخواهد گشت . اين مسجد مىماند و به وجود خود ادامه مىدهد ، ولى متاسفانه گياهان خروب ويرانگر از عوامل هوى و هوس و همنشينان نابخرد ريشه در بنياد دل مىدواند و بدون اين كه دستى به صورتش بزند ويرانش مىكند و از كار مىاندازد .\r\nتو همان وقت كه احساس كردى تلقينات و وسوسه هاى يار بد در حال نفوذ به صحنهء دل است ، معطل مباش و زود راه گريز در پيش گير و رابطه و علاقهء خود را از آنها بگسل . برو -\r\n\r\nبر كن از بيخش كه گر سر بر زند\r\nمر تو را و مسجدت را بر كند\r\n\r\nاى عاشق دلباختهء هوى و هوس ، كجروى كودكانه گياه ويرانگر دل تست . در كشاكش هواهاى نفسانى و مبارزه عقل و هوى به حيله پردازىها و دانش خود مبال به جهل و تقصير خود اعتراف كن تا استاد درس رشد و تكامل از تعليمت سرباز نزند . تو اگر بگويى من نادانم تعليمم بده ، اين انصاف و دادگرى در بارهء خود است كه از دانش باز و قانونگرى بهتر است .\r\n","description":"","footnote":"","page_name":" 193 ","page_number":197},
  {"content":"\r\nبرو از پدر نخستين آدم عليه السلام اين اعتراف به جرم را فرا بگير . او پس از ارتكاب ترك اولى ربنا ظلمنا انفسنا گفت ، نه بهانه‌اى آورد ، نه تزوير بازى راه انداخت و نه پرچم مكر پردازى بر افروخت .\r\nاما آن شيطان شقى بعوض اظهار ندامت ، به بحث و قيل و قال پرداخت و به خدا گفت كه : من سرخ رو بودم تو زرد رويم كردى اين رنگرزى از تست و ريشهء جرم و آفت و داغى كه بر پيشانيم خورد به تو مستند است ، برو آيه رب بما اغويتنى را بخوان و ديگر پيرامون جبر و كجروى مگرد . نمىدانم چرا اين قدر روى شاخه هاى درخت جبر مىپرى و اختيار را ناديده مىگيرى ؟ مانند ابليس و نسل تبه كارش با خدا مىجنگى و به گفتگو و بحث مىپردازى ؟ تو مىگويى من به ارتكاب معصيت اكراه و اجبار داشتم .\r\nمن مىگويم : -\r\n\r\nچون بود اكراه با چندين خوشى\r\nكه تو در عصيان همى دامن كشى\r\n\r\nآيا مىتوان گفت با آن همه احساس لذت و خوشى و رقصان رقصان به كار زشت از روى اكراه و تنفر و اجبار رو برده‌اى تو در اين راه با آنها كه تو را از آن بر حذر مىداشتند با قدرت و شجاعت بيست مرد مىجنگيدى و ادعا داشتى كه راه صواب و درست همين است و بس و هيچ كس نمىتواند در اين امر به من طعنه و سخره زند .\r\nآيا كسى كه با اكراه وارد كارى مىشود مىتواند آن همه پند و اندرز را ناديده بگيرد و كار خود را با طرق متنوعى توجيه كند و به كارى كه مىخواهد مرتكبش شود . آن همه شوق و علاقه نشان بدهد ؟ تو خيلى زيرك و سالوس شده‌اى ، هر چه را كه نفست مىگويد خود را در آن چيز مختار و هر چه را كه عقلت مىگويد ، براى فرار از راهنمايى عقل به اضطرار و اكراه و اجبار مىچسبى كسانى كه در اين دنيا نيك بخت و محرم حقايقاند مىدانند كه اين گونه زيركىها از شيطان و عشق الهى از آن آدم بوده است .\r\n","description":"","footnote":"","page_name":" 194 ","page_number":198},
  {"content":"\r\nزيركى و مكر پردازى در اين راه مانند شناكردن در اقيانوس است كه كمتر كسى مىتواند از اين كار زنده بيرون آيد . در پهنهء اين اقيانوس بىكران شناورى را رها كن و كبر و كينه را از خود بر طرف ساز ، اين اقيانوس است ، رودخانه و جيحون نيست .\r\nتو بىپروا وارد اين اقيانوس ژرف و بىكران مىگردى -\r\n\r\nوانگهان درياى ژرف و بىپناه\r\nدر ربايد هفت دريا را چو كاه\r\n\r\nبراى عبور از اين اقيانوس بىساحل خواص انسانى ، كشتى از عشق ساخته و بر آن نشسته‌اند . اين اغلب رو به نجات است و بندرت در معرض آفت قرار مىگيرد . برو -\r\n\r\nزيركى به فروش و حيرانى بخر\r\nزيركى ظن است و حيرانى نظر\r\nعقل قربان كن به پيش مصطفى\r\nحسبى الله گو كه الله كفى\r\n\r\nمانند كنعان فرزند نوح مباش كه نفس فريبش داد و از كشتى سرباز زد و گفت : روى كوه مرتفع مىروم و منت ترا اى نوح نمىكشم ، اى كنعان باز ماندهء از رشد انسانى ، چطور مىخواهى ممنون نوح نباشى در حالى كه خدا سپاس گزار او است تو اى فريب خوردهء پر حسد ، شايستگى آن را ندارى كه بفهمى منت گذاشتن سزاوار اوست .\r\nاى كاش ، فرزند نوح آن شنا كردن را نمىدانست ، و بان دانش محدود فريبا قانع نمىگشت و چشم اميد بكشتى پدرش نوح مىدوخت .\r\nاى كاش ، آن بىنواى بد بخت مانند طفل شير خوار به مكر پردازىها نادان بود تا به مادر پناهنده مىشد و حيات خود را نجات مىداد . اى كاش اين فريب خوردگان دانشهاى منعكس از ديگران از اين دانشها پر نبود ، تا علم وحى دل را از اولياء الله مير بودند .\r\nتفاوت مرد مسيحايى اولياء الله با اين دانشهاى حرفه‌اى تفاوت ميان تيمم به خاك و وضو از آب است ، براى اين كه از حماقت كنونيت رهايى يا بى ، خود را به\r\n","description":"","footnote":"","page_name":" 195 ","page_number":199},
  {"content":"\r\nنادانى بزن و ساده لوحى پيشه كن و دنبال ارباب معرفت را بگير . تو در مقابل نور درونى اولياء الله كه شعاعى از جلال و جمال الهى است ، كتابهاى حرفه‌اى پر از قيل و قال را پيش مىكشى ، نتيجه‌اى جز ملامت و اعراض آن نور عايد تو نخواهد گشت . مگر نشنيده‌اى كه پيامبر فرموده است : بيشتر اهل بهشت ساده دلانند كه مردم آنان را احمق مىبينند ؟ وقتى كه مىبينى زيركى سبب كبر و نخوت تو مىگردد براى مصون ماندن دينت برو ساده دل و ابله باش . گمان مبر كه مقصودم از ابلهى و ساده دلى مورد مسخره قرار گرفتن است و شقاوت و مال جويى و ضد عقل راه رفتن است ، بلكه -\r\n\r\nابلهى كاو واله و حيران هوست\r\nباشد اندر گردن او طوق دوست\r\n\r\nآيا مىتوانى بگويى : آن زنان كه با ديدن جمال يوسف خود را باخته و دستهايشان را بريدند از حماقت بوده است ؟ برو اين عقل نظرى را در راه عشق دوست فدا كن ، زيرا عقول خدا دادى از سوى خدا به بشر سرازير شده است . و بايستى قربانى عشق الهى باشند .\r\nعقول سليمهء پاك رهسپار آن سويند ، آن چه كه در ميان زندگانى طبيعى به تاخت و تاز مشغول است ، تفاله و فضول عقل است نه خود آن .\r\nاگر از حيرت عقل از مغزت رخت ببندد ، خواهى ديد هر سر موى بدنت مغزى و عقلى است .\r\nموقعى كه عقل از آن سوى هستى مشغول كار شود ، از رنج انديشه رهايى مىيابد زيرا تصور دشت و باغ و گلستان و خارستان مربوط به ساختمان دماغى انسان است .\r\nاگر راهى دشت و بيابان شوى نكته هايى را كه خواهى شنيد ، ، همه مربوط به دشت و بيابان خواهد بود و اگر رو بباغ برى نخل با طراوت انديشه و روانت سيراب خواهد گشت . راه زندگى هدف دار بس خطرناك است لذا -\r\n\r\nاندرين ره ترك كن طاق و طرنب\r\nتا قلاووزت نجنبد تو مجنب\r\n\r\nزيرا -\r\n","description":"","footnote":"","page_name":" 196 ","page_number":200},
  {"content":"\r\n\r\nهر كه او بىسر بجنبد دم بود\r\nجنبشش چون جنبش كژدم بود\r\n\r\nكژدم كج رو و كور و زشت و زهرناك است ، حرفه‌اى جز خستن جانهاى پاك ندارد . اگر چنين جنبنده‌اى را ديدى فورا -\r\n\r\nسر بكوب آن را كه سرش اين بود\r\nخلق و خوى مستمرش اين بود\r\nواستان از دست ديوانه سلاح\r\nتا ز تو راضى شود عدل و صلاح\r\n\r\nوقتى كه مىبينى سلاح كشنده به دست كسى افتاده است كه عقلى در سر ندارد ، زود دستش را ببند و الا گزندهاى فراوان وارد مىسازد .\r\n","description":"","footnote":"","page_name":" 197 ","page_number":201},
  {"content":"\r\n\r\nبيان آن كه حصول علم و مال و جاه مر بد گوهر را فضيحت اوست و چون شمشير است افتاده به دست راه زن\r\n\r\n( ( 1436 ) ) بد گهر را علم و فن آموختن\r\nدادن تيغ است دست راه زن\r\n( ( 1437 ) ) تيغ دادن در كف زنگى مست\r\nبه كه آيد علم ناكس را بدست\r\n( ( 1438 ) ) علم و مال و منصب و جاه و قران\r\nفتنه آرد در كف بد گوهران\r\n( ( 1439 ) ) پس غزا زين فرض شد بر مؤمنان\r\nتا ستانند از كف مجنون سنان\r\n( ( 1440 ) ) جان او مجنون تنش شمشير او\r\nواستان شمشير را ز ان زشت خو\r\n( ( 1441 ) ) آن چه منصب مىكند با جاهلان\r\nاز فضيحت كى كند صد ارسلان\r\n( ( 1442 ) ) عيب او مخفى است چون آلت نيافت\r\nمارش از سوراخ بر صحرا شتافت\r\n( ( 1443 ) ) جمله صحرا مار و كژدم پر شود\r\nچون كه جاهل شاه حكم مُر شود\r\nچون قلم در دست غدارى فتاد\r\nلاجرم منصور بر دارى فتاد\r\n( ( 1444 ) ) مال و منصب ناكسى آرد به دست\r\nطالب رسوايى خويش او شده است\r\n( ( 1445 ) ) يا كند بخل و عطاها كم دهد\r\nيا سخا آرد به ناموضع نهد\r\n( ( 1446 ) ) شاه را در خانهء بيدق نهد\r\nاين چنين باشد عطا كاحمق دهد\r\n( ( 1447 ) ) حكم چون در دست گمراهى فتاد\r\nجاه پنداريد در چاهى فتاد\r\n( ( 1448 ) ) ره نمىداند قلاووزى كند\r\nجان زشت او جهان سوزى كند\r\n( ( 1449 ) ) طفل راه فقر چون پيرى گرفت\r\nپيروان را غول ادبارى گرفت\r\n( ( 1450 ) ) كه بيا تا ماه بنمايم تو را\r\nماه را هرگز نديد آن بىصفا\r\n( ( 1451 ) ) چون نمايى ؟ چون نديدستى به عمر\r\nعكس مه در آب هم اى خام غمر\r\n( ( 1452 ) ) احمقان سرور شدستند و ز بيم\r\nعاقلان سرها كشيده در كليم\r\n\r\n","description":"","footnote":"","page_name":" 198 ","page_number":202},
  {"content":"\r\n\r\nتفسير ابيات\r\nآموختن علم و فن به مردم بد گوهر مانند تيغى است كه به دست راه زن نهاده مىشود ، آرى -\r\n\r\nتيغ دادن در كف زنگى مست\r\nبه كه آيد علم ناكس را به دست\r\n\r\nهمچنين دانش و مال و منصب و جاه و مقام در دست بد گوهران موجب فتنه و فساد است . جنگ و جهاد كه براى مؤمنين واجب شده است ، حكمتى بس متعالى دارد كه مىخواهد شمشير و نيزه را از دست ديوانگان بگيرد جان آن كفار تبه كار مجنون و كالبد مادى و هوى و هوسشان مانند شمشير است ، برو آن شمشير را از دست آنان بگير . آن خرابى و نابودىها كه منصب در دست مردم نادان به راه مىاندازد ، صدها پهلوان خونخوار از انجام دادن آن ناتوانند .\r\nاگر مىبينيد كه عيوب و ويرانگرى مردم نادان بروز و ظهورى ندارد ، بدانيد كه آلت و وسيله‌اى به دست نياورده است ، اگر سلاح به دست نادان بيفتد مار زهرآگين نفسشان از درونشان در آمده رو بصحرا مىگذارد . بدين سان موقعى كه جاهل بر حكم و حكومت قانونى مسلط شود ، تمام صحراها پر از مار و كژدم مىشود .\r\nهنگامى كه قلم حكومت به دست حيله گران مىافتد منصور حلاج بر سر دار مىرود . ( 1 )  اگر مال و منصب را ناكسى به دست بياورد ، در حقيقت خود در جستجوى رسوايى خويش بر آمده است . اگر بخواهد مالى را در راه خدا بدهد ، يا بخل مىورزد و يا پشيزى عطا مىكند كه موجب رسوايى است . اگر هم بخواهد واقعا سخايى ابراز كند چون نادان و ناكس است ، مال را در غير مورد شايسته مىبخشد .\r\n","description":"","footnote":" ( 1 ) در مجلدات گذشته شرح مبسوطى در بارهء حسين بن منصور حلاج آورده و ديديم كه وضع اين شخص حتى از نظر اكثر مشايخ و عرفا غير قابل قبول بوده است و فتواى قتل او از مردان معروف به فضل و فضيلت صادر شده است . مراجعه شود . . . ","page_name":" 199 ","page_number":203},
  {"content":"\r\nمانند آدم ناشى در بازى شطرنج شاه را در خانه بيدق مىگذارد ، اين است عطاياى مردم احمق .\r\nوقتى كه حكم و حكومت به دست آدم گمراه بيافتد ، پنداريد كه جاه و مقام كه وسيلهء برازنده‌اى براى احقاق است ، در چاه نابودى سر نگون شده است . جاهل راه را نمىداند ، رهبرى مىكند و جان زشتش جهان سوزىها دارد . كسى كه هنوز در راه فقر الى الله كودك است اگر بخواهد راه پيران را پيش بگيرد ، پيروانش را به دست غول ادبار و بد بختى مىسپارد و با اين كه ماه را هرگز نديده است مىگويد : بيا ماه را نشان بدهم ، تبه كارا ، تو چگونه ماه را به من نشان خواهى داد در صورتى كه اى شناور خام ماه را حتى در آب هم نديده‌اى . آرى چنين است كه احمقان سرور مىشوند و عاقلان از بيم آنان سر زير گليم خود مىبرند .\r\n","description":"","footnote":"","page_name":" 200 ","page_number":204},
  {"content":"\r\n\r\nبيان تفسير آيهء شريفهء يا ايها المزمل\r\n\r\n( ( 1453 ) ) خواند مزّمّل نبى را زين سبب\r\nكه برون آ از گليم اى بو الهرب\r\n( ( 1454 ) ) سر مكش اندر گليم و رو مپوش\r\nكه جهان جسمى است سر گردان تو هوش\r\n( ( 1455 ) ) هين مشو پنهان ز ننگ مدعى\r\nكه تو دارى شمع وحى شعشعى\r\n( ( 1456 ) ) هين قم الليل كه شمعى اى همام\r\nشمع دائم شب بود اندر قيام\r\n( ( 1457 ) ) بىفروغت روز روشن هم شب است\r\nبىپناهت شير اسير ارنب است\r\n( ( 1458 ) ) باش كشتيبان درين بحر صفا\r\nكه تو نوح ثانيى اى مصطفى\r\n( ( 1459 ) ) ره شناسى مىببايد با لباب\r\nهر رهى را خاصه اندر راه آب\r\n( ( 1460 ) ) خيز و بنگر كاروان ره زده\r\nغول كشتيبان اين بحر آمده\r\n( ( 1461 ) ) خضر وقتى غوث هر كشتى تويى\r\nهم چو روح الله مكن تنها روى\r\n( ( 1462 ) ) پيش اين جمعى چو شمع آسمان\r\nانقطاع و خلوت آن را بمان\r\n( ( 1463 ) ) وقت خلوت نيست اندر جمع آى\r\nاى هدى چون كوه قاف و تو هماى\r\n( ( 1464 ) ) بدر بر صدر فلك شد شب روان\r\nسير را نگذارد از بانگ سگان\r\n( ( 1465 ) ) طاعنان هم چو سگان بر بدر تو\r\nبانگ مىدارند سوى صدر تو\r\n( ( 1466 ) ) اين سگان كرّند ز امر انصتوا\r\nاز سفه وعوع كنان بر بدر تو\r\n( ( 1467 ) ) هين بمگذار اى شفا رنجور را\r\nتو ز خشم كر عصاى كور را\r\n( ( 1468 ) ) نى تو گفتى قائد اعمى به راه\r\nصد ثواب و اجر يابد از إله\r\n( ( 1469 ) ) هر كه او چل گام كورى را كشد\r\nگشت آمرزيده و يابد رشد\r\n( ( 1470 ) ) پس بكش تو زين جهان بىقرار\r\nجوق كوران را قطار اندر قطار\r\n( ( 1471 ) ) كار هادى اين بود تو هاديى\r\nماتم آخر زمان را شادئى\r\n( ( 1472 ) ) هين روان كن اى امام المتقين\r\nاين خيال انديشگان را تا يقين\r\n( ( 1473 ) ) هر كه در مكر تو دارد دل گرو\r\nگردنش را من زنم تو شاد شو\r\n\r\n","description":"","footnote":"","page_name":" 201 ","page_number":205},
  {"content":"\r\n\r\n\r\n( ( 1474 ) ) بر سر كوريش كورىها نهم\r\nاو شكر پندارد و زهرش دهم\r\n( ( 1475 ) ) عقلها از نور من افروختند\r\nمكرها از مكر من آموختند\r\n( ( 1476 ) ) چيست خود آلاچق آن تركمان\r\nپيش پاى نره پيلان جهان\r\n( ( 1477 ) ) آن چراغ او به پيش صرصرم\r\nخود چه باشد اى مهين پيغمبرم\r\n( ( 1478 ) ) خيز در دم تو به صور سهمناك\r\nتا هزاران مرده بر رويد ز خاك\r\n( ( 1479 ) ) چون تو اسرافيل وقتى راست خيز\r\nرستخيزى ساز پيش از رستخيز\r\n( ( 1480 ) ) هر كه گويد كو قيامت اى صنم ؟\r\nخويش بنما كه قيامت تك منم\r\n( ( 1481 ) ) درنگر اى سائل محنت زده\r\nزين قيامت صد جهان قائم شده\r\n( ( 1482 ) ) ور نباشد اهل اين ذكر و قنوت\r\nپس جواب الاحمق اى سلطان سكوت\r\n( ( 1483 ) ) ز آسمان حق سكوت آيد جواب\r\nچون بود جانا دعا نامستجاب\r\n( ( 1484 ) ) اى دريغا وقت خرمن گاه شد\r\nليك روز از بخت ما بىگاه شد\r\n( ( 1485 ) ) وقت ننگ است و فضاى اين كلام\r\nننگ مىآيد بر او عمر دوام\r\n( ( 1486 ) ) نيزه بازى اندرين كوهاى ننگ\r\nنيزه بازان را همىآرد به ننگ\r\n( ( 1487 ) ) وقت ننگ و خاطر و فهم عوام\r\nتنگتر صد ره ز وقت است اى غلام\r\n( ( 1488 ) ) چون جواب احمق آمد خامشى\r\nاين درازى در سخن چون مىكشى\r\n( ( 1489 ) ) حق ز بحر رحمت و موج كرم\r\nمىدهد هر شوره را باران ز يم\r\n\r\nآيه\r\n« يا أَيُّهَا اَلْمُزَّمِّلُ . قُمِ اَللَّيْلَ إِلَّا قَلِيلًا . نِصْفَه أَوِ اُنْقُصْ مِنْه قَلِيلًا . أَوْ زِدْ عَلَيْه وَرَتِّلِ اَلْقُرْءانَ تَرْتِيلًا 73 : 1 - 4 . » ( 1 )  ( اى پيچيده در لباسش . براى نماز شب ، برخيز مگر اندكى از شب را . ( اختيار با تست ) نيمى از شب يا مقدارى كمتر از نصف يا بيشتر از آن را شب بيدارى كن و قرآن را تلاوت نما ) .\r\n","description":"","footnote":" ( 1 ) سوره المزمل ، آيهء 1 تا 4 . . ","page_name":" 202 ","page_number":206},
  {"content":"\r\n\r\n\r\n« وَإِذا قُرِئَ اَلْقُرْءانُ فَاسْتَمِعُوا لَه وَأَنْصِتُوا لَعَلَّكُمْ تُرْحَمُونَ 7 : 204 » ( 1 )  ( وقتى كه قرآن خوانده شود گوش بان فرا دهيد و سكوت كنيد ، شايد مورد ترحم الهى واقع شويد . )\r\nروايت\r\n« من قاد اعمى اربعين خطوه و جبت له الجنة . » ( 2 )  ( هر كس كه كورى را چهل گام دستگيرى كند و رهبرى نمايد ، بهشت براى او واجب مىشود ) .\r\nتوضيح :\r\nاين روايت از عبد الله بن عمر است بيهقى آن را تضعيف نموده است .\r\nمرحوم قمى روايت فوق را چنين نقل كرده است :\r\n« قال امير المؤمنين عليه السلام : قال رسول الله صلى الله عليه و آله من قاد ضريرا اربعين خطوه على ارض سهله لا يفى به قدر إبرة من جميعه طلاع الارض ذهبا فان كان فيما قاده مهلكه جوزه عنها وجد ذلك فى ميزان حسناته يوم القيامة اوسع من الدنيا ماه الف مرة و رجح بسيئاته كلها و محقها و انزله على الجنان و غرفها . » ( 3 )  امير المؤمنين عليه السلام از پيغمبر خدا صلى الله عليه و آله نقل مىكند كه فرموده است : هر كس نابينايى را چهل قدم در روى زمين هموار دستگيرى كند و رهبرى نمايد ، به قدر سوزنى كه از آن راه نابينا را برده است تمام پهنه ى زمين اگر طلا باشد عوض آن مقدار ناچيز نخواهد بود و اگر در آن راهى كه برده پرتگاه و هلاكت گاهى وجود داشته و او نابينا را از آن عبور داده است ، در روز رستاخيز اين خدمت را\r\n","description":"","footnote":" ( 1 ) سوره الاعراف ، آيهء 204 . .  ( 2 ) جامع الصغير سيوطى ، ج 2 ص 432 . .  ( 3 ) سفينه البحار ، ج 2 ص 280 . . ","page_name":" 203 ","page_number":207},
  {"content":"\r\n\r\nدر ميزان حسناتش بزرگتر و وسيعتر از دنيا صد هزار برابر خواهد ديد و اين حسنات به گناهان او ترجيح پيدا كرده و آن را نابود مىسازد و آن شخص را به بهشت و غرفه هايش وارد مىكند ) .\r\n\r\n( ( 1469 ) ) هر كه او چل گام كورى را كشد\r\nگشت آمرزيده و يابد رشد\r\n\r\nاز گرفتن دست نابينايان غفلت نورزيم ، زيرا نتيجه اش محو شدن نتايج وخيم كورىهاى ما در اين زندگى است\r\nيك مسئلهء مهم در مضمون بيت فوق وجود دارد : و آن اين كه راه بردن يك نابينا به قدر چهل گام چندان اهميتى ندارد كه پاداشش محو شدن گناهان و ورود به فردوس برين بوده باشد .\r\nنظير اين مضمون در روايات زيادى وارد شده و به عملى كه در نظر ناچيز مىنمايد پاداشهاى بسيار عالى وعده داده شده است براى توضيح مىگويم : به طور كلى موقعى كه عمل مستند به نيت پاك و از اعماق روح انسانى سرچشمه مىگيرد ، از مفاهيم ماديات كمى و كيفى بالاتر مىرود و لحظه‌اى از آن عمل نمونه ى همهء عظمتها است ، زيرا از روح بر مىآيد و چيزى كه از خود روح بر مىآيد نتيجه و پاداشش هم ما فوق امور كمى و كيفى جهان ماده است ، لذا اگر به عنوان نتيجه و پاداش براى يك عمل خالص تمام جهان هستى را معادل قرار بدهيم خلاف عقل و منطق كارى نكرده‌ايم و بدان جهت كه بيان نتايج و پاداشهاى روحانى براى اغلب مردم غير قابل هضم است ، لذا مطابق فهم آنان در مفاهيم مادى كمى و كيفى بزرگ و جالب گوشزد مىشود .\r\nمخصوصاً اگر عمل خالص در راه انسانها صورت بگيرد مطابق آيهء شريفهء - « أَنَّه مَنْ قَتَلَ نَفْساً بِغَيْرِ نَفْسٍ أَوْ فَسادٍ فِي اَلأَرْضِ فَكَأَنَّما قَتَلَ اَلنَّاسَ\r\n","description":"","footnote":"","page_name":" 204 ","page_number":208},
  {"content":"\r\n\r\nجَمِيعاً وَمَنْ أَحْياها فَكَأَنَّما أَحْيَا اَلنَّاسَ جَمِيعاً 5 : 32 » ( 1 )  ( كسى كه انسانى را بدون عنوان قصاص يا به جهت فساد در روى زمين بكشد مانند اين است كه همه مردم را كشته است ، و اگر كسى را احيا كند مانند اين است كه همه مردم را احيا نموده است ) .\r\nنتيجهء آن از حدود مقدارهاى كمى بالاتر است . ولى نبايد فراموش كنيم كه نتايج و كيفرهاى معاصى هم گاهى از حدود كمى بالاتر رفته ، يك عمل ناچيز كه از روى شقاوت واقعى صادر شود ممكن است به سقوط ابدى انسان منتهى گردد . بنا بر اين پاداش و كيفرهايى كه در بارهء اعمال نيك و بد مقرر شده است ، مقتضاى آن اعمال را فى نفسه مطرح مىكند ، لذا اختلاط و درهم آميختن آن اعمال را در طول عمر انسانى نبايد از نظر دور بداريم كه به اصطلاح موجب كسر و تعديل مىگردد .\r\nتفسير ابيات\r\nخداوند متعال بدان جهت به پيامبر خود مزمل ( پيچيده در لباس ) خطاب كرد كه به او بفهماند كه اى فرارى از جامعه كثيف و پيچيده در گليم ، سر زير گليم مبر و روى خود را از جهانيان مپوش ، زيرا اين دنيا مانند جسم سر گردان و تو هوش واقع ياب اين جهان هستى .\r\nتو از ننگ مدعيان نگون بخت خود را پنهان مساز ، زيرا تو از شمع فروزان وحى برخوردار هستى .\r\nهنگام شب برخيز كه تو مانند شمع روشنى بخشى و شمع شب تا سحر ايستاده و فروزان است . برخيز كه -\r\n\r\nبىفروغت روز روشن هم شب است\r\nبىپناهت شير اسير ارنب است ( 2 ) \r\n\r\nبرخيز و -\r\n\r\nباش كشتيبان درين بحر صفا\r\nكه تو نوح ثانيى اى مصطفى\r\n\r\n","description":"","footnote":" ( 1 ) سوره المائدة ، آيهء 35 . .  ( 2 ) ارنب خرگوش . . ","page_name":" 205 ","page_number":209},
  {"content":"\r\nبراى هر راهى ره شناس خردمندى لازم است ، مخصوصاً در پهنه ى دريا . برخيز و به اين كاروان كه راهش را زده‌اند ، بنگر و ببين كه غول گمراه كننده خود را كشتيبان درياى رشد و كمال انسانها ساخته است - برخيز كه -\r\n\r\nخضر وقتى غوث هر كشتى تويى ( 1 ) \r\nهمچو روح الله مكن تنها روى ( 2 ) \r\n\r\nتو كه در ميان اين مردم مانند شمع آسمانى هستى ، دست از انقطاع و خلوت بردار ، زيرا -\r\n\r\nوقت خلوت نيست اندر جمع آى\r\nاى هدى چون كوه قاف و تو هماى\r\n\r\nماه چهارده شبه سينهء فضا را مىشكافد و با عوعو سگان از سير خود باز نمىايستد . آن طعنه زنندگان مانند سگانى هستند كه به بدر جمال و جلال تو بانگ مىزنند . نداى الهى انصتوا ( موقع خواندن قرآن ساكت باشيد ) را نمىشنوند و از روى حماقت به رخسار و سيرت چون بدر فروزانت عوعو مىكنند .\r\nتو اى طبيب بيمارىهاى روحى ، از مداواى ارواح آنان دريغ مدار ، تو از خشم به ناشنوايان عصا را از دادن به دست نابينايان مضايقه منما . تو خود گفته‌اى : كسى كه نابينايى را رهبرى نمايد ، از خداوند منان صدها پاداش خواهد گرفت . كسى كه چهل گام كورى را با خود بكشد و نگذارد آن بىنوا بلغزد ، گناهانش آمرزيده و به رشد خود نائل مىگردد . پس اى پيامبر عزيز دست جوقه هاى نابينايان را بگير و دسته دسته از اين جهان بىقرار به مستقر ابديت رهنمون باش . كار مردان هدايت كننده همين است و تو هم هدايت كننده و تويى مرتفع كنندهء اندوههاى ناشى از جهل و گمراهى آخر زمان و شادى آفرين جوامع انسانى -\r\n","description":"","footnote":" ( 1 ) غوث پناه . .  ( 2 ) به مناسبت خضر - « چون كليم الله مكن تنها روى ، شايسته تر است . . ","page_name":" 206 ","page_number":210},
  {"content":"\r\n\r\nهين روان كن اى امام المتقين\r\nاين خيال انديشگان را تا يقين\r\n\r\nهر كس كه دل در مكر ورزيدن تو گمارد ، بيمى به خود راه مده و شاد باش كه من خود به زندگى او پايان خواهم داد . به كورى آن نابينا ، كورىها خواهم افزود ، كه زهر نابود كنندهء جان اوست و او از كورى همان زهر را شكر خواهد پنداشت .\r\nاگر آنان به عقل و مكر و حيله گرى خود ببالند . آگاه باش كه همهء نيروهاى روانى آنان را من خود ارزانى داشته‌ام آنان هر اندازه هم داراى عقل و مكر انديشى بوده باشند بالاخره درمقابل مشيت ما بس ناچيزند -\r\n\r\nچيست خود آلاچق آن تركمان\r\nپيش پاى نره پيلان جهان\r\n\r\nاى پيامبر بزرگوارم ، آنان هر چراغى فرا راه خود روشن كنند درمقابل بادهاى تندوز من ياراى مقاومت نخواهد داشت . برخيز و در صور سهمناك بيدارى دم زن ، باشد كه هزاران مردهء در خاك رفته چشم جان باز كنند و زنده و بيدار گردند . آرى -\r\n\r\nچون تو اسرافيل وقتى راست خيز\r\nرستخيزى ساز پيش از رستخيز\r\n\r\nاگر كسى از تو در بارهء قيامت بپرسد و بگويد كو و كجا است قيامت ؟ خود را به آنان بنما و بگو اينك منم رستاخيز . اى سؤال كنندهء محنت زده درست بنگر خواهى ديد از اين رستاخيز كه من بر پا كرده‌ام صد قيامت در دنيا قائم شده است اگر اى پيامبر ديدى كه از اين ياد آورى تو متنبه نشد و شايستهء آن نبود ، پاسخ احمقان را به او بده كه سكوت محض است . وقتى كه دعا مستجاب نشود ، آسمان سكوت مىكند ، زيرا جواب منفى همان سكوت است و بس . دريغا ، كه وقت نتيجه گيرى ما فرا رسيده ولى از بد بختى ما روز سپرى گشته است -\r\n\r\nوقت تنگ است و فضاى اين كلام\r\nتنگ مىآيد بر او عمر دوام\r\n\r\n","description":"","footnote":"","page_name":" 207 ","page_number":211},
  {"content":"\r\n\r\nنيزه بازى اندرين كوهاى تنگ\r\nنيزه بازان را همىآرد به ننگ\r\n\r\nوقت بيان حقايق تنگ شده و خاطر و فهم عاميان صد مرتبه از وقت تنگتر است . حال كه جواب احمقان خاموشى است ، اى مولوى ، چرا سخن را اين قدر به درازا مىكشى ؟ بگذار حق تعالى خود از درياىرحمت و امواج كرمش به وسيلهء بارانها هر شوره زارى را سيراب نمايد .\r\n","description":"","footnote":"","page_name":" 208 ","page_number":212},
  {"content":"\r\n\r\n\r\nدر بيان آن كه « ترك الجواب جواب » مقرر اين سخن كه « جواب الاحمق سكوت » شرح اين هر دو در اين قصه كه گفته مىآيد\r\n\r\n( ( 1490 ) ) پادشاهى بود و او را بنده اى\r\nمرده عقلى بود و شهوت زنده اى\r\n( ( 1491 ) ) خردهاى خدمتش بگذاشتى\r\nبد سگاليدى نكو پنداشتى\r\n( ( 1492 ) ) گفت شاهنشه جرائش كم كنيد\r\nور بجنگد نامش از خط بر زنيد\r\n( ( 1493 ) ) عقل او كم بود و حرص او فزون\r\nچون جرا كم ديد شد تند و حرون\r\n( ( 1494 ) ) عقل بودى گرد خود كردى طواف\r\nتا بديدى جرم خود گشتى معاف\r\n( ( 1495 ) ) چون خرى پا بسته تندد از خرى\r\nهر دو پايش بسته گردد بر سرى\r\n( ( 1496 ) ) پس بگويد خر كه يك بندم بس است\r\nخود بدان كان دو ز فعل آن جسست\r\nگر بديدى سرّ بند آن چشم كور\r\nبند بر دستش نبستندى به زور\r\nور ز جرم بند پا آگه بدى\r\nخود ز بند دست و پا ايمن شدى\r\nور بتنديدى ز بند آن بو الفضول\r\nاو نه خر بودى بدى شير فحول\r\n( ( 1494 ) ) عقل بودى گرد خود كردى طواف\r\nتا بديدى جرم خود گشتى معاف\r\n\r\nدر موقع گرفتاريها نخست عقل را به فعاليت واداريم و وضع خود را بررسى كنيم ، و آن گاه به جستجوى عوامل خارج از خود بپردازيم\r\nتنبيه فوق العادهء آموزنده ايست كه جلال الدين در بيت فوق و ابيات مربوط گوشزد مىكند . اگر در ابتلا به ناگوارىها و درماندگىها وضع خودمان را همه جانبه مورد دقت قرار بدهيم ، و بى طرفانه و بدون حمايت از خويشتن به تحليل موجوديت\r\n","description":"","footnote":"","page_name":" 209 ","page_number":213},
  {"content":"\r\nخود بپردازيم ، در موارد فراوانى خواهيم ديد كه عوامل بىچارگىها غالبا به خود ما مستند است .\r\nاين يك سهل انگارى يا به عبارت بهتر خود پرستى بنيان كنى است كه ما غالبا به حمايت از خود بر مىخيزيم و خويشتن را چنان تبرئه مىكنيم كه گويى هم اكنون از مادر متولد شده و كوچكترين انحرافى از ما سر نزده است زبونى و ناتوانى آدمى تنها در اين مورد است كه به حد اكثر مىرسد و او را ضعيفترين و ناتوانترين موجود مىنمايد . حمايت گران خويشتن بدون توجه تمام اصول و قوانين جاريه در هستى را زير پا مىگذارند و زبان حالشان چنين است كه : خاصيت آتش سوزانيدن است ، اما نه در بارهء من اسلحهء بران عضو آدمى را مىبرد اما نه ، اعضاى مرا كجروىها و بىاعتنايى به عدالت بنياد ساختمان روانى انسان را ويران مىكند ، اما نه ساختمان روانى مرا . . . گويا هر اصل و قانونى كه در سلسلهء هستى بخواهد مطابق ماهيت خود در موجوديت من به فعاليت بپردازد ، بايستى اجازه بگيرد و اگر بدون اجازه بخواهد در موجوديت من دست به كار بزند ، خنثى خواهد گشت اين كه بارها شنيده‌ايم قدرت آدمى به حدى است كه مىتواند به اصول و قوانين جاريه در هستى حكومت كند ، ما را به اشتباه خطرناكى دچار ساخته است . ما اين قانون غير قابل انعطاف و استثناء را عمدا كنار مىگذاريم كه با خشونت هر چه تمامتر به فعاليت پرداخته و مىگويد :\r\nقدرت آدمى در انتخاب و توجيه قوانين جاريه در هستى حد و اندازه دارد ، مثلًا او قدرت دارد كه از نزديك كوه دور شود و از صدمات آتش فشانى آن كوه محفوظ بماند اما اگر در اين دور شدن ، با گام كورانه حركت كند به پرتگاه ديگرى خواهد افتاد . نه آن پرتگاه در اختيار اوست و نه لغزش و در افتادن در آن كه نابودى\r\n","description":"","footnote":"","page_name":" 210 ","page_number":214},
  {"content":"\r\n\r\nحيات انسانى است .\r\nبنا بر اين حمايت از خويشتن با تكيه به حكومت بر اصول و قوانين ، آن اندازه احمقانه است كه چشم را بستن و در سنگلاخ پر از پرتگاه ها قدم برداشتن بدين جهت است كه مىتوان گفت ما با تمام پر رويى اعدام خويشتن را با اين وضع حمايت از خود مىناميم و به حماقت خود ادامه مىدهيم وقتى كه انسان مىبيند خللى در وضع جسمانى و روانى او پيدا شده است ، عقل و وجدان با تمام صداقت به او فرمان مىدهند كه خلل مفروض را بررسى و در عوامل به وجود آورندهء آن تحليل لازم و كافى به عمل آورد و فورا به فلك و محيط دشنام نثار نكند ، زيرا موجوديت آدمى براى دفاع از خود قدرت در اختيار دارد .\r\nبراى اين بررسى و تحليل احتياج شديدى به حفظ بىطرفى از خويشتن لازم است كه بتواند خود را واقعا رو در روى خود قرار دهد و دردهايى كه عامل آنها از سوء اختيارش سرچشمه گرفته است دريابد و پى درمانش برود .\r\nتفسير ابيات\r\nپادشاهى بنده‌اى داشت كه عقلش مرده و شهوتش زنده بود ، خدماتى را كه به او واگذار شده بود ، بجاى نمىآورد و بد انديشى و بد كارىهاى خود را نيكو مىپنداشت . روزى پادشاه فرمان داد كه جيره اش را تقليل دهند و اگر مقاومت بورزد نامش را از دفتر خدمتگزاران محو نمايند .\r\nعقل اين بندهء پليد اندك و حرص و آزش زياد بود ، وقتى كه ديد جيره اش را كم كرده‌اند بناى تندى و چموشى نهاد .\r\nاگر اين بد بخت از خرد برخوردار بود ، گرد خود مىگشت و خود را مورد بررسى قرار مىداد تا جرم و تقصير خود را ببيند و از اقدام شاه نرنجد . اگر خر پا بسته‌اى به جهت بسته شدن پايش بناى تندى و چموشى گذارد ، بر اثر همين كار هر دو پايش در بند خواهند افتاد .\r\n","description":"","footnote":"","page_name":" 211 ","page_number":215},
  {"content":"\r\nآن گاه خر مىگويد : يك بند كه بپايم بسته بودند كفايت مىكرد و نمىداند كه عامل اصلى هر دو بند گران خود او بوده است .\r\nاگر آن نابينا راز بستن بند بر پايش را مىفهميد ، بند ديگرى بر دستش زده نمىشد . -\r\n\r\nور زجرم بند پا آگه بدى\r\nخود ز بند دست و پا ايمن شدى\r\n\r\n","description":"","footnote":"","page_name":" 212 ","page_number":216},
  {"content":"\r\n\r\nدر تفسير اين حديث نبوى صلى الله عليه و آله كه ان الله تعالى خلق الملائكة و ركب فيهم العقل و خلق البهائم و ركب فيها الشهوة و خلق بني آدم و ركب فيهم العقل و الشهوة فمن غلب عقله على شهوته فهو اعلى من الملائكة و من غلب شهوته على عقله فهو ادنى من البهائم\r\n\r\n( ( 1497 ) ) در حديث آمد كه يزدان مجيد\r\nخلق عالم را سه گونه آفريد\r\n( ( 1498 ) ) يك گره را جمله عقل و علم و جود\r\nآن فرشته است و نداند جز سجود\r\n( ( 1499 ) ) نيست اندر عنصرش حرص و هوا\r\nنور مطلق زنده از عشق خدا\r\n( ( 1500 ) ) يك گروه ديگر از دانش تهى\r\nهمچو حيوان از علف در فربهى\r\n( ( 1501 ) ) او نبيند جز كه اصطبل و علف\r\nاز شقاوت غافل است و از شرف\r\n( ( 1502 ) ) اين سوم هست آدمى زاد بشر\r\nاز فرشته نيمى و نيمى و ز خر\r\n( ( 1503 ) ) نيم خر خود مايل سفلى بود\r\nنيم ديگر مايل علوى شود\r\nتا كدامين غالب آيد در نبرد\r\nزين دوگانه تا كدامين برد نرد\r\nعقل اگر غالب شود بس كمتر است\r\nاز بهايم اين بشر ز ان كابتر است\r\n( ( 1504 ) ) آن دو قوم آسوده از جنگ و حراب\r\nوين بشر با دو مخالف در عذاب\r\n( ( 1505 ) ) وين بشر هم ز امتحان قسمت شدند\r\nآدمى شكلند و سه امت شدند\r\n( ( 1506 ) ) يك گره مستغرق مطلق شده\r\nهم چو عيسى با ملك ملحق شده\r\n( ( 1507 ) ) نقش آدم ليك معنى جبرئيل\r\nرسته از خشم و هوا و قال و قيل\r\n( ( 1508 ) ) از رياضت رسته و زهد و جهاد\r\nگوييا كز آدمى او خود نزاد\r\n( ( 1509 ) ) قسم ديگر با خران ملحق شدند\r\nخشم محض و شهوت مطلق شدند\r\n( ( 1510 ) ) وصف جبريلى در ايشان بود رفت\r\nننگ بود آن خانه و آن وصف زفت\r\n( ( 1511 ) ) مرده گردد شخص چون بىجان شود\r\nخر شود چون جان او بىآن شود\r\n\r\n","description":"","footnote":"","page_name":" 213 ","page_number":217},
  {"content":"\r\n\r\n\r\nزاغ گردد چون پى زاغان رود\r\nجسم گردد جان چو او بىآن شود\r\n( ( 1512 ) ) ز ان كه جانى كان ندارد هست پست\r\nاين سخن حق است و صوفى گفته است\r\n( ( 1513 ) ) او ز حيوانها فزونتر جان كند\r\nدر جهان باريك كارىها كند\r\n( ( 1514 ) ) مكر و تلبيسى كه او تاند تنيد\r\nآن ز حيوان دگر نايد پديد\r\n( ( 1515 ) ) جامهاى زر كشى را با فتن\r\nدرّها از قعر دريا يافتن\r\n( ( 1516 ) ) خرده كارىهاى علم هندسه\r\nيا نجوم و علم طب و فلسفه\r\n( ( 1517 ) ) كه تعلق با همين دنياستش\r\nره به هفتم آسمان بر نيستش\r\n( ( 1518 ) ) اين همه علم بناى آخر است\r\nكه عماد بود گاو و اشتر است\r\n( ( 1519 ) ) بهر استبقاى حيوان چند روز\r\nخوانده علمش احمقان بىفروز\r\n( ( 1520 ) ) علم راه حق و علم و منزلش\r\nصاحب دل داند آن را يا دلش\r\n( ( 1521 ) ) پس درين تركيب حيوان لطيف\r\nآفريد و كرد با دانش اليف\r\n( ( 1522 ) ) نام كالانعام كرد آن قوم را\r\nز ان كه نسبت كو به يقظه نوم را\r\n( ( 1523 ) ) روح حيوانى ندارد غير نوم\r\nحسهاى منعكس دارند قوم\r\n( ( 1524 ) ) يقظه آمد نوم حيوانى نماند\r\nانعكاس حس خود از لوح خواند\r\n( ( 1525 ) ) همچو حس آن كه خواب او را ربود\r\nچون شد او بيدار عكس او نمود\r\n\r\nآيه\r\n« وَلَقَدْ ذَرَأْنا لِجَهَنَّمَ كَثِيراً مِنَ اَلْجِنِّ وَاَلإِنْسِ لَهُمْ قُلُوبٌ لا يَفْقَهُونَ بِها وَلَهُمْ أَعْيُنٌ لا يُبْصِرُونَ بِها وَلَهُمْ آذانٌ لا يَسْمَعُونَ بِها أُولئِكَ كَالأَنْعامِ بَلْ هُمْ أَضَلُّ أُولئِكَ هُمُ اَلْغافِلُونَ 7 : 179 . » ( 1 )  ( ما عدهء زيادى از جن و انس را آفريديم كه عاقبت كارشان بدوزخ خواهد كشيد آنان دلهايى دارند كه به وسيلهء آنها نمىفهمند ، چشم دارند كه با آنها نمىبينند گوشهايى دارند كه با آنها نمىشنوند . آنان مانند چار پايان بلكه گمراه تر از\r\n","description":"","footnote":" ( 1 ) سوره الاعراف ، آيهء 179 . . ","page_name":" 214 ","page_number":218},
  {"content":"\r\n\r\nچار پايانند آنان غوطه وران در غفلتند ) .\r\n« وَكُنْتُمْ أَزْواجاً ثَلاثَةً فَأَصْحابُ اَلْمَيْمَنَةِ ما أَصْحابُ اَلْمَيْمَنَةِ وَأَصْحابُ اَلْمَشْئَمَةِ ما أَصْحابُ اَلْمَشْئَمَةِ وَاَلسَّابِقُونَ اَلسَّابِقُونَ أُولئِكَ اَلْمُقَرَّبُونَ 56 : 7 - 11 » ( 1 )  ( و شما در آن روز رستاخيز سه صنف خواهيد بود : قسم اول اصحاب دست راستاند ( نامهء اعمالشان به دست راستشان داده خواهد شد ) قسم ديگر اصحاب دست چپ مىباشند ( اينان وضع ناهنجارى دارند ) قسم سوم آنان هستند كه بخيرات و تقرب به خدا سبقت گرفته‌اند ، آنان مقربان درگاه الهى هستند .\r\nاين تقسيم در سورهء فاطر هم آمده و بروش زندگانى سه قسم مردم در اين دنيا اشاره كرده است :\r\n« ثُمَّ أَوْرَثْنَا اَلْكِتابَ اَلَّذِينَ اِصْطَفَيْنا مِنْ عِبادِنا فَمِنْهُمْ ظالِمٌ لِنَفْسِه وَمِنْهُمْ مُقْتَصِدٌ وَمِنْهُمْ سابِقٌ بِالْخَيْراتِ بِإِذْنِ الله ذلِكَ هُوَ اَلْفَضْلُ اَلْكَبِيرُ 35 : 32 . » ( 2 )  ( سپس ما كتاب را به بندگان خود كه بر گزيديم به ارث گذاشتيم . بندگان ما به سه قسمند : گروهى بر خود ظلم ورزيدند و گروه ديگر ميانه رو هستند و گروه سوم با اذن خداوندى به خيرات سبقت گرفتند ، آن سبقت فضل بزرگى است . )\r\nروايت\r\n« عن عبد الله بن سنان : قال سالت ابا عبد الله جعفر بن محمد الصادق فقلت الملائكة افضل ام بنو آدم ؟ فقال : قال امير المؤمنين على بن ابى طالب عليه السلام : ان الله ركب فى الملائكة عقلا بلا شهوة و ركب فى بنى آدم كليهما : فمن غلب عقله شهوته فهو خير من الملائكة ، و من غلب شهوته عقله فهو شر من البهائم . » ( 3 ) \r\n","description":"","footnote":" ( 1 ) سوره الواقعه ، آيهء 6 تا 10 . .  ( 2 ) سوره فاطر ، آيهء 33 . .  ( 3 ) وسايل الشيعة ، شيخ حر عاملى ، ج 3 ص 447 . . ","page_name":" 215 ","page_number":219},
  {"content":"\r\n\r\n( از عبد الله بن سنان نقل شده است كه مىگويد از امام جعفر صادق عليه السلام پرسيدم كه فرشتگان افضلند يا فرزندان آدم ؟ فرمود : امير المؤمنين عليه السلام فرموده است : خداوند متعال در فرشتگان عقل را بدون شهوت تركيب نموده و در فرزندان آدم عقل و شهوت را با هم در آميخته است . كسى كه عقلش به شهوتش پيروز شود ، او بهتر از فرشتگان است و كسى كه شهوتش به عقلش پيروز شود او بدتر از چار پايان است . »\r\n\r\n( ( 1513 ) ) او ز حيوانها فزونتر جان كند\r\nدر جهان باريك كارىها كند\r\n( ( 1514 ) ) جامه هاى زر كشى را بافتن\r\nدره ها از قعر دريا يافتن\r\n( ( 1516 ) ) خرده كارىهاى علم هندسه\r\nيا نجوم و علم طب و فلسفه\r\n( ( 1517 ) ) كه تعلق با همين دنياستش\r\nره به هفتم آسمان بر نيستش\r\n\r\nانسان در اين دنيا جان كنىها مىكند و باريك كاريها راه مىاندازد ولى در انديشهء دنياى ديگرى كه اين دنيا بدون آن قابل تفسير نيست ، نمىباشد\r\nكار و كوشش و به اصطلاح جلال الدين جان كنىهاى انسان در اين دنيا بقدرى زياد است كه قابل مقايسه با جنب و جوش ساير حيوانات نيست ، كارهاى باريك و انديشه هاى نغز و تابناكش به قول ويكتور هوگو : همين عالم اسرار آميز را خيره مىسازد : به قعر اقيانوس مىرود و سر در مىآورد و به فضاهاى دور دست پرواز مىكند و با ذرات بنيادى عالم طبيعت بازيگرى دارد ، و به عبارت جامع در انديشهء تسخير همهء جهان هستى بر مىآيد . آيا اين كوشش و تقلا و جان كنىها غلط است ؟ گاهى در كتاب\r\n","description":"","footnote":"","page_name":" 216 ","page_number":220},
  {"content":"\r\nمثنوى با ابياتى روبه رو مىشويم كه ظاهرش اين است كه اين كوششها لغو و بىهوده است . در ابيات مورد تحليل نمىگويد كار بىهوده ايست ، ولى گوشزد مىكند كه اين همه جان كنىها و باريك بينىها و باريك كارىها ، مربوط به امور دنيوى است و راهى به ملكوت ندارد .\r\nبا اين حال ابيات ديگرى هم در مثنوى وجود دارد كه همين جنب و جوشها را صحيح و بجا مىداند .\r\nبه نظر مىرسد جلال الدين با نظر به مجموع گفته هايش در بارهء اين موضوع نمىخواهد كوشش و علم و صنعت را محكوم كند ، بلكه مىخواهد مردم ، در ارزيابى فعاليتهايشان به اشتباه دچار نشوند ، حقيقت زندگى و هدف آن را وسيلهء زندگى قرار ندهند .\r\nمثلًا وسيلهء حركت سريع مانند هواپيما براى آن ساخته نشده است كه زندگى انسانى را فداى خود بسازد ، بلكه براى آن است كه وقتى كه آدم زنده به حركت سريعتر براى وصول به مقصد احتياج به هواپيما داشته باشد ، در اختيار او قرار بگيرد ، لباس بسيار عالى براى رفع احتياج زندگى است نه براى مشوش ساختن و نابود كردن هدف آن . درنورديدن فضاهاى بىكران و نفوذ در اعماق درياها و فرو رفتن در شكم كوه ها و راه انداختن هزاران اختراعات همه و همه براى پاسخگويى به خواسته هاى خود حيات آدمى است نه براى خواسته هاى هوى و هوسى كه خود حيات را سر گردان و هدفش را فداى آن وسايل نمايد .\r\nدر تمام دورانهاى تاريخ ، بشر دردى جز اين نداشته و در آينده هم مشكلى جز اين نخواهد داشت كه او نمىخواهد هدف حيات را از وسيلهء آن تفكيك نمايد . كدامين عاقل است كه بگويد : علوم پزشكى بىهوده است ؟ كدامين هشيار خردمند است كه گمان كند استخراج الكتريسيته از طبيعت و بهره بردارى متنوع از آن در احتياجات زندگى بىهوده و لغو است ؟ ولى از طرف ديگر بايد عقل و وجدان آن\r\n","description":"","footnote":"","page_name":" 217 ","page_number":221},
  {"content":"\r\nاحمق هم نابود شود تا بگويد : هدف زندگى عبارت است از اين كه بايد زندگى كنيم تا بيمار شويم و پزشكان راه و چارهء بهبودى ما را پيدا كنند و بس . مزخرف تر از اين سخن جايى پيدا نمىشود كه بگوئيم زندگى هدفى جز اين ندارد كه سر از خاك برداريم و به صورت اسپرها و اوولهاى تورم يافته در روى كرهء خاكى به پيكار با هم برخيزيم و براى نابود ساختن يكديگر اسلحهء اتمى اختراع كنيم ما بايد در موضوع كار و كوشش و جان كنىها و باريك كارىهاى علمى و صنعتى سه موضوع زير را فراموش نكنيم :\r\nوسيلهء زندگى و شئون زندگى و هدف زندگى اگر شوخىها و تازه پرستىهايى را كه تنها براى به دست آوردن شهرت و جلب توجه مردم گفته مىشوند ، كنار بگذاريم و متن حيات انسانها را مورد تحقيق و كاوش قرار بدهيم ، خواهيم ديد : حيات آدمى چه ما بخواهيم و چه نخواهيم سه موضوع اساسى را در بر دارد .\r\nيك - وسيلهء زندگى - هر چيزى كه در حفظ و ادامهء زندگى دخالتى داشته باشد آن چيز وسيلهء زندگى است ، خوراكىها و آشاميدنىها و پوشاكها و موضوع مربوط به مسكن از اين قبيلاند .\r\nحيات بدون اين گونه وسايل رو به نابودى مىرود ، همچنين مبارزه با عوامل مضر طبيعت كه پيرامون انسانى را فرا گرفته است .\r\nدو - شئون زندگى - عبارت است از نمودها و جلوه هاى آن . اين نمودها و جلوه ها بر دو نوع اساسى تقسيم مىشوند :\r\nالف - نمودها و جلوه هاى مربوط به ماهيت خود حيات مانند احساس و درك لذت و الم و تحرك و كاوش و فعاليت غرايز و هدف گيرى و انتخاب وسيله براى هدفهاى منظور .\r\nب - نمودها و جلوه هايى است كه از متن خود حيات بر نمىآيد ، بلكه ناشى\r\n","description":"","footnote":"","page_name":" 218 ","page_number":222},
  {"content":"\r\nاز اشباع خواسته هايى است كه در مرتبه ى پس از خواسته هاى اصيل حيات قرار گرفته است ، مانند تجمل بازىها و تنوع در گذراندن حيات با نمودهايى كه با گسترش دادن من در پديده هاى جالب عالم هستى پديد مىآيد .\r\nمانند خوابيدن روى تشك پرنيان با اين كه شخص مىتوانست روى تشك پنبه و پشم هم بخوابد .\r\nنوع الف از نمودهاى حيات كه وابستهء متن خود حيات است ، مانند اجزاء تشكيل دهندهء خود زندگى مىباشند كه كوشش در راه پيدا كردن وسيله براى تنظيم آنها در حقيقت كوشش براى خود حيات است و ادامهء نسل بشر در روى زمين بدون آن كوشش امكان پذير نمىباشد .\r\nنوع ب از شئون حيات است كه خود حيات را قربانى خود نموده و همهء طرق اصلاح حال بشرى را چه از نظر فردى و چه از نظر ارتباطات اجتماعى مختل و ناهموار مىسازد .\r\nهدف زندگى نيز كه عبارت است از بثمر رسانيدن شخصيت در راه تكامل . حقيقى قربانى همين نوع ب از شئون زندگى مىگردد . جستجوى وسايل براى آن زندگى كه نمودها و جلوه هايش از خواسته هاى بىسر و ته حيات سرچشمه مىگيرد ، گروه زندگان را از حيات حقيقى محروم ساخته و براى ما آلبر كامو و كافكا و بيتل و هيپى مىسازد ، زيرا براى به دست آوردن آن شئون زندگى كه تنها مىخواهم انگيزهء اصلى آن است ، تصادم و تزاحم در مىخواهمها موجب تزاحم در ايجاد و به دست آوردن وسايل مىگردد و جنگ و پيكار دائمى صورت قانونى طبيعى به خود مىگيرد و دم زدن از صلح و صفا جزء سخنهاى فكاهى و مسخره‌اى به شمار مىرود .\r\nبنا بر اين ملاحظات نمىتوان گفت جلال الدين مخالف علم و صنعت و باريك بينىها و باريك كارىهاى بشرى در اين دنيا است ، بلكه جلال الدين به خود حيات مىنگرد و ماهيت آن را كه وابسته به هدف فوق العادهء بزرگ است در مىيابد و مىگويد :\r\n","description":"","footnote":"","page_name":" 219 ","page_number":223},
  {"content":"\r\n\r\nآن دانش و صنعت و هشيارى و كنجكاوى و جست و خيزى كه حيات را مشوش و از وصول به هدف محروم مىنمايد ، كارى است بىهوده و غلط .\r\nاين نكته نبايد پوشيده بماند كه در جوامعى كه عشق به وسيلهء حيات ، رنگ و هدف آن را تغيير داده است ، راد مردانى كه حياتشان آميخته آن جوامع است ، نبايد زندگى خود را كه هدف عالى برايشان مطرح شده است خاتمه بدهند ، بلكه منطق زندگى آنان اقتضا مىكند كه هدف خود را گم نكنند و نگذارند هدف حياتشان دستخوش وسيله بازى و دكورهاى بىاساس حيات واقع شود .\r\n\r\n( ( 1523 ) ) روح حيوانى ندارد غير نوم\r\nحسهاى منعكس دارند قوم\r\n( ( 1524 ) ) يقظه آمد نوم حيوانى نماند\r\nانعكاس حس خود از لوح خواند\r\n\r\nروح حيوانى حقايق را معكوس مىبيند ، او از معكوس ديدن حقايق غفلت دارد تا آن گاه كه مبدل به روح انسانى شود\r\nاين مقدار مىتوان گفت كه ما تعقل و انديشه و الهام و تجسيم و تشبيه و ساير فعاليتهاى دقيق مغزى انسانى را در عالم حيوانات نمىبينيم و بجز از مواردى كه غرايز حيوانات آثار و نمودهاى خارجى را بما نشان مىدهند وضع روانى آنان را نمىدانيم .\r\nآيا آنان نيز جهان را بمانند ما در درونشان منعكس مىسازند ؟ آيا آنان نيز در بارهء زمان و فضا تصوراتى شبيه به تصورات ما دارند ؟ آيا حيات خود را درك مىكنند ؟ مرگ براى آنان چگونه مطرح است ؟ بدان جهت كه نوع ما از انواع حيوانات جدا است ، لذا نمىتوانيم پاسخ قاطعانه‌اى در بارهء سؤالات مزبور ارائه بدهيم .\r\n","description":"","footnote":"","page_name":" 220 ","page_number":224},
  {"content":"\r\n\r\nگسترش رابطهء انسان با طبيعت و تسخير مقدار فراوانى از عوامل طبيعت در راه زندگى و خواسته هاى آن و پيش رفت متنوع انسانى در قلمروهاى گوناگون مىتواند اين حقيقت را اثبات نمايد كه مزاياى وجودى انسان از جهات زيادى با عظمتتر از ساير حيوانات است .\r\nاما اين حقيقت دليل آن نمىشود كه ما روان حيوانى را آن طور تلقى كنيم كه حقايق را وارونه تلقى مىكند ، مثلًا آب را خاك مىبيند ، علف را سنگ مىپندارد بلكه مىتوانيم بگوييم محدوديت درك و مشاعر حيوانات ، آنها را با واقعيات با روابط محدودتر از ما روبه رو مىسازد .\r\nبه عبارت ديگر روح حيوانى خواب آلود نيست ، بلكه بيداريش با بيدارى ما متفاوت است .\r\nتفسير ابيات\r\nدر يكى از احاديث چنين آمده است كه خداوند بزرگ مخلوقات اين جهان را بر سه نوع آفريده است :\r\nنوع يكم - سر تا پا عقل و علم است ، اين نوع همان گروه فرشتگان است كه جز عبادت خداوند كار ديگرى ندارند . در ذات فرشتگان عنصر هوى و هوس وجود ندارد . آنان نور مطلق و حياتشان با عشق الهى در هم آميخته است .\r\nنوع دوم - به كلى محروم از دانش بوده و جز علف و طويله چيزى را نمىشناسد اين نوع نه از شقاوت خبرى دارد و نه شرف براى آن مطرح است . نوع سوم - آدمى زاد است كه بشر ناميده شده از دو جزء مركب است جزئى از فرشته ، جزء ديگر از حيوان .\r\nبا آن جزء حيوانيش همواره گرايش به پستى دارد ، و با جزء فرشته‌اى هم دائماً رو به عالم اعلاست .\r\n\r\nتا كدامين غالب آيد در نبرد\r\nزين دوگانه تا كدامين برد نرد\r\n\r\n","description":"","footnote":"","page_name":" 221 ","page_number":225},
  {"content":"\r\nاگر جزء عقلانيش پيروز شود از فرشتگان هم بالاتر رود ، زيرا - براى خنثى كردن جزء حيوانيش كوشش و تقلا نموده و با اختيار خود رهسپار عالم عقل گشته است .\r\nاگر بر عكس ، شهوتش پيروز شود از چار پايان هم پستتر خواهد بود ، زيرا اين انسان با داشتن جزء عقلانى به پستى گراييده است .\r\nآن دو نوع پايين ( حيوان ) و بالا ( فرشته ) از جنگ و پيكار درونى در امانند ، ولى آن دو جزء مخالف هميشه در درون آدمى مشغول رزم آورى و ستيزه مىباشند .\r\nخود نوع بشرى هم اگر چه در شكل و صورت به يكديگر شباهت دارند ، ولى بر سه قسم مانند سه امت جداگانه تقسيم شده‌اند :\r\nگروهى مستغرق جلال و جمال ابدى گشته ، مانند عيسى عليه السلام در گروه فرشتگان وارد شده‌اند .\r\nاينان شكل و نقش آدمى دارند ، ولى در معنى مانند جبرئيل از خشم و هوى و قال و قيل رها شده‌اند .\r\nآنان از رياضت و زهد و مجاهده بيرون آمده وضعى به خود گرفته‌اند كه گويى از سنخ آدمى زاد نيستند .\r\nگروه ديگر ملحق به حيواناتند آنان خشم محض و شهوت مطلق گشته و آن اوصاف جبرئيلى را كه در نهاد خود داشتند ، از دست داده‌اند ، زيرا خانهء درونى شان تنگ بود و آن صفت جبرئيلى سترگ .\r\nهنگامى كه جان آدمى رفت ، او مرده‌اى است و موقعى كه وصف جبرئيلى از جان آدمى وداع كرد ، ديگر نمىتوان او را انسان ناميد ، بلكه حيوانى است به شكل آدمى زاد .\r\nوقتى كه انسان بهواى زاغان دنبال زاغ برود ماهيت انسانيش را از دست داده و به زاغ تبديل مىگردد ، ديگر جان او را نمىتوان جان انسانى ناميد زيرا مبدل به جسم جامد گشته است ، زيرا جانى كه آن وصف فرشته يى را ندارد ، پست و ساقط\r\n","description":"","footnote":"","page_name":" 222 ","page_number":226},
  {"content":"\r\nاست اين سخن كاملًا بر حق بوده و گفته مردان الهى است .\r\nپس از آن كه جنبهء فرشته يى را از دست داد با مغز و انديشه‌اى كه دارد ، مكر و رو پوشىهايى راه مىاندازد كه از حيوانات ديگر ساخته نيست .\r\nاو بيش از ساير حيوانات در اين دنيا جان كنىها و باريك كارىها دارد ، لباسهاى زرين براى خود مىآرايد و از قعر درياها درهاى گرانبها استخراج مىكند ، علوم هندسه و نجوم و طب و فلسفه را فرا مىگيرد كه مقصودش خوش زيستى در اين دنيا است ، اين بىنوا با اين همه جان كنىها و باريك كاريهايش راهى به سوى ملكوت الهى ندارد .\r\nاين همه دانش و صنعت كه به دست مىآورد تنها در ساختمان آخور به كار مىبرد ، آخورى كه قوام هستى گاو و شتر است .\r\nمردم احمق هم اين دانشها و بينشهاى بىهدف را كه براى ادامهء حيوانيتشان به وجود آورده‌اند ، علم و فضل و فضيلت مىنامند اينها نمىدانند كه در اين دنيا علم اصلى وجود دارد كه علم راه حق و منزلگه اوست و جز صاحب دلان يا خود دلهاى پاك اطلاعى از آن ندارد . پس خداوند متعال در تركيب انسانى حيات لطيفى را با دانش هماهنگ ساخته است .\r\nخداوند نام آن گروه گمگشته در مراتب پست حيوانى را ، چهار پايان گذاشته است ، زيرا آنان همواره در خواب حيوانى فرو رفته‌اند ، آخر بيدارى با خواب چه نسبتى دارد ؟ روح پست حيوانى جز خواب چيزى را نمىداند ، حس اين روح حيوانى حقايق را معكوس درمييابد و در آن هنگامه كه بيدارى روح انسانى فرا رسد ، خواب حيوانى راه خود را پيش مىگيرد و از وجود آدمى بيرون مىرود و وقتى كه بيدار شد از ارتباط با لوح واقعيات معكوس بودن حس خواب آلود را درك مىكند ، مانند حس خواب آلود كه پس از بيدار شدن حالت معكوس رؤياى خود را واقع مىبيند .\r\n","description":"","footnote":"","page_name":" 223 ","page_number":227},
  {"content":"\r\n\r\n\r\nتفسير آيه و اما الذين فى قلوبهم مرض فزادتهم رجساً و قوله يضل به كثيراً و يهدى به كثيراً\r\n\r\n( ( 1526 ) ) لاجرم اسفل بود از سافلين\r\nترك او كن لا احب الآفلين\r\n( ( 1527 ) ) ز ان كه استعداد تبديل و نبرد\r\nبودش ، از پستيش آن را فوت كرد\r\n( ( 1528 ) ) باز حيوان چو استعداد نيست\r\nعذر او اندر بهيمى روشنى است\r\n( ( 1529 ) ) زو چو استعداد شد كان رهبر است\r\nهر غذايى كاو خورد مغز خر است\r\n( ( 1530 ) ) گر بلادر خورد او افيون شود ( 1 ) \r\nسكنه و بىعقلىاش افزون شود\r\n( ( 1531 ) ) ماند يك قسم دگر در اجتهاد\r\nنيم حيوان نيم حىّ با رشاد\r\n\r\nآيه\r\n« وَأَمَّا اَلَّذِينَ فِي قُلُوبِهِمْ مَرَضٌ فَزادَتْهُمْ رِجْساً إِلَى رِجْسِهِمْ وَماتُوا وَهُمْ كافِرُونَ 9 : 125 » ( 2 )  ( و اما كسانى كه در دلهاى آنان بيمارى وجود داشت ، آيات قرآنى پليدى بر پليديهايشان افزود و در حالى كه كافر بودند از اين دنيا رخت بر بستند ) « وَأَمَّا اَلَّذِينَ كَفَرُوا فَيَقُولُونَ ما ذا أَرادَ الله بِهذا مَثَلًا يُضِلُّ بِه كَثِيراً وَيَهْدِي بِه كَثِيراً وَما يُضِلُّ بِه إِلَّا اَلْفاسِقِينَ 2 : 26 » ( 3 )  ( و اما آنان كه كفر ورزيده‌اند مىگويند از اين مثل مقصود خدا چيست كه گروه زيادى را گمراه و گروه زياد ديگرى را هدايت مىكند ( به آنان بگو ) خداوند\r\n","description":"","footnote":" ( 1 ) بلادر گياهى از تيرهء سماقيان كه غالباً به صورت درختچه مىباشد ، اصل اين گياه از آمريكاى مركزى است . برگهايش متناوب و ساده و كامل است . گلهايش به شكل خوشه در انتهاى ساقه قرار دارند ، ميوه اش فندقه و لوبيايى شكل كه دم ميوه اش محتوى مواد ذخيره‌اى است . فرهنگ فارسى ، معين ج 1 ص 562 . .  ( 2 ) سوره التوبة ، آيهء 125 . .  ( 3 ) سوره البقرة ، آيهء 26 . . ","page_name":" 224 ","page_number":228},
  {"content":"\r\n\r\nبا اين مثل گمراه نمىكند مگر تبه كاران را ) .\r\n« لَقَدْ خَلَقْنَا اَلإِنْسانَ فِي أَحْسَنِ تَقْوِيمٍ . ثُمَّ رَدَدْناه أَسْفَلَ سافِلِينَ . إِلَّا اَلَّذِينَ آمَنُوا وَعَمِلُوا اَلصَّالِحاتِ فَلَهُمْ أَجْرٌ غَيْرُ مَمْنُونٍ 95 : 4 - 6 » ( 1 )  ( ما انسان را در بهترين نظم آفريديم ، سپس او را به پست پستى برگردانديم ، مگر كسانى كه ايمان آوردند و عمل صالح انجام دادند ، براى آنان پاداش بدون منتى وجود دارد . )\r\nتفسير ابيات\r\nرها كن آن انسان را كه جنبهء حيوانيش را بر فرشتگى خود پيروز ساخت زيرا او به پستترين پستىها سقوط نموده و از حوزهء انسانى غروب كرد ، رهايش كن چنان كه ابراهيم اجسام غروب كننده را ترك كرد ، زيرا آن پليد استعداد تكاپو و تبديل حيوانيت به انسانيت را با اختيار خود از دست داد . بدان جهت كه حيوان چون محروم از استعداد تحول و تكامل است معذور مىباشد ، موقعى كه انسان آن استعداد انسانى خود را از دست داد ، در حقيقت مانند اين است كه ساختمان وجودى خودش را از دست داده است ، نگاهش بجهان عوض مىشود و دريافتهايش تغيير مىپذيرد و نتايج ارتباطش با تمام اجزاء هستى دگرگون مىگردد . اگر در دوران انسانيت عذايى مىخورد و استعدادهاى انسانيش را تقويت مىكرد ، پس از بين رفتن آن نيروهاى الهى همان غذاها در درونش به مغز خر مبدل مىگردد . اگر ميوهء گياه بلادر را بخورد ، افيونى مىشود كه او را بىحس مىسازد و بر سستى و حماقتش مىافزاد . باقى مىماند يك قسم از انسان كه در تكاپوى رو بكمال است نيم او از حيوان و نيم ديگرش داراى حيات رو به رشد و كمال مىباشد .\r\n","description":"","footnote":" ( 1 ) سوره التين ، آيهء 64 و 65 . . ","page_name":" 225 ","page_number":229},
  {"content":"\r\n\r\nچاليش عقل با نفس هم چون تنازع مجنون با ناقه ، ميل مجنون سوى حره ميل ناقه سوى كره چنان كه مجنون گفته هوى ناقتى خلف و قدامى الهوى و انى و اياها لمختلفان\r\n\r\n( ( 1532 ) ) روز و شب در جنگ و اندر كشمكش\r\nكرده چاليش اولش با آخرش\r\nهم چو مجنون در تنازع با شتر\r\nگه شتر چربيد و گه مجنون حر\r\n( ( 1533 ) ) هم چو مجنونند و چون ناقه اش يقين\r\nمىكشد آن پيش و آن واپس به كين\r\n( ( 1534 ) ) ميل مجنون پيش آن ليلى دوان\r\nميل ناقه پس پى كره اش دوان\r\n( ( 1535 ) ) يك دم از مجنون ز خود غافل شدى\r\nناقه گرديدى و واپستر شدى\r\n( ( 1536 ) ) عشق و سودا چون كه پر بودش بدن\r\nمىنبودش چاره از بىخود شدن\r\n( ( 1537 ) ) آن كه او باشد مراقب عقل بود\r\nعقل را سوداى ليلى در ربود\r\n( ( 1538 ) ) ليك ناقه بس مراقب بود و چست\r\nچون بديدى او مهار خويش سست\r\n( ( 1539 ) ) فهم كردى زو كه غافل گشت و دنگ\r\nرو سپس كردى به كرّه بىدرنگ\r\n( ( 1540 ) ) چون به خود باز آمدى ديدى ز جا\r\nكاو سپس رفته است بس فرسنگها\r\n( ( 1541 ) ) در سه روزه ره بدين احوالها\r\nماند مجنون در تردد سالها\r\n( ( 1542 ) ) گفت اى ناقه چو هر دو عاشقيم\r\nما دو ضد بس همره نالايقيم\r\n( ( 1543 ) ) نيستت بر وفق من مهر و مهار\r\nكرد بايد از تو عزلت اختيار\r\n( ( 1544 ) ) اين دو همره همدگر را راه زن\r\nگمره آن جان كاو فرو نايد ز تن\r\n( ( 1545 ) ) جان ز هجر عرش اندر فاقه اى\r\nتن ز عشق خار بن چون ناقه اى\r\n( ( 1556 ) ) جان گشايد سوى بالا بالها\r\nدر زده تن در زمين چنگالها\r\n( ( 1547 ) ) تا تو با من باشى اى مردهء وطن\r\nبس ز ليلى دور ماند جان من\r\n( ( 1548 ) ) روزگارم رفت زين گون حالها\r\nهمچو تيه قوم موسى سالها\r\n( ( 1549 ) ) خطوتينى بود اين ره تا وصال\r\nمانده‌ام در ره ز شستت شصت سال\r\n( ( 1550 ) ) راه نزديك و بماندم سخت دير\r\nسير گشتم زين سوارى سير سير\r\n\r\n","description":"","footnote":"","page_name":" 226 ","page_number":230},
  {"content":"\r\n\r\n\r\n( ( 1551 ) ) سر نگون خود را ز اشتر در فكند\r\nگفت سوزيدم ز غم تا چند چند\r\n( ( 1552 ) ) تنگ شد بر وى بيابان فراخ\r\nخويشتن افكند اندر سنگلاخ\r\n( ( 1553 ) ) آن چنان افكند خود را سخت زير\r\nكه مخلخل گشت جسم آن دلير\r\n( ( 1554 ) ) چون چنان افكند خود را سوى پست\r\nاز قضا آن لحظه پايش هم شكست\r\n( ( 1555 ) ) پاى را بر بست و گفتا گو شوم ( 1 ) \r\nدر خم چوگانش غلطان مىروم\r\n( ( 1556 ) ) زين كند نفرين حكيم خوش دهن\r\nبر سوارى كاو فرو نايد ز تن\r\n( ( 1557 ) ) عشق مولى كى كم از ليلى شود\r\nگوى گشتن بهر او اولى بود\r\n( ( 1558 ) ) گوى شو مىگرد بر پهلوى صدق\r\nغلط غلطان در خم چوگان عشق\r\n( ( 1560 ) ) كاين چنين سيريست مستثنى ز جنس\r\nكان فزود از اجتهاد جن و انس\r\n( ( 1561 ) ) اين چنين جذبيست نى هر جذب عام\r\nكه نهادش فضل احمد و السلام\r\n\r\nآيه\r\n« وَاُتْلُ عَلَيْهِمْ نَبَأَ اَلَّذِي آتَيْناه آياتِنا فَانْسَلَخَ مِنْها فَأَتْبَعَه اَلشَّيْطانُ فَكانَ مِنَ اَلْغاوِينَ . وَلَوْ شِئْنا لَرَفَعْناه بِها وَلكِنَّه أَخْلَدَ إِلَى اَلأَرْضِ وَاِتَّبَعَ هَواه 7 : 175 - 176 . . . » ( 2 )  ( براى آنان خبر آن كس را ( بلعم باعور ) بخوان كه از آيات خود به او داديم و او از آيات روىگردان شد و شيطان دنبالش افتاد و از گمراهان بود ، اگر ما مىخواستيم به وسيلهء آن آيات او را بالا مىبرديم ، ولى او خود را به زمين چسباند و خود را براى هميشه در روى زمين تثبيت كرده و از هوايش پيروى نمود .\r\n","description":"","footnote":" ( 1 ) گو مخفف گوى . .  ( 2 ) سوره الاعراف ، آيهء 175 . . ","page_name":" 227 ","page_number":231},
  {"content":"\r\n\r\n\r\n( ( 1535 ) ) يك دم ار مجنون ز خود غافل شدى\r\nناقه گرديدى و واپستر شدى\r\n( ( 1536 ) ) عشق و سودا چون كه پر بودش بدن\r\nمىنبودش چاره از بىخود شدن\r\n\r\nبه هوش باشيم كه در نزاع عقل و وجدان از يك طرف و هوى و هوس نفسانى از طرف ديگر ، خود را نبازيم كه ناگهان زنجير هواى نفسانى ما را به حيوانيت مىكشاند\r\nمثالى را كه جلال الدين در ابيات مورد تحليل آورده است ، فوق العادهء جالب و گوياى واقعيت است . تحليل و تطبيق اين مثال به وضع درونى ما بدين ترتيب است كه عقل عاقبت بين آدمى مانند آن مجنون است كه عاشق حق و حقيقت است و به جهت اين عشق همواره در حال انجذاب به سوى حق است ، اما اين عقل جدا از كالبد مادى و مقتضياتش نمىتواند حركت كند ، اين كالبد مادى هم براى خود كه مانند ناقهء مجنون است ، خواسته و محبوبى دارد كه به سوى آن جذب مىشود .\r\nگاهى عقل مانند مجنون بخويشتن آگاه بوده و مراقب وضع موجوديت انسانى است ، در اين حالت آگاهى عقل به كالبد مادى مسلط بوده و توانايى مهار كردن هرزگىها و گرايش هواهاى نفسانى را به پستى دارا مىباشد ، اما چنان نيست كه درون آدمى همواره ميان را به فعاليت عقل بسپارد ، بلكه گاهى حالات جذبه و كشش عاشقانهء درون ، او را مات و مبهوت مىسازد ، عقل در اين هنگام از فعاليت مىايستد ، غرايز حيوانى ميان را خالى مىبيند و مانند ناقه ى مجنون رو به عقب بر مىگردد و سراغ خواسته هاى خود را مىگيرد .\r\nاگر چه اين مطلب اخير را جلال الدين در بيت دوم از دو بيت مورد تحليل آورده و به شكل جالبى آن را بيان نموده است ، ولى به نظر نمىرسد اين مطلب صحيح\r\n","description":"","footnote":"","page_name":" 228 ","page_number":232},
  {"content":"\r\n\r\nباشد ، زيرا آن بىخودى كه معلول عشق و سوداى محبوب مطلق است ، خود كمك عقل و نيرو بخش آن است .\r\nبلى مىتوان صورتى را به عنوان عامل بىخودى فرض كرد كه مطلب مزبور را تصحيح نمايد و آن بىخودى ناشى از انديشه ها و خيالات غير مربوط به محبوب جذب كننده مىباشد ، اين پديده هاى روانى ممكن است جلو فعاليت عقل را بگيرد و نگذارد عقل قاطعانه به راه خود ادامه بدهد اگر چه ممكن است در آن انديشه و خيالات به طور مستقيم تقويتى براى غرايز حيوانى نباشد ، ولى همين كه عقل از انجام وظيفهء خود عاجز شود ، غرايز حيوانى كه زمينه طبيعى انسان را اداره مىكند ، خود به خود دست به كار مىشود و انسان را به پستى مىكشاند .\r\n\r\n( ( 1545 ) ) جان ز هجر عرش اندر فاقه اى\r\nتن ز عشق خار بن چون ناقه اى\r\n( ( 1546 ) ) جان گشايد سوى بالا بالها\r\nدر زده تن در زمين چنگالها\r\n\r\nجايى كه چنگالهاى نيرومند كالبد مادى در زمين فرو رفته است ، بال و پر زدن جان آدمى براى پرواز به ملكوت الهى چه نتيجه‌اى در بر خواهد داشت ؟\r\nشاعرى مىگويد :\r\n\r\nعاشق به جهان در طلب جانان است\r\nمعشوق برون ز حيّز امكان است\r\nنايد به مكان آن نرود اين ز مكان\r\nاين است كه درد عشق بىدرمان است\r\n\r\nآن كدامين فلسفه و شعر است كه دو كشش متضاد را ناديده بگيرد ؟ آيا كسى پيدا مىشود كه واقعا اثبات كند كه بال و پر گشودن جان به عالم بالا پندار محض است ؟ يا كسى مىتواند چنگال فرو كردن كالبد مادى را در اعماق خاك منكر شود ؟\r\n","description":"","footnote":"","page_name":" 229 ","page_number":233},
  {"content":"\r\nاين همه احساس ابديت را چگونه تفسير مىكنيد ؟ اگر اين پديده تصنعى و خيالاتى بيش نيست ، چرا براى بىاساس بودن اين همه كوشش و فلسفه ها به وجود مىآيد مگر براى آگاه ساختن عقلاى بشرى به يك پندار بىاساس اين اندازه صرف انرژى مغزى مورد نياز است ؟ مگر شما تا كنون براى ابطال 3 = 2 × 2 جز نشان دادن خود 4 = 2 × 2 و اثبات سادهء آن كارى صورت داده‌ايد ؟ شما ممكن است خود اين احساس را به طور مستقيم با اصطلاحات گيرنده روانى و فلسفى بكوبيد ، ولى اين نكته را هم فراموش نكنيد كه پس از گمان كوبيدن و از بين بردن احساس مزبور مجبور خواهيد شد كه مفاهيم ديگرى را كه صورت تحققى و محسوس دارند با رنگ و نگار ابديت آراسته و تحويل انسانها بدهيد .\r\nممكن است اين مفهوم خود انسان باشد كه بر پيشانى او نشان ابديت بزنيد و بگوييد : انسان تكامل يافته كسى است كه براى انسان عشق بورزد و در راهش فدا كارى كند ، آيا شما با اين پيراستن انسان نشان ابديت و مطلق را بر پيشانى او نصب نكرده‌ايد مسلماً چنين است . زيرا شما توصيه مىكنيد انسان را به پرستيد ، به نظرم همان انسان را مىگوييد كه توماس هابس و ماكياولى و هدونيستها ( سر خوشان ) تفسيرش كرده‌اند . اگر موجود ديگرى را از آسمان بنام انسان شايسته قربانى نخواهيد آورد ، آن انسانها كه تاريخ نشان مىدهد و اشخاص و مكتب فوق تفسيرش مىكنند ، موجود مطلقى نيست كه جان و انديشهء مطلق مرا مطالبه نمايد . شما وقتى كه عدالت را به عنوان مطلق بجاى ابديت واقعى براى انسانها مطرح مىكنيد آيا نشان ابديت به پيشانى عدالت نصب نمىكند ؟ بنا بر اين شما هرگز نخواهيد توانست حس ابديت گرايى بشر را از بين ببريد ، تنها كارى كه از دست شما ساخته است ، اين است كه ابديت مطلق را كه مىتواند\r\n","description":"","footnote":"","page_name":" 230 ","page_number":234},
  {"content":"\r\n\r\nجوهر واقعى به ابديتها و مطلقهاى ثانوى شما ببخشد ، حذف مىكنيد و بجايش مفاهيمى را براى اشباع حس ابديت گرايى مطرح مىكنيد كه با كوچكترين تحليل و كاوش مطلق بودن و ابدى بودن خود را از دست مىدهند . پس راه عاقلانه‌اى كه ديده مىشود ، اين است كه ما بال و پر گشودن جان را به عالم ما فوق طبيعت منكر نباشيم و از چنگال فرو بردن غرايز حيوانى به عالم ماديات به طور خردمندانه بكاهيم و آن گاه مفاهيمى را كه براى تكامل انسانى مطرح مىشود مانند انسانيت و عدالت براى بهره بردارى در سير تكاملى بپذيريم .\r\nتفسير ابيات\r\nاين انسان شب و روز در كشمكش اول و آخرش ( طبيعت مادى و جنبهء روحانىاش ) گرفتار است . داستان اين آدمى زاد ، همان قصهء مجنون و ناقهء اوست كه تمايل هر يك سمت متضاد ديگرى را در پيش مىگرفت ، مجنون ناقه را به هواى ليلى به پيش مىراند و ناقه بطمع فرزندش كه در طويله مانده بود به عقب بر مىگشت . آرى ميل مجنون به ليلى و ميل ناقه به دنبال كرهء خويش ( 1 ) \r\nاگر مجنون لحظه‌اى از خويشتن غافل مىگشت ، ناقه رو بر مىگرداند و به سوى طويله رهسپار مىشد از آن جا كه عشق و سوداى ليلى كالبدش را مالامال كرده بود لذا چاره‌اى از بىخود شدن نداشت زيرا آن چه كه مراقب ناقه و حركت او بود عقل مجنون بود ، وقتى كه عقلش را سوداى ليلى مىربود بىخود مىگشت و ناقه هم وقتى كه سستى مهار خود را احساس مىكرد مىفهميد كه مجنون دنگ شده و از او غافل است ، لذا بىدرنگ رو به كردهء خود مىنمود و راه مىافتاد .\r\n","description":"","footnote":"\r\n( 1 ) هوى ناقتى خلفى و قدامى الهوى * و انى و اياها لمختلفان\r\n( هواى ناقهء من در پشت سر من و هواى من پيش رويم است . من و ناقه‌ام در هوا و مقصد حركت مختلفيم ) . . ","page_name":" 231 ","page_number":235},
  {"content":"\r\nناگهان مجنون به خود مىآمد مىديد كه فرسنگها راه به عقب بر گشته است براى سه روزه راه مجنون سالها در تردد و رفت و برگشت بود . برگشت و به ناقه خطاب كرد : -\r\n\r\nگفت اى ناقه چو هر دو عاشقيم\r\nما دو ضد بس همره نالايقيم\r\nنيستت بر وفق من مهر و مهار\r\nكرد بايد از تو عزلت اختيار\r\n\r\nاين دو موجود با اين كه همراه مىرفتند ، راه زن يكديگر بودند . آرى گمراه است آن جان كه مىخواهد به عالم اعلا سفر كند ولى از ناقهء تن پايين نمىآيد و دست بر نمىدارد آه آه كه -\r\n\r\nجان ز هجر عرش اندر فاقه اى\r\nتن ز عشق خار بن چون ناقه اى\r\nجان گشايد سوى بالا بالها\r\nدر زده تن در زمين چنگالها\r\n\r\nاى كه خواستار باز گشت به طويلهء خود و عاشق آنى ، مادامى كه تو با من همراهى ، جان من از ليلى معشوقم بسى دور خواهد ماند . دريغا .\r\n\r\nروزگارم رفت زين گون حالها\r\nهمچو تيه قوم موسى سالها\r\n\r\nاين راهى كه به سوى محبوبم كشيده شده است بيش از دو گام تا مقصد كه وصال محبوبم مىباشد نبود ، با اين حال از دام پليد تو همين راه را نتوانسته‌ام در شصت سال به پيمايم . راه نزديك ولى در وصول به مقصد بسيار دير كرده‌ام من از سوار بودن بر اين شتر سير گشته‌ام . موقعى كه مجنون وضع متضاد خود را با ناقه اش ديد ، خود را سر نگون از بالاى شتر به زمين انداخت و گفت : تا كى مرا به آتش غم مىسوزى ؟ بيابان بان پهناورى بر او تنگ آمد و خويشتن را در سنگلاخى چنان با قدرت و سرعت افكند كه جسم آن دلاور صدمه ديد و پايش هم شكست . همان دم پاى خود را بست و با خويشتن گفت : پس از اين گوى شوم و در خم چوگانش غلطان شوم . حكيم خوش دهن بان سوارى كه از ناقه تن فرود نيايد نفرين مىكند .\r\nاى انسان هشيار عشق به مولاى حقيقى كمتر از عشق به ليلى نيست ، گوى\r\n","description":"","footnote":"","page_name":" 232 ","page_number":236},
  {"content":"\r\nگشتن در خم چوگان آن مولى شايسته تر است .\r\nدر خم چوگان عشق مولايت گوى شو و بر پهلوى صدق غلطان باش زيرا پس از گوى شدن سفر با جاذبهء خدا آغاز مىگردد و احتياجى به ناقه ندارد .\r\nاين سير و سفر از جنس معمولى بشر بر نمىآيد ، زيرا مربوط به جذبهء الهى است و ما فوق اجتهاد جن و انس . اين نوع جذبه است نه هر جذبهء عمومى كه احمد صلى الله عليه و آله آن را برتر و داراى ارزش دانست .\r\n","description":"","footnote":"","page_name":" 233 ","page_number":237},
  {"content":"\r\nنبشتن آن غلام قصهء شكايت نقصان اجرى سوى پادشاه ( جذبة من جذبات الحق خير من عبادة الثقلين ) ( 1 ) \r\n\r\n( ( 1562 ) ) در گذر ز اين قصه واگو ز آن غلام\r\nكو به شه رقعه فرستاد و پيام\r\n( ( 1563 ) ) رقعهء پر جنگ و پر مستى و كين\r\nمىفرستند پيش شاه نازنين\r\n( ( 1564 ) ) كالبد نامه است اندر وى نگر\r\nهست لايق شاه را آن گه ببر\r\n( ( 1565 ) ) گوشهء رو نامه را بگشا بخوان\r\nبين كه حرفش هست در خورد شهان\r\n( ( 1566 ) ) گر نباشد در خور آن را پاره كن\r\nنامهء ديگر نويس و چاره كن\r\n( ( 1567 ) ) ليك فتح نامهء تن زب مدان\r\nور نه هر كس سرّ دل ديدى عيان\r\n( ( 1568 ) ) نامه بگشادن چو دشوار است و صعب\r\nكار مردان است نى طفلان كعب\r\n\r\n","description":"","footnote":" ( 1 ) جملهء فوق ( جذبة من جذبات الحق خير من عبادة الثقلين ) ( جذبه‌اى از جذبات الهى بهتر است از عبادت جن و انس يا از عبادت همه عالميان ) در هيچ يك از منابع حديثى ديده نمىشود ، بلكه جمله‌اى است كه بعضىها از مشايخ آن را گفته است . آن چه كه در منابع معتبر آمده است ، اين است كه پيغمبر فرمود : ضربة على يوم الخندق افضل من عبادة الثقلين » ( ضربت امير المؤمنين در روز خندق بهتر از عبادت ثقلين است ) . . مضمون حديث فوق چنان كه بعضىها گمان كرده‌اند مخالف عقل و منطق نيست ، زيرا در مباحث گذشته گفتيم كه اخلاص انسان در عملى كه بجاى مىآورد مراتب ضعيف و شديد دارد ، گاهى مرتبهء اخلاص به قدرى شديد و عالى است كه گويى تمام جهان هستى و هر چه كه در آن هست از جلو چشم انجام دهندهء عمل عبور كرده و او همهء آنها را ديده و با نظر به حق از همهء آنها اعراض نموده است ، بنا بر اين يك عمل كوچك ممكن است با اخلاصى عالىتر از همهء هستى صادر شود . و اما اين كه يك عبادت ممكن است از عبادت همهء عالميان والاتر بوده باشد ، بدين جهت است كه اولًا ممكن است آن عبادت زير بناى همهء عبادتها باشد مانند ضربت امير المؤمنين در جنگ خندق كه اسلام را از . نجات داد و ثانياً عظمت عمل به جهت شدت اخلاص ممكن است بىنهايت فوق متناهىها باشد . . ","page_name":" 234 ","page_number":238},
  {"content":"\r\n\r\n\r\n( ( 1569 ) ) جمله بر فهرست قانع گشته اند\r\nز ان كه در حرص و هوا آغشته اند\r\n( ( 1570 ) ) باشد آن فهرست دامى عامه را\r\nتا چنان دانند متن نامه را\r\n( ( 1571 ) ) باز كن سر نامه را گردن متاب\r\nزين سخن و اللَّه اعلم بالصواب\r\n( ( 1572 ) ) هست آن عنوان چو اقرار زبان\r\nمتن نامهء سينه را كن امتحان\r\n( ( 1573 ) ) كه موافق هست با اقرار تو ؟\r\nتا منافقوار نبود كار تو\r\n( ( 1574 ) ) چون جوال بس گرانى مىبرى\r\nز ان نيايد كم كه در وى بنگرى\r\n( ( 1575 ) ) تا چه دارى در جوال از تلخ و خوش\r\nگر همىارزد كشيدن را بكش\r\n( ( 1576 ) ) ور نه خالى كن جوالت را ز سنگ\r\nباز خر خود را از اين پيكار و ننگ\r\n( ( 1577 ) ) در جوال آن كن كه مىبايد كشيد\r\nسوى سلطانان و شاهان رشيد\r\nزشت نبود كاين جوال پر ز ريگ\r\nمىكشى و باشد آن هم مرده ريگ ؟\r\nچو نمىتانى كه پر لعلش كنى\r\nهم تهى بهتر چو هم جنس تنى\r\n( ( 1569 ) ) جمله بر فهرست قانع گشته اند\r\nز انكه در حرص و هوا آغشته اند\r\n\r\nنامهء موجوديت ما در اين زندگانى كه به بارگاه خدا خواهيم فرستاد ، جز فهرستى فريبنده از عناوين اعمال خوب چيز ديگرى ندارد .\r\nمسلم است كه موجوديت اندوخته ما در اين دنيا ببارگاه خداوندى عرضه خواهد گشت . اگر لابلاى اين موجوديت را باز كنيم و با دقت در آن بمطالعه بپردازيم خواهيم ديد كه سطور نوشته در لابلاى موجوديت ما از اين قرار است :\r\n1 - تكامل خوب است و گرايش به پستى و ركود بد است .\r\n2 - هر كس در اين دنيا كارى انجام بدهد نتيجه آن را خواهد ديد .\r\n3 - عقل و وجدان چيزهاى خوبى هستند .\r\n4 - به خود مپسند آن چه را كه به ديگران نمىپسندى و به ديگران به پسند آن چه را كه به خود مىپسندى .\r\n","description":"","footnote":"","page_name":" 235 ","page_number":239},
  {"content":"\r\n5 - فطرت پاك و خدا دادى را نبايد با زشتىها آلوده كرد .\r\n6 - عدالت ورزيدن خوب است و ستمكارى بد است .\r\n7 - تقرب به خدا شايستهء هر انسان است .\r\n8 - هدف حيات آدمى به ثمر رسانيدن شخصيت در گذرگاه ابديت است .\r\n9 - اگر نفس حيوانى به حال خود گذاشته شود موجوديت انسانى را به آتش مىكشد .\r\n10 - انسان مىتواند تا شايستگى ورود به بارگاه خدا پيش برود . . . اين است آن چه كه در صفحات كتاب عمر ما نوشته شده است و متاسفانه وقتى كه همينها را هم مورد دقت قرار مىدهيم ، مىبينيم حتى نوشتن اين فهرست هم از روى تقليد و انعكاس از محيط و ديگران اخذ شده است و ما از جملات فوق جز شكل ظاهرى آنها چيزى نمىدانيم . اين فهرست را گاهى روى طبق مىگذاريم و در كوچه و بازار مىگرديم ، تا بدانند كه نامه ى موجوديت ما كه به خدا نوشته‌ايم داراى اين مطالب است ، و با اين وضع به دامى كه پيش پاى خود گسترده‌ايم قناعت نورزيده آن را پيش پاى ديگران هم پهن مىكنيم ، اين فهرست نويسىها گاهى به وسيلهء كتاب نويسى و سخنرانىهاى جالب و ساير وسايل هم صورت مىگيرد . اما مطلب كو ؟ بلكه بايد گفت : اغلب ما به نوشتن فهرست عشق مىورزيم و فراموش مىكنيم كه قلم عقل و وجدان و كاغذ ديناميسم حيات براى نوشتن نامهء زندگانى است كه خدا بما عنايت فرموده است ، نه براى تلف كردن آنها در راه فهرست بازى . گاهى ممكن است فهرست قضاياى فوق را واقعا و از روى حقيقت در نامه ى وجودمان بنويسيم ، يعنى آنها را مىدانيم و اعتقاد كامل به صحت آنها نيز داريم ، ولى هنر نامه نوشتن را از دست داده‌ايم و به اين مطلب قناعت مىورزيم كه -\r\n\r\nاحب الصالحين و لست منهم\r\nلعل الله يرزقنى الصلاحا (\r\n\r\nمن انسانهاى صالح را دوست مىدارم ، ولى خود از آنها نيستم ، شايد خداوند\r\n","description":"","footnote":"","page_name":" 236 ","page_number":240},
  {"content":"\r\n\r\nخود صلاح را به من روزى فرمايد ) .\r\n\r\nهر چند پارسا نيم اما نوشته ام\r\nبر لوح دل محبت مردان پارسا\r\n\r\nبه راستى دانسته هاى بشر خيلى زياد است ، اگر هر كسى يك صدم آن چه را كه مىدانست و به اصطلاح جلال الدين يك صدم فهرستى را كه به كتاب وجودش نوشته است مورد عمل قرار مىداد ، تاريخ بشر راه ديگرى را براى خود انتخاب مىكرد . اى كاش بشر اين همه معلومات براى بهزيستى و تكامل فردى و اجتماعى را با يك صدم عمل بانها عوض مىكرد ، زيرا اين حماقت به طور اسف انگيز گريبان بشر را گرفته است كه با دانسته هايش آتش اشتياق به عمل را فرومىنشاند ، بلكه گاهى خود دانستن براى او بهتر و شيرينتر از عمل جلوه كرده است ، وقتى كه مغزش آكنده از فهرست خوبىها و واقعيات به طور عموم گشت ، مىپندارد كه راه زيادى رفته است و مخصوصاً با درنظر داشتن اين كه فهرست مغز صاف و ناب است ، ولى هنگامى كه پاى عمل بميان آيد حواشى و خصوصيات موردى و شرايط محيط عمل بقدرى زياد و با خود عمل در آميخته است كه تصفيهء عمل از آن حواشى و شرايط كار دشوارى است .\r\nتفسير ابيات\r\nاز اين داستان بگذر و قصهء آن غلام را كه نامه و پيامى بپادشاه فرستاد باز گو كن . كار اين غلام اسف انگيز است ، زيرا نامه‌اى پر از ستيز و مستى و كينه توزى را به نزد پادشاه نازنين مىفرستد اين موجوديت بدن تو نامه‌اى است كه به پيش خدا خواهى فرستاد ، در وى بنگر اگر ديدى لايق خداوندى است بفرست . پيش از آن كه اين بدن را پيش خدا بفرستى -\r\n\r\nگوشه‌اى رو نامه را بگشا بخوان\r\nبين كه حرفش هست در خورد شهان\r\n\r\nاگر ديدى شايستهء بارگاه خداوندى نيست ، زود پاره اش كن و بجاى آن نامه ديگرى بنويس و چارهء كار خود را بساز ، اما اين را بدان كه باز كردن نامه بدن و خواندن آن كار آسانى نيست و الا هر كسى مىتوانست اسرار نهانى دل خود را آشكارا\r\n","description":"","footnote":"","page_name":" 237 ","page_number":241},
  {"content":"\r\nببيند .\r\nآرى آن قدر دشوار است كه كار مردان دلاور است نه كودكان بازيگر . اين مردم را كه مىبينى همه آنان به نوشتن فهرست ، بجاى نامهء لايق خواندن خدا قناعت مىورزند ، زيرا كه آنان خود را در حرص و هوا غوطه ور ساخته‌اند ، همان فهرست را هم كه نوشته‌اند دامى در راه عاميان گسترده‌اند تا آن بىنوايان گمان كنند كه نامهء وجود آن دام گستر مطابق فهرستى است كه بمردم نشان مىدهد برو سر نامهء خود را باز كن و گردن از اين توصيه مپيچ ، خداوند به راستىها داناتر است .\r\nآن عناوينى كه برنامهء وجودت نوشته‌اى مانند ادعاى زبانى است ، برو متن نامهء درونى را بيازماى -\r\n\r\nكه موافق هست با اقرار تو ؟\r\nتا منافقوار نبود كار تو\r\n\r\nآن جوال بدن را كه پر كرده و مانند بار سنگين به دوشت مىكشى ، اقلا يك بار در درون آن بنگر . اين بررسى تو چيزى از آن كم نخواهد كرد ، بنگر و ببين -\r\n\r\nتا چه دارى در جوال از تلخ و خوش\r\nگر همىارزد كشيدن را بكش\r\n\r\nو اگر ديدى آن چه كه در جوال ريختهء سنگ ريزه و خس و خاشاك است ، معطل مباش - و فورا آن را خالى كن و خود را از اين بيگارى و ننگ رها كن برو جوال را با كالايى پر كن كه به كشيدنش به بارگاه خداوندى بيارزد . آيا -\r\n\r\nزشت نبود كاين جوال پر ز ريگ\r\nمىكشى و باشد آن هم مرده ريگ ؟\r\n\r\nاگر هم ديدى كه نمىتوانى جوالت را از لعل و گوهرهاى گرانبها پر كنى ، اقلا چيز ديگرى در آن مريز و آن را تهى بدوش خود بكش .\r\n","description":"","footnote":"","page_name":" 238 ","page_number":242},
  {"content":"\r\n\r\n\r\nحكايت آن فقيه با دستار بزرگ و آن كه دستارش بربود بانگ مىزد كه باز كن و ببين كه چه مىبرى آن گاه ببر\r\n\r\n( ( 1578 ) ) يك فقيهى ژنده ها در چيده بود\r\nدر عمامهء خويش در پيچيده بود\r\n( ( 1579 ) ) تا شود زفت و نمايد آن عظيم\r\nچون در آيد سوى محفل در حطيم\r\n( ( 1580 ) ) ژنده ها از جامه ها پيراسته\r\nظاهر دستار از آن آراسته\r\n( ( 1581 ) ) ظاهر دستار چون حلَّهء بهشت\r\nچون منافق اندرون رسوا و زشت\r\n( ( 1582 ) ) پاره پاره دلق و پنبهء پوستين\r\nدر درون آن عمامه بد دفين\r\n( ( 1583 ) ) روى سوى مدرسه كرده صبوح\r\nتا بدين ناموس يابد او فتوح\r\n( ( 1584 ) ) در ره تاريك مردى جامه كن\r\nمنتظر استاده بود از بهر فن\r\n( ( 1585 ) ) در ربود او از سرش دستار را\r\nپس دوان شد تا بسازد كار را\r\n( ( 1586 ) ) پس فقيهش بانگ بر زد كاى پسر\r\nباز كن دستار را آن گه ببر\r\n( ( 1587 ) ) اين چنين كه چار پرّه مىپرى\r\nباز كن آن هديه را كه مىبرى\r\n( ( 1588 ) ) باز كن آن را به دست خود بمال\r\nآن گهان خواهى ببر كردم حلال\r\n( ( 1589 ) ) چون كه بازش كرد آن گه مىگريخت\r\nصد هزارش ژنده اندر ره بريخت\r\n( ( 1590 ) ) ز ان عمامهء سخت زفت و تو به تو\r\nماند يك گز كهنه‌اى در دست او\r\n( ( 1591 ) ) بر زمين زد كهنه را كاى بىعيار\r\nزين دغل ما را بر آوردى ز كار\r\nاين چه مكر است و چه تزوير است و شيد\r\nكاو فكندى مر مرا در قيد صيد\r\nشرم نامد مر تو را زين ژنده ها\r\nاز دغل بفكنديم اى پر دغا\r\nگفت بنمودم دغل ليكن تو را\r\nاز نصيحت باز گفتم ماجرا\r\n\r\nتفسير ابيات\r\nيك فقيه نما براى آن كه عمامه اش بزرگ بنمايد ، مقدارى كهنه پاره در عمامهء خود پيچيده بود تا موقعى كه در محفل و مجلس وارد شود آن عمامه به ارزش او بيافزايد ظاهر عمامه مانند حله هاى بهشتى ، باطنش مانند درون منافق رسوا و زشت بود كهنه\r\n","description":"","footnote":"","page_name":" 239 ","page_number":243},
  {"content":"\r\nپاره ها و پنبهء پوستين را در درون عمامه دفن كرده بود . صبحگاهى با اين وضع براى اثبات بزرگى خود بمدرسه رفت . از راه تاريكى عبور مىكرد ، يك مرد راه زن و لباس كن كه منتظر غارت بود سر راهش را گرفت و آن عمامه را از سر فقيه نما غارت كرد و پا بفرار گذارد . فقيه نما بانگ زد كه اى راه زن تو كه چنان با سرعت بپرواز در آمده‌اى ، نخست عمامه را باز كن و سپس ببر . عمامه را باز كن و دستى به محتوياتش بمال و ببر ، من هم آن را به تو حلال كردم .\r\nوقتى كه راه زن عمامه را در حال دويدن باز كرد هزاران تكه پاره هاى كهنه از عمامه به زمين مىريخت ، از آن عمامه ى بسيار بزرگ و تو به تو يك گز كهنه در دست راه زن ماند ، راه زن عمامه را فورا بر زمين زد و گفت اى بىارزش ، با اين فريب كارى ما را از كار خود باز داشتى -\r\n\r\nاين چه مكر است و چه تزوير است و شيد\r\nكه فكندى مر مرا در قيد صيد\r\n\r\nآيا اين كهنه پاره ها ترا شرمگين نساخت كه مرا با فريبكاريت از كار انداختى ؟\r\n\r\nگفت بنمودم دغل لكن تو را\r\nاز نصيحت باز گفتم ماجرا\r\n\r\n","description":"","footnote":"","page_name":" 240 ","page_number":244},
  {"content":"\r\n\r\nنصيحت دنيا اهل دنيا را به زبان حال و بىوفايى خود را نمودن به وفا طمع دارندگان از او\r\n\r\n( ( 1593 ) ) همچنين دنيا اگر چه خوش شگفت\r\nعيب خود را بانگ زد با جمله گفت\r\n( ( 1594 ) ) اندر اين كون و فساد اى اوستاد\r\nآن دغل كون و نصيحت آن فساد\r\n( ( 1595 ) ) كون مىگويد بيا من خوش پيم\r\nو آن فسادش گفت رو من لاشيم\r\n( ( 1596 ) ) اى ز خوبى بهاران لب گزان\r\nبنگر آن سردى و زردى خزان\r\n( ( 1597 ) ) روز ديدى طلعت خورشيد خوب\r\nمرگ او را ياد كن وقت غروب\r\n( ( 1598 ) ) بدر را ديدى برين خوش چار طاق\r\nحسرتش را هم ببين وقت محاق\r\n( ( 1599 ) ) كودكى از حسن شد مولاى خلق\r\nبعد فردا شد خرف رسواى خلق\r\n( ( 1600 ) ) گر تن سيمين بران كردت شكار\r\nبعد پيرى بين تنى چون پنبه زار\r\n( ( 1601 ) ) اى پديده لوتهاى چرب خيز\r\nفضله ى آن را ببين در آب ريز\r\n( ( 1602 ) ) مر خبث را گو كه آن خوبيت كو ؟\r\nدر فريب آن حسن و مرعوبيت گو ؟\r\nبر طبق كو عشوه و نرمى و خوت ؟\r\nبر سبد كو جلوه و نغزى و بوت ؟\r\n( ( 1603 ) ) گويد آن دانه بد و من دام آن\r\nچون شدى تو صيد دانه شد نهان\r\n( ( 1604 ) ) بس انامل رشك استادان بده\r\nدر صناعت عاقبت لرزان شده\r\n( ( 1605 ) ) نرگس چشم خمارى هم چو جان\r\nآخر اعمش بين و آب از وى چكان\r\n( ( 1606 ) ) حيدرى كاندر صف شيران رود\r\nآخر او مغلوب موشى مىشود\r\n( ( 1607 ) ) طبع تيز دور بين محترف\r\nچون خر پيرش ببين آخر خرف\r\n( ( 1608 ) ) زلف جعد مشكبار عقل بر\r\nآخر آن چون دمّ زشت خنگ خر\r\n( ( 1609 ) ) خوش ببين كونش ز اول با گشاد\r\nواخر آن رسوايىاش بين و فساد\r\n( ( 1610 ) ) ز ان كه او بنمود پيدا دام را\r\nپيش تو بر كند سبلت خام را\r\n( ( 1611 ) ) پس مگو دنيا به تزويرم فريفت\r\nور نه عقل من ز دامش مىشكيفت\r\n\r\n","description":"","footnote":"","page_name":" 241 ","page_number":245},
  {"content":"\r\n\r\n( ( 1612 ) ) طوق زرين و حمايل بين هله\r\nغلّ و زنجيرى شدست و سلسله\r\n( ( 1613 ) ) همچنين هر جزو عالم مىشمر\r\nاول و آخر در آرش در نظر\r\n( ( 1614 ) ) هر كه آخر بينتر او مسعودتر\r\nهر كه آخر بينتر او مطرودتر\r\n( ( 1615 ) ) روى هر يك چون مه فاخر ببين\r\nچون كه اول ديده‌اى آخر ببين\r\n( ( 1616 ) ) تا نباشى هم چو ابليس اعورى\r\nنيم بيند نيم نى چون ابترى\r\n( ( 1617 ) ) ديد طين آدم و دينش نديد\r\nاين جهان ديد آن جهان بينش نديد\r\n( ( 1618 ) ) فضل مردان بر زنان اى بو شجاع\r\nنيست بهر قوّت و كسب و ضياع\r\n( ( 1619 ) ) ور نه شير و پيل را بر آدمى\r\nفضل بودى بهر قوّت اى عمى\r\n( ( 1620 ) ) فضل مردان بر زن اى حالى پرست\r\nز ان بود كه مرد پايان بينتر است\r\n( ( 1621 ) ) مرد كاندر عاقبت بينى خم است\r\nاو ز اهل عاقبت چون زن كم است\r\n( ( 1622 ) ) از جهان دو بانگ مىآيد به ضد\r\nتا كدامين را تو باشى مستعد\r\n( ( 1623 ) ) آن يكى بانگش نشور اتقيا\r\nوين دگر بانگش فريب اشقيا\r\nبانگ خار و بانگ اشكوفه شنو\r\nبعد از آن شو بانگ خارش را گرو\r\n( ( 1624 ) ) من شكوفهء خارم اى خوش گرم دار\r\nگل بريزد من بمانم شاخ خار\r\n( ( 1625 ) ) بانگ اشكوفه اش كاينك گل فروش\r\nبانگ خار او كه سوى ما مكوش\r\n( ( 1626 ) ) اين پذيرفتى بماندى ز ان دگر\r\nكه محبّ از ضدّ محبوب است كر\r\n( ( 1627 ) ) آن يكى بانگ اين كه اينك حاضرم\r\nبانگ ديگر بنگر اندر آخرم\r\n( ( 1628 ) ) حاضرىّام هست چون مكر و كمين\r\nنقش آخر ز آينهء اول ببين\r\n( ( 1629 ) ) چون يكى زين دو جوال اندر شدى\r\nآن دگر را ضد و تا در خور شدى\r\n( ( 1630 ) ) اى خنك آن كاو ز اوّل آن شنيد\r\nكش عقول و مسمع مردان شنيد\r\n( ( 1631 ) ) خانه خالى يافت جا را او گرفت\r\nغير آتش كژ نمايد يا شگفت\r\n( ( 1632 ) ) كوزهء نو كاو به خود بولى كشد\r\nآن خبث با آب از وى كى رود\r\n( ( 1633 ) ) در جهان هر چيز چيزى مىكشد\r\nكفر كافر را و مرشد را رشد\r\n\r\n","description":"","footnote":"","page_name":" 242 ","page_number":246},
  {"content":"\r\n\r\n\r\n\r\nدر جهان هر چيز چيزى جذب كرد\r\nگرم گرمى را كشيد و سرد سرد\r\n( ( 1634 ) ) كهربا هم هست و مغناطيس هست\r\nتا تو آهن يا كهى آيى به شست\r\n( ( 1635 ) ) برد مغناطيس ار تو آهنى\r\nور كهى بر كهربا بر مىتنى\r\n( ( 1636 ) ) آن يكى چون نيست با اخيار يار\r\nلاجرم شد پهلوى فجّار جار\r\nو ان يكى را صحبت خار اختيار\r\nلاجرم شد پهلوى هر خار خوار\r\n( ( 1637 ) ) هست موسى پيش قبطى مستهان\r\nهست هامان پيش سبطى همچنان\r\n( ( 1638 ) ) جان هامان جاذب قبطى شده\r\nجان موسى طالب سبطى شده\r\n( ( 1639 ) ) معدهء خر كه كشد در اجتذاب\r\nمعدهء آدم جذوب گندم آب\r\n( ( 1640 ) ) گر تو نشناسى كسى را از ظلام\r\nبنگر او را كاوش سازيدست امام\r\n\r\nآيهء\r\n« قالَ أَنَا خَيْرٌ مِنْه خَلَقْتَنِي مِنْ نارٍ وَخَلَقْتَه مِنْ طِينٍ 38 : 76 » ( 1 )  ( شيطان گفت من از آدم بهترم ، زيرا مرا از آتش و او را از گل آفريده‌اى )\r\nروايت\r\n« قال علي عليه السلام و قد سمع رجلا يذم الدنيا : أيها الذام للدنيا المغتر بغرورها ، المخدوع بأباطيلها ، أ تغتر بالدنيا ثم تذمها ؟ أ أنت المتجرم عليها أم هي المتجرمة عليك ؟ متى استهوتك أم متى غرتك ؟ أ بمصارع آبائك من البلى أم بمضاجع أمهاتك تحت الثرى ؟ كم عللت بكفيك و كم مرضت بيديك ؟ . . . و قد مثلت لك به الدنيا نفسك و بمصرعه مصرعك . ان الدنيا دار صدق لمن صدقها و دار عافيه لمن فهم عنها و دار غنى لمن تزود عنها و دار موعظه لمن اتعظ بها . . . » ( 2 )  » امير المؤمنين عليه السلام شنيد كه كسى دنيا را توبيخ مىكرد . فرمود : اى توبيخ كننده ى دنيا كه فريب فريبندگىهايش را خورده‌اى ، آيا فريب دنيا را مىخورى و سپس\r\n","description":"","footnote":" ( 1 ) سوره الاعراف ، آيهء 12 . .  ( 2 ) نهج البلاغه ، ج 3 ص 181 و 182 . . ","page_name":" 243 ","page_number":247},
  {"content":"\r\n\r\nتوبيخش مىكنى ؟ تويى كه او را مجرم كرده‌اى يا او تو را مجرم ساخته است ؟ او كى ترا گول زد ؟ آيا بفرو رفتن پدرانت در پوسيدگى يا به گورهاى مادرانت زير خاك ترا فريفته است ؟ مگر تو در زندگانيت پرستارى و مداواى بيماران رو به فنا را به عهده نگرفتى ؟ اين دنيا به وسيلهء همان مسافران زير خاك تيره خود را به تو نشان داد و با افتادن آن آدمهاى رو بفنا ، افتادن ترا به زير خاك نمودار ساخت . دنيا را توبيخ مكن ، زيرا اين دنيا براى كسى كه او را خوب بجاى بياورد جايگاه صدق و گوارا است به كسى كه چيزى از آن بفهمد و براى كسى كه بخواهد از اين دنيا توشه‌اى بر دارد ، او را بىنياز خواهد كرد و براى كسى كه بپذيرد اندرز دهندهء شايسته‌اى است )\r\n\r\n( ( 1622 ) ) از جهان دو بانگ مىآيد به ضد\r\nتا كدامين را تو باشى مستعد\r\n( ( 1623 ) ) آن يكى بانگش نشور اتقيا\r\nوين دگر بانگش فريب اشقيا\r\n\r\nدر اين دنيا دو بانگ متضاد طنين انداز است ، بنگر كه به پيروى از كدامين بانگ آماده گشته اى\r\nدو بانگ متضاد از درون ، يكى از غرايز حيوانى و دوم از عقل و وجدان . دو بانگ متضاد از برون يكى از شيطان و دومى از پيامبران و اولياء الله .\r\nدو بانگ متضاد ديگر از جريان و تحولات اجزاء هستى و رويدادها همواره در گوش انسانها طنين اندازند . اين بانگهاى متضاد عالىترين حكمت الهى را در اين دنيا آشكار مىسازد . زيرا بدون اين دو بانگهاى متضاد ، هرگز اختيار آدمى كه يگانه وسيلهء بروز و تكامل شخصيت او است ، شكوفان نمىگشت .\r\nاگر همهء بانگهاى موجود در جهان هستى يك آهنگ داشت ، نوع بشر\r\n","description":"","footnote":"","page_name":" 244 ","page_number":248},
  {"content":"\r\nدست و پا بسته در اختيار همان بانگ قرار مىگرفت و هيچ كار و حركتى به خود او مستند نمىگشت ، چنان كه انسان در مقابل قوانين جاريهء هستى بىاختيار و دست بسته سر تسليم فرود آورده است ، و ضرورت تنفس براى حيات راه منحصريست كه راه دوم در مقابلش وجود ندارد ، و به همين جهت است كه مىگوييم تنفس كارى نيست كه به شخصيت انسانى مستند بوده باشد ، ساختمان طبيعى او كوچكترين دليلى براى شخصيت او نيست ، لذا در قاموس تاريخ بشرى صدها قهرمان نما در روزگار خود جلوه ها كرده و سپس حتى كمترين نمودى از شخصيت بجاى خود نگذاشته‌اند ، زيرا موقعى كه در وضع وجودى آنان تحليل لازم و كافى به عمل مىآيد ، معلوم مىشود كه عناصر قهرمانى آنان از گذرگاه تضاد عبور نكرده ، بلكه طبيعت جسمانى و روانى يا پيش آمدهاى محاسبه ناشده روزگاران بوده است كه آنان را در نمايش نامهء تاريخ قهرمان نشان داده است .\r\nآن جوهر اسرار آميز من كه تمام ارزشها و عظمتها وابسته به آن است ، بدون عبور از گذرگاه تضاد ، كمترين ارزش را پيدا نخواهد كرد . چرا ؟ اين همان چرا است كه پاسخ مشروحش ممكن است اسرار همهء هستى را در اختيار ما بگذارد ، لذا ما اين چرا ؟ را كنار مىگذاريم و به آن نمودى كه در اين معما خود را براى ما نشان مىدهد ، مىپردازيم .\r\nموقعى كه روان آدمى به موضوعى جلب مىشود ، گويى آن موضوع هر اندازه هم بزرگ باشد و جالب ، روان آدمى را قالب گيرى مىكند ، از طرف ديگر ، روان با اصرار شديدى از قالب شدن مىهراسد و مىگريزد .\r\nبا اين گريز و هراس مانند اين كه به مقصودش رسيده شعاع عظمت خود را روى موجوديت انسان بيشتر و روشنتر مىگستراند . روى اين ملاحظه بوده است كه افلاطون جذب شدن روح را بهرگونه عظمت و زيبايى جز جلال و جمال ابدى موجب زنجير شدن روح مىداند . و در يك عبارت ادبى ، روح انسان را مخاطب ساخته و مىگويد :\r\n","description":"","footnote":"","page_name":" 245 ","page_number":249},
  {"content":"\r\n\r\n\r\nز خنده رويى گردون فريب رحم مخور\r\nكه رخنه هاى قفس رخنهء رهايى نيست\r\n\r\nبنا بر اين روح وقتى كه به پشت سر گذاشتن انگيزه هاى فريبا موفق مىشود ، نه معنا است كه مىرود در داخل منطقه ى ضد آن انگيزهء فريبا محبوس مىشود بلكه عظمت و كمال جويى روح بهر دو ضد با نظر گذرگاه مىنگرد ، از انديشه و كار بد اعراض مىكند ، اين اعراض همان شكوفان شدن روح است و موقعى كه با اين شكوفان شدن وارد منطقه انديشه و كار نيك مىشود ، به عنوان منزلگه نهايى روح نيست ، بلكه گذرگاه بىمانعى است كه روزى مىتواند از آن گذرگاه بدون اين كه خارستان بديها پاهايش را مجروح و خون آلود بسازد به سوى تضادهاى بعدى عبور كند ، پس در حقيقت آن چه كه اهميت دارد به قول جلال الدين به دست آوردن آمادگى براى روح در گذرگاه تضاد مىباشد . هر اندازه كه تعليم و تربيت به معناى عمومى آن در سطح مجاور طبيعت روح تأثير شايسته بگذارد ، راه عبور خود روح از جادهء تضادها هموارتر خواهد بود .\r\nتفسير ابيات\r\nبدين سان دنيا با همه شكفتگىها و آرايشهايش ، همه ى عيوب خود را هم باز گو مىكند . اى استاد عزيز ، در همين مجراى كون و فساد كه هستى آن را در پيش گرفته است ، فريبندگى نقاط مثبت و هستىهايش همان مقدار آشكار است كه پند و اندرز محو و نابودى آنها ، كون ( خوشىها و نقاط مثبت ) بانگ مىزند كه به سوى من بيا من براى تو اساس شايسته ى زندگىام ، فساد همانها به تو فرياد مىزند ، برو دنبال فكر اساسى كه من ( آن خوشىها و مثبتها ) چيزى نيستم . اى كه هنگام بهار اوج زيبايى طبيعت را مىبينى و از شكوه آن به حيرت مىافتى ، فصل خزان را نيز كه هنگام مرگ و زشتى آن است ببين .\r\nتو كه در هنگام روز طلعت زيبا و روشن خورشيد را مىبينى ، به انديشه ى غروبش هم باش . ماه چهارده شبه را در فضا مىبينى و لذت مىبرى ، محاق آن ماه زيبا را هم\r\n","description":"","footnote":"","page_name":" 246 ","page_number":250},
  {"content":"\r\nبه خاطر داشته باش .\r\nكودك زيبا كه حسن جمالش مردم را به دنبال خود مىاندازد ، چند صباح ديگر زشتى پيرى رسوايش خواهد ساخت .\r\nاگر بدن سيمين جوانان ترا شكار كند ، فردا كه پيرى فرا رسد بدنشان از موهاى سفيد مانند پنبه زارى خواهد گشت كه موجب تنفر خواهد بود .\r\nاى كسى كه به غذاهاى چربين جلب شده‌اى ، سر نوشت آن غذاها را كه مدفوعات است و در مستراح ريخته خواهد شد از نظر بگذران .\r\nبه كثافات مورد تنفر بگو كه خوبىها و زيبايىهايت كجا رفت ؟ آن حسن و مرغوبى فريبايت چه شد ؟ هنگامى كه ترا در روى طبق يا سبد گذاشته بودند عشوه ها و نرمىها و خاصيت خوب تو چشمها را خيره مىكرد ، اكنون آن همه خوبىها و لطافتهايت بكجا رفته است ؟ آن زيبايىها و لطافتها پاسخ ترا بدين گونه خواهند گفت كه آن همه جلوه ها و نمودها مانند دانه و وضع فعلى نفرت بار ما دامى بود كه سر راهت گسترده بود ، وقتى كه ترا شكار كرديم ، دانه ها مخفى شد و از بين رفت .\r\nچه بسا انگشتان ظريف و فعال كه موجب رشك استادان بود ، با فرا رسيدن دوران پيرى سست و لرزان گشته و كارى از آنها ساخته نمىشود .\r\nآن چشمهاى خمار چون نرگس دل ربا هم پس از چند صباحى بيمار و آب ريز مىگردد .\r\nدلاوران سلحشور كه يك تنه بر صف شيران مىزدند ، در آخر كار مغلوب موش محقرى مىشوند .\r\nطبعهاى تيز بين و انديشه هاى تابناك صنعت گران ماهر بگذشت ساليان پژمرده مىگردند و مانند خر پير خرف مىشوند . اين همه زيبايىها مانند -\r\n\r\nزلف جعد مشكبار عقل بر\r\nآخر آن چون دمّ زشت خنگ خر\r\n\r\nپس به خود بيا و -\r\n","description":"","footnote":"","page_name":" 247 ","page_number":251},
  {"content":"\r\n\r\nخوش ببين كونش ز اول با گشاد\r\nو آخر آن رسوايىاش بين و فساد\r\n\r\nعبرت بگير و ديگر نگو دنيا مرا فريب داد و الا عقل من از دامهاى تزويرش نجات پيدا مىكرد .\r\nاين طوق و حمايلهاى زرين براى تو غل و زنجير گرانبارى شده است . بدين سان به تمام اجزاء عالم با دقت بنگر و آغاز و انجام آنها را درياب ، زيرا -\r\n\r\nهر كه آخر بينتر او مسعودتر\r\nهر كه آخور بينتر او مطرودتر\r\n\r\nاجزاى عالم هستى نخست مانند ماه با شكوه ديده مىشود ، حال كه آغازش را ديدى پايانش را هم ببين ، باشد كه مانند شيطان كوته نظر نباشى كه نيم آدم را كه از خاك بود ديد و از نيم ديگرش كه فرشته بود ، غفلت ورزيد . اين كه شنيده‌اى مردان بر زنان ترجيح دارند به جهت قوت و كسب و توانايى كشتكارى نيست ، بلكه براى آنست كه زن حال حاضر را مىبيند و مرد پايان كارها را . آن مرد كه از ديدن عاقبت ناتوان است ، او در مقابل عاقبت بينان مانند زن حاضر بين است . اين يك اصل دائمى است -\r\n\r\nاز جهان دو بانگ مىآيد به ضد\r\nتا كدامين را تو باشى مستعد\r\nآن يكى بانگش نشور اتقيا\r\nوين دگر بانگش فريب اشقيا\r\n\r\nگوش فرا ده و بانگى كه از خارها بر مىآيد و بانگى را كه از گلهاى شكوفان بر مىخيزد ، بشنو . بانگ خار را بشنو و غنيمتش شمار كه با شناساندن خود ترا اندرز مىدهد و مىگويد : فريب مخور زيرا -\r\n\r\nگل بريزد من بمانم شاخ خار\r\n\r\nبانگ گل اين است كه اينك زمان گل فروشى و استفاده از ماست و خار مىگويد كه از ما دور باش . هر يك از اين دو بانگ متضاد را بپذيرى از ضدش باز خواهى ماند ، زيرا عاشق چيزى ضد آن را نمىبيند يكى از دو بانگ مىگويد : به حال حاضر بنگر و بهره بردار ، بانگ ديگر مىگويد : به پايان كار ملتفت باش ، وضع حاضر من\r\n","description":"","footnote":"","page_name":" 248 ","page_number":252},
  {"content":"\r\nمكر و كمين است ، اين وضع كنونى را مانند آيينه‌اى بدان و عاقبت كار را در صفحهء آن ببين . تو به جوال هر يك از دو ضد كه فرو روى ، وضع روحى تو ضد بانگ ديگر گشته و بندرت ممكن است كه به سوى آن ميل كنى .\r\nخوشا به حال آن كس كه از آغاز آن بانگى را شنيد و به آن گرويد كه مردان حق و حقيقت به آن گرويدند و خانهء معرفت را خالى يافت و در آن خانه جاى گرفت و غير آن منزلگه به نظرش كژ يا غير عادى جلوه كرد كوزهء تازه وقتى كه بولى را جذب كند ، زوال بو يا طعم يا رنگ بول از آن كوزه دشوار است .\r\nكار دنيا همين است كه هر چه در او هست ، يكديگر را جذب مىكنند گرمى جنس خود گرمى را و سردى هم جنس خود سردى را به سوى خود مىكشد .\r\nدر اين دنيا كهربا هم وجود دارد ، آهن ربا هم ديده مىشود تا وضع وجودى تو چه باشد و بكدام يك از آن دو جذب شود . اگر تو آهن باشى جذب آهن مىشوى و اگر كاه باشى جذب كهربا .\r\nكسى كه با اخيار هم دم نباشد ، تبه كاران او را جذب خواهند نمود . هر كس كه همنشين خار باشد ، از جنس خار گشته و چون حقيقت خود را از دست داده است ، لذا در كنار خار جاى گرفته و مانند او پست و محقر مىشود . موسى آن پيامبر بزرگ در نزد قبطى ( فرعونيان ) موهون است ، چنان كه هامان وزير فرعون در نزد سبطيان ( اسرائيليان ) ، زيرا -\r\n\r\nجان هامان جاذب قبطى شده\r\nجان موسى طالب سبطى شده\r\n\r\nخاصيت معدهء خر جذب كاه است و خاصيت معدهء آدم جذب گندم . اگر نتوانستى حقيقت كسى را به دست بياورى ببين پيشوايش كيست و به دنبال چه كسى افتاده است .\r\n","description":"","footnote":"","page_name":" 249 ","page_number":253},
  {"content":"\r\n\r\n\r\n\r\nبيان آن كه عارف را غذايى است از نور حق كه ابيت عند ربى يطعمنى و يسقينى و قوله صلى الله عليه و آله الجوع طعام الله يحيى به ابدان الصديقين اى يصل طعام الله فى الجوع\r\n\r\n( ( 1641 ) ) ز انكه هر كرّهء پى مادر رود\r\nتا بدان جنسيتش پيدا شود\r\n( ( 1642 ) ) آدمى را شير از سينه رسد\r\nشير خر از نيم زيرينه رسد\r\n( ( 1643 ) ) عدل قسّام است و قسمت كردنى است\r\nاى عجب كه جبر نى و ظلم نيست\r\n( ( 1644 ) ) جبر بودى كى پشيمانى بدى\r\nظلم بودى كى نگهبانى بدى\r\n( ( 1645 ) ) روز آخر شد سبق فردا بود\r\nراز ما را زور كى گنجا بود\r\nحاصل آن كاندر دخول و در اياب\r\nدر نگر و الله اعلم بالصواب\r\n\r\nروايت\r\n« اياكم و الوصال ، اياكم و الوصال ، فانى لست كاحدكم ابيت عند ربى يطعمنى و يسقينى » . ( 1 )  ( پيامبر اكرم به يارانش فرمودند : بپرهيزيد از روزه گرفتن پشت سر هم و تكرار فرمودند ، زيرا من مانند شما نيستم من در نزد خدايم شب را به صبح مىرسانم مرا اطعام مىكند و سيرابم مىسازد ) .\r\nتوضيح\r\n- حضرت پيامبر اين دستور را موقعى فرمودند كه صحابه پى در پى روزه مىگرفتند . حضرت منعشان فرمود ، آنان عرض كردند شما خود پى در پى روزه مىگيريد ؟ حضرت پاسخ فوق را فرمودند .\r\n« الجوع طعام الله يحيى به ابدان الصّدّيقين » ( 2 )  ( گرسنگى طعام خداوندى است كه به وسيلهء آن بدنهاى صديقين را زنده مىدارد . )\r\n","description":"","footnote":" ( 1 ) .  ( 2 ) 1 و 2 - شرح مثنوى انقروى ، نقل از بخارى و مسلم . روايت دوم از ابو هريره دوسى است . . ","page_name":" 250 ","page_number":254},
  {"content":"\r\n\r\nتفسير ابيات\r\nهر فرزندى دنبال مادر خود مىرود و با اين پيروى جنس خود را پديدار مىسازد آدمى شير از سينه مىمكد و خر از پائين تن . اين تقسيمات را محض عدل صورت داده و عجب در اين است كه در اين تقسيمات نه جبرى در كار است و نه به كسى ستم رفته است .\r\nاگر در دنيا همهء پديده و كارها از روى جبر بود ، پشيمانى مفهومى نداشت . ( 1 )  اگر تمامى كارها از روى ستم بود ، پاسداران قانون بىمورد بود . نگهبانى و پاسدارى همواره در بارهء قانون انجام مىگيرد و قانون ناشى از عدالت است .\r\nامروز گذشت ، و سير تكاملى ما فردا است ، راز انسانى را روز گنجايش ندارد . خلاصهء كلام اين كه آمدن و بر گشتن خود را مورد دقت قرار بده ، خواهى ديد كه هر آمدنى رفتنى در دنبال دارد . و هر آغازى انجامى .\r\n","description":"","footnote":" ( 1 ) جلال الدين در ابيات گذشته ، پديدهء پشيمانى را با جبر قضا ( فاتاليسم ) سازگار قلمداد كرده است . . ","page_name":" 251 ","page_number":255},
  {"content":"\r\n\r\nخطاب با مغروران و گرفتاران نفس اماره\r\n\r\n( ( 1646 ) ) اى بكرده اعتماد واثقى\r\nبر دم و بر چاپلوس فاسقى\r\n( ( 1647 ) ) قبهء بر ساختستى از حباب\r\nآخر آن خيمه است بس واهى طناب\r\n( ( 1648 ) ) زرق چون برق است اندر نور آن\r\nراه نتوانند ديدن رهروان\r\n( ( 1649 ) ) اين جهان و اهل آن بىحاصلاند\r\nهر دو اندر بىوفايى يكدلند\r\n( ( 1650 ) ) زادهء دنيا چو دنيا بىوفاست\r\nگر چه رو آرد به تو آن رو قفاست\r\n( ( 1651 ) ) اهل آن عالم چو آن عالم زبر\r\nتا ابد در عهد و پيمان مستمر\r\n( ( 1652 ) ) خود دو پيغمبر به هم كى ضد شدند\r\nمعجزات از همدگر كى بستدند\r\n( ( 1653 ) ) كى شود پژمرده ميوهء آن جهان\r\nشادى عقبى نگردد اندهان\r\n( ( 1654 ) ) نفس بىعهد است ز ان رو كشتنى است\r\nاو دنى و قبله گاه او دنى است\r\n( ( 1655 ) ) نفسها را لايق است اين انجمن\r\nمرده را در خور بود گور و كفن\r\n( ( 1656 ) ) نفس اگر چه زيرك است و خرده دان\r\nقبله اش دنياست او را مرده دان\r\n( ( 1657 ) ) آب وحى حق بدين مرده رسيد\r\nشد ز خاك مرده‌اى زنده پديد\r\n( ( 1658 ) ) تا نيايد وحى زو غرّه مباش\r\nتو بدان گلگونهء طال بقاش\r\n( ( 1659 ) ) بانگ و صيتى جو كه آن خامل نشد\r\nتاب خورشيدى كه آن آفل نشد\r\n( ( 1660 ) ) آن هنرهاى دقيق و قال و قيل\r\nقوم فرعونند اجل چون آب نيل\r\n( ( 1661 ) ) رونق و طاق و طرنب و سحرشان\r\nگر چه خلقان را كشد گردن كشان\r\n( ( 1662 ) ) سحرهاى ساحران دان جمله را\r\nمرگ چوبى دان كه آن شد اژدها\r\n( ( 1663 ) ) جادويىها را همه يك لقمه كرد\r\nيك جهان پر شب بد آن را صبح خورد\r\n( ( 1664 ) ) نور از آن خوردن نشد افزون و بيش\r\nبل همان سان است كاو بودست پيش\r\n( ( 1665 ) ) در اثر افزون شد و در ذات نى\r\nذات را افزونى و آفات نى\r\n( ( 1666 ) ) حق ز ايجاد جهان افزون نشد\r\nآن چه اول آن نبود اكنون نشد\r\n\r\n","description":"","footnote":"","page_name":" 252 ","page_number":256},
  {"content":"\r\n\r\n\r\n( ( 1667 ) ) ليك افزون گشت اثر ز ايجاد خلق\r\nدر ميان اين دو افزونى است فرق\r\n( ( 1668 ) ) هست افزونى اثر اظهار او\r\nتا پديد آمد صفات و كار او\r\n( ( 1669 ) ) هست افزونىّ هر ذاتى دليل\r\nكاو بود حادث به علتها عليل\r\nنكته شد باريك اين جا اى رفيق\r\nنيك بشنو تو مقالات دقيق\r\n( ( 1648 ) ) زرق چون برق است اندر نور آن\r\nراه نتوانند ديدن رهروان\r\n\r\nآيا جلوه هاى فريباى دنيا مانند برفى است كه خورشيد روى آن بتابد ديدهء آدمى را مختل و از راه رفتن باز بدارد ؟\r\nزر و زيور و نمودهاى دنيا را مىتوان به دو نوع مورد مشاهده قرار داد :\r\nنوع يكم - موقعى است كه عقل آدمى روى آن نمودها بتابد و حقايق آنها را فاش بسازد ، چنان كه در ابيات پيشين توضيح داديم در اين فرض كون و فساد و مثبت و منفى و زيبايى و زشتى و حق و باطل و دائمى و موقت كه در عالم هستى حكمفرما است انسان را با حقيقت امر آشنا مىسازد و ارزش واقعى آنها را به انسان مىآموزد و از قدرتى كه من آدمى دارد ، بهره بردارى نموده آن نمودهاى گوناگون را عالىترين وسيله براى پيش برد من تلقى مىنمايد و چنان كه در حديثى كه در مبحث گذشته از امير المؤمنين عليه السلام نقل كرديم روشن شد كه خوبى و بدى و زشتى و زيبايى دنيا بستگى به وضع روانى و هدفى دارد كه انسان موجود در دنيا دارا مىباشد . در آن حديث ديديم كه على عليه السلام فرمود : همين دنيا را كه بعضىها توبيخ مىكنند و به آن دشنام مىدهند دار صدق لمن صدقها .\r\nجايگاه صدق و بهره بردارى از واقعيات است براى كسى كه مىخواهد آن را به طور صحيح بجاى بياورد و تكليف خويش را با آن دنياى شناخته شده تصفيه نمايد .\r\nبراى اين اشخاص زنده و بيدار دنيا معبديست بس سترگ كه تمام لحظات حيات\r\n","description":"","footnote":"","page_name":" 253 ","page_number":257},
  {"content":"\r\n\r\nرا مىتواند به صورت عبادت در آورد .\r\nارتباطشان با جهان طبيعت ، ارتباط با جلوه گاه مشيت الهى و علائقشان به انسانهاى راهرو ، ارتباطى با شعاع الهى در روى كرهء خاكى است ، نوع دوم - تابش غرايز حيوانى انسان بر پديده ها و حقائق دنيا است ، يعنى اگر زر و زيور و نمودهاى دنيا را كه جلو چشمان آدمى مطرح است ، نفس يا غرايز مهار نشده حيوانى او روشن بسازد ، يعنى نفس حيوانى روى آن نمودها بتابد ، مانند خورشيدى است كه روى برف بتابد : هم ديد انسانى را مختل مىسازد و هم از راه رفتنش باز مىدارد .\r\nتشبيه جلال الدين در اين مورد بسيار عالى است ، ولى با نظر به ابيات گذشته و ساير مباحث مثنوى مىبايست تفكيكى را كه ما به طور اختصار بيان كرديم ، متذكر مىگشت .\r\n\r\n( ( 1664 ) ) نور از آن خوردن نشد افزون و بيش\r\nبل همان سان است كاو بودست پيش\r\n( ( 1665 ) ) در اثر افزودن شد و در ذات نى\r\nذات را افزونى و آفات نى\r\n( ( 1666 ) ) حق ز ايجاد جهان افزون نشد\r\nآن چه اول آن نبود اكنون نشد\r\n( ( 1667 ) ) ليك افزون گشت اثر ز ايجاد خلق\r\nدر ميان اين و افزونى است فرق\r\n\r\nافزايش اثر دليل افزايش ذات و كاهش اثر دليل كاهش ذات نيست\r\nمضمون ابيات فوق مسئله بسيار با اهميتى را از نظر جهان بينى الهى مطرح كرده و با بيان يك مثال مسئله را ختم مىكند . براى توضيح مضمون مىگوييم : در عالم جسمانيات كه همواره بعد و ثقل و اندازه و ساير شئون كميت حكمفرما است ، به طور ضرورى به وسيلهء عوامل مناسب در معرض افزايش و كاهش است .\r\nوقتى كه انرژى مصرف مىشود كاهش مىيابد ، نيمى از صفحهء كاغذ مىسوزد ،\r\n","description":"","footnote":"","page_name":" 254 ","page_number":258},
  {"content":"\r\nصفحه ناقص مىگردد .\r\nآب كه در ليوان ريخته مىشود باعث افزايش وزن ليوان مىگردد . خلاصه در مقابل تغييرات كيفى ، دگرگونى كمى داريم كه نقص و افزايش را به طور مستقيم در دنبال دارد ، و در تغييرات كيفى كاهش و افزايش يا به معناى حذف و انتخاب وجود دارد و يا به معناى كاهش و افزايش مستقيم ، به هر حال مىتوان گفت هر تحولى از هر نوع كه باشد ، كاهش يا افزايش را در دنبال دارد .\r\nولى اين پديده تنها در عالم ماده و ماديات و شئون آن جريان دارد ، نه در موضوعات غير مادى اين كه مىگوييم « نه در موضوعات غير مادى » نه مىخواهيم مجردات محض ما فوق طبيعت را مطرح كنيم ، بلكه مقصود موجودات يا پديده هايى است كه حتى در قلمرو طبيعت شب و روز آنها را مشاهده مىكنيم . به عنوان مثال پديده هاى روانى را درنظر مىگيريم ، با اين كه اين پديده ها در زمينهء مادهء بروز مىكنند ، با اين حال براى روان آدمى نه موجب افزايش مىشوند و نه كاهش .\r\nمثلًا بعد يا وزن روانى كسى كه ميلياردها واحد در حافظه ثبت كرده است ( 1 )  با بعد و وزن روانى كسى كه اطلاعات بسيار ناچيزى در حافظه دارد ، تفاوتى نمىكند همچنين اختلافات روانى انسانها در علم و دلاورى و خوش خويى و غير ذلك .\r\nمىبينيم براى حل اين مسئله فوق العادهء مهم باز بايد به آزمايشگاه درونى خود سرى بزنيم .\r\nدر اين آزمايشگاه كاهش و نقص روانى با ميليونها اختلافات كه انسانها دارند بلكه بعدد انسانها كه اختلاف محصولات مغزى و روانى دارند ، به هيچ وجه مشاهده نمىشود . پس اين مشكل كه شايد براى بعضىها غير قابل حل و فصل است ، با نظر به درون خودمان از اساس مرتفع مىگردد .\r\n","description":"","footnote":" ( 1 ) اين كه گفتيم ميلياردها واحد در حافظه ثبت كرده است ، بعيد به نظر نيايد ، زيرا هولگر هيدن زيست شناس سوئدى و افراد ديگر از روان شناسان تصريح مىكنند كه يك حافظه معمولى در طول زندگانى مىتواند يك ميليون ميليارد اطلاع ثبت كند . . ","page_name":" 255 ","page_number":259},
  {"content":"\r\n\r\nحال كه بشر مىتواند با ملاحظهء خويشتن موضوع كاهش و افزايش را محدود به جسم و جسمانيات نمايد ، مىتواند دو پديدهء مزبور را از مقام شامخ ربوبى و پديده هاى ما وراى طبيعى محض به كلى منتفى بداند .\r\nچنان كه با افزايش انديشه و علم بر وزن آدمى چيزى اضافه و با ايجاد آثار علم و هنر چيزى از هويت روانى آدمى نمىكاهد ، همچنان در ذات خداوند متعال با افزايش موجودات نه چيزى مىافزايد و نه چيزى كاهش مىيابد .\r\nتفسير ابيات\r\nاى انسان كوته بين كه بر دمها و چاپلوسىهاى فاسقانه دنيا اعتماد محكم نموده‌اى ، مىدانى كه اين اعتماد تو بر چه چيز است ؟ -\r\n\r\nقبه‌اى بر ساختستى از حباب\r\nآخر آن خيمه است بس واهى طناب\r\n\r\nظواهر فريبنده ى دنيا چونان برقى است كه نور زود گذرش بتابد و رهرو را در سير و حركت بفريبد .\r\nاين دنيا و هوا خواهانش بىحاصل و در بىوفايى يكدل و يك جانند . زائيده شده دنيا مانند خود دنيا از صفت عالى وفا محروم است اگر هم زائيده ى دنيا رو به تو بياورد ، در حقيقت پشت به تو گردانيده است . و بالعكس اهل آن عالم ابدى مانند خود ابديت در عهد و پيمان مستمر و ثابت قدم مىباشند .\r\nآيا تا كنون اتفاق افتاده است كه دو پيامبر با يكديگر ضديت بورزند و معجزات را از دست يكديگر بربايند ؟ ميوهء ابديت را پژمردگى نيست و شاديش را اندوهى در دنبال نباشد . دليل آن كه بايد نفس را از بين برد همين است كه تعهد و انجام آن را نمىپذيرد .\r\nتنها اگر به اين نكته توجه كنيد كه او به جهت استقبال دنيا و قبله قرار دادن آن مرده است در حقيقت كشته شدن آن را دريافته‌ايد . نفس حيوانى هر چند كه زيرك و باريك بين باشد شايستهء انجمن مردگان است ، آن چنان كه گور و كفن شايستهء\r\n","description":"","footnote":"","page_name":" 256 ","page_number":260},
  {"content":"\r\nدر خاك رفتگان ، موقعى كه آب حيات وحى الهى به اين مرده برسد ، از خاك مرده سر بيرون مىآورد و زنده مىشود .\r\nمادامى كه از آب حيات وحى برخوردار نشده است تو فريب طول عمر نفس را مخور .\r\nبرو بانگ و آوازى را دنبال كن كه هرگز خاموش نمىگردد و آن تابش خورشيد را جستجو كن كه غروبى ندارد . آن همه هنرهاى دقيق و قال و قيلهاى حرفه‌اى مانند قوم فرعونند كه رودخانهء نيل مرگ محو و نابودشان خواهد ساخت . رونق و طمطراق و سحرهاى فرعونى اگر چه خلايق را برده وار به سوى خود جذب و جلب مىكند ، جز سحرهاى باطل و نمودهاى بىاساس آنها كه در مقابل عصاى مرگ ناتوانند چيز ديگرى نيستند .\r\nعصاى موسى همهء جادوها را لقمه‌اى كرد همانند روز كه وقتى كه آغاز شود شبى را كه جهانى را تيره كرده بود نابود كرده و مىبلعد ولى از خوردن آن چيزى به آن افزوده نشده و بر همان ماهيت خود باقى مىماند .\r\nفعاليتهاى ما وراى طبيعى از حقايقى سرچشمه مىگيرد كه -\r\n\r\nدر اثر افزون شد و در ذات نى\r\nذات را افزونى و آفات نى\r\n\r\nبه همين دليل است كه ذات خداوندى با ايجاد خلق نمىافزايد ، اگر از اول از صنعتى بر كنار بود ، پس از آفرينش هم بر كنار است ولى با خلق موجودات ، آثار خداوند بيشتر شد و اين با افزايش خود او متفاوت است ، اظهار خداوند و پيدايش صفات و اعمال او تنها زياد شدن آثار اوست ، اگر ديديد يك ذات و حقيقتى با ايجاد اثر تغيير پيدا كرد و افزايشى بر او راه يافت بدانيد كه آن ذات حادث بوده و معلول علتها مىباشد در اينجا نكته بجاى باريك رسيده است ، در اين گونه مقالات دقيق توجه و دقت بيشترى داشته باش .\r\n","description":"","footnote":"","page_name":" 257 ","page_number":261},
  {"content":"\r\n\r\nتفسير آيه فاوجس فى نفسه خيفة موسى قلنا لا تخف انك أنت الاعلى\r\n\r\n( ( 1670 ) ) گفت موسى سحر هم حيران كنيست\r\nچون كنم كاين خلق را تمييز نيست\r\n( ( 1671 ) ) گفت حق تمييز را پيدا كنم\r\nعقل بىتمييز را بينا كنم\r\nچون كه معجزهات را ظاهر كنم\r\nعقل را در ديدنش فاخر كنم\r\nديده بخشم عقل بىتمييز را\r\nكور سازم جاهل ناچيز را\r\n( ( 1672 ) ) گر چه چون دريا بر آوردند كف\r\nموسيا تو غالب آيى لا تخف\r\n( ( 1673 ) ) بود اندر عهد خود سحر افتخار\r\nچون عصا شد مار آنها گشت عار\r\n( ( 1674 ) ) هر كسى را دعوى حسن و نمك\r\nسنگ مرگ آمد نمكها را محك\r\n( ( 1675 ) ) سحر رفت و معجزهء موسى گذشت\r\nهر دو را از بام بود افتاد طشت\r\n( ( 1676 ) ) بانگ طشت سحر جز لعنت نماند\r\nبانگ طشت دين به جز رفعت نماند\r\n( ( 1677 ) ) چون محك پنهان شدست از مرد و زن\r\nدر صف آ اى قلب و اكنون لاف زن\r\n( ( 1678 ) ) وقت لافستت محك چون غائب است\r\nمىبرندت از عزيزى دست دست\r\nهر دمت عزّى و نازى در فزود\r\nچون محك آمد چرا گشتى كبود ؟\r\n( ( 1679 ) ) قلب مىگويد ز نخوت هر دمم\r\nاى زر خالص من از تو كى كمم\r\n( ( 1680 ) ) زر همىگويد بلى اى خواجه تاش\r\nليك مىآيد محك آماده باش\r\n( ( 1681 ) ) مرگ تن هديه است بر اصحاب راز\r\nزر خالص را چه نقصان است گاز\r\n( ( 1682 ) ) قلب اگر در خويش آخر بين بدى\r\nآن سيه كاخر شد او اوّل شدى\r\n( ( 1683 ) ) چون شدى اوّل سيه اندر لقا\r\nدور بودى از نفاق و از شقا\r\n( ( 1684 ) ) كيمياى فضل را طالب بدى\r\nعقل او بر زرق او غالب شدى\r\n( ( 1685 ) ) چون شكسته دل شدى از حال خويش\r\nجابر اشكستگان ديدى به پيش\r\n( ( 1686 ) ) عاقبت را ديد و او اشكسته شد\r\nاز شكسته بند در دم بسته شد\r\n( ( 1687 ) ) فضل مسها را سوى اكسير راند\r\nآن زر اندود از محك محروم ماند\r\n\r\n","description":"","footnote":"","page_name":" 258 ","page_number":262},
  {"content":"\r\n\r\n\r\n\r\n( ( 1688 ) ) اى زر اندوده مكن دعوى ببين\r\nكه نماند مشتريت اعمى چنين\r\n( ( 1689 ) ) نور محشر چشمها بينا كند\r\nچشم بندى تو را رسوا كند\r\n( ( 1690 ) ) بنگر آنها را كه آخر ديده اند\r\nحسرت جانها و رشك ديده اند\r\n( ( 1691 ) ) منگر آنها را كه حالى ديده اند\r\nسرّ فاسد ز اصل سر ببريده اند\r\n( ( 1692 ) ) پيش حالى بين كه در جهل است و شك\r\nصبح صادق صبح كاذب هر دو يك\r\nصبح صادق را طلب كن اى عزيز\r\nتا ز صدق او شوى صاحب تميز\r\n( ( 1694 ) ) نيست نقدى كش غلط انداز نيست\r\nواى آن جان كش محكّ و گاز نيست\r\nباز رو سوى غلام و كتبتش\r\nكاو سوى شه مىنويسد نامه خوش\r\n\r\nآيه\r\n« قالَ بَلْ أَلْقُوا فَإِذا حِبالُهُمْ وَعِصِيُّهُمْ يُخَيَّلُ إِلَيْه مِنْ سِحْرِهِمْ أَنَّها تَسْعى . فَأَوْجَسَ فِي نَفْسِه خِيفَةً مُوسى . قُلْنا لا تَخَفْ إِنَّكَ أَنْتَ اَلأَعْلى 20 : 66 - 68 . » ( 1 )  ( موسى به ساحران فرعونى گفت : بلكه شما وسايل سحرتان را بياندازيد ، ناگهان طنابها و عصاهاى ساحران بوسيله ى سحر آنان ، براى موسى چنان جلوه كرد كه آن طنابها و عصاها حركت مىكنند ، بيمى در درون موسى راه يافت ، ما به او گفتيم بيم و هراس به خود راه مده ، به طور حتم تو بالاترى .\r\nتفسير ابيات\r\nموسى با خويشتن يا به خدا چنين مىگفت كه سحر هم مردم را بحيرت دچار مىكند ، چه بايد كرد كه قدرت تمييز ندارند خداوند فرمود من حس تميز آنان را بيدار و عقل نابينا را بينا مىكنم . هنگامى كه معجزه هايت را آشكار سازم ، عقل را با ديدن آنها با فر و شكوه نمايم : من عقل بىتمييز را بينا نموده و نادان محقر را كور خواهم ساخت . اگر چه اين ساحران و جادوگران مانند دريا موج زده و\r\n","description":"","footnote":" ( 1 ) سوره طه ، آيهء 66 تا 68 . . ","page_name":" 259 ","page_number":263},
  {"content":"\r\nكفها بر آورده‌اند ، ولى اى موسى عزيز ، هراسى به خود راه مده كه پيروزى از آن تو است .\r\nبلى سحر در آن زمان و در دست ساحران باعث فخر و مباهات بود ، ولى با ظهور و فعاليت عصاى تو آن همه فخر و نخوتشان به عار تبديل خواهد گشت . مدعيان زيبايى و ملاحت در مقابل محك مرگ پوچ و نابود خواهند گشت .\r\nآرى هم سحر ساحران منقضى شد و هم معجزه موسى روى نمود و سپس در گذشت و طشت هر دو از بام هستى بر افتاد ، ولى -\r\n\r\nبانگ طشت سحر جز لعنت نماند\r\nبانگ طشت دين به جز رفعت نماند\r\n\r\nاى سكهء قلب و دغل ، اكنون كه محك در دسترس مرد و زن نيست ، بيا و خود را در ميان افكار نارس عرضه نما . آرى ، اكنون\r\n\r\nوقت لافستت محك چون غائب است\r\nمىبرندت از عزيزى دست دست\r\n\r\nتا كنون هر لحظه بر غرور و كبر و ادعاى تو اضافه مىشد پس چرا وقتى كه در مقابل محك قرار گرفتى سياه و خجلت زده شدى ؟ سكهء قلب از روى نخوت هر دم ادعايى دارد و به طلاى خالص مىگويد : من از تو كمتر نيستم . طلاى ناب مىگويد : اى رفيق كمى شكيبا باش و براى آمدن محك منتظر شو .\r\nبلى ، مرگ بدن براى مردان راز دان هديه است ، اگر چه در ظاهر ، مرگ نقصى است كه بر موجوديت آدمى وارد مىگردد ، ولى گاز و انبر بر طلاى خالص نقصى فرود نمىآورد .\r\nاگر موجود قلب در خويشتن مىنگريست و پايان كارش را مىديد ، آن سيه رويى كه در پايان كار نصيبش مىگشت در آغاز امر بيدارش مىكرد .\r\nاگر در نخستين لحظه ديدار با خلوص و حقيقت سياه مىشد ، از انفاق و شقاوت آخرين برى مىگشت و كيمياى فضيلت را مىجست و خردش بر آرايشهاى فريبا\r\n","description":"","footnote":"","page_name":" 260 ","page_number":264},
  {"content":"\r\nپيروز مىشد موقعى كه با ديدن حال محقر خود شكستى در دل خويش احساس كرد آن گاه جبران كننده شكستگى را در پيش رو ديد . احساس شكستگى بود كه باعث شد فضل الهى مسها را بكيميا نزديك كرد و طلايش نمود ، اما آن زر اندود با ديدن محك پى بمحروميت نهايى خود برد . اى قلبهاى زر اندود ، ادعاى زياد نكنيد ، زيرا مشترى شما براى ابد نابينا نخواهد ماند روزى فرا مىرسد كه نور رستاخيز بتابد و ديده گان را باز كند و چشم بنديهايت را رسوا بسازد . بان مردم عاقبت بين بنگر كه مورد آرزو و حسرت جانها و رشك ديده گانند ، به آنان منگر كه تنها حال حاضر را مىبينند و داراى درون فاسد و از اصل خويش بريده شده‌اند .\r\nآن حال بين غوطه ور در جهل و شك صبح صادق و صبح كاذب را يكى مىبيند .\r\nهمان صبح كاذب كه صدها هزار كاروان را فريب داد و آنان را در بيابانها به دست دروگر مرگ سپرد . برو صبح صادق را به دست بياور كه صدق او بر تمييزت بيافزايد .\r\nدر دنيا هيچ نقشى نيست كه در مقابل آن قلب و جنس غلط اندازى نباشد . واى بر حال كسى كه براى تشخيص صحيح و قلب ، گاز و محكى ندارد . در اينجا بس كنيم و برويم سراغ آن غلام و نامه‌اى كه به پادشاه مىنويسد .\r\n","description":"","footnote":"","page_name":" 261 ","page_number":265},
  {"content":"\r\n\r\nزجر مدعى از دعوى و امر كردن او را به متابعت انبيا و اوليا\r\n\r\n( ( 1695 ) ) بو مسيلم گفت من خود احمدم\r\nدين احمد را به فن بر هم زدم\r\n( ( 1696 ) ) بو مسيلم را بگو كم كن بطر\r\nغرّهء اوّل مشو آخر نگر\r\n( ( 1697 ) ) هين قلاوزى مكن از حرص جمع\r\nپس روى كن تا رود در پيش شمع\r\n( ( 1698 ) ) شمع مقصد را نمايد هم چو ماه\r\nكاين طرف دانه است با خود دامگاه\r\n( ( 1699 ) ) گر بخواهى ور نخواهى با چراغ\r\nديده گردد نقش باز و نقش زاغ\r\n( ( 1700 ) ) ور نه اين زاغان دغل افروختند\r\nبانگ بازان سپيد آموختند\r\n( ( 1701 ) ) بانگ هدهد گر بياموزد قطا\r\nراز هدهد كو و پيغام سبا\r\n( ( 1702 ) ) بانگ پر رسته ز پر بسته بدان\r\nتاج شاهان را ز تاج هدهدان\r\n( ( 1703 ) ) حرف درويشان و نكته عارفان\r\nبسته‌اند اين بىحيايان بر زبان\r\n( ( 1704 ) ) هر هلاك امت پيشين كه بود\r\nز انكه صندل را گمان كردند عود\r\n( ( 1705 ) ) بودشان تمييز كان مظهر كند\r\nليك حرص و آز كور و كر كند\r\n( ( 1706 ) ) كورى كوران ز رحمت دور نيست\r\nكورى حرص است كان معذور نيست\r\n( ( 1707 ) ) چار ميخ شه ز رحمت دور نى\r\nچار ميخ حاسدى مغفور نى\r\n( ( 1708 ) ) ماهيا آخر يكى بنگر به شست\r\nبد گلويى چشم آخر بينت بست\r\n( ( 1709 ) ) با دو ديده اول و آخر ببين\r\nهين مباش اعور چو ابليس لعين\r\n( ( 1710 ) ) اعور آن باشد كه حالى ديد و بس\r\nچون بهايم بىخبر از باز پس\r\n( ( 1711 ) ) چون دو چشم گاو در جرم تلف\r\nهم چو يك چشم است كش نبود شرف\r\n( ( 1712 ) ) نصف قيمت ارزد آن دو چشم او\r\nكه دو چشمش راست مسند چشم تو\r\n( ( 1713 ) ) ور كنى يك چشم آدم زاده اى\r\nنصف قيمت لازم است از جاده اى\r\n( ( 1714 ) ) ز انكه چشم آدمى تنها به خود\r\nبىدو چشم يار كارى مىكند\r\n( ( 1715 ) ) چشم خر چون اولش بىآخر است\r\nگر دو چشمش هست حكمش اعور است\r\n\r\n","description":"","footnote":"","page_name":" 262 ","page_number":266},
  {"content":"\r\n\r\n\r\n( ( 1699 ) ) گر بخواهى و ر نخواهى با چراغ\r\nديده گردد نقش باز و نقش زاغ\r\n( ( 1700 ) ) ور نه اين زاغان دغل افروختند\r\nبانگ بازان سپيد آموختند\r\n\r\nيك چراغ فروزان الهى در گذرگاه بشريت مىدرخشد و حقايق را از ساختگىها تفكيك مىكند\r\nبدان جهت كه ساختمان و نيروى روشنايى اين چراغ بما فوق طبيعت پيوسته است ، مانند قوانين اصيل جاريه در عالم هستى است كه جنبهء مخابراتى از پشت پردهء ظواهر عالم وجود دارد .\r\nمردم خواه آگاه باشند يا نباشند ، بخواهند يا نخواهند و در هر شكل و سيما كه بوده باشند ، نورى از اين چراغ را فرا راه خود مىبينند .\r\nشكستها و پيروزىها و لذايذ و آلام و فراز و نشيب حياتشان از وجود اين چراغ اسرار آميز اطلاع مىدهد .\r\nگاهى با اين بيان چراغ مزبور را معرفى مىكنند كه بعضىها را تا مدتى مىتوان فريب داد ، بعضى را براى هميشه مىتوان گول زد ، حقيقت را براى هميشه مىتوان از همه كس پوشيده نگه داشت ، اما همه را براى هميشه نمىتوان فريب داد .\r\nگاه ديگر مىگويند :\r\n\r\nاين جهان كوه است و فعل ما ندا\r\nسوى ما آيد نداها را صدا\r\n\r\nطبيعت دست انتقامى در آستين دارد به بلندى سپهر لاجوردين و به درازاى تمام تاريخ بشرى . يك رويداد كه امروز از تو سر مىزند ، يقين بدان كه آن رويداد هر اندازه هم از تو فاصله بگيرد ، مانند فاصله گرفتن محيط دائره است كه رويداد صادر از تو مانند نقطهء مركزى آن دائره مىباشد .\r\nگاه ديگر مىگويند : خونى كه ريخته شده هرگز نخواهد خوابيد ، حقى كه\r\n","description":"","footnote":"","page_name":" 263 ","page_number":267},
  {"content":"\r\nضايع شده هرگز نابود نخواهد گشت .\r\nمعلومات بشرى بيش از اين اقتضا نكرده است كه از اين جملات كه نمود بسيار ناچيزى از تابش آن چراغ را نشان مىدهد گام فراتر نهاده و خود آن چراغ و حقيقت نورش را كه در همه وقت به قول جلال الدين نقش باز و نقش زاغ را روشن مىگرداند دريابند .\r\nتاريخ بشرى صحنهء شگفت انگيزيست كه بهر شكلى است دير يا زود نمايشگران تقليدى و دروغين را از دارندگان حقيقت تفكيك نموده نمىگذارد به قول جلال الدين زاغ و كركس جوامع خود را بجاى باز و هماى بشريت جاى گير كنند .\r\nدر اين تاريخ صدها جنگ خانمان سوز در ميان بشريت بر پا شد و در ابتداء كار مقصر از مبرا شناخته نمىشد ، ولى گذشت زمان كم و بيش جلاد را از مظلوم جدا كرد و پيش روى آيندگان گذاشت .\r\nمدعيان دروغين علم را با كوچكترين حادثه رسوا مىسازد و شهوت پرستان كامكار را از خردمندان انسان دوست جدا مىكند .\r\nماهيت اين چراغ الهى هر چه باشد تنها وسيلهء اميد انسانها به بقاى انسان و انسانيت است .\r\nنور اسرار آميز اين روشنگر تاريكىها هر چه باشد فوق العادهء قوى و نافذ است ، به طورى كه هيچ گوشه‌اى را از رويدادهاى بشرى رها نمىكند .\r\nنمىگويم : ما با اعتقاد به وجود چنين روشنگر الهى تمام حوادث و عمل و عكس العملهايى را كه در تاريخ صورت گرفته است مىشناسيم ، بلكه مىگوييم : اين چراغ نورانى با تمام نامحسوس بودنش مانند ، قوانين ضرورى عالم هستى است كه بدون اين كه خود را در نمودهاى عالم هستى كه همهء آنها جزئى و مشخصاند نمايان سازد ، در اعماق هستى جريان دارد و عقل و وجدان ما را هشدار مىدهد و اميدوار مىسازد و موجب امكان تفسير و توجيه سر گذشت بشرى مىگردد ، وقتى كه به سقوط يا اعتلاى يك\r\n","description":"","footnote":"","page_name":" 264 ","page_number":268},
  {"content":"\r\n\r\nجامعه يا فرد آگاه مىشويم به جهت آشنايى با همان روشنگر ابديت است كه دنبال عواملش مىرويم و قواعدى را جستجو مىكنيم كه آن سقوط و يا اعتلاء را تفسير و توجيه كنيم .\r\nتفسير ابيات\r\nمسيلمهء كذاب مىگفت : من خود احمد پيامبرم و دين محمد صلى الله عليه و آله را با فن نبوت خود بر هم زده‌ام بان مسيلم بگو تبه كارى مكن و فريب آغاز كارت را مخور و به آخر امر متوجه باش ، در راه اشباع حرص و آز به گرد آوردن مردم دور خود ، پيشوايى را بر خود مبند .\r\nپس روى كن تا شمع حقيقى پيش بيافتد و راهنماى مردم در تاريكىهاى جهالت باشد .\r\nشمع واقعى است كه مانند ماه راه را روشن مىسازد و اثبات مىكند كه دانه در كجا است و دام در كدام طرف گسترده است .\r\nاى مسيلمه و مسيلمه منشان اين را بدانيد كه -\r\n\r\nگر بخواهى ور نخواهى با چراغ\r\nديده گردد نقش باز و نقش زاغ\r\n\r\nو الا زاغان جوامع بشرى دغل راه مىاندازند و بانگ بازان سفيد ياد گرفته و خود را به شكل آنها در مىآورند .\r\nاگر پرنده قطا بانگ هدهد را بياموزد و آن را تقليد كند ، بالاخره نه داراى راز هدهدى خواهد بود و نه شايسته ى بردن پيغام سليمان به قوم سبا . آگاه باشيد و بانگ پرندهء بال و پر بسته را از پرنده بال و پر باز تشخيص بدهيد تاج شاهان را از تاج هدهد تفكيك نماييد و آن گاه در عالم معرفت دقت كنيد خواهيد ديد -\r\n\r\nحرف درويشان و نكتهء عارفان\r\nبسته‌اند اين بىحيايان بر زبان\r\n\r\nيگانه علت هلاك امم گذشته هم همين بود كه ميان صندل و عود فرقى نمىگذاشتند . نه اين كه آنان از قدرت تميز محروم بودند ، بلكه حرص و آز حيوان\r\n","description":"","footnote":"","page_name":" 265 ","page_number":269},
  {"content":"\r\nصفت آنان بود كه چشمشان را كور و گوششان را كر نموده بود .\r\nكورى نابينايان باعث نمىشود كه از رحمت خداوند دور باشند ، زيرا معذورند اما براى كسانى كه در لجن حرص و طمع غوطه ورند چه عذرى وجود دارد ؟ اگر چار ميخى كه انسان را گرفتار كرده است مستند به خود مولاى حقيقى باشد ، بدون ترديد دور از رحمت عام او نخواهد بود ، بلكه چار ميخ حسادت است كه قابل عفو و مغفرت نخواهد بود .\r\nاى ماهى نادان ، اخر و لو يك بار هم كه شده است به تورى كه سر راهت گسترده شده است توجهى كن ، تو بد گلويى دارى كه ديده گان آخر بينت را بسته است . هشيار باش -\r\n\r\nبا دو ديده اول و آخر ببين\r\nهين مباش اعور چو ابليس لعين\r\n\r\nاعور كيست ؟ اعور كسى است كه تنها زمان حالش را مىبيند و بس و مانند چار پايان از پايان كار و باز گشت و دريافت نتيجه غافل است . ديهء كور شدن دو چشم گاو ، يك چشم است ، چرا ؟ زيرا ديده گان گاو با مقايسه با چشمان تو نصف ارزش دارد . و اگر يك چشم آدمى زاد را كور كنى نصف قيمت آدم به عنوان ديه بايد پرداخت شود ، زيرا - چشم آدمى به تنهايى بدون احتياج به كمك كار ديد اول و آخر را انجام مىدهد . اما چشم خر چون اول بين بوده و از ديدن آخر ناتوان است لذا با وجود داشتن دو چشم حكم اعور را دارد .\r\n","description":"","footnote":"","page_name":" 266 ","page_number":270},
  {"content":"\r\n\r\nبقيهء قصهء نوشتن آن غلام رقعه به طلب اجرى خود\r\n\r\n( ( 1716 ) ) اين سخن پايان ندارد و ان خفيف\r\nمىنويسد رقعه در طمع رغيف\r\n( ( 1717 ) ) رفت پيش از رقعه پيش مطبخى\r\nكاى بخيل از مطبخ شاه سخى\r\n( ( 1718 ) ) دور از او وز همت او كاين قدر\r\nاز جرىام آيدش اندر نظر\r\n( ( 1719 ) ) گفت بهر مصلحت فرموده است\r\nنى براى بخل و نى تنگى دست\r\n( ( 1720 ) ) گفت دهليزى است و اللَّه اين سخن\r\nپيش شه خاك است اين زر كهن\r\n( ( 1721 ) ) مطبخى ده گونه حجت بر فراشت\r\nاو همه رد كرد از حرصى كه داشت\r\n( ( 1722 ) ) چون جرى كم آمدش در وقت چاشت\r\nزد بسى تشنيع او سودى نداشت\r\n( ( 1723 ) ) گفت قاصد مىكنيد اينها شما\r\nگفت نى كه بنده فرمانيم ما\r\n( ( 1724 ) ) اين مگير از فرع اين از اصل گير\r\nبر كمان كم زن كه از بازوست تير\r\n( ( 1725 ) ) ما رميت إذ رميت ابتلاست\r\nبر نبى كم نه گنه كان از خداست\r\n( ( 1726 ) ) آب از سر تيره است اى خيره خشم\r\nبيشتر بنگر يكى بگشاى چشم\r\n( ( 1727 ) ) شد ز خشم و غم درون بقعه اى\r\nسوى شه بنوشت خشمين رقعه اى\r\n( ( 1728 ) ) اندر آن رقعه ثناى شاه گفت\r\nگوهر جود و سخاى شاه سفت\r\n( ( 1729 ) ) كاى ز بحر و ابر افزون كف تو\r\nجمله محتاجان به تو آورده رو\r\n( ( 1730 ) ) ز ان كه ابر آن چه دهد گريان دهد\r\nكف تو خندان پياپى خوان نهد\r\n( ( 1731 ) ) ظاهر رقعه اگر چه مدح بود\r\nبوى خشم از مدح اثرها مىنمود\r\n( ( 1732 ) ) ز ان همه كار تو بىنور است و زشت\r\nكه تو دورى دور از نور سرشت\r\n( ( 1733 ) ) رونق كار خسان كاسد شود\r\nهمچو ميوهء تازه زو فاسد شود ( 1 ) \r\n( ( 1734 ) ) رونق دنيا بر آرد زو كساد\r\nز ان كه هست از عالم كون و فساد\r\n( ( 1735 ) ) خوش نگردد از مديحى سينه ها\r\nچون كه در مداح باشد كينه ها\r\n\r\n","description":"","footnote":" ( 1 ) ظاهراً كلمهء زوهم در اين بيت و هم در بيت بعدى مخفف زود است . . ","page_name":" 267 ","page_number":271},
  {"content":"\r\n\r\n\r\n( ( 1736 ) ) اى دل از كين كراهت پاك شو\r\nوانگهان الحمد خوان چالاك شو\r\n( ( 1737 ) ) بر زبان الحمد و اكراه از درون\r\nاز زبان تلبيس باشد يا فسون\r\n( ( 1738 ) ) وانگهان گفته خدا كه بنگرم\r\nهم به ظاهر هم به باطن ناظرم\r\n\r\nتفسير ابيات\r\nاين سخن پايان ندارد ، بر گرديم به داستان آن مرد سبك روح كه از روى طمع به قرص نان نامه به پادشاه مىنوشت .\r\nآن مرد پيش از آن كه نامه را بنويسد ، يا نامه را بپادشاه بفرستد ، نزد متصدى آشپز خانهء شاه رفت و گفت اى مأمور بخيل مطبخ پادشاه پر سخاوت ، اين جيرهء كم كه از پادشاه به من مىرسد ، شايستگى پادشاه و همت او را ندارد . چرا جيرهء من اندك است ؟ مطبخى پاسخ داد كه اين جيرهء اندك ناشى از بخل و تنگدستى پادشاه نيست ، بلكه از روى مصلحتى است كه ديده است .\r\nآن مرد جواب داد : اين ياوه گويىها را كنار بگذار ، اين طلاهاى كهن در نزد پادشاه بىارزشتر از خاك است . در مقابل ، مطبخى حجتها آورد و مىخواست آن مرد را قانع بسازد ولى - او همه رد كرد از حرصى كه داشت .\r\nبدان جهت كه موقع چاشت جيره اش كم آمده بود ، تشنيع و توبيخ فراوانى كرد ، ولى هيچ سودى نداشت .\r\nبالاخره مرد گفت : شما از روى عمد حقوق مرا كم مىپردازيد ، مأمور پاسخ داد : نه هرگز ، ما بندهء مطيع فرمان پادشاهيم . تو چرا مرا توبيخ مىكنى كه فرعم ، برو اصل و سرچشمه را ببين . تو ساده لوحانه كمان را توبيخ مىكنى و آن را مىزنى ؟ برو آن بازو را ببين كه به وسيلهء كمان تير را به سوى تو رها كرده است .\r\nتو انداختن يك مشت ريگ را به سوى كفار چرا به پيامبر مستند مىكنى برو آيه : ما رميت إذ رميت و لكن الله رمى . را بخوان ، كه مىگويد : آن كار معجزه\r\n","description":"","footnote":"","page_name":" 268 ","page_number":272},
  {"content":"\r\nآسا از خدا بوده است . تو هم برو سرچشمه را ببين -\r\n\r\nآب از سر تيره است اى خيره خشم\r\nبيشتر بنگر يكى بگشاى چشم\r\n\r\nغلام خشمگين و اندوهناك به اطاقى رفت و براى پادشاه نامه‌اى خشم آلود به ضميمهء مدح و ثنا در بارهء جود پادشاه نوشت : كه اى افزونتر از دريا كفهاى تو ، كه همه ى نيازمندان روى نياز به سوى تو مىآورند . تو از ابر پر باران و پر سخا بالاترى .\r\n\r\nز انكه ابر آن چه دهد گريان دهد\r\nكف تو خندان پياپى خوان نهد\r\n\r\nاگر چه ظاهر نامه مدح و ثناى پادشاه بود ، ولى بوى خشم مادح از سطور آن مدحها كاملًا نمايان بود .\r\nمىدانى كه چرا كارهاى تو بىنور و زشت است ؟ براى آن كه از نور فطرت اولى بسيار بدورى\r\n\r\nرونق كار خسان كاسد شود\r\nهمچو ميوهء تازه زو فاسد شود\r\n\r\nرونق امور دنيوى زود به كساد مىگرايد ، زيرا سرچشمه اش جهان كون و فساد است . با مدحى كه از زبان سرازير مىشود ، در حالى كه درون مداح پر از كينه ها باشد ، سينه ها خوش و شاداب نمىگردد .\r\nاى دل نازنين ، از كينه هاى كراهت بار خود را پاك ساز و آن گه حمد و ستايش را بر زبان بياور . موقعى كه زبان حمد و ستايش بگويد و درون پر از اكراه و كينه باشد اين زبان يا رو پوشى مىكند و يا دست به افسونگرى زده است . وانگهى خداى ما فرموده است كه من تنها به ظاهر نمىنگرم ، بلكه -\r\n\r\nهم به ظاهر هم به باطن ناظرم\r\n\r\n","description":"","footnote":"","page_name":" 269 ","page_number":273},
  {"content":"\r\n\r\nحكايت آن مداح كه از جهت ناموس شكر ممدوح مىكرد و به وى اندوه و غم اندرون او و خلاقت دلق او ظاهر مىنمود كه آن شكرها لاف است و دروغ\r\n\r\n( ( 1739 ) ) آن يكى با دلق آمد از عراق\r\nباز پرسيدند ياران از فراق\r\n( ( 1740 ) ) گفت آرى بُد فراق الَّا سفر\r\nبود بر من بس مبارك مژده ور\r\n( ( 1741 ) ) كان خليفه داده او خلعت مرا\r\nكه قرينش باد صد مدح ثنا\r\n( ( 1742 ) ) شكرها و حمدها بر مىشمرد\r\nتا كه شكر از حدّ و از اندازه برد\r\n( ( 1743 ) ) پس بگفتندش كه احوال نژند\r\nبر دروغ تو گواهى مىدهند\r\n( ( 1744 ) ) تن برهنه سر برهنه سوخته\r\nشكر را دزديده يا آموخته\r\n( ( 1745 ) ) كو نشان شكر و حمد مير تو\r\nبر سر و بر پاى بىتوقير تو ؟\r\n( ( 1746 ) ) گر زبانت مدح آن شه مىتند\r\nهفت اندامت شكايت مىكند\r\n( ( 1747 ) ) در سخاى آن شه و سلطان جود\r\nمر تو را كفشى و شلوارى نبود ؟\r\n( ( 1748 ) ) گفت من ايثار كردم آن چه داد\r\nمير تقصيرى نكرد از افتقاد\r\n( ( 1749 ) ) بستدم جمله عطاها از امير\r\nبخش كردم بر يتيم و بر فقير\r\n( ( 1750 ) ) مال دادم بستدم عمر دراز\r\nدر جزا زيرا كه بودم پاكباز\r\n( ( 1751 ) ) پس بگفتندش مبارك مال رفت\r\nچيست اندر باطنت اين دود و تفت\r\n( ( 1752 ) ) صد كراهت در درون تو چو خار\r\nكى بود انده نشان ابتشار\r\n( ( 1753 ) ) كو نشان عشق و ايثار و رضا\r\nگر درستى آن چه گفتى ما مضى ؟\r\n( ( 1754 ) ) خود گرفتم مال گم شد ميل كو\r\nسيل اگر بگذشت جاى سيل كو\r\n( ( 1755 ) ) چشم تو گر بُد سياه و جان فزا\r\nگر نماند او جان فزا ازرق چرا\r\n( ( 1756 ) ) كو نشان پاك بازى اى ترش\r\nبوى لاف كژ همىآيد خمش\r\n( ( 1757 ) ) صد نشان باشد درون ايثار را\r\nصد علامت هست نيكو كار را\r\n( ( 1758 ) ) مال در ايثار اگر گردد تلف\r\nدر درون صد زندگى آيد خلف\r\n\r\n","description":"","footnote":"","page_name":" 270 ","page_number":274},
  {"content":"\r\n\r\n( ( 1759 ) ) در زمين حق زراعت كردنى\r\nتخمهاى پاك آن كه دخل نى\r\nگر نگردد زرع جان يك دانه صد\r\nصحن ارض الله واسع كى بود\r\nاصل ارض الله قلب عارف است\r\nلا مكان است و ندارد فوق و پست\r\n( ( 1760 ) ) گر نرويد خوشه از روضات هو\r\nپس چه واسع باشد ارض الله بگو\r\n( ( 1761 ) ) چون كه اين ارض فنايى ريع نيست\r\nچون بود ارض الله آن مستوسعيست\r\n( ( 1762 ) ) ريع آن را نى حد و نى عد بود\r\nكمترين دانه دهد هفت صد بود\r\n( ( 1763 ) ) حمد گفتى كو نشان حامدون\r\nنى برونت هست اثر نى اندرون\r\n( ( 1764 ) ) حمد عارف مر خدا را راست است\r\nكه گواه حمد او شد پا و دست\r\n( ( 1765 ) ) از چه تاريك جسمش بر كشيد\r\nوز تك زندان دنيااش خريد\r\n( ( 1766 ) ) اطلس تقوى و نور مؤتلف\r\nآيت حمد است او را بر كتف\r\n( ( 1767 ) ) وارهيده از جهان عاريه\r\nساكن گلزار و عين جاريه\r\n( ( 1768 ) ) بر سرير سرّ عالى همتش\r\nمجلس و جاه و مقام و رتبتش\r\n( ( 1769 ) ) مقعد صدقى كه صديقان درو\r\nجمله سر سبزند و شاد و تازه رو\r\n( ( 1770 ) ) حمدشان چون حمد گلشن از بهار\r\nصد نشانى دارد و صد گيرودار\r\n( ( 1771 ) ) بر بهارش چشمه و نخل و گيا\r\nو ان گلستان و نگارستان گوا\r\n( ( 1772 ) ) شاهد شاهد هزاران هر طرف\r\nدر گواهى هم چو گوهر در صدف\r\n( ( 1773 ) ) بوى سير بد بيايد از دمت\r\nوز سر و رو تابد اى لافى غمت\r\n( ( 1774 ) ) بو شناسانند حاذق در مصاف\r\nتو به جلدى هاى و هو كم كن گزاف\r\n( ( 1775 ) ) تو ملاف از مشك كان بوى پياز\r\nاز دم تو مىكند مكشوف راز\r\n( ( 1776 ) ) گل شكر خوردم همىگويى و بوى\r\nمىزند از سير كه يافه مگوى\r\n( ( 1777 ) ) هست دل مانندهء خانه گلان\r\nخانهء دل را نهان همسايگان\r\n( ( 1778 ) ) از شكاف و روزن و ديوارها\r\nمطَّلع گردند بر اسرارها\r\n( ( 1779 ) ) از شكافى كه نداند هيچ و هم\r\nصاحب خانه ندارد هيچ فهم\r\n( ( 1780 ) ) از نبى بر خوان كه ديو قوم او\r\nمىبرند از حال انسان خفيه بو\r\n\r\n","description":"","footnote":"","page_name":" 271 ","page_number":275},
  {"content":"\r\n\r\n\r\n( ( 1781 ) ) از رهى كه انس از آن آگاه نيست\r\nز ان كه زين محسوس و زين اشباه نيست\r\n( ( 1782 ) ) در ميان ناقدان زرقى متن\r\nبا محك اى قلب دون لافى مزن\r\n( ( 1783 ) ) مر محك را ره بود در نقد و قلب\r\nكه خدايش كرد امير جسم و قلب\r\n( ( 1784 ) ) چون شياطين با غليظىهاى خويش\r\nواقفند از سرّ ما و فكر و كيش\r\n( ( 1785 ) ) مسلكى دارند دزديده درون\r\nما ز دزدىهاى ايشان سر نگون\r\n( ( 1786 ) ) دم بدم خبط و زيانى مىكنند\r\nصاحب نقب و شكاف و روزنند\r\n( ( 1787 ) ) پس چرا جانهاى روشن در جهان\r\nبىخبر باشند از حال نهان ؟\r\n( ( 1788 ) ) در سرايت كمتر از ديوان شدند\r\nروحها كه خيمه بر گردون زدند ؟\r\n( ( 1789 ) ) ديو دزدانه سوى گردون رود\r\nاز شهاب او محرق و مطعون شود\r\n( ( 1790 ) ) سر نگون از چرخ زير افتد چنان\r\nكه شقى در جنگ از زخم سنان\r\n( ( 1791 ) ) آن ز رشك روحهاى دل پسند\r\nاز فلكشان سر نگون مىافكند\r\n( ( 1792 ) ) تو اگر شلَّى و لنگ و كور و كر\r\nاين گمان بر روحهاى مه مبر\r\n( ( 1793 ) ) شرم دار و لاف كم زن جان مكن\r\nكه بسى جاسوس هست آن سوى تن\r\n\r\nآيه\r\n« يا عِبادِيَ اَلَّذِينَ آمَنُوا إِنَّ أَرْضِي واسِعَةٌ فَإِيَّايَ فَاعْبُدُونِ 29 : 56 . » ( 1 )  ( اى بندگان من كه ايمان آورده‌ايد ، به تحقيق عرصه زمين من پهناور است ، تنها مرا بپرستيد ) .\r\n« إِنَّ اَلْمُتَّقِينَ فِي جَنَّاتٍ وَنَهَرٍ . فِي مَقْعَدِ صِدْقٍ عِنْدَ مَلِيكٍ مُقْتَدِرٍ 54 : 54 - 55 . » ( 2 )  ( مردم با تقوى در باغها و چشمه سارها ، در جايگاه صدق و صفا نزد خداوند توانا ) .\r\n","description":"","footnote":" ( 1 ) سوره العنكبوت ، آيهء 56 . .  ( 2 ) سوره القمر ، آيهء 54 و 55 . . ","page_name":" 272 ","page_number":276},
  {"content":"\r\n\r\n« يا بَنِي آدَمَ لا يَفْتِنَنَّكُمُ اَلشَّيْطانُ كَما أَخْرَجَ أَبَوَيْكُمْ مِنَ اَلْجَنَّةِ يَنْزِعُ عَنْهُما لِباسَهُما لِيُرِيَهُما سَوْآتِهِما إِنَّه يَراكُمْ هُوَ وَقَبِيلُه مِنْ حَيْثُ لا تَرَوْنَهُمْ ، إِنَّا جَعَلْنَا اَلشَّياطِينَ أَوْلِياءَ لِلَّذِينَ لا يُؤْمِنُونَ 7 : 27 » ( 1 )  ( اى فرزندان آدم شيطان شما را فريب ندهد ، چنانچه پدر و مادر شما را از بهشت بيرون كرد و لباسشان را در آورد تا اعضاى زشت آنها را به آنان نشان بدهد . به تحقيق شيطان و گروهش شما را از آن جايگاه مىبينند كه شما آنها را نمىبينيد ، ما شياطين را دوستان مردمى قرار داديم كه ايمان نمىآورند .\r\n« إِنَّا زَيَّنَّا اَلسَّماءَ اَلدُّنْيا بِزِينَةٍ اَلْكَواكِبِ . وَحِفْظاً مِنْ كُلِّ شَيْطانٍ مارِدٍ . لا يَسَّمَّعُونَ إِلَى اَلْمَلإِ اَلأَعْلى وَيُقْذَفُونَ مِنْ كُلِّ جانِبٍ . دُحُوراً وَلَهُمْ عَذابٌ واصِبٌ إِلَّا مَنْ خَطِفَ اَلْخَطْفَةَ فَأَتْبَعَه شِهابٌ ثاقِبٌ 37 : 6 - 10 » ( 2 )  ( به تحقيق ما آسمان دنيا را با زينت ستارگان آراستيم و كرات آسمانى را از هر شيطان متمرد محفوظ داشتيم ، شياطين نمىتوانند به سخنان فرشتگان گوش فرا دهند و بوسيله شهابها براى دفع شدنشان از هر طرف تير باران مىشوند و براى آنان عذاب دائمى است . مگر بعضى از آنها كه جهشى نموده و با سرعت سخنى را از ملايكه بربايد بدون فاصله شهاب سوزان دنبالش را مىگيرد . )\r\nتفسير ابيات\r\nكهنه پوشى از سفر عراق آمد و دوستان دور او جمع شده و از جدايى و سر گذشت سفرها از او پرسيدند گفت :\r\nآرى ، بجدايى مبتلا شدم ، اما اين سفر براى من بسيار مبارك و مژده ور است زيرا كه خليفه براى من دو خلعت ارزانى داشت ، صدها مدح و ثنايم بر وى باد . شروع كرد به شكر و حمد گويى تا آن جا كه مدح و ثنايش از حد عادى بيرون شد . دوستانش\r\n","description":"","footnote":" ( 1 ) سوره الاعراف ، آيهء 27 . .  ( 2 ) سوره الصافات ، آيهء 6 تا 10 . . ","page_name":" 273 ","page_number":277},
  {"content":"\r\nگفتند : اين احوال اندوهبار تو گواه دروغگويى تو است . تو با اين تن و سر برهنه و سوختگى ، يا شكر گويى را از كسى دزديده و يا تقليدش مىكنى . آخر -\r\n\r\nكو نشان شكر و حمد مير تو\r\nبر سر و بر پاى بىتوقير تو\r\n\r\nاز يك طرف زبان تو گوياى مدح خليفه است ، از طرف ديگر تمام اعضايت سر تا پا ناله و شكايت مىكند آن سلطان جود و سخاوت آن اندازه هم جود نداشت كه كفش و شلوارى به تو بدهد ؟ كهنه پوش پاسخ داد كه سلطان خيلى چيزها به من داده است ، ولى من همهء آنها را به ديگران بخشيدم و اين كه مىبينيد تقصير از امير نيست ، هر چه گرفته بودم به يتيمان و فقرا بخشيدم .\r\nمن اموالم را دادم ، درمقابلش از خدا عمر طولانى گرفتم ، زيرا كه من پاكباز بودم .\r\nدوستانش گفتند : بسيار خوب ، دادن مال از دست مباركت باد ، اما اين سوزشهاى درونى تو چيست ؟ ما در درون تو صد كراهت مانند خارهاى سر بر آورده مىبينيم ، اين كه نشان شادى و بشارت نيست اگر راست مىگويى كو نشان عشق و ايثار و رضايت ؟ فرض كنيم كه مال را از دست دادى كو ميل و علاقه و اشتياق درونيت ؟ اگر سيلى از رودبار درون تو گذشته است ، كو جاى سيل ؟ گيرم كه چشمان زيبا و سياه و جان فزايى داشتى و آن زيبايى و جان فزايى را از دست داده است ، اين تغيير رنگ و كبودى چيست ؟\r\n\r\nكو نشان پاك بازى اى ترش\r\nبوى لاف كژ همىآيد خمش\r\nصد نشان باشد درون ايثار را\r\nصد علامت هست نيكو كار را\r\nمال در ايثار اگر گردد تلف\r\nدر درون صد زندگى آيد خلف\r\n\r\nآيا باور كردنى است كه انسان در زمين حق زراعت كند و تخمهاى پاك بپاشد با اين حال محصولى به وجود نيايد اگر يك دانه در زراعت جان صد دانه نشود ، پس\r\n","description":"","footnote":"","page_name":" 274 ","page_number":278},
  {"content":"\r\nعرصهء ارض الله واسعه چه معنا دارد اصل ارض الله كه بسى پهناور است ، قلب عارفان است كه لا مكانى بوده و بالا و پايين ندارد ، اگر خوشه‌اى از باغهاى الهى نرويد معنايى براى پهناورى ارض الله صحيح نخواهد بود .\r\nاين زمينهاى رو به فنا بدون كشت و محصول نيست ، چگونه بىكشت و محصول خواهد بود آن ارض الله كه بسى پهناور و شايستهء كشت است . كشت و محصول ارض الله را حد و شمارشى وجود ندارد ، كمترين عظمتش اين است كه اگر يك دانه در آن زمين كشته شود هفت صد دانه محصول مىدهد .\r\nتو مىگويى من حمد گفته‌ام ، كو نشان ستايشگرى تو ؟ ما اين نشان را نه در درونت مىبينيم و نه در بيرونت - ستايش مردان عارف ستايش راستين است كه تمام اعضايش گواه ستايشگرى او است ، زيرا كه خود را از چاه تاريك جسمش بيرون كشيده و از قعر زندان دنيا او را نجات داده است .\r\n\r\nاطلس تقوا و نور مؤتلف\r\nآيت حمد است او را بر كتف\r\n\r\nاين عارفان از جهان عاريتى رهيده و در گلزارها و چشمه سارهاى دائم الجريان آرميده‌اند . آنان روى تخت درون عالى همتشان مقام و رتبتى به دست آورده‌اند .\r\n\r\nمقعد صدقى كه صديقان در او\r\nجمله سر سبزند و شاد و خنده رو\r\nحمدشان چون حمد گلشن از بهار\r\nصد نشانى دارد و صد گير و دار\r\n\r\nگلشن از فضل بهار چشمه و نخل و گلستان و نگارستان و از هر طرف ديگر شواهدى دارد ، تو اى كهنه پوش بىنوا . نفسهايى را كه از دهانت بيرون مىآورى ، بوى سير بد آنها را آلوده ساخته و اندوه و نكبت ، اى لافزن بد بخت از سر و رويت مىريزد .\r\nدر معركهء زندگى بوشناسان ماهر فراوانند ، تو با زيركى و تحمل و خوددارى هاى هو و گزاف گويى راه ميانداز .\r\nتو از مشگ و عنبر لاف مزن ، زيرا بوى پياز رازت را فاش مىسازد . دل آدمى\r\n","description":"","footnote":"","page_name":" 275 ","page_number":279},
  {"content":"\r\nمانند بزرگى است كه همسايگان پنهانى دارد و از شكافها و روزنه ها بر اسرار خانه دل مطلع مىشوند ، همسايگان از شكافهايى بدرون خانه مىنگرند كه به وهم و فهم صاحب خانه نمىرسد .\r\nبرو در قرآن مجيد اين حقيقت را ببين كه فرمود شيطان و گروهش از حال انسان مخفيانه بو مىبرند . اى سكه قلب در ميان صرافان نقاد دغل بازى مكن ، كه محك بسراغت آورند و حقيقت ترا آشكار نمايند . با نظر كوته بينانه در محك منگر ، زيرا :\r\n\r\nمر محك را ره بود در نقد و قلب\r\nكه خدايش كرد اسير جسم و قلب\r\n\r\nدر آن كارگاه سترگ هستى كه شياطين با آن همه خشونت از راز ما و انديشه و آيين ما آگاه و راهى باريك بدرون ما دارند كه مىتوانند ما را با آن راه سر نگون كنند اينان كه خود هر لحظه مرتكب گناه و تبه كارى مىشوند داراى راههاى پنهانى به عمق وجود ما مىباشند پس چرا جانهاى نورانى در اين دنيا از احوال نهانى ما بىاطلاع باشند ؟ آيا آن ارواح نورانى كه خيمه بر گردون اعلا زده‌اند ، در نفوذ به اعماق درون ما كمترند ؟ شياطين دزدانه به سوى گردون بالا مىروند و با شهابهاى آتشين ، مىسوزند و طرد مىشوند و از چرخ بلند آسمان چنان بر زمين سر نگون مىشوند كه آدم شقى از زخم نيزه در ميان جنگ سر نگون مىگردد .\r\nاز رشك ارواح دل پسند ، شياطين را از فلك سر نگون مىسازند اگر تو خود شل و لنگ و كور و كرى ، اين پندار سست را در بارهء ارواح بزرگ به ذهن خود راه مده . -\r\n\r\nشرم دار و لاف كم زن جان مكن\r\nكه بسى جاسوس هست آن سوى تن\r\n\r\n","description":"","footnote":"","page_name":" 276 ","page_number":280},
  {"content":"\r\n\r\n\r\nدريافتن طبيبان الهى امراض دين و دل در سيماى مريد و بيگانه و لحن گفتار او و رنگ و چشم او ولى اين همه نيز از راه دل كه آن هم جواسيس القلوب فجالسوهم بالصدق\r\n\r\n( ( 1794 ) ) اين طبيبان بدن دانشورند\r\nبر سقام تو ز تو واقفترند\r\n( ( 1795 ) ) تا ز قاروره همىبينند حال\r\nكه ندانى تو از آن رو اعتدال\r\n( ( 1796 ) ) هم ز نبض و هم ز رنگ و هم ز دم\r\nبو برند از تو به صد گونه سقم\r\n( ( 1797 ) ) پس طبيبان الهى در جهان\r\nچون ندانند از تو بىگفت دهان ؟\r\n( ( 1798 ) ) هم ز نبضت هم ز چشمت هم ز رنگ\r\nصد سقم بينند از تو بىدرنگ\r\n( ( 1799 ) ) اين طبيبان نو آموزند خود\r\nكه بدين آياتشان حاجب بود\r\n( ( 1800 ) ) كاملان از دور نامت بشنوند\r\nتا به قعر تار و پودت در روند\r\n( ( 1801 ) ) بلكه پيش از زادن تو سالها\r\nديده باشندت به چندين حالها\r\nحال تو دانند يك يك مو به مو\r\nز انكه پر هستند از اسرار هو\r\n\r\nتفسير ابيات\r\nاين طبيبان جسمانى كه بسى در كار خود دانشورند ، بر بيمارىهاى تو آگاه تر از خود تو مىباشند .\r\nآنان از شيشه‌اى كه بول تو در آن است ، حال ترا به طورى درك مىكنند كه تو از آن سر در نمىآورى .\r\nاز نبض و رنگ رخسار و نفسى كه مىكشى به بيمارىهاى فراوان تو آگاه مىگردند . با اين حال طبيبان الهى چطور نمىتوانند بدون اين كه از دهان تو سخنى بر آيد وضع روحى ترا بفهمند ؟ اين طبيبان الهى هم از چشم و رنگ تو بىدرنگ بيمارىهاى ترا درك مىكنند .\r\nاين طبيبان نو آموز هستند كه براى تشخيص بيمارىهاى درونى آدميان\r\n","description":"","footnote":"","page_name":" 277 ","page_number":281},
  {"content":"\r\nنيازى به ديدن نشانها دارند . مردان كامل هيمن كه نام ترا از دور بشنوند تا به اعماق تار و پود وجودت آگاه شوند : -\r\n\r\nبلكه پيش از زادن تو سالها\r\nديده باشندت به چندين حالها\r\nحال تو دانند يك يك مو بمو\r\nز انكه پر هستند از اسرار هو\r\n\r\n","description":"","footnote":"","page_name":" 278 ","page_number":282},
  {"content":"\r\n\r\nمژده دادن بايزيد از زادن ابو الحسن خرقانى قدس الله روحهما پيش از سالها و نشان و صورت و سيرت او يك به يك و نوشتن تاريخ نويسان آن را جهت رصد\r\n\r\n( ( 1802 ) ) آن شنيدى داستان بايزيد\r\nكه ز حال بو الحسن از پيش ديد\r\n( ( 1803 ) ) روزى آن سلطان تقوى مىگذشت\r\nبا مريدان جانب صحرا و دشت\r\n( ( 1804 ) ) بوى خوش آمد مر او را ناگهان\r\nدر سواد رى ز حد خارقان\r\n( ( 1805 ) ) هم در آن جا نالهء مشتاق كرد\r\nبوى را از باد استنشاق كرد\r\n( ( 1806 ) ) بوى خوش را عاشقانه مىكشيد\r\nجان او از باد باده مىچشيد\r\n( ( 1807 ) ) كوزه‌اى كاو از يخآبه پر بود\r\nچون عرق بر ظاهرش پيدا شود\r\n( ( 1808 ) ) از درون كوزه نم بيرون زده است\r\nآن ز سردى هوا آبى شده است\r\n( ( 1809 ) ) باد بوى آور مر او را آب گشت\r\nآب هم او را شراب ناب گشت\r\n( ( 1810 ) ) چون درو آثار مستى شد پديد\r\nيك مريد او را از آن دم بر رسيد\r\n( ( 1811 ) ) پس بپرسيدش كه اين احوال خوش\r\nكه برون است از حجاب پنج و شش\r\n( ( 1812 ) ) گاه سرخ و گاه زرد و گه سپيد\r\nمىشود رويت چه حال است و نويد ؟\r\n( ( 1813 ) ) مىكشى بوى و به ظاهر نيست گل\r\nبىشك از غيب است و از گلزار گل\r\n( ( 1814 ) ) اى تو كام جان هر خودكامه اى\r\nهر دم از غيبت پيام و نامه اى\r\n( ( 1815 ) ) هر دمى يعقوب وار از يوسفى\r\nمىرسد اندر مشام تو شفى\r\n( ( 1816 ) ) قطره‌اى بر ريز بر ما ز ان سبو\r\nشمه‌اى بر گو از آن گلزار و بو\r\n( ( 1817 ) ) خو ندارم اى جمال مهترى\r\nكه لب ما خشك و تو تنها خورى\r\n( ( 1818 ) ) اى فلك پيماى چست چست خيز\r\nز آن چه خوردى جرعه‌اى بر ما بريز\r\n( ( 1819 ) ) مير مجلس نيست در دوران دگر\r\nجز تو اى شه در حريفان درنگر\r\n( ( 1820 ) ) كى توان نوشيد اين مىزير دست\r\nمىيقين مر مرد را رسواگر است\r\n\r\n","description":"","footnote":"","page_name":" 279 ","page_number":283},
  {"content":"\r\n\r\n\r\n\r\n( ( 1821 ) ) بوى را پوشيده و مكنون كند\r\nچشم مست خويشتن را چون كند ؟\r\n( ( 1822 ) ) خود نه آن بوى است اين كاندر جهان\r\nصد هزاران پرده اش دارد نهان\r\n( ( 1823 ) ) پر شد از تيزى او صحرا و دشت\r\nدشت چه كز نه فلك هم در گذشت\r\n( ( 1824 ) ) اين سر خم را به كهگل در مگير\r\nكاين برهنه نيست خود پوشش پذير\r\n( ( 1825 ) ) لطف كن اى راز دان راز گو\r\nآن چه بازت صيد كردش باز گو\r\n( ( 1826 ) ) گفت بوى بو العجب آيد به من\r\nهمچنان كه مصطفى را از يمن\r\n( ( 1827 ) ) تا پيمبر گفت بر دست صبا\r\nاز يمن مىآيدم بوى خدا\r\n( ( 1828 ) ) بوى رامين مىرسد از جان ويس\r\nبوى يزدان مىرسد هم از اويس\r\n( ( 1829 ) ) از اويس و از قرن بوى عجب\r\nمصطفى را مست كرد و پر طرب\r\n( ( 1830 ) ) چون اويس از خويش فانى گشته بود\r\nآن زمينى آسمانى گشته بود\r\n( ( 1831 ) ) آن هليلهء پروريده در شكر\r\nچاشنىّ و تلخيش نبود دگر\r\n( ( 1832 ) ) آن هليله رسته از ما و منى\r\nنقش دارد از هليله طعم نى\r\nآن كسى كز خود به كلى در گذشت\r\nاين منى و مايى خود درنوشت\r\n\r\nروايت\r\n« انى لا شم نفس الرحمن من قبل اليمن » ( 1 )  ( من نفس رحمانى را از طرف يمن استشمام مىكنم ) .\r\nتفسير ابيات\r\nشايد داستان بايزيد بسطامى را شنيده‌اى كه پيش از به دنيا آمدن شيخ ابو الحسن خرقانى از حال او خبر داد . در يكى از روزها بايزيد كه سلطان تقوا بود با مريدان از صحرا و دشت عبور مىكرد ، در حومه رى در حدود خارقان بوى خوشى مشامش را نوازش داد . لحظاتى در آن جا ناله هاى مشتاقانه سر داد و از نسيم هوا بوى عطر آگينى را استشمام نمود . بايزيد آن بوى خوش را عاشقانه مىكشيد و از بادى كه\r\n","description":"","footnote":" ( 1 ) مأخذ اين حديث در مجلدات گذشته ثبت شده است . . ","page_name":" 280 ","page_number":284},
  {"content":"\r\nاز فضا مىگذشت بوى دل انگيز مىچشيد .\r\nآن كوزه‌اى كه از آب يخ پر باشد مانند عرق بر ظاهر كوزه مىتراود . آن چه كه از درون كوزه تراوش كرده است ، نم بوده و به جهت مجاورت با هواى سرد به قطرات آب تبديل شده است .\r\nهمچنان آن نسيم بوى آور با رسيدن به بايزيد به آب و آن آب هم به بادهء طهور مبدل گشت .\r\nهنگامى كه آثار مستى در بايزيد پديدار گشت ، يكى از مريدان علت را از او پرسيد و گفت : اين چه حال خوشى است كه از حجاب كميتها بيرون است ؟ اين چه دگرگونى است كه در رخسار تو پديدار مىشود -\r\n\r\nگاه سرخ و گاه زرد و گه سپيد\r\nمىشود رويت چه حال است و نويد ؟\r\n\r\nدر ظاهر گلى وجود ندارد ، ولى تو استشمام بو مىكنى ، بدون ترديد اين بوى دلارام غيبى و از گلزار كل هستى است . اى بايزيد .\r\n\r\nاى تو كام جان هر خودكامه اى\r\nهر دم از غيبت پيام و نامه اى\r\n\r\nدر هر لحظه يعقوب وار از يوسف دل دار عطر شفا بخش به مشامت مىرسد ، قطره‌اى هم از آن سبو بر گلوى ما بريز و شمه‌اى از داستان آن گلزار غيبى و بوهاى جان فزايش با ما در ميان گذار .\r\nاى جمال با عظمت عرفان ، ما عادت نداريم كه با لب خشك در كنار تو باشيم و تو از بادهء ناب غيبى سر مست باشى - .\r\n\r\nاى فلك پيماى چست چست خيز\r\nز آنچه خوردى جرعه‌اى بر ما بريز\r\n\r\nاى كيميا نظر ، در اين دوران صدر نشين رهروان كوى حق جز تو كسى نيست ، گوشه چشمى هم بما انداز اين گونه بادهء غيبى را چگونه مىتوان مخفى داشت ، آن كس كه اين ساغر ناب غيبى را سر كشد مستى خود را نمىتواند پوشيده بدارد ، اگر بتواند بوى اين بادهء طهور را بپوشاند ، جولان بىاختيار چشمش را نمىتواند پنهان بدارد - زيرا\r\n","description":"","footnote":"","page_name":" 281 ","page_number":285},
  {"content":"\r\n\r\nخود نه آن بوى است اين كاندر جهان\r\nصد هزاران پرده اش دارد نهان\r\n\r\nبوى اين شراب روحانى سر تا سر دشت و هامون را پر كرده و از صحرا و بيابانها هم گذشته از نه فلك چرخ مينا رنگ نيز فراتر رفته است . -\r\n\r\nاين سر خم را به كهگل در مگير\r\nكاين برهنه نيست خود پوشش پذير\r\n\r\nاى بايزيد ، اى راز دان رازگو ، لطفى كن و آن چه كه باز بلند پرواز روحت شكار كرده است ، بما هم باز گو كن .\r\nبايزيد در پاسخ آنان مىگويد : بوى شگفت انگيزى به مشامم مىرسد . چونان بويى كه از يمن بمشام مصطفى صلى الله عليه و آله مىرسيد . پيامبر فرمود بوى رحمانى به وسيلهء باد صبا از سوى يمن به مشامم مىرسد . چنان كه بوى رامين از جان ويس و بوى خداوند از اويس به مشام مىرسد . بدان جهت كه اويس قرنى دست از خويشتن برداشته بود ، آن موجود زمينى به موجود آسمانى مبدل گشته و مانند آن هليلهء پرورده در شكر شده بود كه خواص اوليه و تلخيش مرتفع مىگردد .\r\nآن هليلهء روحانى كه از من و مايى رها شده بود ، اگر چه شكل هليله داشت ، ولى طعمش تحول يافته بود . آرى -\r\n\r\nآن كسى كز خود به كلى در گذشت\r\nاين منى و مايى خود در نوشت\r\n\r\n","description":"","footnote":"","page_name":" 282 ","page_number":286},
  {"content":"\r\n\r\nقول رسول صلى الله عليه و آله كه انى لاجد نفس الرحمن من قبل اليمن ( 1 ) \r\n\r\n( ( 1833 ) ) اين سخن پايان ندارد باز گرد\r\nتا چه گفت از وحى غيب آن شير مرد ؟\r\n( ( 1834 ) ) گفت زين سو بوى يارى مىرسد\r\nكاندر اين ده شهريارى مىرسد\r\n( ( 1835 ) ) بعد چندين سال مىزايد شهى\r\nمىزند بر آسمانها خرگهى\r\n( ( 1836 ) ) رويش از گلزار حق گلگون بود\r\nاز من او اندر مقام افزون بود\r\n( ( 1837 ) ) چيست نامش ؟ گفت نامش بو الحسن\r\nحليه اش واگفت ز ابرو و ذقن\r\n( ( 1838 ) ) قد و او و رنگ او و شكل او\r\nيك به يك واگفت از گيسو و رو\r\n( ( 1839 ) ) حيله هاى روح او را هم نمود\r\nاز صفات و از طريف و جا و بود\r\n( ( 1840 ) ) حيلهء تن هم چو تن عاريت است\r\nدل بر آن كم نه كه آن يك ساعت است\r\n( ( 1841 ) ) حيلهء روح طبيعى هم فناست\r\nحيلهء آن جان طلب كان بر سماست\r\n( ( 1842 ) ) جسم او هم چون چراغى بر زمين\r\nنور او بالاى سقف هفتمين\r\n( ( 1843 ) ) آن شعاع آفتاب اندر وثاق\r\nقرص او اندر سپهر چار طاق\r\n( ( 1844 ) ) نقش گل در زير بينى بهر لاغ\r\nبوى گل بر سقف ايوان دماغ\r\n( ( 1845 ) ) مرد خفته در عدن ديده فرق\r\nعكس آن بر جسم افتاده عرق\r\n( ( 1846 ) ) پيرهن در مصر رهن يك حريص\r\nپر شده كنعان ز بوى آن قميص\r\n( ( 1847 ) ) بر نبشتند آن زمان تاريخ را\r\nاز كباب آراستند آن سيخ را\r\n( ( 1848 ) ) چون رسيد آن وقت و آن تاريخ راست\r\nز ان زمين آن شاه پيدا گشت و خاست\r\n\r\nآيه\r\n« وَيَوْمَ يَحْشُرُهُمْ كَأَنْ لَمْ يَلْبَثُوا إِلَّا ساعَةً مِنَ اَلنَّهارِ يَتَعارَفُونَ بَيْنَهُمْ قَدْ خَسِرَ اَلَّذِينَ كَذَّبُوا بِلِقاءِ الله وَما كانُوا مُهْتَدِينَ 10 : 45 . » ( 2 ) \r\n","description":"","footnote":" ( 1 ) مأخذ اين حديث در مجلدات گذشته ثبت شده است . .  ( 2 ) سوره يونس ، آيهء 45 . . ","page_name":" 283 ","page_number":287},
  {"content":"\r\n\r\n( و روزى كه آنان را محشور مىكند مانند اين است كه در اين دنيا جز ساعتى از روز درنگ نكرده‌اند ، در ميان همديگر بشناختن و شناساندن مىپردازند . زيانكار شدند آنان كه لقاء الله را تكذيب نمودند و آنان هدايت يافتگان نبودند ) .\r\n\r\n( ( 1840 ) ) حليهء تن همچو تن عاريت است\r\nدل بر آن كم نه كه آن يك ساعت است\r\n( ( 1841 ) ) حليهء روح طبيعى هم فناست\r\nحيلهء آن جان طلب كان بر سماست\r\n\r\nپس از بهم خوردن دستگاه زمان سنج مغز ، زمان كشش خود را از دست مىدهد\r\nكشش كوتاه و كوتاه تر و بلند و بلندترى كه در زندگانى به عنوان امتداد زمان احساس مىكنيم . به هيچ وجه از واقعيت مجزا از ساختمان مغزى ما كشف نمىكند .\r\nدقيقه و ساعت و روز و ماه و سال و قرن و قرون ، مقاديرى هستند كه از قرار گرفتن مغز ما با ساختمان مخصوصش در جويبار حوادث ناشى مىگردد .\r\nگويى ميان دو رويداد در صحنهء مغز ما طنابى كشيده مىشود و نمىگذارد آن دو رويداد مانند دو نقطهء گسيخته از هم در ذهن ما منعكس گردد ، با بيان ديگر جريان دائمى مغز يا روان مانند جويبار دائم الجريانى است كه برگهايى كه از درختهاى حوادث به آن جويبار مىافتد . آب روان در آن جوى آن برگها را بهم پيوندد ، چنان كه اجسام عالم طبيعت را امتداد ثابت نسبى فضا بهم متصل مىسازد .\r\nاين جريان دائمى روان به قول هنرى برگسون زمان را براى ما مطرح مىكند . ولى بايد اين نظريه را بدين شكل كه ما مىگوييم تعميم و تصحيح نمود كه جريان مزبور يك پديدهء دو پهلو است كه موجب انعكاس دو مقولهء عمومى زمان و فضا در ذهن ما مىگردد .\r\nجنبه جريان محض آن زمان را و گسترش بعدى محض آن ، كه حالت استاتيكى\r\n","description":"","footnote":"","page_name":" 284 ","page_number":288},
  {"content":"\r\nدارد ، فضا را در مغز ما منعكس مىنمايد .\r\nبه همين جهت سوبژكتيو ( ذهنى ) بودن زمان و فضا است كه ذهن هيچ كس نمىتواند گريبان خود را از دو مقوله مزبور كنار بكشد .\r\nاگر صدها دليل حسى و منطقى اثبات كند كه فضا نمىتواند بىنهايت باشد و براى زمان هم نهايتى وجود دارد باز ذهن آدمى اگر چه آن دلايل را كاملًا بپذيرد ، با اين حال متناهى بودن دو مقوله را نمىتواند در ذهن خود تصور كند ، زيرا هيمن كه ذهن آدمى از خم شدن به روى خود بر خيزد و غير خود را مطرح كند كشش و حركت را كه در خارج از خود بجهان هستى مىچسباند ، مانند دائرهء پنكهء متحرك كه ساختهء ذهن است ، فضا و زمان را هم در خارج از خود مطرح خواهد كرد با اين كه چنان كه گفتيم ساخته خاصيت ذهن اوست .\r\nيكى از دلايل مهم اين نظريه موضوع نسبى بودن هر دو مقوله است زيرا بديهى است كه موقعيت اشخاص و اختلاف ديد انسانها بلكه همهء جانداران در توصيف و تشخيص و كم و زياد و بلند و كوتاه و اتصال و انفصال آن دو مقوله مختلف مىباشد .\r\nدر نتيجه موقعى كه زمان سنج مغز آدمى تغييرى پيدا كند ، بدون ترديد ديد او بالنسبه به زمان عوض مىگردد . اين يكى از شگفتىها و اعجاز بودن قرآن است كه در چند عبارت بسيار ساده آن را گوشزد كرده است . از آن جمله - « يَوْمَ يَدْعُوكُمْ فَتَسْتَجِيبُونَ بِحَمْدِه وَتَظُنُّونَ إِنْ لَبِثْتُمْ إِلَّا قَلِيلًا 17 : 52 . » ( 1 )  ( روزى كه شما را به حضور خود خواهند خواند و شما به ستايش او اجابت خواهيد كرد ، چنين گمان خواهيد نمود كه در زندگانى مدت كمى درنگ نموده‌ايد ) « قالَ كَمْ لَبِثْتُمْ فِي اَلأَرْضِ عَدَدَ سِنِينَ . قالُوا لَبِثْنا يَوْماً أَوْ بَعْضَ يَوْمٍ فَسْئَلِ اَلْعادِّينَ . قالَ إِنْ لَبِثْتُمْ إِلَّا قَلِيلًا لَوْ أَنَّكُمْ كُنْتُمْ تَعْلَمُونَ 23 : 112 - 114 » ( 2 ) \r\n","description":"","footnote":" ( 1 ) سوره الإسراء ، آيهء 52 . .  ( 2 ) سوره المؤمنون ، آيهء 112 و 113 و 114 . . ","page_name":" 285 ","page_number":289},
  {"content":"\r\n\r\n( خداوند در آن روز مىفرمايد : چقدر در دنيا توقف داشتيد ؟ مىگويند يك روز يا برخى از روز را از شمارندگان بپرس . خدا مىفرمايد : در دنيا توقف نكرديد مگر اندكى اگر مىدانستيد ) « فَاصْبِرْ كَما صَبَرَ أُولُوا اَلْعَزْمِ مِنَ اَلرُّسُلِ وَلا تَسْتَعْجِلْ لَهُمْ كَأَنَّهُمْ يَوْمَ يَرَوْنَ ما يُوعَدُونَ لَمْ يَلْبَثُوا إِلَّا ساعَةً مِنْ نَهارٍ 46 : 35 . . . » ( 1 )  ( بردبار باش ، همچنان كه پيامبران اولو العزم بردبارى نمودند ، در بارهء عذاب كفار شتابزده مباش . گويى آنان وقتى كه روز موعود را ديدند احساس خواهند كرد كه در زندگانى جز ساعتى از روز را توقف نكرده بودند .\r\nعلت در هم پيچيدن زمان و كوتاه شدن آن را بايستى در همين ساختمان حياتى مغز و روان انسانى جستجو كرد لذا موقعى كه ساختمان مزبور به هم خورد ، صفحهء ذهن خود رويدادهاى حيات را در خارج از جريان طبيعى روان ، يكى در كنار ديگرى نشان مىدهد و زمان از دخالت در حوادث كه آنها را يكى پس از ديگرى نشان مىداد بر كنار مىگردد و آن مقدار كوتاه ( روز يا برخى از روز يا يك ساعت ) هم صورتى خشكيده از مفهوم زمان را نمايش مىدهد نه خود واقعيت زمان را ، مانند بعد فضايى .\r\nتفسير ابيات\r\nاين سخنى كه آغاز كرده بوديم پايان ندارد ، اكنون بر گرديم به بينيم بايزيد از وحى غيبى چه پاسخى به سؤال كنندگان داد . -\r\n\r\nگفت زين سو بوى يارى مىرسد\r\nكاندرين ده شهريارى مىرسد\r\n\r\nپس از گذشت چندين سال شاهى در اين سرزمين زاييده مىشود كه خيمه و خرگاه بر اوج آسمان خواهد زد . -\r\n\r\nرويش از گلزار حق گلگون بود\r\nاز من او اندر مقام افزون بود\r\n\r\nاز او پرسيدند نامش چيست ؟ گفت : ابو الحسن و علائم صورتش همچنين و\r\n","description":"","footnote":" ( 1 ) سوره الاحقاف ، آيهء 35 . . ","page_name":" 286 ","page_number":290},
  {"content":"\r\nچنان است .\r\nقد و رنگ و گيسو و روى و شكل ابو الحسن خرقانى را يك به يك براى آنان بر شمرد . از شمردن ظواهر عضوى او گذشت و آراستگىهاى روانى او را هم بيان كرده همهء صفات و و راه و مكان زندگى او را نمودار ساخت .\r\nزر و زيور و آراستگىهاى كالبد مادى جنبهء عاريتى دارد ، چيزى كه بيش از يك ساعت از هستى برخوردار نيست چه جاى دل دادن است ؟ از جسم بگذريم روح طبيعى كه در هر حيوان وجود دارد رو بزوال است . برويد حليه ها و زينتهاى آن جان را بطلبيد كه وابستهء ملكوت است .\r\nجسم ابو الحسن خرقانى مانند چراغى در روى زمين ولى نورش تا آسمان هفتم ساطع است .\r\nشعاع آفتاب را به بينيد كه در گوشه‌اى از خانه و طاقچه افتاده ولى قرص او در آسمان چهارم است .\r\nصورت ظاهر گل در زير بينى قرار مىگيرد ، ولى بويش بر سقف ايوان دماغ آدمى سر مىكشد .\r\nمردى در عدن به خواب مىرود و در عالم رويا اشباح هولناك مىبيند و از تأثير انعكاس آن اشباح در رختخواب خود عرق مىكند .\r\nپيراهن حضرت يوسف عليه السلام در مصر در گروگان يك نادان حريص است و در همان حال فضاى كنعان از بوى آن پيراهن پر شده است .\r\nدر همان زمان كه بايزيد خبر ولادت شيخ ابو الحسن خرقانى را داد تاريخش را ثبت كردند و سيخ روح خود را از كباب لذيذ سخنان بايزيد بياراستند . -\r\n\r\nچون رسيد آن وقت و آن تاريخ راست\r\nز ان زمين آن شاه پيدا گشت و خاست\r\n\r\n","description":"","footnote":"","page_name":" 287 ","page_number":291},
  {"content":"\r\n\r\n\r\nزادن ابو الحسن خرقانى بعد از وفات بايزيد قدس سره\r\n\r\nزاده شد آن شاه و نرد ملك باخت\r\nاز عدم پيدا شد و مركب بتاخت\r\n( ( 1849 ) ) از پس آن سالها آمد پديد\r\nبو الحسن بعد وفات بايزيد\r\n( ( 1850 ) ) جملهء خوهاى او ز امساك و جود\r\nآن چنان آمد كه آن شه گفته بود\r\n( ( 1851 ) ) لوح محفوظ است او را پيشوا\r\nاز چه محفوظ است محفوظ از خطا\r\n( ( 1852 ) ) نى نجوم است و نه رمل است و نه خواب\r\nوحى حق و اللَّه اعلم بالصواب\r\n( ( 1853 ) ) از پى رو پوش عامه در بيان\r\nوحى دل گويند آن را صوفيان\r\n( ( 1854 ) ) وحى دل گيرش كه منظرگاه اوست\r\nچون خطا باشد چو دل آگاه اوست\r\n( ( 1855 ) ) مؤمنا ينظر بنور اللَّه شدى\r\nاز خطاها ز ان سبب ايمن شدى\r\n( ( 1856 ) ) صوفئى از فقر چون در غم شود\r\nعين فقرش دايه و مطعم شود\r\n( ( 1857 ) ) ز انكه جنت از مكاره رسته است\r\nرحم قَسم عاجز اشكسته است\r\n( ( 1858 ) ) آن كه سرها بشكند او از علو\r\nرحم حقّ و خلق نايد سوى او\r\n( ( 1851 ) ) لوح محفوظ است او را پيشوا\r\nاز چه محفوظ است ؟ محفوظ از خطا\r\n( ( 1852 ) ) نى نجوم است و نه رمل است و نه خواب\r\nوحى حق و الله اعلم بالصواب\r\n( ( 1853 ) ) از پى رو پوش عامه در بيان\r\nوحى دل گويند آن را صوفيان\r\n\r\nانعكاس واقعيات در روان مرد الهى به جهت پيوستگى او به عالم لوح محفوظ است ، نه از دانشهاى نجوم و نه رمل اندازى و نه رويا . و بحث مختصرى در لوح محفوظ\r\nدر جهان هستى مطابق آيات قرآنى و احاديث معتبر اسلامى حقيقتى به نام لوح محفوظ وجود دارد .\r\n","description":"","footnote":"","page_name":" 288 ","page_number":292},
  {"content":"\r\nمفسرين در تعريف لوح محفوظ اختلاف نظر دارند . عبد الله بن عباس و مجاهد مىگويند : عبارت است از يك حقيقت يا صفحه ى سفيد به طول زمين و آسمانها و به عرض مشرق و مغرب . ( 1 )  البته اين طول و عرض در اصطلاح گذشتگان به معناى همهء دنيا است مانند گرم و سرد و سياه و سفيد دنيا كه به معناى همهء حوادث دنيا گفته مىشود . به هر حال از مضامين روايات وارده بر مىآيد كه لوح محفوظ مانند صفحه‌اى است كه تمام حوادث جزئى و كلى جهان هستى از آغاز تا پايان در آن ثبت شده است . ( 2 )  تصوير چنين حقيقتى در ما وراى نمودهاى فيزيكى جهان هستى خلاف عقل و منطق نيست مگر پيش رفت دانشها ما را از رنگ و ثقل و ساير خواص طبيعى اشياء به اجزاء بنيادى عالم طبيعت ( الكترونها و پروتونها ) رهنمون نگذشته است .\r\nپيش رفت بشرى در اين جريان ، با گذشتن از پوسته هاى سطحى به پوسته هاى دوم و سوم . . . به آن ذرات و امواج رسيده است كه در مشهودات و محسوسات معمولى هيچ گونه علامت و نشانى از آنها ديده نمىشود .\r\nهمچنين در قلمرو درون ذات ما از نمودهاى فيزيولوژيكى رهسپار عالم روان مىگرديم و با كاوشهاى مناسب در عالم روان تصورات و انعكاسات و احساسات و انديشه ها را كه در صفحهء خود آگاه ما در جريانند مانند پوستهء دوم كنار مىگذاريم آن گاه به نفوذ خود ادامه مىدهيم و وارد عالم نيمه آگاه مىگرديم و از آن جا هم رهسپار ناخود آگاه يا به اصطلاح ديگر به سطوح عميق من وارد مىشويم ، با چيزهايى روبه رو مىگرديم كه كوچكترين سنخيتى با پوستهاى فيزيولوژيكى اعصاب و سلولهاى ما ندارند .\r\nبا مشاهدهء اين وضع لابلايى در جهان برونى و درونى و با توجه به اين كه ما هر اندازه هم كه به اعماق اين دو قلمرو گام بگذاريم . باز به بن بست نهايى هستى نمىرسيم ، ثابت مىشود كه منحصر كردن جهان هستى به اين پوسته هاى به دست آمده بيش\r\n","description":"","footnote":" ( 1 ) مجمع البيان طبرسى ، ج 10 ص 499 . .  ( 2 ) شيخ مفيد ، نقل از سفينه البحار ، ج 2 ، ص 516 . . ","page_name":" 289 ","page_number":293},
  {"content":"\r\n\r\nاز يك كوته بينى اسف انگيز چيز ديگرى نيست .\r\nدر روايات مربوطه آمده است كه فرشتگان مىتوانند از لوح محفوظ اطلاعى به دست آورند . محدث قمى اين روايت را نقل مىكند :\r\n« . . . فاذا اراد الله ان يطلع الملائكة على غيب له او يرسلهم الى الانبياء بذلك أمرهم بالاطلاع فى اللوح المحفوظ فحفظوا منه ما يودونه الى من ارسلوا إليه و عرفوا منه ما يعملون » ( 1 )  ( موقعى كه خداوند بخواهد فرشتگان بيكى از امور غيبى خداوندى آگاه شوند ، يا آن امر غيبى را به پيامبران بفرستد ، به فرشتگان دستور مىدهد كه بلوح محفوظ بنگرند و مطلع شوند و از لوح آن چه را كه بايد به كسى كه به او فرستاده مىشوند ، برسانند حفظ مىكنند و آن چه را كه بايد پيامبران انجام دهند از آن لوح محفوظ در مىيابند ) .\r\nنكتهء مهمى كه در منابع مربوط به لوح محفوظ ديده مىشود اين است كه اين لوح يك حقيقت ما وراى طبيعى محض نيست ، زيرا در اين فرض حتى فرشتگان هم نمىتوانستند در آن بنگرند . لذا با نظر به تفسيرى كه ابن عباس و مجاهد گفته‌اند لوح محفوظ شبيه به اثير ( اتر ) مىشود كه جلال الدين هم در گذشته آن را محل يا مركز ثبت حقايق عالم معرفى مىكرد . [ مقصود اتر فيزيكى نيست كه به وسيلهء هويگنس براى تفسير موج بودن نور در دانش فيزيكى استخدام شده بود . 
  ]\r\nشرط تماس با لوح محفوظ تجرد روح و صفاى آن است\r\nاز روايات مربوطه به لوح محفوظ اين مسئله نيز روشن شد كه فرشتگان مىتوانند با آن لوح تماس بگيرند و از محتويات آن باندازه‌اى كه خدا بخواهد مطلع شوند و معلوم است كه اين شايستگى براى فرشتگان ناشى از تجرد و صفا و لطافت روحانى آنها است و چون اين تجرد و صفا در آدمى زاد مطابق شهود مستقيم و\r\n","description":"","footnote":" ( 1 ) سفينه البحار ، ج 2 ، ص 516 . . ","page_name":" 290 ","page_number":294},
  {"content":"\r\n\r\nمضامين روايات امكان پذير است . ( 1 ) \r\nابن سينا مىگويد :\r\n« و لنفسك ان تنتقش بنقش ذلك العالم بحسب الاستعداد و زوال الحائل و قد علمت ذلك فلا تستنكرن ان يكون بعض الغيب ينتقش فيها من عالمه . . . » ( 2 )  ( براى نفس تو اين شايستگى وجود دارد كه از عالم ما وراى طبيعت باندازهء استعداد و بر طرف شدن مانع نقش بپذيرد و اين مطلب را دانستى ، پس اين حقيقت را انكار مكن كه بعضى از امور غيبى از عالم غيب در نفس انسانى منعكس گردد ) . و به همين جهت است كه جلال الدين در سر تا سر مثنوى از تصفيهء نفس داد مىزند و امثال و داستانها مانند نقاشان رومى و چينى مىآورد و برهروان كوى حقيقت شديدا توصيه مىكند كه علائق و وابستگىهاى نفس را به ظواهر كنار بگذاريد و صفاى ذاتى روح را به دست بياوريد . فلسفه تمركز قواى دماغى كه در رياضتها و مقدمات تصفيه روحى ضرورت دارد ، همين است كه انسان بتواند از فعاليتهاى متفرقه قواى دماغى جلوگيرى كند و نگذارد آن قوا بمقتضاى فعاليتهاى خود خس و خاشاك بىارزش نمودهاى هستى را وارد صفحه آيينه وار روح نمايد .\r\nتفسير ابيات\r\nشيخ ابو الحسن خرقانى مطابق پيش بينى بايزيد بسطامى زاييده مىشود و مركب در ميان هستى مىتازد . تمام اوصاف و خوى و خواص و مشخصاتى كه بايزيد در بارهء خرقانى گفته بود در آن شخص پديدار بود .\r\nپيشواى بايزيد در اين پيش بينى لوح محفوظ بود ، لوح محفوظ يعنى چه ؟ لوح محفوظ كتابى دور و محفوظ از خطا است . اين بينش مربوط به دانشهاى نجومى و رمل و اصطرلاب و رويا نيست ، اين وحى حق است كه مردان الهى به جهت بىگنجايشى\r\n","description":"","footnote":" ( 1 )\r\nاز ملك هم بايدم جستن ز جو * كل شيء هالك الا وجهه\r\nبار ديگر از ملك پرّان شوم * آن چه اندر وهم نايد آن شوم .  ( 2 ) اشارات ، ابن سينا ، ج 3 ، ص 401 چاپ تهران . . . ","page_name":" 291 ","page_number":295},
  {"content":"\r\nعاميان آن را وحى القلب ناميده‌اند .\r\nاگر تو هم بخواهى نام وحى القلب بان بگذارى ، مانعى ندارد ، زيرا دل آدم رشد يافته و تصفيه شده منظر لوح محفوظ است و چون دل از لوح محفوظ مطلع است ، لذا خطا راهى بان ندارد .\r\nاى مؤمن پاك دل ، تو شايستگى « المؤمن ينظر بنور الله » را به دست آورده‌اى ، و به اين جهت است كه از ورطه هاى خطا و غلط رهايى يافته‌اى . اگر مرد الهى از درد فقر در اندوه فرو رود همان فقر دايه و غذاى او باشد . زيرا كه بهشت خدا نتيجهء ابتلاء به ناگوارىها است و رحم و عنايت خداوندى از آن ناتوانان و شكسته دلان هستى است . اما -\r\n\r\nآن كه سرها بشكند او از علو\r\nرحم حق و خلق نايد سوى او\r\n\r\n","description":"","footnote":"","page_name":" 292 ","page_number":296},
  {"content":"\r\n\r\n\r\nنقصان اجراى دل و جان صوفى از طعام الله تعالى\r\n\r\n( ( 1859 ) ) اين سخن آخر ندارد و آن جوان\r\nاز كمِ اجراى نان شد ناتوان\r\n( ( 1860 ) ) شاد آن صوفى كه رزقش كم شود\r\nآن شبه ش در گردد و او يم شود\r\n( ( 1861 ) ) ز ان جراى خاص هرك آگاه شد\r\nاو سزاى قرب و اجرى گاه شد\r\n( ( 1863 ) ) ز ان جراى روح چون نقصان شود\r\nجانش از نقصان آن لرزان شود\r\n( ( 1863 ) ) پس بداند كه خطايى رفته است\r\nكه سمن زار رضا نشكفته است\r\n\r\nتفسير ابيات\r\nاين سخن هم پايانى ندارد ، بر گرديم به داستان آن جوان كه از اندكى جيره اش ناتوان گشته است . شاد باد آن مرد الهى كه روزيش اندك است و شبه جودش در گرانبها و در گران بهايش دريايى است بىپايان . از آن جيرهء مخصوص مرد الهى هر كس آگاه شود ، شايستهء تقرب الهى و خوردن جيرهء بارگاه ربوبى مىگردد . و موقعى كه جيرهء الهى نقصى پيدا كند ، از كاهش آن وجودش به لرزه مىافتد و بداند كه يقيناً خطايى مرتكب شده است كه سمنزار و گلستان الهى براى او شكوفان نگشته است .\r\n","description":"","footnote":"","page_name":" 293 ","page_number":297},
  {"content":"\r\n\r\nباز گشتن به حكايت غلام كه رقعه نوشت سوى شاه جهت كمى اجرى او و بىالتفاتى شاه\r\n\r\n( ( 1864 ) ) همچنان كان شخص از نقصان كشت\r\nرقعه سوى صاحب خرمن نوشت\r\n( ( 1865 ) ) رقعه اش بردند پيش شاه راد\r\nخواند آن رقعه جوابى وانداد\r\n( ( 1866 ) ) گفت او را نيست الَّا درد قوت\r\nپس جواب احمق اولىتر سكوت\r\n( ( 1867 ) ) نيستش درد فراق و وصل هيچ\r\nبند فرع است و نجويد اصل هيچ\r\n( ( 1868 ) ) احمق است و مژدهء ما و منى\r\nكز غم فرعش فراغ اصل نى\r\n( ( 1869 ) ) آسمانها و زمين يك سيب دان\r\nكز درخت قدرت حق شد عيان\r\n( ( 1870 ) ) تو چو كرمى در ميان سيب در\r\nوز درخت و باغبانى بىخبر\r\n( ( 1871 ) ) آن يكى كرمى دگر در سيب هم\r\nليك جانش از برون صاحب علم\r\n( ( 1872 ) ) جنبش او واشكافد سيب را\r\nبر نتابد سيب آن آسيب را\r\n( ( 1873 ) ) بر دريده جنبش او پرده ها\r\nصورتش كرم است و معنى اژدها\r\n( ( 1874 ) ) آتشى كاوّل ز آهن مىجهد\r\nاو قدم بس سست بيرون مىنهد\r\n( ( 1875 ) ) دايه اش پنبه است اول ليك اخير\r\nمىرساند شعله ها او تا اثير\r\n( ( 1876 ) ) مرد اول بستهء خواب و خور است\r\nآخر الامر از ملايك برتر است\r\n( ( 1877 ) ) در پناه پنبه و كبريتها\r\nشعلهء نورش بر آيد تا سها\r\n( ( 1878 ) ) عالم تاريك روشن مىكند\r\nكندهء آهن به سوزن مىكند\r\n( ( 1879 ) ) گر چه آتش نيز هم جسمانى است\r\nنى ز روح است و نه از روحانى است\r\n( ( 1880 ) ) جسم را نبود از آن عزّ بهره اى\r\nجسم پيش بحر جان چون قطره اى\r\n( ( 1881 ) ) جسم از جان نور افزون مىشود\r\nچون رود جان جسم بين چون مىشود\r\n( ( 1882 ) ) حد جسمت يك دو گز خود بيش نيست\r\nجان تو تا آسمان جولان كنى است\r\n( ( 1883 ) ) تا به بغداد و سمرقند اى همام\r\nروح را اندر تصور نيم گام\r\n\r\n","description":"","footnote":"","page_name":" 294 ","page_number":298},
  {"content":"\r\n\r\n\r\n( ( 1884 ) ) دو درم سنگ است پيه چشمتان\r\nنور روحش تا عنان آسمان\r\n( ( 1885 ) ) نور بىاين چشم مىبيند به خواب\r\nچشم بىاين نور نبود جز خراب\r\n( ( 1886 ) ) جان ز ريش و سبلت تن فارغ است\r\nليك تن بىجان بود مردار و پست\r\n( ( 1887 ) ) بار نامهء روح حيوانى است اين\r\nپيشتر آ ، روح انسانى ببين\r\n( ( 1888 ) ) بگذر از انسان و هم از قال و قيل\r\nتا لب درياى جان جبرئيل\r\n( ( 1889 ) ) بعد از آنت جان احمد لب گزد\r\nجبرئيل از نيم تو واپس خزد\r\n( ( 1890 ) ) گويد ار آيم به قدر يك كمان\r\nمن به سوى تو بسوزم بىگمان\r\n( ( 1869 ) ) آسمانها و زمين يك سيب دان\r\nكز درخت قدرت حق شد عيان\r\n( ( 1870 ) ) تو چو كرمى در ميان سيب در\r\nوز درخت و باغبانى بىخبر\r\n( ( 1871 ) ) آن يكى كرمى دگر در سيب هم\r\nليك جانش از برون صاحب علم\r\n\r\nهمان اطلاعى را كه كرم در توى سيب از خود سيب و درخت و باغ و باغبانش دارد ، انديشهء بشرى هم آن اطلاع را از جهان هستى و آفريننده اش دارد\r\nدر بارهء انديشهء بشرى و مجموع جهان هستى و به وجود آورندهء آن تشبيهات جالب و فراوانى گفته شده است . از آن جمله :\r\n1 - رنگ و خط و شكل نقشه و مجموع آن نقشه و نقاشش .\r\n2 - يك جزء جامد از وسيلهء موسيقى و مجموع آن وسيله با نوازنده و آهنگش . 3 3 - يك جزء كوزه و مجموع آن كوزه و كوزه گرش .\r\n4 - يك مورچه محقر در ميان توپ و مجموع توپ و سازنده و زننده اش .\r\n5 - گوى غلطان و چوگان و سازنده اش .\r\n","description":"","footnote":"","page_name":" 295 ","page_number":299},
  {"content":"\r\n6 - تير و كمان و اندازه اش .\r\nملاك واحد اين تشبيهات دو چيز است و بس و آن دو عبارت است از :\r\nالف - نسبت محاط به محيط . موجودى كه محاط است نمىتواند از قلمرو محاط بودن بيرون آمده و به محيطش احاطه نمايد . چنان كه يك جزء هرگز نمىتواند با حفظ جزء بودنش به كل مجموع كه مركب از همان جزء و اجزاى ديگر است احاطه داشته باشد .\r\nب - مغايرت در سنخيت - مسلم است كرمى كه يك حيوان محقر است و با اجزاى برونى و درونى ناچيزش در ميان سيب زندگى مىكند ، نه با خود سيب سنخيت دارد و نه با درختى كه سيب از آن سر بر آورده است و نه با باغى كه درخت مزبور را با ده ها نوع ديگر از درختان و گلها و خارها و چشمه سارها و سنگ و شن در بر دارد و نه با باغبانى كه باغ را احداث نموده و بتمامى اجزاء آن باغ و تحولاتش احاطه دارد . اين دو ملاك در موضوع انسان و جهان هستى و آفرينندهء جهان نيز وجود دارد .\r\nدليل اين مسئله كه انسان با انديشهء طبيعى و قانونىاش مانند كرم در توى سيب است اين است كه به قول جلال الدين :\r\nموج خاكى فكر و وهم و فهم ماست و مسلم است كه اين انديشه چنان كه از خاك بر مىآيد ، بقا و قواى فعاليت خود را نيز از ماده مىگيرد .\r\nاگر بخواهد ماده را با شئون ماده ( انديشه بشناسد ) مانند انعكاسى است كه گرما در گرما سنج ايجاد مىكند ولى حقيقت گرما را به عنوان موضوع كلى خارج از خود نمىداند .\r\nو حتى اگر بخواهد انديشه را با خود انديشه بشناسد باز در حقيقت مىخواهد نمودى از ماده را با نمودى از ماده درك كند .\r\nاگر انديشه بخواهد مجموع هستى را دريابد ، با مسئله دشوار احاطهء محدود\r\n","description":"","footnote":"","page_name":" 296 ","page_number":300},
  {"content":"\r\nبه نامحدود روبه رو مىشود و بالاخره در مقابل اين مشكل به زانو در مىآيد كه شناسايى او در بارهء كوچكترين جزء جهان هستى تا مجموع آن محصول بازيگرى و تماشاگرى او خواهد بود و جهان هستى با قيافه واقعى با قطع نظر از درك كننده وجود نخواهد داشت و يا هرگز خود را نشان نخواهد داد ، اگر مطلب كانت را در مجهول بودن واقعيت به همين معنا بگيريم ، مطلب بسيار ارزنده‌اى مىباشد .\r\nآن گاه موضوع انسان و آفرينندهء كل هستى مطرح مىشود ، در اين مسئله ناتوانى احاطهء انديشه شديدتر و بموضوع مفروض ( آفرينندهء كل ) بيشتر غير قابل نفوذ مىنمايد ، زيرا سنخيتى ميان آن دو وجود ندارد . با اين حال به قول جلال الدين :\r\n\r\nآن يكى كرم دگر در سيب هم\r\nليك جانش از برون صاحب علم\r\n\r\nدر اين فرض ، آن انديشهء قانونى طبيعى نيست كه از توى سيب به سيب و درخت و باغ و باغبان آگاه مىشود ، بلكه رشد معنوى انسانى اولًا سيب وجودش را مىشكافد و به محيطش مشرف مىسازد . سپس به شئون هستى آگاه مىشود و چنان كه مىبينيم قواعد كلى در بارهء شئون كل هستى استخراج مىكند ، با اين كه جزئى از يك محيط بسيار كوچك منظومه شمسى است .\r\nاگر اين رشد روانى از تقويت و تحريك نيروى واقع يا بى برخوردار شود و بعبارت ديگر با آماده ساختن براى پذيرش فعاليت روح ملكوتى آمادهء درك شود ، هم به وجود خود و هم به همه هستى محيط مىشود و آن شخص محقر كه -\r\n\r\nظاهرش را پشه آرد به چرخ\r\n\r\nبدان جهت كه\r\n\r\nباطنش باشد محيط هفت چرخ\r\n\r\nبه همهء جهان كائنات مشرف مىشود و اين رشد روحانى شگفت انگيز به وسيلهء آن روشنايى درونى ايجاد مىشود كه يك شعاعش نور الهى و شعاع ديگرش همهء هستى را نشان مىدهد .\r\n","description":"","footnote":"","page_name":" 297 ","page_number":301},
  {"content":"\r\n\r\n\r\n( ( 1874 ) ) آتشى كاوّل ز آهن مىجهد\r\nاو قدم بس سست بيرون مىنهد\r\n( ( 1875 ) ) دايه اش پنبه است اول ليك خير\r\nمىرساند شعله ها او تا اثير\r\n\r\nبه نخستين نمود ناچيز روح با ديدهء تحقير منگريد . همين نمود ناچيز را اجزاء جهان هستى مىپروراند و در آخر كار خود هستى را طعمهء خود مىسازد و شعله هايش سر به فلك مىكشد .\r\nتشبيه فوق العادهء جالبى است كه جلال الدين در موضوع روح و جهان هستى آورده است . نمود معمولى روح همان است كه متذكر شده است .\r\nيك حركت ناچيز ، يك احساس ناچيز تر ، آغاز حيات آدمى در اين كرهء خاكى است . گروهى از مردم بلكه از متفكرين هم كسانى پيدا مىشوند كه همين هويت ناچيز حيات ( حركت ناچيز و احساس ناچيزتر ) را تا پايان حيات انسانى و در همهء انسانها جامد و راكد مىپندارند و گمان مىكنند سقراط مثلًا يعنى همان حركت و احساس ناچيز كه تنها از نظر كمى بزرگتر و وسيعتر گشته است .\r\nعلى بن ابى طالب عليه السلام همان شرارهء محقرى است كه عناصر و شئون آهنين ماده او را بيرون آورده است و با اين انسان شناسى و جهان بينى شان انسان غار نشين را با ماكس پلانك يكى مىدانند ، نهايت امر مسئله كوچك و بزرگ مطرح است .\r\nبه هر حال در باره اينان چيزى جز اين نمىتوان گفت كه آقايان مقدارى هم سرتان را بالا كنيد و به بالا هم بنگريد .\r\nخلاصه - اين شرارهء ناچيز كه روحش مىناميم مطابق نظريه ى مشائيون و همچنين گروه فراوانى از فلاسفه « جسمانيه الحدوث » وارد صحنهء هستى مىشود ، اگر هوا و هوس و ساير عوامل طبيعى و اجتماعى خاموشش نكند\r\n","description":"","footnote":"","page_name":" 298 ","page_number":302},
  {"content":"\r\n\r\nجهان هستى در مقابل او چونان مواد غير قابل احتراق سر تسليم فرود مىآورد ، از راه حواس محسوسات را ، از راه انديشه و عقل و معقولات را ، و از راه حس ارزش يا بى ارزشها را طعمهء خود مىسازد و هر يك از آنها بنوبت خود به صورت جزئى از عظمت روح بر مىآيد و در حقيقت هر روح رشد يافته‌اى جهانى را در خود هضم مىكند و اوج مىگيرد و به اعتلاى خود مىرسد .\r\nتفسير ابيات\r\nهمچنان كه آن شخص بجهات نقصان محصول زراعتش نامه‌اى به صاحب خرمن ( پادشاه ) نوشت . نامه را پيش پادشاه بردند ، نامه را خواند و پاسخى نداد -\r\n\r\nگفت او را نيست الَّا درد قوت\r\nپس جواب احمق اولىتر سكوت\r\n\r\nاو دروغ مىگويد ، نه درد فراق دارد و نه اشتياق وصال ، او گرفتار فرع است و كارى با اصل ندارد . او احمق و گرفتار خاموشى خويشتن است .\r\nاندوه و انديشه در بارهء فرع فراغتى در بارهء اصل براى او نگذاشته است . او هنوز از خود بيرون نيامده است و مانند كرمى در توى سيب است ، او با درخت و باغبانش كارى ندارد .\r\nآرى - اين همه آسمانها و زمين مانند سيبى است كه از درخت قدرت خداوندى سر بر آورده و تو انسان مانند كرمى در ميان آن سيب هستى كه نه از درختش اطلاعى دارد و نه خبرى از باغبانش .\r\nاما گمان مبر كه همه انسانها در جهان هستى مانند كرمى در توى سيباند زيرا انسانهايى هم وجود دارد كه جان پاكش از سيب جهان بيرون آمده پرچم بر فراز هستى بر افراشته است .\r\nحركتى كه انسان رشد يافته در توى جهان خشن ماده انجام مىدهد ، جهان هستى را مىشكافد و ديوارهاى ضخيم ماده نمىتواند جلو نيروى آن تحرك را بگيرد . او با جنبش خود پرده ها را مىدرد .\r\n","description":"","footnote":"","page_name":" 299 ","page_number":303},
  {"content":"\r\nاو در صورت كرم است ، ولى در باطن اژدهاى بزرگى است . مانند شراره‌اى كه در آغاز جهيدن از آهن ، به شكل ناچيز و سست مىنمايد ولى مواد محترقه‌اى كه پيرامون آن آتش ناچيز است دايه و پرورندهء همان آتش مىگردد و شعله هايش را تا اثير مىكشاند . آرى -\r\n\r\nمرد اول بستهء خواب و خور است\r\nآخر الامر از ملايك برتر است\r\n\r\nروح آدمى در پناه مواد قابل مانند آتش در پناه پنبه و كبريت ، شعلهء خود را تا ستارگان مىكشاند . قدرتى پيدا مىكند كه -\r\n\r\nعالم تاريك روشن مىكند\r\nكندهء آهن به سوزن مىكند\r\n\r\nاگر چه آتش هم شيئى جسمانى است و روحانيت ندارد و جسم از عزت و عظمت روح بهره‌اى ندارد و در مقابل روح مانند قطره‌اى در برابر درياست ، ولى همين جسم تاريك در پيروى از جان نورانى مىشود و اگر جان نباشد ، جسم چيز مهمى نيست .\r\nاگر بخواهى تفاوت جسم و جان را بدانى ، توجه كن كه اندازهء جسم تو بيش از دو گز نيست و فضايى بسيار محدود را اشغال مىكند ولى جان تو با يك جولان آسمان را در هم مىنوردد .\r\nفاصله ما بين بغداد و سمرقند بيش از يك تصور لحظه‌اى روح چيزى نيست .\r\nبه مقدار دو درم پيه در چشمانت تعبيه شده ، ولى نورش تا عنان آسمان بالا رود .\r\nنور جان بدون احتياج به اين چشم در عالم رويا حقايق را مىبيند ، ولى چشم بدون نور جان جز ويرانى ندارد .\r\nجان آدمى از ريش و سبل كالبد مادى فارغ ولى بدن بدون جان مردار و پست است .\r\nاين بدن بار نامهء روح حيوانى است ، اندكى پيشتر رو و روح انسانى را\r\n","description":"","footnote":"","page_name":" 300 ","page_number":304},
  {"content":"\r\nتماشا كن .\r\nاز انسان و قال و قيلش هم بگذر و خود را به لب درياى جان جبرئيل برسان پس از آن شعاع جان احمدى بسراغت مىآيد و جبرئيل هم از نيمه راه تو واپس رفته و -\r\n\r\nگويد ار آيم به قدر يك كمان\r\nمن به سوى تو بسوزم بىگمان\r\n\r\n","description":"","footnote":"","page_name":" 301 ","page_number":305},
  {"content":"\r\n\r\n\r\nآشفتن آن غلام از نارسيدن جواب رقعه از قبل پادشاه\r\n\r\n( ( 1891 ) ) اين بيابان خود ندارد پا و سر\r\nبىجواب نامه خسته است آن پسر\r\nچون جواب نامه نامد خيره گشت\r\nوز غم او آب صافى تيره گشت\r\nنى فرارش ماند و نى خواب از جنون\r\nروز و شب بُد در تفكر سر نگون\r\n( ( 1892 ) ) كاى عجب چونم نداد آن شه جواب\r\nيا خيانت كرد رقعه بر ز تاب\r\n( ( 1893 ) ) رقعه پنهان كرد و ننمود او به شاه\r\nكاو منافق بود و آبى زير كاه\r\n( ( 1894 ) ) رقعهء ديگر نويسم ز آزمون\r\nديگرى جويم رسولى ذو فنون\r\n( ( 1895 ) ) بر امير و مطبخى و نامه بر\r\nعيب بنهاده ز جهل آن بىخبر\r\n( ( 1896 ) ) هيچ گرد خود نمىگردد كه من\r\nكژروى كردم چو اندر دين شمن\r\n\r\nتفسير ابيات\r\nاين بيابانى كه وارد شده‌ايم ، پا و سر ندارد ، بر گرديم ، به بينيم پاسخ نامهء آن پسر چه شد ؟ وقتى كه جواب نامه نيامد آن پسر خيره گشت و آب صافى درونش از اندوه تيره شد ، قرارش را از دست داد و حالت جنون بىخواب و بىقرارش ساخت شب و روز در انديشه هايش سر نگون گشته بود كه شگفتا ، چرا آن پادشاه جواب نامه‌ام را نفرستاد شايد هم نامه رسان از روى نفاق كه مانند آبى زير كاه است خيانت كرده و نامه را بپادشاه نرسانيده است .\r\nاكنون نامهء ديگر براى آزمايش نويسم و به وسيلهء پيك استاد و ماهر بفرستم اين بىخبر از روى نادانى علت بىپاسخ ماندن نامه را به امير و مطبخى و نامه رسان مستند دانسته و به هيچ وجه خودش را در حساب نمىآورد كه شايد اين خود من باشم كه باعث نيامدن پاسخ نامه گشته‌ام .\r\n","description":"","footnote":"","page_name":" 302 ","page_number":306},
  {"content":"\r\n\r\nكژ وزيدن باد بر سليمان عليه السلام به سبب زلت او\r\n\r\n( ( 1897 ) ) باد بر تخت سليمان رفت كژ\r\nپس سليمان گفت بادا كژ مغژ ( 1 ) \r\n( ( 1898 ) ) باد هم گفت اى سليمان كژ مرو\r\nور روى كژ از كژم خشمين مشو\r\n( ( 1899 ) ) اين ترازو بهر اين بنهاد حق\r\nتا رود انصاف ما را در سبق\r\n( ( 1900 ) ) از ترازو كم كنى من كم كنم\r\nتا تو با من روشنى من روشنم\r\n( ( 1901 ) ) همچنين تاج سليمان ميل كرد\r\nروز روشن را بر او چون ليل كرد\r\n( ( 1902 ) ) گفت تاجا ، كژ مشو بر فرق من\r\nآفتابا كم مشو از شرق من\r\n( ( 1903 ) ) راست مىكرد او به دست آن تاج را\r\nباز كج مىشد بر او تاج اى فتى\r\n( ( 1904 ) ) هشت بارش راست كرد و گشت كژ\r\nگفت تاجا ، چيست آخر كژ مغژ\r\n( ( 1905 ) ) گفت اگر صد ره كنى تو راست من\r\nكژ شوم چون كژ شوى اى مؤتمن\r\n( ( 1906 ) ) پس سليمان اندرون را راست كرد\r\nدل بر آن شهوت كه بودش كرد سرد\r\n( ( 1907 ) ) بعد از آن تاجش همان دم راست شد\r\nآن چنان كه تاج را نى خواست شد\r\n( ( 1908 ) ) بعد از آتش كژ همىكرد او به قصد\r\nتاج وامىگشت تارك جو به قصد\r\n( ( 1909 ) ) هشت كرت كژ بكرد آن مهترش\r\nراست نى شد تاج بر فرق سرش\r\nشاه گفت اى تاج چون است اين زمان\r\nكژ كنم تو راست گردى ز امتحان\r\n( ( 1910 ) ) تاج ناطق گشت كاى شه ناز كن\r\nچون فشاندى پر ز گل پرواز كن\r\n( ( 1911 ) ) نيست دستورى كزين من بگذرم\r\nپرده هاى غيب اين برهم درم\r\n( ( 1912 ) ) بر دهانم نه تو دست خود ببند\r\nمر دهانم را ز گفت ناپسند\r\n( ( 1913 ) ) پس تو را هر غم كه پيش آيد ز درد\r\nبر كسى تهمت منه بر خويش كرد\r\n( ( 1914 ) ) ظن مبر بر ديگرى اى دوست كام\r\nآن مكن كه مىسگاليد آن غلام\r\n( ( 1915 ) ) گاه جنگش با رسول و مطبخى\r\nگاه خشمش تا شهنشاه سخى\r\n( ( 1916 ) ) هم چو فرعونى كه موسى هشته بود\r\nطفلكان خلق را سر مىربود\r\n\r\n","description":"","footnote":" ( 1 ) غژيدن خزيدن و رفتن . ","page_name":" 303 ","page_number":307},
  {"content":"\r\n\r\n\r\n( ( 1917 ) ) آن عدو در خانهء آن كور دل\r\nاو شده اطفال را گردن گسل\r\n( ( 1918 ) ) تو هم از بيرون بدى با ديگران\r\nو اندرون خوش گشته با نفس گران\r\n( ( 1919 ) ) خود عدوّت اوست قندش مىدهى\r\nوز برون تهمت به هر كس مىنهى\r\n( ( 1920 ) ) هم چو فرعونى تو كور و كوردل\r\nبا عدو خوش بىگناهان را مذل\r\n( ( 1921 ) ) چند فرعونا كشى بىجرم را\r\nمىنوازى اين تن پر غرم را\r\n( ( 1922 ) ) عقل او بر عقل شاهان مىفزود\r\nحكم حق بىعقل و كورش كرده بود\r\n( ( 1923 ) ) مهر حق بر چشم و بر گوش و خرد\r\nگر فلاطون است حيوانش كند\r\n( ( 1924 ) ) حكم حق بر لوح مىآيد پديد\r\nآن چنان كه حكم غيب بايزيد\r\n( ( 1897 ) ) باد بر تخت سليمان رفت كژ\r\nپس سليمان گفت بادا ، كژ مغز\r\n( ( 1898 ) ) باد هم گفت اى سليمان كژ مرو\r\nور روى كژ از كژم خشمين مشو\r\n\r\nكجروى باد در بارهء حضرت سليمان عليه السلام چه بوده است\r\nاين داستان را خود جلال الدين به اين نحو بيان مىكند : ( 1 ) \r\n« روزى سليمان عليه السلام بر تخت نشسته بود ، مرغان در هوا پر در آورده قبه كرده تا آفتاب بر سليمان نتابد . هم تخت پران هم قبه در هوا پران « غدوها شهر و رواحها شهر » ناگاه انديشه‌اى كه لايق شكر آن نعمت نبود در خاطر سليمان بگذشت ، در حال تاج\r\n","description":"","footnote":" ( 1 ) مجالس سبعه ، مولانا جلال الدين ص 3 و در قصص الانبياء ، ثعلبى ص 274 و تفسير ابو الفتوح رازى ج 4 ص 469 موضوع داستان را انگشتر سليمان گفته‌اند كه به جهت شاد شدن سليمان به عظمت ملك ، انگشتر از دستش مىافتاد . آصف وزيرش به او گفت تو به گناهى كه كرده‌اى مأخوذ گشته‌اى و تا چهارده روز انگشتر در انگشت تو مستقر نخواهد گشت ، رو به خدا ببر و توبه كن و من به جاى تو مىنشينم و كار تو را انجام مىدهم . تا خدا توبهء تو را بپذيرد و به ملك خود بر گرداند . سليمان رو به خدا برد و آصف انگشتر را گرفت و در انگشتش كرد و مستقر شد . . ","page_name":" 304 ","page_number":308},
  {"content":"\r\n\r\nبر سرش كژ گشت ، هر چند راست مىكرد باز كژ مىشد ، گفت : اى تاج ، راست شو . تاج به سخن آمد .\r\nگفت : اى سليمان تو راست شو تا من راست شوم . سليمان در حال در سجود رفت كه ( ربنا ظلمنا ) در حال تاج كژ شده بىآن كه او را راست كند ، بر سرش راست ايستاد .\r\nسليمان بامتحان تاج را كژ مىكرد ، تاج به خود راست مىشد . عزيز من ، تاج تو ذوق تست ، وجد و گرمى تست ، چون ذوق از تو رفت افسرده شدى تاج تو كژ شد . شعر -\r\n\r\nذوقى كه ز خلق آيد ز ان هستى تن زايد\r\nذوقى كه ز حق آيد زايد دل و جان اى جان\r\n\r\nتفسير ابيات\r\nباد بر تخت سليمان كج وزيد ، سليمان گفت : اى باد ، كجروى مكن . باد پاسخ داد : تو كج مرو و اگر منحرف شدى و كج رفتى از كجروى من خشمگين مباش زيرا حركت منحرف من نتيجه كار خود تو است . خداوند ترازوى عدل در دنيا نهاده است تا هر يك از ما به انصاف و عدالت خود عمل نماييم . تو اگر از كفهء ترازو كم كردى من هم از كفهء ديگرش خواهم كاست .\r\nبدين ترتيب باد تاج سليمان نيز به طور مكرر كج مىشد . و روز روشن سليمان را به شب تاريك مبدل مىنمود . سليمان به تنگ آمده -\r\n\r\nگفت تاجا ، كژ مشو بر فرق من\r\nآفتابا ، كم مشو از شرق من\r\n\r\nسليمان پى در پى تاج را با دستش راست مىكرد ، باز تاج روى سرش كج مىشد . سليمان هشت بار تاج را راست كرد ، تاج در هر بار كج مىگشت بالاخره سليمان گفت :\r\nاى تاج ، علت چيست كه هر چه ترا راست مىكنم كج مىشوى ؟ تاج گفت\r\n","description":"","footnote":"","page_name":" 305 ","page_number":309},
  {"content":"\r\nمادامى كه تو به كجروى ادامه مىدهى ، اگر صد بار هم مرا راست كنى كج خواهم گشت . سليمان متنبه شد و درون خود را راست كرد و از آن جريان ناشايست مقام سليمانى كه در درونش راه يافته بود جلوگيرى نمود . همان لحظه تاج مطابق ميل او راست شد . پس از آن ، سليمان چند بار عمدا تاج را كج كرد ، تاج بر مىگشت و بر تارك سليمان راست مىشد . هشت بار سليمان تاج را كج كرد ، در هر بار تاج بر سرش راست ايستاد . -\r\n\r\nشاه گفت اى تاج ، چون است اين زمان\r\nكژ كنم تو راست گردى ز امتحان\r\n\r\nتاج به نطق در آمد و گفت : اى سليمان عزيز اكنون ناز كن و خوش باش . حال كه از گل پر و بال افشانده‌اى پرواز كن . دستور ندارم كه بيش از اين در افشاى راز كج شدن تاج صحبت بدارم و پرده هاى غيبى را بر كنار بزنم خداوندا ، تو دست بر دهانم گذار و زبانم را از هر گفته ناپسند بر بند . پس بدان كه هر اندوهى كه براى تو پيش مىآيد ، تهمت بر كسى مزن و نخست پيرامون خود بگرد و به بررسى در خويشتن بپرداز ، مانند آن پسر نامه نويس گمان بد به ديگران مبر كه گاه با پيك نامه مىجنگيد گاه ديگر به مطبخى دشنام مىداد و گاهى هم به خود پادشاه خشمگين مىگشت . مانند آن فرعون تبه كار كه موسى را كه اصل و ريشهء سقوط او بود ، رها كرده و مشغول كشتن طفلان مردم شده بود ، دشمن حقيقى او كه حضرت موسى بود ، در خانهء خود او در درياى حيات غوطه ور ، او رفته و گردن اطفال بىگناه را از بدنهايشان جدا مىكرد تو هم اى بىنواى نابينا بخويشتن ، در بيرون از خود با مردم مشغول ستيزه و پيكارى و با دشمن حقيقى خود كه نفس درونى تست خوش و سر گرم دوستى هستى .\r\n\r\nخود عدوّت اوست قندش مىدهى\r\nوز برون تهمت به هر كسى مىنهى\r\n\r\nمثل تو مثل همان فرعون كور و كور دل است كه با دشمن خويش محبت مىورزى و بىگناهان را پست و ساقط از زندگى مىنمايى\r\n","description":"","footnote":"","page_name":" 306 ","page_number":310},
  {"content":"\r\nفرعونا ، تا كى دست به خون بىگناهان آلوده و بدن پر از جرم و ضرر را نوازش خواهى داد ؟ اگر چه فرعون عاقل بود ، بلكه عقلش به عقول شاهان برترى داشت اما چه سود ؟ كه حكم الهى عقلش را از دست گرفته و كورش كرده بود . اگر مهر الهى بر چشم و گوش و خرد كسى زده شود ، اگر افلاطون هم باشد به مرتبهء پست حيوانى تنزلش خواهد داد - .\r\n\r\nحكم حق بر لوح مىآيد پديد\r\nآن چنان كه حكم غيب بايزيد\r\n\r\n","description":"","footnote":"","page_name":" 307 ","page_number":311},
  {"content":"\r\n\r\n\r\nشنيدن ابو الحسن خرقانى خبر دادن بايزيد را از بود او و احوال او\r\n\r\n( ( 1925 ) ) هم چنان آمد كه او فرموده بود\r\nبو الحسن از مردمان آن را شنود\r\n( ( 1926 ) ) كه حسن باشد مريد و امّتم\r\nدرس گيرد هر صباح از تربتم\r\nهر صباحى آيد و خواند سبق\r\nبر سر خاك و شود پيرى به حق\r\nهر صباحى نيز رفتى بىفتور\r\nبر سر گورش نشستى با حضور\r\n( ( 1927 ) ) گفت من هم نيز خوابش ديده ام\r\nوز روان شيخ اين بشنيده ام\r\n( ( 1928 ) ) هر صباحى رو نهادى سوى گور\r\nايستادى تا ضحى اندر حضور\r\n( ( 1929 ) ) يا به صورت شيخ پيشش آمدى\r\nيا كه بىگفتى شكالش حل شدى\r\n( ( 1930 ) ) تا يكى روزى بيامد با سعود\r\nگورها را برف نو پوشيده بود\r\n( ( 1931 ) ) توى بر تو برفها هم چون علم\r\nقبه قبه ديد و شد جانش به غم\r\n( ( 1932 ) ) بانگش آمد از حظيرهء شيخ حى\r\nها انا ادعوك كى تسعى الى\r\n( ( 1933 ) ) هين بيا اين سو بر آوازم شتاب\r\nعالم ار برف است روى از من متاب\r\n( ( 1934 ) ) حال او ز ان روز شد خوب و بديد\r\nآن عجايب را كه اول مىشنيد\r\nباز بايد گشت سوى آن غلام\r\nكرد بايد آن حكايت را تمام\r\n\r\nتفسير ابيات\r\nهمچنان كه بايزيد خبر داده بود شيخ ابو الحسن خرقانى به دنيا آمد و شنيد كه مردم مىگويند : بايزيد بسطامى ولادت او را با تاريخش اطلاع داده بود و گفته بود كه ابو الحسن به من ارادت خواهد ورزيد و جزء امت من گشته و در هر بامداد از خاك گورم درسها فرا خواهد گرفت . خرقانى در هر بامداد سر قبر بايزيد مىآمد و درسهاى معرفت مىخواند ، تا به مقام پيرى برسد . او در هر بامداد تند و تيز سر گور بايزيد مىرفت و حالت حضور پيدا مىكرد . خرقانى گفت : من هم بايزيد را در خواب ديدم و داستانى را كه شما مىگوييد از او شنيده‌ام . او كه هر صبحگاه سر گور بايزيد\r\n","description":"","footnote":"","page_name":" 308 ","page_number":312},
  {"content":"\r\nمىرفت ، يا كسى را به صورت شيخ مىديد و مشكلاتش را با او در ميان مىگذاشت و يا بدون اين كه دهان بسخن باز كند ، اشكالاتش حل و فصل مىگشت .\r\nتا اين كه در يكى از روزها به گورستان آمد و ديد كه برفها باريده و روى گور بايزيد متراكم گشته است ، جان خرقانى از اين منظره به درد و غم دچار شد . ناگهان از قبهء شيخ بانگ بر آمد كه من ترا مىخوانم بيا به سوى من ، اگر چه دنيا پر از برف است ، تو از من روى مگردان . از آن روز حال ابو الحسن خرقانى خوب شد و آن شگفتى را كه پيش از آن از راه گوش شنيده بود با ديدهء عيان دريافت . اين مطلب را هم در اينجا ختم كنيم و بر گرديم به سوى آن جوان نامه نويس و حكايتش را تمام كنيم .\r\n","description":"","footnote":"","page_name":" 309 ","page_number":313},
  {"content":"\r\n\r\n\r\nرقعهء ديگر نوشتن آن غلام پيش شاه چون جواب آن رقعه اول نيافت\r\n\r\n( ( 1935 ) ) نامهء ديگر نوشت آن بد گمان\r\nپر ز تشنيع و نفير و پر فغان\r\n( ( 1936 ) ) كه يكى رقعه نوشتم پيش شاه\r\nاى عجب آن جا رسيد و يافت راه\r\n( ( 1937 ) ) آن دگر را خواند هم آن خوب حد\r\nهم نداد آن را جواب و تن بزد\r\n( ( 1938 ) ) خشك مىآورد او را شهريار\r\nاو مكرر كرد رقعه چند بار\r\n( ( 1939 ) ) گفت حاجب آخر او بندهء شماست\r\nگر جوابش بر نويسى هم رواست\r\n( ( 1940 ) ) از شهىّ تو چه كم گردد اگر\r\nبر غلام و بنده اندازى نظر\r\n( ( 1941 ) ) گفت اين سهل است اما احمق است\r\nمرد احمق زشت و مردود حق است\r\n( ( 1942 ) ) گر چه آمرزم گناه و زلتش\r\nهم كند در من سرايت علتش\r\n( ( 1943 ) ) صد كس از گرگين همه گرگين شود\r\nخاصّه اين گرّ خبيث عقل بند\r\n( ( 1944 ) ) كرّ كم عقلى مبادا گبر را\r\nشوميش بىآب دارد ابر را\r\n( ( 1945 ) ) نم نبارد ابر از شومىّ او\r\nشهر شد ويرانه از بومىّ او\r\n( ( 1946 ) ) از گر آن احمقان طوفان نوح\r\nكرد ويران عالمى را در فضوح\r\n\r\nتفسير ابيات\r\nآن جوان بد گمان نامهء ديگرى پس از تشنيع و داد و فغان به پادشاه نوشت و تعجب مىكرد كه من نامه به شاه نوشتم آيا به دست او رسيد ؟ اين نامه را هم پادشاه خواند ولى پاسخ آن را هم ندارد . شهريار نامه هاى او را بىجواب مىگذاشت و او هم ادامهء نامه نويسى را تكرار نمود .\r\nروزى دربان به پادشاه گفت : هر چه باشد بالاخره اين جوان بندهء شما است . شايسته است كه پاسخش را بنويسى و با نظر شاهانه بر غلام و بنده از شما چيزى كم نمىشود . پادشاه گفت :\r\nپاسخ نامه او و توجه ما به سويش كار آسانى است ، ولى او مرد احمق و زشت\r\n","description":"","footnote":"","page_name":" 310 ","page_number":314},
  {"content":"\r\nصفت و مردود حق است اگر گناه و لغزش او را بيامرزم ، آن بيمارى درونش در من هم اثر مىبخشد . يك آدم كچل و گرگين صد آدم را كچل و گرگين مىنمايد ، مخصوصاً اين گر پليد عقل بسته . حتى بايد از خدا بخواهيم -\r\n\r\nگر كم عقلى مبادا گبر را\r\nشوميش بىآب دارد ابر را\r\nنم نبارد ابر از شومىّ او\r\nشهر شد ويرانه از بومىّ او\r\n\r\nگرى بىعقلى احمقان قوم نوح بود كه عالمى را دستخوش رسوا كنندهء طوفان نمود .\r\n","description":"","footnote":"","page_name":" 311 ","page_number":315},
  {"content":"\r\n\r\nستودن پيغمبر صلى الله عليه و آله عاقل و نكوهيدن احمق را\r\n\r\n( ( 1947 ) ) گفت پيغمبر كه احمق هر كه هست\r\nاو عدوّ ما و غول ره زن است\r\n( ( 1948 ) ) هر كه او عاقل بود او جان ماست\r\nروح او و ريح او ريحان ماست\r\n( ( 1949 ) ) عقل دشنامم دهد من راضيم\r\nز انكه فيضى دارد از فيّاضيم\r\n( ( 1950 ) ) نبود آن دشنام او بىفايده\r\nنبود آن مهمانىاش بىمايده\r\n( ( 1951 ) ) احمق ار حلوا نهد اندر لبم\r\nمن از آن حلواى او اندر تبم\r\n( ( 1952 ) ) اين يقين دان گر لطيف و روشنى\r\nنيست بوس كون خر را چاشنى\r\n( ( 1953 ) ) سبلتت گنده كند بىفايده\r\nجامه از ديگش سيه بىمايده\r\n( ( 1954 ) ) مائده عقل است نى نان و شوى\r\nنور عقل است اى پسر جان را غذى\r\n( ( 1955 ) ) نيست غير نور آدم را خورش\r\nاز جز آن جان را نبايد پرورش\r\n( ( 1956 ) ) زين خورشها اندك اندك باز بر\r\nكاين غذاى خر بود نى آن حُرّ\r\n( ( 1957 ) ) تا غذاى اصل را قابل شوى\r\nلقمه هاى نور را آكل شوى\r\n( ( 1958 ) ) اصل اين نور است كاين نان نان شدست\r\nفيض آن جان است كان جان جان شدست\r\n( ( 1960 ) ) عقل دو عقل است اول مكسبى\r\nكه در آموزى چو در مكتب صبى\r\n( ( 1961 ) ) از كتاب و اوستاد فكر و ذكر\r\nارمغانى وز علوم خوب و بكر\r\n( ( 1962 ) ) عقل تو افزون شود در دور گشت\r\nلوح محفوظ است كاو زين در گذشت\r\n( ( 1964 ) ) عقل ديگر بخشش يزدان بود\r\nچشمهء آن در ميان جان بود\r\n( ( 1965 ) ) چون ز سينه آب دانش جوش كرد\r\nنى شود گنده نه ديرينه نه زرد\r\n( ( 1966 ) ) ور ره نبعش بود بسته چه غم\r\nكاو همىجوشد ز خانه دم بدم\r\n( ( 1967 ) ) عقل تحصيلى مثال جوىها\r\nكان رود در خانه‌اى از كوىها\r\n( ( 1968 ) ) راه آبش بسته شد شد بىنوا\r\nتشنه ماند و زار و با صد ابتلا\r\n\r\n","description":"","footnote":"","page_name":" 312 ","page_number":316},
  {"content":"\r\n\r\n\r\n\r\nاز درون خويشتن جو چشمه را\r\nتا رهى از منّت هر ناسزا\r\n\r\nروايت\r\nعن امير المؤمنين عليه السلام :\r\n\r\nرايت العقل عقلين\r\nفمطبوع و مسموع\r\nو لن ينفع مسموع\r\nإذا لم يك مطبوع ( 1 )  (\r\n\r\nعقل را بر دو گونه ديدم : عقل طبيعى و عقلى كه از شنيدنىها و گفتنىها به وجود مىآيد . عقلى كه پروردهء شنيدنىها است بدون عقل طبيعى سودى نمىبخشد ) .\r\n« الاحمق عدوى و العاقل صديقى » ( 2 )  ( احمق دشمن من است و آدم عاقل دوست من )\r\nتفسير ابيات\r\nپيامبر اكرم فرمود : هر كس كه احمق است ، او دشمن ما و غول راه زن انسانيت است . بالعكس ، خردمندان جان ما و روح و نسيمهاى هستى آنان گل و ريحان ما است .\r\nاگر عقل به انسان دشنام بدهد بايد به آن دشنام رضايت داشته باشد ، زيرا عقل هر چه باشد ، فيضى از فياضيت الهى است و بىترديد صلاحى در كار است ، و لذا دشنامش بىفائده نبوده ، مهمانيش بىسفره نمىباشد .\r\nاگر آدم احمق حلوا بر دهانم بگذارد ، آن حلوا براى من تب خواهد آورد آگاه باش و -\r\n\r\nاين يقين دان گر لطيف و روشنى\r\nنيست بوس كون خر را چاشنى\r\n\r\nبىهوده سبيل و بينى ترا گنده و متعفن سازد و همچون ديگى كه جامهء آدم را\r\n","description":"","footnote":" ( 1 ) ديوان منسوب به امير المؤمنين عليه السلام . .  ( 2 ) شرح مثنوى انقروى ، ج 4 ، ص 216 . . ","page_name":" 313 ","page_number":317},
  {"content":"\r\nسياه مىكند بدون اين كه بسفرهء انسانى غذايى وارد كند . غذاى واقعى آدمى نور است ، لذا جان او را چيزى جز نور نمىتواند بپروراند . اندك اندك از اين خورشهاى حيوانى بر كنار شود ، زيرا اين خورشها از آن جانوران است نه انسانى كه به نعمت آزادى نائل شده است ، با اعراض از خورشهاى حيوانى است كه مىتوانى از غذاى اصلى كه براى روح تعبيه شده است بهره ور شوى و لقمه هاى نور را هضم نمايى .\r\nحتى اصل اولى نان همان نور است كه آن را به وجود آورده است ، و از فيض آن جان اصلى است كه جان توانسته است بمقام والاى جان بودن برسد .\r\nعقل بر دو گونه است : عقلى كه با اكتساب به دست مىآيد كه مانند كودكان مكتبى انسان آن را با تعليم و تربيت به دست مىآورد .\r\nبراى تحصيل اين عقل كتاب و استاد و فكر و ذكر و علوم خوب و بكر لازم است و به اين عقل بر ديگران برترى به دست مىآورى ، ولى حفظ و فعاليتش براى تو سنگينى مىكند . لوح حافظ اين عقل خود وجود تست ، اما كسى كه از عقل اكتسابى بگذرد و گام بالاتر بگذارد ، خود لوح محفوظ مىگردد .\r\nقسم دوم عقلى است كه از عنايات خداوندى براى انسان عطا مىشود ، سرچشمه آن در ميان جان آدمى است .\r\nآب دانش كه از سينه بجوشد ، نه مىگندد و نه كهنه مىشود و نه رنگش دگرگون مىشود .\r\nاگر هم راه جوشش و جريانش بسته شود ، جاى اندوه نيست ، زيرا آن آب زلال دمبه دم از خانه جان مىجوشد و مىخروشد . اما .\r\n\r\nعقل تحصيلى مثال جوىها\r\nكان رود در خانه‌اى از كوىها\r\nراه آبش بسته شد شد بىنوا\r\nتشنه ماند و زار و با صد ابتلا\r\n\r\nبنا بر اين -\r\n\r\nاز درون خويشتن جو چشمه را\r\nتا رهى از منّت هر ناسزا\r\n\r\n","description":"","footnote":"","page_name":" 314 ","page_number":318},
  {"content":"\r\n\r\nقصهء آن كسى كه با يكى مشورت مىكرد گفتش مشورت با ديگرى كن كه من عدوى توام\r\n\r\n( ( 1969 ) ) مشورت مىكرد شخصى با يكى\r\nتا يقينش رو نمايد بىشكى\r\n( ( 1970 ) ) گفت اى خوش نام غير من بجو\r\nماجراى مشورت با وى بگو\r\n( ( 1971 ) ) من عدوّم مر تو را با من مپيچ\r\nنبود از راى عدو پيروز هيچ\r\n( ( 1972 ) ) رو كسى جو كه تو را او هست دوست\r\nدوست بهر دوست لا شك خير جوست\r\n( ( 1973 ) ) من عدوّم چاره نبود كز منى\r\nكژ روم با تو نمايم دشمنى\r\n( ( 1974 ) ) حارسى از گرگ جستن شرط نيست\r\nجستن از غير محل ناجستنى است\r\n( ( 1975 ) ) من تو را بىهيچ شكَّى دشمنم\r\nمن تو را كى ره نمايم ره زنم\r\n( ( 1976 ) ) هر كه باشد همنشين دوستان\r\nهست در گلخن ميان بوستان\r\n( ( 1977 ) ) هر كه با دشمن نشيند در زمن\r\nهست اندر بوستان در گولخن\r\n( ( 1978 ) ) دوست را ما زار از ما و منت\r\nتا نگردد دوست خصم و دشمنت\r\n( ( 1979 ) ) خير كن با خلق از بهر خدا\r\nيا براى جان خود اى كدخدا\r\n( ( 1980 ) ) تا هماره دوست بينى در نظر\r\nدر دلت نايد ز كين ناخوش صور\r\n( ( 1981 ) ) چون كه كردى دشمنى پرهيز كن\r\nمشورت با يار مهرانگيز كن\r\n( ( 1982 ) ) گفت مىدانم تو را اى بو الحسن\r\nكه تويى ديرينه دشمن دار من\r\n( ( 1983 ) ) ليك مرد عاقلى و معنوى\r\nعقل تو نگذاردت كه كج روى\r\n( ( 1984 ) ) طبع خواهد تا كشد از خصم كين\r\nعقل بر نفس است بند آهنين\r\n( ( 1985 ) ) آيد و منعش كند واداردش\r\nعقل چون شحنه است در نيك و بدش\r\n( ( 1986 ) ) عقل ايمانى چو شحنهء عادل است\r\nپاسبان و حاكم شهر دل است\r\n( ( 1987 ) ) هم چو گريه باشد او بيدار هوش\r\nدزد در سوراخ ماند هم چو موش\r\n( ( 1988 ) ) در هر آن جا كه بر آرد موش دست\r\nنيست گربه ور بود آن مرده است\r\n( ( 1989 ) ) گربهء چه شير شير افكن بود\r\nعقل ايمانى كه اندر تن بود\r\n\r\n","description":"","footnote":"","page_name":" 315 ","page_number":319},
  {"content":"\r\n\r\n\r\n( ( 1990 ) ) غرّهء او حاكم درّندگان\r\nنعرهء او مانع چرندگان\r\n( ( 1991 ) ) شهر پر دزد است و پر جامه كنى\r\nخواه شحنه باش گو و خواه نى\r\nعقل در تن حاكم ايمان بود\r\nكه ز بيمش نفس در زندان بود\r\nعقل عقل و جان اى جان تويى\r\nعقل و جان خلق را سلطان تويى\r\nعقل كل سر گشته و حيران توست\r\nكل موجودات در فرمان توست\r\n\r\nتفسير ابيات\r\nكسى با شخص ديگر مشورت مىكرد تا شك را از خود زايل و بمرتبهء يقين برسد طرف مشورت به او گفت : اى خوش نام ، برو كس ديگرى را براى مشورت انتخاب كن ، زيرا من دشمن تو هستم و با من اين گونه روابط برقرار مكن ، هيچ كس از مشورت و راى دشمن به پيروزى نمىرسد . برو كسى را پيدا كن كه دوست تست ، زيرا دوست ، خير خواه دوست مىباشد .\r\nمن دشمنم و چاره‌اى از كجروى با تو ندارم .\r\nتوقع از پاسبانى از گرگ منطقى نيست . جويندگى حقيقت از محل ناشايست مانند نجستن است .\r\nمن كه بدون ترديد دشمن تو مىباشم و ره زن تو هستم ، كى راهنماى تو خواهم بود ؟ كسى كه همنشين دوستان است ، اگر در ميان گلخن هم باشد ، او در بوستان است و بالعكس هر كس كه همنشين دشمن است ، اگر در بوستان هم باشد ، در گلخن است .\r\nهرگز دوست خود را با دم زدن از ما و منى ميازار ، تا دوست خالص به دشمن بد خواه تبديل نگردد .\r\nبه طور كلى - با همهء خلق خدا محبت بورز ، اگر بتوانى اين محبت عاملى جز تقرب به خدا نداشته باشد ، و يا حد اقل براى جان خود با مردم مهر و محبت نما ، تا همواره وقتى كه در مردم بنگرى همه را دوست خود به بينى ، و صورت مردم از كينه توزى براى تو هيولاى زشت ننمايد . موقعى كه با كسى دشمنى كردى ، بپرهيز\r\n","description":"","footnote":"","page_name":" 316 ","page_number":320},
  {"content":"\r\nو سخنى از مشورت با او در ميان مىآور و مشورت با يار مهر انگيز كن .\r\nآن شخص مشورت كننده گفت همهء اينها را كه تو مىگويى ، مىدانم و اطلاع دارم كه تو دشمن ديرينهء من هستى . ولى از آن جا كه تو مردى عاقل و داراى مقامات معنوى مىباشى ، عقل تو نخواهد گذاشت كه با آن دل پاك كه من با تو مشورت مىكنم بد انديش من باشى و راه كج به من ارائه نمايى .\r\nطبيعت حيوانى آدم مىخواهد كه بهر شكل و در هر مورد هم كه باشد ، از دشمن خود انتقام بكشد و كينه توزى نمايد ، ولى عقل آدمى مانند زنجير آهنين بر طبيعت حيوانى اوست . لذا -\r\n\r\nآيد و منعش كند واداردش\r\nعقل چون شحنه است در نيك و بدش\r\nعقل ايمانى چو شحنهء عادل است\r\nپاسبان و حاكم شهر دل است\r\n\r\nعقل مانند گربهء بيدار و باهوش است كه نفس دزد صفت موش خور را نمىگذارد از سوراخش بيرون بيايد . اگر موش اظهار وجود كند ، يقيناً يا گربه‌اى وجود ندارد و يا جان از دست داده و مرده است .\r\nآن عقل ايمانى كه در بدن آدمى است ، نمىتوان به گربه تشبيه كرد ، بلكه شير دلاوريست شير افكن .\r\nابهت او بر درندگان حكومت مىكند و نعره اش چرندگان را از چريدن باز مىدارد .\r\nجوامع انسانى پر از درد و جامه كن است ، و به احتمال و چه در شهر شحنه باشد و چه نباشد آنها حضور دارند . بارى -\r\n\r\nعقل در تن حاكم ايمان بود\r\nكه ز بيمش نفس در زندان بود\r\nعقل عقل و جان جان اى جان تويى\r\nعقل و جان خلق را سلطان تويى\r\n\r\nنه تنها اين عقول جزئى مات و مبهوت عظمت جان آدمى است بلكه -\r\n\r\nعقل كل سر گشته و حيران توست\r\nكل موجودات در فرمان توست\r\n\r\n","description":"","footnote":"","page_name":" 317 ","page_number":321},
  {"content":"\r\n\r\nامير گردانيدن رسول صلى الله عليه و آله جوان هذيلى را بر سريه كه در آن پيران و جنگ آزمودگان بودند\r\n\r\n( ( 1992 ) ) يك سريه مىفرستادى رسول\r\nبهر جنگ كافر و دفع فضول\r\n( ( 1993 ) ) يك جوانى را گزيد او از هذيل\r\nمير لشكر كردش و سالار خيل\r\n( ( 1994 ) ) اصل لشكر بىگمان سرور بود\r\nقوم بىسرور تن بىسر بود\r\n( ( 1995 ) ) اين همه كه مرده و پژمرده اى\r\nز ان بود كه ترك سرور كرده اى\r\n( ( 1996 ) ) از كسل وز بخل وز ما و منى\r\nمىكشى سر خويش را سر مىكنى\r\n( ( 1997 ) ) هم چو استورى كه بگريزد ز بار\r\nاو سر خود گيرد اندر كوهسار\r\n( ( 1998 ) ) صاحبش در پى دوان كاى خيره سر\r\nهر طرف گرگى است اندر قصد خر\r\n( ( 1999 ) ) گر ز چشمم اين زمان غايب شوى\r\nپيشت آيد هر طرف گرگ قوى\r\n( ( 2000 ) ) استخوانت را بخايد چون شكر\r\nكه نبينى زندگانى را دگر\r\n( ( 2001 ) ) آن مكن كاخر بمانى از علف\r\nآتش از بىهيزمى گردد تلف\r\n( ( 2002 ) ) هين بمگريز از تصرّف كردنم\r\nوز گرانى بار چون جانت منم\r\n( ( 2003 ) ) تو ستورى هم كه نفست غالب است\r\nحكم غالب را بود اى خود پرست\r\n( ( 2004 ) ) خر نخواندت اسب خواندت ذو الجلال\r\nاسب تازى را عرب گويد تعال\r\n( ( 2005 ) ) مير آخور بود حق را مصطفى\r\nبهر استوران نفس پر جفا\r\n\r\n","description":"","footnote":"","page_name":" 318 ","page_number":322},
  {"content":"\r\n\r\n\r\n( ( 2006 ) ) قل تعالوا گفت از جذب كرم\r\nتا رياضتتان دهم من رايضم\r\n( ( 2007 ) ) نفسها را تا مروّض كرده ام\r\nزين ستوران بس لگدها خورده ام\r\n( ( 2008 ) ) هر كجا باشد رياضت باره اى\r\nاز لگدهايش نباشد چاره اى\r\n( ( 2009 ) ) لاجرم اغلب بلا بر انبياست\r\nكه رياضت دادن خامان بلاست\r\n( ( 2010 ) ) سگ مكانيد از دمم يرغا شويد\r\nتا يواش و مركب سلطان بويد\r\nقل تعالوا قل تعالوا گفت حق\r\nاى ستوران ملول اندر سبق\r\nقل تعالوا قل تعالوا گفت حى\r\nاى ستوران فسرده رگ و پى\r\n( ( 2011 ) ) قل تعالوا قل تعالوا گفت رب\r\nاى ستوران رميده از ادب\r\n( ( 2012 ) ) گر نيايند اى نبى غمگين مشو\r\nز ان دو بىتمكين تو پر از كين مشو\r\n( ( 2013 ) ) گوش بعضى زين تعالواها كر است\r\nهر ستورى را صطبل ديگر است\r\n( ( 2014 ) ) منهزم گردند بعضى زين ندا\r\nهست هر اسبى طويلهء او جدا\r\n( ( 2015 ) ) منقبض گردند بعضى زين قصص\r\nز ان كه هر مرغى جدا دارد قفس\r\n( ( 2016 ) ) خود ملايك نيز ناهمتا بُدند\r\nزين سبب بر آسمان صف صف شدند\r\n( ( 2017 ) ) كودكان گر چه به يك مكتب دراند\r\nدر سبق هر يك ز يك بالاترند\r\n( ( 2018 ) ) مشرقى و مغربى را حسّهاست\r\nمنصب ديدار حسّ چشم راست\r\n( ( 2019 ) ) صد هزاران گوشها گر صف زنند\r\nجمله محتاجان چشم روشنند\r\n( ( 2020 ) ) باز صف گوشها را منصبى\r\nدر سماع جان و اخبار نبى\r\n( ( 2021 ) ) صد هزاران چشم را آن راه نيست\r\nهيچ چشمى از سماع آگاه نيست\r\n( ( 2022 ) ) همچنين هر حسّ يك يك مىشمر\r\nهر يكى معزول ز ان كار دگر\r\n( ( 2023 ) ) پنج حس ظاهر و پنج اندرون\r\nدر صفند اندر قيام الصافون\r\n( ( 2024 ) ) هر كسى كاو از صف دين سر كش است\r\nمىرود سوى صفى كان ناخوش است\r\n( ( 2025 ) ) تو ز گفتار تعالوا كم مكن\r\nكيميايى بس شگرف است اين سخن\r\n( ( 2026 ) ) گر مسى گيرد ز گفتارت نفير\r\nكيميا را هيچ از وى وامگير\r\n( ( 2027 ) ) اين زمان گرم است نفس كافرش\r\nگفت تو سودش كند در آخرش\r\n( ( 2028 ) ) قل تعالوا قل تعالوا اى غلام\r\nهين كه ان الله يدعوا بالسلام\r\n( ( 2029 ) ) خواجه باز آ از منى و از سرى\r\nسرورى جو كم طلب من سرورى\r\n\r\nآيه\r\n« وَالله يَدْعُوا إِلى دارِ اَلسَّلامِ وَيَهْدِي مَنْ يَشاءُ إِلى صِراطٍ مُسْتَقِيمٍ 10 : 25 . » ( 1 )  ( و خداوند شما را به دار السلام ( بهشت يا زندگى پر از صلح و صفا ) مىخواند و هر كس را كه بخواهد به راه راست هدايت مىكند ) .\r\n","description":"","footnote":" ( 1 ) سوره يونس ، آيهء 25 . . ","page_name":" 319 ","page_number":323},
  {"content":"\r\n\r\n\r\n« وَلا يَحْزُنْكَ اَلَّذِينَ يُسارِعُونَ فِي اَلْكُفْرِ إِنَّهُمْ لَنْ يَضُرُّوا الله شَيْئاً 3 : 176 . . . » ( 1 )  ( به آنان كه به كفر ورزيدن شتاب مىكنند ، اندوهگين مباش ، زيرا آنان نمىتوانند ضررى به خدا برسانند ) .\r\nتوضيح\r\n- در بارهء تفسير معناى سريه اختلاف نظرى وجود دارد .\r\nابن منظور مىگويد : گروهى كه فرستاده مىشود ، اگر عدد آنها ميان پنج تا سيصد نفر باشد ، سريه گفته مىشود . بعضى ديگر گفته‌اند : سريه گروهى از سواران را مىگويند كه در حدود چهار صد نفر بوده باشد .\r\nاگر سريه جنبه لشكرى داشته باشد ، مقدارى از لشكر را مىگويند و بهترين سريه ها آن است كه در حدود چهار صد نفر باشد .\r\nو اين كه سريه ناميده مىشود ، براى آنست كه حركت آنان شبانه و مخفى است . از بعضى موارد استعمالات چنين بر مىآيد كه افراد سريه بايستى مردم كار آزموده و با شخصيت باشند . ( 2 ) \r\n\r\n( ( 1994 ) ) اصل لشكر بىگمان سرور بود\r\nقوم بىسرور تن بىسر بود\r\n\r\nجامعهء انسانى به زعيم و فرمانروا نيازمند است\r\nنيازمندى جوامع انسانى به فرمانروا در تمام طول تاريخ با در نظر گرفتن اشكال مختلف فرمانروايى تثبيت شده و چيزى نيست كه قابل گفتگو باشد ، چند مسئلهء مهم در اين جريان عمومى تاريخ انسانى وجود دارد كه ما بعضى از آنها را متذكر مىشويم :\r\n1 - عامل اساسى به وجود آمدن فرمانروايان ، لزوم تشكل افراد جامعه براى هم زيستى بوده است ، افراد جامعه مانند چند عدد آجر جامد و ناخود آگاه\r\n","description":"","footnote":" ( 1 ) سوره آل عمران ، آيهء 176 . .  ( 2 ) لسان العرب ، ج 14 ص 383 . . ","page_name":" 320 ","page_number":324},
  {"content":"\r\nنيستند كه قوانين جبرى طبيعت آنان را پهلوى هم يا روى يكديگر قرار بدهد تا اجتماع را به وجود بياورند ، بلكه انسانها از مراتب ضعيف كودكى شروع نموده و تا پايان زندگى با صدها دگرگونىهاى اختيارى و غير اختيارى روبه رو هستند و همچنين خواسته هاى آنان به طور طبيعى نه حدى مىشناسد و نه مرزى و همچنان هر كسى در هر گونه شرايط ، توانايى بارور ساختن استعداد خود را ندارد .\r\nاز آن طرف آراء و عقايد آنان در كيفيت زندگى فوق العادهء گوناگون بوده و هر كسى همان زندگى را مىخواهد كه براى خويش تفسير كرده و زندگى ديگران را در صورت مزاحمت با زندگى تفسير شده اش ، بىهوده ، بلكه مزاحم زندگى خود مىداند .\r\nاز طرف ديگر براى حفظ و ادامهء موجوديت يك جامعه در مقابل ساير جوامع تشكل انديشه و نيرو مورد نياز است ، لذا براى بر آوردن احتياجات فوق الذكر همواره وجود فرمانروا يا فرمانروايان براى جوامع ضرورت حياتى داشته است .\r\nلذا تئورى بىنيازى از دولت و فرمانروا ، اولًا بايد راهى براى بر داشته شدن احتياج فوق ارائه بدهد .\r\nبعضى از احتياجات فوق مانند اختلاف در خواسته ها و محدود نبودن تمايلات تئورى بىنيازى از دولت را دچار مشكل غير قابل حل مىسازد .\r\n2 - مشكل مهمى كه در مسئلهء فرمانروايان وجود دارد ، تضادى است كه در اين پديده مشاهده مىشود ، يكى از دو طرف تضاد موضوع هم سنخ بودن فرمانروايان با افراد اجتماع است ، اين سنخيت نمىگذارد كه كمال انسانى افراد جامعه را ترقى و اعتلا ببخشند ، زيرا ماهى نمىتواند ماهى ديگر را از آب بالاتر بكشد .\r\nطرف دوم تضاد عدم هضم فرمانرواى مخالف با طبيعت جاريه ى بشرى است ، دريغا ، كه بشر همواره تحت تأثير افراد هم سنخ خود بوده ، هم از انسانهاى خيلى پست و پايين نفرت داشته است و هم از انسانهاى رشد يافته و مسلط بر طبيعت معمولى انسانها رميده است .\r\n","description":"","footnote":"","page_name":" 321 ","page_number":325},
  {"content":"\r\n\r\nمردم از على بن ابى طالب مىرمند ، ولى با معاويه انس و الفت مىگيرند ، دليلش روشن است ، زيرا - على بن ابى طالب نورى در جان دارد كه مردم مبتلا به ضعف باصره را خيره و ناراحت مىكند .\r\nاين تضاد را افلاطون با نظريهء معروف خود كه مىگفت فرمانروايى حق حكما است ، با مشاهدات خود مىديده است . ولى چنان كه گفتيم : بر طرف شدن اين تضاد به اين آسانىها نيست ، زيرا در فرض افلاطون اين نقص وجود دارد كه به نظر نمىآورد كه پيش تاز بودن حكمت و حكما در جوامع موقعى مىتواند جامه ى عمل بپوشد كه مردم به مرتبه‌اى از رشد برسند كه از نيروى حساس اختيار بتوانند در حد اعلاى انسانى بهره بردارى كنند .\r\nاين پديدهء اختيار به اصطلاح مردم همهء كاسه و كوزه هايى را كه مكاتب فلسفى و اجتماعى مىسازند و مىپزند و بر روى سفرهء فرهنگ بشرى مىچينند مىشكند و در هم مىريزد .\r\nاين صاحبان مكاتب و به طور عموم انديشمندان بشرى اولًا بايستى تكليف اين پديدهء اختيار را صاف كنند كه مانند مردى كه شناسنامه و گذرنامه اش گم شده و هيچ كشور و بندر دريايى حاضر نيست كه آن را به خود راه بدهد ، در اقيانوس انديشه هاى بشرى سر گردان مىگردد .\r\n\r\n( ( 2013 ) ) گوش بعضى زين تعالواها كر است\r\nهر ستورى را صطبل ديگر است\r\n( ( 2014 ) ) منهزم گردند بعضى زين ندا\r\nهست هر اسبى طويلهء او جدا\r\n\r\nچرا بعضى از گوشها در مقابل فرياد « بياييد بكمال خود برسيد » كر است ؟\r\nاين كه جلال الدين مىگويد : « گوش بعضى زين تعالواها كر است » يك مطلب\r\n","description":"","footnote":"","page_name":" 322 ","page_number":326},
  {"content":"\r\nادبى و مبالغه پردازى نيست .\r\nحقيقتاً گروهى از مردم نداى عقل و وجدان و خير خواهان را نمىشنوند ، نه اين كه ميشنوند و به مسامحه بر گذار مىكنند .\r\nاگر پرندهء خفاش را در مقابل نور آفتاب به ياد بياوريد ، اين مشكل براى شما هم حل خواهد گشت .\r\nاگر جعل آن جانور محقر سرگين گردان را مجسم كنيد ، اين معما براى شما هم گشوده خواهد شد . وقتى كه يك عنصر حيات بينى در درون آدمى حالت ثبات و استقرار پيدا مىكند ، حيات آدمى حقيقتا به طرف همان عنصر متمايل مىشود و رنگ و طعم آن را مىگيرد .\r\nاين كه براى انسان يك يا چند تعريف كلى در علوم مربوط به انسان مشاهده مىكنيد ، اگر به جنبه هاى فيزيولوژى او مربوط باشد باور كنيد ، و اگر مربوط به يك عده قواعد و زمينه هاى كلى منتزع از تفاعلات فيزيولوژيكى انسانى باشد ، مانند احساس و حركت و تغيير محيط به سود زندگى باز قابل تصديق است و اما اگر جايى ديديد كه مىخواهند انسان را با در نظر گرفتن همهء عناصر روانى ، مخصوصاً عناصر تحصيل شده ، تعريف نمايند ، باور نكنيد و خودتان به دقت نظر بپردازيد و هر انسانى را جداگانه مورد بررسى قرار بدهيد ، در اين صورت خواهيد ديد كه براى مجموع عناصر روانى هر انسان به يك تعريف مستقل نيازمند هستيد .\r\nثبات و استقرار بعضى از عناصر در روان انسانى آن اندازه در هويت او تأثير مىبخشد كه فاصلهء او را تا يك آدم ديگر كه هم نوع او است ، بيش از فاصلهء يك سنگ از انسان باز مىكند . از اين پديده چنين نتيجه مىگيريم كه اغلب انسانها خود را از مجراى انعطاف و تحول رو به كمال بيرون مىكشند و در عين تازه گويى و تازه گرايى كهنه ترين و جامدترين موجود مىباشند .\r\nاين كه خداوند متعال مىفرمايد : « دلهاى آن تبه كاران از سنگ سختتر است »\r\n","description":"","footnote":"","page_name":" 323 ","page_number":327},
  {"content":"\r\n\r\nيك مسئلهء ادبى و شعرى نيست ، بلكه واقعيتى است كه براى همهء ما قابل درك است .\r\nتا كنون كسى به ياد ندارد كه سنگ جامد عوامل نرم كننده و تغيير دهنده اش را به طور عمد و خود آگاهانه ناديده بگيرد و با آنها بمبارزه بر خيزد ، ولى انسان از يك جمود ما فوق جمود سنگ بهره بردارى نموده ناروا بودن ستم و مظلوميت ستمديده گان را ناديده مىگيرد ، بلكه به ستم و ستم ديده گان خنده سر مىدهد و شكوفان هم مىگردد وقتى كه انسان به وسيلهء يك عنصر ثابت به جمود مىگرايد ، جز خدا كسى اندازهء اين جمود را نمىتواند تعيين كند ، زيرا او مىتواند به هر كس كه مىگويد 4 = 2 × 2 است بخندد و دشنام بدهد و احمقش بخواند مگر پيامبران و اولياء الله و مصلحين واقعى بشر به اين مردم جامد چه مىگويند ؟ آيا سخنى جز اين دارند كه شما حس كمال جويى را كه در نهاد خود داريد به فعليت بياوريد و شكوفانش بسازيد ؟ مردم راه گم كرده و عنصر ثابت زده بوضوح كامل و با تمام پر رويى توانسته‌اند حس كمال جويى را در نهاد ناديده گرفته و راد مردان خير خواه را بباد مسخره بگيرند و به ريششان بخندند .\r\nاينان اين اندازه در جمود فرو مىروند كه حتى خودشان را هم ناديده مىگيرند و به هيكل خودشان مىخندند ، اما كسى كه با موازين و اصول عقلانى اثبات مىكند كه انديشه و تعقل معنى ندارد و همه چيز هيچ و پوچ است ، خود را ناديده نمىگيرد\r\nتفسير ابيات\r\nپيامبر اكرم سريه‌اى براى جنگ و دفع فضولان تبه كار مىفرستاد ، جوانى را از قبيلهء هذيل بر آن سريه ، سالار و سر لشكر نمود .\r\nاصل لشكر و نيرو و اساس آن ، همان امير و سرور است كه فرماندهى آن را به عهده مىگيرد ، گروهى از انسان كه سرور ندارند مانند تن بىسر است .\r\nاين كه مىبينى در كارزار حيات شكست خورده و پژمرده‌اى ، براى آن است كه\r\n","description":"","footnote":"","page_name":" 324 ","page_number":328},
  {"content":"\r\nبراى خود سرور و راهنمايى بر نگزيده‌اى ، از كسالت و بخل و ما و منى دست به سركشى زده و با اين كار در واقع سر خود را از روى بدن جدا مىكنى . مانند اسبى كه از زير بار فرار كند و در كوهساران سر خود گيرد ، صاحب خردمندش در پى او مىرود و از بيم درنده جستجويش مىكند . اى اسب بىنوا -\r\n\r\nگر ز چشمم اين زمان غايب شوى\r\nپيشت آيد هر طرف گرگ قوى\r\nاستخوانت را بخايد چون شكر\r\nكه نبينى زندگانى را دگر\r\n\r\nاى حيوان ساده لوح ، از من فرار مكن ، زيرا بىآب و علف مىمانى و آتش زندگانيت بدون هيزم خاموش مىگردد . از تصرفات من مگريز و سنگينى بار به ستوهت در نياورد ، زيرا اگر بتوانى درك كنى جان تو منم ، تو هم اى انسان كه نفس حيوانى بر تو غالب است مانند حيوانى و همواره حكومت از آن غالب است .\r\nخداوند تو را خر نخوانده بلكه ترا اسب ناميده است زيرا تو را با كلمه تعالى كه در عربى براى اسب استفاده مىشود دعوت كرده است .\r\nمصطفى صلى الله عليه و آله در حقيقت سر آخور ستوران نفس پر جفا و چموش مردم بوده است كه با جاذبه كرامت پيامبرى بمردم تعالوا مىگفت : مىفرمود : بياييد تا شما را تربيت و تصفيه كنم .\r\nمن در راه تزكيهء نفوس از ستوران نفس اين مردم لگدها خورده‌ام . اين اصل كلى است كه تربيت كنندهء بايد متحمل لگدها شود .\r\nبه همين جهت بود كه پيامبران اغلب گرفتار بلايا بودند ، زيرا رياضت دادن و تربيت انسانهاى خام بلاى دردناك است .\r\nپيامبران چه مىگفتند ؟ پيامبران مىگفتند : شما مردم در راه رفتن خود را به زحمت مىاندازيد و با تند رفتن خود ، روح را به زحمت وا مىداريد ، روش شما در زندگانى معتدل نيست ، بياييد به شما روش يورغه ( معتدل و نرم ) را تعليم كنم تا\r\n","description":"","footnote":"","page_name":" 325 ","page_number":329},
  {"content":"\r\nشايستگى مركب سلطان روح شويد . اى ستوران ملول و اى رميدگان از ادب الهى خدا شما را مىخواند و « قل تعالوا » مىگويد .\r\nاگر اى پيامبر ما ، آنان دعوت تو را اجابت نكنند و به سوى تو نيايند ، اندوهگين مباش و كينه‌اى به دل خود راه مده ، زيرا -\r\n\r\nگوش بعضى زين تعالواها كر است\r\nهر ستورى را صطبل ديگر است\r\n\r\nگروهى از مردم از نداهاى الهى تو منهزم گشته واپس مىروند و رو به طويلهء خود مىبرند . زيرا هر اسبى طويلهء جداگانه‌اى دارد .\r\nگروه ديگر از داستان كه در ميان مىگذارى ، به گرفتگى روانى دچار مىشوند ، غمگين مباش ، زيرا براى هر مرغى قفس معينى وجود دارد .\r\nخود فرشتگان هم موجودات مخصوص و محل مشخصى دارند كه در آسمانها براى خود صفها آراسته‌اند .\r\nكودكان هم كه به يك مكتب مىروند در زيركى و فرا گيرى خيلى مختلف هستند .\r\nهر يك از مشرق نشين و مغرب نشين حس مخصوص به خود دارد ، ولى كسى از حس ديدار بهره مند است كه حس چشم دارد .\r\nاگر صدها هزار گوش صف بكشند چيزى را نخواهند ديد ، بلكه ديدن به چشم نيازمند است .\r\nچنان كه براى خود گوش هم منصب خاص وجود دارد كه از چشم ساخته نيست و آن عبارت است از شنيدن حقايق مربوط به جان و اخبار پيامبر . -\r\n\r\nهمچنين هر حس يك يك مىشمر\r\nهر يكى معزول از كار دگر\r\nپنج حسّ ظاهر و پنج اندرون\r\nدر صفند اندر قيام الصافون\r\n\r\nهر كس كه در اين دنيا از ايستادن در صف دين سركشى مىكند ، به صف ديگر مىپيوندد كه براى او ناخوش بوده و سودى به حال او نخواهد داشت .\r\n","description":"","footnote":"","page_name":" 326 ","page_number":330},
  {"content":"\r\nتو اى رهبر عزيز ، از نداى تعالوا سرباز مزن ، زيرا كيميايى در اين نداى جان بخش نهفته است . و اگر يك مس محقر از گفتار تو متنفر شود ، تو كيميايى خود را از آن مس دريغ مدار ، اگر چه اكنون نفس كافرش سر گرم حيوانىهاست ولى اين نداى تو در پايان كار بسودش خواهد بود . -\r\n\r\nقل تعالوا قل تعالوا اى غلام\r\nهين كه ان الله يدعوا بالسلام\r\n\r\nاى خواجه ، از ما و منى و رياست جويى بر گرد و جوياى سرور باش .\r\n","description":"","footnote":"","page_name":" 327 ","page_number":331},
  {"content":"\r\n\r\nاعتراض كردن معترضى بر رسول صلى الله عليه و آله بر امير گردانيدن هذيلى\r\n\r\n( ( 2030 ) ) چون پيمبر سرورى كرد از هذيل\r\nاز براى لشكر منصور خيل\r\n( ( 2031 ) ) بو الفضولى از حسد طاقت نداشت\r\nاعتراض و لا نسلَّم بر فراشت\r\n( ( 2032 ) ) خلق را بنگر كه چون ظلمانىاند\r\nدر متاع فانئى چون فانىاند\r\n( ( 2033 ) ) از تكبر جمله اندر تفرقه\r\nمرده از جان زنده اندر محرقه\r\n( ( 2034 ) ) اين عجب كه جان به زندان اندر است\r\nوانگهى مفتاح زندانش بدست\r\n( ( 2035 ) ) پاى تا سر غرق سرگين آن جوان\r\nمىزند بر دامنش جوى روان\r\n( ( 2036 ) ) دائماً پهلو به پهلو بىقرار\r\nپهلوى آرامگاه و پشت دار\r\n( ( 2037 ) ) نور پنهان است و جستجو گواه\r\nكز گزافه دل نمىجويد پناه\r\n( ( 2038 ) ) گر نبودى حبس دنيا را مناص\r\nنى بدى وحشت نه دل جستى خلاص\r\n( ( 2039 ) ) وحشتت هم چون موكل مىكشد\r\nكه بجو اى ضال منهاج رشد\r\n( ( 2040 ) ) هست منهاج نهان در مكمنت\r\nيافتش يعنى گزافه جستنت\r\n( ( 2041 ) ) تفرقه جوياى جمع اندر كمين\r\nتو درين طالب رخ مطلوب بين\r\n( ( 2042 ) ) مردگان باغ برجسته ز بن\r\nزندگى بخشنده را تو فهم كن\r\n( ( 2043 ) ) چشم اين زندانيان هر دم بدر\r\nكى بدى گر نيستى كس مژده ور\r\n( ( 2044 ) ) صد هزار آلودگان آب جو\r\nكى بدندى گر نبودى آب جو\r\n( ( 2045 ) ) بر زمين پهلوت را آرام نيست\r\nز ان كه در خانه لحاف و بستريست\r\n( ( 2046 ) ) بىمقر گاهى نباشد بىقرار\r\nبىخمار اشكن نباشد اين خمار\r\n( ( 2047 ) ) گفت نى نى يا رسول الله مكن\r\nسرور لشكر مگر شيخ كهن\r\n( ( 2048 ) ) يا رسول الله جوان از شير زاد\r\nغير مرد پير سر لشكر مباد\r\n( ( 2049 ) ) هم تو گفتى اين و گفت تو گوا\r\nپير بايد پير بايد پيشوا\r\n\r\n","description":"","footnote":"","page_name":" 328 ","page_number":332},
  {"content":"\r\n\r\n( ( 2050 ) ) يا رسول الله در اين لشكر نگر\r\nهست چندين پير از وى بيشتر\r\n( ( 2051 ) ) زين درخت آن برگ زردش را مبين\r\nسيبهاى پختهء او را بچين\r\n( ( 2052 ) ) برگهاى زرد او خود كى تهى است\r\nاين نشان پختگى و كاملى است\r\n( ( 2053 ) ) برگ زرد ريش و آن موى سپيد\r\nبهر عقل پخته مىآرد نويد\r\n( ( 2054 ) ) برگهاى نو رسيده سبزفام\r\nشد نشان آن كه آن ميوه است خام\r\n( ( 2055 ) ) برگ بىبرگى نشان عارفى است\r\nزردى زر سرخ رويى صيرفى است\r\n( ( 2056 ) ) آن كه او گل عارض است ار نو خط است\r\nاو به مكتبگاه محبر نو خط است\r\n( ( 2057 ) ) حرفهاى خطَّ او كژ مژ بود\r\nمزمن عقل است اگر تن مىدود\r\n( ( 2058 ) ) پاى پير از سرعت ار چه باز ماند\r\nيافت پاى او دو پر بر اوج راند\r\n( ( 2059 ) ) گر مثل خواهى به جعفر در نگر\r\nداد حق بر جاى دست و پاش پر\r\nگر ز اسرار سخن بويى برى\r\nمن سخن گويم چو زر جعفرى\r\n( ( 2060 ) ) بگذر از زر كين سخن شد محتجب\r\nهم چو سيماب اين دلم شد مضطرب\r\n( ( 2061 ) ) ز ان درونم صد خموشى خوش نفس\r\nدست بر لب مىنهد يعنى كه بس\r\n( ( 2062 ) ) خامشى بحر است و گفتن هم چو جو\r\nبحر مىجويد تو را جو را مجو\r\n( ( 2063 ) ) از اشارتهاى دريا سر متاب\r\nختم كن و اللَّه اعلم بالصواب\r\n( ( 2064 ) ) همچنين پيوسته كرد آن بىادب\r\nپيش پيغمبر سخن ز ان سرد لب\r\n( ( 2065 ) ) دست مىدادش سخن او بىخبر\r\nكه خبر هر زه بود پيش نظر\r\n( ( 2066 ) ) اين خبرها از نظرها نايب است\r\nبهر حاضر نيست بهر غايب است\r\n( ( 2067 ) ) هر كه او اندر نظر موصول شد\r\nاين خبرها پيش او معزول شد\r\n( ( 2068 ) ) چون كه با معشوق گشتى هم نشين\r\nدفع كن دلاله گان را بعد از اين\r\n( ( 2069 ) ) هر كه از طفلى گذشت و مرد شد\r\nنامه و دلاله بر وى سرد شد\r\n( ( 2070 ) ) نامه خواند از پى تعليم را\r\nحرف گويد از پى تفهيم را\r\n( ( 2071 ) ) پيش بينايان خبر گفتن خطاست\r\nكان دليل غفلت و نقصان ماست\r\n\r\n","description":"","footnote":"","page_name":" 329 ","page_number":333},
  {"content":"\r\n\r\n\r\n( ( 2072 ) ) پيش بينا شد خموشى نفع تو\r\nبهر اين آمد خطاب انصتوا\r\n( ( 2073 ) ) گر بفرمايد بگو بر گوى خوش\r\nليك اندك گو دراز اندر مكش\r\n( ( 2074 ) ) ور بفرمايد كه اندر كش دراز\r\nهم چنان شرمين بگو با امر ساز\r\n( ( 2075 ) ) هم چنان كه من در اين زيبا فسون\r\nبا ضياء الدين حسام الدين كنون\r\n( ( 2076 ) ) چون كه كوته مىكنم من از رشد\r\nاو به صد نوعم به گفتن مىكشد\r\n( ( 2077 ) ) اى حسام الدين ضياء ذو الجلال\r\nچون كه مىبينى چه مىجويى مقام\r\n( ( 2078 ) ) اين مگر باشد ز حب مشتهى\r\nاسقنى خمراً و قل لى انها\r\n( ( 2079 ) ) بر دهان توست اين دم خام او\r\nگوش مىگويد كه قسم گوش كو\r\n( ( 2080 ) ) قسم تو گرمى است نك گرميت هست\r\nگفت حرص من از اين افزونتر است\r\n\r\nآيه\r\n« و إذا قرئ القرآن فاستمعوا له و انصتوا لعلكم ترحمون » ( 1 )  ( وقتى كه قرآن خوانده شود گوش به آن فرا دهيد و سكوت كنيد شايد مورد ترحم الهى واقع شويد . )\r\n« عن العباس بن موسى بن جعفر عليه السلام قال سالت ابى عن المأتم ، فقال : ان رسول الله صلى الله عليه و آله لما انتهى إليه قتل جعفر بن ابى طالب دخل على اسماء بنت عميس امرأة جعفر ، فقال اين بنى ؟ فدعت بهم و هم ثلاثه عبد الله و عون و محمد فمسح رسول الله صلى الله عليه و آله رؤسهم فقالت انك تمسح رؤسهم كأنهم ايتام فعجب رسول الله صلى الله عليه و آله من عقلها ، فقال يا اسماء أ لم تعلمى ان جعفرا رضوان الله عليه استشهد ؟ فبكت ، فقال رسول الله صلى الله عليه و آله لا تبكى فان الله تعالى اخبرنى ان له جناحين فى الجنة من ياقوت احمر . . . » ( 2 )  ( عباس بن موسى بن جعفر عليه السلام مىگويد : از پدرم در بارهء سوگوارى پرسيدم فرمود وقتى كه خبر كشته شدن جعفر بن ابى طالب به پيامبر رسيد ، بنزد اسماء\r\n","description":"","footnote":" ( 1 ) سورهء الاعراف ، آيه 204 . .  ( 2 ) المحاسن ، احمد بن خالد البرقى ، البرقى نقل از سفينه ، ج 1 ، ص 158 . . ","page_name":" 330 ","page_number":334},
  {"content":"\r\n\r\nبنت عميس زن جعفر رفته فرمود : كجا هستند فرزندانم ؟ ( فرزندان جعفر ) عبد الله بن جعفر ، عون بن جعفر ، محمد بن جعفر اسماء آنها را آورد و پيامبر اكرم از روى ملاطفت و محبت دست به سر آنان كشيد . اسماء گفت : تو بر سر فرزندانم چنان دست مىكشى كه گويا آنان يتيم شده‌اند . پيامبر از هوش و عقل اسماء تعجب كرد و فرمود : اى اسماء ، مگر نمىدانى جعفر كه بهشت خدا نصيبش باد ، شهيد شده است اسماء گريه كرد و پيامبر فرمود : گريه مكن ، زيرا خداوند به من خبر داده است كه براى جعفر در بهشت دو بال از ياقوت سرخ عطا فرموده است . . . »\r\n\r\n( ( 2034 ) ) اين عجب كه جان به زندان اندر است\r\nوانگهى مفتاح زندانش به دست\r\n( ( 2035 ) ) پاى تا سر غرق سرگين آن جوان\r\nمىزند بر دامنش آب روان\r\n\r\nشگفتا و دريغا ، شگفتا از اين كه جان آدمى در زندانى است كه كليدش در دست خود او است ، دريغا ، بر آن بىچارگى كه از اين كليد براى گشودن در زندان بهره بردارى نمىكند .\r\nبلى ، همين انسان است كه -\r\n\r\nچندين چراغ دارد و بىراهه مىرود\r\nبگذار تا بيافتد و بيند سزاى خويش\r\n\r\nاين زندانى كه انسان در توى آن گرفتار است ، با دست خود او بنيان گذارى شده و ديوارهاى پولادينش سر به آسمانها كشيده است . خداوند دنيايى بنام زندان نيافريده است كه از او گله مند شويم ، و بشكوه پردازىها با قالبگيرهاى علمى و فلسفى خود را مشغول نماييم . اين كه مىگويند -\r\n\r\nمرغ باغ ملكوتم نيم از عالم خاك\r\nچند روزى قفسى ساخته‌اند از بدنم\r\n\r\nيا آن روايتى كه مىگويد : « الدنيا سجن المؤمن و جنة الكافر » ( دنيا زندان مؤمن و بهشت كافر است ) يا آن بيت جلال الدين كه مىگويد :\r\n\r\nاين نفس جانهاى ما را همچنان\r\nاندك اندك دزدد از حبس جهان\r\n\r\n","description":"","footnote":"","page_name":" 331 ","page_number":335},
  {"content":"\r\n\r\nبه اين اعتبار است كه روح مرد رشد يافته كه توانسته است به روح ملكوتى به پيوندد ، جهان ماده را آن اندازه مىخواهد كه يك زندانى موقت زندان را .\r\nعدم رضايت روح سترگ به چهار ديوار ماده ، مانند عدم رضايت پرندهء بىنهايت جو به پرواز در فضاى قفس است نه اين كه اين جهان موجب افسرده شدن و جمود و نگون سارى روح بزرگ بوده باشد ، زيرا خداوندى كه چهار ديوار پولادين جهان ماده را به وجود آورده و با قفلهاى سخت و سنگين قوانين درهاى آن را بسته است ، كليد معجزه آساى روح را هم به دست اين زندانيان سپرده است كه ، هر لحظه بخواهند مىتوانند در زندان را باز كرده ، آزادانه در قلمرو هستى بپرواز در آيند بلكه با يك نظر دقيق ، خداوند سازندهء زندان هستى نيرويى بروح داده است كه با يك نگاه مىتواند ديوارهاى پولادين اين زندان را ذوب كند و بجاى ناله و افغان به راز و نياز و تعشق با اجزاء ذوب شدهء هستى كه به صورت آيات الهى در آمده است بپردازد .\r\n\r\n( ( 2037 ) ) نور پنهان است و جستجو گواه\r\nكز گزافه دل نمىجويد پناه\r\n( ( 2038 ) ) گر نبودى حبس دنيا را مناص\r\nنى بدى وحشت نه جستى دل خلاص\r\n( ( 2039 ) ) وحشتت همچون موكل مىكشد\r\nكه بجو اى ضال ، منهاج رشد\r\n\r\nاگر در اين جهان هستى نورى وجود ندارد كه ايده آل نهايى بشرى است پس اين جستجوى اسرار آميز چيست ؟ و اگر از اين زندان دنيا رهايى امكان ندارد ، اين وحشت و جستن خلاصى چه معنا دارد ؟\r\nدر مقابل جويندگىهاى معمولى براى زندگانى طبيعى و شئون آن ، يك جويندگى برين ديگرى در اعماق درون ما ديده مىشود كه در حالات مخصوصى از جريانات روانى خود را مىنماياند . اين جستجو موضوعات مختلفى را در اشخاص با\r\n","description":"","footnote":"","page_name":" 332 ","page_number":336},
  {"content":"\r\nنظر به شرايط روانى كه در آن قرار گرفته‌اند ، دنبال مىكند . مثلًا :\r\n1 - در بعضى از اشخاص به شكل جويندگى سعادت مطلق و تشنگى سوزان به آن بروز مىكند .\r\nاين اشخاص خوشىها و لذايذ و سعادتهاى جزئى را مىبينند ، در ضمن مىدانند كه اين امور پاسخگوى آن چه را كه مىخواهند نيست ، زيرا پيرامون آنها را ناخوشىها و آلام و رنجها و بد بختىهاى زيادى احاطه كرده است و هر يك از آن خوشىها و لذايذ و سعادتها مادامى كه نصيب انسان نشده است ، مطلق جلوه مىكنند و با آن جلوه انسان به خويشتن وعده مىدهد كه وقتى به آنها نايل شد ، رضايت مطلق از زندگى خود را به دست خواهد آورد ، در حقيقت با اين وعده دادنها حس آن جستجوى برين اسرار آميز را به طور تصنعى و با وعده مىخواباند و هيمن كه به آن خوشىها و لذايذ رسيد و آنها را در آغوش گرفت ، ناچيزى آنها و بجاى خود ماندن جستجوى برين را به خوبى در مىيابد .\r\n2 - بعضى ديگر موضوع اين جستجو را دريافت اصول و مبادى و قوايى كه اين جهان هستى روى آنها جريان دارد ، تلقى كرده ، شب و روز با راه انداختن انديشه هاى تابناك و تخيلات و گمانها مىخواهند تشنگى مزبور را فرو نشانند . اين جويندگان از دوران يونان باستان تا امروز وجود دارند . مثلًا ارپيد وقتى كه مىخواهد آناگزاگوراس را تعريف و تمجيد كند ، مىگويد :\r\n« چه سعادتمند است مردى كه همهء افكار و حواس خود را معطوف علم ساخته است .\r\nنه به اين انديشه است كه به نزديكان خود زيانى برساند .\r\nو نه در اين فكر كه به عمل ناحقى دست بزند .\r\nچشم او فقط متوجه طبيعت و نظم لا يزال او است .\r\nو كار او تفحص در مواد و قوايى كه وجود عالم را باعث گرديده‌اند .\r\nچنين مردى از هر گونه سستى و ناپاكى دور است . » ( 1 ) \r\n","description":"","footnote":" ( 1 ) زندگى افلاطون ، ويلامويتس مولندروف ، ترجمه دكتر لطفى ، ص 83 و 84 . . ","page_name":" 333 ","page_number":337},
  {"content":"\r\nاشباع حس جستجوى برين با تفكر در اين باره كه حقيقت مادهء مطلق چيست حقيقت حركت مطلق چيست ؟ روابط اجزاى طبيعت به طور كلى يعنى چه ؟ زمان چه حقيقتى است ؟ آيا فضا و زمان نهايتى دارند ؟ . . . ابديت كدام است ؟ هرگز عملى نخواهد گشت ، زيرا :\r\nاولًا - چه كسى مىتواند با وجود ده ها موانع درونى و بيرونى موضوعات فوق را درك كند و دريابد و بفرض اين كه چنين شخصى پيدا شود و بر فرض محال درك موضوعات فوق نصيبش گردد ، و با فهم يك يا چند عدد از آن موضوعات راهى به موضوع جستجوى برين پيدا كند ، آيا جويندگى برين او اشباع خواهد گشت و بعبارت ديگر فرض مىكنيم شخصى پيدا شد و همهء آنها را دريافت ، آيا با تماشا به آنها و غوطه ور شدن در درك آنها مىتواند خود را قانع بسازد كه گمشدهء خود را پيدا كرده است ؟ مسلماً نه . زيرا اين جستجوى برين تلاش براى دانستن آن چه كه نمىداند ، نيست . بلكه جستجوى كمال است كه مىخواهد از وضع فعلى خود به آن كمال تحول يابد .\r\nاشباع نشدن همين جستجو است كه با اين كه گروه فراوانى از متفكرين چه آنان كه در درياى دانش غوطه ورند و چه آنان كه در فلسفه و جهان بينى قدم بر داشته و موفقيتهاى كم و بيش به دست آورده‌اند ، نتوانسته‌اند نوعى از شك و ترديد و اضطرابى كه در درونشان موج مىزده است . فرو بنشانند . حتى احساس و درك ابديت كه براى جستجوى برين از همه ى موضوعات گذشته مناسبتر است ، براى اشباع آن جستجو كافى نيست .\r\n3 - گروه ديگر از انسانها را مىبينيم كه موضوع اين جستجو را نه در خوشى و لذايذ و سعادتهاى جزئى مىبينند و نه در دانستن اصول و مبادى و قواى جهان هستى بلكه اينان پيش از همه در اين صدد بر مىآيند كه بدانند حقيقت جستجو چيست ؟\r\n","description":"","footnote":"","page_name":" 334 ","page_number":338},
  {"content":"\r\n\r\nحقيقت جستجوى برين چيست ؟\r\nپديدهء روانى جستجوى برين اگر چه در كلمهء جستجو با ساير مطالبه و پى گيرىها شبيه مىباشد ، اما اين شباهت از مقولهء شباهتى است كه در انواع لذت نيز ديده مىشود ، چنان كه همهء انواع لذت در يك مفهوم بسيار عمومى كه از كلمه لذت بر مىآيد مشتركاند ولى انواع لذايذ مانند لذت يك خوراك لذيذ و لذت دادگرى بقدرى با هم متفاوتند كه گويى هيچ وجه اشتراكى با يكديگر ندارند . همچنين است مفهوم جستجو كه انواع واقعىاش بقدرى با يكديگر تفاوت دارند كه گويى انواع متباينى از پديده هاى روانى هستند . اصل آن مفهوم كه همهء جستجوها در آن شركت دارند همان است كه عرف عمومى درك مىكند ، ولى با يك توجه دقيق مىبينيم كه با نظر گرفتن موضوعى كه من در دنبال او مىگردد ، حقيقتى از جستجو وجود دارد .\r\nمثلًا كودكى خودكار را مىجويد تا درسش را بنويسد ، اين جويندگى با نظر به انگيزه مكانيكى كودك براى نوشتن درس ، بدون علم به حقيقت خواستهء معلم و پدر و مادر و جامعه و خود مغز آينده كودك و بدون آگاهى به حقيقت چيزى كه مىنويسد ، نوعى از جويندگى ابتدايى است كه حتى براى خود كودك هم مطرح نيست .\r\nدر مقابل اين جويندگى ناچيز يك قاضى شرافتمندانه و آگاه ، واقعيت امر متهم را مىجويد .\r\nاين جستجو از درون او مىجوشد و عامل اساسيش شخصيت او است ، حتى قوانين مقرره را هم مانند تماشاچى در كنار گذاشته و نمىگذارد آن قوانين ناخود آگاه در تعيين واقعيت امر متهم دخالت بورزند .\r\nتفاوت ميان اين دو جستجو همان تفاوت ميان جزء ناچيزى از طبيعت و جوشيدن و شوريدن تمام سطوح شخصيت است .\r\nبنا بر اين هر اندازه كه جويندگى به درون و اعماق آن مستند بوده باشد ، به همان\r\n","description":"","footnote":"","page_name":" 335 ","page_number":339},
  {"content":"\r\nاندازه از مقتضيات طبيعت خارجى فاصله مىگيرد و اختلاف نوع جويندگى آشكار مىگردد اين ملاك است كه انواع انجام وظيفه را با يكديگر متفاوت ساخته ، گاهى با قطع نظر از صورت كارى كه انجام شده است تفاوت ميان آنها ، باندازهء هستى و نيستى است .\r\nزيرا وظيفه‌اى كه به انگيزگى يك سود ناچيز خارجى جامه ى عمل مىپوشد ، در حقيقت انجام وظيفه نيست ، بلكه مانند حركت برگ خزان ديده ايست كه باد محرك توانسته است آن را به حركت در آورد ، در صورتى كه انجام وظيفه به انگيزگى شخصيت آن چنان عظمت دارد كه گويى انسان مخير گشته است كه همهء جهان هستى با تمام ارزشهايش را اختيار كند ، يا آن وظيفه تلخ را انجام بدهد ، و او بانگيزگى شخصيت انجام وظيفه تلخ را انتخاب كرده است .\r\nبنا بر اين ميان جستجوى برين با جويندگىهاى عادى همان تفاوت است كه ميان دو نوع انجام وظيفه مزبور وجود دارد .\r\nممكن است در اينجا گفته شود كه :\r\nبه هر حال همهء جستجوها از مفهوم خواستن موضوع يا براى جلب سود و يا براى دفع ضرر برخوردارند اگر چه انگيزهء آنها مانند خود موضوعات متفاوت است .\r\nپاسخ اين اعتراض با نظر به مطالب بالا روشن است ، زيرا پديدهء روانى جويندگى پديدهء رابطه‌اى است كه ميان جوينده و موضوع مطلوب به وجود مىآيد ، اين رابطه مانند ساير روابط روانى فى نفسه قابل تعريف و تفسير حقيقى نيست ، اين رابطه را انگيزه يا موضوع يا هر دو آنها تفسير خواهند كرد ، مانند اراده كه رابطه‌اى ميان اراده كننده و اراده شده است و با انگيزه يا موضوع آن مشخص مىگردد .\r\nارادهء ادامهء حيات به وسيلهء مواد و عوامل متناسب نوعى از اراده است و ارادهء خودكشى نيز نوعى از اراده است ، در هر دو مورد پديدهء مشتركى وجود دارد كه همان رابطه ميان اراده كنند و اراده شده است و براى فهم اراده اين پديدهء مشترك كافى نيست\r\n","description":"","footnote":"","page_name":" 336 ","page_number":340},
  {"content":"\r\n\r\nزيرا در ارادهء حيات موضوع هستى اراده كننده است يعنى هستى معلول اراده است ، در خودكشى نيستى معلول آن است .\r\nتفاوت ديگرى كه ميان جستجوهاى معمولى و جستجوى برين وجود دارد ، تفاوت ميان به دست آوردن يك شيء خارج از خود است با بثمر رسانيدن آن چيزى كه در خود كاشته شده است و بعبارت ديگر جستجوهاى عادى چسباندن جزئى از جهان طبيعت به خود طبيعى است ، در صورتى كه جستجوى برين بر كنار كردن علايق عالم طبيعت زود گذر از خود انسانى است .\r\n\r\n( ( 2038 ) ) گر نبودى حبس دنيا را مناص\r\nنى بدى وحشت نه دل جستى خلاص\r\n. . .\r\n( ( 2043 ) ) چشم اين زندانيان هر دم\r\nبه در مىبدى گر نيستى كس مژده ور\r\n\r\nاگر اميد مژده آورنده‌اى نباشد انتظار و چشم دوختن زندانى به در زندان لغو و بىهوده است\r\nشيخ بهايى در تخميس ابيات فخر الدين عراقى چنين مىگويد :\r\n\r\nسحرم صباى هاتف به حكايت اندر آمد\r\nكه نويد وصل گويا ز ديار دل بر آمد\r\nبه تو مژده باد اى دل كه شب غمت سر آمد\r\nدر دير مىزدم من كه ندا ز در در آمد\r\nكه در آ در آ عراقى كه تو هم از آنِ مايى\r\n\r\nبراى هر شخص آگاه ، در اين تاريكى متراكم جهان طبيعت بدون اين كه بارقهء سحرى روى نمايد ، هيچ مژده‌اى نمىتواند پيامى از آزادى به معناى واقعىاش را در برداشته باشد . حافظ هم مىگويد :\r\n\r\nدوش وقت سحر از غصه نجاتم دادند\r\nاندر آن نيمهء شب آب حياتم دادند\r\n\r\n","description":"","footnote":"","page_name":" 337 ","page_number":341},
  {"content":"\r\nدرست اين روزنه ها است كه تاريكىهاى جهان طبيعت را معنى مىبخشد و با روشنايىهايش انقباضهاى روانى غير قابل تفسير را - كه امثال فرويد را به اسافل اعضاى آدميان متوجه كرده است - توضيح مىدهد .\r\nاين مصرع - « دلم از ظلمت زندان سكندر بگرفت » گفته ى يك شاعر در حال ذوق پردازى نيست ، اين بيت -\r\n\r\nسينه مالامال درد است اى دريغا مرهمى\r\nجان ز تنهايى به لب آمد خدايا هم دمى\r\n\r\nيك مضمون تجملى ادبى را باز گو نمىكند ، اين بيت -\r\n\r\nاى خوش آن روز كه پرواز كنم تا برِ دوست\r\nبه هواى سرِ كويش پر و بالى بزنم\r\n\r\nجست و خيزها و خود نمايىهاى اپيكور لذت پرست نيست .\r\nاين مضامين و امثال آنها چه در قالب شعرى و چه در جملات فلسفى باز گو كنندهء يك فعاليت ريشه دار روانى است كه از تنگى جهان هستى و عظمت روح و عاريتى بودن در اين زندان سرچشمه مىگيرد .\r\nصائب تبريزى مىگويد :\r\n\r\nاز بدن آزادى جانهاى غافل مشكل است\r\nپاى خواب آلوده بيرون كردن از گل مشكل است\r\nبر نگردد جسم يك پهلو به هر جانب فتاد\r\nراست گردانيدن ديوار مايل مشكل است\r\nجان عاشق در تن خاكى چسان گيرد قرار\r\nموج دريا ديده را بستن به ساحل مشكل است\r\nزنگ صحبت را به خلوت مىتوان از دل زدود\r\nزندگانى در جهان بىگوشهء دل مشكل است\r\n\r\n","description":"","footnote":"","page_name":" 338 ","page_number":342},
  {"content":"\r\n\r\nچرا زندگانى در دنيا بدون خزيدن به گوشهء دل مشكل است ؟ زيرا تنها گوشهء دل است كه روزنهء جهان هستى را در بر دارد و اگر پيك پشت پردهء طبيعت براى يك انسان روى بياورد ، از همان روزنه سر به توى دل خواهد كرد .\r\nبياييد با توسعه بخشيدن و آراستن و پيراستن پديده زندگى طبيعى خود را فريب ندهيم و نگوييم كه روزنه هاى زندان حيات رنج آور همين پديده ها هستند .\r\nبزرگ كردن جهان هستى ، نمىتواند شكاف يا روزنه‌اى در زندان حيات پديد بياورد .\r\nروى آوردن لذايذ به آستانهء زندگى ما جز پيراستنهاى در و ديوار زندان زندگى طبيعى چيز ديگرى نيست .\r\nحال كه همهء ما با عبارات و اشكال مختلف به محدوديت و زندان بودن دنيا اعتراف مىكنيم ، و با احساسهاى ظريف درونى ، جستجوى رهايى از اين محدوديت و زندان را درك مىكنيم ، چرا آن را ناديده بگيريم و با مفاهيمى از قبيل آزادى به معناى طبيعى ، ابديت انسان در اين كرهء خاكى ، تحسين روابط انسانها زيبايىهاى جهان هستى كه همه ى آنها در صورت بهره بردارى منطقى درى به روى مژده آورنده باز كند ، خود را فريب بدهيم .\r\nتفسير ابيات\r\nهنگامى كه پيامبر اكرم صلى الله عليه و آله براى لشكر پيروزمند اسلام سرورى از قبيلهء هذيل را انتخاب فرمود ، يك فضول نادان از روى حسادت طاقت نياورده ، پرچم اعتراض و قبول نداريم بر افراشت .\r\nراستى در احوال اين مردم بدرستى بنگريد ، كه چگونه اين موجودات ظلمانى خود را در متاع فانى دنيا پوچ و فانى ساخته‌اند .\r\nتكبر و خود پرستىشان چنان جدايى هولناك ميانشان انداخته است كه گويى از يك نوع نيستند ، آنان جان مرده‌اى دارند و در شعله هاى سوزان نابودى ، تقليد\r\n","description":"","footnote":"","page_name":" 339 ","page_number":343},
  {"content":"\r\nزندگان را در مىآورند تعجب آورتر از اين حماقت چيزى نيست كه جان در زندان گرفتار و كليدش در دست خود او است .\r\nاين بد بخت سر تا پا در سرگين و كثافت غوطه ور است و امواج جويبار زلال بدامانش سر مىكشد از اضطرار شديد دائماً از پهلويى به پهلويى مىگردد ، در كجا ؟ در پهلوى آرامگاه و پشتيبان آرامش بخش آخر چرا به اين جستجوى برين كه در نهاد شما ديده مىشود ، توجهى نمىكنيد ؟ آيا اين جستجو خود گواه يك مطلوب نورانى نيست ؟ مگر مىتوان اين جويندگى جدى را گزاف و بىهوده تلقى كرد ؟ -\r\n\r\nگر نبودى حبس دنيا را مناص\r\nنى بدى وحشت نه دل جستى خلاص\r\n\r\nاين وحشت شكفت انگيز در جان آدمى موكل است كه انسان را به جادهء رشد روحى بكشاند .\r\nآن روش برين در نهاد تو مخفى است كه پيدا كردنش كار آسانى نيست ، زيرا احتياج به رياضت و تادب به آداب إله دارد و اعراض از جستجوهاى گزاف و بىهوده . جستجوهاى متفرقه و متكثر در پشت پرده جستجوى جمع و اتحاد را نشان مىدهد .\r\nتو مىتوانى در اين جويندگىهاى متنوع آثار جويندگى واقعى را كه همان جمع و اتحاد است به بينى .\r\nاين گياهان و گلها و درختان كه در زمستان مرده بودند ، و اكنون فصل بهار است زنده گشته‌اند ، زندگى خود را از ريشه ها مىگيرند ، ريشهء هر يك از آنها يكى است ولى شاخه ها و برگها و ساقه ها و گلهاى متعدد و متنوعى به وجود آورده است اين جويندگىهاى متفرق هم از ريشهء واحدى سر بر مىآورند .\r\nچرا در اين انتظار و چشم نگرانى كه زندانيان دنيا به در دارند ، نمىانديشيد ؟\r\n","description":"","footnote":"","page_name":" 340 ","page_number":344},
  {"content":"\r\nاگر اينان اميدى به مژده آورنده‌اى نداشتند ، انتظار و چشم نگرانى آنان پوچ و بىهوده بود . -\r\n\r\nصد هزار آلودگان آب جو\r\nكى بدندى گر نبودى آب جو\r\nبر زمين پهلوت را آرام نيست\r\nز انكه در خانه لحاف و بستريست\r\n\r\nآدم بىقرار بدون احساس و اميد به قرارگاه نمىتواند بىقرار باشد ، اضطراب خود دليل وجود عامل آرامش است .\r\nچنان كه خمارى پديده ايست كه كشف از بر طرف كنندهء خمارى مىنمايد .\r\nبر گرديم به داستان امير لشكر مسلمانان - آن آدم فضول به پيامبر چنين گفت : - نه هرگز ، اين جوان را رها كن و مرد سالخورده‌اى را به فرماندهى لشكر بر گزين . تو خودت هم ما را به تبعيت از سالخورده گان توصيه فرموده‌اى . يا رسول الله به افراد اين لشكر توجهى فرما ، اين افراد سالخورده گان فراوان دارد .\r\nاز درخت كهنسال نبايد تنها به برگ زردش نگريست ، بلكه بايد ميوه هاى پختهء آن را چيد . حتى همان برگهاى زرد هم خالى از حقيقت نيست ، زيرا خود نشان پختگى و كاملى درخت است . برگ زرد ريش و موهاى سفيد آدم سالخورده‌اى نويد عقل پخته مىآورد و بالعكس ، -\r\n\r\nبرگهاى نو رسيده سبزفام\r\nشد نشان آن كه آن ميوه است خام\r\n\r\nاما -\r\n\r\nبرگ بىبرگى نشان عارفى است\r\nزردى زر سرخ رويى صيرفى است\r\n\r\nكسى كه عارض گلگون يا گونه نو و با طراوت دارد ، در حقيقت در مكتب گاه الفبا تازه به نوشتن خط پرداخته است ، لذا -\r\n\r\nحرفهاى خط او كژ مژ بود\r\n\r\nاگر هم بدنش در دويدن و تكاپو است ، عقلش هنوز قدرت راه رفتن ندارد .\r\nآرى -\r\n\r\nپاى پير از سرعت ار چه باز ماند\r\nيافت پاى او دو پر بر اوج راند\r\n\r\n","description":"","footnote":"","page_name":" 341 ","page_number":345},
  {"content":"\r\nبهترين مثال اين پرواز جعفر طيار است كه دست و پاى خود را در راه حق داد و دو بال بهشتى پاداش گرفت و بپرواز در آمد .\r\nاگر تو بتوانى اسرار سخن را درك كنى ، سخنانى مانند طلاى ناب جعفرى به تو عرضه خواهم كرد .\r\nاز طلاى ناب هم بگذر كه بعضى از سخنها بايد پوشيده بماند و دلم از ضرورت پوشانيدن آنها مانند جيوه در اضطراب است .\r\nصد گونه خموشى دست از درونم بيرون مىآورد و روى لبانم مىگذارد و دستور به سكوتم مىدهد .\r\nخاموشى را هرگز محقر مشمار ، زيرا اگر سخن مانند جويى است ، خاموشى مانند درياى بىكران است ، حال كه درياى خموش ترا مىجويد ، تو دنبال جوى ناچيز مرو .\r\nاز اشارتهاى پر غوغاى درياىخاموشى روىگردان مباش و بس كن . خدا به حقيقت داناتر است .\r\nبدان سان كه گفتيم آن مرد بىادب پيش پيامبر اكرم اصرار ورزيد . سخن به دهان آن بىخبر سرازير مىشد و نمىدانست كه خبر و سخن در مقابل ديدن جز هرزه گويى چيز ديگرى نيست .\r\nاين خبرها كه سر و كار بشر با آنهاست در حقيقت قائم مقام نظر و بينش است ، لذا خبر براى حضور يافتگان نبوده ، براى كسانى است كه از ديدن حقيقت محرومند .\r\nپس از وصال روح بوسيله بينش بحقايق ، همه خبرها از كار مىافتد و لغو مىگردد . وقتى كه بوصال خود معشوق راه يافته‌اى ، دلاله و واسطه ها را دور بيانداز .\r\nهر كس كه دوران طفلى را پشت سر گذاشت و به بلوغ رسيد ، از نامه نويسى و واسطه بازى بىنياز مىگردد . او كه نامه مىخواند براى آموزش بود و سخن كه\r\n","description":"","footnote":"","page_name":" 342 ","page_number":346},
  {"content":"\r\nمىگفت ، براى تفهيم بود .\r\nدر نزد بينايان كاروان آدمى خبر پرداز مباش زيرا خبر پردازى در مقابل كسى كه با واقع هم آغوش است دليل غفلت و نقصان عقلى خبر پرداز است .\r\nخاموشى در نزد بينايان به سود خود تو است ، مگر آيه انصتوا را نخوانده‌اى ؟ اگر خود آن بينا اجازهء سخن گفتن بدهد ، سخنى خوش و مختصر بگو و سخن را به درازا مكش - .\r\n\r\nهمچنان كه من در اين زيبا فسون\r\nبا ضياء الحق حسام الدين كنون\r\n\r\nاى حسام الدين و نور الهى ، حالا كه مىبينى ، چرا دنبال سخن مىروى ؟ مگر اين سخن جويى تو براى آن باشد كه مىخواهى آن چه را كه از من مىبينى ، بگويم كه آرى اين همان حقيقت است كه به تو القاء مىكنم ، چنان كه آن شاعر به ساقى مىگويد ، از باده سيرابم كن و بگو اين باده است . ( 1 ) \r\nهمين لحظه جام الهى لب بر لبت نهاده است و گوش تو مىگويد قسمت مرا هم بدهيد . اى حسام الدين قسمت تو حرارت روحانى است و تو به حد كافى هم اكنون سر گرمى . حسام الدين مىگويد : حرص و اشتياقم از اين هم افزونتر است .\r\n","description":"","footnote":" ( 1 ) اشاره به شعر ابو نواس شاعر هارون الرشيد است كه مىگويد :\r\nألا فاسقنى خمراً و قل لى هى الخمر * و لا تسقنى سراً متى أمكن الجهر\r\n( اى ساقى ، آگاه باش از شراب سيرابم كن و بگو اين كه به تو دادم شراب است و مادامى كه مىتوانى آشكارا شرابم بدهى مخفى مدار ) . . ","page_name":" 343 ","page_number":347},
  {"content":"\r\n\r\nجواب گفتن پيغمبر صلى الله عليه و آله اعتراض كننده را\r\n\r\n( ( 2081 ) ) در حضور مصطفاى قند خو\r\nچون ز حد برد آن عرب از گفت و گو\r\n( ( 2082 ) ) آن شه و النجم و سلطان عبس\r\nلب گزيد آن سرد دم را گفت بس\r\n( ( 2083 ) ) دست مىزد بهر منعش بر دهان\r\nچند گويى پيش داناى نهان\r\n( ( 2084 ) ) پيش بينا برده‌اى سرگين خشك\r\nكه بخر اين را به جاى ناف مشك\r\n( ( 2085 ) ) بعره را اى گنده مغز گنده مخ\r\nزير بينى بنهى و گويى كه اخ\r\n( ( 2086 ) ) اخ اخى برداشته‌اى خشك مغز\r\nتا نمايى پشك دون را مشك نغز\r\n( ( 2087 ) ) تا كه بفريبى مشام پاك را\r\nآن چرندهء گلشن افلاك را\r\n( ( 2088 ) ) حلم او خود را اگر چه گول ساخت\r\nخويشتن را اندكى بايد شناخت\r\n( ( 2089 ) ) ديگ را گر باز ماند شب دهن\r\nگربه را هم شوم بايد داشتن\r\n( ( 2090 ) ) خويشتن گر خفته كرد آن خوب فر\r\nسخت بيدار است دستارش مبر\r\n( ( 2091 ) ) چند گويى اى لجوج بىصفا\r\nاين فسون ديو پيش مصطفا\r\n( ( 2092 ) ) صد هزاران حلم دارند اين گروه\r\nهر يكى حلمى از آنها صد چو كوه\r\n( ( 2093 ) ) حلمشان بيدار را ابله كند\r\nزيرك صد چشم را گمره كند\r\n( ( 2094 ) ) حلمشان هم چون شراب خوب و نغز\r\nنغز نغزك بر رود بالاى مغز\r\n( ( 2095 ) ) مست را بين ز ان شراب بر شگفت\r\nهم چو فرزين مست كژ رفتن گرفت\r\n( ( 2096 ) ) مرد برنا ز ان شراب زود گير\r\nدر ميان راه مىافتد چو پير\r\n( ( 2097 ) ) خاصه آن باده كه از خمّ نبى است\r\nنى ميى كه مستى او يك شبى است\r\n( ( 2098 ) ) آن كه آن اصحاب كهف از نقل و نقل\r\nسيصد و نه سال گم كردند عقل\r\n( ( 2099 ) ) ز ان زنان مصر جامى خورده اند\r\nدستها را شرحه شرحه كرده اند\r\n( ( 2100 ) ) ساحران هم سكر موسى داشتند\r\nدار را دل دار مىپنداشتند\r\n( ( 2101 ) ) جعفر طيّار ز ان مىبود مست\r\nز ان گرو مىكرد بىخود پا و دست\r\n\r\n","description":"","footnote":"","page_name":" 344 ","page_number":348},
  {"content":"\r\n\r\n\r\n\r\nآيه\r\n« وَاَلنَّجْمِ إِذا هَوى . ما ضَلَّ صاحِبُكُمْ وَما غَوى . وَما يَنْطِقُ عَنِ اَلْهَوى . إِنْ هُوَ إِلَّا وَحْيٌ يُوحى 53 : 1 - 4 » . ( 1 )  ( سوگند به ستاره ( آيات قرآنى ) كه به طور متفرق به پيامبر سرازير مىشود ، صاحب شما ( پيامبر ) گمراه و منحرف نشده است و از روى هوى سخن نمىگويد : نيست اين قرآن مگر وحيى كه به او وحى مىشود ) .\r\nتوضيح\r\n- ضحاك و مجاهد و كلبى مىگويند : مقصود از نجم آيات قرآنى است كه به طور متفرق به پيامبر نازل مىشد ابن عباس و مجاهد در نظريهء ديگرش مىگويند مقصود ستارهء ثريا است كه در موقع سحر غروب مىكند . طبرسى در مجمع البيان با بيتى كه از ابو ذويب هذلى نقل مىكند ، نجم را به معناى ثريا گرفته است . نظريهء ديگر در بارهء نجمى كه در آيهء فوق مورد سوگند واقع شده اين است كه مجموع ستاره ها است كه به جهت اهميت طلوع و غروب مورد قسم واقع شده‌اند . » عَبَسَ وَتَوَلَّى . أَنْ جاءَه اَلأَعْمى . وَما يُدْرِيكَ لَعَلَّه يَزَّكَّى 80 : 1 - 3 . . . » ( 2 )  ( چهره اش در هم شد و روى گردانيد موقعى كه نابينا نزد او آمد ، تو چه مىدانى شايد او تزكيه نفس خواهد كرد ) .\r\nتوضيح\r\n- آيات مربوط به داستان عبد الله بن ام مكتوم را در سورهء عبس در مجلدات گذشته تفسير كرده‌ايم مراجعه شود . » وَلَبِثُوا فِي كَهْفِهِمْ ثَلاثَ مِائَةٍ سِنِينَ وَاِزْدَادُوا تِسْعاً 18 : 25 » ( 3 )  ( اصحاب كهف در مغارهء خود سيصد سال توقف نموده نه سال هم بر آن افزودند ) .\r\n","description":"","footnote":" ( 1 ) سوره النجم ، آيهء 1 تا 4 . .  ( 2 ) سوره عبس ، آيهء 1 تا 3 . .  ( 3 ) سوره الكهف ، آيهء 35 . . ","page_name":" 345 ","page_number":349},
  {"content":"\r\n\r\n« قالَ آمَنْتُمْ لَه قَبْلَ أَنْ آذَنَ لَكُمْ إِنَّه لَكَبِيرُكُمُ اَلَّذِي عَلَّمَكُمُ اَلسِّحْرَ فَلأُقَطِّعَنَّ أَيْدِيَكُمْ وَأَرْجُلَكُمْ مِنْ خِلافٍ وَلأُصَلِّبَنَّكُمْ فِي جُذُوعِ اَلنَّخْلِ وَلَتَعْلَمُنَّ أَيُّنا أَشَدُّ عَذاباً وَأَبْقى . قالُوا لَنْ نُؤْثِرَكَ عَلى ما جاءَنا مِنَ اَلْبَيِّناتِ وَاَلَّذِي فَطَرَنا فَاقْضِ ما أَنْتَ قاضٍ إِنَّما تَقْضِي هذِه اَلْحَياةَ اَلدُّنْيا 20 : 71 - 72 . » ( 1 )  ( موقعى كه ساحران فرعونى با ديدن معجزهء حضرت موسى عليه السلام ايمان آوردند فرعون گفت : پيش از آن كه من به شما اذن بدهم به او ايمان آورديد ؟ بزرگ و استاد شما خود موسى است كه سحر را به شما تعليم كرده است . دست و پاى شما را به طور خلاف ( دست راست با پاى چپ و يا بالعكس ) مىبرم و شما را بر شاخه هاى درخت بدار ميزنم ، تا بدانيد كه كدام يك از ما مىتواند عذاب شديدتر و دائمىتر به مخالف بچشاند . ساحران گفتند : ما ترا به آياتى كه بر ما ثابت شد و به خدايى كه ما را آفريده است مقدم نخواهيم داشت ، هر حكمى كه از دستت بر مىآيد ، انجام بده ، تو فقط در اين زندگانى پست مىتوانى حكم كنى ) .\r\nتفسير ابيات\r\nهنگامى كه آن اعتراض كننده در حضور پيامبر قند خو در گفتگو زياده روى كرد ، آن امير و النجم و عبس لب گزيد و به آن سرد دم اشاره كرد كه بس است ، تو چقدر در مقابل داناى نهان ياوه مىگويى تو اى احمق ، سرگين خشك را به آدم بينا و بويا برده و اصرار هم مىكنى كه استشمامش كن ، اين نافه مشك است ؟ گنديده مغز پشكل شتر را زير بينى گرفته مىگويى : به به ، چه بوى خوش و دلاويز دارد و با اين به به گفتنت پشك بد بو را مشك خوشبو و نغز مىنمايى تا مشام آن بو كنندهء گلشن افلاك را بفريبى اگر چه بردبارى آن نمايندهء الهى او را ساده و بىاعتنا مىنمايد ، اما طرف هم بايد حد خود را بشناسد . -\r\n\r\nگرفتم آن كه ديگ شد گشاده سر\r\nكجاست شرم گربه و حياى او ( 2 ) \r\n\r\n","description":"","footnote":" ( 1 ) سوره طه ، آيهء 71 تا 73 . .  ( 2 ) ملك الشعراء بهار ( محمد تقى ) . . ","page_name":" 346 ","page_number":350},
  {"content":"\r\nاگر آن نيكو فر ظاهر خواب آلود دارد ، او بيدار است ، مبادا حماقت بورزى و دستارش را ببرى .\r\nاى لجوج دل آلوده تا چند از افسونگرىهاى ديو منش پيش مصطفى بر گزيدهء خدا خواهى خواند ؟ اين مردان الهى صد هزار گونه شكيبايى دارند كه هر يك در عظمت برابر صد كوه است . بردبارى آنان هشياران را به اشتباه مىاندازد و زيركان صد چشم را گمراه و نابينا مىسازد .\r\nتحمل آنان مانند شراب خوب و نغز است كه اندك اندك وارد مغز مىشود و تأثير خود را به مغز آشنا مىسازد .\r\nاز آن شراب پر از شگفتىها ، آدم مست مانند فرزين مست بناى كژ روى مىگذارد . مرد برنا و قوى از آن شراب زود گير و مرد افكن در ميان راه مانند كهنسالان ناتوان بر روى زمين مىغلطد .\r\nمخصوصاً باده‌اى كه از خم پيامبر الهى است ، نه آن مىكه مستىاش بيش از يك شب دوام ندارد .\r\nاين همان بادهء طهور است كه اصحاب كهف را سيصد و نه سال از خود بىخود كرده بود و از آن شراب بود كه زنان مصرى پياله‌اى سر كشيدند و دستهاى خود را قطعه قطعه نمودند . آن ساحران فرعونى هم كه ايمان آوردند ، بادهء ظهور موسى آنان را مست ساخته بود كه -\r\n\r\nدار را دل دار مىپنداشتند\r\n\r\nجعفر طيار هم از آن بادهء الهى سر مست بود كه پا و دست خود را در عالم بىخودى در گروگانش گذاشت .\r\n","description":"","footnote":"","page_name":" 347 ","page_number":351},
  {"content":"\r\n\r\nقصهء سبحانى ما اعظم شأن گفتن ابا يزيد و اعتراض مريدان و جواب او مر ايشان را نه از طريق گفت زبان بلكه از راه عيان\r\n\r\n( ( 2102 ) ) با مريدان آن فقير محتشم\r\nبايزيد آمد كه نك يزدان منم\r\n( ( 2103 ) ) گفت مستانه عيان آن ذو فنون\r\nلا إله الا انا ها فاعبدون\r\n( ( 2104 ) ) چون گذشت آن حال و گفتندش صباح\r\nتو چنين گفتى و اين نبود صلاح\r\n( ( 2105 ) ) گفت اين بار ار كنم اين مشغله\r\nكاردها در من زنيد آن دم هله\r\n( ( 2106 ) ) حق منزّه از تن و من با تنم\r\nچون چنين گويم ببايد كشتنم\r\n( ( 2107 ) ) چون وصيت كرد آن آزاد مرد\r\nهر مريدى كاردى آماده كرد\r\n( ( 2108 ) ) مست گشت او باز از آن سغراق زفت\r\nآن وصيتهاش از خاطر برفت\r\n( ( 2109 ) ) عقل آمد نقل او آواره شد\r\nجمع آمد شمع او بىچاره شد\r\n( ( 2110 ) ) عقل خود شحنه است چون سلطان رسيد\r\nشحنهء بىچاره در كنجى خزيد\r\n( ( 2111 ) ) عقل سايهء حق بود حق آفتاب\r\nسايه را با آفتاب او چه تاب\r\n( ( 2112 ) ) چون پرى غالب شود بر آدمى\r\nگم شود از مرد وصف مردمى\r\n( ( 2113 ) ) هر چه گويد او پرى گفته بود\r\nز اين سرى نه ز ان سرى گفته بود\r\n( ( 2114 ) ) چون پرى را اين دم و قانون بود\r\nكردگار آن پرى خود چون بود ؟\r\n( ( 2115 ) ) اوى او رفته پرى خود او شده\r\nترك بىالهام تازى گو شده\r\n( ( 2116 ) ) چون به خود آيد نداند يك لغت\r\nچون پرى راه است اين ذات و صفت\r\n( ( 2117 ) ) پس خداوند پرىّ و آدمى\r\nاز پرى كى باشدش آخر كمى\r\nشير گير از شير كى ترسد بگو\r\nشرح راه از كور كه پرسد بگو\r\n( ( 2118 ) ) شير گير ار خون نرّه شير خورد\r\nتو بگويى او نكرد آن باده كرد\r\n( ( 2119 ) ) ور سخن پردازد از راز كهن\r\nتو بگويى باده گفته است اين سخن\r\n( ( 2120 ) ) باده‌اى را مىبود اين شرّ و شور\r\nنور حق را نيست اين فرهنگ و زور\r\n\r\n","description":"","footnote":"","page_name":" 348 ","page_number":352},
  {"content":"\r\n\r\n( ( 2121 ) ) كه تو را از تو به كل خالى كند\r\nتو شوى پست او سخن عالى كند\r\n( ( 2122 ) ) گر چه قرآن از لب پيغمبر است\r\nهر كه گويد حق نگفت او كافر است\r\n( ( 2123 ) ) چون هماى بىخودى پرواز كرد\r\nآن سخن را بايزيد آغاز كرد\r\n( ( 2124 ) ) عقل را سيل تحيّر در ربود\r\nز ان قوىتر گفت كاوّل گفته بود\r\n( ( 2125 ) ) نيست اندر جبّه‌ام الا خدا\r\nچند جويى در زمين و در سما\r\n( ( 2126 ) ) آن مريدان جمله ديوانه شدند\r\nكاردها در جسم پاكش مىزدند\r\n( ( 2127 ) ) هر يكى چون ملحدان كرد كوه\r\nكارد مىزد پير خود را بىستوه\r\n( ( 2128 ) ) هر كه اندر شيخ تيغى مىخليد\r\nباژگونه او تن خود مىدريد\r\n( ( 2129 ) ) يك اثر نى بر تن آن ذو فنون\r\nو ان مريدان خسته در غرقاب خون\r\n( ( 2130 ) ) هر كه او سوى گلويش زخم برد\r\nحلق خود ببريده ديد و زار مرد\r\n( ( 2131 ) ) و ان كه او را زخم اندر سينه زد\r\nسينه اش بشكافت شد مردهء ابد\r\n( ( 2132 ) ) و آنكه آگه بود از آن صاحب قران\r\nدل ندادش كه زند زخم گران\r\n( ( 2133 ) ) نيم دانش دست او را بسته كرد\r\nجان ببرد الا كه خود را خسته كرد\r\n( ( 2134 ) ) روز گشت و آن مريدان كاسته\r\nنوحه ها از خانه شان برخاسته\r\n( ( 2135 ) ) پيش او آمد هزاران مرد و زن\r\nكاى دو عالم درج در يك پيرهن\r\n( ( 2136 ) ) اين تن تو گر تن مردم بدى\r\nچون تن مردم ز خنجر گم شدى\r\n( ( 2137 ) ) با خودى يا بىخودى دو چار زد\r\nبىخود اندر ديدهء خود خار زد\r\n( ( 2138 ) ) اى زده بر بىخودان تو ذو الفقار\r\nبر تن خود مىزنى آن هوش دار\r\n( ( 2139 ) ) ز ان كه بىخود فانى است و ايمن است\r\nتا ابد در ايمنى او ساكن است\r\n( ( 2140 ) ) نقش او فانى و او شد آينه\r\nغير نقش روى غير آن جاى نه\r\n( ( 2141 ) ) گر كنى تف سوى روى خود كنى\r\nور زنى بر آينه بر خود زنى\r\n( ( 2142 ) ) ور ببينى روى زشت آن هم تويى\r\nور ببينى عيسى مريم تويى\r\n( ( 2143 ) ) او نه اين است و نه آن او ساده است\r\nنقش تو در پيش تو بنهاده است\r\n\r\n","description":"","footnote":"","page_name":" 349 ","page_number":353},
  {"content":"\r\n\r\n\r\n( ( 2144 ) ) چون رسيد اين جا سخن در لب ببست\r\nچون رسيد اين جا قلم در هم شكست\r\n( ( 2145 ) ) لب ببند ار چه فصاحت دست داد\r\nدم مزن و اللَّه اعلم بالرشاد\r\n( ( 2146 ) ) بر كنار بامى اى مست مدام\r\nپست بنشين يا فرود آ و السلام\r\n( ( 2147 ) ) هر زمانى كه شوى تو كامران\r\nآن دم خوش را كنار بام دان\r\n( ( 2148 ) ) بر زمان خوش هراسان باش تو\r\nهم چو گنجش خفيه كن نى فاش تو\r\n( ( 2149 ) ) تا نيايد بر ولا ناگه بلا\r\nترس ترسان رو در آن مكمن هلا\r\n( ( 2150 ) ) ترس جان در وقت شادى از زوال\r\nز ان كنار بام غيب است ارتحال\r\n( ( 2151 ) ) گر نمىبينى كنار بام ز آز\r\nروح مىبيند كه هستش اهتزاز\r\n( ( 2152 ) ) هر نكالى ناگهان كان آمده است\r\nبر كنار كنگره شادى نشست\r\n( ( 2153 ) ) جز كنار بام خود نبود سقوط\r\nاعتبار از قوم نوح و قوم لوط\r\nاعتبارى گير تا يا بى صفا\r\nاز درون انبيا و اولياء\r\n( ( 2119 ) ) ور سخن پردازد از راز كهن\r\nتو بگويى باده گفته است اين سخن\r\n( ( 2120 ) ) باده‌اى را مىبود اين شرّ و شور\r\nنور حق را نيست اين فرهنگ و زور\r\n( ( 2122 ) ) كه تو را از تو به كل خالى كند\r\nتو شوى پست او سخن عالى كند ؟\r\n\r\nسبحانى ما اعظم شانى را خدا گفته است يا بايزيد بسطامى ؟\r\nدر بارهء اين جملات : « انا الحق » و « ليس فى جبتى الا الله » و « سبحانى ما اعظم شانى » در جلد سوم از تفسير و نقد و تحليل تا حدودى بررسى كرده‌ايم . در اين مورد نكتهء مهمى را كه جلال الدين متذكر شده است مورد تحقيق قرار مىدهيم . نكته‌اى را كه مولوى متذكر مىشود ، اين است كه موجوديت انسانى بايزيد بسطامى كوچكتر از آن است كه بگويد : سبحانى ما اعظم شانى ( پاك و پاكيزه‌ام من ، چه بزرگ است شان من ) زيرا اين توصيف از آن خدا است و بس .\r\n","description":"","footnote":"","page_name":" 350 ","page_number":354},
  {"content":"\r\nاما اين كه جمله ى مزبور از دهان بايزيد و جملهء انا الحق از دهان حسين بن منصور حلاج در آمده است ، گويندهء اين جمله در حقيقت خود خدا بوده است كه در حالت بىخودى اين دو مرد خدا بر زبانشان جارى كرده ، چنان كه درختى كه به صدا در آمد و گفت :\r\n« إِنَّنِي أَنَا الله لا إِله إِلَّا أَنَا فَاعْبُدْنِي وَأَقِمِ اَلصَّلاةَ لِذِكْرِي 20 : 14 » ( 1 )  ( به تحقيق منم الله ، خدايى جز من وجود ندارد ، پس عبادتم كن و نماز را به ياد من بر پا دار ) .\r\nشيخ محمود شبسترى اين مضمون را چنين گفته است :\r\n\r\nروا باشد انا إله از درختى\r\nچرا نبود روا از نيك بختى\r\n\r\nاگر چه ظاهر بيت شبسترى اين است كه انا إله گفتن انسان شايسته تر از انا إله گفتن يك درخت است كه نه عقل دارد و نه قلب و نه روح . ولى مىدانيم كه همهء موجودات آيات خداوندى بوده و مىتوانند ما انسانها را به سوى بارگاه حق رهنمون شوند . اشتباه شبسترى در اين است كه گمان مىكنند لا إله الا انا گفتن درخت به خود درخت مستند بوده است كه محقرتر از انسان داراى روح است . خلاصه اين قياس اولويت را كه شبسترى آورده است ، صحيح به نظر نمىآيد .\r\nبلى ، مطلبى كه وجود دارد اين است كه انسان به جهت داشتن روح ملكوتى توانايى بيشترى به تقرب به خداوند عز و جل دارد ، جلوه گاه شايستهء حق و حقيقت است . اين خاصيت جلوه گاه بودن غير از آنست كه جلوه گاه وجود خود را عين جلوه كننده معرفى كند و بگويد : -\r\n\r\n« من خدا من خدا من خدايم »\r\n\r\nو اگر خوب ملاحظه شود ، خواهيم ديد كه بايزيد بنا به گفته و استنباط جلال الدين ، خود را به عنوان يكى از جلوگاه حق تلقى نكرده است ، بلكه مىگويد :\r\n","description":"","footnote":" ( 1 ) سوره طه ، آيهء 14 . . ","page_name":" 351 ","page_number":355},
  {"content":"\r\n\r\nنيست اندر جبّه‌ام الا خدا\r\nچند جويى در زمين و در سما ؟\r\n\r\nبسيار خوب عظمت روح آدمى باعث مىشود كه جلوه گاه حق جلا و علا او باشد ، نه زمين و آسمان جامد ناخود آگاه ، ولى دليل اختصاص بايزيد و منصور به اين كه خدا در وجود آنان باشد ، چيست ؟ رياضت و تزكيه نفس را صيقلى و آن را شايستهء لقاء الله مىسازد نه اين كه ذاتش را به خدايى تبديل كند ، وانگهى اين خود را خدا ديدن چرا در لحظات محدودى صورت مىگرفت و پس از سپرى شدن آن لحظات ، باز خودشان را يك انسان مىديدند ؟ آيا پس از وصول و اتحاد واقعى باز گشتن بجهان پست ممكنات قابل تصور است ؟ پس بهتر اين است كه بگوييم اينان درمواقعى از بارقه هاى ما وراى طبيعى برخوردار مىشدند ، ولى به جهت كمى ظرفيت گمان مىكردند خود آنان خدا شده‌اند ، اين مطلبى است كه جلال الدين در پاسخ سؤال شمس تبريزى گفته است .\r\nدرختى كه بصدا در آمد و گفت : اننى انا الله لا إله الا انا فاعبدنى . از درخت بودن تغيير نكرد و حتى براى يك بار هم نه موسى و نه قوم او در مقابلش خضوع و خشوع نكردند ، زيرا صداى مزبور به هيچ وجه به خود درخت مستند نبوده ، بلكه صداى خداوندى بود كه در درخت طنين انداز شد مانند كوه كه صداى انسان را منعكس مىكند و طنين انداز مىنمايد و همچنين حضرت موسى هرگز طور سينا و فضاى آن را به اين دليل كه سخنان خدا را در آن جا مىشنيد مورد كرنش و پرستش قرار نداد .\r\nدر صورتى كه گويندگان جملات فوق منصب قطبى داشتند و جملات مزبور را استناد به خود مىدادند ، وانگهى استبعاد و شگفتى بزرگان آن دورانها از جملات فوق مىتوانست با توضيحى كه در بارهء درخت گفتيم ، مرتفع شود ، به اين معنى كه اگر گويندگان آن جملات ، خود را مانند درخت يا طور سينا معرفى مىكردند يا خود پيش روان علم و معرفت از آن جملات ، داستان طور سينا و درخت را استنباط مىكردند ، هرگز لب به اعتراض نمىگشودند ، ولى چنان كه جامى در نفحات الأنس مىگويد ، حتى مشايخ و مردان معرفت نيز به آن جملات با ديدهء موافق نمىنگريستند . به اضافهء\r\n","description":"","footnote":"","page_name":" 352 ","page_number":356},
  {"content":"\r\n\r\nاين كه در تاريخ معرفت الهى ، عرفاى فراوانى وجود داشته‌اند ، سبب چيست كه بيش از دو سه نفر ادعاهاى فوق را نكرده‌اند .\r\nآيا على بن ابى طالب عليه السلام با آن مقام والاى عرفان از مردم مىترسيد ؟ اگر هم درك مردم را مراعات مىكرد ، چرا با مالك اشتر و ابو ذر غفارى و عمار بن ياسر و ميثم تمار و كميل بن زياد و امثال اينان كه كاملًا مردان امين و راز داران واقعى امير المؤمنين عليه السلام بودند ، در ميان نگذاشت ؟\r\n\r\n( ( 2147 ) ) هر زمانى كه شوى تو كامران\r\nآن دم خوش را كنار بام دان\r\n( ( 2148 ) ) هر زمان هوش هراسان باش تو\r\nهمچو گنجش خفيه كن نى فاش تو\r\n. . .\r\n\r\nمتوجه باشيد كه در موقع كامرانى لحظاتى را كه در شدت سر خوشى غوطه وريد ، بر لب بام قرار گرفته‌ايد كه هر آن در معرض سقوط هستيد .\r\nمىگويند : ناپلئون بنا پارت ، بامداد آن روز كه شبانگاهش به پرتگاه شكست ابدى سرازير شد ، خيلى خوشحال و خندان و خود را در كاميابى غوطه ور مىديد و مىگويند در اوسترليتز با اين كه در آن نبرد به پيروزى رسيد ، ناراحت و اندوهگين بود .\r\nاسرار بزرگى در شاد كامىها و اندوه هاى ما كه به حد اعلا مىرسد ، وجود دارد كه تنها جانهاى آگاه آن را در مىيابند . اين پديدهء اسرار آميز شايد عواملى داشته باشد كه از انتظار ما پوشيده است .\r\nاگر ما در اين مورد عواملى را مطرح كنيم از حد تخمين تجاوز نخواهد كرد .\r\n","description":"","footnote":"","page_name":" 353 ","page_number":357},
  {"content":"\r\nاز آن جمله 1 - كامرانى لذت آور به طور مطلق عبارت است از اوج هيجان خارج از اعتدال كه همه سطوح من را اشغال مىكند و هيچ نقطهء از سطوح من به حالت طبيعى خود نمىماند ، طرف ديگر مسلم است كه همهء سطوح من براى لذت گيرى نيست ، صفحات خود آگاه و نيمه آگاه روان براى فعاليتهاى گوناگونى تعبيه شده است و اين فعاليت مانند جريان قانون در رگها و اصولى كه در سلولها و اعصاب بدن حكمفرما است ، در موقع خنده هاى بسيار عميق و لذت برىهاى بسيار شديد همهء آن فعاليتها خنثى گشته و مانند اين كه حالت بر گشتى پيدا كنند ، نوسانات ناهماهنگ و غير طبيعى در من ايجاد مىكنند ، به همين جهت است كه همواره شادمانى و خنده و لذت برىهاى شديد ، نوعى از اندوه و گرفتگى روانى را در دنبال دارند .\r\n2 - در كامرانىهاى شديد كه ممكن است روزها يا ماه ها به طول بيانجامد ، رويدادهاى ناموافق با سمت تحرك كامورى كه در مجراى طبيعى خود مشغول جريان هستند ، از يك طرف و اختلال ساير وسايل ديد و درك انسان كامور از طرف ديگر ، در هر لحظه‌اى او را در خطر و سقوط قرار مىدهند و كافى است كه يك قطعه ابر سياه كه به فضاى واترلو خراميد و بساط اروپا گيرى ناپلئون را در هم پيچيد ، از كمين رويدادها راهى براى خود باز كند و به احوال پرسى كامور بيايد .\r\nاگر كسى درست دقت كند خواهد ديد كه شمارهء خيلى فراوان از شكستهاى جبران ناپذير فرمانروايان ملل نتيجه غوطه ور شدن در كامورىهاى بىمحاسبهء آنان بوده است كه مورخين خوش بين يا بد بين يا هر كسى كه با عينك مخصوصى به رويدادهاى تاريخ مىنگرد ، شكستهاى مزبور را با فلسفه بافىهاى گوناگون تفسير مىكند و موقعى كه دستشان از دلائل و شواهد صحيح خالى مىشود ، تقصير را به گردن قضا و قدر يا علل مجهولى كه هيچ كس از آنها سر در نمىآورد ، مىاندازند .\r\n","description":"","footnote":"","page_name":" 354 ","page_number":358},
  {"content":"\r\n\r\nتفسير ابيات\r\nبايزيد بسطامى آن فقير محتشم رو در روى مريدان ايستاد و گفت : اينك منم يزدان پاك در حال مستى آن ذو فنون چنين ادعا كرد كه « لا إله الا انا - ها فاعبدون » خدايى جز من وجود ندارد ، اينك مرا بپرستيد آن حالت سستى گذشت و مريدان هنگام بامداد گفتند : تو ديشب چنان ادعا كردى و اين ادعا صلاح نبود .\r\nبايزيد در پاسخ آنان گفت : اگر بار ديگر از اين كارها از من سر بزند ، همان لحظه كاردها را در بدن من فرو كنيد . خدا از كالبد بدن منزه و مبرا است ، من در ميان اين كالبد مادى زندگى مىكنم و اگر چنان ادعايى از من سر بزند ، كشتن من بر شما لازم است .\r\nمطابق وصيتش هر يكى از مريدان كاردى آماده كرد . بار ديگر بايزيد از آن بادهء روحى مست شد و وصيتهايى كه كرده بود ، فراموش نمود ، زيرا عقلش به حركت در آمد و نقل را از كار انداخت . و بامدادش رسيد شمعش بىفائده ماند . عقل هم بنوبت خود شحنه ايست وقتى كه خود سلطان برسد ، شحنه مجبور است بگوشه‌اى بخزد . اين عقل كه در مغز آدمى ، سايه حق است ، موقعى كه جمال ابدى خود حق روى نمود محو و نابود خواهد گشت .\r\nوقتى كه پرى بر انسان پيروز گشت ، آن انسان اوصاف انسانى خود را از دست مىدهد ، هر چه كه از دهانش بيرون آيد ، در حقيقت سخن آن پرى است كه به جانش راه يافته است . حال كه پرى داراى اين دم اعجاب انگيز و اين قانون است ، -\r\n\r\nكردگار آن پرى خود چون بود ؟\r\n\r\nهويت آن انسان رفته و پرى خود آن هويت شده است ، لذا ترك سادهء بىالهام به عربى گفتن پرداخته است ، وقتى كه همان انسان پرى زده به خود بيايد ، حتى يك لغت هم نمىداند ، زيرا آن ذات و صفت از آن پرى بود . بنا بر اين آفرينندهء پرى و آدمى كه كمتر از آنان نيست به تصرف در انسان شايسته تر مىباشد .\r\n","description":"","footnote":"","page_name":" 355 ","page_number":359},
  {"content":"\r\nبگو ببينم آيا مرد شير گير هراسى از شير دارد ؟ او هرگز راه شير گرفتن را از كسى نمىپرسد ، زيرا به همه ى راه ها دانا است .\r\nاگر مردى شير گير در حال مستى نره شيرى را بكشد تو مىگويى اين او نبود كه اين كار را انجام داد بلكه تأثير شرابى است كه نوشيده است . -\r\n\r\nور سخن پردازد از راز كهن\r\nتو بگويى باده گفته است اين سخن\r\n\r\nاگر باده چنين شور و غوغايى دارد ، آيا نور حق نمىتواند چنين فرهنگ و نيرويى داشته باشد ؟ به طورى كه تو را به كلى از خويشتن خالى كند و تو در همان حال پستى بمانى و كردگار توانا سخنهاى عالى از دهان تو بگويد .\r\nاگر چه قرآن از لبان پيامبر اكرم بيرون مىآيد ، ولى هر كس بگويد : آن آيات قرآنى سخنان خدا نيست كفر مىورزد .\r\nهنگامى كه هماى بىخودى به پرواز در آمد ، بايزيد سبحانى ما اعظم شانى را بر زبان آورد . عقل بايزيد را سيل تحير ربود و در بار دوم شديدتر از دفعه اول سخن گفت . اين جمله را بر زبان آورد -\r\n\r\nنيست اندر جبّه‌ام الَّا خدا\r\nچند جويى در زمين و در سما\r\n\r\nوقتى كه مريدان اين جمله را شنيدند ، ديوانه وار مانند ملحدان كرد كوه بر او هجوم آورده كاردها بر تنش فرو مىكردند . هر يكى از آنان كه تيغى بر بدن شيخ مىزد بدن خود را مىدريد ، لذا هيچ اثر ضربه‌اى را در بدن بايزيد نديدند ، در حالى كه خود آن مريدان در غرقاب خون خسته شده بودند . هر كس كه زخم به گلوى بايزيد مىزد ، حلق خود را مىبريد و مىمرد .\r\nهر كس كه زخم به سينه اش فرود مىآورد ، سينهء خود را مىشكافت ، برخى از آنان كه از حال آن مرد آگاه بودند ، جرئت نكردند كه زخم گران بر او بزنند\r\n","description":"","footnote":"","page_name":" 356 ","page_number":360},
  {"content":"\r\nزيرا :\r\n\r\nنيم دانش دست او را بسته كرد\r\nجان ببرد الا كه خود را خسته كرد\r\n\r\nروز بر آمد و از شمارهء مريدان كاسته شده و از خانه هايشان نوحه و شيون بر خاسته بود . هزاران مرد و زن پيش بايزيد آمده گفتند :\r\nاى دو عالم پيچيده زير پيرهنت ، اگر بدن تو هم مانند بدن مردم بود در زير زخم خنجرها متلاشى شده بود .\r\nگلاويزى مريدان با بايزيد ، كشاكشى بود ميان آگاهان از خود و مردى كه خود را در راه حق از دست داده بود ، كه نتيجه اش خارى بر ديده گان خود آگاهان بوده است . -\r\n\r\nاى زده بر بىخودان تو ذو الفقار\r\nبر تن خود مىزنى آن هوش دار\r\n\r\nزيرا كسى كه خود را در راه حق باخته است ، رو به ديار فنا و پناهگاه برين برده و براى ابد در آن مأمن آرميده است . نقش ظاهريش فانى و خود او چون آيينه‌اى است كه تنها نقش روى ديگرى را نشان مىدهد .\r\nاگر تف به روى خود باز خواهد گشت و اگر ضربه‌اى بر او فرود آورى بر آيينهء روى خويش وارد كردهاى . . .\r\n\r\nور ببينى روى زشت آن هم تويى\r\nور ببينى عيسى مريم تويى\r\n\r\nاگر درست بنگرى خواهى ديد آن وجود خود از دست داده نه روى زشت است و نه عيسى بن مريم ، بلكه او آيينهء صاف و ساده‌اى است كه نقش تو را در مقابل تو نهاده است .\r\nسخن كه به اينجا رسيد ، لبانم بسته شد و قلم در هم شكست ، حال اى مولوى اگر چه سخنان فصيح و بليغ از دهانت بيرون مىريزد ، در همين جا لب ببند و دم مزن خدا به رشد و صلاح دانا است .\r\nتو اكنون اى مست بادهء معرفت نمىدانى كه بر كنار و لبه ى بام نشسته‌اى يا برو عقبتر يا پايين بيا .\r\n","description":"","footnote":"","page_name":" 357 ","page_number":361},
  {"content":"\r\nاين يك اصل كلى است كه انسان در هنگام كامرانى در لحظاتى كه سر خوش است بر كنار بامى نشسته است لذا از اين لحظات هراسان باش و مانند گنج پر بها پنهانش بدار ، زيرا هر ولايى بلايى را در دنبال دارد ، برو و ترسان ترسان خود را مخفى بدار .\r\nجان آدمى در موقع شادى بدان جهت از نابوديش مىترسد كه در لبهء بام غيبى در حال زوال است . اگر حرص و آز ديده گانت را بسته و كنار بام را نمىبينى به اعماق روحت بنگر كه چه لرزشى در آن افتاده است .\r\nهر بد بختى و سقوطى كه براى بشريت روى داده است ، در كنار بام كامرانىها بوده است . پرتگاهى براى سقوط جز لبه ى بام كامروايى نيست ، برو در حال قوم نوح و لوط بنگر و عبرت بگير ، تا صفاى درونى را از پيامبران الهى دريابى .\r\n","description":"","footnote":"","page_name":" 358 ","page_number":362},
  {"content":"\r\n\r\n\r\nبيان سبب فصاحت و بسيار گويى آن فضول به خدمت رسول\r\n\r\n( ( 2154 ) ) پرتو مستى بىحدّ نبى\r\nچون بزد هم مست و خوش گشت آن غبى\r\n( ( 2155 ) ) لاجرم بسيار گو شد از نشاط\r\nمست ادب بگذاشت آمد در خباط\r\n( ( 2156 ) ) نى همه جا بىخودى شر مىكند\r\nبىادب را بىادبتر مىكند\r\n( ( 2157 ) ) گر بود عاقل نكوفر مىشود\r\nور بود بد خوى بدتر مىشود\r\nبر لبيب آيد لباب آن كاس او\r\nو از غبى كم گردد استيناس او\r\nبىخود از مىبا ادب گردد تمام\r\nبا خود از مىبىادب گردد مدام\r\n( ( 2158 ) ) ليك اغلب چون بدند و ناپسند\r\nبر همه مىرا محرّم كرده اند\r\n( ( 2159 ) ) حكم غالب راست چون اغلب بدند\r\nتيغ را از دست ره زن بستدند\r\nبىخود از مىبا ادب گردد تمام\r\nبا خود از مىبىادب گردد مدام\r\n( ( 2158 ) ) ليك اغلب چون بدند و ناپسند\r\nبر همه مىرا محرّم كرده اند\r\n\r\nآيا حرمت مىگسارى تنها براى نابخردان بوده است و چون اغلب مردم نابخرداند ، لذا بنا به قاعدهء « حكم مطابق اغلب وضع مىشود » براى عموم مردم حرام شده است ؟\r\nاين مطلبى است كه امروزه هم بعضىها مىگويند و متوجه نيستند كه آن مضار فيزيولوژيكى كه الكل در سلولهاى مغزى و اعصاب و كبد وارد مىآورد ، در نتيجه مىگسار هر كس باشد در عقل و ساير فعاليتهاى روانى او تأثير مىگذارد . يكى از دوستان مورد اطمينان و اهل مطالعه مىگفت : در يكى از مجلات روان پزشكى آلمان نوشته بود ، در هر مىگسارى معمولى مقدار 2000 سلول مغزى يا مىميرد و يا پژمرده و از كار مىافتد . خداوند متعال مىفرمايد :\r\n","description":"","footnote":"","page_name":" 359 ","page_number":363},
  {"content":"\r\n« يَسْئَلُونَكَ عَنِ اَلْخَمْرِ وَاَلْمَيْسِرِ قُلْ فِيهِما إِثْمٌ كَبِيرٌ وَمَنافِعُ لِلنَّاسِ وَإِثْمُهُما أَكْبَرُ مِنْ نَفْعِهِما 2 : 219 . . . » ( 1 )  ( از تو در بارهء شراب و قمار مىپرسند ، بگو در آن دو گناه بزرگى وجود دارد ، و داراى منافعى براى مردم است و گناه آن دو بزرگتر است ) .\r\nمقصود از منافع عنوان كالا بودن و لذت بخشى شراب است كه براى چند ساعتى سلولها را از كار باز مىدارد و من انسانى را از آگاهى و سلطه محروم مىسازد ، آيا اين دو منفعت مىتواند ضرر خود باختگى و نقصهاى فيزيولوژى و روانى كه بر انسان وارد مىشود ، جبران نمايد و آيا ضرر مزبور تنها به اشخاص نابخرد متوجه است ؟ الكل قوانين طبيعى خود را اجرا خواهد كرد ، خواه استعمال كنندهء آن ابن سينا باشد و خواه يك فرد معمولى ، بلكه از يك نظر مىتوان گفت : ضرر ميخوارى براى عقلاى زبر دست بيشتر از مردم عوام مىباشد ، زيرا فعاليتها و جريانات طبيعى و روانى فراوانى لازم است تا يك فرد بتواند ، از پرتگاههاى حماقت و نادانى و خشونت پديده هاى خارجى و جنگل سحر آميز خيالات و پندارهاى بىاساس درونى عبور كرده به مرحله خردمندى برسد و بتواند آن مقام والاى انسانى را احراز نمايد ، بديهى است كه مىخوارى و مستى همان اخلالگرى خود را در چنان مغز رشد يافته نيز انجام خواهد داد ، در نتيجه آسيبش به كارگاه حساستر و منظمتر وارد خواهد گشت .\r\nبا يك مثال ساده - تفاوت زيادى است ميان اين كه سنگى را به حوض آب معمولى بياندازيد و اين كه همان سنگ را به يك آزمايشگاه بسيار دقيق بياندازند كه هر يك از اجزاى ظريفش هزاران انرژى مغزى و ميليونها بودجه و سالها زحمت مصرف كرده است . بنا بر اين مطلب دو بيت فوق كاملًا نابجا است .\r\nباز خداوند متعال مىفرمايد :\r\n","description":"","footnote":" ( 1 ) سوره البقرة ، آيهء 219 . . ","page_name":" 360 ","page_number":364},
  {"content":"\r\n\r\n« يا أَيُّهَا اَلَّذِينَ آمَنُوا إِنَّمَا اَلْخَمْرُ وَاَلْمَيْسِرُ وَاَلأَنْصابُ وَاَلأَزْلامُ رِجْسٌ مِنْ عَمَلِ اَلشَّيْطانِ فَاجْتَنِبُوه لَعَلَّكُمْ تُفْلِحُونَ 5 : 90 » ( 1 )  ( اى كسانى كه ايمان آورده‌ايد ، جز اين نيست كه شراب و قمار و نصب كردن بتها براى عبادت و ازلام پليد و از اعمال شيطانى است ، از اين امور پليد بپرهيزيد شايد رستگار شويد . ) ( 2 )  در اين آيه مانند آيهء فوق كه گناه را عمومى بيان كرده بود ، پليد بودن مىخوارى را به طور عمومى فرموده است ، به اضافهء اين كه بقرينهء عمومى بودن پليدى قمار كه در هر دو آيه وجود دارد و انصاب و ازلام كه در آيهء دوم آمده است خود شاهد همين معنى است كه متذكر شديم .\r\nتفسير ابيات\r\nپرتو فوق العادهء جذبه پيامبر صلى الله عليه و آله در آن كودن احمق منعكس گشته او را مست نمود ، و از نشاطى كه به او دست داده بود ، سخن زياد مىگفت و از ادب دور افتاد و به خبط و كلافه شدن دچار گشت .\r\nاين طور نيست كه پديدهء بىخودى در همه اشخاص ايجاد شر نمايد ، بلكه « بىادب را بىادبتر مىكند » كسى كه به حالت بىخودى مىرسد ، اگر خردمند باشد نكو فر و اگر بد خوى باشد احمقتر و بدتر مىشود . كاسهء بىخودى به آدم عاقل ، عقل مىآورد و انس احمق را از عقل مىكاهد . به طور كلى -\r\n\r\nبىخود از مىبا ادب گردد تمام\r\nبا خود از مىبىادب گردد مدام\r\n\r\nبنا بر اين ، پس چرا شراب را براى همه حرام كرده‌اند ؟ براى اين كه اغلب مردم بىعقل و در خود حيوانىشان غوطه ورند و چون همواره حكم با نظر به اغلب افراد وضع مىشود ، لذا شراب براى عموم حرام شده است . [ رجوع شود به نقد و تحليل . 
  ]\r\n","description":"","footnote":" ( 1 ) سوره المائدة ، آيهء 90 . .  ( 2 ) براى تفسير از لام رجوع شود به تفسير آيهء سوم از سوره مائده . . ","page_name":" 361 ","page_number":365},
  {"content":"\r\n\r\nبيان كردن رسول صلى الله عليه و آله سبب تفضيل و اختيار كردن او آن هذيلى را به اميرى و سر لشكرى بر پيران و كار ديده گان\r\n\r\n( ( 2160 ) ) گفت پيغمبر كه اى ظاهر نگر\r\nتو مبين او را جوان و بىهنر\r\n( ( 2161 ) ) اى بسا ريش سياه و مرد پير\r\nاى بسا ريش سفير و دل جو قير\r\n( ( 2162 ) ) عقل او را آزمودم بارها\r\nكرد پيرى آن جوان در كارها\r\n( ( 2163 ) ) پير پير عقل باشد اى پسر\r\nنى سپيدى موى اندر ريش و سر\r\n( ( 2164 ) ) از بليس او پيرتر خود كى بود\r\nچون كه عقلش نيست او لا شىء بود\r\n( ( 2165 ) ) طفل گيرش چون بود صاحب كمال\r\nپير باشد در هنر آن خوش خصال\r\nاندر آن طفلى چو عيسى خوش نفس\r\nپاك باشد از غرور و از هوس\r\n( ( 2166 ) ) آن بياض مو دليل پختگى است\r\nپيش چشم بسته كش كوته تگى است\r\n( ( 2167 ) ) آن مقلد چون نداند جز دليل\r\nدر علامت جويد او دائم سبيل\r\n( ( 2168 ) ) بهر آن گفتم كاين تدبير را\r\nچون كه خواهى كرد بگزين پير را\r\nليك پير عقل نى پير مسن\r\nمىندانى ممتحن از ممتحن\r\n( ( 2169 ) ) آن كه او از پردهء تقليد جست\r\nاو به نور حق ببيند هر چه هست\r\n( ( 2170 ) ) نور پاكش بىدليل و بىبيان\r\nپوست بشكافد در آيد در ميان\r\n( ( 2171 ) ) پيش ظاهر بين چه قلب و چه سره\r\nاو چه داند چيست اندر قوصره\r\n( ( 2172 ) ) اى بسا زرّ سيه كرده به دود\r\nتا رهد از دست هر دزدى حسود\r\n( ( 2173 ) ) اى بسا مسّ بيندوده به زر\r\nتا فرو شد آن به عقل مختصر\r\n( ( 2174 ) ) ما كه باطن بين جمله كشوريم\r\nدل ببينيم و به ظاهر ننگريم\r\n( ( 2175 ) ) قاضيانى كه به ظاهر مىتنند\r\nحكم بر اشكال ظاهر مىكنند\r\n( ( 2176 ) ) چون شهادت گفت و ايمانش نمود\r\nحكم او مؤمن كنند اين قوم زود\r\n( ( 2177 ) ) بس منافق كاندرين ظاهر گريخت\r\nخون صد مؤمن به پنهانى بريخت\r\n( ( 2178 ) ) جهد كن تا پير عقل و دين شوى\r\nتا چو عقل كل باطن بين شوى\r\n\r\n","description":"","footnote":"","page_name":" 362 ","page_number":366},
  {"content":"\r\n\r\n\r\n( ( 2179 ) ) از عدم چون عقل زيبا رو نمود\r\nخلعتش داد و هزاران عز فزود\r\nعقل چون از عالم غيبى گشاد\r\nرفعت افزود و هزاران نام داد\r\n( ( 2180 ) ) كمترين ز ان نامهاى خوش نفس\r\nاين كه نبود هيچ او محتاج كس\r\n( ( 2181 ) ) گر به صورت وانمايد عقل رو\r\nتيره باشد روز پيش نور او\r\n( ( 2182 ) ) ور مثالى احمقى پيدا شود\r\nظلمت شب پيش او روشن بود\r\n( ( 2183 ) ) كاو ز شب مظلمتر و تارىتر است\r\nليك خفاش شقى مظلم خر است\r\n( ( 2184 ) ) اندك اندك خوى كن با نور روز\r\nور نه خفاشى بمانى بىفروز\r\n( ( 2185 ) ) عاشق هر جا شكال و مشكلى است\r\nدشمن هر جا چراغ مُقبلى است\r\n( ( 2186 ) ) ظلمت اشكال ز ان جويد دلش\r\nتا كه افزونتر نمايد حاصلش\r\n( ( 2187 ) ) تا تو را مشغول آن مشكل كند\r\nوز نهاد زشت خود غافل كند\r\n( ( 2174 ) ) ما كه باطن بين جمله كشوريم\r\nدل ببينيم و به ظاهر ننگريم\r\n( ( 2175 ) ) قاضيانى كه به ظاهر مىتنند\r\nحكم بر اشكال ظاهر مىكنند\r\n\r\nآيا قضاوت مطابق واقعيات امكان پذير است ؟ و آيا موضوعى را كه جلال الدين در بارهء پيامبر مطرح كرده است با قضاوت قاضيان قابل مقايسه مىباشد ؟\r\nپاسخ هر دو سؤال به طور قطع منفى است . اما اين كه قضاوت مطابق واقعيات امكان پذير نيست ، دليلش اين است كه قاضى نهايت مزيتى را كه دارد اين است كه علمى به دست آورده و به قوانين مطلع گشته و عدالت را هم كه شرط قضاوت است ، حيازت نموده است ، اين مزيت محدوديت انديشهء او را مرتفع نمىسازد و اشتباه و خطاى او را هم منتفى نمىكند ، او بشر رشد يافته ايست در قلمرو معين و به هيچ وجه از جهل و اشتباه معصوم نخواهد بود و به همين جهت است كه در تمام تاريخ ملل مقامات قضايى هرگز وصول به واقعيات را متعهد نشده‌اند بلكه آن چه را كه به عهده گرفته‌اند ، نهايت\r\n","description":"","footnote":"","page_name":" 363 ","page_number":367},
  {"content":"\r\nكوشش براى درك واقعيات در پيرامون مورد داورى مىباشد .\r\nدر دين مقدس اسلام هم اين كوشش و تلاش مورد دستور قرار گرفته است نه وصول قاضى به واقعيات كه در موارد زيادى امكان پذير نيست لذا كارهاى آن مرد صالح « خضر عليه السلام » براى حضرت موسى شگفت انگيز مىنمود ، با اين كه موضوعات مورد عمل خضر به قضاوت مربوط نبود ، ولى بيرون آوردن واقعيات از پشت پردهء جريانات عادى بود كه مخالف شرع موسى مىنمود ، مانند سوراخ كردن كشتى و كشتن طفل بىگناه .\r\nاما سؤال دوم از آن جهت جوابش منفى است كه پيامبر در بارهء آن مرد هذلى كه به عنوان امير لشكر انتخابش كرده بود از روى قضاوت نبوده بلكه از مقوله نصب يك شخص به منصب لايق بود كه با بينايى پشت پرده‌اى انجام مىداد . و اين مسئله مربوط به قضاوت و فعاليت قانونى قضاوت نيست .\r\nو اما توبيخ قضاوت به جهت ناتوانى آنان از وصول به واقعيات ، در صورتى كه شرايط قضاوت وجود داشته باشد كاملًا بىمورد بوده و در صورت اشتباه قاضى ، حكومت و بيت المال جبران اشتباهش را به عهده مىگيرد .\r\n","description":"","footnote":"","page_name":" 364 ","page_number":368},
  {"content":"\r\n\r\n\r\n( ( 2185 ) ) عاشق هر جا شكال و مشكلى است\r\nدشمن هر جا چراغ مقبلى است\r\n( ( 2186 ) ) ظلمت اشكال ز ان جويد دلش\r\nتا كه افزونتر نمايد حاصلش\r\n( ( 2187 ) ) تا تو را مشغول آن مشكل كند\r\nوز نهاد زشت خود غافل كند\r\n\r\nگاهى معما بازى و پراندن مشكلات به روى مردم و كاوشهاى حرفه‌اى در مسائل نادرى كه از حيطهء انديشه هاى قانونى و فعاليتهاى وجدان سليم بر كنار است . براى مخفى ساختن نهاد زشت و پليد است كه تبه كاران را به خود مشغول مىدارد .\r\nجلال الدين در ابيات گذشته گفته بود :\r\n\r\nآن كه روزى نيستش بخت و نجات\r\nننگرد عقلش مگر در نادرات\r\n\r\nاين درد بىدرمان كه دامن گير گروه هاى فراوانى از اشخاص بوده است ، در دورانهاى گذشته كه وقت و فرصت مردم زياد بود ، تلفات بىشمارى به انديشه ها و ارواح بشرى وارد كرده است . بازى با معماها و مشكلات و به اصطلاح جلال الدين نگريستن در نادره ها به جاى آن كه به حل اسرار واقعيات كمك كند ، به صورت هنرى در آمده است كه شخص مىخواهد ، با ريسمان بازى و بستن و باز كردن آن ابراز وجود نمايد و خود را در صفوف مقدم تكاپو گران فرهنگ بشرى نشان بدهد . موقعى كه او مىخواهد درون خود را بررسى نمايد و سرمايهء درونيش را ارزيابى كند ، با يك هيولاى حماقت و نادانى و طبيعت زدگى روبه رو مىشود و وحشت و هراس شديد سر تا پاى وجودش را فرا مىگيرد و از درون خود پا به فرار مىگذارد و از بيم آن كه مردم به حساب او برسند ، به وسيلهء بازى با معماها و سر گرم كردن مردم به مشكلات و نادرات هيولاى زشت خود را مخفى مىدارد و نمىداند كه در همان حالى كه مىخواهد هم خود و هم مردم را بفريبد ، وجدان سليم از درون و مردم آگاه از بيرون به ريشش مىخندند . چه درد بىدرمانى است كه انسان به قول جلال الدين مردهء روح خود\r\n","description":"","footnote":"","page_name":" 365 ","page_number":369},
  {"content":"\r\nرا رها كند و در صدد زنده كردن آن بر نيايد و در بيرون مشغول به رفو كردن استخوانهاى پوسيده مشكلاتى شود كه تا انسان با اين ساختمان مغزى وجود دارد و تا جهان هستى به همين وضعش ادامه بدهد آن مشكلات فكرى نيز وجود خواهد داشت اين بشر كه تاريخش ، هم خنده آور است و هم گريه آور و هم هيچ يك صحنهء نمايش عجيبى است ، اغلب بازيگران اين نمايش نامه را اشخاصى تشكيل مىدهند كه به جاى اين كه واقعيات را جستجو كرده و هر يك به اندازه و سرمايه‌اى كه دارد واقعيت دريافت شده را وارد آن صحنه نمايند ، يا به زد و خورد حيوانى مشغولند و يا به كشمكش فكرى و شطرنج بازى انديشه به جاى اين كه با وجدان سليم و انديشهء خدا دادى به سراغ بررسى واقعيات بروند ، بسراغ تفالهء انديشه هاى ديگران رفته مىخواهند با صرف انرژىهاى كلان مغز با صد اعتراض و اشكال و نقض و ابرام او را از پاى در آورند و بمردم نشان بدهند كه انديشهء من تابناكتر از انديشهء او مىباشد ، حتى بسراغ محصولات عالى انديشهء ديگران رفته ، براى شطرنج بازى فكرى يا خود خواهى ، همان محصولات را كه ممكن است بسيار مفيد بوده باشند . به شكل معما و نادرات در آورده شروع به كشتى گيرى فكرى نمايند از طرف ديگر همواره فضاى فرهنگ بشرى مانند آشپز خانه بخارها و دودهايى دارد كه در هنگام تهيه مواد غذايى شايسته بالا مىرود و فضاى آشپز خانه را آلوده مىكند ، اشخاص خود نما كه دشمنان سر سخت جان خويشند بجاى استفاده از آن مواد غذايى يا بجاى كوشش در راه تهيهء مواد غذايى ديگر تنها به آن فضاى بخار آلود و دود آلود مىنگرند و تنفس خودشان را مختل ، ديده گان شان را كور مىكنند و مىگويند : ما در اين آشپز خانه چيزى جز عوامل اختلال تنفس و بينايى چيزى نمىبينيم « بگذار تا بميرد با درد خود پرستى » .\r\n","description":"","footnote":"","page_name":" 366 ","page_number":370},
  {"content":"\r\n\r\nتفسير ابيات\r\nپيامبر اكرم به آن اعتراض كنندهء ظاهر پرست فرمود : تو با توجه بجوانى او گمان مبر كه بىهنر است . چه بسا ريش سياه نو جوانى در انسانى ديده مىشود كه باطنش پير با عقل و تدبير است و بالعكس بسا ريش سفيد ديده مىشود كه دلش از تيرگى مانند قير سياه است . من -\r\n\r\nعقل او را آزمودم بارها\r\nكرد پيرى آن جوان در كارها\r\n\r\nاى اعتراض كننده ، اين كه شنيده‌اى براى انجام كارها كهنسالى مطلوب است . كهنسالى سنى نيست ، بلكه مقصود عقول ورزيده است ، نه موهاى سفيد در ريش و سر . مگر نمىبينى كه زبان حال اكثر كهنسالان دنيا اين است كه -\r\n\r\nبود از موى سفيد اميد بيدارى مرا\r\nبالش پر گشت آن هم بهر خواب غفلتم\r\n\r\nآيا پيرتر از شيطان كسى را سراغ دارى اين شيطان بدان جهت كه عقل خود را به كار نيانداخت ، هيچ است . وقتى كه طفلى صاحب كمال باشد ، در هنر و محصولات عالى روان پير جهان ديده است . آن طفل مانند حضرت عيسى در عين كودكى از غرور و هوس پاك و مبراست ، مگر نمىدانى -\r\n\r\nخلق اطفالند جز مرد خدا\r\nچيست بالغ جز رهيده از هوا\r\n\r\nسفيدى مو براى كسى دليل پختگى و ورزيدگى است كه ديده گانش از مشاهدهء حقايق بسته است .\r\nمثل اينان مثل همان مقلد بىنوا است كه همواره دو دستى به دليل مىچسبد و از علامت مىخواهد راه به دست بياورد ، علامت و دليل نشان دهندهء قرار دادى يا ساختهء مصنوعى است كه براى نشان دادن راه است ، نه خود راه . ما ( پيامبر ) براى حسن تدبير و ورزيدگى عقلانى بود كه پيران را سفارش كرده‌ايم ، پس مقصود پير عقل بود ، نه محل تراكم سالها . تو چرا ميان آزمايش كننده و آزمايش شده تفاوت\r\n","description":"","footnote":"","page_name":" 367 ","page_number":371},
  {"content":"\r\nنمىگذارى كسى كه از پرده هاى ضخيم تقليد بيرون جست ، او همه ى اشياء را با نور حق خواهد ديد ، نور پاك و بىنياز از دليل و بيان كه نصيب او گشته است ، پوستها را مىشكافد و مغز را بميان مىآورد .\r\nبراى آدم ظاهر بين قلب و خالص فرقى ندارد ، او چه مىداند كه در زنبيل چه گذاشته شده است . بسا طلاهاى ناب را كه با دود سياهش كرده‌اند ، تا از دستبرد حسودان در امان بماند و چه بسا مس زر اندود كه براى گول زدن نابخردان به طلا اندوده شده است . ما پيامبران كه باطن بين كشورهاى درون آدميان هستيم . به درون مىنگريم ، نه به ظاهر .\r\nقُضات كه تنها ، مأمور به ظاهراند ، مدار حكمشان اشكال ظاهرى حوادث و متن خود قوانين است ، لذا وقتى فردى به توحيد و نبوت شهادت داد و خود را مؤمن معرفى كرد فورا او را در شمار مؤمنان مىدانند و اى بسا منافق كه با اين عمل ظاهرى در پنهان خون صدها مؤمن را به باد داد .\r\nپس منافقانى كه خود را با ايمان جلوه مىدهند با شهادتشان ممكن است خون هزاران مؤمن بىگناه را بريزند .\r\nبكوش تا در عقل و دين پير شوى تا مانند عقل كل اطلاع از باطن پيدا كنى .\r\nاز آن موقع كه عقل زيبا از نيستى بهستى آمد و از عالم غيبى ظاهر گشت شايسته خلعت و عزت و رفعت گشته و هزاران نام پسنديده بر خود گرفت يكى از كمترين نام و عنوانهاى عقل بىنيازى است كه به عاقل روى مىدهد .\r\nاگر پرده از روى خود بر دارد و هويت خود را آن چنان كه هست بنماياند ، روز روشن در مقابل نورش تيره و تاريك مىنمايد ، و اگر حماقت پرده از روى خود كنار بزند و صورت خود را بنماياند ، تاريكى شب ظلمانى در مقابل او چون روز روشن مىنمايد ، زيرا حماقت تاريكتر از شب ظلمانى و دشمن هر گونه چراغ بخت و اقبال\r\n","description":"","footnote":"","page_name":" 368 ","page_number":372},
  {"content":"\r\nاست ، اما خفاش بد بخت خريدار تاريكى است و تاريكى را مىپرستد برو ، اندك اندك با نور روشن آشنا باش و از نورانيت خدا دادى بهره ور باش ، و گر نه مانند خفاش بىفروغ خواهى ماند .\r\nتاريكى و بىفروغى آن بد بخت را عاشق اشكال بازى و پرستش مشكلات مىنمايد تا به محصول حماقتش بيافزايد و با آن مشكل بازى و نادره جويى و غوطه ور شدن در تاريكى بينايى مردم را سلب كند و نگذارد زشتىهاى او را ببينند\r\n","description":"","footnote":"","page_name":" 369 ","page_number":373},
  {"content":"\r\n\r\nعلامت عاقل تمام و نيم عاقل و مرد تمام و نيم مرد و علامت شقى مغرور لا شىء\r\n\r\n( ( 2188 ) ) عاقل آن باشد كه او با مشعله است\r\nاو دليل و پيشواى قافله است\r\n( ( 2189 ) ) پى رو نور خود است آن پيش رو\r\nتابع خويش است آن بىخويش رو\r\n( ( 2190 ) ) مؤمن خويش است و ايمان آوريد\r\nهم به آن نورى كه جانش زو چريد\r\n( ( 2191 ) ) ديگرى كه نيم عاقل آمد او\r\nعاقلى را ديده كرد آن راه جو\r\n( ( 2192 ) ) دست در وى زد چو كور اندر دليل\r\nتا به دو بينا شد و چست و جليل\r\n( ( 2193 ) ) و آن خرى كز عقل جو سنگى نداشت\r\nخود نبودش عقل و عاقل را گذاشت\r\nحق نداند نى قليل و نى كثير\r\nمىنجويد هم نذير و هم بشير\r\nغرقه اندر غفلت و در قال و قيل\r\nننگش آيد آمدن خلف دليل\r\n( ( 2195 ) ) مىرود اندر بيابان دراز\r\nگاه لنگان آيس و گاهى به تاز\r\n( ( 2196 ) ) شمع نى تا پيشواى خود كند\r\nنيم شمعى نى كه نورى كد كند\r\n( ( 2197 ) ) نيست عقلش تا دم زنده زند\r\nنيم عقلى نى كه خود مرده كند\r\n( ( 2198 ) ) مردهء آن عاقل آيد او تمام\r\nتا بر آيد از نشيب خود به بام\r\n( ( 2199 ) ) عقل كامل نيست خود را مرده كن\r\nدر پناه عاقلى زنده سخن\r\n( ( 2200 ) ) زنده نى تا هم دم عيسى بود\r\nمرده نى تا دمگه عيسى شود\r\nزنده نى و مرده نى لا شىء بود\r\nغوره باشد نى عنب نى مىبود\r\nغورهء كز غورگى در نگذرد\r\nسنگ بست و خام و ترش ورد بود\r\n( ( 2201 ) ) جان كورش گام هر سو مىنهد\r\nعاقبت نجهد ولى بر مىجهد\r\nسود ندهد بر جهيدن آن زمان\r\nز ان كه نازل شد بلا از آسمان\r\n\r\n","description":"","footnote":"","page_name":" 370 ","page_number":374},
  {"content":"\r\n\r\n\r\n( ( 2189 ) ) پيرو نور خود است آن پيش رو\r\nتابع خويش است آن بىخويش رو\r\n( ( 2190 ) ) مؤمن خويش است و ايمان آوريد\r\nهم به آن نورى كه جانش زو چريد\r\n\r\nهشياران انسانى به كسى ايمان مىآورند كه او به خويشتن ايمان آورده است\r\nاين مسئله يكى از حساسترين روابط انسانى را مطرح مىكند . به چه كسى ايمان بياوريم ؟ درست دقت بفرماييد - انسان مىتواند خود را دانا تلقى كند ، بلكه بعضى از انسانها واقعا مىتوانند خودشان را داناتر از همه بدانند .\r\nانسان مىتواند خود را زيبا بداند و زيباتر از همه گمان كند .\r\nانسان ممكن است به قدرت خود آگاه شود و خود را از همه قدرتمندتر بداند .\r\nانسان مىتواند هستى و شئون زندگى خود را به طور منطقى امضا كند و بپذيرد اما ، اما ايمان آوردن واقعى به خويشتن يا امكان ناپذير است و يا حد اقل بسيار دشوار مىباشد ، زيرا ايمان آوردن به خود ، به شرط وجود اعتدال روانى و هشيارى و بقاى وجدان سليم به حال خود و آلوده نشدن آن به اغراض غير انسانى ، احتياج به گذشتن از هزاران سنگلاخ برونى و درونى دارد كه آسانترين و ابتدايىترين آنها گام گذاشتن به ما فوق همهء مسائل و اصول تثبيت شدهء بشرى و مشكلترين و نهايىترين آن سنگلاخها عبارت است از ارزيابى واقعى خويشتن و زير پا گذاشتن خود طبيعى .\r\nاين نوع اشخاص شايد در هر قرنى بيش از عدد انگشتان يك دست پيدا نشوند .\r\n","description":"","footnote":"","page_name":" 371 ","page_number":375},
  {"content":"\r\n\r\nاينان هستند كه ايمان به خود دارند ، يعنى خود وابسته به خدا را دريافته و به آن ايمان آورده‌اند .\r\nبنا بر اين پيروى از آنان تبعيت از خود آنان نيست ، بلكه تبعيت از خود وابسته به خداى آنان مىباشد . و هيچ جاى ترديد نيست كه تاريخ بشرى با سنت ديرينه اش يا به وسيلهء يك وجدان شگفت انگيز كه ناظر فضاى تاريخ است با مهارت و اشكال گوناگون اشخاصى را كه بدون ايمان واقعى به خود ، عنوان پيش روى در قافله انسانها را به خود بسته‌اند ، كنار كشيده و مشت آنان را باز مىكند .\r\nتفسير ابيات\r\nعاقل كسى است كه مشعل هدايت به دست گرفته دليل و پيشواى قافلهء انسانها شده است . او پيرو نورى است كه از درونش بر مىخيزد و او را تابع خويشتن مىسازد در شعاع آن نور الهى ايمانى به دست آورده است كه به خود او مستند است ، او به خويشتن ايمان آورده است و كسى كه اين مقام و الا را به دست بياورد شايستهء پيش روى براى خود و ديگران مىباشد .\r\nكسى كه از نيم عقل بهره مند است عاقلى را مىجويد و راه را از او مىپرسد و چنگ بدامنش مىزند ، چنان كه نابينا دست در دليل مىزند .\r\nاو با تمسك به دامن عاقل كم كم بينا مىشود و چالاك و با جلالت مىگردد . اما آن مرد خر صفت كه به قدر يك جو نصيبى از عقل ندارد ، به اضافهء اين كه از عقل محروم است ، پيروى از عاقل هم نمىكند . چون چنين شخصى نه كم و نه زياد چيزى نمىداند ، احتياجى به بشير و نذير و راهنما احساس نمىكند و در لجنزار غفلت و قيل و قال غوطه ور گشته ، رهسپار شدن به دنبال دليل و راهنما را ننگ و عار مىداند .\r\nاو در بيابان دراز و بىسر و ته زندگى گاه افتان و خيزان با پاى لنگ ياس زده و گاه بتاخت مىرود . شمعى ندارد تا راهش را روشن بسازد ، نيم شمع خاموشى نيز ندارد كه\r\n","description":"","footnote":"","page_name":" 372 ","page_number":376},
  {"content":"\r\nآن را با چراغ يا شمع ديگران روشن كند .\r\nنه عقل صحيحى دارد كه مانند انسانهاى زنده ، دم از زندگى بزند و نه نيم عقلى دارد كه خود را به مردن بزند تا بينايان و رهروان دستش را بگيرند و براهش بياندازند .\r\nاو حيات واقعى ندارد تا هم دم عيسى نفسان باشد و خود را مرده هم نمىداند كه خود را در معرض دم عيسوى قرار بدهد .\r\nكسى كه نه زنده است و نه مرده او هيچ و پوچ است ، او غورهء نارس است كه نه انگور خواهد شد و نه به مرحلهء مىشدن خواهد رسيد .\r\nجان كورى دارد كه بدون هشيارى همه جا گام مىگذارد ، او جست و خيز مىكند ، ولى جهش و اعتلا نصيبش نخواهد گشت و موقعى هم كه بخواهد جهشى بگيرد بلاى آسمانى گرفتارش كرده است .\r\n","description":"","footnote":"","page_name":" 373 ","page_number":377},
  {"content":"\r\n\r\n\r\nقصهء آبگير و صيادان و آن سه ماهى : يكى عاقل و يكى نيم عاقل و آن ديگر مغرور ابله مغفل لا شىء و عاقبت آن هر سه ماهى\r\n\r\n( ( 2202 ) ) قصهء آن آبگير است اى عنود\r\nكه درو سه ماهى اشگرف بود\r\n( ( 2203 ) ) در كليله خوانده باشى ليك آن\r\nصورت قصه بود وين مغز جان\r\n( ( 2204 ) ) چند صيادى سوى آن آبگير\r\nبر گذشتند و بديدند آن ضمير\r\n( ( 2205 ) ) بس شتابيدند تا دام آورند\r\nماهيان واقف شدند و هوشمند\r\n( ( 2206 ) ) آن كه عاقل بود عزم راه كرد\r\nعزم راه مشكل ناخواه كرد\r\n( ( 2207 ) ) گفت با اينها ندارم مشورت\r\nكه يقين سستم كنند از مقدرت\r\n( ( 2208 ) ) مهر زاد و بود بر جانشان تند\r\nكاهلى و جهلشان بر من زند\r\n( ( 2209 ) ) مشورت را زنده‌اى بايد نكو\r\nكه تو را زنده كند و آن زنده كو ؟\r\n( ( 2210 ) ) اى مسافر با مسافر راى زن\r\nز ان كه پايت لنگ دارد راىِ زن\r\n( ( 2211 ) ) از دم حب الوطن بگذر مايست\r\nكه وطن آن سوست جان اين سوى نيست\r\n( ( 2212 ) ) گر وطن خواهى گذر ز ان سوى شط\r\nاين حديث راست را كم خوان غلط\r\n\r\nتفسير ابيات\r\nاين تقسيم سه گانه مردم در اين دنيا بداستان آن آبگير مىماند كه سه ماهى در آن زندگى مىكردند . تو اين داستان را در كتاب « كليله و دمنه » خوانده‌اى ، ولى در آن كتاب تنها صورت قصه را ديده‌اى ، من در اينجا مغز و جان داستان را به تو باز گو خواهم كرد .\r\nچند ماهيگير به سوى آن آبگير رهسپار شدند و ماهيان را در آن جا ديدند شتابزده براى آوردن تور ماهيگيرى رفتند ، چون ماهيان مطلع و هوشمند بودند ، در صدد چاره جويى بر آمدند ، آن ماهى كه عاقل بود ، راه خود را با اين كه مشكل و خلاف ميل بود پيش گرفت و از آن مهلكه جان خود را نجات داد ، با خويشتن\r\n","description":"","footnote":"","page_name":" 374 ","page_number":378},
  {"content":"\r\nمىگفت من با اين دو ماهى مشورت نخواهم كرد ، زيرا كه به طور قطع اينان مرا در كار خود سست و دل سرد خواهند نمود ، زيرا محبت زاد و بود و محل زندگى طبيعى جانشان را فرا گرفته و اين تنبلى و نادانى كه دارند ، به من هم سرايت خواهد كرد .\r\nبراى مشورت كسى لازم است كه خود زنده باشد تا بتواند ترا در زندگى راهنمايى كند . اما آن زندهء حقيقى كو و كجا است ؟ اى كسى كه قصد سفر دارى با كسى مشورت كن كه خود او هم مسافر است و عازم مقصد ، اگر در مورد مسافرت با زن مشورت كنى چون خواهان سفر نيست پاى ترا لنگ مىكند .\r\nحديث حب الوطن كه شنيده‌اى معنايش ميخكوب شدن در زندان طبيعت نيست ، وطن تو كه خود را انسان ناميده‌اى آن سوى قلمرو طبيعت است ، اگر حب الوطن در دل تو جايگزين است از پل اين شط بگذر .\r\nبنا بر اين معناى « حب الوطن من الايمان » آن نيست كه بغلط تفسير نموده و خود را در چار چوبهء طبيعت گرفتار كرده‌اى .\r\n","description":"","footnote":"","page_name":" 375 ","page_number":379},
  {"content":"\r\n\r\n\r\nسر خواندن وضو كننده اوراد وضو را\r\n\r\n( ( 2213 ) ) در وضو هر عضو را وردى جدا\r\nآمده است اندر خبر بهر دعا\r\n( ( 2214 ) ) چون كه استنشاق بينى مىكنى\r\nبوى جنت خواه از رب غنى\r\n( ( 2215 ) ) تا تو را آن بو كشد سوى جنان\r\nبوى گل باشد دليل گلستان\r\n( ( 2216 ) ) چون كه استنجا كنى ورد سخن\r\nاين بود كه از زبانم پاك كن\r\n( ( 2217 ) ) دست من اين جا رسيد اين را بشست\r\nدستم اندر شستن جان است سست\r\n( ( 2218 ) ) اى ز تو كس گشته جان ناكسان\r\nدست فضل توست در جانها رسان\r\n( ( 2219 ) ) حدّ من اين بود كردم من لئيم\r\nز ان سوى حد را نقى كن اى كريم\r\n( ( 2220 ) ) از حدث شستم خدايا پوست را\r\nاز حوادث تو بشو اين دوست را\r\n( ( 2217 ) ) دست من اين جا رسيد اين را بشست\r\nدستم اندر شستن جان است سست\r\n( ( 2218 ) ) اى ز تو كس گشته جان ناكسان\r\nدست فضل توست در جانها رسان\r\n( ( 2219 ) ) حدّ من اين بود كردم من لئيم\r\nز ان سوى حد را نقى كن اى كريم\r\n\r\nپروردگارا ، ما در حدود توانايى خود به نظافتهاى ظاهرى مىپردازيم ، عنايتى فرما و جانهاى آلودهء ما را از كثافتها و آلودگىها پاك و نظيف فرما\r\nمىدانيم كه تمام نظافتهاى پوشاكى و بدن ما كه خود امرى است بسيار شايسته ، به چهرهء درونى ما راهيابى ندارند . دستهايى وجود دارد كه از تمام كثافتها بدور و چنان نظيف و صيقلى است كه براى مردم معمولى يد بيضاى موسى مىنمايد ، اما اگر درون آن شخص را به بينيم و سپس به دستش بنگريم خواهيم ديد در پشت آن رنگ سفيد و چشمگير رنگ سرخ خون مظلومان و تيرگى تعدىها\r\n","description":"","footnote":"","page_name":" 376 ","page_number":380},
  {"content":"\r\n\r\nنهفته است .\r\nبه ديده گان شعله ور انسانها مىنگريم ، درخشش و هيجانش ما را در بهت و شگفتى فرو مىبرد ، ولى موقعى كه در درون آن شخص به تفكر مىپردازيم ، مىبينيم وه چه ديده گان بىفروغ و آلوده به خيانتها و ناپاكىها است . اين نظافتهاى بشرى بچه درد مىخورد ، در حالى كه درونش پر از كثافت و لجنهاى گند و متعفن است .\r\nچنان كه پهلو به پهلوى حقوق طبيعى حقوقى هم براى جانهاى آدميان وجود دارد ، پهلو به پهلوى نظافت و آرايشهاى جسمانى ، نظافت و آرايشهاى روحى هم ضرورت دارد .\r\nتفسير ابيات\r\nشرع مقدس اسلام در موقع وضو گرفتن براى هر عضوى ذكر معينى را مقرر فرموده است . وقتى كه استنشاق آب مىكنى ، مىگويى : اى پروردگار بىنياز ، بوى بهشتى را نصيبم فرما ، تا همان بوى بهشتى . دليل راه تو بگلستان ابديت باشد . موقعى كه خود را تطهير و استنجا مىكنى ، مىگويى خداوندا ، مرا از پليدىها پاك و منزه فرما . پروردگارا ، توانايى من به اين اندازه بود كه دست ببرم و كثافت را از اعضايم بشويم ، اما موقعى كه مىخواهم شستشويى بجان خود بدهم دستم سست و لرزان مىشود .\r\nاى آن خدايى كه جان مردم ناكس ببركت تو جان شايسته گشته است .\r\nاين دست فضل و احسان تست كه به جانهاى آدميان مىرسد . حد و اندازهء من همين قدر بود كه من لئيم انجام دادم ، اى خداى كريم ، ما فوق حدود اين ناتوان را تو خود پاك و منزه فرما . من از كثافت ظاهرى پوستم را شستم ، تو خود از آلودگى رويدادهاى آلودهء زندگى پاك و نظيفم فرما .\r\n","description":"","footnote":"","page_name":" 377 ","page_number":381},
  {"content":"\r\n\r\nشخصى به وقت استنجا مىگفت اللَّهم ارحنى رائحة الجنة به جاى اللَّهم اجعلنى من التوابين و اجعلنى من المتطهرين كه ورد استنجا را در وقت استنشاق مىگفت عزيزى بشنيد و اين طاقت نداشت\r\n\r\n( ( 2221 ) ) آن يكى در وقت استنجا بگفت\r\nكه مرا با بوى جنت دار جفت\r\n( ( 2222 ) ) گفت شخصى خوب ورد آورده اى\r\nليك سوراخ دعا گم كرده اى\r\n( ( 2223 ) ) اين دعا كه ورد بينى بود چون\r\nورد بينى را تو آوردى به كون\r\n( ( 2224 ) ) رايحهء جنت زمينى يافت حرّ\r\nرايحهء بينى كى آمد از دبر\r\n( ( 2225 ) ) اى تواضع برده پيش ابلهان\r\nوى تكبر برده تو پيش شهان\r\n( ( 2226 ) ) آن تكبر بر خسان خوب است و چست\r\nهين مرو معكوس عكسش پند توست\r\n( ( 2227 ) ) از پى سوراخ بينى رست گل\r\nبو وظيفه بينى آمد اى عتل\r\n( ( 2228 ) ) بوى گل بهر مشام است اى دلير\r\nجاى آن بو نيست اين سوراخ زير\r\n( ( 2230 ) ) همچنين حب الوطن آمد درست\r\nتو وطن بشناس اى خواجه نخست\r\n( ( 2231 ) ) گفت آن ماهىّ زيرك ره كنم\r\nدل ز راى و مشورتشان بر كنم\r\n( ( 2232 ) ) نيست وقت مشورت هين راه كن\r\nچون على تو آه اندر چاه كن\r\n( ( 2233 ) ) محرم آن راه كمياب است بس\r\nشب رو و پنهان روى كن چون عسس\r\n( ( 2234 ) ) سوى دريا عزم كن زين آب گير\r\nبحر جو و ترك اين گرداب گير\r\n( ( 2235 ) ) سينه را پا ساخت مىرفت آن حذور\r\nاز مقام با خطر تا بحر نور\r\n( ( 2236 ) ) هم چو آهو كز پى او سگ بود\r\nمىدود تا در تنش يك رگ بود\r\n( ( 2237 ) ) خواب خرگوش و سگ اندر پى خطاست\r\nخواب خود در چشم ترسنده كجاست\r\n( ( 2238 ) ) رفت آن ماهى ره دريا گرفت\r\nراه دور و پهنهء پهنا گرفت\r\n( ( 2239 ) ) رنجها بسيار ديد و عاقبت\r\nرفت آخر سوى امن و عافيت\r\n( ( 2240 ) ) خويشتن افكند در درياى ژرف\r\nكه نيابد حد آن را هيچ طرف\r\n\r\n","description":"","footnote":"","page_name":" 378 ","page_number":382},
  {"content":"\r\n\r\n\r\n\r\n( ( 2241 ) ) پس چو صيادان بياوردند دام\r\nنيم عاقل را از آن شد تلخ كام\r\n( ( 2242 ) ) گفت آه من فوت كردم وقت را\r\nچون نگشتم همره آن رهنما\r\n( ( 2243 ) ) ناگهان رفت او و ليكن چون كه رفت\r\nمىببايستم شدن در پى به تفت\r\n( ( 2244 ) ) بر گذشته حسرت آوردن خطاست\r\nباز نايد رفته ياد آن هباست\r\nاين زمان سودى ندارد حسرتم\r\nچون كنم چون فوت شد اين فرصتم\r\n\r\nروايت\r\n« اللَّهم ارحنى رائحه الجنة » ( 1 )  ( خداوندا ، بوى بهشت را نصيبم فرما ) « اللَّهم اجعلنى من التوابين و اجعلنى من المتطهرين و الحمد لله رب العالمين » ( 2 )  ( خداوندا ، مرا از توبه كنندگان و پاكان قرار بده و سپاس مر خدا راست كه پروردگار عالميان است . )\r\nتفسير ابيات\r\nشخصى مشغول استنجا ( پاك كردن مقعدش ) بود ، دعايى را كه براى استنشاق آب در موقع وضو وارد است ، مىخواند . -\r\n\r\nگفت شخصى خوب ورد آورده اى\r\nليك سوراخ دعا گم كرده اى\r\n\r\nاين دعا را كه تو مىخوانى براى استنشاق بينى است ، تو چرا در موقع پاك كردن اسافل اعضاء مىخوانى بوى بهشتى را مرد آزاده از بينى استشمام مىكند نه از اسافل اعضاء .\r\nاى انسان وارونه ، چرا تواضع و فروتنى را به احمقان و تكبر را پيش راد مردان مىبرى تكبر براى اشخاص پست شايسته است ، چرا راه معكوس مىروى .\r\nبه خود بيا و ببين كه گل براى منافذ بينى روييده است ، پساى انسان لجوج\r\n","description":"","footnote":" ( 1 ) شرح انقروى ، ج 4 ، ص 252 . .  ( 2 ) وسايل الشيعة ، ج 1 ، ص 216 از معاوية بن عمار از امام صادق ( ع ) . . ","page_name":" 379 ","page_number":383},
  {"content":"\r\nاستشمام وظيفهء بينى است نه سوراخ زير . مگر از سوراخ زيرين هم بوى بهشت برين مىوزد ؟ تو اگر بوى خوش مىجويى برو از محل شايسته اش به دست بياور .\r\nهمچنين حديث حب الوطن من الايمان كاملًا صحيح است ، ولى درست دقت كن ببين وطن حقيقى تو كجا است . بر گرديم بداستان آن سه ماهى كه در آبگير بودند و ماهيگيران به سراغشان آمده بودند آن ماهى عاقل و زيرك با خويشتن گفت : دل از راى و مشورت با آن دو ماهى بر مىكنم و راه نجات خود را پيش مىگيرم .\r\nحالا وقت مشورت نيست و بايد رفت و مانند على بن ابى طالب رازها و تاسفها و سخنان خود را به چاه گفت : چه محرم و آشناى آن بسيار كم است ، مخفيانه مانند عسس شب راه برو و پنهان برو .\r\nماهى زيرك از آن آبگير چشم پوشيد و راه دريا را پيش گرفت . آن ماهى محتاط سينهء خود را در مقابل امواج آب پا ساخت و از آن جايگاه خطر مرگ روانه درياى نور گشت ، مانند آن آهو كه سگ در دنبالش باشد ، آن آهو تا در تنش يك رگ وجود دارد مىرود . آرى -\r\n\r\nخواب خرگوش و سگ اندر پى خطاست\r\nخواب خود در چشم ترسنده كجاست ؟\r\n\r\nآن ماهى دور و پهناى دريا را پيش گرفت و رفت ، اگر رنجها در آن راه ديد ، اما همان رنجهايش به امن و عافيت انجاميد . خود را در درياى عميق كه هيچ چشمى نمىتواند عمق و كرانهء آن را ببيند در افكند . موقعى كه ماهيگيران تور آوردند ، بىنوا آن ماهى نيم عاقل تلخكام گشت و -\r\n\r\nگفت آه من فوت كردم وقت را\r\nچون نگشتم همره آن رهنما\r\n\r\n","description":"","footnote":"","page_name":" 380 ","page_number":384},
  {"content":"\r\nمن از او سر مشق نگرفتم ، ناگهان از من دور شد و رفت و مىبايست من با جديت تمام دنبال او مىرفتم .\r\nاين حسرت چه فايده‌اى دارد ؟ -\r\n\r\nبر گذشته حسرت آوردن خطاست\r\nباز نايد رفته ياد آن هباست\r\nاين زمان سودى ندارد حسرتم\r\nچون كنم چون فوت شد اين حسرتم\r\n\r\n","description":"","footnote":"","page_name":" 381 ","page_number":385},
  {"content":"\r\n\r\nقصهء آن مرغ گرفته كه وصيت كرد كه بر گذشته پشيمانى مخور تدارك وقت انديش و روزگار مبر در پشيمانى\r\n\r\n( ( 2245 ) ) آن يكى مرغى گرفت از مكر و دام\r\nمرغ او را گفت كاى خواجهء همام\r\nتو يكى مرغى ضعيفى هم چو من\r\nصيد كرده خورده گير اى نيك ظن\r\n( ( 2246 ) ) تو بسى گاوان و ميشان خورده اى\r\nتو بسى اشتر به قربان كرده اى\r\n( ( 2247 ) ) خود نگشتى سير ز آنها در زمن\r\nهم نگردى سير از اجزاى من\r\nمر مرا آزاد گردان از كرم\r\nاى جوان مرد كريم محتشم\r\n( ( 2248 ) ) هل مرا تا كه سه پندت بر دهم\r\nتا بدانى زيركم يا ابلهم\r\n( ( 2249 ) ) اوّل آن پند هم بر دست تو\r\nبدهم اى جان و دلم پا بست تو\r\nبر سر ديوار بدهم ثانيش\r\nتا شوى ز ان پند شاد و خوب و كش\r\n( ( 2250 ) ) و ان سيم پندت دهم من بر درخت\r\nكه از اين سه پند گردى نيك بخت\r\n( ( 2251 ) ) آن چه بر دست است اين است آن سخن\r\nكه محالى را ز كس باور مكن\r\n( ( 2252 ) ) بر كفش چون گفت اول پند زفت\r\nگشت آزاد و بر آن ديوار رفت\r\n( ( 2253 ) ) گفت ديگر بر گذشته غم مخور\r\nچون ز تو بگذشت ز آن حسرت مبر\r\n( ( 2254 ) ) بعد از آن گفتش كه در جسمم كتيم\r\nده درم سنگ است يك دُرّ يتيم\r\n( ( 2255 ) ) دولت تو بخت فرزندان تو\r\nبود آن گوهر به حق جان تو\r\n( ( 2256 ) ) فوت كردى دُر كه روزىات نبود\r\nكه نباشد مثل آن دُر در وجود\r\n( ( 2257 ) ) آن چنان كه وقت زادن حامله\r\nناله دارد خواجه شد در غلغله\r\nگشت غمناك و همىگفت آه آه\r\nاين چرا كردم كه شد كارم تباه\r\nمن چرا آزاد كردم مر تو را\r\nزين حيل از راه بردى مر مرا\r\n( ( 2258 ) ) مرغ گفتش نى نصيحت كردمت\r\nكه مبادا بر گذشته دى غمت\r\n( ( 2259 ) ) چون گذشت و رفت غم چون مىخورى\r\nيا نكردى فهم پندم يا كرى\r\n( ( 2260 ) ) و آن دوم پندت بگفتم كز ضلال\r\nهيچ تو باور مكن قول محال\r\n\r\n","description":"","footnote":"","page_name":" 382 ","page_number":386},
  {"content":"\r\n\r\n\r\n( ( 2261 ) ) من نيم خود سه درم سنگ اى اسد\r\nده درم سنگ اندرونم چون بود\r\n( ( 2262 ) ) خواجه باز آمد به خود گفتا كه هين\r\nباز گو پند سوم اى نازنين\r\n( ( 2263 ) ) گفت آرى خوش عمل كردى به آن\r\nتا بگويم پند ثالث رايگان\r\nاين بگفت و بر پريد و شاد رفت\r\nسوى صحرا سر خوش و آزاد زفت\r\n( ( 2264 ) ) پند گفتن با جهول خوابناك\r\nتخم افكندن بود در شوره خاك\r\n( ( 2265 ) ) چاك حمق و جهل نپذيرد رفو\r\nتخم حكمت كم دهش اى نيك خو\r\nز ان كه جاهل جهل را بنده بود\r\nچون كه تو پندش دهى او نشنود\r\n\r\nتفسير ابيات\r\nيك شكارچى ، با مكر و دامى كه گسترده بود مرغى را گرفت . آن مرغ به شكارچى گفت اى آقا و سرور من و اى مرد خوش گمان تو چنين فرض كن كه مرغ ضعيفى مانند من را صيد كرده و خورده‌اى . تو در زندگانيت گاوها و گوسفندهاى فراوان خورده و شترها قربانى كرده و در طول عمرت سير نگشته‌اى ، پس چگونه از گوشت ناچيز مرغى مثل من سير خواهى گشت .\r\nتو اى جوانمرد كريم و محتشم ، مرا آزاد كن ، بپاداش تو سه اندرز مفيد به تو بدهم ، تا بدانى من زيركم يا احمق .\r\nاندرز نخستين را اى صيادى كه دل و جانم بسته دست تست در روى دستت خواهم داد . موقعى كه پريدم و بر سر ديوار نشستم پند دوم را به تو خواهم داد ، تا از آن پند شاد و دل خوش گردى . پند سوم را موقعى كه روى شاخهء درخت نشستم به تو خواهم گفت .\r\nاين سه پندى كه من به تو خواهم داد ، ترا قرين سعادت خواهند كرد . مرغ در روى دست صياد اولين پندش را داد و آن اين بود كه هرگز محالى را از هيچ كس باور مكن ، اين پند بزرگ را داد و از دست شكارچى آزاد شد و رفت و بر سر ديوار نشست .\r\n","description":"","footnote":"","page_name":" 383 ","page_number":387},
  {"content":"\r\nپند دوم را چنين گفت كه اى صياد ، هرگز بر چيزى كه از دست تو رفته است اندوهگين مباش و حسرت مبر .\r\nموقعى كه روى شاخه درخت پريد ، گفت : من در شكم خودم در ناياب و گران بهايى را به ميزان ده درم پنهان كرده بودم ، سوگند بجانت كه اين در ناياب بخت و اقبال تو و فرزندانت بود .\r\nتو اين در ناياب را كه نظيرش در دنيا نبود از آن جهت كه نصيب نبود از دست دادى . شكارچى نگون بخت با شنيدن در ناياب از دست رفته چنان به غلغله و ناله افتاد كه زن حامله در موقع وضع حمل . بسيار اندوهگين شد و آه هاى پى در پى مىكشيد كه چرا مرغ را رها كردم و در گرانبها را از دست دادم ؟ روى به آن مرغ از دست رفته كرده و گفت : چرا من ترا آزاد كردم ؟ تو با حيله هاى زيركانه ات از راه منحرفم كردى .\r\nمرغ برگشت و به او گفت : مگر به تو اندرز ندادم كه مبادا بر گذشته و فوت شده غمناك شوى . تو چرا بگذشته اندوه مىخورى يا پند مرا نفهميدى يا گوشت كر بوده است .\r\nپند دوم من به تو اين بود كه از گمراهى هيچ وقت امر محال را از كسى باور مكن ، مگر كورى نمىبينى كه وزن خود من به مقدار سه درم سنگ نيست ، من چگونه مىتوانم به وزن ده درم در در درونم پنهان كنم شكارچى به خود آمد و گفت : اين پرندهء نازنين پند سوم را بگو . مرغ در پاسخش گفت : آرى تو به آن دو پندى كه داده بودم خوب عمل كردى تا پند سوم را رايگان به تو بدهم ؟\r\n\r\nاين بگفت و بر پريد و شاد رفت\r\nسوى صحرا سر خوش و آزاد زفت\r\n\r\nآرى ، پند گفتن با نادان خواب آلود مانند تخم پاشيدن در شوره زار است . شكاف حماقت و نادانى شكافى است كه رفو پذير نيست . لذا تخم حكمت را اى مرد نيك خو در شوره زار وجودش مپاش .\r\n\r\nز انكه جاهل جهل را بنده بود\r\nچون كه تو پندش دهى او نشنود\r\n\r\n","description":"","footnote":"","page_name":" 384 ","page_number":388},
  {"content":"\r\n\r\nچاره انديشيدن آن ماهى نيم عاقل و خود را مرده كردن\r\n\r\n( ( 2266 ) ) گفت ماهى دگر وقت بلا\r\nچون كه ماند از سايهء عاقل جدا\r\n( ( 2267 ) ) كاو سوى دريا شد و از غم عتيق\r\nفوت شد از من چنان نيكو رفيق\r\n( ( 2268 ) ) ليك از آن ننديشم و بر خود زنم\r\nخويشتن را اين زمان مرده كنم\r\n( ( 2269 ) ) پس بر آرم اشكم خود بر زبر\r\nپشت زير و مىروم بر آب بر\r\n( ( 2270 ) ) مىروم بر وى چنان كه خس رود\r\nنى به سبّاحى چنان كه كس رود\r\n( ( 2271 ) ) مرده كردم خويش بسپارم به آب\r\nمرگ پيش از مرگ امن است از عذاب\r\n( ( 2272 ) ) مرگ پيش از مرگ امن است اى فتى\r\nاين چنين فرمود ما را مصطفى\r\n( ( 2273 ) ) گفت موتوا كلكم من قبل ان\r\nيأتى الموت تموتوا بالفتن\r\n( ( 2274 ) ) هم چنان مرد و شكم بالا فكند\r\nآب گه بردش نشيب و گه بلند\r\n( ( 2275 ) ) هر يكى ز ان قاصدان بس غصه برد\r\nكه دريغا ماهى مهتر بمرد\r\n( ( 2276 ) ) شاد مىشد او از آن گفت و دريغ\r\nپيش رفت اين بازيم رستم ز تيغ\r\n( ( 2277 ) ) پس گرفتش يك صياد ارجمند\r\nبر سرش تف كرد و بر خاكش فكند\r\n( ( 2278 ) ) غلط غلطان رفت پنهان اندر آب\r\nماند آن ديگر همىكرد اضطراب\r\n( ( 2279 ) ) از چپ و از راست مىجست آن سليم\r\nتا به جهد خويش برهاند گليم\r\n( ( 2280 ) ) دام افكندند و اندر دام ماند\r\nاحمقى او را در آن آتش نشاند\r\n( ( 2281 ) ) بر سر آتش به پشت تابه اى\r\nبا حماقت گشت او هم خوابه اى\r\n( ( 2282 ) ) او همىجوشيد از تف سعير\r\nعقل مىگفتش أ لم يأتك نذير ؟\r\n( ( 2283 ) ) او همىگفت از شكنجه و از بلا\r\nهم چو جان كافران قالوا بلى\r\n( ( 2284 ) ) باز مىگفت او كه گر اين بار من\r\nوارهم زين محنت گردن شكن\r\n( ( 2285 ) ) من نسازم جز به دريايى وطن\r\nآب گيرى را نسازم من سكن\r\n( ( 2286 ) ) آب بىحد جويم و ايمن شوم\r\nتا ابد در امن و صحت مىروم\r\n\r\n","description":"","footnote":"","page_name":" 385 ","page_number":389},
  {"content":"\r\n\r\n\r\n\r\n\r\nهمچنين مىكرد با خود نذرها\r\nكز چنين ورطه اگر يابم رها\r\nدامن عاقل بگيرم روز و شب\r\nتا نيفتم در چنين رنج و تعب\r\n\r\nآيه\r\n« كُلَّما أُلْقِيَ فِيها فَوْجٌ سَأَلَهُمْ خَزَنَتُها أَ لَمْ يَأْتِكُمْ نَذِيرٌ ؟ . قالُوا بَلى قَدْ جاءَنا نَذِيرٌ فَكَذَّبْنا وَقُلْنا ما نَزَّلَ الله مِنْ شَيْءٍ إِنْ أَنْتُمْ إِلَّا فِي ضَلالٍ كَبِيرٍ 67 : 8 - 9 . » ( 1 )  ( هر وقتى كه دسته‌اى از كفار بجهنم انداخته مىشوند مأموران جهنم از آنان مىپرسند ، مگر ابلاغ و تهديد كننده‌اى به شما نيامده بود ؟ مىگويند بلى ، ابلاغ و تهديد كننده بما آمد ، ولى ما آنان را تكذيب كرديم و گفتيم خداوند چيز نفرستاده است شما نيستيد جز غوطه وران در گمراهى بزرگ . )\r\nروايت\r\n« موتوا قبل ان تموتوا » ( 2 )  ( بميريد پيش از آن كه از دنيا برويد ) .\r\nتوضيح اين روايت سند معتبرى ندارد ، ولى مضمونى را كه گويندگان اين جمله در نظر دارند ، مىتوان از آيات و روايات استفاده كرد . آن مضمون عبارت است از ميراندن نفس اماره ( خود طبيعى ) و مهار كردن آن . مضمون ديگرى هم مىتوان از جملهء فوق در نظر گرفت كه آن هم صحيح است . مقصود از مردن پيش از مرگ ، جوش داشتن و علاقه به مرگ به عنوان پلى براى عبور به لقاء إله مىباشد .\r\nتفسير ابيات\r\nآن ماهى نيم عاقل موقعى كه از سايه و پيروى ماهى عاقل محروم گشته بود ، با خويشتن چنين گفت كه آن ماهى عاقل به دريا رهسپار شد و آزاد گشت و چنان رفيق نجات بخش از دست من رفت . حالا ديگر در بارهء او نبايد بيانديشيم و بايستى در فكر خود باشم . راه نجاتم اين است كه خود را مرده نمايم و شكمم را روى آب بر آورده\r\n","description":"","footnote":" ( 1 ) سوره الملك آيه 8 و 9 . .  ( 2 ) المنهج القوى ، ج 4 ، ص 313 . . ","page_name":" 386 ","page_number":390},
  {"content":"\r\nو پشت به آب خود را به اختيار آب بسپارم و مانند خس بىاختيار روى آب حركت كنم ، نه با شناورى كه جاندار صورت مىدهد . بميرم و خود را به آب بسپارم ، اين مردن پيش از مرگ مرا از عذاب مرگ ايمنى خواهد بخشيد . و مردن پيش از مرگ امن جان آدمى است ، اين جمله ايست كه پيامبر ما فرموده است .\r\nماهى نيم عاقل همانطور كه انديشيده بود ، عمل كرد و شكم به روى آب انداخت و آب هم او را بىاختيار بالا و پائين مىبرد . آن ماهيگيران اندوه بسيار خوردند كه دريغا ، ماهى بزرگتر مرده است . آن ماهى از گفتار صيادان شادمان گشته و به راه خود ادامه مىداد و مىگفت : با اين بازى كه صورت دادم ، جان خود را از مرگ رها ساختم .\r\nيكى از صيادان آن ماهى را از روى آب به دست گرفت و از حسرت تفى بر سر ماهى انداخته و او را به زمين انداخت ، ولى آن ماهى -\r\n\r\nغلط غلطان رفت پنهان اندر آب\r\nماند آن ديگر همىكرد اضطراب\r\n\r\nآن ماهى سوم مانند مار گزيده به چپ و راست جست و خيز مىكرد ، بلكه بتواند از دام مرگ بجهد و گليم خود را بيرون بكشد . ولى صيادان دام گستردند و ماهى احمق بدام افتاد و حماقتش او را بر سر آتش كشيد و به تابه اش انداخت . او با نتايج حماقتش براى ابد هم خوابه شد . از گرماى آتش مىجوشيد ، عقلش مىگفت مگر مبلغ و تهديد كننده و هشدار دهنده‌اى ترا آگاه نساخته بود ، او در حال غوطه خوردن در شكنجه و مصيبت مىگفت : بلى . موقعى كه ماهى در ميان دام دست و پا مىزد . -\r\n\r\nباز مىگفت او كه گر اين بار من\r\nوارهم زين محنت گردن شكن\r\nمىنسازم جز به دريايى وطن\r\nآبگيرى را نسازم من وطن\r\n\r\nماهى احمق در ميان دام مرگ نذرها مىكرد كه اگر از اين مهلكه نجات پيدا كنم -\r\n\r\nدامن عاقل بگيرم روز و شب\r\nتا نيفتم در چنين رنج و تعب\r\n\r\n","description":"","footnote":"","page_name":" 387 ","page_number":391},
  {"content":"\r\n\r\n\r\nبيان آن كه عهد كردن احمق وقت گرفتارى و ندم هيچ وفايى ندارد كه « و لو ردوا لما نهوا عنه و انهم لكاذبون » چون صبح كاذب وفا ندارد\r\n\r\n( ( 2287 ) ) عقل مىگفتش حماقت با تو هست\r\nبا حماقت عهد را آيد شكست\r\n( ( 2288 ) ) عقل را باشد وفاى عهدها\r\nتو ندارى عقل رو اى خر بها\r\n( ( 2289 ) ) عقل را ياد آيد از پيمان خود\r\nپردهء نسيان بدرّاند خرد\r\n( ( 2290 ) ) چون كه عقلت نيست نسيان مير توست\r\nدشمن و باطل كن تدبير توست\r\n( ( 2291 ) ) از كمىّ عقل پروانه خسيس\r\nياد نارد ز آتش و سوز و حسيس\r\n( ( 2292 ) ) چون كه پرّش سوخت توبه مىكند\r\nآز و نسيانش بر آتش مىزند\r\n( ( 2293 ) ) ضبط و درك و حافظى و ياد داشت\r\nعقل را باشد كه عقل آن را فراشت\r\n( ( 2294 ) ) چون كه گوهر نيست تابش چون بود\r\nبىمذكَّر خود ايابش چون بود\r\n( ( 2295 ) ) اين تمنا هم ز بىعقلىّ اوست\r\nكه نبيند كان حماقت را چه خوست\r\n( ( 2296 ) ) آن ندامت از نتيجهء رنج بود\r\nنى ز عقل روشن چون گنج بود\r\n( ( 2297 ) ) چون كه شد رنج آن ندامت شد عدم\r\nمىنيرزد خاك آن توبه و ندم\r\n( ( 2298 ) ) آن ندم از ظلمت غم بست بار\r\nپس كلام الليل يمحوه النهار ( 1 ) \r\n( ( 2299 ) ) چون برفت آن ظلمت غم گشت خوش\r\nهم رود از دل نتيجه و زاده اش\r\n( ( 2300 ) ) مىكند او توبه و پير خرد\r\nبانگ لو ردوا لعادوا مىزند\r\n\r\nآيه\r\n« و لو ترى إذ وقفوا على النار فقالوا يا ليتنا نرد و لا نكذب بآيات\r\n","description":"","footnote":" ( 1 ) اين جمله مَثَل عربى است و در موردى گفته مىشود كه انگيزهء موقتى به وجود مىآيد و شخص وعده‌اى مىدهد و سپس آن انگيزه و شرايط از بين مىرود ، وعدهء داده شده مورد عمل قرار نمىگيرد . اين مثل را ابو نواس شاعر هارون الرشيد در يكى از اشعارش در باره هارون و وعده شبانگاهى زنش آورده است . . ","page_name":" 388 ","page_number":392},
  {"content":"\r\n\r\nربنا و نكون من المؤمنين . بل بدا لهم ما كانوا يخفون من قبل و لو ردوا لعادوا لما نهوا عنه و انهم لكاذبون . » ( 1 )  ( اگر آن كفار را گاهى كه بر سر آتش ايستاده‌اند بينى ، مىگويند اى كاش ما به دنيا بر مىگشتيم و آيات پروردگارمان را تكذيب نمىكرديم و از مؤمنين بوديم . [ اين گفتارشان حقيقت ندارد 
  ] بلكه امروز آن چه را كه در دنيا بر خود مخفى مىداشته‌اند آشكار شده است و اگر آنان بار ديگر به دنيا بر گردند ، باز به همان كفر و فساد خود بر مىگردند و اينان دروغگويانند . )\r\nتفسير ابيات\r\nعقل به آن ماهى مىگفت : تو دمساز حماقتى ، مادامى كه احمقى هر گونه پيمان با خود و ديگران ببندى آن را خواهى شكست ، عقل است كه به عهدها وفا مىكند ، تو كه اى خر قيمت عقل ندارى به راه خود برو . عقل همواره پيمان را به ياد مىآورد و پردهء فراموشى را مىدرد .\r\nوقتى كه از خرد محرومى ، فراموش كارى بر تو مسلط بوده دشمن و باطل كنندهء تدبيرهاى تو خواهد بود ، آن پروانهء پست از بىعقلى به ياد نمىآورد كه چندين بار خود را به آتش زده بال و پرش سوخته است ، باز دور شعله هاى آتش مىگردد . موقعى كه بال و پرش مىسوزد ، توبه مىكند ، باز هم طمع و فراموش كارى وادارش مىكند كه خود را به آتش بزند ، آرى آن همه -\r\n\r\nضبط و درك و حافظى و ياد داشت\r\nعقل را باشد كه عقل آن را فراشت\r\n\r\nوقتى كه گوهر درخشانى وجود ندارد ، روشنايى از كجا پديد خواهد آمد ، موقعى كه ابلاغ و تهديد كننده‌اى در كار نيست ، برگشت انسان منحرف به صراط مستقيم چگونه صورت خواهد گرفت ؟ حتى اين آرزو كه اگر نجات پيدا كنم ديگر منحرف نمىشوم ، خود از حماقت او است ، زيرا او متوجه نيست كه خاصيت\r\n","description":"","footnote":" ( 1 ) الانعام آيه 27 و 28 . . . ","page_name":" 389 ","page_number":393},
  {"content":"\r\nحماقت چيست ؟ و حماقت هر حقيقتى را ناديده مىگيرد . آن پشيمانى كه پيش آمده بود ، به علت شكنجه‌اى بود كه وجودش را فرا گرفته نه بانگيزگى عقل .\r\nهنگامى كه رنج و شكنجه از بين رفت و به حال عادى خود برگشت ، پشيمانى نيز از بين مىرود .\r\nاين گونه توبه و پشيمانى به خاك هم نمىارزد . آن پشيمانى بار خود را از ظلمت اندوه بسته بود ، وقتى روشنايى شادى از پنجره روى نمايد پشيمانى هم از در بيرون مىرود .\r\nاين است آن مثلى كه عرب مىگويد « سخن شبانگاهى را روز از بين مىبرد » وقتى كه شادى رسيد ، ظلمت غم بيرون مىرود و نتايج و معلولات خود را هم با خويشتن مىبرد -\r\n\r\nمىكند او توبه و پير خرد\r\nبانگ لو ردوا لعادوا مىزند\r\n\r\n","description":"","footnote":"","page_name":" 390 ","page_number":394},
  {"content":"\r\n\r\n\r\nدر بيان آن كه وهم قلب عقل است و ستيزهء اوست به دو ماند و او نيست\r\n\r\n( ( 2301 ) ) عقل ضدّ شهوت است اى پهلوان\r\nآن كه شهوت مىتند عقلش مخوان\r\n( ( 2302 ) ) وهم خوانش آن كه شهوت را گداست\r\nوهم قلب و نقد زر عقلهاست\r\n( ( 2303 ) ) بىمحك پيدا نگردد وهم و عقل\r\nهر دو را سوى محك كن زود نقل\r\n( ( 2304 ) ) اين محك قرآن و حال انبيا\r\nچون محك مر قلب را گويد بيا\r\n( ( 2305 ) ) تا ببينى خويش را ز آسيب من\r\nكه نه‌اى اهل فراز و شيب من\r\n( ( 2306 ) ) عقل را گر ارّه‌اى سازد دو نيم\r\nهمچو زر باشد در آتش او به سيم\r\n\r\nتفسير ابيات\r\nاى قهرمان انسانى ، عقل همواره ضد شهوت حيوانى است ، هر گونه فعاليت درونى كه هوا خواه شهوت باشد ، عقل نبوده و هم پا در هوا است ، اين وهم است كه گداى شهوتست . و هم قلب و عقل نقد طلاى ناب است و تشخيص عقل از وهم كارى است بس دشوار و اين كار احتياج به محك دارد .\r\n\r\nبىمحك پيدا نگردد وهم و عقل\r\nهر دو را سوى محك كن زود نقل\r\n\r\nمحك تفكيك كنندهء نقد و قلب قرآن و احوال پيامبران است . محك به قلب مىگويد بيا تا ترا آزمايش كنم و آسيب پرده بر داشتن من از روى تو را ببين ، خود اعتراف كن كه تو شايستهء فراز و نشيب حيات آدميان نيستى . اگر اره‌اى بياورند و عقل را دو نيم كنند ، باز مانند طلا كه در آتش خندان مىشود ، حقيقت عقل بودن خود را حفظ ، و شكوفانتر مىگردد .\r\n","description":"","footnote":"","page_name":" 391 ","page_number":395},
  {"content":"\r\n\r\nمجاوبات موسى عليه السلام كه صاحب عقل بود با فرعون كه صاحب وهم بود\r\n\r\n( ( 2307 ) ) وهم مر فرعون عالم سوز را\r\nعقل مر موسى جان افروز را\r\n( ( 2308 ) ) رفت موسى بر طريق نيستى\r\nگفت فرعونش بگو تو كيستى ؟\r\n( ( 2310 ) ) گفت من خامش رها كن هاى و هوى\r\nنسبت و نام قديمت را بگو\r\n( ( 2311 ) ) گفت موسى نسبتم از خاكدانش\r\nنام اصلم كمترين بندگانش\r\n( ( 2312 ) ) بنده زادهء آن خداوند مجيد\r\nزاده از پشت جوارى و عبيد\r\n( ( 2313 ) ) نسبت اصلم ز خاك و آب و گل\r\nآب و گل را داد يزدان جان و دل\r\n( ( 2314 ) ) مرجع اين جسم خاكم هم به خاك\r\nمرجع تو هم به خاك اى سهمناك\r\n( ( 2315 ) ) اصل ما و اصل جمله سركشان\r\nهست از خاكى و آن را صد نشان\r\n( ( 2316 ) ) نى مدد از خاك مىگيرد تنت\r\nاز غذاى خاك پيچد گردنت\r\n( ( 2317 ) ) چون رود جان مىشود او باز خاك\r\nاندر آن گور مخوف سهمناك\r\n( ( 2318 ) ) اين من و مايى تو و اشباه تو\r\nخاك گردند و نماند جاه تو\r\n( ( 2319 ) ) گفت غير اين نسب ناميت هست\r\nمر تو را آن نام خود اولىتر است\r\n( ( 2320 ) ) بندهء فرعون و بندهء بندگانش\r\nكه از او پرورد ز اول جسم و جانش\r\n( ( 2321 ) ) بندهء ياغى و طاغىّ ظلوم\r\nزين وطن بگريخته از فعل شوم\r\n( ( 2322 ) ) خونى و غدّارى و حق ناشناس\r\nهم برين اوصاف خود مىكن قياس\r\n( ( 2323 ) ) در غريبى خوار و درويش و خلق\r\nكه ندانستى سپاس ما و حق\r\n( ( 2324 ) ) گفت حاشا كه بود با آن مليك\r\nدر خداوندى كس ديگر شريك\r\n( ( 2325 ) ) واحد اندر ملك و او را يار نى\r\nبندگانش را جز او سالار نى\r\n( ( 2326 ) ) نيست خلقش را دگر كس مالكى\r\nشركتش دعوى كند جز هالكى ؟\r\n( ( 2327 ) ) نقش او كردست و نقاش من اوست\r\nغير اگر دعوى كند او ظلم جوست\r\n\r\n","description":"","footnote":"","page_name":" 392 ","page_number":396},
  {"content":"\r\n\r\n\r\n( ( 2328 ) ) تو نتانى ابروى من ساختن\r\nچون توانى جان من بشناختن\r\n( ( 2329 ) ) بلكه آن غدار و آن طاغى تويى\r\nلاف شركت مىزنى ياغى تويى\r\n( ( 2330 ) ) گر بكشتم من عوانى را به سهو\r\nنى براى نفس كشتم من به لهو\r\n( ( 2331 ) ) من زدم مشتى و ناگه اوفتاد\r\nآن كه جانش خود نبد جانى بداد\r\n( ( 2332 ) ) من سگى كشتم تو مرسل زادگان\r\nصد هزاران طفل بىجرم و زيان\r\n( ( 2333 ) ) كشته‌اى و خونشان در گردنت\r\nتا چه آيد بر تو زين خون خوردنت\r\n( ( 2334 ) ) كشته‌اى ذريّه يعقوب را\r\nبر اميد قتل من مطلوب را\r\n( ( 2335 ) ) كورى تو حق مرا خود بر گزيد\r\nسر نگون شد آن چه نفست مىپريد\r\n( ( 2336 ) ) گفت اينها را بهل بىهيچ شك\r\nاين بود حق من و نان و نمك\r\n( ( 2337 ) ) كه مرا پيش حشر خوارى كنى\r\nروز روشن بر دلم تارى كنى ؟\r\n( ( 2338 ) ) گفت خوارى قيامت صعبتر\r\nگر ندارى پاس من در خير و شر\r\n( ( 2339 ) ) زخم كيكى را نمىتانى كشيد\r\nزخم مارى را تو چون خواهى چشيد\r\n( ( 2340 ) ) ظاهراً كار تو ويران مىكنم\r\nليك خارى را گلستان مىكنم\r\n\r\nآيه\r\n« مِنْها خَلَقْناكُمْ وَفِيها نُعِيدُكُمْ وَمِنْها نُخْرِجُكُمْ تارَةً أُخْرى 20 : 55 » . ( 1 )  ( شما را از خاك آفريديم و به خاك بر مىگردانيم و بار ديگر از خاك شما را بيرون مىآوريم ) .\r\n« و دخل المدينة على حين غفله من اهلها فوجد فيها رجلين يقتتلان هذا من شيعته و هذا من عدوه فاستغاثه الذى من شيعته على الذى من عدوه فوكزه موسى فقضى عليه قال هذا من عمل الشيطان انه عدو مضل مبين . » ( 2 )  ( و موسى به مصر وارد شد در حالى كه مردم مصر از او غافل بودند ، دو مرد را\r\n","description":"","footnote":" ( 1 ) سوره طه ، آيهء 55 . .  ( 2 ) سورهء القصص ، آيه 15 . . ","page_name":" 393 ","page_number":397},
  {"content":"\r\n\r\nديد كه با يكديگر به كشتار پرداخته بودند ، يكى از پيروان او ( اسرائيلى ) بود و ديگرى از دشمنانش ( قبطى ) آن شخص كه پيروش بود . از موسى طلب يارى كرد به ضرر دشمنش ، موسى ضربه‌اى با مشت يا عصا به او زد و آن قبطى مرد ، موسى گفت اين عمل شيطان بود ، شيطان دشمن گمراه كننده و آشكار است . )\r\n\r\n( ( 2330 ) ) گر بكشتم من عوانى را به سهو\r\nنى براى نفس كشتم نى به لهو\r\n( ( 2331 ) ) من زدم مشتى و ناگه اوفتاد\r\nآن كه جانش خود نبد جانى بداد\r\n( ( 2332 ) ) من سگى كشتم تو مرسل زادگان\r\nصد هزاران طفل بىجرم و زيان\r\n\r\nآيا موسى كه آن قبطى را كشت ، قتل نفس حرام مرتكب گشت ؟\r\nمفسرين در بارهء قتل قبطى كه از حضرت موسى سر زده است ، اختلاف نظر دارند ، گروهى مىگويند : قتل نفس مزبور جرمى بوده است كه حضرت موسى مرتكب شده است . و پيامبران معصوم نيستند و ممكن است مرتكب گناه شوند . اين نظريه كلى كه مىگويد : انبياء هم مرتكب معصيت به اصطلاح معمولى مىشوند صحيح نيست و حوادثى را كه در اين باره استشهاد مىكنند ، نارسا مىباشد .\r\nگروه ديگر مىگويند : اين كار موسى قتل نفس حرام نبوده است ، اگر چه پيامبران هم معصوم نباشند ، زيرا قتل نفس از معاصى كبيره است و شان و مقام موسى عليه السلام بالاتر از آن است كه چنان گناه بزرگى مرتكب شود . بلكه يا قتل خطايى بوده است و يا مقتول استحقاق كشته شدن را داشته است .\r\nيكى از دلايل اين كه قتل خطايى بوده است ، اين است كه خداوند نمىفرمايد موسى او را زد و كشت ، بلكه مىفرمايد : مشتى يا عصايى به او زد و آن شخص حياتش را از دست داد و در گذشت و اين كه حضرت موسى پس از آن حادثه اعتراف به ظلم به خويشتن نموده و توبه كرد ، معنايش آن نيست كه جرم قتل نفس عمدى حرام\r\n","description":"","footnote":"","page_name":" 394 ","page_number":398},
  {"content":"\r\nمرتكب شده است ، بلكه مقصودش از ظلم به خويشتن ، قرار دادن خود در معرض انتقام فرعونيان بوده است ، لذا به موسى خبر دادند كه :\r\n« إِنَّ اَلْمَلأَ يَأْتَمِرُونَ بِكَ لِيَقْتُلُوكَ فَاخْرُجْ إِنِّي لَكَ مِنَ اَلنَّاصِحِينَ فَخَرَجَ مِنْها خائِفاً يَتَرَقَّبُ قالَ رَبِّ نَجِّنِي مِنَ اَلْقَوْمِ اَلظَّالِمِينَ 28 : 20 - 21 . » ( 1 )  ( مردى كه از نقطهء دور شهر آمده بود به موسى گفت چشمگيران قوم فرعون اجتماع و توطئه كرده‌اند كه ترا بكشند ، از شهر بيرون برو من از خير خواهان تو هستم .\r\nموسى از شهر در حال ترس و انتظار انتقام بيرون رفت و مىگفت : خداوندا مرا از قوم ستمكار نجات بده ) و معناى غفر پوشانيدن است ، موسى از خدا خواست كه اين حادثه را از فرعونيان بپوشاند .\r\nاما اين كه پس از كشته شدن قبطى موسى فرمود : اين از عمل شيطان بود ، مقصود كشتار آن قبطى با اسرائيلى بوده است ، يا خود قبطى عمل شيطان منظور شده است ، چنان كه خداوند در بارهء كنعان فرزند حضرت نوح فرمود :\r\n« إِنَّه عَمَلٌ غَيْرُ صالِحٍ 11 : 46 » ( 2 )  ( كنعان فرزند تو نيست او عمل - غير صالح است ) .\r\nتأييد ديگر آيهء :\r\n« قالَ رَبِّ بِما أَنْعَمْتَ عَلَيَّ فَلَنْ أَكُونَ ظَهِيراً لِلْمُجْرِمِينَ 28 : 17 » ( 3 )  ( موسى گفت : خداوندا به جهت آن نعمتى كه به من داده‌اى هرگز پشتيبان گنهكاران نخواهم بود ) .\r\nاز اين آيه كه دنبال مغفرت خواستن موسى وارد شده است ، آن احتمال تقويت مىشود كه حضرت موسى آن قبطى مقتول را مجرم مستحق قتل مىديده است . و به هر حال آيهء مورد بحث دلالت صريح به آن ندارد كه حضرت موسى عمدا مرتكب قتل نفس حرام شده است .\r\n","description":"","footnote":" ( 1 ) سوره القصص ، آيهء 20 . .  ( 2 ) سوره هود ، آيهء 46 . .  ( 3 ) سوره القصص ، آيهء 17 . . ","page_name":" 395 ","page_number":399},
  {"content":"\r\n\r\nتفسير ابيات\r\nوهم بىاساس از آن فرعون عالم سوز است و عقل از آن موسى جان افروز . موسى راه پشت پردهء طبيعت نيست نما را گرفت و فرعون از هويت او پرسيد و گفت : بگو ببينم تو كيستى ؟ موسى فرمود : من همان عقل الهى هستم كه فرستادهء خدا و حجه الله و امان بخش از گمراهىها است .\r\nفرعون گفت : خاموش باش و هياهو راه نيانداز ، تو نسبت و نام نخستين خود را به من بگو .\r\nموسى فرمود : نسبتم به خاك زمين او و نام اصلى من هم كمترين بندگان او است . فرزند يكى از بندگان خداوند بزرگ و از پشت بندگان و كنيزهاى خداوندى خاكدان سرازير شده‌ام پس نسبت اصلى من از خاك و آب و گل است و خداى توانا به همين خاك و گل ناچيز جان و دل بخشيده است . سر نوشت و باز گشت نهايى همين جسم خاكى من هم به خود خاك بوده تو هم در اين سر نوشت شريك من هستى .\r\nاصل ما و تمامى گردن كشان روزگاران از خاك بوده و صدها نشان خاك در وجود او پيدا است . نگاهى به خود انداز و ببين\r\n\r\nنى مدد از خاك مىگيرد تنت\r\nاز غذاى خاك پيچد گردنت\r\n\r\nو در آن هنگام كه جان از بدن مفارقت نمود ، باز بدن به خاك بر مىگردد و در زير انبوه خاكهاى گور كه بس مخوف و هراس انگيز است روى به خاك مىگذارد .\r\nاى فرعون احمق :\r\n\r\nاين من و مايى تو و اشباه تو\r\nخاك گردند و نماند جاه تو\r\n\r\nفرعون گفت غير از اينها كه گفتى ، تو نام ديگرى دارى كه براى تو از همهء آن چه گفتى شايسته تر است ، تو بندهء فرعون ، بلكه بندهء بندگان فرعون هستى ، فرعونى كه جسم و جانت پروردهء او است . تو يك بندهء طغيانگر و ياغى هستى كه از\r\n","description":"","footnote":"","page_name":" 396 ","page_number":400},
  {"content":"\r\nوطن اصلى و پرورندهء خود به علت ترس از عاقبت كارهاى زشت فرار كرده‌اى .\r\n\r\nخونى و غدارى و حق ناشناس\r\nهم بر اين اوصاف مىكن خود قياس\r\n\r\nخود را به بيگانگى و دورى از ما مبتلا كردى و پاس حقوق ما را مراعات ننمودى . موسى فرمود : حاشا كه خداوند مقتدر مطلق در خداونديش شريكى براى خود بر گزيده باشد ، او در مالكيت مطلق هستى يكتا و بدون يار و كمك بوده و براى بندگانش سرور و سالارى جز او وجود ندارد . براى مخلوقات او مالك ديگرى نيست .\r\nكسى نمىتواند ادعاى شركت در ملك با او داشته باشد ، مگر اين كه با دست خود خويشتن را به هلاكت بياندازد . نقش هستى من از او و نقاش من خود او است اگر كس ديگرى ادعاى نقاشى كند ، او ستمگر و ستم جو است . تو حتى توانايى ساختن ابروهاى مرا ندارى ، چگونه مىتوانى جان انسانى و ملكوتى مرا بيافرينى اين كه به من طغيانگر و حيله گر خطاب كردى ، من نيستم ، بلكه تويى كه لاف شركت با خداوندى خدا مىزنى ؟ اگر من يك مأمور ترا از روى سهو و خطا كشتم ، براى اشباع نفس و لهو و لعب نبود ، مشتى به او زدم بدون اين كه قصد كشتنش را داشته باشم ، او بر زمين افتاد و مرد و او داراى جان انسانى نبود ، بلكه جان حيوانيش را از دست داد . - من سگى كشتم تو فرزندان يعقوب پيامبر را مىكشى و صدها هزار طفل بىگناه را كه زيانى هم به تو نداشتند از پاى در آوردى ، تو آن بىگناهان را كشتى و خونشان گردن ترا گرفته است ، منتظر باش تا به بينى كه نتيجهء اين همه خون آشامىهاى تو چه خواهد بود . تو نسل يعقوب را از بين مىبردى به اميد اين كه بمطلوب خود كه كشتن منست نايل شوى اما -\r\n\r\nكورى تو حق مرا خود بر گزيد\r\nسر نگون شد آن چه نفست مىپزيد\r\n\r\nفرعون به موسى گفت اين سخنان را رها كن ، آيا حق من و حق نان و نمكى كه از من خورده بودى ، اين بود ؟ ؟ -\r\n","description":"","footnote":"","page_name":" 397 ","page_number":401},
  {"content":"\r\n\r\nكه مرا پيش حشر خوارى كنى\r\nروز روشن بر دلم تارى كنى\r\n\r\nموسى در جواب فرمود : خوارى دنيا چيزى نيست ، پستى و ذلت سراى آخرت دشوارتر خواهد بود ، اگر براى خير و شر و ساير شئون زندگى پاس پيامبرى مرا نداشته باشى . اى فرعون كوته بين زخم كيك محقر ترا ناراحت مىكند ، چگونه نيش مارهاى دوزخ را تحمل خواهى كرد . تو يك بار ديگر به خود بيا ، خواهى ديد -\r\n\r\nظاهراً كار تو ويران مىكنم\r\nليك خارى را گلستان مىكنم\r\n\r\n","description":"","footnote":"","page_name":" 398 ","page_number":402},
  {"content":"\r\n\r\n\r\nبيان آن كه عمارت در ويرانى است و جمعيت در پراكندگى و درستى در شكستگى است و مراد در بىمرادى و وجود در عدم و على هذا بقية الأضداد و الازواج\r\n\r\n( ( 2341 ) ) آن يكى آمد زمين را مىشكافت\r\nابلهى فرياد كرد و بر نتافت\r\n( ( 2342 ) ) كاين زمين را از چه ويران مىكنى\r\nمىشكافى و پريشان مىكنى\r\n( ( 2343 ) ) گفت اى ابله برو بر من مران\r\nتو عمارت از خرابى باز دان\r\n( ( 2344 ) ) كى شود گلزار و گندم زار اين\r\nتا نگردد زشت و ويران اين زمين\r\n( ( 2345 ) ) كى شود بستان و كشت و برگ و بر\r\nتا نگردد زشت و ويران اين زمين\r\n( ( 2346 ) ) تا نبشكافى به نشتر ريش را\r\nكى شود آن ريش به‌اى اوستا\r\n( ( 2347 ) ) تا نسوزد خلطهايت از دوا\r\nكى رود سوزش كجا يابد شفا\r\n( ( 2348 ) ) پاره پاره كرد درزى جمله را\r\nكس زند آن درزى علَّامه را\r\n( ( 2349 ) ) كه چرا اين اطلس بگزيده را\r\nبر دريدى چه كنم بدريده را\r\n( ( 2350 ) ) هر بناى كهنه كابادان كنند\r\nنى كه اول كهنه را ويران كنند\r\n( ( 2351 ) ) همچنين نجّار و حداد و قصاب\r\nهستشان پيش از عمارتها خراب\r\n( ( 2352 ) ) آن هليله و آن بليله كوفتن\r\nز ان تلف گردند معمورىّ تن\r\n( ( 2353 ) ) تا نگويى گندم اندر آسيا\r\nكى شود آراسته ز ان خوان ما\r\n( ( 2354 ) ) آن تقاضا كرد آن نان و نمك\r\nكه ز شستت وارهانم اى سمك\r\n\r\nتفسير ابيات\r\nشخصى زمين را مىشكافت و شخم مىكرد ، ابلهى فرياد زد كه اين زمين را چرا ويران و پريشان مىكنى و مىشكافى ؟ آن شخص پاسخ داد : اى ابله برو ، و بر من عتراض مكن ، همهء آبادىها از خرابىها ناشى مىشود . ( يا تو بين آباد و خراب كردن تفاوت بگذار . اين زمين بدون اين شكافتن و ويران نمودن هرگز گلزار و گندم زار نخواهد گشت . تو اگر زخم را با نشتر نشكافى آن زخم كى بهبودى خواهد يافت . تا دوا اخلاط درونى را نسوزاند ، سوزش بيمارى از بين نمىرود و شفا رو نمىنمايد . خياطى كه پارچه‌اى را پاره پاره مىكند ، آيا ديده اى\r\n","description":"","footnote":"","page_name":" 399 ","page_number":403},
  {"content":"\r\nكس او را بزند كه چرا پارچه را پاره مىكنى و مىشكافى و چرا اين اطلس گران قيمت را قطعه قطعه مىكنى ، من اين پارچهء دريده را چه كنم ؟ هشيار باش -\r\n\r\nهر بناى كهنه كابادان كنند\r\nنى كه اول كهنه را ويران كنند ؟\r\n\r\nبدين سان نجار و آهنگر و قصاب و همهء صنعتگران پيش از سازندگى ويرانگرىها دارند ، مواد داروهاى هليله و بليله براى آبادى و تندرستى بدن كوبيده و ويران مىشوند . آرى -\r\n\r\nتا نكوبى گندم اندر آسيا\r\nكى شود آراسته ز ان خوان ما ؟\r\n\r\nاى فرعون احمق ، آن نان و نمكها كه برخ من مىكشى اين تقاضا را مىكند كه ترا كه اكنون مانند ماهى در تور ماندهء رها كنم\r\n","description":"","footnote":"","page_name":" 400 ","page_number":404},
  {"content":"\r\n\r\n\r\nجواب دادن موسى عليه السلام فرعون را\r\n\r\n( ( 2355 ) ) گر پذيرى پند موسى وارهى\r\nاز چنين زشت بد نامنتهى\r\n( ( 2356 ) ) بس كه خود را كرده‌اى بندهء هوا\r\nكرمكى را كردهء تو اژدها\r\n( ( 2357 ) ) اژدها را اژدها آورده ام\r\nتا به اصلاح آورم من دم بدم\r\n( ( 2358 ) ) تا دم آن از دم اين بشكند\r\nمار من آن اژدها را بر كند\r\n( ( 2359 ) ) گر رضا دادى رميدى از دو مار\r\nور نه از جانب بر آرد آن دمار\r\n( ( 2360 ) ) گفت الحق سخت اوستا جادويى\r\nكه در افكندى به مكر اين جا دويى\r\n( ( 2361 ) ) خلق يك دل را تو كردى دو گروه\r\nجادويى رخنه كند در سنگ و كوه\r\n\r\nتفسير ابيات\r\nاى فرعون ، اگر پند موسى را بپذيرى ، از اين زشتىها و بدىهاى بىنهايت رها خواهى گشت . تو از آن جهت كه خود را بندهء هوى و هوست ساخته‌اى ، نفس حيوانيت كه چيزى جز كرمك ناچيز نيست براى خود اژدها كردهء من هم كه موسى هستم -\r\n\r\nاژدها را اژدها آورده ام\r\nتا به صلاح آورم من دم بدم\r\n\r\nدم آن اژدهاى درونيت را ( يا مارهاى جادويى را كه به راه خواهى انداخت ) با اين اژدها كه من دارم ، خواهم شكست ، اگر به دعوت الهى من رضايت دادى از شر هر دو مار نجات پيدا خواهى كرد ، و گر نه دمار از جانت خواهد بر آورد . فرعون گفت : حقيقتا جادوگر استادى كه با مكر و حيله در مملكت من دويى و نفاق به راه انداختى . مردم متحد و يكدل را متفرق و گروه گروه ساختى ، آرى اين است كار جادو -\r\n\r\nجادويى رخنه كند در سنگ و كوه\r\n\r\n","description":"","footnote":"","page_name":" 401 ","page_number":405},
  {"content":"\r\n\r\nنفى كردن موسى عليه السلام جادويى را از خود\r\n\r\n( ( 2363 ) ) گفت هستم غرق پيغام خدا\r\nجادويى كه ديد با نام خدا\r\n( ( 2364 ) ) غفلت و كفر است مايهء جادويى\r\nمشعلهء دين است جان موسوى\r\n( ( 2365 ) ) من به جادويان چه مانم اى جنب\r\nكه ز جانم نور مىگيرد كتب\r\nمن به جادويان چه مانم اى خبيث\r\nكز خدا نازل شود بر من حديث\r\n( ( 2366 ) ) چون تو با پرّ هوا بر مىپرى\r\nلاجرم بر من گمان بد مىبرى\r\n( ( 2367 ) ) هر كرا افعال دام و دد بود\r\nبر كريمانش گمان بد بود\r\n( ( 2368 ) ) چون تو جزو عالمى پس اى مهين\r\nكل آن را همچو خود بينى يقين\r\n( ( 2369 ) ) چون تو بر گردىّ و بر گردد سرت\r\nخانه را گردنده بيند منظرت\r\n( ( 2370 ) ) ور تو در كشتى روى بر يم روان\r\nساحل يم را همىبينى دوان\r\n( ( 2371 ) ) گر تو باشى تنگدل از ملحمه\r\nتنگ بينى جوّ دنيا را همه\r\n( ( 2372 ) ) ور تو خوش باشى به كام دوستان\r\nاين جهان بنمايدت چون بوستان\r\n( ( 2373 ) ) اى بسا كس رفته تا شام و عراق\r\nاو نديده هيچ جز كفر و نفاق\r\n( ( 2374 ) ) وى بسا كس رفته تا هند و هرى\r\nاو نديده جز مگر بيع و شرى\r\n( ( 2375 ) ) وى بسا كس رفته تركستان و چين\r\nاو نديده هيچ جز مكر و كمين\r\n( ( 2376 ) ) طالب هر چيز اى يار رشيد\r\nجز همان چيزى كه مىجويد نديد\r\n( ( 2376 ) ) چون ندارد مدركى جز رنگ و بو\r\nجملهء اقليمها را گو بجو\r\n( ( 2377 ) ) گاو در بغداد آيد ناگهان\r\nبگذرد از اين سران تا آن سران\r\n( ( 2378 ) ) از همه عيش و خوشىها و مزه\r\nاو نبيند غير قشر خربزه\r\n( ( 2389 ) ) كه بود افتاده در ره يا حشيش\r\nلايق سيرى گاوى يا خريش\r\n( ( 2380 ) ) خشك بر ميخ طبيعت چون قدير\r\nبستهء اسباب و جانش لا يزيد\r\n( ( 2381 ) ) و ان فضاى خرق اسباب و علل\r\nهست ارض الله‌اى صدر اجل\r\n\r\n","description":"","footnote":"","page_name":" 402 ","page_number":406},
  {"content":"\r\n\r\n\r\n( ( 2382 ) ) هر زمان مبدل شود چون نقش جان\r\nنو به نو بيند جهانى در عيان\r\n( ( 2383 ) ) گر بود فردوس و انهار بهشت\r\nچون فسرده ى يك صفت شد گشت زشت\r\n( ( 2368 ) ) چون تو جزء عالمى پس اى مهين\r\nكل آن را همچو خود دانى يقين\r\n( ( 2369 ) ) چون تو بر گردى و بر گردت سرت\r\nخانه را گردنده بيند منظرت\r\n( ( 2370 ) ) ور تو در كشتى روى بر يم\r\nروان ساحل يم را همىبينى دوان\r\n\r\nتو كه جزئى از جهان هستى مىباشى ، كل هستى را هم مانند خود خواهى دانست\r\nجلال الدين تا كنون بارها موضوع دخالت موجوديت انسان را در درك جهان هستى مطرح كرده و مطالب بسيار با اهميت را در اين مسئله گوشزد نموده است .\r\nاستدلالى كه در سه بيت فوق به مطلوب خود مىكند دو موضوع را در بر دارد - موضوع يكم - رابطهء جزء و كل است ، مىگويد : انسان خود جزئى از عالم هستى است ، موجوديت او ساخته شدهء همين جهان است ، نمىتواند چيزى جز پديده هاى مشابه و هم سنخ اين عالم درك كند ، بنا بر اين هر كسى با موجوديتى كه دارد ، جهان هستى را تفسير و توجيه خواهد نمود . بايستى در بارهء اين موضوع دقت و بررسى بيشترى داشته باشيم .\r\nبه نظر مىرسد كه جلال الدين نمىخواهد بگويد : با نظر همه جانبه كه انسان دارا مىباشد باز نمىتواند كل عالم هستى را هم سنخ خود نداند ، بلكه انسان تنها از آن جنبه كه جزئى از عالم طبيعت ، و تمام فعاليتها و تحولات كمالى او از طبيعت و در زمينهء طبيعت صورت مىگيرد ، كل عالم هستى را هم سنخ خود تلقى مىكند و اين مطلب صحيح است . نهايت امر اين است كه مقصود از -\r\n","description":"","footnote":"","page_name":" 403 ","page_number":407},
  {"content":"\r\n\r\nكل آن را همچو خود دانى يقين\r\n\r\nنبايد به آن معنى منظور شود كه انسان از آن جهت كه زادهء طبيعت و جزئى از آن است ، براى جهان طبيعت چشم و گوش و بينى و روده و كبد و معده و ساير اجزا و پديده هاى درونى و برونى اثبات مىكند ، زيرا اين مطلبى است كه همه كس خلاف آن را مىبيند ، بلكه مقصود آن است كه رابطهء جزئيت با جهان موجب آن مىشود كه انسان جهان را با وسايل و ابزارى كه خود جهان در او ايجاد كرده است درك و تعقل نمايد ، نتيجه اين مىشود كه واقعيت خود هستى از اين جنبه كه انسان دارا مىباشد هرگز معلوم نگردد .\r\nاين همان اعتراض است كه اوزوالد كولپه به ماده گرايان وارد كرده مىگويد : اگر مشاعر و عقل آدمى جلوه و موجى از ماده باشد ، چگونه مىتواند ماده را درك كند چنان كه موج دريا نمىتواند دريا را بفهمد و كجا است آن مرزى كه ميان ماده و احساس و عقل آدمى وجود پيدا مىكند و احساس و عقل از آن جا بر مىگردد و به مرحلهء پست خود مىنگرد ؟ اما با نظر به جانب تجرد عقل يا روح آدمى كه با تكامل تدريجى به تجرد مىرسد و گام به ما فوق ماده مىگذارد و استعداد پذيرش عامل درك و علم را از ما فوق طبيعت مىگيرد ، مطلب ديگرى است كه جلال الدين در بيت مورد تحليل نظرى به آن ندارد و در ابيات فراوانى از كتاب مثنوى همين جنبهء انسان را گوشزد كرده است :\r\nموضوع دوم - دخالت موجوديت انسانى در درك جهان هستى به جهت حالات و عوارضى است كه به او دست مىدهد و ما نام آن را به اصلاح نيلز بوهر بازيگرى نهاده‌ايم .\r\nبا اين تفاوت كه فيزيك دان مزبور به طور مطلق گفته است كه :\r\n« ما در نمايش نامه بزرگ وجود هم بازيگريم و هم تماشاگر » ما بازيگرى\r\n","description":"","footnote":"","page_name":" 404 ","page_number":408},
  {"content":"\r\n\r\nرا درجه بندى نموده بدين ترتيب نامگذارى كرده‌ايم :\r\nبازيگرى درجهء اول - همان كيفيت ذاتى انسانى است كه به قول جلال الدين جزئى از طبيعت عالم بوده و نمىتواند خود را از خويشتن منها كرده و كل هستى را آن چنان كه هست دريابد .\r\nبازيگرى درجه دوم - ناشى از عوامل محيطى طبيعت است مانند دورى و نزديكى با اجسام كه آنها را كوچك و بزرگ مىنمايد و پنكه متحرك را دائره نمودار مىسازد .\r\nبازيگرى درجه سوم - حالات طبيعى عارض بر خود انسان است ، مانند مضمون دو بيت بالا -\r\n\r\nچون تو بر گردى و بر گردت سرت\r\nخانه را گردنده بيند منظرت\r\nور تو در كشتى روى بر يم روان\r\nساحل يم را همىبينى دوان\r\n\r\nبازيگرى درجه چهارم - حالات مصنوعى كه انسان براى خود ايجاد مىكند مانند وسايل موسيقى و ساير تخديرات .\r\nتفسير ابيات\r\nحضرت موسى در جواب فرعون فرمود : من كه دائماً غرق در پيغام خدايم ، و همواره نام خدا بر زبانم جاريست ، چگونه مىتوانم جادوگر پستى باشم كه سرمايه‌اى جز غفلت و كفر ندارد . جان موسى مشعله فروزان دين است .\r\nاى فرعون وقيح ، من چه شباهتى به جادوگران دارم ، در حالى كه مسيحا نفسان رشك بر دم من مىبرند ؟ اى خبيث كجاى من شباهت به جادوگران دارد ، در صورتى كه خدا بر من حديث مىفرستد ؟ من علت اين بد گمانىهاى ترا مىگويم . -\r\n\r\nچون تو با پرّ هوا بر مىپرى\r\nلاجرم بر من گمان بد مىبرى\r\nهر كرا افعال دام و دد بود\r\nبر كريمانش گمان بد برد\r\n\r\nاين قاعدهء كلى است كه چون تو انسان جزئى از كل عالم هستى ، لذا كل\r\n","description":"","footnote":"","page_name":" 405 ","page_number":409},
  {"content":"\r\nعالم را مانند خود مىدانى . وقتى كه تو بگردى و سرت به دوران بيفتد ، ديده گان تو خانه را در حال گشتن مىبيند و اگر در دريا بكشتى سوار شده‌اى وقتى كه بساحل مىنگرى مىبينى كه ساحل در حال حركت است . اگر تو به جهت حوادث ناگوار تنگدل باشى تمام فضاى دنيا را تنگ و تاريك خواهى ديد . و اگر بكام دوستان خوشحال باشى . همين جهان براى تو بوستان خندان خواهد بود .\r\nبسا كسانى كه به شام و عراق مىروند . جز كفر و نفاق نمىبينند ، بعضى ديگر به هند و هرات مىروند ، تنها خريد و فروش مىبينند . گروه ديگرى به تركستان و چين مىروند ، جز مكر و كمين گيرى از آن دو مملكت چيز ديگرى را مشاهده نمىكنند .\r\nاى يار رشيد من ، هر كس كه چيزى را مىجويد هر كجا كه رود جز همان موضوع جستجويش چيز ديگرى سراغ نمىگيرد كسى كه براى درك خود جز رنگ و بو چيز ديگرى نمىخواهد ، بگو بهر جا كه مىخواهد برود ، جز همان رنگ و بو چيز ديگرى را درك نخواهد كرد . همهء ما اين پديدهء روشن را مىدانيم كه -\r\n\r\nگاو در بغداد آيد ناگهان\r\nبگذرد از اين سران تا آن سران\r\nاز همه عيش و خوشىها و مزه\r\nاو نبيند غير قشر خربزه\r\nكه بود افتاده در ره يا حشيش\r\nلايق سيرى گاوى يا خريش\r\n\r\nاشخاص گاو صفت هم در اين زندگانى مانند پاره‌اى گوشت كه به ميخ زده باشند ، وابسته اسباب طبيعت بوده و جانشان به كمال توفيق نمىيابد .\r\nآن فضاى بىكران شكاف و ما فوق اسباب و علل همان ارض الله واسعه است كه خدا خبر داده است .\r\nبا گام گذاشتن به آن فضا است كه -\r\n\r\nهر زمان مبدل شود چون نفس جان\r\nنو به نو بيند جهانى در عيان\r\n\r\nو بالعكس -\r\n\r\nگر بود فردوس و انهار بهشت\r\nچون فسرده ى يك صفت شد گشت زشت\r\n\r\n","description":"","footnote":"","page_name":" 406 ","page_number":410},
  {"content":"\r\n\r\nبيان آن كه هر حس مدرك را از آدمى نيز مدركاتى ديگر است كه از مدركات آن حس ديگر بىخبر است چنان كه هر پيشه ور استاد ، اعجمى كار آن استاد ديگر پيشه ور است و بىخبرى او از آن كه وظيفهء او نيست دليل نكند كه آن مدركات نيست اگر چه به حكم حال منكر بود آن را ، اما از منكرى او اينجا جز بىخبرى نمىخواهيم در اين مقام\r\n\r\n( ( 2384 ) ) چنبرهء ديد جهان ادراك توست\r\nپردهء پاكان حس ناپاك توست\r\n( ( 2385 ) ) مدتى حس را بشو ز آب عيان\r\nاين چنين دان جامه شوئى صوفيان\r\nاى ز غفلت از سبب تو بىخبر\r\nبندهء اسباب گشتستى تو خر\r\nلاجرم اعمى دل و سر گشته اى\r\nمضطرب احوال و مضطر گشته اى\r\nچشم بگشا و مسبّب را نگر\r\nتا شوى فارغ ز اسباب نظر\r\n( ( 2386 ) ) چون شدى تو پاك پرده بر كند\r\nجان پاكان خويش بر تو مىزند\r\n( ( 2387 ) ) جمله عالم گر بود نور و صور\r\nچشم را باشد از آن خوبى خبر\r\n( ( 2388 ) ) چشم بستى گوش مىآرى به پيش\r\nتا نمايى زلف و رخسار بتيش\r\n( ( 2389 ) ) گوش گويد من به صورت نگروم\r\nصورت ار بانگى زند من بشنوم\r\nگوش گويد من به صورت ننگرم\r\nحسّ چشم است آن ز ديدن قاصرم\r\n( ( 2390 ) ) عالمم من ليك اندر فنّ خويش\r\nفنّ من جز حرف و صوتى نيست بيش\r\n( ( 2391 ) ) هين بيا بينى ببين اين خوب را\r\nنيست بينى در خور اين مطلوب را\r\n( ( 2392 ) ) گر بود مشك و گلابى بو برم\r\nفنّ من اين است و علم و مخبرم\r\n( ( 2393 ) ) كى ببينم من رخ آن سيم ساق\r\nهين مكن تكليف ما ليس يطاق\r\n( ( 2394 ) ) باز حس كژّ نبيند غير كژ\r\nخواه كژ غژ پيش او يار است غژ\r\n( ( 2395 ) ) چشم احول از يكى ديدن يقين\r\nناظر شرك است نه توحيد بين\r\n( ( 2396 ) ) تو كه فرعونى همه مكرى و زرق\r\nمر مرا از خود نمىدانى تو فرق\r\n( ( 2397 ) ) منگر از خود در من اى كژ باز تو\r\nتا يكى تو را نبينى تو دو تو\r\n( ( 2398 ) ) بنگر اندر من ز من يك ساعتى\r\nتا وراى كون بينى ساحتى\r\n\r\n","description":"","footnote":"","page_name":" 407 ","page_number":411},
  {"content":"\r\n\r\n( ( 2399 ) ) وارهى از ننگى و از ننگ و نام\r\nعشق اندر عشق بينى و السلام\r\n( ( 2400 ) ) پس بدانى چون كه رستى از بدن\r\nگوش و بينى چشم مىداند شدن\r\n( ( 2401 ) ) راست گفتست آن شه شيرين زبان\r\nچشم گردد مو به موى عارفان\r\n( ( 2402 ) ) جسم را چشمى نبود اوّل يقين\r\nدر رحم بود او جنين گوشتين\r\n( ( 2403 ) ) علت ديدن مدان پيه‌اى پسر\r\nور نه خواب اندر نديدى كس صور\r\n( ( 2404 ) ) آن پرى و ديو مىبيند شبيه\r\nنيست اندر ديده گان هر دو پيه\r\n( ( 2405 ) ) نور را با پيه خود نسبت نبود\r\nنسبتش بخشيد خلاق ودود\r\n( ( 2406 ) ) آدم است از خاك كى ماند به خاك\r\nجنّى است از نار بىهيچ اشتراك\r\n( ( 2407 ) ) نيست خود مانند آتش آن پرى\r\nگر چه اصلش اوست چون مىبنگرى\r\n( ( 2408 ) ) مرغ از باد است كى ماند به باد\r\nنامناسب را خدا نسبت بداد\r\n( ( 2409 ) ) نسبت اين فرعها با اصلها\r\nهست بىچون از چه دادش وصلها\r\n( ( 2410 ) ) آدمى چون زادهء خاك و هباست\r\nاين پسر را با پدر نسبت ، كجاست\r\n( ( 2411 ) ) نسبتى گر هست مخفى از خرد\r\nهست بىچون و خرد كى پى برد\r\n( ( 2412 ) ) باد را بىچشم اگر بينش نداد\r\nفرق چون مىكرد اندر قوم عاد\r\n( ( 2413 ) ) چون همىدانست مؤمن از عدو\r\nچون همىدانست مىرا از كدو\r\n( ( 2414 ) ) آتش نمرود را گر چشم نيست\r\nبا خليلش چون تجسم كردنى است\r\n( ( 2415 ) ) گر نبودى نيل را آن نور و ديد\r\nاز چه قبطى را ز سبطى مىگزيد\r\n( ( 2416 ) ) گرنه كوه و سنگ با ديدار شد\r\nپس چرا داود را او يار شد\r\n( ( 2417 ) ) اين زمين را گر نبودى چشم جان\r\nاز چه قارون را فرو خورد آن چنان\r\n( ( 2418 ) ) گر نبودى چشم دل حنّانه را\r\nچون بديدى هجر آن فرزانه را\r\n( ( 2419 ) ) سنگ ريزه گر نبودى ديده ور\r\nچون گواهى دادى اندر مشت در\r\n( ( 2420 ) ) اى خرد بر كش تو پرّ و بالها\r\nسوره بر خوان زلزلت زلزالها\r\n( ( 2421 ) ) در قيامت اين زمين بر نيك و بد\r\nكى ز ناديده گواهىها دهد\r\n( ( 2422 ) ) كى تحدث حالها و أخبارها\r\nتظهر الارض لنا اسرارها\r\n\r\n","description":"","footnote":"","page_name":" 408 ","page_number":412},
  {"content":"\r\n\r\n\r\n( ( 2423 ) ) اين فرستادن مرا پيش تو مير\r\nهست برهانى كه شد مرسل خبير\r\n( ( 2424 ) ) كاين چنين دارو چنان ناسور را\r\nهست در خور از پى ميسور را\r\n( ( 2425 ) ) واقعاتى ديده بودى پيش ازين\r\nكه خدا خواهد مرا كردن گزين\r\n( ( 2426 ) ) من عصا و نور بگرفته به دست\r\nشاخ گستاخى تو را خواهم شكست\r\n( ( 2427 ) ) واقعاتى سهمگين از بهر اين\r\nگونه گونه مىنمودت رب دين\r\n( ( 2428 ) ) در خور سرّ بد و طغيان تو\r\nتا بدانى كاوست در خور آنِ تو\r\n( ( 2429 ) ) تو بدانى كاو حكيم است و خبير\r\nمصلح امراض درمانناپذير\r\n( ( 2430 ) ) تو به تأويلات مىگشتى از آن\r\nكور و كر كاين هست از خواب گران\r\n( ( 2431 ) ) و آن طبيعت و آن منجم در لمع\r\nديد تعبيرش بپوشيد از طمع\r\n( ( 2432 ) ) گفت دور از دولت و از شاهىات\r\nكه در آيد غصه در آگاهىات\r\n( ( 2433 ) ) از غذاى مختلف يا از طعام\r\nطبع شوريده همىبيند منام\r\n( ( 2434 ) ) ز ان كه ديد او كه نصيحت جو نه اى\r\nتند و خونخوارى و مسكين خو نه اى\r\n( ( 2435 ) ) پادشاهان خون كنند از مصلحت\r\nليك رحمتشان فزون است از عنت\r\n( ( 2437 ) ) نى غضب غالب بود مانند ديو\r\nبىضرورت خون كند از بهر ريو\r\n( ( 2438 ) ) نى حليمى و مخنثوار نيز\r\nكه شود زن روسپى ز ان و كنيز\r\n( ( 2439 ) ) ديو خانه كرده بودى سينه را\r\nقبله‌اى سازيده بودى كينه را\r\n\r\nآيه\r\n« إِذا زُلْزِلَتِ اَلأَرْضُ زِلْزالَها . وَأَخْرَجَتِ اَلأَرْضُ أَثْقالَها . وَقالَ اَلإِنْسانُ ما لَها يَوْمَئِذٍ تُحَدِّثُ أَخْبارَها . بِأَنَّ رَبَّكَ أَوْحى لَها 99 : 1 - 5 . » ( 1 )  ( وقتى كه زمين زلزلهء خود را انجام داد و سنگينىها و بارهاى نهفته در خود را بيرون آورد . انسان مىگويد : چه شده است به اين زمين ، امروز تمام سر گذشت خود را باز گو مىكند ، خداى تو به زمين وحى فرموده است [ كه چنين كند . 
  ]\r\n","description":"","footnote":" ( 1 ) سوره الزلزال ، آيهء 1 تا 5 . . ","page_name":" 409 ","page_number":413},
  {"content":"\r\n\r\n\r\n( ( 2405 ) ) نور را با پيه خود نسبت نبود\r\nنسبتش بخشيد خلَّاق ودود\r\n( ( 2406 ) ) آدم است از خاك كى ماند به خاك\r\nجنّى است از نار بىهيچ اشتراك\r\n. . .\r\n( ( 2410 ) ) آدمى چون زادهء خاك و هباست\r\nاين پسر را با پدر نسبت كجاست ؟\r\n( ( 2411 ) ) نسبتى گر هست مخفى از خرد\r\nهست بىچون و خرد كى پى برد ؟\r\n\r\nانسان عادت كرده است كه رويدادهاى جهان هستى را در حال ارتباط با يكديگر به بيند و قوانين را از آنها انتزاع كند و در زندگانى مادى و معنوى به كار ببندد ، ولى دست يافتن به حقيقت جهان هستى به اين آسانىها هم نيست كه ما گمان مىكنيم\r\nبه اضافهء بازيگرىهاى چهارگانه كه ما در شناخت جهان هستى داريم ، خود اجزاء جهان هستى از نظر ارتباطات معين و دگرگونى از وضعى به وضع معين ديگر براى ما قابل فهم نيست ، مثلًا به قول جلال الدين چرا عناصر مادى خاك به انسان مبدل مىشود و پيه چشم با نور چه رابطه‌اى دارد كه بوسيله آن بايد ببيند ؟ چرا سلولهاى مغزى آن خواص را از خود بروز مىدهند ؟ اصلا چرا دانه در زير خاك تغيير مىپذيرد و به صورت حبوبات يا درختان و گلهاى رنگارنگ در مىآيد .\r\nچرا همين مواد خاكى براى زنبور عسل وضعى به وجود مىآورد و براى افعى وضع ديگر ؟ اصلا چرا ماده حركت مىكند و اين حركت مخصوص را انتخاب كرده است ؟\r\n","description":"","footnote":"","page_name":" 410 ","page_number":414},
  {"content":"\r\nمن گمان مىكنم كه چون انسانها در مقابل جهان انجام شده‌اى قرار گرفته‌اند لذا به وضع جارى جهان بدون اين كه اصول و مبادى آن را بفهمند تن در داده‌اند . ولى بدان جهت كه انسان طبيعتا كنجكاو است ، در عين حال كه مىداند در موقع گرسنگى بايد غذا بخورد ، خواه بداند كه گرسنگى يعنى چه ؟ و غذا چه معنا دارد ؟ يا نداند به هر حال دنبال همان سؤالات را گرفته تا آن جا كه بتواند تعقيب خواهد كرد . به نظر مىرسد اصل و منشا تمامى شك و ترديدها و مكتب سازىها و اظهار تحير در جهان بينى از همين جا سرچشمه گرفته است كه اين دگرگونىها و تغييرات چرا بايد انجام بگيرد و حالات كه تحولات و تبدلات دمساز هميشگى عالم ماده است ، چرا اين نتايج معينه را به وجود مىآورند ؟ اگر متفكرين تاريخ بشرى از عهدهء پاسخ اين سؤال بر آمده بودند ، در هيچ يك از دورانها نه شك فلسفى وجود داشت و نه تحير علمى .\r\nسرشان را پايين مىانداختند و روابطشان را با جهان هستى مىگستردند و زندگى مادى و معنويشان را به راه مىانداختند .\r\nدر اينجا مناسب است كه ما جملاتى را از متفكرين در بارهء محدوديت بينايى بشر در بارهء جهان هستى مطرح كنيم تا به بينيم اصل همه ى آن شكوك و تحيرات و اظهار محدوديتها از كجا ناشى مىشود . - فرنسيس بيكن - « سزاوار نيست ما تنها به علوم طبيعى اكتفا كنيم ، بلكه ما بايد به قوانين و نواميس عاليه كه نتيجهء همين علوم طبيعى است راه پيدا كنيم .\r\nاگر فيزيك بما مىآموزد كه حرارت نتيجهء حركت اجزاء است ، قوانين كليه حقيقت حركت و اقسام و كيفيات آن را كه خود حركت و نور مولود آن است تشريح و تحليل مىنمايد » . ( 1 )  در اين جملات موضوع عدم قناعت به دريافت خود رويدادها و ارتباط ميان آنها به خوبى مشاهده مىشود ولى اگر ما به دريافت فنومنها و ارتباطات آنها\r\n","description":"","footnote":" ( 1 ) قصة الفلسفة الحديثة ، احمد امين و زكى نجيب محمود . . ","page_name":" 411 ","page_number":415},
  {"content":"\r\nقناعت ننموده و رهسپار ديار اصول و مبادى گشتيم ، آيا خواهيم فهميد كه چرا سلول مغزى انسان بايد آن خاصيت معين را بروز بدهد ؟ اگر چه بيكن در اين باره اطلاعى به دست ما نمىدهد ، ولى مسلم است كه ذهن او را هم مانند ذهن ما به خود مشغول داشته است ، زيرا همين قدر كافى است كه يك متفكر بگويد : ما نمىتوانيم به نتايج دانش فيزيك قناعت بورزيم ، پس از تجاوز از پديده شناسى با واسطه يا بىواسطه به اين معما خواهد رسيد كه چرا بايد نور فلان خاصيت را داشته باشد .\r\nكاميل فلاماريون - روشنتر و قاطعانه به ميدان آمده گويى همهء انديشمندان جهان را رو در روى خود قرار داده مىگويد : « فكر مىكنيم ، صحيح است ، ولى فكر چيست ؟ كس قدرت پاسخ اين سؤال را ندارد . راه مىرويم ، حقيقت اين عمل عضلى چيست ؟ كسى نمىداند . مىبينم ارادهء من نيرويى غير مادى است ، بلكه تمام خواص روحى من غير مادى است ، هر موقعى كه اراده كنم دستمرا بلند كنم ، مىبينم اراده‌ام عضلاتم را حركت مىدهد ، حقيقت اين رويداد چيست حقيقت آن واسطه كه موجب صدور يك پديدهء مادى از امر غير مادى شده است ، چيست ؟ كسى پيدا نمىشود پاسخ اين سؤالات را هم بدهد .\r\nپس بگوييد : اين اعصاب بصرى چگونه صور خارجى را به فكر انتقال مىدهد ؟ به من بگوييد : حقيقت اين فكر چگونه ادراك خواهد شد ؟ محلش كجا است ؟ طبيعت عمل مخفى چيست ؟ مىتوانم از اين قبيل سؤالات تا ده سال براى شما مطرح كنم . در حالى كه بزرگترين مغز انسانى نمىتواند كوچكترين سؤالاتم را پاسخ بگويد . » ( 1 )  ملاحظه مىشود كه فلاماريون تقريباً همان سؤال جلال الدين را در بارهء قوهء\r\n","description":"","footnote":" ( 1 ) نيروهاى ناشناخته طبيعت ، كاميل فلاماريون ، نقل از على اطلال المذهب المادى ، ج 1 ، ص 138 . . ","page_name":" 412 ","page_number":416},
  {"content":"\r\nبينايى منتها نه به جهت رابطهء آن با نور بلكه از آن جهت كه چگونه اعصاب بصرى صور خارجى اشياء را به مغز منتقل مىسازد و اين چه رابطه‌اى است ؟ مطرح نموده است ، در حقيقت مىتوان گفت : هر سؤالى كه يك متفكر در بارهء يك واحد از حقيقت پديده ها و موضوعات جهان هستى نمايد . اين سؤال ناشى از مجهول بودن چگونگى جريان آن واحد در عالم هستى است .\r\nوقتى كه مىپرسد انديشه چيست ؟ مسلم است كه خود انديشه را كه تعريف كم و بيش روشنى در روان شناسى دارد و حتى براى خود انسان انديشمند هم روشن است ، مطرح نمىكند ، بلكه انديشه با نظر به عامل و نتيجهء آن است كه انديشهء قابل درك را احاطه كرده است يا حد اقل اين سؤال هم در مقابل سؤال از حقيقت انديشه كاملًا بجا و ضرورى است .\r\nهربرت اسپنسر : « كدامين وظيفه را اين مبادى و اصول علمى در تكوين معرفت ما انجام مىدهند ؟ آيا يكى از اين اصول و مبادى مىتواند از تمامى پديده هاى عالم وجود شناسايى صحيحى براى ما تهيه كند ؟ . . . يك پاسخ تنها براى اين سؤالات وجود دارد ، آن هم اين است : نه خير . » ( 1 )  مىبينيم اسپنسر نيز با در نظر گرفتن دانشها و بينشهاى فراوان ، آن اصول و مبادى كه ما را در تحصيل معرفت يارى مىكنند براى معرفت نهايى كافى نمىداند زيرا چنان كه گفته‌ايم براى معرفت نهايى شناخت همه اشياء و جريانات با تفسير علل آنها لازم است كه به هيچ وجه براى ما روى نداده است .\r\nامانوئل كانت : - « دو اساس مختلف براى معرفت بشرى وجود دارد كه هيچ يك از آنها بىنياز از ديگرى نيست .\r\nيك - حس كه محسوسات خارجى به توسط آن درك مىشود .\r\n","description":"","footnote":" ( 1 ) مبادى نخستين ، هربرى اسپنسر ، نقل از مأخذ مزبور ، ص 39 . . ","page_name":" 413 ","page_number":417},
  {"content":"\r\nدوم - انديشه كه به وسيلهء آن ، پس از انتخاب محسوسات خارجى بتوسط حواس به تنظيم ادراك عقلى مىپردازيم ، ما در هيچ حال نمىتوانيم تنها تجزيه را يگانه وسيلهء معلومات خود قرار بدهيم ، زيرا تجزيه ما را تنها با پديدهء خارجى محسوس آشنا مىسازد ، ولى آن قاعدهء كلى را كه بتواند اثبات كند كه بايستى اين پديدهء خارجى چنين باشد و نمىتواند چنان باشد بما نمىآموزد . پس تجربه ما را به حقايق كلى نمىرساند ، در صورتى كه عقل با وضع مخصوصى اصرار دارد كه به درك آن حقايق نائل گردد . پس آن مقدار كه تجربه عقل را بيدار مىكند به آن مقدار عقل را قانع نمىسازد . » ( 1 )  با در نظر گرفتن اين كه كانت سر دستهء فلاسفه ى مكتب اگنوستىسيسم است ، و معتقد است كه واقعيت اشياء آن چنان كه هست به ما روشن نخواهد گشت ، با اين حال تشنگى عقل آدمى را به دريافت اين كه چرا فلان پديده در جريان خود آن راه معين را انتخاب مىكند ، نه راه ديگر را ، به خوبى در مىيابد .\r\nشارل ريشه : - نقص حواس ما بقدرى است كه حقيقت وجود از آنها فرار مىكند . . . اگر از معارف يك بربرى و يا يك كشاورز مصرى و يا دهاتى روسى در بارهء قواى طبيعت بپرسيم ، خواهيم ديد كه به مقدار يك دهم نوشته هاى ابتدايى هم نمىدانند و براى من واضح است كه دانشمندان اين عصر در مقابل دانشمندان قرون آينده ، مانند يك دهاتى در مقابل استاد دانشگاه فرانسه خواهد بود . » ( 2 )  درست دقت كنيد ، مىگويد : حقيقت وجود از حواس ما فرار مىكند ، آيا فرار حقيقت وجود را از حواس ما به چيزى جز به اين معنا مىتوان تفسير كرد كه پديده هاى جاريه را مىبينيم ، ولى نمىدانيم چرا در آن جريان بالخصوص قرار گرفته است ؟ آيا اگر هم معناى ديگرى مانند يكى از بازيگرىهاى چهارگانه منظور ريشه بوده باشد ، باز\r\n","description":"","footnote":" ( 1 ) قصه الفلسفة الحديثة ، ص 272 . .  ( 2 ) پديده هاى روانى ، شارل ريشه ، نقل از على اطلال مذهب المادى ، ج 1 ، ص 130 و 131 . . ","page_name":" 414 ","page_number":418},
  {"content":"\r\nدر پايان تحليل و علت جويى به همان سؤال جلال الدين خواهيم رسيد كه چرا پيه چشم بايد با نور آن ارتباط را داشته باشد ؟ آناتول فرانس : - « تصور اين كه حقايق علمى اصولا با حقايق عاميانه اختلاف دارد ، اشتباه محض است . اين حقايق جز از نظر وسعت ديدگاه و دقت بيشتر اختلافى با يكديگر ندارند . البته از نظر علمى اين اختلاف قابل ملاحظه است .\r\nاما فراموش نبايد كرد كه تحقيقات دانشمندان در ظاهر اشياء متوقف نمىشود و هرگز در باطن و جوهر آنها هم رسوخ نمىتواند كرد و ممكن نيست از طبيعت حقيقى اشياء چيزى سر در بياورند .\r\nچشمى كه با ميكروسكپ مسلح است ، باز همان چشم آدمى است ، منتها بهتر از چشمهاى معمولى مىبيند و به غير از آن چيز ديگرى نمىبيند .\r\nدانشمند روابط بشر را با طبيعت چندين برابر مىكند ، ولى غير ممكن است كه بتواند در صفت اصلى اين روابط كوچكترين تغييرى بدهد [ مگر اين كه مثلًا با ايجاد دگرگونى در ذرات بنيادى عناصر خود موضوع را منتفى بسازد 
  ] دانشمند ملاحظه مىكند كه چگونه برخى نمودها ( فنومنها ) كه از نظر ما پنهان است به وجود مىآيد ، ولى تحقيق در اين كه اين نمودها چگونه به وجود مىآيند ، جهت او نيز ممنوع است . » ( 1 )  كروكس : اين دانشمند بزرگ قدمى فراتر نهاده مىگويد : « به طورى كه عالم طبيعت را درك مىكنيم ، مىگوييم حركت نتيجهء تفاعل اجزاى كوچك است ، ولى چيزى را كه قانون نام گذاشته‌ايم ، در حقيقت پديده‌اى از پديده جهت حركت نيرو است ، ما اگر چه قدرت تعليل حركت اجزاء را مانند حركات اجسام طبيعى دارا مىباشيم و نيز مىتوانيم تمامى قوانين حركت را كشف كنيم ، ولى به حل\r\n","description":"","footnote":" ( 1 ) باغ اپيكور ، آناتول فرانس ، ص 25 و 26 . . ","page_name":" 415 ","page_number":419},
  {"content":"\r\nمسئلهء با اهميتترى كه در اين ميان موجود است نزديك نشده‌ايم و آن مسئلهء اراده و تدبيرى است كه در اين اجزاء مورد مشاهده است ، چيست آن علت كامل كه در ما وراى اين پديده ها فعاليت مىكند ؟ . . . اجازه بدهيد تا نتيجهء اين شناسايىها را براى شما بيان كنم ، محال است مقدار اسرارى را كه عالم هستى آنها را در بر دارد و همچنين عواملى كه محرك آنها است ، درك كنيم . » ( 1 )  اندره كرسون : - « . . . بلى ممكن است دانشمند به اين سؤالات پاسخ بدهد ، ولى از حدود يك مشت عقايد نظرى كه تنها ترجيح دادن نظرى بر نظر ديگريست ، تجاوز نخواهد كرد ، ولى وظيفه‌اى را كه علم بايد انجام بدهد ، روش با اين گونه عقايد نيست . فيلسوف طبيعى بقدرى با دل آسوده به اين عقايد غير علم تكيه مىكند كه گويى فنا ناپذيراند ، در صورتى كه بهترين و ثابتترين قانون علمى هنوز از نظر علل و اصول اوليهء آن براى ما مبهم و مشكوك است و نمىتواند كسى ضرورت آنها را براى ما اثبات كند چنان كه بطلان آنها را نيز نمىتواند اثبات نمايد . به طور اختصار بگويم : فلسفهء طبيعى پر از آراء ثابت نشده‌اى است كه تا آخر هم ثابت نخواهد گشت . » ( 2 )  لوميير : « . . . اين آقايان محترم روى صندلىهاى خود با تمام آسودگى و بدون اضطراب نشسته و شايستگى قبول كردن چيزى را كه نمىدانند ندارند ، اصلا بخاطر آنان خطور نمىكند كه آنها چيزى نمىفهمند و آنان نمىدانند كه در جريان هر پديدهء معلوم مجهولى وجود دارد . آنان به تغيير و تبديل الفاظ و اصطلاحات قناعت مىورزند . چرا سنگ به زمين مىافتد ؟ مىگويند : زمين آن را جذب مىكند ، اين گونه جواب ساده حس كنجكاوى آنان را كامياب ساخته گمان مىكنند كه مسئله را فهميدند . نقشه بازىهاى كلاسيكى همواره آنان را مانند\r\n","description":"","footnote":" ( 1 ) مجموعهء سخنرانىهاى ، كروكس ، نقل از على اطلال المذهب ، ج 1 ، ص 131 . .  ( 2 ) قواعد فلسفهء طبيعى ، اندره كرسون ، نقل از مأخذ مزبور ، ج 1 ، ص 139 و 140 . . ","page_name":" 416 ","page_number":420},
  {"content":"\r\n\r\nنقشه هاى دوران مولير خوشحال مىسازد . » ( 1 )  اميل پوترو : « آيا در عالم ارزشهاى متفاوتى وجود دارد كه موجب رجحان بعضى بر بعض ديگر مىباشد ؟ انسان در روابط خود با جهان هستى بيش از يك گردش كنندهء ساده چيزى نيست كه تنها به ظواهر اشياء قناعت مىكند . » ( 2 )  آلبرت اينشتين : « جاى بسى شگفتى است كه علم فيزيك تا اين اندازه كم و جزئى از جهان واقعى براى ما فاش كرده است . دانش ما تنها بوسيله عوامل قرار دادى مصلحتى ، بلكه به وسيلهء خاصيت « انتخاب كنندگى » آلات ادراكى ما نيز محدود است . » ( 3 )  با دقت در مضامين عبارات گذشته مىتوانيم به اين مسئله يقين پيدا كنيم كه هيچ دانشمند و متفكرى توانايى آن را نخواهد داشت كه با نظر به تباين و تضاد و تنوع رويدادها در يك جريان منظم ، اين مشكل را حل كند كه به قول جلال الدين بچه علت پيه چشم با نور ارتباط معينى برقرار مىكند ؟ و به قول لوميير چرا جاذبهء زمين سنگ را به طرف خود مىكشد ؟\r\nتفسير ابيات\r\nچشم انداز جهان هستى مطابق ادراك تو و از پشت پردهء ضخيمى كه ميان تو و پاكان افتاده و نمىگذارد آنها را ببينى در معرض حواس محدود تست . مدتى با آب زلال عيان بينى پرده هاى حواست را شستشو كن و بدان كه معناى لباسشويى مردان حق همين است و بس . غفلت آن چنان سر تا سر وجودت را گرفته است كه نمىتوانى معناى سبب را درك كنى ، بدين جهت بندهء بىاختيار اسباب و علل گشته‌اى .\r\n","description":"","footnote":" ( 1 ) قواعد فلسفه طبيعى ، ج 2 ، ص 5 . .  ( 2 ) امكان قوانين طبيعت ، اميل پوترو ، نقل از مأخذ مزبور ، ج 1 ، ص 65 . .  ( 3 ) مفهوم نسبيت ، برتراند راسل ، ص 194 . . ","page_name":" 417 ","page_number":421},
  {"content":"\r\nخلاصه ، با اين وضع ، كور دل و سر شكسته و مضطرب و مضطر به هستى خود ادامه مىدهى . آخر -\r\n\r\nچشم بگشا و مسبّب را نگر\r\nتا شوى فارغ ز اسباب نظر\r\n\r\nاگر تو از علايق حيوانى پاك شوى جان پاك مردان الهى خود بسراغ تو خواهد آمد .\r\nاگر همهء عالم نور و آشكار و صور باشد ، چشم تو همهء آنها را و خوبى شان را خواهد ديد و با خبر خواهد گشت .\r\nمىدانى تو چه مىكنى ؟ براى ديدن نور و اشكال و صور -\r\n\r\nچشم بستى گوش مىآرى به پيش\r\nتا نمايى زلف و رخسار بتيش\r\n\r\nگوش زبان بسته مىگويد : من صورت نمىبينم ، بلى اگر صورت صدايى در آورد ، من خواهم شنيد ، اما ديدن مخصوص چشم است .\r\nدرست است كه من عالمم ، ولى در فن خودم كه جز امواج حرف و صوت چيز ديگرى نيست . تو بينى را مخاطب ساخته مىگويى :\r\n\r\nهين بيا بينى ببين اين خوب را\r\nنيست بينى در خور اين مطلوب را\r\n\r\nبينى مىگويد : اگر مشگ و گلابى بياورى ، من استشمام مىكنم ، من هم فنى كه در آن اطلاع دارم و مىتوانم اطلاعى از آن بدهم همين است و بس -\r\n\r\nكى ببينم من رخ آن سيم ساق\r\nهين مكن تكليف ما ليس يطاق\r\n\r\nهر حسى هم كه از طبيعت خود منحرف شود محصولش هم منحرف خواهد بود ، خواه تو در مقابل آن راست به روى يا كج ، زيرا خود حس كج شده است مانند چشم لوچ كه بجاى يكى ديدن دو مىبيند . تو اى فرعون ، بدان جهت كه سر تا سر وجودت مكر و زرق و ريا است ، نمىتوانى ميان من و خودت تفاوتى بگذارى . اى كج رو كج باز ، از عينك خود مرا نظاره مكن تا يكى را دو نبينى . ساعتى با عينك من در من بنگر ، تا در ما وراى اين هستى ناچيز ميان پهناورى را ببينى ، تا -\r\n","description":"","footnote":"","page_name":" 418 ","page_number":422},
  {"content":"\r\n\r\nوارهى از تنگى و از ننگ و نام\r\nعشق اندر عشق بينى و السلام\r\n\r\nموقعى كه از بدن مادى و مقتضياتش رها شدى ، آن وقت خواهى ديد كه گوش و بينى مىتوانند چشم شوند و ببينند . آن مرد الهى ( بايزيد بسطامى ) شيرين زبان راست گفته است كه هر يك از موهاى عارفان چشمى مىشود و حقايق را مىبيند . چنان كه همين بدن جسمانى در دوران رحم قطعهء گوشتى بود و چشم نداشت . علت ديدن اى فرزند نازنينم ، اين پيه مادى نيست ، و گر نه كسى نمىتوانست در عالم خواب صور و اشكال را ببيند .\r\nآن پريان هم مىبينند ولى در ديده گانشان پيه وجود ندارد . اگر درست دقت كنى نور با پيه چشم نسبتى ندارد ، اين نسبت از عنايات خلاق مهربان در پيه به وجود آمده است .\r\nهمين آدمى كه از خاك به وجود مىآيد چه نسبتى با خاك دارد ؟ جن هم كه اصلش از آتش است ، نسبتى با آتش ندارد . آن پرى اگر چه از آتش است ، ولى تشابهى با آن ندارد .\r\nمرغ از باد به وجود مىآيد ، اما چه سنخيتى با باد دارد ؟ محلهاى نامناسب را خداوند با قدرت خود نسبتها مىبخشد .\r\nبدين سان نسبت فرعها با اصول خود نسبت بىمانندى است كه چگونه آن معلولات را با آن علل بهم پيوسته است ، اگر هم نسبتى وجود داشته باشد ، نسبت پيه با نور است كه خرد را راهى بر آن نيست .\r\nاگر خداوند آن باد بىچشم را بينايى نداده بود ، چگونه قوم عاد را از مؤمنين تشخيص داد چطور باد بىچشم مؤمن را از دشمن ، و مىرا از كدو تفكيك نمود اگر آتش نمرود بينايى نداشت ، چطور با خليل الله حالت تجسم و كشتار و نزاع به خود نگرفت اگر آب نيل نور چشم نداشت ، روى چه علت قبطى را از سبطى جدا مىكرد اگر كوه و سنگ بينايى نداشتند ، چطور به يارى حضرت\r\n","description":"","footnote":"","page_name":" 419 ","page_number":423},
  {"content":"\r\nداود برخاستند همين زمين تيره اگر چشم نداشت ، چطور قارون را ديد و او را در خود فرو برد اگر آن ستون حنانه كه در هجران پيامبر فرزانهء ما مىگريست چشم دل نداشت چطور فراق پيامبر را درمييافت اگر آن سنگ ريزه ها كه در دست پيامبر ، تسبيح گفتند ، ديده ور نبودند ، چطور گواهى به نبوت آن بزرگوار دادند اى عقل نظرى اين حقايق را ببين و پر و بالت را بكش و برو سورهء إذا زلزلت الارض زلزالها را بخوان .\r\nدر روز رستاخيز همين زمين بىچشم و بىزبان به آن نيك و بدها كه در رويش صورت گرفته است شهادت خواهد داد ، آيا چيزى در دنيا وجود دارد كه بدون ديدن يك شيء به آن شهادت بدهد ؟ آيه قرآن مىگويد : زمين اخبار و اسرار نهفته در خود را اظهار و باز گو خواهد كرد .\r\nفرعونا ، در همين امر رسالت كه فرستاده شدن من به سوى تست لختى بيانديش ، خود دلالت مىكند كه فرستندهء من مىداند كه بچنان درد و بيمارى اين دوا لازم و امكان پذير است . تو پيش از اين رؤياها ديده بودى كه خداوند مىخواهد مرا برگزيند و عصايى و نورى بدستم خواهم داد كه شاخ گستاخ ترا در هم شكنم . خداى دين انواعى از رؤياهاى سهمگين براى همين رسالت به تو نشان مىداد ، كه لايق درون بد و طغيانگرى تو بود ، تا ترا مطلع بسازد كه مستحق چنين پيش آمدها هستى . و تا بدانى كه او حكيم و آگاه است و بهبودى بخش بيمارىهاى درمان ناپذير است . بجاى آن كه از آن رؤياها عبرت بگيرى -\r\n\r\nتو به تأويلات مىگشتى از آن\r\nكور و كر كاين هست از خواب گران\r\n\r\nآن اطبا و ستاره شناسان در بارقه هاى علمى خود تعبير خواب ترا مىدانستند ولى از شدت طمع به مال دنيا تعبير واقعى رؤياهاى ترا مىپوشانيدند . آنها براى رو پوشى حقيقت ، چاپلوسانه مىگفتند : دور از دولت و سلطنت تست كه اندوهى ببارگاه تو راه يابد ، غذاهاى مختلف و طعامهاى نامناسب است كه طبع را مىشوراند و از آن خوابها كه تو ديده‌اى به وجود مىآورد .\r\n","description":"","footnote":"","page_name":" 420 ","page_number":424},
  {"content":"\r\nآنان مىديدند كه تو نصيحت جو نيستى ، تند و خونخوارى و هيچ خوى فروتنانه ندارى . درست است كه پادشاهان گاهى براى مصلحت خونى مىريزند ، ولى رحمشان افزونتر از غضبشان مىباشد ، پادشاه بايد از صفت الهى بهره مند باشد كه رحمتش بر غضبش سبقت دارد .\r\nپادشاه نبايد مانند ديو همواره تحت تأثير غضب باشد و بدون ضرورت از روى مكر خون بىگناهان را بريزد . و نبايد مانند مخنث آن قدر نرم و حليم باشد كه زن و كنيز وى از آن سوء استفاده كرده به بد كارى تن دهند .\r\nفرعونا ، -\r\n\r\nديو خانه كرده بودى سينه را\r\nقبله‌اى سازيده بودى كينه را\r\n\r\n","description":"","footnote":"","page_name":" 421 ","page_number":425},
  {"content":"\r\n\r\nحمله بردن اين جهانيان بر آن جهانيان و تاخت بردن تا سينور ( 1 )  دژ و نسل كه سرحد غيب است و غفلت ايشان از كمين كه چون غازى به غزا نرود كافر تاختن آورد\r\n\r\n( ( 2441 ) ) حمله بردن اسپه جسمانيان\r\nجانب قلعه و دژ روحانيان\r\n( ( 2442 ) ) تا فرو گيرند بر در بند غيب\r\nتا كسى نايد از آن سو پاك جيب\r\n( ( 2443 ) ) غازيان حملهء غزا چون من برند\r\nكافران بر عكس حمله آورند\r\n( ( 2444 ) ) غازيان غيب چون از حلم خويش\r\nحمله ناوردند بر تو زشت كيش\r\n( ( 2445 ) ) حمله بردى سوى در بندان غيب\r\nتا نيايند اين طرف مردان غيب\r\n( ( 2446 ) ) جنگ در صلب و رحمها بر زدى\r\nتا كه شارع را بگيرى از بدى\r\n( ( 2447 ) ) چون بگيرى شه رهى كه ذو الجلال\r\nبر گشا دست از براى انتسال ؟\r\n( ( 2448 ) ) سد شدى در بندها را اى لجوج\r\nكورى تو كرد سرهنگى خروج\r\n( ( 2449 ) ) نك منم سرهنگ هنگت بشكنم\r\nنك به نامش نام ننگت بشكنم\r\n( ( 2450 ) ) تو هلا در بندها را سخت بند\r\nچند گاهى بر سبال خود بخند\r\n( ( 2451 ) ) سبلتت را بر كند يك يك قدر\r\nتا بدانى كالقدر يعمى البصر\r\n( ( 2452 ) ) سبلت تو تيزتر يا آنِ عاد\r\nكه همىلرزيد از دمشان بلاد\r\n( ( 2453 ) ) تو ستيزه روىتر يا آن ثمود\r\nكه نيامد مثل ايشان در وجود\r\n( ( 2454 ) ) صد از اينها گر بگويم تو كرى\r\nبشنوى و ناشنوده آورى\r\n( ( 2455 ) ) توبه كردم از سخن كانگيختم\r\nبىسخن من دارويت آميختم\r\n( ( 2456 ) ) كه نهم بر ريش خامت تا پزد\r\nتا بسوزد ريش خامت تا ابد\r\n( ( 2457 ) ) تا بدانى كاو خبير است اى عدو\r\nمىدهد هر چيز را در خورد او\r\n( ( 2458 ) ) كى نكو كردى و كى كردى تو شر\r\nكه نديدى لايقش در پى اثر ؟\r\n( ( 2459 ) ) كى فرستادى دمى بر آسمان\r\nنيكيى كز پى نيامد مثل آن\r\n( ( 2460 ) ) گر مراقب باشى و بيدار تو\r\nهر دمى بينى جزاى كار تو\r\n\r\n","description":"","footnote":" ( 1 ) سينور مرز و ما وراء . . ","page_name":" 422 ","page_number":426},
  {"content":"\r\n\r\n\r\n\r\n( ( 2461 ) ) چون مراقب باشى و گيرى رسن\r\nحاجتت نايد قيامت آمدن\r\n( ( 2462 ) ) آن كه رمزى را بداند او صحيح\r\nحاجتش نايد كه گويندش صريح\r\n( ( 2463 ) ) اين بلا از كودنى آيد تو را\r\nكه نكردى فهم نكته و رمزها\r\n( ( 2464 ) ) از بدى چون دل سياه و تيره شد\r\nفهم كن اين جا نشايد خيره شد\r\n( ( 2465 ) ) ور نه خود تيرى شود آن تيرگى\r\nدر رسد در تو جزاى خيرگى\r\n( ( 2466 ) ) ور نيايد تيرت از بخشايش است\r\nنى پى ناديدن آلايش است\r\n( ( 2467 ) ) هين مراقب باش گر دل بايدت\r\nكز پى هر فعل چيزى زايدت\r\n( ( 2468 ) ) ور ازين افزون تو را همت بود\r\nاز مراقب كار بالاتر رود\r\n\r\nروايت\r\n« ألا و انى قد دعوتكم الى قتال هؤلاء القوم ليلا و نهارا و سرا و اعلانا و قلت لكم اغزوهم قبل ان يغزوكم فو الله ما غزى قوم فى عقر دارهم الا ذلوا فتواكلتم و تخاذلتم حتى شنت الغارات عليكم و ملكت عليكم الاوطان . » ( 1 )  ( بدانيد ، من شما را به جهاد با اين قوم شب و روز پنهانى و آشكارا دعوت كردم و به شما گفتم پيش از آن كه آنان با شما به جنگ و پيكار بر خيزند ، شما جنگ را شروع كنيد ، سوگند به پروردگار ، هيچ قومى در وسط خانهء خود بجنگ نپرداخت مگر اين كه ذليل و مغلوب شد ، شما جنگ را به يك ديگر واگذار مىكرديد و عقب نشستيد و يكديگر را بىياور گذاشتيد و در نتيجه يغماگرىها بر سر شما فرود آمد و وطنهايتان مملوك ديگران گشت . )\r\n\r\n( ( 2443 ) ) غازيان حملهء غزا چون كم برند\r\nكافران بر عكس حمله آورند\r\n\r\nدو فرد يا دو گروه كه خصومتشان به سر حد اقدام رسيده است همواره منتظر فرصت براى حمله و تاخت و تاز مىباشند .\r\nكينه و خصومت مانند محبت و دوستى داراى مراتب گوناگون است ، چنان كه\r\n","description":"","footnote":" ( 1 ) نهج البلاغه ، ج 1 ، ص 64 . . ","page_name":" 423 ","page_number":427},
  {"content":"\r\nمحبت و دوستى و داد از كمترين ميل شروع مىشود و در اتحاد دو جان پايان مىپذيرد ، بالعكس كينه و خصومت از كمترين احساس نفرت آغاز و با نابود كردن يكديگر ختم مىشود .\r\nتمايل دو روح به يك ديگر مقتضى آن است كه خيرات و لطف و ساير آثار محبت از يكى به ديگرى سرازير شود .\r\nنفرت دو روح از يكديگر مقتضى آن است كه زهر و خشونت و ساير آثار نفرت را به يك ديگر پرتاب كنند .\r\nاگر محبت و كينه به وسيلهء خود طرفين يا به وسيلهء شخص ثالث توجيه و مهار نشود و عوامل جاريه ناگهان يا به طور تدريج تشديد آنها را مساعدت كند ، محبت و كينه تا بىنهايت ادامه و شدت پيدا خواهد كرد .\r\nگاهى رويدادهايى هم پيش مىآيد كه در دو پديدهء مزبور تغييراتى وارد مىسازد مثلًا آن دو را با سرعت تشديد مىكند يا جلو شدت آنها را مىگيرد .\r\nخلاصه رويدادهاى خارجى در ادامه و چگونگى كينه و محبت اثر قطعى دارد در فرض شدت خصومت ميان دو فرد يا دو قوم كه به طور قطع به تصادم خواهد كشيد ، موفقيت از آن كسى است كه سبقت كرده به پيش گيرى بپردازد و الا به قول جلال الدين :\r\n\r\nكافران بر عكس حمله آورند\r\n\r\nاين قانون در خصومتها كاملًا صحيح است . نهايت امر اين كه تشخيص رسيدن خصومت به سر حد اقدام و تاخت و تاز كارى است كه به دقت فراوانى در شواهد و قراين نيازمند است . و اين تشخيص پيش از حمله و تاخت و تاز مطابق اصول انسانيت كه در دين مقدس اسلام ، اساسىترين اصول تلقى شده است ، ضرورت و وجوب دارد .\r\nبه همين جهت بود كه پيامبر اكرم صلى الله عليه و آله در غزوات و جهاد كه اقدام مىفرمودند تا آخرين حد ممكن در بارهء تشخيص مزبور مىكوشيدند . زيرا دستور الهى چنين بود كه :\r\n","description":"","footnote":"","page_name":" 424 ","page_number":428},
  {"content":"\r\n« لا يَنْهاكُمُ الله عَنِ اَلَّذِينَ لَمْ يُقاتِلُوكُمْ فِي اَلدِّينِ وَلَمْ يُخْرِجُوكُمْ مِنْ دِيارِكُمْ أَنْ تَبَرُّوهُمْ وَتُقْسِطُوا إِلَيْهِمْ 60 : 8 . » ( 1 )  ( خداوند شما را از نيكو كارى و عدالت در بارهء كسانى كه با شما به كشتار بر نمىخيزند و شما را از وطنهايتان آواره نكرده‌اند باز نمىدارد ) .\r\nو مسلم است كه احراز كشتار و بيرون راندن از وطن به دليل قطعى نيازمند است و بدون دليل و شاهد و قرينه انسانى نمىتواند انسان ديگرى را از پاى در آورد . دليل اين ادعا اين است كه آن چه كه مسلم است مالك حقيقى زندگى و مرگ خدا است و چنان كه هيچ كس نمىتواند انسانى را زنده كند ، نمىتواند زندگى او را بگيرد و از پايش در آورد .\r\nبنا بر اين در دين مقدس اسلام دستور دهنده براى جهاد و كشتار در حقيقت دستور الهى را انجام مىدهد زيرا او متوجه است كه مالك زندگى و مرگ خدا است و اين دستور موقعى كه براى متصدى جهاد روشن مىشود كه تمام جوانب و قراين و شواهد را بررسى كند و يقين پيدا كند كه طرف خصومت در صدد از بين بردن جانهاى مردم با ايمان بر آمده است .\r\nجلال الدين در اواخر دفتر اول اين مضمون را بسيار عالى مطرح كرده است موقعى كه مجسم مىكند كه آن پهلوان در يكى از جنگها زير پاى على عليه السلام قرار گرفت و آب دهان بر روى على عليه السلام انداخت و آن حضرت از روى سينهء آن پهلوان سلحشور برخاست ، مىگويد : چرا مرا نكشتى ؟ على عليه السلام پاسخ داد و -\r\n\r\nگفت امير المؤمنين با آن جوان\r\nكه به هنگام نبرد اى پهلوان\r\nچون خدو انداختى بر روى من\r\nنفس جنبيد و تبه شد خوى من\r\nنيم بهر حق شد و نيمى هوا\r\nشركت اندر كار حق نبود روا\r\nتو نگاريدهء كف موليستى\r\nآنِ حقّى كردهء من نيستى\r\nنقش حق را هم به امر حق شكن\r\nبر زجاجهء دوست سنگ دوست زن\r\n\r\n","description":"","footnote":" ( 1 ) سوره الممتحنة ، آيهء 7 . . ","page_name":" 425 ","page_number":429},
  {"content":"\r\n\r\nتفسير ابيات\r\nسپاه جسمانيان به سوى قلعه و دژ روحانيان حمله بردند ، يعنى فرعون و فرعونيان بسيار كوشيدند و اطفال بىگناه را سر بريدند و آتشى در بنى اسرائيل افروختند تا از تولد موسى و ورود او از سر حد عالم ما وراى طبيعت به اين جهان جلوگيرى كنند .\r\nآرى ، وقتى كه مجاهدان راه حق يورش نبرند و صفوف خود را براى پيكار نيارايند ، حمله و تاخت و تاز از طرف كفار شروع خواهد گشت . سپاهيان طبيعت زدگان به مرز غيب تاخت و تاز كردند ، بلكه بتوانند از ورود مردان غيبى ممانعت به عمل بياورند با اصلاب و ارحام مردان و زنان به پيكار پرداختند ، تا جادهء عبور مردان الهى را سد كنند .\r\nآخر اى احمق ، چطور مىتوانى شاه راهى را كه خداوند براى تناسل و توالد باز كرده است ، سد كنى و ببندى تو اى لجوج ، سر بندها و مرزها و شاه راه ها را به خيال اين كه نگذارى آن مرد غيبى پا بعرصهء هستى گذارد گرفتى ، ولى بكورى چشم تو سرهنگ الهى از مرز عبور كرد و راه هستى را پيش گرفت و پيش ديده گانت سر بر آورد . -\r\n\r\nنك منم سرهنگ هنگت بشكنم\r\nنك به نامش نام ننگت بشكنم\r\n\r\nتو برو و هر كارى را كه براى بست و بندها و مرزها از تو ساخته است ، انجام بده و بر سبيل و ريش خود بخند قضا و قدر الهى دست از آستين بر آورده و يك به يك تار موهاى سبلت را خواهد كند مگر سبل تو تند و تيزتر از قوم عاد است كه با دمى شهرها را مىلرزاندند . بگو ببينم تو ستيز روترى يا قوم ثمود كه مانند قدرت آنان هنوز قدرتى در دنيا به وجود نيامده است . اگر از اين اندرزها و هشدارها صد برابر با تو در ميان بگذارم نخواهى شنيد ، زيرا گوش دلت كر شده و ناشنوا است يا اين كه مىشنوى و خود را به نشنيدن مىزنى .\r\n","description":"","footnote":"","page_name":" 426 ","page_number":430},
  {"content":"\r\nمن هم پس از اين از سخن گفتن توبه مىكنم و بدون حرف زدن داروى بيمارى ترا تعبيه مىكنم و بريش خام و شومت مىنهم تا ريش خامت براى ابد بسوزد ، تا به خود بيايى و بدانى كه آن خداى بزرگ به همه چيز دانا است و هر چيزى را به نتيجهء شايسته و مناسبش مىرساند .\r\nدر اين زندگانى كدامين كار نيك يا بد انجام دادى و به نتيجه و اثر لايق آن كار نرسيدى ؟ تو تا كنون كى شده است كه يك دم نيكو به آسمان بفرستى و پاداش و دم نيكوى آسمانى را در مقابلش نگرفته باشى ؟ .\r\nاگر تو از نعمت عالى مراقبت و بيدارى برخوردار باشى ، در هر لحظه‌اى جزاى كارت را خواهى ديد . اگر مراقب حال خود باشى و چنگ به رسن معرفت بزنى براى ديدن نتايج كارهايت نيازى به بر آمدن روز قيامت نخواهى داشت .\r\nكسى كه با رشد روانى خود از رموز آگاه است چه احتياجى به بيان صريح دارد ؟ اين بلاى آسمانى كه سر راه هستى ترا گرفته است ، از نفهمى و كودنى تست كه اين همه نكات و رموز را مىبينى و نمىفهمى يا خود را به نفهميدن مىزنى ، وقتى كه مىبينى وجدان تو تيره و مضطرب گشته است ، هشيار باش و علت آن را به دست بياور ، نه اين كه بنشينى و به آن حالت درونى كه اشارات خداونديست خيره شوى . و گر نه همان تيرگى و اضطراب تدريجا به شكل تيرى در مىآيد و به عنوان مجازات آن خيرگى در دلت فرود آمده و نابودت مىسازد .\r\nاگر ديدى احيانا تيرى به سوى تو پرتاب نشد ، بدان كه از كرم و بخشش و فرصت دادن الهى بوده است ، نه از جهت نديدن آلودگىها و خيرگىهايت .\r\n\r\nهين مراقب باش گر دل بايدت\r\nكز پى هر فعل چيزى زايدت\r\nور از اين افزون تو را همت بود\r\nاز مراقب كار بالاتر رود\r\n\r\n","description":"","footnote":"","page_name":" 427 ","page_number":431},
  {"content":"\r\n\r\nبيان آن كه تن خاكى آدمى هم چون آهن نيكو جوهر قابل آيينه شدن است تا در دنيا بهشت و دوزخ و قيامت و غير آن معاينه بنمايد نه بر طريق خيال\r\n\r\n( ( 2469 ) ) پس چو آهن گر چه تيره هيكلى\r\nصيقلى كن صيقلى كن صيقلى\r\n( ( 2470 ) ) تا دلت آيينه گردد پر صور\r\nاندر او هر سو مليحى سيمبر\r\n( ( 2471 ) ) آهن ار چه تيره و بىنور بود\r\nصيقلى آن تيرگى از وى زدود\r\n( ( 2472 ) ) صيقلى ديد آهن و خوش كرد رو\r\nتا كه صورتها توان ديد اندرو\r\n( ( 2473 ) ) گر تن خاكى غليظ و تيره است\r\nصيقلش كن ز ان كه صيقلگيره است\r\n( ( 2474 ) ) تا در او اشكال غيبى رو دهد\r\nعكس حورى و ملك در وى جهد\r\n( ( 2475 ) ) صيقل عقلت بدان دادست حق\r\nكه بدان روشن شود دل را ورق\r\n( ( 2476 ) ) صيقلى را بسته‌اى اى بىنماز\r\nو آن هوا را كرده‌اى دو دست باز\r\n( ( 2477 ) ) گر هوا را بند بنهاده شود\r\nصيقلى را دست بگشاده شود\r\n( ( 2478 ) ) آهنى كايينهء غيبى بدى\r\nجمله صورتها در او مرسل شدى\r\n( ( 2479 ) ) تيره كردى زنگ دادى در نهان\r\nاين بود يسعون فى الارض فساد\r\n( ( 2480 ) ) تا كنون كردى چنين اكنون مكن\r\nتيره كردى آب ازين افزون مكن\r\n( ( 2481 ) ) برمشوران تا شود اين آب صاف\r\nو اندرو بين ماه و اختر در طواف\r\n( ( 2482 ) ) ز ان كه مردم هست هم چون آب جو\r\nچون شود تيره نبينى قعر او\r\n( ( 2482 ) ) قعر جو پر گوهر است و پر ز دُر\r\nهين مكن تيره كه هست آن صاف و حر\r\n( ( 2484 ) ) جان مردم هست مانند هوا\r\nچون به گرد آميخت شد پردهء سما\r\n( ( 2485 ) ) مانع آيد او ز ديد آفتاب\r\nچون كه گردش رفت شد صافى و ناب\r\nحاصل آن كه كم مكن اى بىسرور\r\nصيقلى و اللَّه اعلم بالصدور\r\n\r\n","description":"","footnote":"","page_name":" 428 ","page_number":432},
  {"content":"\r\n\r\n\r\nآيه\r\n« إِنَّما جَزاءُ اَلَّذِينَ يُحارِبُونَ الله وَرَسُولَه وَيَسْعَوْنَ فِي اَلأَرْضِ فَساداً أَنْ يُقَتَّلُوا 5 : 33 . » ( 1 )  ( جز اين نيست كه جزاى كسانى كه با خدا و رسولش به پيكار بر مىخيزند و براى رواج فساد در روى زمين مىكوشند ، اين است كه كشته شوند ) .\r\n« وَقالَتِ اَلْيَهُودُ يَدُ الله مَغْلُولَةٌ غُلَّتْ أَيْدِيهِمْ وَلُعِنُوا بِما قالُوا بَلْ يَداه مَبْسُوطَتانِ يُنْفِقُ كَيْفَ يَشاءُ وَلَيَزِيدَنَّ كَثِيراً مِنْهُمْ ما أُنْزِلَ إِلَيْكَ مِنْ رَبِّكَ طُغْياناً وَكُفْراً وَأَلْقَيْنا بَيْنَهُمُ اَلْعَداوَةَ وَاَلْبَغْضاءَ إِلى يَوْمِ اَلْقِيمَةِ كُلَّما أَوْقَدُوا ناراً لِلْحَرْبِ أَطْفَأَهَا الله وَيَسْعَوْنَ فِي اَلأَرْضِ فَساداً وَالله لا يُحِبُّ اَلْمُفْسِدِينَ 5 : 64 » ( 2 ) \r\n\r\n( ( 2481 ) ) برمشوران تا شود اين آب صاف\r\nو اندرو بين ماه اختر در طواف\r\n( ( 2482 ) ) ز انكه مردم هست همچون آب جو\r\nچون شود تيره نبينى قعر او\r\n\r\nاگر چشمه سار زلال روان را بر هم نزنيد و آن را نشورانيد ، روح در حال طبيعى خود حقايق ناب و فراوانى را به شما نشان خواهد داد . و يك دستور اساسى براى روان كاوى\r\nاين مسئله از نظر هويت و فعاليتهاى روانى فوق العادهء جالب و واجد اهميت حياتى است .\r\nاين مسئله به ما مىگويد : مواظب باشيد درون بينى و سياحت در قاره هاى پهناور روح را با بهم زدن و شورانيدن محتويات روح اشتباه نكنيد . روح آدمى چشمه ساريست كه در جريان خود نيرويى براى تصفيه و صاف نگه داشتن خود دارد ،\r\n","description":"","footnote":" ( 1 ) سوره المائدة ، آيهء 33 . .  ( 2 ) سوره المائدة ، آيهء 64 . . ","page_name":" 429 ","page_number":433},
  {"content":"\r\nچنان كه كالبد مادى ما نيز تا حدود زيادى قدرت بهبودى و التيام اجزاى بدن را در خود دارد .\r\nشورانيدن چشمه سار روح مانند بر داشتن چاقو و بازى با عضلات كالبد مادى مىباشد .\r\nتفاوت شورانيدن روح با بازى گرفتن عضلات اين است كه درد و رنج اختلال عضلات محسوس است و انسان درد و اثر زخم چاقو را در لحظهء اول در مىيابد ، ولى شورانيدن و كشمكش با جريان و محتويات روح اثر و درد و اختلال خود را به زودى و به طور آشكار ابراز نمىكند . از اين رو براى بهداشت روانى و حفظ روح از شوريدن دقت و مراقبت فراوانى لازم است .\r\nروح در جريان خود با انواعى از خوشىها و ناخوشىها و زشتىها و زيبايى و حقها و باطلها روبه رو مىشود . هر يك از آن امور اثر خود را در روح ايجاد كرده و نيرومندهاى آن امور ته نشين مىشوند .\r\nعنايت خداوندى خواسته است كه تحريكات نيروى خود كار تصفيهء روح و صاف نگه داشتن آن ، در سمت خوبىها و حقها و مفيدها انجام بگيرد ، لذا استمداد نيروى خود كار تصفيه از خوبىها و حقها طبيعى و دائمى بوده ، احتياجى به شورانيدن و بيرون آوردن خوبىها و حقهاى رسوب شده ندارد ، بلكه با يك نظر مىتوان گفت جريان طبيعى روح به كمك همان نيروى تصفيه اگر مورد آگاهى و بهره بردارى قرار بگيرد ، زشتىها و باطلهاى رسوب يافته را هم تدريجا از بين مىبرد ، بنا بر اين توصيهء اكيد به اين كه روح را مشورانيد ، در حقيقت براى اجتناب از برون آوردن بدىها و باطلها و در آميختن آنها با چشمه سار زلال روح مىباشد .\r\nاين توصيه به آن معنى نيست كه بدىها و باطلها را مورد اعتنا قرار ندهيد و بگذاريد به حال رسوبى خود بمانند ، بلكه با نظر به جريان طبيعى روح و آن نيروى\r\n","description":"","footnote":"","page_name":" 430 ","page_number":434},
  {"content":"\r\n\r\nتصفيه كه بزرگترين احسان و لطف خداوندى بر انسان است ، با پشيمانىها و برگشتهاى واقعى بدىهاى رسوب شده را از بين خواهد برد .\r\nبه طور كلى شورانيدن روح به اين معنا است كه بدون آگاهى نيروى تصفيه و جريان طبيعى روح را ناديده بگيريم و بدون كوشش براى از بين بردن ناشايستهاى رسوب شده به وسواس درونى دچار شويم و تجسيمات و انديشه و تعقل و حافظه و ضمير خود آگاه و ناخود آگاه و نيمه آگاه را بهم بزنيم .\r\nبيت دوم عالىترين دستور براى روان كاوى است كه جلال الدين با تمام صراحت و سادگى پيش نهاد مىكند . مىگويد : براى شناخت محتويات روانى يك انسان و مداواى اختلالات روانى او بايستى از شورانيدن روان او بپرهيزيم ، زيرا هزاران بلكه ميليونها واحد خوش و ناخوش و راست و كج ، صحيح و باطل ، زشت و زيبا ، مثبت و منفى در روان هر كسى بىصدا و آرام ته نشين مىشود اگر آنها بشورند و وضع روانى انسان به كلى تاريك و تيره مىشود .\r\nتفسير ابيات\r\nاگر چه وجود تو مانند آهن تيره و تار است ، اما خداوند اين قدرت را هم به تو داده است كه آن را صيقلى كنى و دلت را مانند آيينه روشن بسازى تا صورتهاى گوناگون و نمكين و سيمين اندام در وى منعكس گردد . آهن هم تيره بود و نورى نداشت ، ولى صيقلش كردند و تيرگى را از آن زدودند و آهن پس از صيقلى شدن روى خوشى نمود صورتها را نشان داد .\r\nهمچنان اگر چه اين تن خاكى خشن و غليظ و تيره است ، ولى در عين حال پذيرندهء صيقل است ، تو هم صيقلش كن ، تا اشكال غيبى در آن منعكس گردد و صورت حورى و ملك را در آن مشاهده نمايى .\r\n","description":"","footnote":"","page_name":" 431 ","page_number":435},
  {"content":"\r\nخداوند وسيلهء صيقلى كردن بدن را در درونت به وديعت نهاده است ، در هر لحظه‌اى مىتوانى از آن وسيله بهره مند شوى .\r\nاين ابزار صيقلى عقل تست كه تمام صفحات دل را روشن مىسازد . تو اى بىنماز روىگردان از خدا ، آن وسيله را كه بهترين نعمت خدا دادى است ، بسته و دو دست هوى و هوس را باز گذاشته‌اى اگر كار را بالعكس كنى و زنجير گران بر دست و پاى هوى و هوس ببندى ، همه صورتهاى غيبى به سوى آهن بدنت كه زدوده شده و به آيينه تبديل گشته است روانه مىگردد .\r\nاما تو دست از وسيلهء صيقلى بر داشتى و درونت را تيره گى گى و زنگها فرا گرفت ، آرى معناى يسعون فى الارض فسادا همين است .\r\nاگر تا كنون گرفتار اين تيرگى جان سوز بودى ، هشيار باش پس از اين تن به تيرگى مده ، تا كنون كه چشمه سار حيات روحانيت تيره و كدر بوده است ، بيش از اين بر تيرگى و كدورتش ميفزا .\r\nاين چشمه سار حيات را زياد مشوران ، بگذار آبش صاف شود تا ماه و اخترانى را كه در وى شناورند ، ببينى .\r\nبه طور طبيعى درون اين مردم مانند آب جو است كه اگر شوريده شود ، قعرش ديده نخواهد گشت .\r\nقعر چشمه سار روح آدميان پر از گوهر و درّهاى گرانبها است ، اگر بهم بزنى و تيره اش كنى آن حقايق با ارزش را نخواهى ديد . جان مردم مانند فضا است اگر گرد آلود شود ، آسمان ديده نخواهد شد .\r\nاگر جان آدمى گرد آلود شود ، آفتابى كه در افق اعلاى آن جان در سير و حركت است ، قابل مشاهده نمىگردد ، وقتى كه گرد از جان آدمى زدوده شود ، آفتابش درخشيدن مىگيرد و بر انسان نمودار مىشود . -\r\n\r\nحاصل آن كه كم مكن اى بىسرور\r\nصيقلى ، و اللَّه اعلم بالصدور\r\n\r\n","description":"","footnote":"","page_name":" 432 ","page_number":436},
  {"content":"\r\n\r\nباز گفتن موسى عليه السلام اسرار فرعون را و واقعات او را ظهر الغيب تا به خبيرى او ايمان آورد يا گمان برد\r\n\r\n( ( 2486 ) ) با كمال تيرگى حق واقعات\r\nمىنمودت تا روى راه نجات\r\n( ( 2487 ) ) ز آهن تيره به قدرت مىنمود\r\nواقعاتى كه در آخر خواست بود\r\n( ( 2488 ) ) تا كنى كمتر تو آن ظلم و بدى\r\nآن همىديدى و بدتر مىشدى\r\n( ( 2489 ) ) نقشهاى بد كه در خوابت نمود\r\nمىرميدى ز ان و آن نقش تو بود\r\n( ( 2490 ) ) هم چو آن زنگى كه در آيينه ديد\r\nروى خود را زشت بر آيينه ريد\r\n( ( 2491 ) ) كه چو زشتى لايق اينى و بس\r\nزشتىام آنِ تو است اى كور خس\r\n( ( 2492 ) ) اين جفا بر روى زشتت مىكنى\r\nنيست بر من ز ان كه هستم روشنى\r\n( ( 2493 ) ) گاه مىديدى لبانت سوخته\r\nگه دهان و چشم تو بر دوخته\r\n( ( 2494 ) ) گاه حيوانى به قصدت آمده\r\nگه سر خود را به دندان دده\r\n( ( 2495 ) ) گه نگون اندر ميان آب ريز\r\nگه غريق سيل خون آميز تيز\r\nكه ز بامى اوفتاده گشته پست\r\nگاه در اشكنجه و بسته دو دست\r\nگاه ديده خويش در زنجير و غل\r\nگاه بر مغزت زدندى چون دهل\r\n( ( 2496 ) ) گه ندات آمد از اين چرخ نقى\r\nكه شقيّى و شقيّى و شقىّ\r\n( ( 2497 ) ) گه ندات آمد صريحى از جبال\r\nكه برو هستى ز اصحاب شمال\r\n( ( 2498 ) ) گه صدا مىآمدت از هر جماد\r\nتا ابد فرعون در دوزخ فتاد\r\nگه خطاب آمد تو را از هر نبات\r\nگشت مطرود ابد فرعون مات\r\n( ( 2499 ) ) زين بترها كه نمىگويم ز شرم\r\nتا نگردد طبع معكوس تو گرم\r\n( ( 2500 ) ) اندكى گفتم به تو اى ناپذير\r\nز اندكى دانى كه هستم من خبير\r\n( ( 2501 ) ) خويشتن را كور مىكردى و مات\r\nتا نينديشى ز خواب و واقعات\r\n( ( 2502 ) ) چند بگريزى نك آمد پيش تو\r\nكورى ادراك مكر انديش تو\r\n( ( 2503 ) ) هين مكن زين پس فرا گير احتراز\r\nكه ز بخشايش درِ توبه است باز\r\n\r\n","description":"","footnote":"","page_name":" 433 ","page_number":437},
  {"content":"\r\n\r\nتفسير ابيات\r\nاى فرعون احمق ، با كمال تيرگى كه درونت را فرا گرفته بود ، خداوند از روى لطف و احسان خوابهايى را به تو نشان مىداد . با قدرت خويش خوابهايى را كه در آهن تيره وجود تو منعكس مىساخت كه بايد سرانجام به وقوع مىپيوست . بلكه به خود بيايى و ظلم و بدىهايت را تقليل دهى ، تو آن واقعيات را در رؤياها مىديدى و به بدى و شقاوت تو مىافزود نقشها و اشكال و صور ناخوشايند فراوانى را در رويا مىديدى و نمىدانستى كه آن همه نقشها هيولا و قيافه منحوس خود تو بود .\r\nمثل تو همانند آن زنگى زشت است كه روى زشت خود را در آيينه مىديد و زشتى را به آيينه نسبت مىداد .\r\nتو اى فرعون اين جفاها بر روى زشت خود روا مىدارى هم اكنون براى تو آن چه را كه در رؤياهايت ديده بودى باز گو مىكنم : - مىديدى كه لبانت سوخته است ، گاه ديگر مىديدى كه دهان و چشمت بسته شده است .\r\nحيوانى به قصد تو مىآيد .\r\nسرت در ميان دندانهاى درنده قرار گرفته است .\r\nبه مستراح افتاده‌اى .\r\nدر سيل تند رو و مرگبار غرق شده‌اى .\r\nاز بام افتاده و سقوط كرده‌اى .\r\nدست بسته ، شكنجه سراسر وجودت را فرا گرفته است .\r\nدر غل و زنجير بسته شده‌اى .\r\nمانند طبل بر سرت مىكوبند .\r\nاز آسمان برين و صاف اين ندا را مىشنيدى كه مىگويد . تو شقى هستى .\r\nاز كوه ها صدا بلند شده به تو مىگفت : برو كه از ساقط شدگان و اصحاب چپ\r\n","description":"","footnote":"","page_name":" 434 ","page_number":438},
  {"content":"\r\nرستاخيزى .\r\nجمادات به تو فرياد مىزدند كه فرعون براى ابد در دوزخ سر نگون است .\r\nنباتات هم با جمادات هم صدا شده مىگفتند : فرعون براى ابد مطرود و مات گشته است .\r\nبدتر از اين وقايع را در رؤياهايت ديده‌اى كه از گفتنش شرم دارم .\r\nبيم آن دارم كه با باز گو كردن آنها طبع شوم و وارونه در شقاوت تندتر شود . من اندكى به تو اى حق ناپذير ، گفتم ، تا بدانى كه هويت ترا كاملًا مىدانم . تو خود را بكورى و ناديدن مىزدى كه در بارهء آن رؤياها نيانديشى . از نتايج كارت مگريز -\r\n\r\nچند بگريزى كه آمد پيش تو\r\nكورى ادراك مكر انديش تو\r\n\r\nدست از پليدىهايت بردار و اجتناب كن و توبه نما -\r\n\r\nكه ز بخشايش در توبه است باز\r\n\r\n","description":"","footnote":"","page_name":" 435 ","page_number":439},
  {"content":"\r\n\r\n\r\n\r\nبيان آن كه درِ توبه باز است\r\n\r\n( ( 2514 ) ) توبه را از جانب مغرب درى\r\nباز باشد تا قيامت بر ورى ( 1 ) \r\n( ( 2515 ) ) تا ز مغرب بر زند سر آفتاب\r\nباز باشد آن در از وى رو متاب\r\n( ( 2516 ) ) هست جنت را ز رحمت هشت در\r\nيك درِ توبه است ز ان هشت اى پسر\r\n( ( 2517 ) ) اين همه گه باز باشد گه فراز\r\nو ان درِ توبه نباشد جز كه باز\r\n( ( 2518 ) ) هين غنيمت دار در باز است زود\r\nرخت آن جا كش به كورىّ حسود\r\nپيش از آن كز قهر در بسته شود\r\nبعد از آن زارىّ تو كس نشنود\r\nباز گرد از كفر و اين در باز ياب\r\nتا نگردى از شقاوت ردّ باب\r\n\r\nآيه\r\n« فَخَلَفَ مِنْ بَعْدِهِمْ خَلْفٌ أَضاعُوا اَلصَّلاةَ وَاِتَّبَعُوا اَلشَّهَواتِ فَسَوْفَ يَلْقَوْنَ غَيًّا . إِلَّا مَنْ تابَ وَآمَنَ وَعَمِلَ صالِحاً فَأُولئِكَ يَدْخُلُونَ اَلْجَنَّةَ وَلا يُظْلَمُونَ شَيْئاً 19 : 59 - 60 . » ( 2 )  ( پس از مردم با ايمان از انبياء و نسل ابراهيم و اسرائيل ، جانشينانى بجاى آنان نشستند كه نماز را ضايع و از شهوات خود پيروى كردند ، آنان به زودى نتايج گمراهى شان را خواهند ديد ، مگر كسانى كه توبه كردند و عمل صالح بجاى آوردند ، آنان به بهشت داخل مىشوند و كمترين ستمى بر آنها نخواهد رفت . )\r\nروايت\r\n« قال رسول الله صلى الله عليه و آله من تاب قبل موته بسنة تاب الله عليه ثم قال و ان السنة لكثيرة من تاب قبل موته به شهر تاب الله عليه ثم قال ان الشهر لكثير من تاب قبل موته بيوم تاب الله عليه . ثم قال و ان اليوم لكثير من تاب قبل موته بساعة تاب الله عليه ثم قال : الساعة لكثيرة من تاب و قد بلغت نفسه هذه\r\n","description":"","footnote":" ( 1 ) ورى با الف مقصوره ( و را ) مردم يا مخلوقات . .  ( 2 ) سوره مريم ، آيهء 59 و 60 . . ","page_name":" 436 ","page_number":440},
  {"content":"\r\n\r\nو اهوى بيده الى حلقه تاب الله عليه » ( 1 ) \r\n( پيامبر خدا فرمود هر كس يك سال پيش از مرگش توبه كند ، خدا توبهء او را مىپذيرد ، سپس فرمود : يك سال زياد است ، اگر كسى يك ماه پيش از مرگش توبه كند خداوند توبهء او را مىپذيرد ، سپس فرمود يك ماه زياد است ، هر كس يك روز پيش از مرگش توبه كند ، خداوند توبه او را مىپذيرد ، سپس فرمود : يك روز زياد است ، هر كس يك ساعت پيش از مرگش توبه كند خدا توبهء او را مىپذيرد ، سپس فرمود يك ساعت هم زياد است ، اگر كسى توبه كند در حالى كه جانش به اين جا رسيده ( و اشاره به گلوى خود فرمود ) خداوند توبهء او را مىپذيرد . )\r\n« من تاب قبل ان تطلع الشمس من مغربها تاب الله عليه » ( 2 )  ( هر كس پيش از آن كه آفتاب از مغربش طلوع كند ، توبه نمايد ، خداوند توبه اش را قبول مىنمايد ) .\r\nتفسير ابيات\r\nدرى از طرف مغرب براى توبه تا قيامت به روى مردم باز است . بهشت الهى از روى رحمت هشت در دارد يكى از آنها در توبه است . درهاى بهشتى گاهى باز و گاهى بسته هستند ، مگر در توبه كه هميشه باز است -\r\n\r\nهين غنيمت دار در باز است زود\r\nرخت آن جا كش به كورىّ حسود\r\n\r\nپيش از آن كه قهر خداوندى در توبه را ببندد و پيش از آن كه كسى ناله و زارى ترا نشنود .\r\n\r\nباز گرد از كفر و اين در بازياب\r\nتا نگردى از شقاوت ردّ باب\r\n\r\n","description":"","footnote":" ( 1 ) من لا يحضره الفقيه ، ابن بابويه ، ج 1 ، ص 126 . .  ( 2 ) شرح انقروى ، ج 4 ، ص 285 . . ","page_name":" 437 ","page_number":441},
  {"content":"\r\n\r\nگفتن موسى عليه السلام مر فرعون را كه از من يك پند قبول كن و چهار فضيلت عوض بستان\r\n\r\n( ( 2509 ) ) هين ز من بپذير يك چيز و بيار\r\nپس ز من بستان عوض آن را چهار\r\n( ( 2510 ) ) گفت اى موسى كدام است آن يكى\r\nشرح كن با من از آن يك اندكى\r\n( ( 2511 ) ) گفت آن يك كه بگويى آشكار\r\nكه خدايى نيست غير از كردگار\r\n( ( 2512 ) ) خالق افلاك و انجم بر علا\r\nمردم و ديو و پرى و مرغ را\r\n( ( 2513 ) ) خالق دريا و كوه و دشت و تيه\r\nملكت او بىحد و او بىشبيه\r\nحافظ هر چيز و هر كس هر مكان\r\nرازق هر جانور اندر جهان\r\nهم نگه دارندهء ارض و سما\r\nهم پديد آرندهء گل از گيا\r\nمطَّلع او بر ضمير بندگان\r\nحاكم و جبار بر گردن كشان\r\nاوست بر هر پادشاهى پادشا\r\nحكم او را يفعل الله ما يشا\r\n( ( 2514 ) ) گفت اى موسى كدام است آن چهار\r\nكه عوض بدهى مرا بر گو بيار\r\n( ( 2515 ) ) تا بود كز لطف آن وعدهء حسن\r\nسست گردد چار ميخ كفر من\r\n( ( 2516 ) ) بو كه ز ان خوش وعده هاى مغتنم\r\nبر گشايد قفل كفر صد منم\r\n( ( 2517 ) ) بوكه از تأثير جوى انگبين\r\nشهد گردد در تنم اين زهر كين\r\n( ( 2518 ) ) يا ز عكس جوى آن پاكيزه شير\r\nپرورش يابد دمى عقل اسير\r\n( ( 2519 ) ) يا بود كز عكس آن جوهاى خمر\r\nمست گردم بو برم از ذوق امر\r\n( ( 2520 ) ) يا بود كز لطف آن جوهاى آب\r\nتازگى يابد تن شورهء خراب\r\n( ( 2521 ) ) شوره‌ام را سبزه‌اى پيدا شود\r\nخار زارم جنت ماوى شود\r\n( ( 2522 ) ) بوكه از عكس بهشت و چار جو\r\nجان شود از يارى حق يار جو\r\n( ( 2523 ) ) آن چنان كز عكس دوزخ گشته ام\r\nآتش و در قهر حق آغشته ام\r\n( ( 2524 ) ) گه ز عكس نار دوزخ هم چو مار\r\nگشته‌ام بر اهل جنّت زهر بار\r\n( ( 2525 ) ) گه ز عكس جوشش آب حميم\r\nآب ظلمم كرده خلقان را رميم\r\n\r\n","description":"","footnote":"","page_name":" 438 ","page_number":442},
  {"content":"\r\n\r\n\r\n( ( 2526 ) ) من ز عكس زمهريرم زمهرير\r\nيا ز عكس آن سعيرم چون سعير\r\n( ( 2527 ) ) دوزخ درويش و مظلومم كنون\r\nواى آن كاو يابمش ناگه زبون\r\nموسيا باشد كه بگشاييم در\r\nوز فضيلتهات گردم با خبر\r\nموسيا باشد كه يابم مأمنى\r\nوارهم از كثرت ما و منى\r\nهين بگو با من كدام است آن چهار\r\nكه عوض خواهيم دادن بر شمار\r\n\r\nتفسير ابيات\r\nحضرت موسى عليه السلام به فرعون فرمود : بيا يك چيز از من بپذير ، در عوضش چهار فضيلت به تو مىدهم . فرعون گفت : اى موسى ، آن چيز چيست ، اندكى به من توضيح بده . موسى فرمود : كه آشكارا بگويى : خدايى جز آن كردگار وجود ندارد آن خداست كه آفرينندهء افلاك و ستارگان و مردم و ديو و پرى و پرندگان است . او است كه آفرينندهء كوه و دشت و بيابان بوده پهناى ملك او نه حدى دارد و نه مثلى . نگه دارندهء همه چيز و همه كس و همه مكانها و رازق هر جاندار در اين دنيا اوست . او نگه دارندهء زمين و آسمان و پديد آورندهء گل از گياه است . همو است كه بر درون بندگان آگاه است و حاكم و جبار گردن كشان . پادشاه پادشاهان بوده حكم مطلق مر او راست . او است كه هر چه بخواهد انجام مىدهد .\r\nفرعون گفت : اى موسى آن چهار فضيلت كه به من پاداش خواهى داد چيست ؟ آن چهار فضيلت كدام است كه به من وعده مىدهى شايد كه قفل سنگين كفر ورزى مرا سست كند و زهر كينه‌اى كه در دل با تو دارم به وسيلهء تأثير جوى انگبينت شهد مصفا گردد ، و از عكس جوى آن شير پاك ، عقل اسير و گرفتار من دمى پرورش يابد . باشد كه از تأثير آن جويبار خمر كه در چهار فضيلت موعود است مست شوم و از ذوق حق بويى ببرم باشد كه از لطف چشمه سار آن چهار فضيلت تن شوره و خراب من طراوت و تازگى پيدا كند و از عكس بهشت و چهار جويى كه در آن وجود\r\n","description":"","footnote":"","page_name":" 439 ","page_number":443},
  {"content":"\r\nدارد ، با كمك خداوندى جان من يار جو بوده باشد .\r\nمن اكنون موجوديت پستى دارم ، زيرا -\r\n\r\nآن چنان كز عكس دوزخ گشته ام\r\nآتش و در قهر حق آغشته ام\r\nگه به عكس نار دوزخ همچو مار\r\nگشته‌ام بر اهل جنت زهر مار\r\nگه ز عكس جوشش آب حميم\r\nآب ظلمم كرده خلقان را رميم\r\n\r\nگاهى از تأثير و انعكاس سردى از حق سر تا سر وجودم سردى محض شده گاه ديگر از تأثير و انعكاس آتش سر تا سر وجودم آتشين مىشود .\r\nمن اكنون دوزخ مردم بىنوا و ستمديده هستم ، واى بر حال كسى كه او را ناتوان ببينم .\r\nاى موسى آيا ممكن است كه درى به روى من بگشايى و از آن چهار فضيلت مطلعم بسازى ؟ باشد كه پناهگاهى پيدا كنم و از اين همه ما و منىها رها شوم ؟ زود بگو ببينم آن چهار فضيلت كه به عنوان پاداش به من خواهى داد چيست ؟\r\n","description":"","footnote":"","page_name":" 440 ","page_number":444},
  {"content":"\r\n\r\n\r\nشرح كردن موسى عليه السلام آن چار فضيلت را جهت پاى مزد ايمان فرعون\r\n\r\n( ( 2528 ) ) گفت موسى كاوّلين آن چهار\r\nصحتى باشد تنت را پايدار\r\n( ( 2529 ) ) آن عللهايى كه در طب گفته اند\r\nدور باشد از تنت اى ارجمند\r\n( ( 2530 ) ) ثانياً باشد تو را عمر دراز\r\nكه اجل دارد ز عمرت احتراز\r\n( ( 2531 ) ) وين نباشد بعد عمر مستوى\r\nكه به ناكام از جهان بيرون روى\r\n( ( 2532 ) ) بلكه خواهان اجل چون طفل شير\r\nنى ز رنجى كان تو را دارد اسير\r\n( ( 2533 ) ) مرگ جو باشى ولى نز عجز و رنج\r\nبلكه بينى در خراب خانه گنج\r\n( ( 2534 ) ) پس به دست خويش گيرى تيشه اى\r\nمىزنى بر خانه بىانديشه اى\r\n( ( 2535 ) ) كه حجاب گنج بينى خانه را\r\nمانع صد خرمن اين يك دانه را\r\n( ( 2536 ) ) پس در آتش افكنى اين دانه را\r\nپيش گيرى پيشهء مردانه را\r\nبر كنى اين خانهء تن بىدريغ\r\nتا مهت آيد برون از زير ميغ\r\n( ( 2537 ) ) اى ز يك برگى ز باغى مانده اى\r\nهم چو كرمى برگش از رز رانده اى\r\n( ( 2538 ) ) چون كرم اين كرم را بيدار كرد\r\nاژدهاى جهل را اين كرم خورد\r\n( ( 2539 ) ) كرم كرمى شد پر از ميوه و درخت\r\nاين چنين تبديل گردد نيك بخت\r\n( ( 2540 ) ) خانه بر كن كز عقيق اين يمن\r\nصد هزاران خانه شايد ساختن\r\n\r\nتفسير ابيات\r\nحضرت موسى عليه السلام در جواب فرعون فرمود :\r\nيكى از آن چهار فضيلت تندرستى پايدار براى بدن تست ، آن همه بيمارىها كه در علم طب گفته‌اند ، از بدن تو دور مىگردد .\r\nدوم - زندگانى تو طولانى مىشود ، زيرا اجل از آمدن بسراغت اجتناب مىورزد .\r\nو چنين نخواهد بود كه پس از سپرى كردن عمر صحيح و معتدل از دنيا ناكام\r\n","description":"","footnote":"","page_name":" 441 ","page_number":445},
  {"content":"\r\nبيرون به روى ، بلكه خود تو خواهان فرا رسيدن اجل خواهى گشت چنان كه كودك شير خوار خواهان شير است . و هيچ رنج و آسيبى ترا گرفتار و اسير نخواهد ساخت .\r\nتو خود جويندهء مرگ خواهى گشت ، نه از جهت درد و رنج ، بلكه در خرابى مرگ گنج گرانبها خواهى ديد ، لذا تيشه‌اى به دست گرفته بدون انديشه به خانهء بدن فرود خواهى آورد ، زيرا كه خانهء بدن را در آن موقع حجاب گنج بىپايان مرگ خواهى ديد . خودت خواهى فهميد كه اين يك دانهء زندگى مانع صد خرمن حيات حقيقى است .\r\nلذا اين يك دانه زندگى را با دست خود به آتش خواهى افكند و پيشهء مردانه پيش خواهى گرفت .\r\nبىدريغ خانه بدن را ويران خواهى ساخت تا ماه جانت از زير ابر تاريك طبيعت روى نمايد .\r\nاى انسان تو با چسبيدن به يك برگ ، باغى را از دست داده و مانند كرمى با قناعت به يك برگ از درخت رز رانده شده‌اى .\r\nوقتى كه كرم الهى اين كرم محقر را پيدا مىكند ، همين كرم اژدهاى جهل را مىبلعد همان كرم ناچيز به درخت مو پر ميوه و شاخه ها تبديل مىگردد ، آرى -\r\n\r\nاين چنين تبديل گردد نيك بخت\r\nخانه بر كن كز عقيق اين يمن\r\nصد هزاران خانه شايد ساختن\r\n\r\n","description":"","footnote":"","page_name":" 442 ","page_number":446},
  {"content":"\r\n\r\nتفسير كنت كنزاً مخفياً فاحببت ان اعرف\r\n\r\n( ( 2541 ) ) گنج زير خانه است و چاره نيست\r\nپس ز هدم خانه منديش و مأيست\r\n( ( 2542 ) ) كه هزاران خانه از يك نقد گنج\r\nمىتوان كردن عمارت بىزرنج\r\n( ( 2543 ) ) عاقبت آن خانه خود ويران شود\r\nگنج از زيرش يقين عريان شود\r\n( ( 2544 ) ) ليك آنِ تو نباشد ز ان كه روح\r\nمزد ويران كردنستش آن فتوح\r\n( ( 2545 ) ) چون نكرد آن كار مزدش هست لا\r\nليس للانسان الا ما سعى\r\n( ( 2546 ) ) دست خايى بعد از آن تو كاى دريغ\r\nاين چنين ماهى بد اندر زير ميغ\r\n( ( 2547 ) ) من نكردم آن چه گفتند از بهى\r\nگنج رفت و خانه و دستم تهى\r\nحايل گنج و حجاب اين خانه بود\r\nمانع صد خرمن اين يك دانه بود\r\n( ( 2548 ) ) خانهء اجرت گرفتى و كرى\r\nنيست ملك تو به بيعى يا شرى\r\n( ( 2549 ) ) اين كرى را مدت او تا اجل\r\nتا درين مدت كنى در وى عمل\r\n( ( 2550 ) ) پاره دوزى مىكنى اندر دكان\r\nزير اين دكان تو پنهان دو كان\r\n( ( 2551 ) ) هست اين دكان كرايى زود باش\r\nتيشه بستان و تكش را مىخراش\r\n( ( 2552 ) ) تا كه تيشه ناگهان بر كان نهى\r\nاز دكان و پاره دوزى وارهى\r\n( ( 2553 ) ) پاره دوزى چيست خورد آب و نان\r\nمىزنى اين پاره بر دلق گران\r\n( ( 2554 ) ) هر زمان مىدرد اين دلق تنت\r\nپاره بر وى مىزنى زين خوردنت\r\n( ( 2555 ) ) اى ز نسل پادشاه كاميار\r\nتا بر آرد سر به پيش تو دو كان\r\n( ( 2557 ) ) پيش از آن كاين مهلت خانهء كرى\r\nآخر آيد بر نخورده زو برى\r\n( ( 2558 ) ) پس تو را بيرون كند صاحب دكان\r\nوين دكان را بر كند از روى كان\r\n( ( 2559 ) ) تو ز حسرت دست بر سر مىزنى\r\nگاه ريش خام خود بر مىكنى\r\n( ( 2560 ) ) كاى دريغا آنِ من بود اين دكان\r\nكور بودم بر نخوردم زين مكان\r\n\r\n","description":"","footnote":"","page_name":" 443 ","page_number":447},
  {"content":"\r\n\r\n\r\n\r\n\r\nاى دريغا گنج را بگذاشتم\r\nآب حيوان را به خاك انباشتم\r\n( ( 2561 ) ) اى دريغا بود ما را برد باد\r\nتا ابد يا حسرتا شد للعباد\r\nاى دريغا اى دريغا اى دريغ\r\nماه من پنهان بماند زير ميغ\r\n\r\nآيه\r\n« وَأَنْ لَيْسَ لِلإِنْسانِ إِلَّا ما سَعى . وَأَنَّ سَعْيَه سَوْفَ يُرى 53 : 39 - 40 » ( 1 )  ( و نيست براى انسان جز كار و كوششى كه كرده است و به طور حتم كار و كوشش و نتيجه آن را خواهد ديد ) .\r\n« يا حَسْرَةً عَلَى اَلْعِبادِ ما يَأْتِيهِمْ مِنْ رَسُولٍ إِلَّا كانُوا بِه يَسْتَهْزِءُونَ 36 : 30 » ( 2 )  ( حسرت و تاسف باد بر اين بندگان [ يا حسرت و دريغ نصيب اين بندگان است 
  ] كه پيامبرى به سوى آنها نمىآيد مگر اين كه به او استهزاء مىكنند ) .\r\nروايت\r\n« كنت كنزا مخفيا فأحببت ان اعرف فخلقت الخلق لكى اعرف » ( 3 )  ( من يك گنج نهانى بودم ، خواستم كه شناخته شوم ، مخلوقات را آفريدم تا شناخته شوم ) .\r\nتوضيح\r\n- در مجلدات گذشته در بارهء اين حديث از نظر سند و دلالت و جنبهء ادبى مشروحاً بررسى كرده‌ايم مراجعه شود .\r\n","description":"","footnote":" ( 1 ) سوره النجم ، آيهء 39 . .  ( 2 ) سوره يس ، آيهء 30 . .  ( 3 ) از احاديث قدسى . . ","page_name":" 444 ","page_number":448},
  {"content":"\r\n\r\n\r\n( ( 2543 ) ) عاقبت آن خانه خود ويران شود\r\nگنج از زيرش يقين عريان شود\r\n( ( 2544 ) ) ليك آن تو نباشد ز انكه روح\r\nمزد ويران كردنستش آن فتوح\r\n( ( 2545 ) ) چون نكرد آن كار مزدش هست لا\r\nليس للانسان الا ما سعى\r\n\r\nهر عظمتى و مزيتى كه از انسان بدون آگاهى و اختيار و كوشش بروز كند ، مربوط به شخصيت نبوده و نمىتوان آن عظمت و مزيت را به حساب او منظور داشت\r\nاين مسئله از همان اصل اختيار سرچشمه مىگيرد و مىگويد : اسناد يك پديده اعم از خوب و بد و عظمت و حقارت به انسان ، موقعى صحيح است كه به موجوديت انسانى او مستند باشد . تنفس نمىتواند به انسانيت انسان و شخصيت او مربوط شود زيرا جزئى از ساختمان ضرورى وجود اوست ، همچنين ساير جريانات و پديده هايى كه در مجراى طبيعت انسانى در حال تماس با طبيعت و بقاى زندگى از انسان بروز مىكند به هيچ وجه نمىتواند در منطقه ارزشها وارد شود ، زيرا آن جريانات و پديده ها ساختهء اختيارى شخصيت او نيست .\r\nوقتى كه مغز يك آدم برشد طبيعى خود برسد ، انديشه و تداعى معانى و تجسيم و اراده و تصميم به عنوان معلولات طبيعى از آن مغز بروز خواهد كرد ، ممكن است نتيجه آن انديشه و ساير پديده هاى مغزى با عظمتترين اثر را از خود بروز بدهد ولى بدان جهت كه بروز آن اثر مانند تراوش رطوبت از كوزهء آبى است كه پر از آب است ، لذا به هيچ وجه نمىتوان آن اثر را به شخصيت انسانى آن شخص مربوط ساخت .\r\nبنا بر اين اگر دقت نظر لازم و كافى در چشمگيران نوع انسانى انجام بگيرد خواهيم ديد عناصر بزرگى و چشمگيرى آنان به شخصيت شان مربوط نبوده ، بلكه\r\n","description":"","footnote":"","page_name":" 445 ","page_number":449},
  {"content":"\r\n\r\nقوانين و مجارى ضرورى طبيعت و محيط و وراثت بوده است كه موجوديت او را ساخته و منشا بزرگ نمايى و چشمگيرى آنان گشته است . در صورتى كه يك آدم پست نما در محدودترين دايرهء زندگى با مربوط ساختن يك مزيت بسيار ناچيز به شخصيت خويش ، وارد منطقهء ارزش شده و مىتواند ادعا كند كه من كارى را انجام داده‌ام .\r\n\r\n( ( 2548 ) ) خانهء اجرت گرفتى و كرى\r\nنيست ملك توبه بيعى يا شرى\r\n( ( 2549 ) ) اين كرى را مدت او تا اجل\r\nتا در اين مدت كنى در وى عمل\r\n( ( 2550 ) ) پاره دوزى مىكنى اندر دكان\r\nزير اين دكان تو پنهان دو كان\r\n\r\nاين كالبد مادى را چنان تلقى كن كه دكانى را با چاره گرفته‌اى و اين دكان دو معدن با ارزش دارد كه مىتوانى از آن دو بهره ور شوى ، مبادا در اين محل اجاره‌اى كه خواه نخواه مدتش بسر خواهد رسيد زندگانيت را با پينه دوزى سپرى كنى\r\nكالبد آدمى عبارت است از مقدارى از عناصر تشكيل يافته كه چند روزى ميان كار انسانى بوده و مىتواند بوسيله نيروهاى نهفته در آن از دو قلمرو خود و جهان خارجى به اصطلاح جلال الدين دو معدن استخراج كند - معدن يكم نيروها و مزاياى عالم طبيعت و معدن دوم كمال و اعتلايى كه در درون او به وديعت نهاده شده است . ( 1 )  مسلم است كه دير يا زود و به تدريج اين كارگاه اجاره‌اى از دست انسان خارج مىشود ، اين كارگاه براى انسانها به طور مختلف مطرح مىشود : - گروهى هستند كه تنها به جا به جا كردن و زير و رو نمودن اجزاء كارگاه مشغول بوده و به اصطلاح با خود اين كارگاه در كشاكشند ، صبح تا شام تلاش و تقلاى آنان براى آن است كه خوب بخورند و بياشامند و خوب بپوشند و طبيعت با آن بزرگى نازشان را\r\n","description":"","footnote":" ( 1 ) ممكن است مقصود از دو معدن ، مزاياى صفات و ذات يا اسرار جسمانى و روحانى يا علم و عمل هم بوده باشد . . ","page_name":" 446 ","page_number":450},
  {"content":"\r\nبكشد و آفتاب هم هدف هستى خود را در آن قرار بدهد كه او به تنظيم و تقويت و ايجاد دگرگونى در كارگاه اجاره ايش بپردازد .\r\nاما هدف و محصول اين كارگاه چيست و امكانات او از اين كارگاه چيست و چقدر است ؟ كارى با آن ندارند .\r\nگروهى ديگر تنها به تزيين و آرايش و چراغانى كردن دائمى اين كارگاه مشغولند ، همه بدانند كه او دكان خيلى زيبايى دارد ، آن قدر صيقلى است كه هر كس در آن نگاه كند لذت مىبرد و چشمانش خيره مىشود .\r\nپس دكان اين شخص هم فقط براى اشباع حس زيبا دوستى انسانها به وجود آمده است گروه سوم - در اين كارگاه سترگ كه مىتواند محصولى نتيجه بدهد كه جهانى را بسازد و انسانها را در راه سنگلاخ پيش رفت به ايده آلشان برساند ، مشغول پينه دوزى است كهنه پاره هاى پس ماندهء انسانها را وصله مىكند ، آن چه را كه قوانين جاريه در طبيعت و انسان پوچش كرده است ، حيات مصنوعى مىبخشد ، كارش تقليد و ادا بازى ديگران است .\r\nخودش و دكانش و كارگاهش همه و همه از كهنه ها و پژمرده هاى غير قابل تجديد و التيام آكنده است . پينه دوزى در اين كارگاه علتى دارد و آن اين است كه او بلند نگر نيست همواره ديده گانش را به پايين دوخته است و بجاى آن كه لحظه به لحظه تازه هايى از دنيا كشف كند و از تازه هاى دنيا بهره بردارى نمايد ، در مواد خاكستر شدهء پديده ها غوطه ور است .\r\nتعبير اجاره در بارهء اين دكان يا كارگاه فوق العادهء ارزنده است ، زيرا مفهوم اجاره اشاره به اين معنا دارد كه كالبد بدن و آن قسمت از اجزاء و روابط طبيعت كه در اختيار او قرار گرفته است ، مفت و بلا عوض نيست ، بلكه بايد بهاى بهره بردارى از آن را بپردازد . اين آيهء شريفه :\r\nثم لتسئلن يومئذ عن النعيم .\r\n","description":"","footnote":"","page_name":" 447 ","page_number":451},
  {"content":"\r\n\r\n( سپس در اين ( روز رستاخيز ) شما در بارهء نعمتها مسئول واقع خواهيد گشت ) .\r\nو همچنين آيات ديگر و احاديث معتبر با صراحت مىگويند : اين كالبد مادى و نيروهايى كه از طبيعت براى استفاده در اختيار انسانها گذاشته شده است ، مورد پرسش قرار خواهد گرفت ، زيرا اين امور بهترين وسايل زندگانى مادى و رشد روحى بوده است چرا از اين وسايل بهره بردارى نشده است ؟ چنين نيست كه اين مواد وسايل در يك جا متشكل مىشوند و سپس متلاشى مىگردند ، در اين تشكل و تلاشى يك جريان و تحول بىشعور و ناخود آگاه بوقوع مىپيوندد .\r\nانسان در موقع از دست دادن وسايل مناسب براى زندگى يا كيفيتهاى مطلوب آن ، پشيمان مىشود و خود را مسئول فوت شدن فرصت مىداند ، اگر جريان تشكل و تلاشى يك پديدهء ضرورى و ناخود آگاه بود ، پشيمانى و مسئول دانستن خويشتن كاملًا بىمعنى و غلط بود ، بدين ترتيب وقتى كه پرده از روى چشمان آدمى بر كنار شود و احتياجات و ايده آل و مقامات والاتر روح را ببيند و احساس كند كه براى تنظيم و به دست آوردن آن احتياجات و ايده آل و مقامات وسايل شايسته‌اى در اختيارش قرار گرفته بود ، مسلماً پشيمان شده و مسئوليت را بعهدهء خويش خواهد پذيرفت .\r\nجلال الدين در ابيات بعدى پينه دوزى را بدين معنى توضيح مىدهد كه -\r\n\r\nپاره دوزى چيست ؟ خورد آب و نان\r\nمىزنى اين پاره بر دلق گران\r\nهر زمان مىدرد اين دلق تنت\r\nپاره بر وى مىزنى زين خوردنت\r\n\r\nو اين معنا براى پينه دوزى ، در حقيقت همان معنايى است كه در بارهء گروه يكم گفتيم .\r\nتفسير ابيات\r\nگنج گران قيمت حيات زير خانهء كالبد مادى است ، پس معطل مباش و در خراب كردن اين خانه ميانديش و توقف مكن ، زيرا اگر به اين گنج گران قيمت دست\r\n","description":"","footnote":"","page_name":" 448 ","page_number":452},
  {"content":"\r\nبيابى ، بدون رنج مىتوانى هزار خانهء به وسيلهء آن گنج آباد كنى . اين حقيقت را مىدانى كه -\r\n\r\nاز تن چو برفت جان پاك من و تو\r\nخشتى دو نهند پر مغاك من و تو\r\nو انگاه براى خشت گور دگران\r\nدر كالبدى كشند خاك من و تو\r\n\r\nعاقبت اين خانهء بدن ويران مىگردد و گنج نهانى از زيرش بيرون مىآيد ، ولى ديگر اين گنج از آن تو نخواهد بود ، زيرا عوضى كه در مقابل تصاحب آن گنج مىبايست بپردازى ، سعى و كوشش تو بود كه انجام نداده‌اى ، تو كه كارى صورت نداده‌اى ، مزدى جز هيچ به تو نخواهد رسيد ، مگر خداى ما نفرموده است كه : - « وان ليس للانسان الا ما سعى » پس از آن كه بدن ويران گشت و عظمت روح بر تو نمايان شد ، دست بدندان خواهى گزيد كه دريغا من چنين ماه فروزانى زير ابر كالبد مادى داشتم و از نور الهىاش بهره مند نگشتم ، من از بجا آوردن نيكويىهايى كه رهبران روحى مىگفتند ، سرباز زدم و گنج گران بهايم از دست رفت و اكنون دستم تهى مانده است .\r\nآرى پرده آن گنج گرانبها خانهء بدنت بود و مانع صد خرمن كه انتظار ترا مىكشيد ، پرداختن به همين جسم ناپايدار بود .\r\nتو اين خانهء تن را به مدت كمى اجاره كرده‌اى ، خريد و فروشى در كار نبوده است كه اختيار بدن در دست تو باشد . مدتى معينى براى اجارهء اين خانه كه اجل تست مقرر شده بود ، تا در آن خانه به كار كردن بپردازى ، تو بجاى كار در اين كارگاه سترگ مشغول پينه دوزى گشتى و فقط به ترميم نواقص و هضم و شكستهايى كه به بدن مادى وارد مىآمد ، مشغول گشتى زود باش و تيشه‌اى بردار و به ته اين كارگاه بزن كه مدت معين در اختيار تست . در ته اين دكان معدن گران بهايى است كه اگر به آن دست يافتى از پاره دوزى نجات پيدا خواهى كرد . پاره دوزى جز همان خوردن آب و نان نيست كه پارچهء فرسودهء بدن را ترميم مىكنى .\r\n","description":"","footnote":"","page_name":" 449 ","page_number":453},
  {"content":"\r\nهر لحظه اين دلق بدن در حال دريدن و پاره شدنست و تو مشغول وصله كردن آن مىباشى ، تو كه از نسل آدم صفى الله كاميارى ، لحظه‌اى با خود آ و از اين پاره دوزى دست بردار . از قعر اين دكان اجاره‌اى پاره‌اى بر كن و دو معدن گران قيمت را به دست بياور .\r\nبالاخره روزى فرا مىرسد كه از حسرت دست به سر زده و ريش خام خود را كنده و خواهى گفت :\r\n\r\nكاى دريغا ، آنِ من بود اين دكان\r\nكور بودم بر نخوردم زين مكان\r\nاى دريغا گنج را بگذاشتم\r\nآب حيوان را به خاك انباشتم\r\n\r\nاى دريغا ، كه هستى ما را بادهاى بىرحم طبيعت به يغما برد و حسرت ما ابدى شد . آرى ، حسرت ابدى نصيب اين مردم باد كه هر چه پيامبران به آنها هشدار مىدادند آنان پيامبران را استهزاء مىكردند . - حالا هى بگو : -\r\n\r\nاى دريغا ، اى دريغا اى دريغ\r\nماه من پنهان بماند زير ميغ\r\n\r\n","description":"","footnote":"","page_name":" 450 ","page_number":454},
  {"content":"\r\n\r\n\r\nغرّه شدن آدمى به ذكاوت و تصويرات طبع خويشتن و طلب ناكردن علم غيب كه علم انبيا عليهم السلام است\r\n\r\n( ( 2562 ) ) ديدم اندر خانه من نقش و نگار\r\nبودم اندر عشق خانه بىقرار\r\nماندم اندر خانه حيران و نزار\r\nلا بد از معنى شدم من عور و زار\r\nعشق خانه در دل من كار كرد\r\nلاجرم از گنج ماندم دور و فرد\r\n( ( 2563 ) ) بودم از گنج نهانى بىخبر\r\nور نه دستنبوى من بودى تبر\r\n( ( 2564 ) ) آه گر داد تبر را دادمى\r\nاين زمان غم را تبرّا دادمى\r\n( ( 2565 ) ) چشم را بر نقش مىانداختم\r\nهم چو طفلان عشقها مىباختم\r\n( ( 2566 ) ) بس نكو گفت آن حكيم كاميار\r\nكه تو طفلى خانه پر نقش و نگار\r\n( ( 2567 ) ) در الهى نامه بس اندرز كرد\r\nكه بر آر از دودمان خويش گرد\r\n( ( 2568 ) ) بس كن اى موسى بگو وعدهء سيم\r\nكه دل من ز اضطرابش گشت گم\r\n( ( 2569 ) ) گفت موسى آن سوم ملك دو تو\r\nدو جهانى خالص از خصم و عدو\r\n( ( 2570 ) ) بيشتر ز آن ملك كاكنون داشتى\r\nكان بُد اندر جنگ و اين در آشتى\r\n( ( 2571 ) ) آن كه در جنگت چنان ملكى دهد\r\nبنگر اندر صلح خوانت چون نهد\r\n( ( 2572 ) ) آن كرم كاندر جفا اينهات داد\r\nدر وفا بنگر چه باشد افتقاد\r\n( ( 2573 ) ) گفت اى موسى چهارم چيست زود\r\nباز گو صبرم شد و حرصم فزود ؟\r\n( ( 2574 ) ) گفت چارم آن كه مانى تو جوان\r\nموى هم چون قير و رخ چون ارغوان\r\n( ( 2575 ) ) رنگ و بو در پيش ما بس كاسد است\r\nليك تو پستى سخن كرديم پست\r\n( ( 2576 ) ) افتخار از رنگ و بو و از مكان\r\nهست شادىّ و فريب كودكان\r\n\r\nتفسير ابيات\r\nدريغا ، در اين خانهء بدن نقش و نگارها ديدم و دل به عشقش باختم و به خود خانه خيره گشتم و حيران و نزار مانده و ناچار از معنى برهنه و زار گشتم .\r\n","description":"","footnote":"","page_name":" 451 ","page_number":455},
  {"content":"\r\nاى دريغا ، عشق اين خانه پر زر و زيور در دلم كارگر شد و از گنج نهان در آن خانه دور و بىنصيب ماندم من از گنج مخفى بدن بىخبر بودم و گر نه تبر را دستاويز مىكردم و داد آن تبر را از خانه و گنج مخفى در آن مىگرفتم و خود را از اندوه رها مىساختم . ديده بر نقش دوختم و كودك وار به آن نقش عشق باختم آن حكيم كاميار سنايى در كتاب الهى نامه چه اندرز نيكويى داده است كه - تو طفلى و خانه بدن پر نقش و نگار ، براى وصول به هدف اعلاى وجود گرد از دودمان اين خانه پر نقش و نگار بر آور .\r\nفرعون سپس گفت :\r\n\r\nبس كن اى موسى بگو وعدهء سيم\r\nكه دل من ز اضطرابش گشت گم\r\n\r\nموسى عليه السلام فرمود : فضيلت سوم ملك دو برابر يعنى ملك دو جهان طبيعى و ما وراى طبيعى است كه خصم و دشمنى ندارد ، خيلى با عظمتتر از اين ملكى كه در دست خوددارى ، اين ملك پر از جنگ و ستيز و آن ملك سرتاسر صلح و صفاست .\r\nآن خدايى كه در اين وضع محاربه با خدا ، اين ملك عظيم را به تو داده است اگر آشتى و سلم و صفا پيشه كنى چه خواهد داد ؟ خداوندى كه از كرمش با اين جفا كاريهاى تو عنايت مىكند ، اگر وفا پيشه باشى چه لطفها به تو خواهد نمود فرعون گفت : فضيلت چهارم چيست ؟ زود بگو كه حرصم زياد و صبرم از دست رفته است ؟ فرمود : جوان خواهى ماند ، مويت سياه و رنگ چهره ات ارغوانى خواهد گشت . رنگ و بورا كه گفتم ، به جهت پست نگرى تو بود ، و الا رنگ و بو كاسد است و ارزش ندارد . افتخار به رنگ و بو و موقعيت وسيلهء شادى و فريب كودكان است .\r\n","description":"","footnote":"","page_name":" 452 ","page_number":456},
  {"content":"\r\n\r\n\r\n\r\nبيان اين خبر كه كلموا الناس على قدر عقولهم لا على قدر عقولكم حتى لا يكذب الله و رسوله\r\n\r\n( ( 2577 ) ) چون كه با كودك سر و كارت فتاد\r\nهم زبان كودكى بايد گشاد\r\n( ( 2578 ) ) كه برو كتّاب تا مرغت خرم\r\nيا مويز و جوز و فستق آورم\r\n( ( 2579 ) ) جز شباب تن نمىدانى بگير\r\nاين جوانى را بگير اى خر شعير\r\n( ( 2580 ) ) هيچ آژنگى نيفتد بر رخت\r\nتازه ماند اين شباب فرّخت\r\n( ( 2581 ) ) نى نشان پيرىات آرد برو\r\nنى قد چون سرو تو گردد دو تو\r\n( ( 2582 ) ) نى شود زور جوانى از تو كم\r\nنه به دندانها خللها يا الم\r\n( ( 2583 ) ) نه كمى در شهوت و طمث و بعال\r\nكه زنان را آيد از ضعفت ملال\r\nنه شود مويت سپيد و پشت خم\r\nليك خوشتر لحظه لحظه دم بدم\r\n( ( 2584 ) ) آن چنان بگشايدت فرّ و شباب\r\nكه گشود آن مژده بر عكاشه باب\r\n\r\nروايت\r\n« كلموا الناس على قدر عقولهم لا على قدر عقولكم حتى لا يكذب الله و رسوله . » ( 1 )  ( با مردم به قدر عقولشان سخن بگوييد ، نه به قدر عقول خودتان تا خدا و پيامبر را تكذيب نكنند ) .\r\nتوضيح\r\n- اين روايت را امير المؤمنين على عليه السلام از رسول خدا چنين نقل فرموده است :\r\n« انا معاشر الانبياء نكلم الناس على قدر عقولهم . » ( 2 )  ( ما گروه پيامبران مردم را در حدود عقولشان طرف گفتگو قرار مىدهيم ) .\r\nاگر بر فرض روايت يكم با جمله دوم صادر نشده باشد ، از نظر معنى كاملًا صحيح بوده هم موافق عقل است و هم موافق نقل ، زيرا كسى كه چيزى را نمىداند ، مخصوصاً اگر خلاف هوا و هوسش باشد ، دشمنش مىدارد و تنفر مىورزد . - « المرء\r\n","description":"","footnote":" ( 1 ) شرح انقروى ، ج 4 ، ص 294 . .  ( 2 ) شرح نهج البلاغه ، ج 4 ، ص 267 . . ","page_name":" 453 ","page_number":457},
  {"content":"\r\n\r\nعدو ما جهله » ( مرد دشمن چيزى است كه آن را نمىداند ) .\r\nتفسير ابيات\r\nاى فرعون احمق ، چه بايد كرد ، زيرا سر و كار من با تست كه جز همين مزاياى مادى مزيتى را درك نمىكنى و طعم آن را نمىچشى . لذا مجبورم از اين راه تا بتوانم ترا به حركت به سوى كمال وادار كنم - آرى -\r\n\r\nچون كه با كودك سر و كارت فتاد\r\nهم زبان كودكى بايد گشاد\r\n\r\nبايد به كودكى كه مىخواهى دانش فرا بگيرد ، بگويى : فرزند عزيزم برو به مكتب براى تو مرغ مىخرم ، يا مويز و گردو و فستق مىآورم . تو كه اى فرعون مزيتى و نعمتى جز جوانى سراغ ندارى ، بگير اين جوانى را چنان كه خر جو را مىگيرد ، چنان جوان خواهى ماند كه چروكى به رخسارت نيفتد و اين جوانى با شكوهت هميشه تازه بماند .\r\nنه سفيدى ابرو نشانى از پيرى برويت آورد و نه قامت چون سروت خميده گردد ، و نه زور جوانى ترا وداع گويد و نه بدندانهاى سيمينت دردى و خللى راه يابد .\r\nشهوت و هم خوابگى و شوهرى تو آن ضعف را نبيند كه زنها را دل تنگ مىسازد مويت سفيد نشود و پشتت خم نگردد و لحظه به لحظه و دمبه دم خوشتر و شادمانتر گردى همان گونه فر و طراوت جوانى را بر تو باز كند كه مژده عكاشه به خروج ماه صفر و ورود ربيع الاول كه به پيامبر داد .\r\n","description":"","footnote":"","page_name":" 454 ","page_number":458},
  {"content":"\r\n\r\n\r\nقوله عليه السلام من بشرنى بخروج الصفر بشرته بالجنة\r\n\r\n( ( 2585 ) ) احمد آخر زمان را انتقال\r\nدر ربيع اوّل آمد بىجدال\r\n( ( 2586 ) ) چون كه واقف شد دلش از وقت نقل\r\nعاشق آن وقت گرديد او به عقل\r\n( ( 2587 ) ) چون صفر آمد بشد شاد از صفر\r\nكه پس اين ماه مىسازم سفر\r\n( ( 2588 ) ) هر شبى تا روز زين شوق هدى\r\nاو رفيق راه اعلى مىزدى\r\n( ( 2589 ) ) گفت هر كس كه مرا مژده دهد\r\nچون صفر پاى از جهان بيرون نهد\r\n( ( 2590 ) ) كه صفر بگذشت و شد ماه ربيع\r\nمژده ور باشم مر او را و شفيع\r\nچون صفر بر بست بار و ماه نو\r\nگشت پيدا بر فلك با تاب وضو\r\n( ( 2591 ) ) گفت عكاشه صفر بگذشت و رفت\r\nگفت عكاشه ببرد از مژده بر\r\n( ( 2593 ) ) پس رجال از نقل عالم شادمان\r\nوز بقايش شادمان اين كودكان\r\n( ( 2594 ) ) چون كه آب خوش نديد آن مرغ كور\r\nپيش او كوثر نمايد آب شور\r\n( ( 2595 ) ) همچنين موسى كرامت مىشمرد\r\nهم نگردد اطلس بخت تو برد\r\nهر چه خواهى يا بى از بخت جوان\r\nشادمان مانى نگردى ناتوان\r\n( ( 2596 ) ) گفت احسنت نكو گفتى و ليك\r\nتا كنم من مشورت با يار نيك\r\n\r\nروايت\r\n« من بشرنى بخروج صفر بشرته بالجنة » ( 1 )  از پيامبر اكرم صلى الله عليه و آله نقل شده است : ( كه هر كس مرا به تمام شدن ماه صفر بشارت بدهد ، من بهشت را به او بشارت خواهم داد . ) مطابق گفتهء انقروى عكاشه اولين شخص بود كه تمام شدن ماه صفر را به پيامبر بشارت داد .\r\n","description":"","footnote":" ( 1 ) شرح انقروى ، ج 4 ، ص 295 . . ","page_name":" 455 ","page_number":459},
  {"content":"\r\n\r\nتوضيح\r\n- در بارهء تاريخ وفات پيغمبر اكرم صلى الله عليه و آله دو نظريه عمده وجود دارد : ( 1 )  يك - ماه ربيع الاول سال يازدهم از هجرت .\r\nدو - ماه صفر روز بيست و هشتم .\r\nروايتى از امام محمد باقر عليه السلام مطابق نظريه يكم نقل شده است : ( دوم ماه ربيع الاول ) . ( 2 )  روايت فوق مأخذ معتبرى ندارد ، از مير داماد نقل شده است : كه روايت مجعول است . در روايت ديگرى چنين نقل شده است كه : - « فمن بشرنى بخروج آذار فله الجنة فقال ابو ذر خرج يا رسول الله » ( 3 )  ( كسى كه مرا به تمام شدن ماه آذار مژده بدهد ، براى او بهشت نصيب خواهد گشت ) .\r\nمقصود جلال الدين از استشهاد بروايت فوق اين است كه مىخواهد استقبال پيامبر اكرم را از مرگ كه پلى به سوى لقاء الله است ، متذكر شود ، و اين مطلب صحيح است كه پيامبر اكرم صلى الله عليه و آله اشتياق زياد به لقاء الله داشته است و مطابق بعضى از آيات شريفه مانند :\r\n« قُلْ يا أَيُّهَا اَلَّذِينَ هادُوا إِنْ زَعَمْتُمْ أَنَّكُمْ أَوْلِياءُ لِلَّه مِنْ دُونِ اَلنَّاسِ فَتَمَنَّوُا اَلْمَوْتَ إِنْ كُنْتُمْ صادِقِينَ 62 : 6 . » ( 4 )  ( بگو اى قوم يهود ، اگر گمان مىكنيد كه شما اولياء الله هستيد ، نه ساير\r\n","description":"","footnote":" ( 1 ) شذرات الذهب ، ج 1 ، ص 14 ، عبد الحى بن العماد الحنبلى . .  ( 2 ) كشف الغمه ، على بن عيسى اربلى ، نقل از منتهى الامال ص 74 و تاريخ يعقوبى ، ج 2 ، ص 113 ، احمد بن ابى يعقوب . .  ( 3 ) الخرائج قطب راوندى ، نقل از سفينه ، ج 1 ، ص 83 . .  ( 4 ) سوره الجمعة ، آيهء 6 . . ","page_name":" 456 ","page_number":460},
  {"content":"\r\n\r\nمردم ، اگر راست مىگوييد ، مرگ را آرزو كنيد ) .\r\nاشتياق به مرگ از صفات اولياء الله است ، ولى با اين كه گروه زيادى از علماى اسلامى معتقدند كه وفات پيغمبر اكرم صلى الله عليه و آله در صفر اتفاق افتاده است و همچنين با نظر به اين كه بشارت به پايان يافتن يك ماه مانند پايان يافتن روز براى همه معلوم مىشود ، پاداش بشارت پايان يافتن يك ماه را بهشت قرار دادن فوق العادهء بعيد به نظر مىرسد همچنين اگر مقصود از پايان يافتن صفر براى نجات پيدا كردن از مرگ بوده باشد كه نظريه دوم مىگويد\r\nتفسير ابيات\r\nبدون شبهه انتقال احمد مصطفى صلى الله عليه و آله به سراى آخرت در ماه ربيع الاول بود ، از آن موقع كه از زمان رحلتش مطلع شده بود ، با تحريك عقل به آن زمان عشق مىورزيد .\r\nموقعى كه ماه صفر فرا رسيد ، پيامبر شادمان گشت و با خود مىگفت كه پس از اين ماه به سوى حق سفر خواهم كرد .\r\nهر شب تا بروز از اين اشتياق نجات بخش آهنگ « الى الرفيق الاعلى » ساز كرده بود .\r\nفرمود هر كس پايان يافتن ماه صفر و ورود ماه ربيع را به من بشارت بدهد ، من بهشت را به او بشارت داده و شفيعش خواهم گشت . عكاشه اين بشارت را داد و پيامبر فرمود : اى شير مرد بزرگ ، بهشت نصيب تو باد . شخص ديگرى هم آمد كه بشارت ورود ربيع الاول را بدهد ، حضرت فرمود : عكاشه بر تو سبقت گرفته است . پس مردان الهى از كوچ كردن از اين دنيا شاد مانند و كودكان و كودك منشان ببقايش خوش دل ، آن مرغ نابينايى كه آب گوارا و زلال نديده است ، آب شور براى او آب كوثر مىنمايد .\r\nبدين سان حضرت موسى عليه السلام كرامتها را مىشمرد و بدون اين كه مسافت بعدى\r\n","description":"","footnote":"","page_name":" 457 ","page_number":461},
  {"content":"\r\nرا سپرى كند ، به سخن ادامه ميداد و مىفرمود : اقبال صاف تو هرگز آلوده نخواهد گشت و اطلس بخت تو كهنه و بىارزش نخواهد شد .\r\n\r\nهر چه خواهى يا بى از بخت جوان\r\nشادمانمانى نگردى ناتوان\r\n\r\nفرعون گفت : بسيار عالى گفتى ، ولى اندكى از تو مهلت مىخواهم ، تا با يار نيكى كه دارم مشورت كنم .\r\n","description":"","footnote":"","page_name":" 458 ","page_number":462},
  {"content":"\r\n\r\nمشورت كردن فرعون با آسيه در ايمان آوردن به موسى عليه السلام\r\n\r\n( ( 2597 ) ) باز گفت او اين سخن با آسيه\r\nگفت جان افشان بر اين اى دل سيه\r\n( ( 2598 ) ) بس عنايتهاست متن اين مقال\r\nزود درياب اى شه نيكو خصال\r\n( ( 2599 ) ) وقت كشت آمد زهى پر سود كشت\r\nاين بگفت و گريه كرد و گرم گشت\r\n( ( 2600 ) ) بر جهيد از جا و گفتا بخ لك\r\nآفتابى تاج گشتت اى كلك\r\n( ( 2601 ) ) عيب كل را خود بپوشاند كلاه\r\nخاصه چون باشد كله خورشيد و ماه\r\n( ( 2602 ) ) هم در آن مجلس كه بشنيدى تو اين\r\nچون نگفتى آرى و صد آفرين\r\n( ( 2603 ) ) اين سخن در گوش خورشيد ار شدى\r\nسر نگون بر بوى اين زير آمدى\r\n( ( 2604 ) ) هيچ مىدانى چه وعد است و چه داد\r\nمىكند ابليس را حق افتقاد\r\n( ( 2605 ) ) چون بدين لطف آن كريمت باز خواند\r\nاى عجب چون زهره ات بر جاى ماند\r\n( ( 2606 ) ) زهره ات ندريد تا ز ان زهره ات\r\nمىرسيدى در دو عالم بهره ات\r\n( ( 2607 ) ) زهرهء كز بهر حق او بر درد\r\nچون شهيدان از دو عالم بر خورد\r\n( ( 2608 ) ) غافلى هم حكمت است و نعمت است\r\nتا نپرّد زود سرمايه ز دست\r\n( ( 2609 ) ) غافلى هم حكمت است و اين عمى\r\nتا بمانده ليك تا اين حد چرا ؟\r\n( ( 2610 ) ) ليك نى چندان كه ناسورى شود\r\nزهر جان و عقل رنجورى شود\r\n( ( 2611 ) ) خود كه يابد اين چنين بازار را\r\nكه به يك گل نى خرى گلزار را ؟\r\n( ( 2612 ) ) دانه‌اى را صد درختستان عوض\r\nحبهء را آمدت صد كان عوض\r\n( ( 2613 ) ) كان للَّه دادن آن حبه است\r\nتا كه كان الله له آيد به دست\r\n( ( 2614 ) ) ز ان كه اين هوى ضعيف بىقرار\r\nهست شد ز ان هوى ربّ پايدار\r\n( ( 2615 ) ) هوى فانى چون كه خود با او سپرد\r\nگشت باقى دائم و هرگز نمرد\r\n( ( 2616 ) ) هم چو قطره خائف از باد و ز خاك\r\nكه فنا گردد بدين هر دو هلاك\r\n( ( 2617 ) ) چون به اصل خود كه دريا بود جست\r\nاز تف خورشيد و باد و خاك رست\r\n\r\n","description":"","footnote":"","page_name":" 459 ","page_number":463},
  {"content":"\r\n\r\n( ( 2618 ) ) ظاهرش گم گشت در دنيا و ليك\r\nذات او معصوم و پا بر جا و نيك\r\n( ( 2619 ) ) هين بده‌اى قطره خود را بىندم\r\nتا بيابى در بهاى قطره يم\r\n( ( 2620 ) ) هين بده‌اى قطره خود را اين شرف\r\nدر كف دريا شو ايمن از تلف\r\n( ( 2621 ) ) خود كرا آمد چنين دولت به دست\r\nقطره را بحرى تقاضا گر شدست\r\nچون تقاضا مىكند دريا تو را\r\nپس چه استادى و درماندى هلا\r\n( ( 2622 ) ) الله الله زود به فروش و بخر\r\nقطره‌اى ده بحر پر گوهر ببر\r\n( ( 2623 ) ) الله الله هيچ تأخيرى مكن\r\nكه ز بحر لطف آمد اين سخن\r\nالله الله زود بشتاب و بجو\r\nچون كه بحر رحمت است اين نيست جو\r\nالله الله گوى شو بىدست و پا\r\nتا شود چوگان موسى پا تو را\r\nالله الله تو گمان بد مبر\r\nبر چنين انعام عام اى بىخبر\r\nالله الله زود درياب اى فتى\r\nتا نگردى در غلط بينى فنا\r\nالله الله ترك كن هستى خود\r\nچون كه خواندستت برو اى معتمد\r\nالله الله زودتر تعجيل كن\r\nبر فروز از اين اشارت بىسخن\r\nالله الله تا كنون كج باختى\r\nگردن اندر معصيت افروختى\r\nالله الله خود عنايت در رسيد\r\nبىتوقف در وى آميز اى عنيد\r\nالله الله چون كه عصيانهاى تو\r\nدر نمىمالد برويد شكر گو\r\nالله الله چون ز فضلت راه داد\r\nسر به خاك پاى او بايد نهاد\r\nالله الله با چنين كفر دو تو\r\nچون قبولت مىكند اكرام او\r\n( ( 2624 ) ) لطف اندر لطف او گم مىشود\r\nهيچ طالب اين نيابد در طلب\r\nدر پذير اين چار خلعت زود زود\r\nتا ببينى زين عوض صد عزّ و سود\r\n( ( 2626 ) ) گفت با هامان بگويم اى ستير\r\nشاه را لازم بود رأى وزير\r\n( ( 2627 ) ) گفت با هامان مگو اين راز را\r\nگوژ كمپيرى نداند باز را\r\n\r\n","description":"","footnote":"","page_name":" 460 ","page_number":464},
  {"content":"\r\n\r\n\r\nروايت\r\nمن كان لله كان الله له . ( 1 )  ( هر كس كه براى خدا باشد خدا براى اوست )\r\n\r\n( ( 2606 ) ) زهره ات ندريد تا ز ان زهره ات\r\nمىرسيدى در دو عالم بهره ات\r\n( ( 2607 ) ) زهره‌اى كز بهر حق او بر درد\r\nچون شهيدان از دو عالم بر خورد\r\n\r\nآن انفجار روانى كه با عامل حق صورت مىگيرد ، مىتواند روح آدمى را به حد نصاب رشد برساند .\r\nصدر المتالهين شيرازى مىگويد :\r\n\r\nآنان كه ره عشق گزيدند همه\r\nدر كوى حقيقت آرميدند همه\r\nدر معركهء دو كون فتح از عشق است\r\nهر چند سپاه او شهيدند همه\r\n\r\nانفجارهايى كه در روان آدمى به وجود مىآيد ، يكى از قاطعانه ترين تعيين كنندهء سر نوشت انسانها است .\r\nبا ملاحظه و تجربه هاى دقيق ، انواع گوناگونى از پديدهء انفجار روانى ديده مىشود كه مقدارى از آنها اهميت حياتى و جنبهء تعيين سر نوشت دارد . به نظر مىرسد كه ملاك اهميت انفجارهاى روانى بستگى به نفوذ عامل انفجار به اعماق و سطوح شخصيت انسانى دارد .\r\nبنا بر اين ما بايد دو عامل اساسى برون ذاتى و درون ذاتى انفجار را در نظر بگيريم :\r\nعامل برون ذاتى عبارت است از انگيزه ها و عواملى كه با شخصيت انسان بر خورد\r\n","description":"","footnote":" ( 1 ) مأخذ اين روايت در گذشته ذكر شده است . . ","page_name":" 461 ","page_number":465},
  {"content":"\r\nمىكند و موجب دگرگونى آن مىگردد . مسلم است كه اين عوامل از نظر شدت و ضعف بسيار مختلف مىباشند .\r\nعاملى وجود دارد كه مانند نسيمى از سطح مجاور طبيعت روان عبور مىكند و اثر خوشى يا ناخوشى سطحى و موقت در آن به وجود مىآورد و به راه خود مىرود .\r\nعامل درون ذاتى - با نظر بهمهء جوانب انفجارهاى روانى عامل درون ذاتى خيلى با اهميتتر از عامل برون ذاتى است ، زيرا - شدت و ضعف تأثير عوامل برون ذاتى تنها با درون ذات شخصى انسانها قابل سنجش مىباشد ، زيرا بديهى است كه يك حادثهء معين آثار گوناگون هم از نظر كيفيت و هم از نظر كميت در روانهاى متنوع به وجود مىآورد .\r\nمثلًا مرگ پدر يا مادر براى كسى كه تنفر از آنها دارد ، يك حادثهء بىطرف و يا موجب خوشحالى مىشود و در صورت وجود محبت ميان آن دو و فرزند ، بدان جهت كه محبت و عاطفه داراى مراتب مختلف است ، لذا انعكاسات مختلف در فرزندان ايجاد مىكند .\r\nبراى اشخاص ديگر ممكن است تنها مرگ را ياد آورى كند . براى دشمنانش باعث خوشوقتى و بعضى اوقات عامل پيروزى مىگردد .\r\nبراى عالم تشريح وسيلهء تشريح مىشود . . . همچنين است تأثير احترامها و توهينها و شكستها و پيروزىها و ساير مزاياى مثبت و ضربه هاى منفى كننده حيات ، بايستى با در نظر گرفتن عامل درونى منظور گردد . حتى در بارهء يك فرد ، رويدادى در زمان و شرايط معين تأثيرى دارد كه در غير آن زمان و شرايط به وجود نمىآيد .\r\nلذا عوامل انفجار روانى از آن جهت كه با روانهاى مختلف انسانى سر و كار دارند ، هيچ ضابطه و قانونى در درجه بندى و تعيين كيفيت آنها وجود ندارد .\r\nتنها اين موضوع براى ما روشن است كه هر اندازه كه شخصيت يك انسان تمام سطوح خود را به طور مستقيم در مقابل عامل انفجار قرار بدهد . انفجار شديدتر و دگرگونى همه جانبه تر خواهد بود .\r\n","description":"","footnote":"","page_name":" 462 ","page_number":466},
  {"content":"\r\n\r\n\r\nملاك ارزش انفجارهاى روانى چيست ؟\r\nمسلم است كه انفجار روانى به جهت عمق و شدت دگرگونى كه در انسان به وجود مىآورد ، مىتوان گفت : انسانى را تقريبا معدوم مىسازد ديگرى را به وجود مىآورد .\r\nبنا بر اين اگر انسانى مىخواهد در روح يك فرد يا يك اجتماع انفجارى به وجود بياورد ، بايد اين حقيقت را بداند كه او انسان يا انسانهايى را معدوم مىنمايد و انسان يا انسانهاى ديگرى را به وجود مىآورد .\r\nاز همين اهميت هستى و نيستى كه در پديدهء مزبور ديده مىشود ، مىتوان ملاك ارزش آن را نيز به دست آورد .\r\nدر نتيجه بايد گفت : براى ارزش داشتن انقلاب روانى بايستى تحول از نقص به كمال و انحراف به اعتدال را منظور كنيم ، هر اندازه تحول مزبور بيشتر و عميقتر انفجار با ارزشتر خواهد بود و چون ملاك ارزش تحول مخصوص است نه هر تحول ، لذا در انفجارهاى مربوط به عامل رويدادهاى طبيعى و انسانى خود انسان بايستى سنگر بندى نموده و آگاهانه با رويدادها روبه رو شود و همه سطوح شخصيت خود را در همهء حالات و شرايط وارد سنگر حوادث نكند و آن سطوح را به رويدادها باز نگذارد . از طرف ديگر انسانهايى كه در صدد ايجاد تحول در اجتماع يا فرد بر مىآيند ، بايد بدانند كه با هستى و نيستى انسان سر و كار دارند در تنظيم و محاسبهء سطوح شخصيت مورد انفجار و عامل آن كوچكترين كوتاهى نورزند .\r\nتفسير ابيات\r\nفرعون سخنان حضرت موسى عليه السلام را با زنش آسيه در ميان نهاد ، آسيه وقتى كه سخنان موسى را شنيد ، به فرعون گفت : آى دل سياه ، زود باش و در مقابل نويد موسى جان بيافشان . من عنايات فراوانى در گفتار موسى مىبينم ، اى پادشاه اين گفتار را درياب و عمل كن .\r\nاكنون وقت كشت و زرع پر سودى فرا رسيده است . فرصت از دست مگذار و\r\n","description":"","footnote":"","page_name":" 463 ","page_number":467},
  {"content":"\r\nشروع به كار كن . اين را گفت و گريه را سر داد و گرمى عجيبى سر تا سر وجود آسيه را فرا گرفت . از جاى خود بر جست و گفت مبارك باد بر تو ، كه پيش از اين سر بىمو داشتى اكنون خورشيد درخشان بسراغت آمد و تاج سر تو مىگردد . كلاه ، عيب سر كل را مىپوشاند ، مخصوصاً كلاهى كه خورشيد و ماه باشد .\r\nاى فرعون ، اى شوهر نادانم ، تو در همان مجلس كه از موسى آن نويدها را شنيدى -\r\n\r\nچون نگفتى آرى و صد آفرين\r\n\r\nاگر چنين سخنانى را به گوش خورشيد مىگفتند به بوى جان فزاى مضامينش از آسمان به زمين فرود مىآمد .\r\nهيچ مىدانى اين وعده و داد و عنايت را كه موسى به تو متوجه ساخته است ، مانند اين است كه خدا از شيطان دل جويى مىكند ؟ من در شگفتم كه با اين لطف و محبت كه آن مرد كريم تو را مىخواند چگونه زهره ات نشكافت تا از دريدن زهرات در هر دو عالم بهره ور شوى ؟ مگر نمىدانى كه زهره‌اى كه به وسيلهء حق و در راه حق بشكافد . مانند شهيدان كوى حق از هر دو عالم بهره ها بر دارد .\r\nهشيارى مطلق با محدوديت زندان بدن سازگار نيست زيرا روح فورا آن زندان را در هم مىريزد و بپرواز در مىآيد ، اين غفلت و كورى هم اندازه‌اى دارد ، نه به اين قدر كه باعث درد و بيمارى روح و مسموم شدن جان و عقل گردد ، آخر مگر بازارى براى زندگى بهتر از اين سراغ دارى كه گلى را مىدهى و گلزارى را مىگيرى و دانه‌اى را مىدهى و صد درختستان به دست مىآورى و در مقابل حبه‌اى كه از دست مىدهى صد معدن پاداش مىگيرى .\r\nاين همان من كان لله است كه عوضش كان الله له مىباشد . بدان جهت كه اين هويت ناچيز هستى خود را از هويت خداوندى ابدى دريافته است ، هيمن كه هويت خود را به آن خدا سپرد ، بقا و ابديت را براى خود خريدارى نمود .\r\nمانند آن قطرهء آب ناچيز كه از فانى شدن به دست باد و خاك مىهراسد ، موقعى\r\n","description":"","footnote":"","page_name":" 464 ","page_number":468},
  {"content":"\r\nكه به اصل خود كه درياست ، باز گردد ، از حرارت خورشيد و دستبرد باد و خاك رها مىشود .\r\nدر اين صورت قطره در ظاهر از دنيا گم شده است ، ولى ذات او از فنا محفوظ و پا بر جا و خوش به بقاى خود ادامه مىدهد .\r\nهم اكنون اى قطرهء ناتوان ، بدون پشيمانى دست از خود و شرف قطره‌اى بر دار و ارزش دريابى را بجاى قطره درياب .\r\nبراى هر كسى چنين دولت و اقبالى روى نمىنمايد كه دريايى تقاضاگر قطره باشد .\r\nاكنون كه دريا ترا مىخواهد ، چرا ايستاده و در مانده‌اى ؟ حركت كن . خدا را منظور كن با خدا باش . دست در اين معاملهء سود آور زن ، به فروش و بخر قطره‌اى را بده و درياى پر گوهرى را بخر . . . هيچ تاخير روا مدار كه خود دريا تقاضاگر هستى تو شده است . . . بشتاب و جستجو كن ، زيرا اين كه به سراغت آمده است ، درياى بىكران است نه جويبار باريك . . . گوى بىدست و پا شو ، تا چوگان دم موسى زنندهء تو باشد . . . اى بىخبر بر چنين احسان عام بد گمان مباش . . . خود را زود درياب تا در غلط بينى محو و نابود نشوى . . . حال كه ترا مىخواند ، هستى خود را ترك كن و به هستى ابدى به پيوند . . . زود تعجيل كن و بدون گفتگو از اشارتهاى موسوى بر فروز و بدرخش . . . تو تا كنون كج رفتى و كج باختى و گردن در معاصى بر افراختى ، حال كه اى معاند ، حق و حقيقت را آشكارا مىبينى ، بىدرنگ در وى در آميز و اكنون كه گناهان و نتايج آنها را به رخت نمىكشد ، برو سپاس گزارش باش . . . اكنون كه فضل و عنايتش براى تو راه باز كرده است معطل مباش و سر به خاك پايش بگذار . . . من در شگفتم كه با اين همه كفر و تباهى تو ، اكرام آن سرور چگونه ترا مىپذيرد . . . لطفهاى تمام دنيا در مقابل لطف او هيچ و پوچ مىشود ، اگر لطفش به موجود پستى بتابد ، سر بر افرازد و راهى چرخ هفتم گردد . . . اى فرعون اين فرصت هستى بخشى است كه براى تو پيش آمده است ، چنان فرصتى كه براى هيچ جوينده‌اى پيش\r\n","description":"","footnote":"","page_name":" 465 ","page_number":469},
  {"content":"\r\nنمىآيد برو .\r\n\r\nدر پذير اين چار خلعت زود زود\r\nتا ببينى در عوض صد عزّ و سود\r\n\r\nفرعون در مقابل اين همه تحريك و تشويق آسيه مىگويد : اى زن عفيفم بگذار بروم با وزيرم هم در اين باره مشورت كنم . آسيه پاسخ داد كه اين راز را با هامان در ميان مگذار ، زيرا - يك زن فرتوت قد خميده نمىتواند باز را بشناسد .\r\n","description":"","footnote":"","page_name":" 466 ","page_number":470},
  {"content":"\r\n\r\nقصهء باز پادشاه و كمپير زن\r\n\r\n( ( 2628 ) ) باز اسپيدى به كمپيرى دهى\r\nاو ببرّد ناخنش بهر بهى ( 1 ) \r\n( ( 2629 ) ) ناخنى كه اصل كار است و شكار\r\nكوژ كمپيرى ببرّد كوروار\r\n( ( 2630 ) ) كه كجا بودست مادر تا تو را\r\nناخنان زينسان دراز است اى كيا ؟\r\n( ( 2631 ) ) ناخن و منقار و پرّش را بريد\r\nوقت مهر اين مىكند زال پليد\r\n( ( 2632 ) ) چون كه تتماجش دهد او كم خورد\r\nخشم گيرد مهرها را بر درد\r\n( ( 2633 ) ) كه چنين تتماج پختم بهر تو\r\nتو تكبر مىنمايى و عتو\r\n( ( 2634 ) ) تو سزايى در همان رنج و بلا\r\nنعمت و اقبال كى سازد تو را ؟\r\n( ( 2635 ) ) آب تتماجش دهد كاين را بگير\r\nگر نمىخواهى كه نوشى زين فطير\r\n( ( 2636 ) ) آب تتماجش نگيرد طبع باز\r\nزال بترنجد شود خشمش دراز\r\n( ( 2637 ) ) از غضب آن آش سوزان بر سرش\r\nز ان فرو ريزد شود كل مغفرش\r\n( ( 2638 ) ) اشك از آن چشمش فرو ريزد ز سوز\r\nياد آرد لطف شاه با فروز\r\n( ( 2639 ) ) ز ان دو چشم نازنين با دلال\r\nكه ز چهرهء شاه دارد صد كمال\r\n( ( 2640 ) ) چشم ما زاغش شده پر زخم زاغ\r\nچشم نيك از چشم بد با درد و داغ\r\n( ( 2641 ) ) چشم دريا بسطتى كز بسط او\r\nهر دو عالم مىنمايد تار مو\r\n( ( 2642 ) ) گر هزاران چرخ در چشمش رود\r\nهم چو چشمه پيش قلزم گم شود\r\n( ( 2643 ) ) چشم بگذشته از اين محسوسها\r\nيافته از غيب بينى بوسها\r\n( ( 2644 ) ) خود نمىيابم يكى گوشى كه من\r\nنكته‌اى گويم از آن چشم حسن\r\n( ( 2645 ) ) مىچكيد آن آب محمود جليل\r\nمىربودى قطره اش را جبرئيل\r\n( ( 2646 ) ) تا بماند در پر و منقار خويش\r\nگر دهد دستوريش آن خوب كيش\r\n( ( 2647 ) ) باز گويد خشم كمپير ار فروخت\r\nفرّ نور صبر و حلمم را نسوخت\r\n( ( 2648 ) ) باز جانم باز صد صورت تند\r\nزخم بر ناقه نه بر صالح زند\r\n\r\n","description":"","footnote":" ( 1 ) اين مثل را جلال الدين در گذشته آورده است . . ","page_name":" 467 ","page_number":471},
  {"content":"\r\n\r\n\r\n\r\n( ( 2649 ) ) صالح از يك دم كه آرد با شكوه\r\nصد چنان ناقه بزايد متن كوه\r\n( ( 2650 ) ) دل همىگويد خموش و هوش دار\r\nور نه درّانيد غيرت پود و تار\r\n( ( 2651 ) ) غيرتش را هست صد حلم نهان\r\nور نه سوزيدى به يك دم صد جهان\r\n( ( 2652 ) ) نخوت شاهى گرفتش جاى پند\r\nتا دل خود را ز پند او كرد بند\r\n( ( 2653 ) ) كه كنم با رأى هامان مشورت\r\nكاوست پشت ملك و قطب مقدرت\r\n( ( 2654 ) ) مصطفى را رأى زن صديق ربّ\r\nراى زن بو جهل را شد بو لهب\r\n( ( 2655 ) ) عرق جنسيت چنانش جذب كرد\r\nكان نصيحتها به پيشش گشت سرد\r\n( ( 2656 ) ) جنس سوى جنس صد پرّه پرد\r\nبر خيالش بندها را بر درد\r\n\r\nآيه\r\n« ما زاغَ اَلْبَصَرُ وَما طَغى . لَقَدْ رَأى مِنْ آياتِ رَبِّه اَلْكُبْرى 53 : 17 - 18 . » ( 1 )  ( ديدهء پيامبر نلغزيد و طغيان نكرد ، به تحقيق از آيات بزرگ پروردگارش مشاهده كرد . )\r\nتفسير ابيات\r\nاگر تو باز سفيد رنگ زيبا را به دست يك زن پير و فرتوت بسپارى ، آن فرتوت خميده قد از روى خير خواهى [ در نظر خود 
  ] ناخنش را كه وسيلهء اصلى كار و شكار باز است مىبرد مىگويد اى باز ، مگر مادر نداشتى كه ناخنهايت اين قدر دراز شده است . دست مىبرد و ناخن و منقار و پر و بالش را مىبرد .\r\nاين است محبت زال پليد وقتى كه به جوش مىآيد . براى تغذيهء باز كه شكارهاى عالى است ، تتماج پيش رويش نهد ، ولى از آن تتماج كه غذاى باز نيست ، اندكى مىخورد و زن فرتوت خشمگين مىشود و محبتش را از باز مىبرد ، كه من براى تو زحمت كشيده و تتماج پخته‌ام ، تو اعتنايى نكرده و گردن كشى مىكنى سزاى تو همان رنج و بلا بوده . بخت و اقبال سازگار تو نيست .\r\n","description":"","footnote":" ( 1 ) سوره النجم ، آيهء 17 و 18 . . ","page_name":" 468 ","page_number":472},
  {"content":"\r\nبار ديگر آب تتماج جلو باز مىگذارد و مىگويد : اگر خمير تتماج را نمىخورى اقلا آبش را بخور . طبع بلند باز از آب تتماج هم روىگردان مىشود ، پير زن خشمگين مىشود و -\r\n\r\nاز غضب آن آش سوزان بر سرش\r\nز ان فرو ريزد شود كل مغفرش\r\n\r\nسوز آش از چشمان باز اشكها فرو مىريزد ، او را به ياد الطاف شاه فروزان مىاندازد ، از آن دو ديدهء نازنين با غمزه كه از چهرهء شاه كمالها اخذ كرده است .\r\nديده گان بىلغزشش از زخم زاغان بر گشته ، چشم نيكش صدها درد و داغ از چشم بد ديده است .\r\nاشكهاى سوزان از چشمان دريا منشى فرو مىريخت كه از پهنا و عظمت آن هر دو جهان مانند تار مويى مىنمايد .\r\nچشمى كه اگر هزاران چرخ در آن وارد شود ، مانند چشمهء ناچيزى در درياى بىكران مىنمايد ، زيرا اين ديده گان از محسوسات گذشته و از ديدار غيبى بوسه ها يافته است . من يك گوش شنونده نمىيابم كه از آن چشم نيكو نكته‌اى به زبان بياورم .\r\nاشكهاى مقدس و با جلالت از آن ديده گان فرو مىريخت و جبرئيل قطراتش را مىربود ، تا اگر خود آن خوش آيين اجازتى دهد در پر و منقار خود نگه دارد . باز مىگويد اگر چه خشم پير زن بر افروخته است ، ولى فر و شكوه نور بردباريم را نمىتواند بسوزاند . بار ديگر باز جانم صدها صورت به وجود آورد ، زيرا اين پير فرتوت زخم را بر ناقهء صالح ( صورت ) وارد مىكند نه بر خود صالح .\r\nاگر صالح يك آدم الهى با شكوه بر آورد ، از شكم كوه صدها ناقه بيرون مىآورد . دل مىگويد خاموش باش و هشدار ، و گر نه غيرت باز مىتواند تار و پودها را نابود كند . غيرت آن باز الهى صدها بردبارى در پشت پرده دارد . و گر نه با يك دم صد جهان را به آتش مىكشد .\r\nبالاخره نخوت پادشاهى گريبان فرعون را گرفت و نگذاشت پند در وى تأثيرى\r\n","description":"","footnote":"","page_name":" 469 ","page_number":473},
  {"content":"\r\nببخشد . بر آن شد كه با هامان مشورت كند ، زيرا پشتيبان ملك و قطب مركزى قدرت او بود . در دنيا هر كسى با هم جنس خود بمشورت مىپردازد ، پيامبر اكرم با راستگوى الهى ، ابو جهل با ابو لهب . رگ مجانست چنان فرعون را جذب كرد كه مشورتهاى آسيه درمقابلش سرد و بىاثر گشت . آرى -\r\n\r\nجنس سوى جنس صد پرده پرد\r\nبر خيالش بندها را بر درد\r\n\r\n","description":"","footnote":"","page_name":" 470 ","page_number":474},
  {"content":"\r\n\r\nقصهء آن زن كه طفل آن بر سر ناودان غژيد و خطر افتادن بود و از على مرتضى عليه السلام چاره جست\r\n\r\n( ( 2657 ) ) يك زنى آمد به پيش مرتضى\r\nگفت شد بر ناودان طفلى مرا\r\n( ( 2658 ) ) گرش مىخوانم نمىآيد به دست\r\nور هلم ترسم كه افتد او به پشت\r\n( ( 2659 ) ) نيست عاقل تا كه دريابد چو ما\r\nگر بگويم كز خطر سوى من آ\r\n( ( 2660 ) ) هم اشارت را نمىداند به دست\r\nور بداند نشنود اين هم بد است\r\n( ( 2661 ) ) بس نمودم شير و پستان را به او\r\nاو همىگرداند از من چشم و رو\r\n( ( 2662 ) ) از براى حق شماييد اى مهان\r\nدستگير اين جهان و آن جهان\r\n( ( 2663 ) ) زود درمان كن كه مىلرزد دلم\r\nكه به درد از ميوهء دل بگسلم\r\n( ( 2664 ) ) گفت طفلى را بر آور هم به بام\r\nتا ببيند جنس خود را آن غلام\r\n( ( 2665 ) ) سوى جنس آيد سبك ز ان ناودان\r\nجنس بر جنس است عاشق جاودان\r\n( ( 2666 ) ) زن چنان كرد و چو ديد آن طفل او\r\nجنس خود خوش خوش به دو آورد رو\r\n( ( 2667 ) ) سوى بام آمد ز متن ناودان\r\nجاذب هم جنس را هم جنس دان\r\n( ( 2668 ) ) غژغژان آمد به سوى طفل طفل\r\nوارهيد او از فتادن سوى سفل\r\n( ( 2669 ) ) ز ان شدستند از بشر پيغمبران\r\nتا به جنسيّت رهند از ناودان\r\n( ( 2670 ) ) پس بشر فرمود خود را مثلكم\r\nتا به جنس آيند و كم گردند گم\r\n( ( 2671 ) ) ز ان كه جنسيّت عجايب جاذبى است\r\nجاذب جنس است هر جا طالبى است\r\n( ( 2672 ) ) عيسى و ادريس بر گردون شدند\r\nبا ملايك چون كه هم جنس آمدند\r\n( ( 2673 ) ) باز آن هاروت و ماروت از بلند\r\nجنس تن بودند ز ان زير آمدند\r\n( ( 2674 ) ) كافران هم جنس شيطان آمده\r\nجانشان شاگرد شيطانان شده\r\n( ( 2675 ) ) صد هزاران خوى بد آموخته\r\nديده هاى عقل و دل بر دوخته\r\n( ( 2676 ) ) كمترين خوشان بدستى اين حسد\r\nآن حسد كه گردن ابليس زد\r\n( ( 2677 ) ) ز ان سگان آموخته حقد و حسد\r\nكه نخواهد خلق را ملك ابد\r\n\r\n","description":"","footnote":"","page_name":" 471 ","page_number":475},
  {"content":"\r\n\r\n( ( 2678 ) ) هر كه را ديد او كمال از چپ و راست\r\nاز حسد قولنجش آمد درد خاست\r\n( ( 2679 ) ) ز ان كه هر بد بخت خرمن سوخته\r\nمىنخواهد شمع كس افروخته\r\n( ( 2680 ) ) هين كمالى دست آور تا تو هم\r\nاز كمال ديگران نفتى به غم\r\n( ( 2681 ) ) از خدا مىخواه دفع اين حسد\r\nتا خدايت وارهاند زين جسد\r\n( ( 2682 ) ) مر تو را مشغوليى باشد درون\r\nكه نپردازى از آن سوى برون\r\n( ( 2682 ) ) جرعهء مىرا خدا ز آن مىدهد\r\nكه بدان مست از دو عالم مىرهد\r\n( ( 2684 ) ) خاصيت بنهاده در كفّ حشيش\r\nكاو زمانى مىرهاند از خوديش\r\n( ( 2685 ) ) خواب را يزدان بدان سان مىكند\r\nكز دو عالم فكر را بر مىكند\r\n( ( 2686 ) ) كرد مجنون را ز عشق پوستى\r\nكاو بنشناسد عدو از دوستى\r\n( ( 2687 ) ) صد هزاران اين چنين مىدارد او\r\nكه بر ادراكات تو بگمارد او\r\n( ( 2688 ) ) هست مىهاى شقاوت نفس را\r\nكه ز ره بيرون برد آن نحس را\r\n( ( 2689 ) ) هست مىهاى سعادت عقل را\r\nكه بيايد منزل بىنقل را\r\n( ( 2690 ) ) خيمهء گردون ز سر مستى خويش\r\nبر كند ز ان سو بگيرد راه پيش\r\n( ( 2691 ) ) هين به هر مستى دلا غرّه مشو\r\nهست عيسى مست حق خر مست جو\r\n( ( 2692 ) ) اين چنين مىرا بخور زين خنبها\r\nمستىاش نبود ز كوته دنبها\r\n( ( 2693 ) ) ز ان كه هر معشوق چون خنب است پر\r\nآن يكى درد و دگر صافى چو در\r\n( ( 2694 ) ) مىشناسا هين بچش با احتياط\r\nتا ميى يا بى منزه ز اختلاط\r\nمىشناسا هين بچش اى رو ترش\r\nآن مىصافى كز آن گردى خمش\r\n( ( 2695 ) ) هر دو مستى مىدهندت ليك اين\r\nمستىات آرد كشان تا ربّ دين\r\n( ( 2696 ) ) تا رهى از فكر و وسواس و حيل\r\nبىعقال عقل در رقص الجمل\r\n( ( 2697 ) ) انبيا چون جنس روحند و ملك\r\nمر ملك را جذب كردند از فلك\r\n( ( 2698 ) ) باد جنس آتش است و يار او\r\nكه بود آهنگ هر دو بر علو\r\n( ( 2699 ) ) چون ببندى تو سر كوزهء تهى\r\nدر ميان حوض يا جويى نهى\r\n( ( 2700 ) ) تا قيامت آن فرو نايد به پست\r\nكه دلش خاليست در وى باد هست\r\n\r\n","description":"","footnote":"","page_name":" 472 ","page_number":476},
  {"content":"\r\n\r\n\r\n\r\n( ( 2701 ) ) ميل بادش چون سوى بالا بود\r\nظرف خود را هم سوى بالا كشد\r\n( ( 2702 ) ) باز آن جانها كه جنس انبياست\r\nسوى ايشان كش كشان چون سايه هاست\r\n( ( 2703 ) ) ز ان كه عقلش غالب است و بىز شك\r\nعقل جنس آمد به خلقت با ملك\r\n( ( 2704 ) ) و ان هواى نفس غالب بر عدو\r\nنفس جنس اسفل آمد شد به دو\r\n( ( 2705 ) ) بود قبطى جنس فرعون ذميم\r\nبود سبطى جنس موسىّ كليم\r\n( ( 2706 ) ) بود هامان جنس مر فرعون را\r\nبر گزيدش برد تا صدر سرا\r\n( ( 2707 ) ) لاجرم از صدر تا قعرش كشيد\r\nكه ز جنس دوزخند آن دو پليد\r\n( ( 2708 ) ) هر دو سوزنده چو دوزخ ضد نور\r\nهر دو چون دوزخ ز نور دل نفور\r\n\r\nآيه\r\n« قُلْ إِنَّما أَنَا بَشَرٌ مِثْلُكُمْ يُوحى إِلَيَّ أَنَّما إِلهُكُمْ إِله واحِدٌ فَمَنْ كانَ يَرْجُوا لِقاءَ رَبِّه فَلْيَعْمَلْ عَمَلًا صالِحاً وَلا يُشْرِكْ بِعِبادَةِ رَبِّه أَحَداً 18 : 110 . » ( 1 )  ( به آنان بگو جز اين نيست كه من مانند شما بشرى هستم ، به من وحى مىشود كه به شما بگويم خداى شما خداوند يكتا است پس هر كس كه به ديدار پروردگارش اميدوار است ، عمل نيكو به جاى آورد و كسى را در پرستش او شريك قرار ندهد . )\r\n\r\n( ( 2679 ) ) ز انكه هر بد بخت خرمن سوخته\r\nمىنخواهد شمع كس افروخته\r\n( ( 2680 ) ) هين كمالى دستآور تا تو هم\r\nاز كمال ديگران نفتى به غم\r\n\r\nاگر خرمن هستى خود را طعمهء آتش مىبينى ، بجاى اين كه خاموشى شمع هستى ديگران را آرزو كنى ، بكوش و كمالى به دست آورد و شمع وجودت را در ميان شمعهاى بر افروخته ديگران بيافروز\r\nخرمن هستى آدميان به دو گونه طعمهء آتش مىشود : -\r\n","description":"","footnote":" ( 1 ) سوره الكهف ، آيهء 110 . . ","page_name":" 473 ","page_number":477},
  {"content":"\r\nيكى اين كه بدون قدرت دفاع از شعله هاى سوزندهء سرمايهء هستى و بدون اختيار ، عواملى از طبيعت يا انسانهاى ديگر بسراغ خرمن هستىاش بيايد و بسوزاند و خاكسترش بسازد .\r\nدوم - به جهت كوته بينى و هوى پرستى و خود پرستى آتش در خرمن هستىاش شعله ور سازد و به خاكسترش تبديل نمايد . ولى در هر دو مورد مادامى كه روح از حال اعتدال بيرون نرفته است نيرويى براى تجديد كشت و درو دارد كه مىتواند از زمين زندگانى خرمنى به دست آورد .\r\nاز طرف ديگر اين انسانها كه در روى زمين زندگى مىكنند به دو دستهء عمده تقسيم مىشوند : - دسته يكم - كسانى هستند كه به جهت محدوديت قدرت و وسايلشان هر روز مىكارند و محصولش را هم همان روز مستهلك مىسازند .\r\nاينان حيات خود را لحظه بلحظه از ميان عوامل طبيعت و انسان بيرون مىكشند و به راه مىافتند و براى لحظهء ديگر احتياج به تكاپو دارند و براى به دست آوردن حيات دست و پا مىزنند .\r\nاينان به يك معنى هم مرز جانورانند ، چنان كه اندوخته و سرمايهء مادى براى لحظات آيندهء زندگى ندارند ، همچنان اندوخته و سرمايهء معنوى هم ندارند .\r\nاين دسته از مردم از زندگى تثبيت شده و داراى ضابطه و قانون محرومند ، كارى كه مىكنند اين است كه بىاختيار از سبد روز به سبد شب منتقل مىشوند و كارى به آن ندارند كه جهانى وجود دارد و انسانى .\r\nعلت به وجود آمدن اين دسته از مردم كه متاسفانه شماره آنان نيز خيلى فراوان است ، ناپيوستگى انسان به انسان ديگر در يك زندگانى كلى است كه همواره مورد آرزو و ايده آل سردمداران بوده ، بجز موارد بسيار نادر تنها در اشعار و مقالات مورد گفتگو قرار مىگيرد .\r\n","description":"","footnote":"","page_name":" 474 ","page_number":478},
  {"content":"\r\nخزانهء شخصيت انسانى اينان از هر دو نوع سرمايهء مادى و معنوى خالى است سرمايهء ماديشان را چپاولگران ، سرمايهء معنويشان را پيش تازان جاه پرست بيغما مىبرند . در صورتى كه بدون موقعيت حياتى كه ملاكش شخصيت آدمى است ، مرزى ميان انسان و حيوان قابل تصور نيست . خنثى گشتن اين همه مقررات و قوانين و تعليم و ترتيبها هم علتى جز اين ندارد كه همهء امور مزبوره در جنگلى كه انسان و حيوان با هم مخلوطند و ما نام آن را جامعهء انسانى اصطلاح كرده‌ايم پياده مىشود .\r\nدسته دوم - كسانى هستند كه براى خود موقعيتى در زندگانى كسب كرده‌اند نگاهى به جهان مىكنند و نگاهى به انسان و در مقابل آن دو ، خود را هم موجود مىدانند و براى حفظ موجوديت خود چه از نظر مادى و چه از نظر معنوى مىكارند ، و مىدورند و خرمنهاى انبوه به دست مىآورند ، اين خرمنهاى مادى يا معنوى يا هر دوى آنها است كه موقعيتى براى آنان مشخص مىكند و آگاهانه يا ناخود آگاه مىگويند : پس هستم اما اين خرمن انبوه در جايى محفوظ از عوامل مزاحم طبيعت و انسان انباشته نمىشود ، بلكه به جهت ارتباط صاحب خرمن با دو قلمرو انسان و جهان دائماً در معرض تغيير و دگرگونى است زيرا حس چپاولگرى در طبيعت مادى انسانها همواره مشغول فعاليت است ، به اضافهء عامل تخريب كه در نهاد خود انسان نيز دست به كار مىشود .\r\nدر نتيجه خرمنها آتش مىگيرد و به خاكستر تبديل مىشود و خرمنهاى ديگرى بباد فنا مىرود و بدين سان كاهش و افزايش و هستى و نيستى همواره روى خرمنهاى انسانى سايه انداخته است .\r\nتغيير و دگرگونى در موقعيتها ( كاهش و افزايش و هستى و نيستى خرمنها ) چنان كه در اول مبحث گفتيم به دو نوع اساسى تقسيم مىشود : - نوع يكم - دگرگونى ناشى از ما فوق قدرت و اختيار .\r\nنوع دوم - در زمينهء وجود قدرت و اختيار كه از عوامل كوته بينى و هوا پرستى و خود پرستى ناشى مىشود . نيز در اول مبحث گفتيم كه اگر روح از حال اعتدال\r\n","description":"","footnote":"","page_name":" 475 ","page_number":479},
  {"content":"\r\n\r\nبيرون نرود ، با نيرويى كه در ذات خود دارد مىتواند به تجديد كشت و درو پرداخته و براى خود خرمنى به وجود بياورد ، مگر اين كه قدرت و اختيار را بسبب افراط در هوى پرستى و خود پرستى به طور كلى از دست بدهد . زيرا نه مقصود از موقعيت مادى حيات ، به دست آوردن ثروت و جاه است و نه منظور از موقعيت معنوى موضوع كميت و كيفيت است ، زيرا اشخاصى هستند كه با به دست آوردن معيشت روزانه خود را بىنيازترين مردم مىدانند و موقعيت مادى خود را كاملًا احراز شده تلقى مىكنند .\r\nاز طرف ديگر موقعيت معنوى هم احتياجى به كميتهاى زمان و عمل ندارد .\r\nزيرا موقعيت معنوى با يك آگاهى و گرايش واقعى آغاز مىشود و كم و زياد در آن مطرح نيست .\r\nبنا بر اين كسانى كه خرمن و سرمايهء زندگانى شان يا به جهت هوى و هوس و يا بسبب عوامل خارج از قدرت و اختيار شعله ور مىشود و خاكستر مىگردد ، بجاى اين كه خرمن و سرمايهء ديگران را بباد مسخره و استهزاء بگيرند و آن را بىارزش تلقى كنند ، يا بجستجوى آتشى بروند كه آن را بسوزانند و خاكسترش كنند ، بايد بكوشند و از نيروى كلان روح خود استمداد كنند و به كشت و درو بپردازند .\r\n\r\n( ( 2687 ) ) صد هزاران اين چنين مىدارد او\r\nكه بر ادراكات تو بگمارد او\r\n\r\nآيا تخدير و مستى براى طبع بشر ضرورت دارد ؟\r\nجلال الدين در ابيات پيش از بيت مورد نقد و تحليل مىگويد :\r\n\r\nاز خدا مىخواه دفع اين حسد\r\nتا خدايت وارهاند زين جسد\r\nمر تو را مشغوليى باشد درون\r\nكه نپردازى از آن سوى برون\r\nجرعهء مىرا خدا ز ان مىدهد\r\nكه بدان مست از دو عالم مىرهد\r\n\r\n","description":"","footnote":"","page_name":" 476 ","page_number":480},
  {"content":"\r\n\r\nخاصيت بنهاده در كفّ حشيش\r\nكاو زمانى مىرهاند از خوديش\r\nكرد مجنون را ز عشق پوستى\r\nكاو نبشناسد عدو از دوستى\r\n. . .\r\nهين به هر مستى دلا غرّه مشو\r\nهست عيسى مست حق خر مست جو\r\n\r\nجبران خليل جبران نيز مىگويد :\r\n\r\nو قل فى الارض من يرضى الحياة كما\r\nتأتيه عفوا و لم يحكم به الضجر\r\nلذاك قد حولوا نهر الحياة الى\r\nاكواب وهم إذا طافوا به خلدوا\r\nفالناس ان شربوا سروا كأنهم\r\nرهن الهوى و على التخدير قد فطروا\r\nفذا يعربد ان صلى و ذاك إذا\r\nاثرى و ذلك بالاحلام يختمر\r\nفالارض خمارة و الدهر صاحبها\r\nو ليس يرضى بها غير الالى سكروا\r\nفان رايت اخا صحو فقل عجبا\r\nهل استظل بغيم ممطر قمر\r\nليس فى الغابات سكر\r\nمن خيال او مدام\r\nفالسواقى ليس فيها\r\nغير اكسير الغمام\r\nانما التخدير ثدى\r\nو حليب للانام\r\nفاذا شاخوا و ماتوا\r\nبلغوا سن الفطام ( 1 ) \r\n\r\n","description":"","footnote":" ( 1 ) المجموعة الكاملة - جبران خليل جبران ، تقديم و تنظيم از ميخائيل نعيمه ، ص 354 . . ","page_name":" 477 ","page_number":481},
  {"content":"\r\n\r\n( در اين كرهء خاكى بسيار اندكند كسانى كه رضايت از زندگى داشته و ملايم و بدون ملالت و تنگدلى آن را سپرى كنند ، به همين جهت است كه چشمه سار زندگى را به شكل پياله ها در آورده و مىگردانند و مىخورند و تخدير مىشوند . اگر انسانها اين پياله ها را كه مىسازند سر بكشند ، خوشحال مىگردند ، گويى اين آدميان گروگان هوى بوده و خميرهء آنان را با تخدير سرشته‌اند . اين يكى با نماز مست مىشود ، آن يكى با ثروت تخدير مىگردد ، آن ديگرى مخمور رؤياهاى خويشتن است .\r\nپس كره خاكى مىفروش يا ميكده است كه روزگاران آن را در اختيار دارد و كسى بزندگى روى اين زمين تن در نمىدهد مگر اين كه مست و خمار شود .\r\nاگر تو يك انسان هشيارى ديدى ، آن قدر تعجب كن كه اگر ماه را ببينى كه از ابر پر باران براى خود سايه بانى اتخاذ كرده است در آن قلمروى كه انسان با اين موجوديتش وجود ندارد ، نه شرابى وجود دارد و نه خيالى .\r\nچشمه سارهاى آن قلمرو جز از ابرهاى كيميا بار چيزى نمىگيرد . جز اين نيست كه تخدير پستان و شير مردم است ، وقتى كه پير شدند و مردند به سن بىنيازى از شير خوارگى مىرسند ) .\r\nكلماتى از قبيل مستى و تخدير و بىخودى و ناهشيارى و گاهى حتى جنون اختيارى در همهء قاموس زندگى جوامع وجود دارد گاهى هم از كلماتى مانند جوشش احساسات و غيره تعبير مىكنند .\r\nاين چه مسأله‌اى است كه نوع انسانى با آن روبه رو است ؟ براى توضيح مختصر در بارهء اين مسئله ، مطالبى را مطرح مىكنيم :\r\nمطلب يكم - جامع مشترك همهء آن مفاهيم رها شدن است\r\nرها شدن مغز يا روح از تحت تأثير قرار گرفتن قوانين و اصول درونى و برونى است كه به وسيلهء از دست دادن هشيارى و تعقل حاصل مىشود .\r\n","description":"","footnote":"","page_name":" 478 ","page_number":482},
  {"content":"\r\n\r\nمسلم است كه اين رها شدن ، مراتب و كيفيات گوناگونى دارد كه وابسته به شرايط درونى انسانها و محيط و عوامل برونى است كه پيرامونشان را احاطه نموده است .\r\nخواص و جلوه هاى فيزيولوژيكى اين پديده مورد بررسى ما نيست ، ما تنها مىخواهيم حقيقت و خواص روانى آن را مطرح كنيم و به بينيم آيا تخدير و مستى و ناهشيارى با آن حقيقت و خواصش يكى از ضرورتهاى بشرى است يا نه ؟ .\r\nمعناى رها شدن از زنجير و قيود مقررات و قوانين درونى و برونى عبارت از ناديده گرفتن آن زنجير و قيود است كه به عنوان گرفتار كنندهء روان آدمى تلقى مىشود .\r\nمطلب دوم - آيا اين گرفتارى ملالت بار و خفقان آور يك موضوع طبيعى ضرورى است ؟\r\nگروهى به اين سؤال پاسخ مثبت مىدهند و مىگويند : هر اندازه كه به هشيارى و تعقل انسان بيافزايد ، به همان اندازه به نكبت و فشار زندانى و ملالت او مىافزايد .\r\nاين نظريه را در دو صحنهء بسيار آشكار مىتوان ديد :\r\nصحنه يكم - كتابها و آثار فراوانى است كه بشر ناله ها و شيونهاى گرفتارى خود را كه ناشى از هشيارى تعقل است ، در آنها با وضوح كامل عرضه كرده است . اگر از آن همه كتابهاى ادبى و دواوين شعرا مستىها و ناهشيارىها را منها كنيد ، چيزى نمىماند كه به مطالعه اش بيارزد .\r\nصحنه دوم - گرايش خيره كنندهء بشر به وسايل گوناگون تخدير و ناخود آگاهى از قبيل شرابهاى متنوع ، بنگ و حشيش و موسيقى و افسانه هاى تخدير كننده و ايده هاى خوشايند و آرزوها و رؤياها . . . با نظر به دو صحنهء مزبور هيچ ترديدى در اين موضوع نمىماند كه بشر تا كنون نتوانسته است بزندگى هشيارانه موفق شود و همين تجربه براى اثبات ضرورى بودن بهره بردارى از وسايل ناهشيارى ،\r\n","description":"","footnote":"","page_name":" 479 ","page_number":483},
  {"content":"\r\nبه منظور مرتفع ساختن ملالت هشيارى و تعقل كافى است .\r\nگروه ديگر به سؤال فوق پاسخ منفى مىدهند و مىگويند : هوش و تعقل و وابستگى به قوانين و اصول درونى و برونى جزء تشريفات و تجملات زندگى آدميان نبوده است كه در صدد منتفى ساختن يا دگرگون نمودن آنها بر آييم ، بلكه ميليونها جريانات و قوانين طبيعى در زمينهء مشيت الهى دست بهم داده و انسان را با همين موجوديتى كه هشيارى يكى از عناصر اساسى آنست ، به وجود آورده‌اند . ملالت و خفقان و پژمردگى بشر مربوط به هشيارى و تعقل او نيست ، بلكه انسان قربانى جهالت و ناديده گرفتن موجوديت خويش است .\r\nآيا جهالتى بالاتر از اين وجود دارد كه بشرى بجاى اين كه در هر دوره‌اى ، سرمايهء كلانى از انرژى فكر و عضلانى و پول را كه شايد بتوان گفت نيمى از تمام سرمايهء زندگى طبيعىاش بوده است ، صرف بر طرف كردن عوامل ملالت و خفقان و احساس زندانى نمايد ، به وسايل تخدير مىپردازد كه لحظاتى بند و بار قوانين درونى و برونى را از دست و پاى او باز مىكند و بار ديگر با سرعت هر چه بيشتر زنجير همان قوانين را به گردن خود مىپيچد و با اين كار مسخره‌اى باز كردن و پيچيدن به نتيجهء مرگبار پوچى زندگى مىرسد و هنوز هم نمىخواهد به جهالت و ورشكستگى خود اعتراف كند ، اين نتيجهء مرگبار را به صورت مكتب و فلسفه در مىآورد و نامش را فلسفهء نهيليسم و پوچى زندگى مىنامد گروه سوم - براى پاسخ اين سؤال كه آيا هشيارى و تعقل به ضرر بشر و تمسك به وسايل تخدير و ناهشيارى از ضرورى ضرورىترين احتياجات انسانى است ؟ راه ديگرى را انتخاب مىكنند و مىگويند :\r\nتوجه داشته باشيد با عظمتتر بودن حيات آدمى را كه هشيارى و تعقل مغزى يكى از فعاليتهاى آنست ، با ناهشيارى و مستى اشتباه نكنيد در هر دورانى از تاريخ بشرى گروهى در مقابل هوا داران مستى و تخدير و ناهشيارى\r\n","description":"","footnote":"","page_name":" 480 ","page_number":484},
  {"content":"\r\nصف كشيده ، انسانها را از اين ضعف و زبونى بر حذر داشته‌اند و با بيانات گوناگون و كردارهاى خارجى خويش اثبات كرده‌اند كه اين خود بشر بوده است كه به اصطلاح بدون ضرورت شعرى گفته و در پيدا كردن قافيه اش گيج و كلافه شده است .\r\nوقتى كه به اين انسان مىگويند : خواسته و تقاضا و نيروى حياتى تو خيلى بالاتر از آن است كه تنها به موجوديت حيوانى خود بپردازى و آن همه نيروى كلان و خواسته ها و تقاضاها را در راه خود پرورى و متورم ساختن موجوديت حيوانى خود مستهلك بسازى ، او به اين سخن حيات پرور پاسخ سر بالايى مىدهد و مىگويد : من امروز را مىبينم ، فردا را نمىبينم ، من با واقعيت خودم سر و كار دارم ، من جز خودم را نمىشناسم .\r\nمن در توى طبيعتم ، ما وراى طبيعت را براى خودم مطرح نخواهم كرد . من در جريان آن چه كه هست قرار خواهم گرفت ، من با آن چه كه بايد بشود كارى ندارم اين انسان حتى در همين جملات كه براى بر كنارى خود از خود مىگويد نمىانديشد كه همهء اين جملات بر ضد ايدهء خود خواهى و خود پرستى او است ، زيرا اين كه مىگويد من امروز را مىبينم ، نمىداند كه نه از طرف طبيعت هيچ كس و هيچ چيز يك قيچى به دست او نداده است كه امروز را از ديروز و فردا ببرد و آن را مانند يك عدد سيب تناول فرمايد او امروز را نمىتواند از ديروز و فردا ببرد ، تنها كارى كه مىتواند انجام بدهد اين است كه درك مغز خود را در بارهء ارتباط لحظات و ساعات و روزها و سالها و قرنها مختل بسازد و كفى كه به طور ناچيز بنام نمودهاى امروز در مقابل او قرار گرفته است ، از اقيانوس ژرفا و بىكران جدا كند و تقاضا و خواسته نيروى دريا طلب حياتش را خنثى بسازد آيا اين بريدن و جدا كردن اولين مبارزه با مغز و روان نيست ؟ اين شخص با اين اختلالى كه به مغز و روان خود وارد مىآورد چگونه مىتواند بگويد : « من با واقعيت خودم سر و كار دارم و جز خودم را نمىشناسم مىگويد : من\r\n","description":"","footnote":"","page_name":" 481 ","page_number":485},
  {"content":"\r\nدر توى طبيعتم و ما وراى طبيعت را براى خودم مطرح نخواهم كرد » .\r\nاگر از او بپرسى اين طبيعت كه ترا در بر گرفته است ، آيا مقصودت محيط محدود خود مانند لانهء كرم ناچيز در سوراخ درخت است كه نه تنها درخت و باغ و باغبان را نمىشناسد ، حتى از حقيقت همان لانهء محقر هم غافل است ؟ آيا با اين ناديده گرفتن خود طبيعت - در حالى كه از ديدن طبيعت و رموز و اسرار آن كه به خود او مربوط است . - تمكين دارد ، مبارزه با خويشتن نيست مىگويد : « من در جريان آن چه كه هست قرار خواهم گرفت و من با آن چه كه بايد بشوى كارى ندارم » اگر بگويد : بايد بشودى وجود ندارد .\r\nآيا اين انسان با ديدن اين حقيقت كه از دو ماده اسپرماتوزوئيد و اول آغاز كرده و بمراحل عالى تعقل و اكتشاف و تحريكات وجدانى رسيده است ، احتمال نخواهد داد كه راه تكاملش در اين حدود بسته نبوده و پايان نمىپذيرد ، بلكه راه همچنان تا -\r\n\r\nحملهء ديگر بميرم از بشر\r\nتا بر آرم از ملايك بال و پر\r\nاز ملك هم بايدم جستن ز جو\r\nكل شىء هالك الا وجهه\r\nپس عدم گردم عدم چون ارغنون\r\nگويدم انا إليه راجعون\r\n\r\nباز است و او نيروى رفتن و سپرى كردن اين راه را دارد ؟ . آرى ، اى انسان چه بخواهى و چه نخواهى بدانى يا ندانى نيروى حياتى تو به قدرى با عظمت است كه در نهادش ضرورت اين تكامل نهفته است اگر خود را بجا آوردى و نيروى مزبور را دريافتى ، و دست به كار خود زدى و اين فرياد پيش روان را به كار بستى\r\n\r\nتا جان به تن ببينى مشغول كار او شو\r\nهر قبله‌اى كه بينى بهتر ز خود پرستى\r\n\r\nديگر به بنگ و حشيش و مسكرات و تخديرات موسيقى و ساير وسايل خشك كننده حيات كه به عنوان هنر هضمش مىكنى ، احتياجى نخواهى داشت ، و گر نه بكوش و\r\n","description":"","footnote":"","page_name":" 482 ","page_number":486},
  {"content":"\r\n\r\nجان بكن و خود را بفريب و نه تنها هشيارى و تعقل را زير پايت لگدمال كن ، بلكه زندگانى را خبط و خطايى از طبيعت تلقى كن در مباحث عقل و عاقل در مجلدات گذشته ياد آور شديم كه مشاجرات و بحث و جدلهاى مربوط به عقل نظرى ناشى از يك اشتباه بسيار بزرگ است كه تا آن اشتباه بر طرف نشود ، آن پيكارها و ستيزه ها و مجادله ها در بارهء انديشهء قانونى و عقل نظرى ادامه خواهد يافت .\r\nما بجاى آن كه خود حيات و نيروى با عظمت آن را تفسير كنيم ، به پديده هاى جزئى و محدود آن مىپردازيم و بدان جهت كه انديشه و عقل را از اساسىترين وسيلهء تنظيم زندگى مىبينيم ، خود حيات و نيروى فوق العادهء با عظمت آن را كنار مىگذاريم .\r\nبه نظر مىرسد كه اگر حيات درست تفسير شود ، ما از جنگ و جدال بيهوده در بارهء ارزيابى هشيارى و انديشه و تعقل نجات پيدا خواهيم كرد ، در عنوان اين مبحث گفتيم : « توجه داشته باشيد با عظمتتر بودن حيات آدمى را كه هشيارى و تعقل يكى از فعاليتهاى آن است با ناهشيارى و هستى اشتباه نكنيد » .\r\nاگر اين مسئله براى ما حل و فصل شود ، صف بندىهاى بشر در مقابل يكديگر كه از پرستش هشيارى و تعقل و انديشه و پرستش ناهشيارى و بىعقلى گرايى و فرار از انديشه ناشى مىشود ، خاتمه خواهد يافت .\r\nبار ديگر به جريان حيات در سنگلاخ طبيعت بنگريم\r\nبياييد براى چند لحظه هم كه شده است انديشه و تعقل و هشيارى را با كمال احترام كنار بگذاريم و به جريان خود حيات تماشا كنيم .\r\nاين حيات از سنگلاخ عناصر طبيعت مانند يك آب زلال بيرون مىآيد ، اين آب زلال در عين حال كه از طبيعت مىجوشد و در طبيعت به جريان مىافتد ، زلال بودن و ناب بودن خود را به طور شگفت انگيز حفظ مىكند و سپس در جريان خود با مواد طبيعت كه به طور ضرورى تماس دارد ، آنها را مانند گياه و گل و درخت مىروياند .\r\n","description":"","footnote":"","page_name":" 483 ","page_number":487},
  {"content":"\r\nاين گياه و گل و درخت اجزاى درونى و برونى انسان است كه مىروياند و خود با حفظ خاصيت زلال و ناب بودن به جريان خود در ميان همان گلها و درختها و گياهان ادامه مىدهد ، زيرا آب زلال زندگى مانند ساير آب چشمه سارها نيست كه با فرو رفتن در اجزاء روينده و جاندار وضع آب بودن خود را از دست بدهد .\r\nبه قول جلال الدين : -\r\n\r\nعمر ، همچون جوى نو نو مىرسد\r\nمستمرى مىنمايد در جسد\r\n\r\nانسان در آن حال كه لذت مىچشد ، زنده است ، احساس درد و رنج مىكند ، زنده است ، مىانديشد ، زنده است . در تخيل و تجسيم و تداعى معانى و تعجب و كنجكاوى و اشباع فعاليتهاى ساير غرايز از همان آب زلال و ناب حيات برخوردار است ولى هيچ يك از امور فوق نمىتواند جلو جريان حيات را بگيرد ، يا ماهيت آن را عوض كند به همين جهت است كه احوال درونى و اجزاء برونى انسان در همهء حالات كم و زياد مىشود و دگرگونىهاى كيفى به خود مىگيرد ، در عين حال طعم حيات همان است كه به طور طبيعى مداوم در جريان است .\r\nاين نكته هم ناگفته نماند كه حيات در ناچيزترين جزء پوست انسانى همان است كه در عالىترين سلولها و اعصاب مغزى به فعاليت مىپردازد و خود و جهان را تغيير مىدهد .\r\nاين آب زلال ما فوق هشيارى و ناهشيارى و تعقل و بىعقلى و انديشه و بىانديشه‌اى است .\r\nدر عين حال سيراب كنندهء هشيارى و تعقل و انديشه است ، لذا ساير جانوران در حفظ و ادامهء زندگى خود ، احتياجى به ناهشيارى و تخدير نداشته و درك و تحريكات خود حيات كه در كالبد دارند ، براى زندگى و چشيدن طعمش كافى مىباشد چيزى كه جلو آب زلال زندگى را مانند بر آمدگىهاى ناهموار مىگيرد ، احساس توقف و انديشه و هشيارى در حال توقف است ، نه خود هشيارى و انديشه ،\r\n","description":"","footnote":"","page_name":" 484 ","page_number":488},
  {"content":"\r\n\r\nچنان كه انسان با ديدن مناظر و اشكال و رنگها كه در هنگام ديدن ركودى براى جريان حيات ايجاد نمىكند .\r\nبنا بر اين آن چه براى حفظ جريان آب زلال زندگى لازم است ، جلوگيرى نكردن از جريان آن به وسيلهء هشيارى بىمعنى و انديشهء ميخكوب كنندهء حيات مىباشد .\r\nهشيارى و انديشهء ميخكوب كننده چه معنا دارد ؟\r\nهر موقع كه ديديد هشيارى شما به خويشتن و جهان هستى موجب ملال و خفقان شما گشته و شما را مانند كسى كه در زندان محبوس است مىنمايد ، بدانيد كه آسيب اين هشيارى از ابهام انگيز و ناهنجار جلوه كردن خويشتن يا جهان براى شما است .\r\nهشيارى به آن من كه انسان آن را من ايده آل تلقى كرده است ، هرگز به تنگدلى و ملال و توقف در زندان تاريك نمىانجامد ، زيرا آن آب زلال حيات كه هشيارى را سيراب كرده و آن را به من ايده آل محصول همان حيات متوجه ساخته است نه تنها موجب ملالت و خفقان و اسارت در زنجير نمىگردد ، بلكه همين هشيارى موجب انبساط و شور و هيجان روانى گشته ، او را به هستى خود خوشنود مىسازد . همچنان اگر هشيارى متوجه جهانى گردد كه در پهنه هستى مانند گلى شكوفان و مانند يك نقشهء هندسى دقيق مطرح ريزى شده است ، موجب انبساط و شور و هيجان روحى مىگردد .\r\nبنا بر اين چرا به هشيارى دشنام مىدهيد ؟ ما بايد به جهالت و حماقت خود دشنام بدهيم كه نمىگذارد براى ما من ايده آل به وجود بيايد و نمىگذارد جهان را در خود همان ساختمان طبيعى كه انسان دارا مىباشد ، دريافت نمايد . بدين سان وضع انديشه هم براى ما روشن مىشود ، انديشه چيزى جز فعاليت مغز براى دريافت هدفهايى كه با زندگانى او سر و كار دارد نيست ، اگر اين فعاليت به كار طبيعى خود مشغول شود واحدها و عناصرى كه به عنوان مواد خام براى آن مطرح مىگردد ،\r\n","description":"","footnote":"","page_name":" 485 ","page_number":489},
  {"content":"\r\nتصنعى و رنگ آميزى شده به هوى و هوس خود پرستى نباشد به اين معنى كه انديشه همان درخت بارور باشد كه آب زلال و ناب حيات آن را مىپروراند ، هرگز در سر راه خود به زنجير و بند ملالت آور بر خورد نمىكند .\r\nوقتى كه انديشهء آدمى به قوانين و اصول با نظر تصنعى مىنگرد و اشتباه و خطا در جريان انديشه را جبران ناپذير تلقى مىكند ، نتايج انديشه را مانند سد آهنين در مقابل جريان آب زلال حيات احساس مىكند ، خود آگاه يا ناخود آگاه از جريان آب زندگى جلوگيرى مىكند و ميخكوب مىشود و شروع به فحش و بد بينى به انديشه و انديشمندان مىنمايد .\r\nاگر انديشه به عنوان كشانيدن آب در حال جريان به اين ريگزار و به آن خاكستان و به اين باتلاق و به آن خارستان تلقى شود ، مسلم است كه هر لحظه از انديشه با بسته شدن پاى يك پرندهء دور پرواز با طناب سخت مساوى است .\r\nدليل اين ادعا هم اين است كه انديشمندان فراوانى چه در علم و صنعت و چه در هنر و مسائل جهان بينى ، در هر دوره از تاريخ بشرى وجود داشته‌اند كه خود را آزادترين مخلوقات هستى مىدانستند ، انبساط روانى آنان با هستى يك الكليسم و تخدير شدگان بنگ و حشيش قابل مقايسه نبوده است ، چنان كه اختلال جريان طبيعى مغز مربوط به ناهشيارى الكل و تخدير ، با انبساط روانى يك راد مرد پيروز در عظمتها قابل مقايسه نمىباشد لذا - به جاى رهبرى صحيح آب زلال حيات ، با گرد و خاك پاشيدن روى چشمه سار حيات خود را فريب ندهيم شما آن هستى و تخدير و ناهشيارى را كه شب و روز در جستجويش هستيد ، براى چه مىخواهيد ؟ مگر جز براى اين مىخواهيد كه لحظاتى چند زنجير گران بار اصول و قوانين و مقررات مولود بازيگريها و سازندگى خود انسانها را از دست و پايتان بر داريد و كنار بگذاريد ؟\r\n","description":"","footnote":"","page_name":" 486 ","page_number":490},
  {"content":"\r\nبسيار خوب ، پس چرا صدها ميليارد بودجه و واحد انرژيهاى مختلف عضلى و فكرى خود را در اين راه آتش مىزنيد و خاكسترش مىسازيد آيا مىدانيد كه ميليونها چشمه سار زلال حيات آدميان در راه تحصيل هستى و تخدير و ناهشيارى شما بخار مىشود و به هوا مىرود و هدر مىشود ؟ و نتيجه‌اى هم جز از ياد بردن خود براى چند لحظه ببار نمىآورد ، جز اين كه بهدر دادن آب زلال حيات انسانها را در راه هستىها و ناهشيارىهاى شما مشروع و قانونى قلمداد كند پس بياييد - بار ديگر حيات انسانى را براى خود مطرح كنيم . و با پيدا كردن عوامل شكوفان شدن و انبساط همان حيات ، به اين گرد و خاك پاشيدن روى آب زلال چشمه سار حيات خاتمه بدهيم .\r\nاگر درست دقت كنيد ، خواهيد ديد موقعى كه حواس و مشاعر و انديشهء شما به هيچ موضوعى چه درونى و چه برونى اشتغال ندارد ، و اعضاء بدن شما از هيچ عاملى رنج نمىبرد ، آب زلال حيات شما به طور طبيعى در جريان است .\r\nدر اين حال يك صداى بىنياز از موج و در نهايت لطافت بشما مىگويد : آرى ، اين جريان لازم است و بايد شما در حفظ اين جريان تا آخرين حد ممكن كوشا باشيد و شما اين توانايى را در دست داريد كه اين جريان را بهرطرف كه بخواهيد رهبرى كنيد ، ولى اين نكته را متوجه باشيد كه اين آب زلال را بهر طرف بكشانيد در همهء مسير اين آب موادى قرار گرفته است كه مقدارى مناسب از آن را به خود جذب مىكند ، و محصولى مخصوص به خود به وجود مىآورد .\r\nهيچ يك از موادى كه سد راه جريان آب قرار گرفته است ، ضد و مزاحم جريانش نيست . بلكه اين شما مير آب هستيد كه از هر يك از مواد سر راه آب محصولى را توقع مىداريد كه بزرگ مىشود و به شكل سد پولادى در مقابل جريان آب قرار مىگيرد .\r\nدليلش اين است كه آن انسانها كه با فطرت سالم و وجدان پاك در صدد انسان شناسى و جهان سازى بر مىآيند هيچ يك از فراز و نشيبهاى اين شناخت و دريافت ، سد راه\r\n","description":"","footnote":"","page_name":" 487 ","page_number":491},
  {"content":"\r\n\r\nجريان آب حياتشان نمىگردد و مىگويند :\r\n\r\nتنگ است مرا هر هفت فلك\r\nز ان مىرود اندر پيرهنم\r\n\r\nو هيچ گونه احتياجى به بر كنار زدن خود از خويشتن به وسيلهء ناهشيارى و تخدير ، احساس نمىكنند .\r\nچرا ؟ براى آن كه آب زلال حياتشان به طور صحيح رهبرى مىشود و به قيود و اصول تثبيت شده انسان و جهان مىرسد . براى تشخيص صحيح و باطل آن مىكوشد و اين كوشش را هم در فشار خود آب زلال حيات مىبيند و هيمن كه حساب خود را با آنها تصفيه مىكند ، چنان مستى و انبساط به او دست مىدهد كه ما فوق آن بتصور نمىآيد چرا ؟ براى آن كه اين انبساط و مستى و خوشى از شكوفان شدن خود حيات سر چشمه مىگيرد ، نه از پاشيدن گرد و خاك به روى آب زلال حيات .\r\nاگر بتوانيم نام اين انبساط و شكوفان شدن را مستى و ناهشيارى بناميم ، يا اگر بگوئيم نفوذ آب زلال حيات در گياهان و گلها و درختان دو قلمرو انسان و جهان موجب مستى و ناهشيارى مىگردد ، مانعى ندارد ، ولى اين مقدار بايد بدانيم كه اين مستى و ناهشيارى كه از رهبرى صحيح آب زلال حيات به انسان دست مىدهد . ناشى از رگ باريكى از حيات ملكوتى انسانى است كه در هر يك از چشمه سار حيات انسانها جريان دارد و ذاتى تقاضاى همين رگ است كه نمىگذارد اين انسان از مستى و ناهشيارى و تخديرهاى طبيعى آزادى مطلوب خود را به دست بياورد ، بلكه نهايت كارى كه از اين امور ساخته است ، چنان كه گفتيم گرد و خاك پاشيدن روى چشمه سار حيات است كه همان رگ باريك آب حيات ملكوتى را هم تيره و تار مىسازد .\r\nتفسير ابيات\r\nزنى به حضور امير المؤمنين على مرتضى عليه السلام رسيد و گفت طفل من روى ناودان رفته هر چه صدايش مىزنم به طرف من نمىآيد ، اگر رهايش كنم مىترسم پايين بيافتد طفل است و اخطار مرا درك نمىكند .\r\n","description":"","footnote":"","page_name":" 488 ","page_number":492},
  {"content":"\r\nهر چه با دست اشاره مىكنم پيش من نمىآيد ، زيرا معناى اشاره را هم نمىداند و يا مىداند و اعتنا نمىكند كه اين نيز بد است .\r\nآن گاه شير و پستان را به او نشان دادم ، چشمش را از من بر مىگرداند .\r\nشما اى سرور ما كه دستگير اين جهان و آن جهانيد براى خدا اين مشكل را چاره كنيد كه دلم مىلرزد و بيم آن دارم كه از ميوهء دلم بگسلم و طفلم از دستم برود .\r\nامير المؤمنين فرمود : برو يك طفل ديگر ببر به پشت بام ، تا كودك جنس خود را ببيند و از روى ناودان به سوى هم جنس خود بخزد ، زيرا هر جنسى عاشق جاودانى جنس خويش است .\r\nزن بدستور آن بزرگوار عمل كرد وقتى كه طفل هم جنس خود را در پشت بام ديد از روى ناودان با خوشحالى به طرف او رفت آن طفل در حال خزيدن بنا به اصل جذب دو هم جنس يكديگر را ، به سوى طفل ديگر رفت و بپايين نيافتاد و به همين دليل انجذاب جنس به سوى جنس خويش است كه خداوند پيامبران را از جنس خود بشر مىفرستد تا از ناودان طبيعت حيوانى به سوى پيامبران جذب شوند ، لذا پيامبر مىفرمود : من هم مانند بشر هستم و با ابراز جنسيت مىخواست گمراهى آنان را تقليل داده و نابود كند .\r\nاين رابطهء جاذبيت بسيار شگفت انگيز است ، هر جا كه جوينده‌اى را ببينيد دنبال هم جنس خود مىرود .\r\nعيسى و ادريس عليهما السلام به آسمان برين مىروند و با فرشتگان كه هم جنسشان هستند ، دمساز مىشوند ، هاروت و ماروت دو فرشتهء آسمانى به زمين فرود مىآيند و با خاك نشينان كه هم جنسشان بودند هم راز مىشوند . كفارى كه با حق و حقيقت ضديت مىورزند هم سنخ شيطانند ، لذا جانشان تحت تأثير شيطان قرار مىگيرد . آنان -\r\n\r\nصد هزاران خوى بد آموخته\r\nديده هاى عقل و دل بر دوخته\r\n\r\nكمترين خوى پليدشان همان حسادت است كه گردن پيشوايشان شيطان را زد و تباهش ساخت . آنان حقد و حسد را از سگان آموخته‌اند كه براى مردم ملك\r\n","description":"","footnote":"","page_name":" 489 ","page_number":493},
  {"content":"\r\nجاودانى نمىخواهند .\r\nآن شيطان در خلال ديده بانى از چپ و راست مىنگرد ، در هر كس كه كمالى ببيند ، به درد قولنج مبتلا مىشود ، زيرا هر بد بختى كه در اين دنيا خرمنش سوخته و خاكستر شده ، نمىتواند شمع بر افروخته ديگران را ببيند . برو بجاى آن كه فروغ شمع ديگران ترا در اندوه و غم غوطه ور بسازد ، تو هم كمالى به دست آور و از خدا بخواه كه از درد خانمان سوز حسد نجاتت بدهد ، و از مقتضيات اين جسد ناهشيار برهاند .\r\nخداوند براى نجات دادن تو ، مناظرى در درونت به وجود مىآورد و ترا بتماشاى آنها مشغول مىدارد ، تا به بيرون از خويشتن نپردازى كه با ديدن خوبىها در ديگران حسادت بورزى . خداوند شراب را بدان جهت آفريده كه مست توسط آن از انديشه در بارهء دو عالم رها شود بنا بر اين تفسير روحانى در اين فرض موردى ندارد .\r\nدر مادهء حشيش خاصيت بىخودى ايجاد مىكند كه انسان بتواند لحظاتى از خودى خودش رها شود . حكمت خوابيدن هم بر كندن انديشه از دو عالم است .\r\nخداوند مجنون و مجنون صفتان را در راه عشق به پوست و ظاهر زيباى يك انسان چنان سر مست مىكند كه دشمن را از دوست نشناسند .\r\nخداوند متعال صدها هزار از اين باده هاى مست كننده دارد كه بر ادراكات و مشاعر تو مسلط مىسازد .\r\nبراى نفس حيوانى آدميان مىهاى شقاوت انگيز تعبيه شده است كه آن موجود پليد را از جادهء كمال منحرف مىسازد و همچنين براى عقل مىهاى سعادت انگيز آفريده است كه انسان را بمنزلگه جاودانى رهنمون مىشوند .\r\nخيمه مينا رنگ اين گردون بسيار بلند هم سر مستىها دارد كه راه خود را با آن سر مستىها پيش مىگيرد . اما اى دل نازنين ، بهر گونه مستى مغرور مباش ، زيرا -\r\n","description":"","footnote":"","page_name":" 490 ","page_number":494},
  {"content":"\r\n\r\nهست عيسى مست حق ، خر مست جو\r\n\r\nاى دل نازنين در جستجوى آن مىباش كه در خمهاى الهى مىجوشد و مستىهايش دم بريده و موقت نيست .\r\nهر معشوقى كه دل از تو بربايد مانند خمى است پر ، يا از درد آلوده و يا مىصاف مانند در درخشان . اى مىشناس عزيز ، پيش از آن كه دست بهر چيزى بيالايى ، نخست با احتياط آن را بچش ، تا مىصاف و بدون مخلوط به دست آورى .\r\nآرى نخست آن چه را كه مىخواهى سر بكشى بچش ، تا آن مىصاف را پيدا كنى كه مست خاموشى را در تو ايجاد كند ، نه عربده هاى مستانه را . هر گونه مىترا مست خواهد كرد ، يكى ترا به جنون و حيوانيت خواهد كشانيد ، ديگر به سوى خداوند بزرگ رهنمونت خواهد گشت و ترا از انديشه و وسواس و حيله پردازيها بدون احتياج به بند عقل از جست و خيز شترى نجات خواهد داد . پيامبران بدان جهت با فرشتگان دمسازند كه جنسيتى با آنها دارند .\r\nباد و آتش هم جنس يكديگرند كه هر دو ميل به بالا دارند . اگر تو سر كوزه خالى را ببندى و آن را در جوى آب قرار دهى اگر تا قيامت هم در آن بماند به زير آب نخواهد رفت ، زيرا توى كوزه پر از هوا است و هوا به بالا مىگرايد .\r\nباز آن جانهاى آدميان كه با پيامبران سنخيت دارند ، مانند سايه ها به سوى آنان جذب مىشوند زيرا عقلشان بر نفسشان پيروز است و عقل در آفرينش هم جنس فرشته است : و در صورت غلبهء نفس جان آدمى به پستى مىرود زيرا نفس هم سنخ پستى است .\r\nقبطى هم جنس فرعون مذموم ، سبطى هم سنخ موسى كليم الله است ، هامان هم جنس فرعون بود كه تا صدر خانه اش او را جذب كرده بود و آن گاه از صدر به قعر دوزخش كشانيد كه هر دو پليد هم سنخ دوزخ بودند .\r\n\r\nهر دو سوزنده چو دوزخ ضد نور\r\nهر دو چون دوزخ ز نور دل نفور\r\n\r\n","description":"","footnote":"","page_name":" 491 ","page_number":495},
  {"content":"\r\n\r\n\r\nدر بيان حديث : « جز يا مؤمن فان نورك أطفأ نارى » از زبان دوزخ\r\n\r\n( ( 2709 ) ) ز ان كه دوزخ گويد اى مؤمن تو زود\r\nبر گذر كه نورت آتش را ربود\r\n( ( 2710 ) ) بگذر اى مؤمن كه نورت مىكشد\r\nآتشم را چون كه دامن مىكشد\r\n( ( 2711 ) ) مىرمد آن دوزخى از نور هم\r\nز ان كه طبع دوزخستش اى صنم\r\n( ( 2712 ) ) دوزخ از مؤمن گريزد آن چنان\r\nكه گريزد مؤمن از دوزخ به جان\r\n( ( 2713 ) ) ز ان كه جنس نار نبود نور او\r\nضدّ نار آمد حقيقت نور جو\r\n( ( 2714 ) ) در حديث آمد كه مؤمن در دعا\r\nچون امان خواهد ز دوزخ از خدا\r\n( ( 2715 ) ) دوزخ از وى هم امان جويد به جان\r\nكه خدايا دور دارم از فلان\r\n( ( 2716 ) ) جاذبهء جنسيّت است اكنون ببين\r\nكه تو جنس كيستى از كفر و دين ؟\r\n( ( 2717 ) ) گر به هامان مايلى هامانيى\r\nور به موسى مايلى سبحانئى\r\n( ( 2718 ) ) ور به هر دو مايلى انگيخته\r\nنفس و عقلى هر دوان آميخته\r\n( ( 2719 ) ) هر دو در جنگند هان و هان بكوش\r\nتا شود غالب معانى بر نقوش\r\n( ( 2720 ) ) در جهان جنگ شادى اين بس است\r\nكه ببينى بر عدو هر دم شكست\r\nجهد كن تا خصمت اشكسته شود\r\nگر چه فرعون دنى اين نشنود\r\nاين حديث آمد دراز اى ناگزير\r\nباز گو اضلال فرعون و مشير\r\n\r\nروايت\r\n« تقول النار للمؤمن جز يا مؤمن فقد أطفأ نورك لهبى » ( 1 )  ( آتش به مؤمن مىگويد : از من گذر كن و برو ، زيرا نور تو شعلهء مرا خاموش كرد . )\r\n","description":"","footnote":" ( 1 ) جامع الصغير سيوطى ، ج 1 ، ص 455 . نقل از طبرانى و حلية الأولياء ، ابو نعيم اصفهانى از يعلى بن منبه سيوطى پس از نقل اين روايات مىگويد : ضعيف و سندش مقطوع است ( بريده است ) . . ","page_name":" 492 ","page_number":496},
  {"content":"\r\n\r\nتفسير ابيات\r\nهمانطور كه دوزخ به مؤمن مىگويد : از من در گذر كه نور تو آتش مرا مىربايد و خاموش مىسازد . همچنان آن موجود دوزخى هم از نور مىرمد ، زيرا كه طبع دوزخى از دوزخ سرشته است .\r\n\r\nدوزخ از مؤمن گريزد آن چنان\r\nكه گريزد مؤمن از دوزخ به جان\r\n\r\nزيرا كه نور مؤمن هم جنس آتش دوزخ نيست ، پس در حقيقت نور مؤمن ضد آتش جهنم است .\r\nدر حديث آمده است كه وقتى كه مؤمن در حال نيايش از خدا امان از آتش دوزخ بخواهد ، آتش دوزخ هم امان از نور مؤمن طلب مىكند .\r\nاكنون در اين زندگانى مسئله جاذبيت در جريان است ، دقت كن ببين هم جنس كفر هستى يا هم جنس دين .\r\nاگر احساس كردى كه به هامان مىگرايى بدان كه جنس تو هم هامانى است و اگر ميل به موسى دارى ، جنس تو سبحانى است . اگر ديدى گاهى به سوى اين و گاه ديگر به سوى آن مىگرايى ، بدان -\r\n\r\nنفس و عقلى هر دو آن آميخته\r\n\r\nو در كشمكش و پيكارند ، در اين پيكار بكوش تا عقل و هوش را بر نفس پيروز بسازى . برو و ساغر صدق و صفا از دست موسى بنوش ، تا معانى و حقايق بر نقوش و صور پيروز گردد .\r\nدر آن قلمروى كه جنگ و كار زار است ، براى شادمانى همين بس است كه دشمن را هر لحظه غوطه ور در شكست ببينى . تو همواره بكوش و -\r\n\r\nجهد كن تا خصمت اشكسته شود\r\n\r\nاگر چه فرعون منشان گوش شنوا به اين سخن ندارند و نفس را دشمن خود نمىپندارند بگذاريم و بگذريم زيرا -\r\n\r\nاين حديث آمد دراز اى ناگزير\r\nباز گو اضلال فرعون و مشير\r\n\r\n","description":"","footnote":"","page_name":" 493 ","page_number":497},
  {"content":"\r\n\r\n\r\nمشورت كردن فرعون با وزيرش هامان در ايمان آوردن به موسى عليه السلام\r\n\r\n( ( 2721 ) ) آن ستيزه رو به سختى عاقبت\r\nگفت با هامان براى مشورت\r\n( ( 2722 ) ) وعده هاى آن كليم اللَّه را\r\nگفت و محرم ساخت آن گمراه را\r\n( ( 2723 ) ) گفت با هامان چو تنهايش بديد\r\nجست هامان و گريبان بر دريد\r\n( ( 2724 ) ) بانگها زد گريه ها كرد آن امين\r\nكوفت دستار و كله را بر زمين\r\n( ( 2725 ) ) كه چگونه گفت اندر روى شاه\r\nاين چنين گستاخ آن حرف تباه\r\n( ( 2726 ) ) جمله عالم را مسخّر كرده تو\r\nكار را با بخت چون زر كرده تو\r\n( ( 2727 ) ) از مشارق وز مغارب بىلجاج\r\nسوى تو آرند سلطانان خراج\r\n( ( 2728 ) ) پادشاهان لب همىمالند شاد\r\nبر ستانهء خاك تو اى كيقباد\r\n( ( 2729 ) ) اسب ياغى چون ببيند اسب ما\r\nرو بگرداند گريزد بىعصا\r\n( ( 2730 ) ) تا كنون معبود و مسجود جهان\r\nبوده‌اى گردى كمينهء بندگان\r\n( ( 2731 ) ) در هزار آتش شدن زين خوشتر است\r\nكه خداوندى شود بنده پرست\r\n( ( 2732 ) ) نى بكش اول مرا اى شاه هين\r\nتا نبيند چشم من بر شاه اين\r\n( ( 2733 ) ) خسروا اول مرا گردن بزن\r\nتا نبيند اين مذلَّت چشم من\r\n( ( 2734 ) ) خود نبودست و مبادا اين چنين\r\nكه زمين گردون شود گردون زمين\r\n( ( 2735 ) ) بندگانمان خواجه تاش ما شوند\r\nبىدلانمان دل خراش ما شوند\r\n( ( 2736 ) ) چشم روشن دشمنان و دوست كور\r\nگشت ما را پس گلستان قعر گور\r\n\r\nتفسير ابيات\r\nفرعون آن سخت روى سنگ دل عاقبت وعده هاى كليم الله را براى مشورت با هامان در ميان نهاد و آن گمراه را محرم اسرار خود ساخت . وقتى كه هامان سخنان موسى را شنيد ، از جا بر جست و گريبان چاك كرد ، و فريادها بر آورد و كلاه و دستار بر زمين زد كه موسى با چه جرئتى اين مطالب را گستاخانه به شما كه شاه اين كشور\r\n","description":"","footnote":"","page_name":" 494 ","page_number":498},
  {"content":"\r\nهستيد گفته است ؟ تو اى فرعون ، همهء دنيا را مسخر كرده و كار سلطنت و سرورى تو با بخت طلايى مزين شده است .\r\nسلطانان مشرق و مغرب بدون مقاومت باج و ماليات به تو مىآورند و شادمان لب بر خاك آستانه مىمالند . اسب و هر نيروى ياغى اگر نيروى ما را ببيند ، بدون عصا پا بفرار مىگذارد . تو كه تا كنون معبود و مورد سجدهء جهانيان بوده‌اى چگونه پس از اين به بندگى محقر تن مىدهى اگر در شعلهء هزاران آتش به روى و بسوزى بهتر از آن است كه مثل تو پادشاهى بپرستش بندهء خود تنزل نمايد .\r\nمن هرگز نمىتوانم اين پستى و مذلت را تحمل كنم پس نخست مرا بكش و بزندگانيم پايان بده .\r\nتا كنون چنين نبوده و پس از اين همچنين مباد كه زمين آسمان شود و آسمان زمين گردد . آخر اين هم فكر و كار است كه -\r\n\r\nبندگانمان خواجه تاش ما شوند\r\nبىدلانمان دل خراش ما شوند\r\n\r\nآرى -\r\n\r\nچشم روشن دشمنان و دوست كور\r\nگشت ما را پس گلستان قعر گور\r\n\r\n","description":"","footnote":"","page_name":" 495 ","page_number":499},
  {"content":"\r\n\r\nتزييف سخن هامان\r\n\r\n( ( 2737 ) ) دوست از دشمن همىنشناخت او\r\nنرد را كورانه كج مىباخت او\r\n( ( 2738 ) ) دشمن تو جز تو نبود اى لعين\r\nبىگناهان را مگو دشمن به كين\r\n( ( 2739 ) ) پيش تو اين حالت بد دولت است\r\nكه دوادو اوّل و آخر لت است\r\nاوّلش دو دو در آخر لت بخور\r\nجز در اين ويرانه نبود مرگ خر\r\n( ( 2740 ) ) گر از اين دولت بتازى خزخزان\r\nاين بهارت را همىآيد خزان\r\n( ( 2741 ) ) مشرق و مغرب ز تو بس ديده اند\r\nكه سر ايشان ز تن ببريده اند\r\n( ( 2742 ) ) مشرق و مغرب كه نبود برقرار\r\nچون كنند آخر كسى را پايدار\r\n( ( 2743 ) ) تو بدان فخر آورى كز فخر و بند\r\nچاپلوست گشت مردم روز چند\r\n( ( 2744 ) ) هر كه را مردم سجودى مىكنند\r\nزهر اندر جان او مىآگنند\r\n( ( 2745 ) ) چون كه بر گردد از او آن ساجدش\r\nداند او كان زهر بوده مؤبدش\r\n( ( 2746 ) ) اى خنك آن را كه زلت نفسه\r\nواى آن كز سركشى شد چون كه او\r\n( ( 2747 ) ) اين تكبر زهر قاتل دان كه هست\r\nاز مىپر زهر شد او گيج و مست\r\n( ( 2748 ) ) اين تكبر زهر نوشد مدبرى\r\nاز طرب يك دم بجنباند سرى\r\n( ( 2749 ) ) بعد يك دم زهر بر جانش فتد\r\nزهر در جانش كند داد و ستد\r\n( ( 2750 ) ) گر ندارى زهريش را اعتقاد\r\nكاو چه زهر آمد نگر در قوم عاد\r\n( ( 2751 ) ) چون كه شاهى دست يابد بر شهى\r\nبكشدش يا باز دارد در چهى\r\n( ( 2752 ) ) ور بيابد خستهء افتاده را\r\nمرحمش سازد شه و بدهد عطا\r\n( ( 2753 ) ) گر نه زهر است اين تكبّر پس چرا\r\nكشت شه را بىگناه و بىخطا\r\n( ( 2754 ) ) وين دگر را بىز خدمت چون نواخت\r\nزين دو جنبش زهر را بايد شناخت\r\n( ( 2755 ) ) راه زن هرگز گدايى را نزد\r\nگرگ گرگ مرده را هرگز گزد ؟\r\n( ( 2756 ) ) خضر كشتى را براى آن شكست\r\nتا تواند كشتى از فجّار رست\r\n\r\n","description":"","footnote":"","page_name":" 496 ","page_number":500},
  {"content":"\r\n\r\n\r\n( ( 2757 ) ) چون شكسته مىرهد اشكسته شو\r\nامن در فقر است اندر فقر رو\r\n( ( 2758 ) ) آن كُهى كاو داشت از كان نقد چند\r\nگشت پاره پاره از زخم كلند\r\n( ( 2759 ) ) تيغ بهر اوست كو را گرد نيست\r\nسايه افكنده است بر وى زخم نيست\r\n( ( 2760 ) ) مهترى نفت است و آتش اى غوى\r\nاى برادر چون بر آذر مىروى\r\n( ( 2761 ) ) هر چه آن هموار باشد با زمين\r\nتيرها را كى هدف گردد ببين\r\n( ( 2762 ) ) سر بر آرد از زمين آن گاه او\r\nچون هدفها زخم يابد بىرفو\r\n( ( 2763 ) ) نردبان خلق اين ما و من است\r\nعاقبت زين نردبان افتادن است\r\n( ( 2764 ) ) هر كه بالاتر رود ابله تر است\r\nكاستخوان او بتر خواهد شكست\r\n( ( 2765 ) ) اين فروع است و اصولش آن بود\r\nكه ترفع شركت يزدان بود\r\n( ( 2766 ) ) چون نمردى و نگشتى زنده زو\r\nياغئى باشى به شركت ملك جو\r\n( ( 2767 ) ) چون به دو زنده شدى آن خود وى است\r\nوحدت محض است آن شركت كى است\r\n( ( 2768 ) ) شرح اين در آينهء اعمال جو\r\nكه نيابى فهم اين از گفتوگو\r\n( ( 2769 ) ) گر بگويم آن چه دارم در درون\r\nبس جگرها گردد اندر حال خون\r\n( ( 2770 ) ) بس كنم خود زير كان را اين بس است\r\nبانگ دو كردم اگر در ده كس است\r\n( ( 2771 ) ) حاصل آن هامان بدان گفتار بد\r\nاين چنين راهى بر آن فرعون زد\r\n( ( 2772 ) ) لقمهء دولت رسيده تا دهان\r\nاز گلوى او بريده ناگهان\r\n( ( 2773 ) ) خرمن فرعون را داد او به باد\r\nهيچ شه را اين چنين صاحب مباد\r\nاز چنين همراه بد دورى گزين\r\nزينهار الله اعلم باليقين\r\n\r\nروايت\r\n« الحمد لله الذى لبس العز و الكبرياء و اختارهما لنفسه دون خلقه و جعلهما حمى و حرما على غيره و اصطفاهما لجلاله و جعل اللعنه على من نازعه فيهما . » ( 1 ) \r\n","description":"","footnote":" ( 1 ) نهج البلاغه ، ج 2 ص 161 خطبه قاصعه . . . ","page_name":" 497 ","page_number":501},
  {"content":"\r\n\r\n( سپاس مر خدا را كه عزت و كبريا را به خود اختصاص داده و به هيچ كس بجز خود بر نگزيد و آن دو را در مقابل غير خود قرق و حريم خود قرار داد و آن دو صفت را براى جلال خود انتخاب فرمود ، و لعنت خود را شامل كسى كرد كه در آن صفت با او به نزاع برخاست . )\r\n\r\n( ( 2763 ) ) نردبان خلق اين ما و من است\r\nعاقبت زين نردبان افتادن است\r\n( ( 2764 ) ) هر كه بالاتر رود ابله تر است\r\nكاستخوان او بتر خواهد شكست\r\n( ( 2765 ) ) اين فروع است و اصولش آن بود\r\nكه ترفع شركت يزدان بود\r\n\r\nهر چه كه با نردبان من و مايى بالاتر رويم سقوط ما دردناكتر خواهد بود\r\nهيچ دينى از اديان حقه الهى و هيچ مكتبى از مكاتب اخلاقى و اجتماعى تكبر و نخوت را تجويز نكرده و با دلايل و بيانات گوناگون آن را محكوم نموده‌اند . آيات قرآنى اين صفت پليد را در موارد فراوان محكوم نموده است . از آن جمله - « اَلَّذِينَ يُجادِلُونَ فِي آياتِ الله بِغَيْرِ سُلْطانٍ أَتاهُمْ كَبُرَ مَقْتاً عِنْدَ الله وَعِنْدَ اَلَّذِينَ آمَنُوا كَذلِكَ يَطْبَعُ الله عَلى كُلِّ قَلْبِ مُتَكَبِّرٍ جَبَّارٍ 40 : 35 » ( 1 )  ( كسانى كه در آيات خداوندى بدون اين كه حق تصرفى براى آنان آمده باشد جدال مىكنند ، در نزد خدا و مردم با ايمان به خصومت بزرگى دچار مىشوند ، خداوند بدين سان به دلهاى مردمى كه تكبر مىورزند و گردن كشى مىكنند مهر مىزند ) .\r\n« وَقالَ مُوسى إِنِّي عُذْتُ بِرَبِّي وَرَبِّكُمْ مِنْ كُلِّ مُتَكَبِّرٍ لا يُؤْمِنُ بِيَوْمِ اَلْحِسابِ 40 : 27 » ( 2 )  ( و موسى گفت من به خداى خود و خداى شما از هر متكبرى كه بروز حساب ( رستاخيز ) ايمان نمىآورد پناه مىبرم ) .\r\n","description":"","footnote":" ( 1 ) سوره غافر ، آيهء 35 . .  ( 2 ) سوره غافر ، آيهء 27 . . ","page_name":" 498 ","page_number":502},
  {"content":"\r\n« إِنَّه لا يُحِبُّ اَلْمُسْتَكْبِرِينَ 16 : 23 » . ( 1 )  ( خداوند متكبران را دوست نمىدارد ) در قرآن مجيد در بيش از 30 آيه در بارهء بد بختى و پليدى و عذاب اخروى متكبران با بيانات مختلف تنبيه فرموده است .\r\nسقوط مردم متكبر از انظار و حماقت آنان در نزد مردم چيزى است كه نيازى به گفتگو ندارد ، زيرا مردم به طور طبيعى از شخصى كه خود را براى خويشتن مطرح كرده و آن خود را بزرگ مىشمارد و به رخ مردم مىكشد ، روىگردان و با ديدن كبر و نخوت حالتى شبيه به استفراغ روانى در خود احساس مىكنند .\r\nممكن است اين اشمئزاز و استفراغ ريشه هاى گوناگونى داشته باشد . از آن جمله :\r\n1 - شناسايى مردم يكديگر را - افراد انسانى تقريبا از امكانات و كليات اوصاف يكديگر اطلاع دارند و مىدانند كه هر يك از مزايايى كه در يك انسان به وجود مىآيد ، به آن اندازه مطلق نيست كه علت تكبر و خود نمايى بوده باشد زيرا به خوبى احساس مىشود كه هر مزيتى كه در يك انسان به وجود مىآيد ، حد اقل مقدارى از ريشه هاى خود را از ديگران گرفته يا به طور غير اختيارى نصيبش گشته است و نيز يقيناً آن مزيت مفروض با صدها نقص ديگر در هم پيچيده شده است كه اگر مجموع موجوديت آن انسان را مورد بررسى و تحليل قرار بدهيم ، با نظر به همان نواقص نه تنها جايى براى تكبر نمىماند ، بلكه بايستى آن انسان از فروتنى فراوانى برخوردار شود .\r\n2 - عدم تحمل انسانها اعتلا و قدرت طبيعى يكديگر را - گويى مردم به طور ناخود آگاه معتقداند به اين كه مزاياى عالم طبيعت مشترك همه انسانها است و كسى كه چيزى از آن مزايا را به دست بياورد و آن را وسيلهء تكبر و خود نمايى قرار بدهد ، مانند شخص غاصبى است كه از خانهء كسى چيزى را غصب كند و همان را وسيلهء\r\n","description":"","footnote":" ( 1 ) سوره النحل ، آيهء 23 . . ","page_name":" 499 ","page_number":503},
  {"content":"\r\nخود نمايى و خود ستايى بر صاحب خانه قرار بدهد .\r\n3 - بدان جهت كه دارا بودن قدرتها و مزاياى طبيعى و افتخار بداشتن آنها كشف از سبك مغزى و فريب خوردن روح مباهات كنندهء به آن قدرت و مزايا مىنمايد ، و بدان جهت كه با عشق به آنها محاسبات انسانى منفى مىشود ، همواره بيم آن هست كه دارندهء قدرت و مزايا بدان وسيله بر سر انسان بتازد و شخصيت و موجوديت او را براى بيشتر متورم ساختن خود طبيعىاش تباه بسازد .\r\n4 - تلازم بزرگ داشت خود با تحقير ديگران - اين مطلب هم كاملًا روشن است كه آدم آگاه و عاقل اگر احتمال يك در هزار بدهد كه انسانهاى ديگرى وجود دارند كه در داشتن قدرت و مزاياى ديگر ، تفوق به او داشته ، يا حد اقل با او مساوى هستند ، در اين صورت او نمىتواند خود خويشتن را به رخ ديگران بكشد ، مگر براى صف آرايى درمقابل آنان كه داراى مزاياى برتر يا مساوى با او مىباشند ، كه اين خود با انواع نيتها و هدف گيرىها از نظر ارزش متفاوت مىباشد ، ولى يك نتيجهء ضرورى كه احتمال فوق در بر دارد ، اين است كه نمىتواند خود خويشتن را به طور مطلق بر نهاده و آن را به رخ ديگران بكشد . لذا مىتوان گفت : كسى كه خود خويشتن را بر طبق مىنهد و به پيرامون آن طواف مىكند و آن را به عنوان موجود برتر به ديگران نشان مىدهد ، بايد يقين داشته باشد كه كسى ديگرى پيدا نمىشود كه از قدرت و مزيتى كه خود او را متورم ساخته است برخوردار باشد ، و اين يقين نمىتواند جز محصول حماقتهاى بىنهايت بوده باشد .\r\n5 - ريشهء ما وراى طبيعى اين پديده است . چنان كه در آيات و احاديث معتبر آمده است : عزت و كبريا مخصوص ذات پاك خداوندى بىهمتا است .\r\nاين نكته هم روشن است كه مقصود از عزت و كبرياى الهى آن مفهوم معمولى كه در انسانها به كار برده مىشود ، نيست . بلكه به معناى همان عظمت و جلال مطلق است كه در غير از خداوند امكان پذير نمىباشد .\r\n","description":"","footnote":"","page_name":" 500 ","page_number":504},
  {"content":"\r\nموقعى كه انسان خود را بزرگ و برتر مىبيند ، در معرض اين بد بختى قرار مىگيرد كه حدود آن بزرگى و برترى را از دست بدهد و تدريجا خود را به مرتبهء عظمت مطلق برساند ، اين بيم در موجودات خارجى مانند بتها و موضوعات زيبا و جالب وجود ندارد ، زيرا موجودات خارجى همواره حد و مرز و مشخصات خود را در اختيار اشخاصى كه اعتدال روانى خود را از دست نداده‌اند ، قرار مىدهند ، لذا هرگز در صدد جلب پرستش انسان بر نمىآيند و تنها خودشان را نشان مىدهند . ولى اين خود چنان كه از نظر هويت حد و مرزى نمىشناسد . در صدد جلب پرستش هم بر مىآيد و نمىگذارد انسان به قدرت و مزايايى كه در آن به وجود آمده است تنها با ديدهء منطقى و واقع بينى بنگرد ، بلكه با سرعت هر چه زيادتر ، حب ذات را كه نيروى تحرك طبيعى آدمى در دنيا است به عشق به خود و سپس به پرستش خود منتقل مىسازد . و عامل خطرناك بودن طواف بر خويشتن از همان حب ذات سرچشمه مىگيرد كه نخست به عنوان نيروى تحرك آدمى در زندگانى دنيا دست به كار شده بود .\r\nبه همين جهت است كه اكثريت قريب به اتفاق مردم از خدا شناسى واقعى محرومند ، نه از آن جهت كه دليلى براى عدم توجه به خدا دارند ، بلكه بدان سبب كه خود آنان طبيعىترين و ماهرترين راه زنى است كه در مسيرشان به سوى خدا دست به كار مىشود .\r\nاين است معناى بيت جلال الدين كه مىگويد :\r\n\r\nاين فروع است و اصولش آن بود\r\nكه ترفع شركت يزدان بود\r\n\r\nپروردگارا ، اين خاك نشينان ساده لوح را كه با متورم ساختن خود طبيعىشان از راهيابى به سوى تو محروم مىگردند ، به حقيقت خودشان آشنا فرما و اسلحهء بران اين راه زن همراه نما را محو و نابود بساز .\r\n","description":"","footnote":"","page_name":" 501 ","page_number":505},
  {"content":"\r\n\r\nتفسير ابيات\r\nفرعون غوطه ور در حماقت ، دوست را از دشمن نشناخت و بازى زندگى را كه جدىترين امر حياتى او بود كج باخت . اى مطرود بارگاه الهى ، تو دشمنى جز خويشتن ندارى ، چرا بىگناهان را بدشمنى با خود متهم مىسازى اين حالت سلطه بر مردم را دولت پندارى و نمىدانى كه دولت عبارت است از دويدن و تكاپوى نخستين و سقوط آخرين .\r\nآرى مگر نمىدانى كه اين دنيا ميان خران است كه اول مىدوند و پايان كار مىافتند ، لذا هر جا كه مىنگرى لاشهء خر است كه روى هم انباشته است . اگر هم بتوانى به آرامى و مهارت از اين صحنهء دولت بخزى ، بالاخره خزان تباه كنندهء به دنبال بهار دولتت فرا خواهد رسيد .\r\nمشرق و مغرب مانند تو فرعون را فراوان ديده است كه حوادث روزگاران سر از تنشان جدا كرده و به زباله دان تاريخ انداخته است .\r\nمگر نمىبينى كه خود مشرق و مغرب ثبات و استقرارى ندارد ، اين شرق و غرب متزلزل چگونه مىتوانند مشرقيان و مغربيان را ثبات و ابديت ببخشند ؟ تو به چاپلوسى مردم مباهات مىكنى ؟ آيا نمىدانى كه اين مردم بهر كس كه سجده و خضوع كنند ، زهر در جانش مىريزند موقعى كه سجده كنندگانش روىگردان مىشوند ، تازه آن احمق مىفهمد كه آن سجده نبود كه به پيشگاهش آورده بودند ، بلكه زهرى بود كه در پيالهء جانش فرو ريخته‌اند . خوش باد كسى كه نفس خود را رام كرد ، ناخوش باد كسى كه سركشى فرعونى در پيش گرفت .\r\nاين تكبر و نخوت را چيز ساده‌اى مپندار ، زيرا زهر قاتلى است كه انسان متكبر از شدت زهرش مست و گيج شده است .\r\nاز اين خم پر از زهر قاتل كم بنوش . انسان نگون بخت وقتى كه از بادهء پر\r\n","description":"","footnote":"","page_name":" 502 ","page_number":506},
  {"content":"\r\nزهر لب تر كند ، نخست براى لحظاتى از روى وجد و طرب سر مىجنباند ، ولى -\r\n\r\nبعد يك دم زهر بر جانش فتد\r\nزهر در جانش كند داد و ستد\r\n\r\nاگر معتقد نيستى كه بادهء تكبر زهر قاتل است به داستان قوم عاد بنگر كه تكبر چگونه آنان را بباد فنا سپرد . وقتى كه شاهى پادشاه ديگر را مىگيرد فورا او را مىكشد يا در چاهى زندانش مىكند و اگر خستهء درمانده‌اى را ببيند ، مرهم بزخمش مىنهد و مورد بخشش قرار مىدهد .\r\nاگر تكبر زهر نبود ، چرا پادشاه مغلوب را بكشتن داد و آن درمانده را بدون توقع كار و خدمت نوازش كرد ؟ از اين دو حركت متضاد مىتوانى زهر بودن تكبر را بفهمى .\r\nراه زنان كارى با گدايان ندارند ، گرگ هرگز دست آسيب به گرگ مرده نمىبرد .\r\nحضرت خضر عليه السلام آن كشتى را كه با موسى در تويش نشسته بودند ، سوراخ كرد و شكست ، بلكه از دست طغيانگران فاجر نجاتش دهد .\r\nپس اكنون كه دل شكستگان از ناگوارىها رهايى پيدا مىكنند ، برو دل شكسته باش و به پناهگاه فقر پناهنده باش .\r\nكوهى كه نقدى چند از معادن با ارزش در درون دارد ، زخم كلنگ بسراغش مىرود .\r\nهمواره شمشير بسراغ گردن كشيده شده مىرود ، سايه كه بر زمين افتاده است ، زخمى متوجه او نخواهد گشت .\r\nبزرگ داشت خويشتن بمنزله ى نفت و آتش است ، بدين سان اى برادر خود را طعمهء شعله هاى آتش مىسازى چيزى كه با زمين هموار شده است آماج تير نمىگردد وقتى كه همان چيز سر از زمين بلند كند مورد هدف گيرى واقع مىشود و زخمهاى غير قابل التيام به او وارد مىگردد .\r\n","description":"","footnote":"","page_name":" 503 ","page_number":507},
  {"content":"\r\nچقدر بگويم : -\r\n\r\nنردبان خلق اين ما و من است\r\nعاقبت زين نردبان افتادن است\r\nهر كه بالاتر رود ابله تر است\r\nكاستخوان او بتر خواهد شكست\r\n\r\nاينها همه فروع و نتايجاند ، اصل اين شكستها و بد بختىها از آن جا است كه متكبران نمىدانند\r\n\r\nكه ترفع شركت يزدان بود\r\n\r\nوقتى كه خود را مرده و تسليم خدا نكردى كه نتيجه اش حيات جاودانى است ، بناى ياغيگرى گذاشته و بجستجوى شركت با خدا خواهى پرداخت . و اگر حيات خود را وابستهء او ساختى ، به آن وحدت خواهى رسيد كه شركت را در آن راه يا بى نيست . اين مطلب با گفتگو قابل فهم نيست ، بلكه شرح اين مطلب را از آئينهء اعمال خود درياب .\r\nاگر بخواهم آن چه را كه در درون خود مىبينم باز گو كنم ، در همان لحظه جگرها خون شود و از هم متلاشى گردد . در همين جا بس كنم كه زيركان آن چه را كه گفتم فهميدند - « در خانه اگر كس است يك حرف بس است » خلاصه ، هامان بد سيرت با گفتار ناشايست خود راه فرعون را منحرف نمود و آن لقمهء دولت حقيقى كه تا دهان فرعون رسيده بود ناگهان از گلويش بريد .\r\nهامان خرمن فرعون را به باد فنا داد و پوچش ساخت ، در عالم هيچ پادشاهى را چنين وزيرى مباد -\r\n\r\nاز چنين همراه بد دورى گزين\r\nزينهار الله اعلم باليقين\r\n\r\n","description":"","footnote":"","page_name":" 504 ","page_number":508},
  {"content":"\r\n\r\n\r\nنوميد شدن موسى عليه السلام از ايمان آوردن فرعون و جا يافتن سخن هامان در دل فرعون\r\n\r\n( ( 2774 ) ) گفت موسى لطف بنموديم و جود\r\nخود خداونديت را روزى نبود\r\n( ( 2775 ) ) آن خداوندى كه نبود راستين\r\nمر و را نى دست دان نى آستين\r\n( ( 2776 ) ) آن خداوندى كه دزديده بود\r\nبىدل و بىجان و بىديده بود\r\n( ( 2777 ) ) آن خداوندى كه دادندت عوام\r\nباز بستانند از تو هم چو وام\r\nآن خداوندى تو از بندگى\r\nكمتر است ار باز دانى اندكى\r\n( ( 2778 ) ) ده خداوندىّ عاريّت به حق\r\nتا خداونديت بخشد متفق\r\n\r\nتفسير ابيات\r\nحضرت موسى عليه السلام به فرعون فرمود : ما در بارهء تو لطفها و بخششها نموديم ولى چه كنم كه آقايى و سرورى واقعى نصيبت نبود . آن سرورى كه از حقيقت بهره‌اى ندارد ، نه دستى مىتواند داشته باشد نه آستينى .\r\nاين خداوندى كه تصنعى و از راه دزدى به خود بسته‌اى نه دل و جان دارد و نه ديده‌اى كه با آن به بيند .\r\nهمان خداوندى كه عاميان به تو داده مانند وام است كه بدهكارشان هستى و روزى از تو خواهند گرفت .\r\nعامى كيست كه بتواند به كسى آقايى و سرورى ببخشد . آن خداوندى كه بشر به انسان مىدهد ، كمتر از بندگى است .\r\nفرعونا ، برو دست از خداوند عاريتى در راه حق بر دار -\r\n\r\nتا خداونديت بخشد متفق\r\n\r\n","description":"","footnote":"","page_name":" 505 ","page_number":509},
  {"content":"\r\n\r\nمنازعت كردن اميران عرب با رسول خدا صلى الله عليه و آله كه ملك را مقاسمه كن تا نزاعى نباشد و جواب مصطفى صلى الله عليه و آله كه من مأمورم درين امارت و بحث ايشان از طرفين\r\n\r\n( ( 2779 ) ) آن اميران عرب گرد آمدند\r\nنزد پيغمبر منازع مىشدند\r\n( ( 2780 ) ) كه تو ميرى هر يك از ما هم امير\r\nبخش كن اين ملك و بخش خود بگير\r\n( ( 2781 ) ) هر يكى در بخش خود انصاف جو\r\nتو ز بخش ما دو دست خود بشو\r\n( ( 2782 ) ) گفت ميرى مر مرا حق داده است\r\nسرورى و امر مطلق داده است\r\n( ( 2783 ) ) كاين قران احمد است و دور او\r\nهين بگيريد امر او را اتقوا\r\n( ( 2784 ) ) قوم گفتندش كه ما هم ز ان قضا\r\nحاكميم و داد اميريمان خدا\r\n( ( 2785 ) ) گفت ليكن مر مرا حق ملك داد\r\nمر شما را عاريه از بهر زاد\r\n( ( 2786 ) ) ميرى من تا قيامت باقى است\r\nميرى عاريّتى خواهد شكست\r\n( ( 2787 ) ) قوم گفتندش كه افزونى مجو\r\nچيست حجت بر فزون جويى بگو\r\n( ( 2788 ) ) در زمان ابرى بر آمد ز امر مرّ\r\nسيل آمد گشت آن اطراف پر\r\n( ( 2789 ) ) رو به شهر آورد سيلى بس مهيب\r\nاهل شهر افغان كنان جمله رعيب\r\n( ( 2790 ) ) گفت پيغمبر كه وقت امتحان\r\nآمد اكنون تا نهان گردد عيان\r\n( ( 2791 ) ) هر اميرى نيزهء خود در فكند\r\nتا شود در امتحان آن سيل بند\r\n( ( 2793 ) ) نيزه ها را هم چو خاشاكى ربود\r\nآب تيز سيل پر جوش عنود\r\n( ( 2792 ) ) بس قضيب انداخت بر وى مصطفى\r\nآن قضيب معجز فرمان روا\r\n( ( 2794 ) ) نيزه ها گم گشت جمله و آن قضيب\r\nبر سر آب ايستاده چون رقيب\r\n( ( 2795 ) ) ز اهتمام آن قضيب آن سيل زفت\r\nرو بگردانيد سوى بحر رفت\r\n( ( 2796 ) ) چون بديدند از وى آن امر عظيم\r\nپس مقر گشتند آن ميران ز بيم\r\n( ( 2797 ) ) جز سه كس كه حقد ايشان چيره بود\r\nساحرش گفتند و كاهن از جحود\r\n\r\n","description":"","footnote":"","page_name":" 506 ","page_number":510},
  {"content":"\r\n\r\n\r\n\r\nبود بو جهل لعين و بو لهب\r\nو ان سيم هم بود ابو سفيان حرب\r\n( ( 2798 ) ) ملك بر بسته چنان باشد ضعيف\r\nملك بر رسته چنان باشد شريف\r\n( ( 2799 ) ) نيزه ها را گر نديدى با قضيب\r\nنامشان بين نام او بين اى نجيب\r\n( ( 2800 ) ) نامشان را سيل تيز مرگ برد\r\nنام او و دولت تيزش نمرد\r\n( ( 2801 ) ) پنچ نوبت مىزنندش بر دوام\r\nهمچنين هر روز تا روز قيام\r\n\r\nآيه\r\n« وَما آتاكُمُ اَلرَّسُولُ فَخُذُوه وَما نَهاكُمْ عَنْه فَانْتَهُوا وَاِتَّقُوا الله إِنَّ الله شَدِيدُ اَلْعِقابِ 59 : 7 » . ( 1 )  ( و آن چه را كه پيامبر به شما مىدهد بگيريد و از آن چه كه شما را باز مىدارد ، اجتناب كنيد و به خدا تقوا بورزيد ، به تحقيق خداوند عذاب سختى دارد ) .\r\nتفسير ابيات\r\nامراى عرب دسته جمعى به نزد پيغمبر اكرم صلى الله عليه و آله آمده و حالت نزاع و مشاجره به خود گرفته و گفتند : كه تو اميرى ما هم هر يك بنوبت خود اميريم ، اين ملك و سرورى كه به دست تو آمده است ميان همهء ما تقسيم كن و قسمت خود را بر دار ، هر كسى در قسمت خود عادلانه باشد ، تو هم كارى با بخش ما نداشته باش .\r\nپيامبر در پاسخ آنان فرمود : اميرى من از طرف خدا است و اوست كه سرورى و امر مطلق را به من بخشيده است .\r\nاين دوران سيطرهء محمدى است ، هر امرى كه به شما صادر كند ، مطيع باشيد و تقوا بورزيد .\r\nامراى عرب گفتند : همان قضاء و قدر الهى كه به تو اميرى بخشيده است بما حاكميت و امارت داده است .\r\nپيامبر فرمود : بلى ، ولى اميرى من اصيل و جاودانى است تا روز قيامت ،\r\n","description":"","footnote":" ( 1 ) سوره الحشر ، آيهء 7 . . ","page_name":" 507 ","page_number":511},
  {"content":"\r\nولى حاكميت و اميرى شما براى گذراندن زاد و توشهء زندگى عاريتى بوده و بالاخره از بين خواهد رفت ، امراى عرب بار ديگر بسخن در آمدند و چنين گفتند كه : - تو بر ما برترى مجوى ، چه دليلى بر اين برترى دارى ؟ در همان موقع ابر سياهى بامر تلخ خداوندى در فضا نمودار گشت و بناى باريدن گذاشت و سيلى خروشان در آن محل به سوى شهر به راه افتاد ، اهالى همه هول زده به فرياد و افغان در آمدند . پيامبر فرمود : هم اكنون موقع آزمايش فرا رسيده است ، اين آزمايش حقيقت را آشكار خواهد كرد .\r\nهر يكى از آن امرا براى بستن سيل نيزهء خود را انداخت ، سيل تند رو پر جوش آن نيزه ها را مانند خاشاكى در ربود و به راه خود رفت .\r\nپيامبر اكرم يك شاخهء چوبين فرمانبر و معجز را انداخت ، آن شاخه مانند رقيب بر سر سيل ايستاد ، ولى همهء آن نيزه ها را آب برده بود . از اهميتى كه سيل به آن شاخه چوبين مىداد از طرف شهر رو گردانيده رهسپار دريا گشت . وقتى كه امراى عرب اين رويداد بزرگ را از پيامبر مشاهده كردند ، از بيم و هول به عظمت پيامبر اقرار نمودند ، مگر سه نفر كه كينه و عداوتشان به پيامبر به تمام وجودشان چيره بود كه با ديدن آن معجزهء بزرگ پيامبر را از روى جحد و لجاجت به ساحرى و كاهنى نسبت دادند ، اين سه نفر عبارت بودند از : ابو جهل ملعون و ابو لهب و ابو سفيان بن حرب .\r\nآرى ملكى كه به طور ساختگى به انسان بسته مىشود ، بدان سان ضعيف و ناچيز ولى ملكى كه از ريشهء اصيل الهى روييده است بمانند پيامبر شريف و نيرومند مىباشد اگر تو خود آن نيزه هاى امرا و شاخهء چوبين پيامبر را با چشم نديده‌اى ولى امروز مىتوانى نام آن امراى لجوج را كه سيل تند رو مرگ با خود برده است و نام و دولت پيامبر را كه به نيرومندى خود باقى است ، بشنوى . در اذان نمازهاى پنجگانه ، شبان و روزان تا رستاخيز نامش را به زبان خواهند آورد .\r\n","description":"","footnote":"","page_name":" 508 ","page_number":512},
  {"content":"\r\n\r\n\r\nتمامى حديث موسى عليه السلام در تقريع و توبيخ فرعون\r\n\r\n( ( 2802 ) ) گر تو را عقليست كردم لطفها\r\nور خرى آورده‌ام خر را عصا\r\n( ( 2803 ) ) آن چنان زين آخورت بيرون كنم\r\nكز عصا گوش و سرت پر خون كنم\r\n( ( 2804 ) ) اندر اين آخور خران و مردمان\r\nمىنيابند از جفاى تو امان\r\n( ( 2805 ) ) نك عصا آورده‌ام بهر ادب\r\nهر خرى را كاو نباشد منتجب\r\n( ( 2807 ) ) اژدهاى كوهيى تو بىامان\r\nليك بنگر اژدهاى آسمان\r\n( ( 2808 ) ) اين عصا از دوزخ آمد چاشنى\r\nبر تو و بر مؤمن آمد روشنى\r\nمر تو را گويد كه اى گر دنى\r\nكه هلا بگريز اندر روشنى\r\n( ( 2809 ) ) ور نه درمانى تو در زندان من\r\nمخلصت نبود ز در بندان من\r\nباز گرد از كفر سوى دين حق\r\nور نه در نار ابد مانى خلق\r\nباز گرد اى گمره بد بخت دون\r\nور نه در دوزخ در افتى سر نگون\r\n\r\nتفسير ابيات\r\nاى فرعون احمق ، اگر از عقل و خرد بهره‌اى داشتى ، من الطاف فراوانى به تو آورده‌ام و اگر خر انسان نمايى ، بگير ، اين هم عصا . تو را با اين عصا از اين آخورى كه براى خودت ساخته و مزاحم زندگى ديگران شده‌اى بيرون كنم و با همين عصا سر و گوشت را با خون مغزت بيالايم . در اين آخور زندگى نه جانداران از دست تو در امانند و نه انسانها .\r\nاينك عصايى براى تاديب هر خرى كه نمىخواهد از نجابت و انسانيت بهره ور شود ، آورده‌ام . همين عصا روزى براى شكستن تو اژدها مىشود ، زيرا كه تو در كار و خو اژدها شده‌اى . اگر تو اژدهاى كوهى هستى ، اين اژدهاى آسمانى است كه بدست من مقابل تو ايستاده ، خود را بكورى مزن ، درست بنگر . اين عصا كه\r\n","description":"","footnote":"","page_name":" 509 ","page_number":513},
  {"content":"\r\nمايه‌اى از دوزخ گرفته است ، براى تست و گر نه براى مردم با ايمان نور محض است . همين عصا -\r\n\r\nمر تو را گويد كه اى گبر دنى\r\nكه هلا بگريز اندر روشنى\r\nور نه درمانى تو در زندان من\r\nمخلصت نبود ز در بندان من\r\n\r\nفرعونا ، بر گرد ، از كفر به سوى دين حق بر گرد و گر نه در آتش ابدى خواهى پوسيد . -\r\n\r\nباز گرد اى گمره بد بخت دون\r\nور نه در دوزخ در افتى سر نگون\r\n\r\n","description":"","footnote":"","page_name":" 510 ","page_number":514},
  {"content":"\r\n\r\nدر بيان آن كه شناساى قدرت حق تعالى نپرسد كه بهشت كجاست و دوزخ چه جاست\r\n\r\n( ( 2810 ) ) اين عصايى بود اين دم اژدهاست\r\nتا نگويى دوزخ يزدان كجاست\r\nظاهر است اين دوزخ اما بر دلت\r\nهست پوشيده يقين ز آب و گلت\r\n( ( 2811 ) ) هر كجا خواهد خدا دوزخ كند\r\nاوج را بر مرغ دام و فخ كند\r\n( ( 2812 ) ) هم ز دندانت بر آرد دردها\r\nتا بگويى دوزخ است و اژدها\r\n( ( 2813 ) ) يا كند آب دهانت را عسل\r\nتا بگويى كه بهشت است و حلل\r\n( ( 2814 ) ) از بن دندان بروياند شكر\r\nتا بدانى قوت حكم قدر\r\n( ( 2815 ) ) پس به دندان بىگناهان را مگز\r\nفكر كن از ضربت نامحترز\r\n( ( 2816 ) ) نيل را بر قبطيان حق خون كند\r\nسبطيان را از بلا محصون كند\r\n( ( 2817 ) ) تا بدانى پيش حق تمييز هست\r\nدر ميان هوشيار راه و مست\r\n( ( 2818 ) ) نيل تمييز از خدا آموختست\r\nكه گشاد آن را و اين را سخت بست\r\n( ( 2819 ) ) لطف او عاقل كند مر نيل را\r\nقهر او ابله كند قابيل را\r\n( ( 2821 ) ) در جماد از لطف عقلى شد پديد\r\nوز نكال از عاقلان دانش بريد\r\n( ( 2820 ) ) در جمادات از كرم عقل آفريد\r\nعقل از عاقل به قهر خود بريد\r\n( ( 2822 ) ) عقل چون باران به امر آن جا بريخت\r\nعقل اين سو خشم حق ديد و گريخت\r\n( ( 2823 ) ) ابر و خورشيد و مه و نجم بلند\r\nجمله بر ترتيب آيند و روند\r\n( ( 2824 ) ) هر يكى نايد مگر در وقت خويش\r\nكه نه پس ماند به هنگام و نه پيش\r\n( ( 2825 ) ) چون نكردى فهم اين راز ، انبيا\r\nدانش آوردند در سنگ و عصا\r\n( ( 2826 ) ) تا جمادات دگر را بىلباس\r\nچون عصا و سنگ دارى از قياس\r\n( ( 2827 ) ) طاعت سنگ و عصا ظاهر شود\r\nوز جمادات دگر مخبر شود\r\n( ( 2828 ) ) ما ز يزدان آگهيم و طايعيم\r\nما همه نى اتفاقى ضايعيم\r\n( ( 2829 ) ) هم چو آب نيل دانى وقت غرق\r\nكو ميان هر دو امّت كرد فرق\r\n\r\n","description":"","footnote":"","page_name":" 511 ","page_number":515},
  {"content":"\r\n\r\n\r\n( ( 2830 ) ) چون زمين كش دانش آمد وقت خسف\r\nدر حق قارون كه كردش قهر نسف\r\n( ( 2831 ) ) چون قمر كه امر بشنيد و شكافت\r\nپس دو نيمه گشت بر چرخ و شتافت\r\nچون ستون ناليد از هجر نبى\r\nبا خبر گشته از آن شيخ و صبى\r\n( ( 2832 ) ) چون درخت و سنگ كاندر هر مقام\r\nمصطفى را كرده ظاهر و السلام\r\n\r\nتفسير ابيات\r\nاين اژدهاى غران و آتشين ، همان عصاى چوبين بود ، تا ببينى و نگويى كه دوزخ خداوند كجا است ؟ آن دوزخ الهى را كه شنيده‌اى هم اكنون به اعماق دلت بنگر كه آشكارا آن را خواهى ديد و متوجه خواهى شد كه آب و گل كالبد بدنت آن را از تو پوشيده نگه داشته است .\r\nهر جا را كه بخواهى خدا همانجا را براى تو دوزخ مىسازد ، اوج فضاى بىكران را براى پرنده دام مىنمايد . موقعى كه درد دندان براى تو مىفرستد طعم دوزخ و نيش اژدهايش را مىچشى و در آن موقع كه آب دهانت را مانند عسل شيرين مىسازد به ياد بهشت و زر و زيورش مىافتى .\r\nخداوند از بن دندان تو شكر مىروياند تا قدرت حكم قدر و هندسه گيرى الهى را بدانى .\r\nپس هرگز با دندان خود نيش به بىگناهان مزن و در انديشهء ضربتى باش كه نمىتوانى از آن احتراز كنى .\r\nآب نيل را خداوند بر قبطيان خون كرد و بنى اسرائيل را از بلا محفوظ داشت تا بدانى كه خداوند بين افراد هشيار و افراد گمراه فرق مىگذارد و آنها را جدا مىكند .\r\nرود نيل تمييز را از خدا آموخته بود كه براى يكى راه باز مىكند و براى ديگرى راه را سخت مىبندد .\r\nلطف الهى نيل را عاقل و قهر او قابيل را احمق مىسازد . جمادات را با لطفش\r\n","description":"","footnote":"","page_name":" 512 ","page_number":516},
  {"content":"\r\nعاقل و عقلا را با قهرش از عقل محروم مىسازد .\r\nبا امر خداوندى عقل رگبار خود را بر جمادات فرو ريخت و قهر خداوندى و خشم او را در عقلا ديد و گريخت .\r\nابر و خورشيد و ماه و ستارگان سپهر نيلگون با ترتيب مقدر مىآيند و مىروند و هيچ يك وقت خود را گم نمىكنند ، لذا نه پيش مىافتند و نه عقب مىمانند .\r\nبدان جهت كه اين راز بزرگ را از انبيا درك نكردى خداوند به عنوان نمونه تمييز عصا و سنگ را به تو نشان داد كه بقيهء جمادات را با آنها مقايسه كنى .\r\nاطاعت و تسليم سنگ و عصا را آشكار مىسازد تا حال ساير جمادات را هم به شما روشن نمايد كه همهء ما جمادات از خدا آگاه و مطيع او هستيم ، وجود ما اتفاقى و ضايع نيست . بلكه مانند رود نيل هستيم كه در هنگام عمل بين دو گروه موسوى و فرعونى تفاوت قايل شد .\r\nمانند زمين كه براى فرو بردن قارون داراى دانش و بينش گشت و مانند ماه كه امر پيامبر را شنيد و از هم شكافت و به راه خود رفت . و مانند ستون حنانه در فراق پيامبر چنان ناليد كه بزرگ و كوچك از حالش با خبر شدند و مانند درخت و سنگ كه در هر مقامى رسالت پيامبر اكرم را ظاهر مىساختند .\r\n","description":"","footnote":"","page_name":" 513 ","page_number":517},
  {"content":"\r\n\r\nجواب دهرى كه منكر الوهيت است و عالم را قديم مىگويد\r\n\r\n( ( 2833 ) ) دى يكى مىگفت عالم حادث است\r\nفانى اين چرخ و حقش وارث است\r\n( ( 2834 ) ) فلسفيى گفت چون دانى حدوث\r\nحادثىّ ابر چه داند غيوث\r\n( ( 2835 ) ) ذرهء خود نيستى از انقلاب\r\nتو چه مىدانى حدوث آفتاب\r\n( ( 2836 ) ) كرمكى كاندر حدث باشد دفين\r\nكى بداند آخر و بَدو زمين\r\n( ( 2837 ) ) اين به تقليد از پدر بشنيده اى\r\nاز حماقت اندر آن پيچيده اى\r\n( ( 2838 ) ) چيست برهان بر حدوث آن بگو\r\nور نه خامش كن فزون گويى مجو\r\n( ( 2839 ) ) گفت ديدم اندر اين بحر عميق\r\nبحث مىكردند روزى دو رفيق\r\n( ( 2840 ) ) در جدال و در خصام و در ستوه\r\nگشته هنگامه بر آن دو كس گروه\r\nسوى آن هنگامه گشتم من روان\r\nتا بيابم اطلاع از حالشان\r\n( ( 2841 ) ) من يكى از جمع هنگامه شدم\r\nاطلاع از حال ايشان بستدم\r\n( ( 2842 ) ) آن يكى مىگفت گردون فانى است\r\nبىگمانى اين بنا را بانى است\r\n( ( 2843 ) ) و ان دگر گفت آن قديم و بىكس است\r\nنيستش بانى و يا بانى وى است\r\n( ( 2844 ) ) گفت منكر گشته‌اى خلاق را\r\nروز و شب آرنده و رزاق را\r\n( ( 2845 ) ) گفت بىبرهان نخواهم من شنيد\r\nآن چه گويى آن به تقليدى گزيد\r\n( ( 2846 ) ) هين بياور حجت و برهان كه من\r\nنشنوم بىحجت اين را در زمن\r\n( ( 2847 ) ) گفت حجت در درون جانم است\r\nدر درون جان نهان برهانم است\r\n( ( 2848 ) ) تو نمىبينى هلال از ضعف چشم\r\nمن همىبينم مكن بر من تو خشم\r\n( ( 2850 ) ) گفت يارا در درونم حجتى است\r\nبر حدوث آسمانم آيتى است\r\n( ( 2851 ) ) من يقين دانم نشانش آن بود\r\nمر يقين دان را كه در آتش رود\r\n( ( 2852 ) ) در زبان مىنايد آن حجت بدان\r\nهم چو حال و سرّ عشق عاشقان\r\n\r\n","description":"","footnote":"","page_name":" 514 ","page_number":518},
  {"content":"\r\n\r\n( ( 2853 ) ) نيست پيدا سرّ گفتوگوى من\r\nجز كه زردى و نزارى روى من\r\n( ( 2854 ) ) اشك خون بر رخ روانه مىرود\r\nحجت حسن و جمالش مىشود\r\n( ( 2855 ) ) گفت من اينها ندانم حجتى\r\nكه بود در پيش عامه آيتى\r\nگر به يارى من كنم آن را قبول\r\nور نه كوته كن سخن با عرض و طول\r\n( ( 2856 ) ) گفت چون قلبى و نقدى دم زنند\r\nكه تو قلبى من نكوى و ارجمند\r\n( ( 2857 ) ) هست آتش امتحان آخرين\r\nكاندر آتش در فتند آن دو قرين\r\n( ( 2858 ) ) عام و خاص از حالشان عالم شوند\r\nاز گمان شك سوى ايقان روند\r\n( ( 2859 ) ) آب و آتش آمد اى جان امتحان\r\nنقد و قلبى را كه آن باشد نهان\r\n( ( 2860 ) ) تا من و تو هر دو در آتش رويم\r\nحجّت باقىّ حيرانان شويم\r\n( ( 2861 ) ) يا من و تو هر دو در بحر اوفتيم\r\nچون درِ دعوى من و تو كوفتيم\r\n( ( 2862 ) ) هم چنان كردند و در آتش شدند\r\nهر دو خود را بر تف آتش زدند\r\nفلسفى را سوخت خاكستر شد او\r\nمتقى را ساخت تازه تر شد او\r\n( ( 2863 ) ) آن خدا گوينده مرد مدّعى\r\nرست و سوزيد اندر آتش آن دعى\r\n( ( 2864 ) ) از مؤذن بشنو اين اعلام را\r\nكورى افزون روان خام را\r\n( ( 2865 ) ) كه نسوزيدست اين نام از اجل\r\nكش مسمى صدر بودست و اجل\r\nصد هزاران روح شد دل داده اى\r\nدر ره او سر بسر افتاده اى\r\n( ( 2866 ) ) صد هزاران زين رهان اندر قران\r\nبر دريده پرده هاى منكران\r\n( ( 2867 ) ) چون گرو بستند غالب شد صواب\r\nدر دوام معجزات و در جواب\r\n( ( 2868 ) ) فهم كردم كان كه دم زد از سبق\r\nدر حدوث چرخ پيروز است و حق\r\n( ( 2869 ) ) حجت منكر هماره زرد رو\r\nيك نشان بر صدق اين انكار كو\r\n( ( 2870 ) ) يك مناره در ثناى منكران\r\nكو درين عالم كه تا باشد عيان\r\n( ( 2873 ) ) سكهء شاهان همىگردد دگر\r\nسكهء احمد ببين تا مستقر\r\n( ( 2871 ) ) منبرى كو كه در آن جا مخبرى\r\nياد آرد روزگار منكرى\r\n( ( 2872 ) ) روى دينار و درم از نامشان\r\nتا قيامت مىدهد از حق نشان\r\n\r\n","description":"","footnote":"","page_name":" 515 ","page_number":519},
  {"content":"\r\n\r\n\r\n( ( 2874 ) ) بر رخ سيم و زرى اندر جهان\r\nسكه‌اى بنما به نام منكران\r\n( ( 2875 ) ) خود بگير اين معجز چون آفتاب\r\nصد زبان و نام او امّ الكتاب\r\n( ( 2876 ) ) زهره نى كس را كه يك حرفى از آن\r\nيا بدزدد يا فزايد در بيان\r\n( ( 2877 ) ) يار غالب شو كه تا غالب شوى\r\nيار مغلوبان مشو هين اى غوى\r\n( ( 2878 ) ) حجت منكر همين آمد كه من\r\nغير اين ظاهر نمىبينم وطن\r\n( ( 2879 ) ) هيچ ننديشد كه هر جا ظاهريست\r\nآن ز حكمتهاى پنهان مخبريست\r\n( ( 2880 ) ) فايدهء هر ظاهرى خود باطن است\r\nهم چو نفع اندر دواها كامن است\r\nاين تفاوت حق نهان اندر زمان\r\nتا بدانند اهل عرفان در جهان\r\nعمر كركس سه هزار و پانصد است\r\nمر كبوتر را چه باشد ز ان بدست\r\nمىبميرد از كبوتر صد هزار\r\nمرگ كركس را نبينند آشكار\r\nجمله پندارند كركس باقى است\r\nنى غلط كردند يك كس باقى است\r\nچون كه ظاهر بين شدند از جهل خويش\r\nمىنبينند از عمى نه پس نه پيش\r\nمىنمايد در جهان يك تار مو\r\nكل شىء هالك الا وجهه\r\nهر چه پيدا كرد بهر معنى است\r\nباطنش بنگر بر اين ظاهر مأيست\r\n\r\nآيه\r\n« وَلا تَدْعُ مَعَ الله إِلهاً آخَرَ لا إِله إِلَّا هُوَ كُلُّ شَيْءٍ هالِكٌ إِلَّا وَجْهَه لَه اَلْحُكْمُ وَإِلَيْه تُرْجَعُونَ 28 : 88 » ( 1 )  ( با وجود الله خداى ديگرى را مخوان . خدايى جز او وجود ندارد ، همهء موجودات نابود خواهد شد مگر ذات او ، حكم از آن او است و به سوى او باز خواهيد گشت . )\r\n","description":"","footnote":" ( 1 ) سوره القصص ، آيهء 88 . . ","page_name":" 516 ","page_number":520},
  {"content":"\r\n\r\n\r\n( ( 2833 ) ) دى يكى مىگفت عالم حادث است\r\nفانى است اين چرخ و حقش وارث است\r\n( ( 2834 ) ) فلسفيى گفت چون دانى حدوث\r\nحادثىّ ابر چه داند غيوث\r\n\r\nآيا عالم حادث و مسبوق به نيستى است ؟\r\nاين مسئله يكى از قديمىترين مسائل جهان بينى است كه براى اغلب اشخاص مطرح بوده و پس از اين هم مطرح خواهد بود . سه نظريهء مختلف در اين مسئله وجود دارد .\r\nنظريهء يكم - اين است كه عالم حادث و مسبوق به نيستى است .\r\nنظريهء دوم - اين است كه جهان قديم بوده و هميشه مسبوق به هستى است .\r\nنظريهء سوم - مىگويد : عالم هر چه باشد از نظر آغاز و انجام قابل درك نيست .\r\n\r\nما ز آغاز و ز انجام جهان بىخبريم\r\nاول و آخر اين كهنه كتاب افتاده است\r\n\r\nنظريهء يك كه مىگويد : عالم حادث است به چند نظريهء ديگر تقسيم مىشود ، مانند حدوث ذاتى فقط ، حدوث ذاتى و زمانى . . . نظريهء دوم كه مىگويد : عالم قديم است و آغاز و انجامى ندارد ، بدان جهت كه بدليل قاطعانه‌اى مستند نيست ، زيرا نه اجزاى خود جهان هستى اثبات مىكند كه جهان آغاز و انجام ندارد و نه مجموع آن ، زيرا موقعى از مجموع جهان به چيزى مىتوان استدلال كرد كه مورد مشاهده عينى بوده باشد و هيچ كس تا كنون چنين مشاهده‌اى را ادعا نكرده و امكان ندارد كه چنين ادعايى از يك عاقل سر بزند .\r\nبه اضافهء اين كه اگر مجموع جهان و لو از نظر عقلانى براى كسى مطرح شود ، در حقيقت محدود بودن آن را ادعا كرده است .\r\nبه هر حال قدم عالم نه به دليل حسى مستند است ، زيرا عمر انسانى در مقابل\r\n","description":"","footnote":"","page_name":" 517 ","page_number":521},
  {"content":"\r\n\r\nزمانى كه بر جهان هستى مىگذارد ، آن قدر ناچيز است كه شايستهء گفتگو نيست و نه دليل منطقى و عقلانى .\r\nبنا بر اين نظريه دوم و سوم كه مىگويد : ما آغاز و انجام جهان را درك و تصور نمىكنيم ، در حقيقت يك نظريه مىباشد كه در دو قالب مختلف « درك نمىكنيم » و « نيست » ارائه شده است .\r\nاين اختلاط ميان « نمىبينم » و يا « حس نمىكنم » و « نيست » و « وجود ندارد » اگر واقعيت داشت و از ادعا كنندهء قرون و اعصار گذشته شنيده مىشد ، تا كنون حتى قدمى در برداشتن پرده از روى رموز و اسرار جهان طبيعت برداشته نمىشد ، زيرا بديهى است كه در هر دوره‌اى از دورانهاى بشريت ، معلومات و حقايقى كه در دورهء بعدى كشف و روشن مىشود قابل مشاهده و حس و ديدن نيست .\r\nقدرت بعد و عدد سازى مغز را با واقعيت جهان عينى اشتباه نكنيم\r\nيكى از خصايص بسيار مهم مغز آدمى اين است كه براى ديدنيها و شنيدنيها و چشيدنيها و لمس كردنيهاى خود شبيه و مثل مىسازد و تا بىنهايت مىتواند همان اشباه و امثال را بسازد ، مثلًا يك جلد كتاب مىبيند ، مىتواند مثل آن را نيز تصور كند يا بسازد ، مثل آن كتاب را نه صد و نه هزاران بلكه اگر بخواهد ميلياردها و تا بىنهايت مثل آن كتاب مشخص را تصور نمايد يا بسازد ، همچنين مىتواند خط يك مترى را تا بىنهايت كشش بدهد و از عدد 1 و 3 به طور مرتب ميلياردها ، بلكه تا بىنهايت عدد سازى نمايد .\r\nبا اين كه از نظر منطقى و عقلانى برهانى ، هيچ موجودى مشخص در جهان هستى از نظر عينيت قابل تكرار نيست و هيچ بعدى و عددى بدون افزايش و يا كاهش عينى از هويت خود تغيير پيدا نمىكند و قابل تكرار نمىباشد .\r\nبنا بر اين آن احساس آزادى كه مغز در ساختن امثال و اشباه تا بىنهايت دارا مىباشد ، از اختصاصات مغزى ما بوده و نمىتواند از واقعيت عينى ما را مطلع بسازد .\r\n","description":"","footnote":"","page_name":" 518 ","page_number":522},
  {"content":"\r\n\r\nهيچ حس و ادراك انسانى در جهان عينى با بىنهايت سر و كار ندارد ، بلكه هيچ حس و مغز ادمى نمىتواند يك شىء مشخص را دو موجود عين هم در ذهن منعكس نمايد ، پس به اصطلاح معروف اين پديده بعد سازى و عدد ريزى و مثال و شبيه سازى مربوط به بازيگرى مغز ما در زمينه تماس با واقعيات عينى است .\r\nاگر مغز آدمى با مشاهدهء حركت بتواند يك دقيقه كشش زمان را در خود به وجود بياورد ، مىتواند همان كشش را به مقدار سال و قرن و بعد زمانى بىنهايت امتداد بدهد ، با اين كه منشا انتزاع زمان ، حركت به مقدار يك دقيقه بوده است ، ما انسانها با مقدار معينى از اجزاء جهان هستى تماس برقرار مىكنيم ، ولى قدرت عدد سازى مغزى ما در هر لحظه‌اى مىتواند اعداد را بىنهايت تصور نمايد .\r\nاز اين استدلال به يك نتيجهء مهم مىرسيم و آن اين است كه ما در موضوع حدوث و قدم جهان بايستى با عينك تماشاگرى جهان را مورد مطالعه قرار بدهيم نه با وسيلهء بازيگرى مغز . زيرا چنان كه ديديم مغز آدمى هست را نيست و نيست را هست نمود و از محدود نامحدود و از متناهى بىنهايت مىسازد .\r\nبنا بر اين عدم تصور آغاز و انجام براى جهان كشف از قدم و بىنهايت بودن آن نمىكند ، بلكه كشش دادن زمان تا بىنهايت و گستردن بعد و امتداد ماده و حركت تا بىنهايت از مايه گذارى مغزى خود ما سرچشمه مىگيرد .\r\nدلايل حدوث عالم هستى به طور اختصار\r\nمتفكرين و جهان بينان براى اثبات حدوث عالم دلايلى گفته‌اند كه بعضى از آنها سست و ضعيف و بعضى ديگر قوى و قابل استناد است . ما دو دليل قابل استناد را در اينجا متذكر مىشويم : - دليل يكم - يك نگرش فلسفى در بارهء جهان است يعنى حركت و تحول را مورد توجه قرار مىدهد كه در همهء اجزاء جهان هستى حكمفرما است ، اين حركت عبور شىء را در فضا از سه حالت اثبات مىكند ، دو حالت منفى و يك حالت مثبت .\r\n","description":"","footnote":"","page_name":" 519 ","page_number":523},
  {"content":"\r\nحالت مثبت در ميان دو حالت منفى قرار گرفته و عينيت يك شىء را نشان مىدهد . روش سه پايه هگل ( تز و آنتى تز و سنتز ) كه در جريان تمام اجزاى هستى ادعا شده است به حالت مثبت و منفى دوم و حالت سوم كه محصول درهم رفتن هستى دو متضاد است ، اشاره مىشود و بهرحال حركت و تحول در هر يك از اجزاى هستى حكمفرما است ، اگر اين حركت ذات ماده باشد ، يا بايد بگوييم ماده‌اى وجود ندارد ، زيرا موقعى كه حركت جزء هويت ماده تلقى شود ، در حقيقت هويت ماده از دو چيز مركب مىشود : شىء ثابت و خود حركت . در صورتى كه گفته شده حركت جزء ذاتى هر گونه ماده است . و اگر جزء ثابت در هويت ماده فرض نشود ، ماده‌اى وجود نخواهد داشت تا معروض حركت واقع شود ، اين اعتراض را صدر المتالهين متذكر شده ، ولى پاسخ قانع كننده‌اى براى آن ارائه ننموده است .\r\nو يا بايد بگوئيم حركت خارج از هويت ماده است ، بنا بر اين بايد قبول كرد كه ماده موقعى بدون حركت بوده ، سپس به حركت در آمده است .\r\nممكن است گفته شود : اين معنى منافاتى با قدم ماده ندارد ، چنان كه ارسطو ادعا مىكند .\r\nاين اعتراض هم صحيح نيست ، زيرا عينيت و تحقق ماده بدون حركت و تحول در فضا مانند اين است كه بگوييم : معلول پيش از علت به وجود آمده است ، زيرا خود فضا از گسترش ماده به وجود آمده . وانگهى ماده و حركت دو موجود مطلق نيستند كه در مقابل ساير اجزاء و شئون عالم هستى عينيت داشته باشند ، بلكه همين اجزاء و روابط عبارت است از ماده و حركت گسترده در پهنهء هستى . و با پذيرش حدوث اجزاء و روابط هستى ، حدوث همهء هستى پذيرفته شده است .\r\nاين مضمون تحول ، در ابيات ديوان شمس چنين آمده است :\r\n\r\nچيست نشانى آنْك هست جهانى دگر\r\nنو شدن حالها رفتن اين كهنه هاست\r\n\r\n","description":"","footnote":"","page_name":" 520 ","page_number":524},
  {"content":"\r\n\r\nروز نو و شام نو باغ نو و دام نو\r\nهر نفس انديشه نو ، نو خوشى و نو عناست\r\nنو ز كجا مىرسد ؟ كهنه كجا مىرود ؟\r\nگر نه وراى نظر عالم بىمنتهاست\r\nعالم چون آبِ جوست بسته نماند و ليك\r\nمىرود و مىرسد نو نو اين از كجاست\r\n\r\nدليل دوم - نگرش علمى به جهان است ، ما جملاتى چند در اين باره از صاحب نظران علمى جهان متذكر مىشويم :\r\nبروز انفجار و گسترش ماده در زمان معينى از زمان كيهانى - همه مىدانيم كه كيهان شناسان و علماى ستاره شناس از مدتها پيش در صدد پيدا كردن آغاز انفجار و گسترش ماده بر آمده‌اند ، ما به عنوان نمونه برخى از ارقام كه براى تعيين تاريخ آغاز گسترش ماده استنباط شده است ، متذكر مىشويم :\r\n« از موقع انفجار ماده تا كنون از سه تا شش ميليارد سال مىگذرد . » ( 1 )  ويليام بولارد « صحيح است كه بگوييم عمر عالم هزار و هفت صد و پنجاه ميليون سال است » ( 2 )  گروهى از دانشمندان كيهان شناسى « امتداد عالم بيشتر از دو هزار ميليون سال است » ( 3 )  بعضى ديگر از متفكرين كيهان شناسى « نتيجه‌اى كه از بعضى دلايل به دست مىآيد ، عمر عالم ميان پنج ميليارد و ده ميليارد سال است » ( 4 )  برخى ديگر از علماء ژئولوژى\r\n","description":"","footnote":" ( 1 ) مجله عصبه شماره 8 ، سال 11 ، ص 712 . .  ( 2 ) آفاق العلم الحديث ، ص 6 . .  ( 3 ) مجله عصبه ، ص 712 . .  ( 4 ) آفاق العلم الحديث ، ص 7 و 8 . . ","page_name":" 521 ","page_number":525},
  {"content":"\r\n« در اين حالت ترتيب كرات دلالت مىكند كه عمر گذشتهء آنها تا كنون يك ميليارد سال است » ( 1 )  سير جيمس جينز « عمر عالم طبيعى ، بيشتر از آن است كه عقايد گذشتگان نشان مىدهد . زيرا عمر اين عالم دو برابر آنست كه سابق بر اين گفته شده است . با محاسبه‌اى كه از انبساط جهان تا گسترش فعلى به دست مىآيد سه و چهار ميليارد سال است » ( 2 )  هارلو شابلى « عقيدهء ازلى و ابدى بودن جهان با مبانى علمى امروزى وفق نمىدهد » ( 3 )  ايروينگ ويليام نبلوچ « خورشيد سوزان و ستارگان و زمين آكنده از زندگى گواه صادق است بر اين كه آغاز جهان در « زمان » اتفاق افتاده است و لحظهء خاصى از زمان آغاز پيدايش آن بوده و بنا بر اين نمىتواند جز « آفريده » باشد ، يك علت بزرگ نخستين يا يك خالق ابدى بر همه چيز دانا و توانا بايد وجود داشته باشد كه جهان را ساخته باشد . » ( 4 )  فرانك آلن « تئورى آبله لومتر به آنهايى كه قصد فرار از اصل كارنو داشتند ، آخرين ضربت را وارد كرد ، نه فقط جهان عظيم ستارگان ازلى نيست ، بلكه جوانتر از آن به نظر مىرسد كه تكامل ستارگان در داخل آن امكان پذير باشد . » ( 5 )  آبه لومتر « مقدمةً بايد گفت كه دلايل قابل توجهى براى اين طرز فكر كه مادهء موجود\r\n","description":"","footnote":" ( 1 ) النجوم فى مسالكها ، ص 162 . .  ( 2 ) مجله عصبه ، شماره 3 ، سال 13 ، ص 234 . .  ( 3 ) اثبات خدا ، كلوود مونسى ، چاپ دوم ، ص 52 . .  ( 4 ) همان مأخذ ، ص 19 . .  ( 5 ) تاريخ علوم ، پىير روسو ، ترجمه آقاى حسن صفارى ، چاپ چهارم ، ص 764 . . . ","page_name":" 522 ","page_number":526},
  {"content":"\r\nدو جهان مقدار معين و محدوديست ، وجود دارد .\r\nاگر وضع غير از اين بود ، آثار مربوط به جاذبه مواد پراكنده و فوق العادهء دور از هم هستى چنين جهانى را كه ما در آن زندگى مىكنيم ، نوعا غير ممكن مىساخت ، بنا بر اين مادر قبول اين نظر كه مقدار معينى الكترون و پروتون جهان مادى ما را تشكيل مىدهد محق و ناچاريم .\r\nادراك كرانه و يا ساحلى براى اقيانوس فضا بلا شك غير ممكن به نظر مىرسد لذا فكر مىشد كه مكان بايستى بلا انتها و نامحدود باشد .\r\nاين طرز تفكر مبتنى بر تصور اقليدوسى جهان بود كه در آن خط مستقيم معنى و مفهوم خاصى دارد اما هندسه غير اقليدسى امكانات ديگرى را نشان داد . . . كليهء حقايق معلوم با محدود بودن جهان سازگار است . . . فرضيه ى محدود بودن جهان امكان منطقى زيادى دارد . . . حتى مىتوان از اين هم پا را فراتر گذاشت و گفت كه جهان محدود ، بقوانينى كه در محيط دنياى معلوم صادقند بهتر مىخورد و بيشتر برازنده است تا جهان نامحدود و اگر بخواهيم اين قوانين با تصور جهان نامحدود سازگار باشد بناچار مقدارى تغيير و تبديلات مهمل و بىمعنى در مورد آنها بايستى معمول باشد . . . » ( 1 )  برتراند راسل « فضا داراى اندازه‌اى محدود است ، ولى در عين حال هيچ حد معينى ندارد . . . اين فضاى سه بعدى به خود محدود كه ظاهراً حد و مرزى ندارد ، ولى مطلقا محدود و بىپايان هم نيست . » ( 2 )  ژرژ گاموف\r\n","description":"","footnote":" ( 1 ) مفهوم نسبيت اينشتين ، به قلم برتراند راسل ، ترجمه طلوعى ، ص 175 - 180 . .  ( 2 ) يك ، دو ، سه ، بىنهايت ، ژرژ گاموف ، ترجمه احمد بىرشك ، ص 57 . . ","page_name":" 523 ","page_number":527},
  {"content":"\r\n\r\n\r\n\r\nدلايلى كه جلال الدين در ابيات مورد تحليل براى حدوث عالم آورده است\r\n1 - موضوع تحول و دگرگونى است\r\nكه در جهان هستى ديده مىشود : اين تغيرات خواه از قوانين عليت سرچشمه بگيرد يا از ساير اصول و مجارى قانونى به هر حال بدان جهت كه اين تحولات منظم نمىتواند از هيچ به وجود بيايد ، يا بايد خود ماده و طبيعت اين كار را صورت بدهد ، يا حقيقى خارج از آن . روشن است كه ذات ماده و طبيعت ناخود آگاه توانايى ايجاد نظم و سيستم را ندارد ، زيرا نه حركت در ذات ماده است و نه همه چيز در همه چيز وجود دارد . بيتى كه اين دليل را در بر دارد ، بيت زير است : -\r\n\r\nگفت منكر گشته‌اى خلاق را\r\nروز و شب آرنده و رزاق را\r\n\r\nاين دليل را جلال الدين از قول آن كسى نقل مىكند كه در بحث با خصم خود حدوث عالم را ادعا مىكرد ، ممكن است بگوييم همين دليل مورد پذيرش خود جلال الدين هم هست ، زيرا دليل دوم را هم به عنوان نقل مطرح مىكند در حالى كه به قرينه ابيات بعد مورد قبول جلال الدين است :\r\n2 - حكم فطرت سليم\r\n- اين استدلال را گروه زيادى از متفكرين شرق و غرب بيان كرده‌اند و گفته‌اند كه : در مقابل ساير فعاليتهاى مغزى فعاليتهاى ديگرى در درون انسانها سراغ داريم كه صافتر و نابتر از ساير جريانات مغزى است در اثر همين فعاليت است كه اصول عاليهء انسانى كه در هر دوره و براى هر تمدن و جامعه‌اى مطرح بوده ، اقلا با درك و دريافت آن اصول ، اميد بزندگى و تقليل خشونت قيافه طبيعت و انسان دوام پيدا كرده است ، مانند عدالت پاك اجتماعى . مسلم است كه لزوم و تحقق عدالت پاك اجتماعى ، با در نظر گرفتن انسانى كه طبيعت قدرت جو و قدرت پرستش تنازع در راه بقاء را به عنوان اساسىترين اصول براى او تثبيت كرده است ، خيال و رؤيايى بيش نيست ، با اين حال بشر در درون خود همواره عاشق اصل عدالت بوده و خواهد بود ، زيرا اين محصول فطرت سليم او است و گاهگاهى هم موفق به اجراى آن شده است و از اين راه ثابت شده است\r\n","description":"","footnote":"","page_name":" 524 ","page_number":528},
  {"content":"\r\n\r\n\r\nكه خيال و رؤياى محض نبوده است : - اين دليل مضمون ابيات زير است :\r\n\r\nگفت حجت در درون جانم است\r\nدر درون جان نهان برهانم است\r\nتو نمىبينى هلال از ضعف چشم\r\nمن همىبينم مكن بر من تو خشم\r\n\r\n3 - تسليم قوانين طبيعت در مقابل انسانى كه به خدا معتقد است\r\n- اين مطلب ممكن است در موارد استثنايى مانند انفجار روانى اشخاص و قابل تطبيق به معجزات بوده باشد ، يعنى موقعى كه خدا شناس ، با شدت و كمال خدا يا بى با طبيعت و قوانين آن گلاويز شود و آن را در هم شكند ، اين دليل را در بيت زير آورده است :\r\n\r\nفلسفى را سوخت خاكستر شد او\r\nمتقى را ساخت تازه تر شد او\r\n\r\nبراى توضيح بيشتر به دو دليل گذشته كه بيان كرديم رجوع شود .\r\nتفسير ابيات\r\nيكى مىگفت : عالم حادثست و بالاخره فانى مىگردد و حق جل و علا وارث آن است . مرد ديگرى كه انديشه ى فلسفى داشت از او پرسيد كه تو از كجا به حدوث عالم پى برده‌اى ، در صورتى كه تو مانند قطرات باران كه از ابر بىاطلاع است ، از جهانى كه ترا به وجود آورده است بىاطلاع هستى ؟ تو در جهان تحول حتى به مقدار ذره‌اى هم نيستى ، تو روى چه دليل بحدوث آفتاب آگاه گشتى ؟ آن كرم محقر كه در كثافت غوطه ور است ، چگونه مىتواند انجام و آغاز زمين را بداند ؟ تو حدوث عالم را با دليل نفهميده‌اى ، بلكه -\r\n\r\nاين به تقليد از پدر بشنيده اى\r\nاز حماقت اندر آن پيچيده اى\r\n\r\nاگر دليلى بر حدوث عالم دارى بگو و گر نه سخن زيادى مگو و خاموش باش . مدعى حدوث عالم گفت : دو نفر را ديدم كه روزى در اين درياى عميق فرو رفته و به بحث و جر پرداخته بودند . در جدال و خصومت و فشار مغزى فرو رفته مردم زيادى ناظر آن كشاكش بودند ، من هم به سوى آن هنگامه‌اى كه بر پا كرده بودند روانه گشتم ، تا اطلاعى به دست بياورم .\r\n","description":"","footnote":"","page_name":" 525 ","page_number":529},
  {"content":"\r\nيكى مىگفت اين جهان فانى است و اين ساختمان سازنده‌اى دارد . دومى مىگفت اين دنيا قديم است و زمان آغاز و انجام ندارد و بنيانگذارى ندارد و يا خود بنيان گذار خويش است .\r\nمدعى حدوث عالم گفت : تو آن آفرينندهء مطلق را كه روز و شب وسايل زندگى جانداران را به وجود آورده است منكر شده‌اى .\r\nمدعى قدم عالم گفت : من ادعاى ترا بدون دليل نمىپذيرم ، تو گفته خود را از روى تقليد بر گزيده‌اى ، حجت بيار كه من بدون دليل ادعاى ترا نخواهم شنيد . مدعى حدوث عالم پاسخ داد و -\r\n\r\nگفت حجت در درون جانم است\r\nدر درون جان نهان برهانم است\r\n\r\nتو از ضعف بينايى نمىتوانى هلال را ببينى ، ولى من كه مىبينم . چرا به من خشمگين مىشوى در باره حدوث و قدم عالم گفتگوى آن دو نفر به درازا كشيد و مردم هم گيج و كلافه شدند .\r\nمدعى حدوث عالم بار ديگر تكرار كرد كه : - حجتى در درون دارم كه نشان حدوث اين عالم است ، و به اين مسئله چنان يقين دارم كه مىتوانم براى اثبات آن خود را در كام آتش فرو برم .\r\nمن اين برهان فطرى و وجدانيم را مانند عشق عاشقان نمىتوانم به زبان بياورم راز نهانى گفتگوى من فاش نمىشود . مگر با زردى و انقلابى كه در چهره‌ام نمودار است . اين اشكهاى خونين كه بر رخساره‌ام جريان دارد ، حجت و برهان قاطع بر حسن و جمال او است .\r\nمدعى گفت : من اينها را كه تو مىگويى نمىدانم ، دليل بياور كه عموم پسند باشد . اگر آن دليل را بياورى مىپذيرم و گر نه از اين سخنان با عرض و طول در گذر . مدعى حدوث عالم گفت : وقتى كه قلب و نقد با يكديگر گلاويز گشته و هر يك از آن دو ، خود را با ارزش معرفى كنند ، آتش وسيلهء آزمايش نهايى آن دو خواهد بود .\r\n","description":"","footnote":"","page_name":" 526 ","page_number":530},
  {"content":"\r\nآن دو را در آتش مىافكنند تا عام و خاص مردم از حال واقعى آن دو مطلع شوند و از شك و ترديد رها و به حالت يقين برسند .\r\nآب و آتش وسيلهء آزمايش نقد و قلب بوده و باطن آنها را آشكار مىسازند .\r\nبيا هر دو خود را در آتش يا به دريا بياندازيم و مردم را از گيجى و حيرت نجات بدهيم . به اين پيش نهاد مدعى حدوث عمل كردند و خود را به شعله هاى آتش انداختند فلسفى بىنوا سوخت و خاكستر شد ولى همان آتش ، خدا شناس با تقوى را زنده تر و تازه تر ساخت .\r\nآن خدا شناس خدا گو رها شد و آن مدعى متكبر تباه گشت ، موذنها كه در بالاى مناره ها اسم پيامبر را مىبرند ، بكورى چشم مدعيان اثبات مىكنند كه نام اجل پيامبر هرگز نمىسوزد . زيرا آن نام مبارك ، از مقام اعلاى ربوبى گرفته شده است . صدها هزار روح ، دل در راه او داده و سر تسليم در آستانش فرود آورده‌اند در امتداد قرون و اعصار صدها هزار پردهء منكرين خدا از همين راه هاى اعجاز آميز دريده شده است .\r\nوقتى كه آنان با خدا شناسان شرط مىبستند ، معجزه راه حق را هموار و پيروز مىساخت . من ( مدعى حدوث عالم ) از اين رو فهميدم كه هر كس از سابقهء حدوث عالم دفاع كرد پيروز و حق به جانب او است دليل منكرين همواره مات و بىرنگ است .\r\nآيا تا كنون اين افراد بشر توانسته‌اند ، دليلى بر نبودن خدا بياورند تا كنون جايى سراغ داريد كه مناره‌اى هم براى اعلام شعار منكرين خدا نصب شده باشد ؟ سكهء صدق پادشاهان عالم دائماً در تغيير و زوال است ، ولى سكه صدق و حق پيامبر اكرم پايدار و جاودانى است . يك منبر و جايگاهى مىتوان نشان داد كه يك مخبر از روزگار و اعمال يك كافر [ به نيكى 
  ] ياد كند و نام او را زنده دارد ؟ نام و نشان خدا شناسان در روى سكهء وجدان و عقول آدميان براى ابد نشان خداوندى را نمودار مىسازد ، يك سكهء نقد و با ارزشى بياور كه نام و نشان منكران روى آن نقش شده باشد اين معجز مانند خورشيد\r\n","description":"","footnote":"","page_name":" 527 ","page_number":531},
  {"content":"\r\nفروزان را بگير كه با صد زبان با تو سخن مىگويد و نامش ام الكتاب الهى ( قرآن ) است كسى توانايى وارد ساختن كوچكترين كاهش و افزايش در اين كتاب آسمانى ندارد . تو همواره هم گروه مردان پيروز باش تا خود نيز پيروز شوى ، يار و هوا خواه . شكست خوردگان زندگى مباش كه نگون سار مىگردى . حماقت را ببين -\r\n\r\nحجت منكر همين آمد كه من\r\nغير اين ظاهر نمىبينم وطن\r\n\r\nهيچ در اين باره نمىانديشد كه در همهء جهان هستى ، ظاهر نشانى از باطن و واقعيتى است كه در وراى آن ظاهر وجود دارد . و بدون آن باطن بىفايده و بىهوده است مانند سودى كه در وراى صورت دواهاى تلخ وجود دارد . اين تفاوت ميان ظاهر و باطن خدا بدان جهت در اين دنيا قرار داده است كه اهل معرفت پى به آن ببرند ، وانگهى اين كه مىگويى من مانند قطرات باران هستم كه آغاز و انجام ابر را نمىدانم ، مغالطه‌اى بيش نيست ، زيرا كركس سه هزار و پانصد سال عمر مىكند و كبوتر چند سال محدود ، كبوتران مرگ كركس را نمىبينند ، آيا اين نديدن دليل قديم بودن زندگى كركس است ؟ جهل و حماقت نمىگذارد ، اينان از ظواهر امور تجاوز كرده پيش و پس را ببينند و بدانند كه -\r\n\r\nمىنماند در جهان يك تار مو\r\nكل شىء هالك الا وجهه\r\n\r\nبيدار باش و بدان -\r\n\r\nهر چه پيدا كرد بهر معنيى است\r\nباطنش بنگر بر اين ظاهر مايست\r\n\r\n","description":"","footnote":"","page_name":" 528 ","page_number":532},
  {"content":"\r\n\r\nتفسير آيه كريمه كه و ما خلقنا السماوات و الارض و ما بينهما الا بالحق ، نيافريدمشان بهر همين كه شما مىبينيد بلكه به هر معنى و حكمت باقيه كه شما نمىبينيد آن را\r\n\r\n( ( 2881 ) ) هيچ نقاشى نگارد زين نقش\r\nبىاميد نفع بهر عين نقش ؟\r\n( ( 2882 ) ) بلكه از بهر كُه و مه سازد آن\r\nكه به فرجه وارهند از اندهان\r\n( ( 2883 ) ) شادى بچگان و ياد دوستان\r\nدوستان رفته را از نقش آن\r\n( ( 2884 ) ) هيچ كوزه گر كند كوزه شتاب\r\nبهر عين كوزه نى بهر آب ؟\r\n( ( 2885 ) ) هيچ كاسه گر كند كاسه تمام\r\nبهر عين كاسه نى از بهر طعام ؟\r\n( ( 2886 ) ) هيچ خطاطى نويسد خط به فن\r\nبهر عين خط نه بهر خواندن ؟\r\n( ( 2887 ) ) نقش ظاهر بهر نقش غايب است\r\nو ان براى غايب ديگر ببست\r\n( ( 2888 ) ) تا سوم چارم دهم بر مىشمر\r\nاين فوايد را به مقدار نظر\r\n( ( 2889 ) ) هم چو بازىهاى شطرنج اى پسر\r\nفايده هر لعب در تالى نگر\r\n( ( 2890 ) ) اين نهاده بهر آن لعب نهان\r\nو ان براى آن و آن بهر فلان\r\n( ( 2891 ) ) همچنين مىبين جهات اندر جهات\r\nدر پى هم تا رسى در برد و مات\r\n( ( 2892 ) ) اوّل از بهر دوم باشد چنان\r\nكه شدن بر پايه هاى نردبان\r\n( ( 2893 ) ) و آن دوم بهر سوم مىدان تمام\r\nتا رسى تو پايه پايه تا به بام\r\n( ( 2894 ) ) شهوت خوردن ز بهر آن منى\r\nآن منى از بهر نسل و روشنى\r\n( ( 2895 ) ) كند بينش مىنبيند غير اين\r\nعقل او بىسير چون نبت زمين\r\n( ( 2896 ) ) نبت را چه خوانده چه ناخوانده اى\r\nهست پاى او به گل درمانده اى\r\n( ( 2897 ) ) گر سرش جنبد به سير باد رو\r\nتو به سر جنبانىاش غرّه مشو\r\n( ( 2898 ) ) آن سرش گويد سمعنا اى صبا\r\nپاى او گويد عصينا خلنا\r\n( ( 2899 ) ) چون نداند سير مىراند چو عام\r\nبر توكل مىنهد چون كور گام\r\n( ( 2900 ) ) بر توكل تا چه آيد در نبرد\r\nچون توكل كردن اصحاب نرد\r\n\r\n","description":"","footnote":"","page_name":" 529 ","page_number":533},
  {"content":"\r\n\r\n( ( 2901 ) ) و ان نظرهايى كه آن افسرده نيست\r\nجز رونده و جز درنده پرده نيست\r\n( ( 2902 ) ) آن چه در ده سال خواهد آمدن\r\nاين زمان بيند به چشم خويشتن\r\n( ( 2903 ) ) همچنين هر كس به اندازهء نظر\r\nغيب و مستقبل ببيند خير و شر\r\n( ( 2904 ) ) چون كه سد پيش و سد پس نماند\r\nشد گذاره چشم و لوح غيب خواند\r\n( ( 2905 ) ) چون نظر پس كرد تا بَدو وجود\r\nآخر و آغاز هستى رو نمود\r\n( ( 2906 ) ) بحث املاك زمين با كبريا\r\nدر خليفه كردن باباى ما\r\n( ( 2907 ) ) چون نظر در پيش افكند او بديد\r\nآن چه خواهد بود تا محشر پديد\r\n( ( 2908 ) ) پس ز پس مىبيند او تا اصل اصل\r\nپيش مىبيند عيان تا روز فصل\r\n( ( 2909 ) ) هر كسى ز اندازهء روشن دلى\r\nغيب را بيند به قدر صيقلى\r\n( ( 2910 ) ) هر كه صيقل بيش كرد او بيش ديد\r\nبيشتر آمد بر او صورت پديد\r\n( ( 2911 ) ) گر تو گويى كان صفا فضل خداست\r\nنيز اين توفيق صيقل ز ان عطاست\r\n( ( 2912 ) ) قدر همت باشد آن جهد و دعا\r\nليس للانسان الا ما سعى\r\n( ( 2913 ) ) واهب همّت خداوند است و بس\r\nهمّت شاهى ندارد هيچ خس\r\n( ( 2914 ) ) نيست تخصيص خدا كس را به كار\r\nمانع طوع و مراد و اختيار\r\n( ( 2915 ) ) ليك چون رنجى دهد بد بخت را\r\nاو گريزاند به كفران رخت را\r\n( ( 2916 ) ) نيك بختى را چو حق رنجى دهد\r\nرخت را نزديكتر وامىنهد\r\n( ( 2917 ) ) بد دلان از بيم جان در كارزار\r\nكرده اسباب هزيمت اختيار\r\n( ( 2918 ) ) پر دلان در جنگ هم از بيم جان\r\nحمله كرده سوى صف دشمنان\r\n( ( 2919 ) ) رستمان را ترس و غم واپيش برد\r\nهم ز ترس آن بز دل اندر خويش مرد\r\n( ( 2920 ) ) چون محك آمد بلا و بيم جان\r\nز ان پديد آمد شجاع از هر جبان\r\nحاصل آن كز وسوسه هر سو گريخت\r\nاز قضا هم در قضا بايد گريخت\r\n\r\n","description":"","footnote":"","page_name":" 530 ","page_number":534},
  {"content":"\r\n\r\n\r\nآيه\r\n« وَما خَلَقْنَا اَلسَّمواتِ وَاَلأَرْضَ وَما بَيْنَهُما إِلَّا بِالْحَقِّ 15 : 85 » ( 1 )  ( و ما آسمانها و زمين را نيافريدم مگر از روى حق ) .\r\nاين مضمون در آيات زيادى وارد شده است :\r\n« وَجَعَلْنا مِنْ بَيْنِ أَيْدِيهِمْ سَدًّا وَمِنْ خَلْفِهِمْ سَدًّا فَأَغْشَيْناهُمْ فَهُمْ لا يُبْصِرُونَ 36 : 9 » . ( 2 )  ( در پيش و پس آنان ( كسانى كه ايمان نمىآورند ) سدى قرار داده و ديده گان آنان را پوشانيديم ، آنان نمىبينند ) .\r\nتوضيح\r\n- بيت مربوط به اين آيه :\r\n\r\nچون كه سد پيش و سد پس نماند\r\nشد گذاره چشم و لوح غيب خواند\r\n\r\nدر بارهء كسانى است كه به جهت تحصيل قدرت نظر در حقايق ، مىتوانند پرده هاى تاريك و سدهاى غير قابل نفوذ كه ميان مردم معمولى و حقايق وجود دارد بر كنار كنند و بشكافند . مفهوم اين مضمون اين است كه خداوند متعال ميان مردم بىاعتناء به هستى و آرمانهاى آن ، و حقايق جاريه در هستى سد محكمى برقرار نموده است . » وَأَنْ لَيْسَ لِلإِنْسانِ إِلَّا ما سَعى . وَأَنَّ سَعْيَه سَوْفَ يُرى 53 : 39 - 40 » . ( 3 )  ( و نيست براى انسان مگر كوششهايش و تحقيقا او كوشش يا نتيجهء آن را خواهد ديد ) .\r\n","description":"","footnote":" ( 1 ) سوره حجر ، آيهء 85 . .  ( 2 ) سوره يس ، آيهء 9 . .  ( 3 ) سوره النجم ، آيهء 39 و 40 . . ","page_name":" 531 ","page_number":535},
  {"content":"\r\n\r\n\r\n( ( 2881 ) ) هيچ نقاشى نگارد زين نقش\r\nبىاميد نفع بهر عين نقش ؟\r\n( ( 2882 ) ) بلكه از بهر كُه و مه سازد آن\r\nكه به فرجه وارهند از اندهان\r\n. . .\r\n( ( 2886 ) ) هيچ خطاطى نويسد خط به فن\r\nبهر عين خط نه بهر خواندن ؟\r\n\r\nهنر براى هنر و هنر براى انسان دو مقوله متضاد نيست\r\nانسان در طول تاريخى كه پشت سر گذاشته است ، همواره با هنر و هنرمند سر و كار داشته ، گاهى و از برخى ديدگاه هاى عالى تر ، نه تنها از ديدگاه تجمل و خوشىهاى زندگانى به آن دو نگريسته است ، بلكه با اهميت حياتى با آن دو حقيقت روبه رو شده است ، اين اهميت حياتى موقعى مىتواند براى انديشمندان روشن شود كه دو عنصر اساسى هنر را با دقت لازم و كافى پيش روى خود گذارند و بيانديشند .\r\nاين دو عنصر اساسى عبارت است از :\r\nيك - عنصر نبوغ و استعداد ما فوق عادى كه اساسىترين عامل به وجود آورندهء اثر هنرى است .\r\nدو - عنصر موضوعى هنر كه عبارت است از اثر هنرى و هدفها و فلسفه هايى كه در پيرامون آن به وجود مىآيد .\r\nعنصر اولى را ذاتى ، عنصر دوم را موضوعى اصطلاح مىكنيم .\r\nاهميت حياتى عنصر اول در اين است كه نبوغ هنرى مانند ساير نبوغها يكى از پر ارزشترين بلكه ضرورىترين سرمايه هاى انسانى است كه مىتواند در اشكال و ميدانهاى گوناگون در پيش رفت بشريت موثرترين نقش را به عهده داشته و از انجام دادن آن به خوبى بر آيد .\r\n","description":"","footnote":"","page_name":" 532 ","page_number":536},
  {"content":"\r\nاينان با تجسم ايده آلهاى انسانى و طرق وصول به آن ايده آلها و همچنين با نمودار ساختن راههاى تقليل آلام و ناگوارىها ، شايانترين خدمات انسانى را مىتوانند صورت بدهند .\r\nآيا حياتىتر از اين مسأله‌اى سراغ داريد كه رؤياهاى فوق العادهء عالى انسان در بارهء پيروزى انسان در ميان تنازع در بقا به وسيلهء هنرمندى مجسم مىشود و آن را قابل وصول مىنمايد .\r\nآيا از دست دادن يك هنرى كه مخصوصاً از هنر انسان بودن بهره ور بوده باشد مساوى ورشكستى انسانى در قلمرو نيروهاى برترين نيست .\r\nاين مطلب جاى ترديد نيست و ما اگر چه از شناخت حقيقت نبوغ هنرى مانند ساير انواع نبوغ ناتوانيم و براى تفسير آنها مجبور مىشويم كه از يك مكتب فلسفى پيروى كنيم ، ولى اين اندازه از معرفت را در باره نبوغ داريم كه آن را اساسىترين مادهء خام تمدنهاى بشرى معرفى كنيم .\r\nحياتى بودن اهميت نوابغ هنرى را مىتوانيم با يك مثال روشنتر در نظر بياوريم اگر عنصر ذاتى هنر ( نبوغ هنرى ) را به نيرو و گازهايى كه در درون كوه آتش فشان وجود دارد ، تشبيه كنيم مواد گداخته و قطعات سنگ و ساير موادى كه به وسيلهء آن نيرو منفجر و پرتاب مىشود ، اثر روانى احساس و نبوغ هنرمند است . و كشتزارها و ساختمانها و جويبارها كه در پيرامون كوه آتش فشان قرار گرفته‌اند همان ايده آلها و قوانين مادى و معنوى است كه با تكاپوى پى گير جامعهء آن كوه آتش فشان به وجود آمده است .\r\nبه همين جهت است كه آثار هنرى هر قوم و ملتى نشان دهندهء واحد و قضايايى است كه براى آنان در زير بنا يا روبناى زندگانيشان مطرح است با اين مثال ساده ملاحظه مىشود كه نبوغ هنرى به عنوان يك نيروى محاسبه شدهء دقيق به سود بشر وارد ميان نمىشود ، بلكه ممكن است آثار روانى هنرمند به صورت نيروهاى مثبت\r\n","description":"","footnote":"","page_name":" 533 ","page_number":537},
  {"content":"\r\nبه كشتزارها و ساختمانهاى ايده آل بشرى وارد شود و ممكن است بالعكس بوده ، و نتيجه‌اى جز ويرانگرى نداشته باشد .\r\nاغلب جوامع بتماشاى تحريك كنندهء شعله ها و دودهاى نوابغ آتش فشان بيشتر جلب شده‌اند ، تا به نتايج و معلولات آن آتش فشانها . مهمتر از همه اين كه با مشاهدهء مضار آتش فشان مهار نشده در صدد تحليل و تحقيق اين مسئله بر نيامده‌اند كه چگونه مىتوان تضاد آزادى هنرمند را با اصول و قوانين و ايده آلهاى بشرى رو به تحول تكاملى حل و فصل نمود .\r\nاز همين مسئله مىتوانيم اهميت حياتى عنصر دوم هنر را هم به دست بياوريم . عنصر موضوعى هنر كه عبارت است از اثر هنرى و هدفها و فلسفه هايى كه به طور طبيعى در پيرامون آن اثر به وجود مىآيد . جاى ترديد نيست كه يك اثر هنرى چنان كه از نوع انسانى بروز مىكند ، همچنان سر و كارش با انسانها است ، هنرمند نمىخواهد براى سنگ و درخت و دريا و كوه و موش و گربه اثر هنرى خود را نشان بدهد .\r\nهنرمند خواه آگاه باشد يا ناخود آگاه احساس خود را روى واحدها و عناصرى كه از انسانها گرفته يا از واحدهايى كه انسان با آنها سر و كار دارد بهره بردارى نموده ، به فعاليت وادار مىكند .\r\nاو بهتر از همه مىداند يا بايد بداند كه احساسى را كه مىخواهد به وسيلهء اثر هنرى خود جنبهء عينى بدهد . آيا كارى كند كه تنها حس تاثر انسانها را تحريك كند ، يا كارى كند كه انسانى ساخته شود و از موجوديت خود لذت ببرد و بهره مند شود ، بعبارت ديگر هنرمند بايد بداند كه اثر هنرى او به دو گونه مطرح خواهد گشت ، يا تنها معرف نبوغ هنرى او خواهد بود و يا معرف انسانيت به انسان و بهره بردارى از اين معرفى .\r\nممكن است شما بگوييد : الزام هنرمند به اين تعهد ، مهار كردن نبوغ و احساس و پوچ كردن آزادى هنرمند است كه مساوى با نيستى او است ، اين اعتراض\r\n","description":"","footnote":"","page_name":" 534 ","page_number":538},
  {"content":"\r\n\r\nاشتباه بزرگى است ، زيرا تعهد انسانى عالى شبيه به تعهدهاى زنجيرى قرار دادهاى معمولى نيست . كه باعث محو شدن آزادى و پوچ ساختن نبوغ و احساس هنرى بوده باشد . روشنترين دليل اين دعا اين است كه در امتداد تاريخ فرهنگ بشرى ، بزرگترين و اساسىترين عناصر پيش رفت به وسيلهء مردانى صورت گرفته است كه در درون خود از احساس تعهد انسانى عالى برخوردار بوده‌اند .\r\nاين تعهد است كه آزادى بخش درون آدميان از زنجيرهاى شهرت پرستى و مقام دوستى و ثروت خواهى و خود نمايى بوده و عالىترين آثار علمى و جهان بينى را ببار آورده است .\r\nمن گمان نمىكنم كه بهره بردارى از زشتىها و ناهنجاريهاى بشرى كه خود در ميان آنها دست و پا مىزند و از زيباييها و نيكىهايى كه هزاران فدا كارىها در راه به دست آوردنش صورت گرفته است و مخلوط كردن آنها به يك ديگر و مات كردن رنگ همهء آنها به وسيلهء نيروى آتش فشانى هنرمند ، هنر به معناى واقعى ناميده شود اگر چه اثر به دست آمده فوق العادهء جالب هم بوده باشد ، زيرا انسان به داستانهاى جنايى و خونريزىها هم علاقه نشان مىدهد ، اين دليل آن نيست كه بايد جنايات و خونريزىهايى را به وجود بياوريم و سپس آنها را به صورت داستانهاى محرك در دسترس مردم بگذاريم ، چه بايد كرد ؟ وقتى كه چشمه سار حيات انسانها به جهت عوامل نامناسب مانند افراط در ماشين زدگى ركود پيدا مىكند ، اشتياق فراوانى به ايجاد نوسان و اهتزاز در آن چشمه سار راكد از خود نشان مىدهد اگر چه عامل اين نوسان و اهتزاز خود چشمه سار حيات را گل آلود كند .\r\nهنر براى هنر و هنر براى انسان دو پديدهء متضاد نيستند\r\nشايد بعضى از خوانندگان ارجمند با ملاحظه مبحث گذشته گمان كنند كه ما هنر از براى هنر را از هنر براى انسان تفكيك نموده ، هنر براى هنر را محكوم مىكنيم ، اين گمان مبتنى بر اين اشتباه است كه گروهى از متفكرين دچار شده‌اند و\r\n","description":"","footnote":"","page_name":" 535 ","page_number":539},
  {"content":"\r\nسبب شده است كه به بهانهء مطلوبيت هنر براى هنر هر گونه هرزه نمايى را هنر تلقى كرده و موجب سقوط بشر به آن پستى گردد كه وقتى بحث از هنر مىرود ، خردمندان واقع نگر روى گردان شوند و بگويند : همهء مردم هنرمند هستند و ايجاد هنر احتياجى به نبوغ ندارد ، زيرا كافى است كه شخص تمام اصول و مقررات عالى انسانى را لگدمال كند و دست به شلوارش ببرد براى توضيح اين حقيقت كه ما هنر براى هنر را جدا از هنر براى انسان نمىدانيم ، بلكه در تفسير معناى هنر عنصر انسانى را در نظر مىگيريم .\r\nما در مبحث گذشته اين عبارت را گفتيم كه :\r\n« نبوغ هنرى مانند ساير نبوغها يكى از پر ارزشترين بلكه ضرورىترين سرمايه هاى انسانى است كه مىتواند در اشكال و ميانهاى گوناگون پيش رفت قافلهء بشرى موثرترين نقش را به عهده داشته باشد .\r\nاين نوابغ هنرى با تجسيم ايده آلهاى انسانى و طرق وصول به آن ايده آلها و نمودار ساختن طرق تقليل آلام و ناگوارىها شايانترين خدمات انسانى را مىتوانند به عهده بگيرند » .\r\nما مىگوييم : اثر هنرى پديده ايست كه از يك انسان بروز مىكند . اين انسان هنرمند همان موجود است كه در انديشه ها و لذايذ و آلام و خوشىها و ناخوشىها با افراد ديگر انسانها شركت داشته است .\r\nنبوغ و به وجود آمدن شرايط فعاليت آن نبوغ توانسته است انسان هنرمندى را به وجود بياورد .\r\nبدين جهت هيچ اثر هنرى نمىتواند از عنصر انسانى به طورى تجريد شده و بر كنار بوده باشد كه به كلى از انسان گسيخته باشد . بنا بر اين يك اثر هنرى عبارت است از نمودارى جالب از واقعيات انسانى كه نبوغ و احساس يك فرد بنام هنرمند ، حذف و انتخابى در آنها به عمل آورده است .\r\n","description":"","footnote":"","page_name":" 536 ","page_number":540},
  {"content":"\r\n\r\nبدان جهت كه هنرمند با احساس ابهام انگيز خود دست به كار مىشود ، نه با رشته‌اى از انديشه هاى منطقى و عقلانى محض و بدان جهت كه هنرمند با عواطف مهار نشده به وسيلهء اصول و قوانين تثبيت شده به عمل مىپردازد ، اهميت و حساس بودن اين آزادى احساس و عواطف را بهتر و بيشتر از ديگران بايد درك كند .\r\nاو بهتر مىداند كه كسى كه بخواهد از آزادى مطلق استفاده كرده و دست به خودكشى بزند به قول بالزاك با خودكشى خود مىتواند پديده‌اى را به وجود بياورد كه هيچ اثر هنرى شناور در اقيانوس ادبيات قابل قياس با آن پديده نباشد .\r\nلذا بايد گفت : هنر براى هنر كاملًا مطلوب است ، ولى با اين قيد « هنر براى هنر كه به وجود آورنده اش انسان است » .\r\n\r\n( ( 2897 ) ) گر سرش جنبد به سير باد رو\r\nتو به سر جنبانىاش غرّه مشو\r\n( ( 2898 ) ) آن سرش گويد سمعنا اى صبا\r\nپاى او گويد عصينا خلنا\r\n\r\nوقتى كه انديشه و خرد در وجود انسانى حاكميت خود را از دست مىدهد ، تضاد احساسات و عواطف و رگبار رويدادهاى محاسبه نشده دمار از روزگار زندگى بر آورده ، انسان را چون خس ناچيز دستخوش عوامل ناخود آگاه مىسازد\r\nموقعى كه انديشه و خرد به جهت بىاعتنايى در گوشه‌اى از درون از كار مىافتد نه رويدادهاى جهان هستى و انسانى بخاطر او از خواص و لوازم خود دست مىكشند و او را از ارتباط به طبيعت و انسانها معاف مىدارند و نه خود انسان آن قدرت را پيدا مىكند كه از هجوم نابود كنندهء رويدادها به سنگر موجوديت خود جلوگيرى كند . بلكه او در تمام لحظات عمرش در معرض حمله و دستبرد و حوادث موافق كه بسيار اندك است و مخالف كه پيرامونش را فرا گرفته است ، قرار مىگيرد .\r\n","description":"","footnote":"","page_name":" 537 ","page_number":541},
  {"content":"\r\nشخصى كه توجهى به عظمت انديشه در عوامل و نتايج آنها در پهنه هستى ندارد ، نه تنها از خطرهاى برونى در امان نيست ، بلكه همواره در انواعى از تضادهاى درونى غوطه ور است .\r\nاين تضاد از بين نرفته تضاد ديگر وارد صحنهء درون مىشود ، اين دو تضاد هنوز از افق روان دور نشده تضاد سوم پاى در ميان مىگذارد ، ممكن است تا مدتى از زندگانى ، روح آدمى درمقابل آنها مقاومت بورزد ، ولى اندك اندك به اصطلاح معمولى روح ساييده مىشود و گيرندگى و رها كنندگى خود را از دست مىدهد .\r\nآسيبى كه انسان از نتايج تضاد احساسات و عواطف درونى مىبيند ، با هيچ آسيب عضلانى و روانى از قبيل غم و اندوه و احساس شكست و نوميدى قابل مقايسه نيست ، زيرا غم و اندوه مطلق با اين كه در جهان وجود ندارد ، در مقابل انديشه و دريافت خود مانند سد پولادين نيست ، به اضافهء اين كه اغلب چنين است كه حتى در آن هنگام كه فضاى روح را ابرهاى تاريك اندوه مىپوشاند ، با اين حال همين ابرها در نقاط مختلفى از فضاى روح از هم مىشكافد و روشنايى خورشيد شادى با بىطرفى طبيعى چشمك مىزند ، همچنين در عين احساس شكست و نوميدى مادامى كه نيروى تحرك حيات آسيبى نديده باشد ، دانه هايى از گل پيروزى و اميد و يا حالت اعتدال در روح آدم نااميد و احساس كنندهء شكست در حال روييدن است .\r\nدر صورتى كه در حالات تضاد و احساسات و عواطف درونى ، اصل شخصيت در حال متلاشى شدن بسر مىبرد . از يك طرف تمايل شديد شخصيت به حفظ وحدت خود ، و از طرف ديگر طوفان واحدهايى كه با يك ديگر در تضاد بسر مىبرند ، از طرف سوم گلاويز شدن تضادها با تمايل شديد شخصيت به وحدت .\r\n","description":"","footnote":"","page_name":" 538 ","page_number":542},
  {"content":"\r\n\r\n\r\n( ( 2913 ) ) واهب همّت خداوند است و بس\r\nهمت شاهى ندارد هيچ خس\r\n( ( 2914 ) ) نيست تخصيص خدا كس را به كار\r\nمانع طوع و مراد و اختيار\r\n( ( 2915 ) ) ليك چون رنجى دهد بد بخت را\r\nاو گريزاند به كفران رخت را\r\n( ( 2916 ) ) نيك بختى را چو حق رنجى دهد\r\nرخت را نزديكتر وامىنهد\r\n\r\nخداوند با هيچ كس خويشاوندى ندارد هر كسى همت عالى انسانى را خود كسب مىكند\r\nجلال الدين در چند بيت مورد تحليل مضمون و استدلال بسيار عالى مىآورد كه مىتواند بهانه جويى و تسليت پردازىهاى بىاساس مردم خود پرور را تباه بسازد .\r\nمضمون اين است كه خداوند متعال در كارهاى خود ، هيچ كس را به كس ديگر تخصيص و ترجيح نمىدهد ، خداوند مانع اراده و اختيار انسانها نيست . اين كه مىبينيد بعضى از افراد از نعمت بسيار با ارزش همت برخوردارند ، اگر چه عنايت كننده اش خدا است ، و خود انسان ناچيزتر از آن است كه از مشتى رگ و پوست و استخوان محصولى بنام همت انسانى و الا استخراج كند ، ولى سبب و شايستگى آن عنايت را خود آن افراد تحصيل كرده‌اند .\r\nسبب اساسى به دست آوردن ، تن به ناملايمات و رنجها و ناگوارىها دادن است كه به اراده و اختيار انسانى صورت مىگيرد ، زيرا طبيعت معمولى آدمى جلب سود و ملايمات و خوشايندها است و تن به ناملايمات دادن به عاملى ما فوق طبيعت آدمى نيازمند است .\r\nاين مردم سود جو هم مىخواهند داراى همت عالى باشند و هم هيچ گونه تلخى و ناخوشايندى سراغشان را نگيرد\r\n","description":"","footnote":"","page_name":" 539 ","page_number":543},
  {"content":"\r\n\r\nاين همان آرزوى خنده آور است كه بدون استثناء در همهء شرايط و دورانها نه تنها با شكست روبه رو شده است ، بلكه باعث درماندگى اين آرزومندان خلاف مشيت الهى بوده است .\r\nاين شكست خوردگان ميان زندگى گاهى دشنام به زمين و آسمان مىدهند گاه ديگر براى خود هيولاى زشتى از افلاك مىسازند و به فحش و ناسزا به آن هيولاى خيالى مىپردازند ، اگر چند كلمه از اصطلاحات تقليدى را فرا گرفته باشند به فيلسوفى مىپردازند و مشغول افترا به خدا و بهتان به موجوديت مىگردند اينان در دعاوى خود اولين كارى را كه انجام مىدهند ، عقل خود را سنگسار و گرد خاك به ديده گان بسيار نافذ وجدانشان مىپاشند ، ولى مگر با اين كارها مىتوان واقعيت و عقل و وجدان را ناديده گرفت ؟ به همين جهت است كه خود آگاه يا ناخود آگاه در سيه چال حيرت و بىهودگى وجودشان سر نگون مىشوند ، در صورتى كه با يك اقدام مىتوانند از آن همه رنج غير قانونى روانى نجات پيدا كنند ، اين اقدام بسته به تلاش و تحمل رنج در اين زندگانى است و بس .\r\nتفسير ابيات\r\nهيچ نقاشى ديده نشده است كه بدون اميد به سود بخشى نقشى كه به وجود مىآورد ، دست به كار شود ، اگر چه سود آن نقش در اشباع حس زيبا دوستى ديگران بوده باشد ، حد اقل براى شادى كودكان و يا دوستان است كه نقشى را ايجاد مىكند و دوستان از دست رفته را در آن نقش مىنماياند . هيچ كوزه گرى بدون هدف گيرى براى ظرفيت آب كوزه‌اى را نمىسازد و كاسه گر هم بدون هدف گيرى به وجود آوردن ظرفى براى طعام ، اقدام به تلاش نمىكند .\r\nهيچ خطاطى خط را براى نقش حروف و كلمات نمىنويسد ، بلكه مىخواهد به وسيلهء آن خط مقصود خود را برساند ، اگر چه مقصودش نشان دادن دانايى و توانايى\r\n","description":"","footnote":"","page_name":" 540 ","page_number":544},
  {"content":"\r\nخود بوده باشد .\r\nهر نقش ظاهرى را كه مىبينيد براى يك نقش غائبى به وجود مىآيد كه در ما وراى آن نهفته است و همان نقش غايب هم بنوبت خود ، براى نقش ما وراى ديگرى تعبيه شده است ، بدين سان نقش سوم و چهارم را در سطوح عميقتر به شمار و بدان كه باندازهء نفوذ و گسترش نظر آدمى آن سطوح بيشتر مىنمايد .\r\nاين نقشهاى تو در تو چنان با يكديگر ارتباط دارند كه اجزاء و واحدهاى آلات شطرنج . اين آلات هر يك به ديگرى وابسته بوده و مجموع بازى به يك يك آنها پيوسته و فايدهء وضع معينى از قرار گرفتن آلات در روى صفحه به وضع دوم ، هكذا سوم و چهارم مربوط مىباشد ، به طورى كه مىتوان هر وضع مقدم را پلهء پيشين نردبان آن بازى دانست .\r\nشهوت خوردن در انسان به فعاليت مىافتد و منى را به وجود مىآورد و آن منى پايهء نسل آدمى مىگردد .\r\nآن تبه كارى كه چشم بينايى ندارد ، همان وضع قبلى مثلًا خوردن را مىبيند و نقش بعدى آن را كه به وجود آمدن منى است نمىبيند ، عقل اين اشخاص مانند گياهى كه ريشه اش در زمين ثابت است ، راكد و بىحركت است و اگر سرش موافق جريان باد بجنبد ، مغرور آن جنبش مباش ، زيرا سر اين شخص مطيع باد و پايش مخالف حركت باد است . بدان جهت كه براى حركت از نيروى شخصيت بهره بردارى نمىكند مانند عاميان نابينا به راه رفتن مىپردازد و مانند كوران قدم را تنها با توكل بر مىدارد .\r\nدر ميدان پيكار زندگى كه مانند نرد بازى است از توكل چه كارى ساخته است ؟ اما آن نظرهايى كه پژمرده نبوده و تحرك ذاتى و ديده ورانه دارند ، كارى جز نفوذ و شكافتن پرده هاى جهل و رويدادهاى سطحى ندارند ، لذا -\r\n\r\nآن چه در ده سال خواهد آمدن\r\nاين زمان بيند به چشم خويشتن\r\n\r\n","description":"","footnote":"","page_name":" 541 ","page_number":545},
  {"content":"\r\nبدين سان در اين دنيا هر كس باندازهء بينايى و نظرى كه دارا است ، ديده گانش پوشيده ها و آينده ها و خيرات و شرور را خواهد ديد . زيرا سدهايى كه به صورت پرده هاى پيشين و پسين در مقابل حقايق ايجاد شده است ، از مقابل ديده گانش برداشته مىشود .\r\nاو نظر به عقب بر مىگرداند ، موجودات و رويدادها را تا آغاز وجود مىبيند وقتى كه نظر به آينده بياندازد پايان هستى را مىبيند .\r\nاو با نگريستن به سر گذشت وجود ، موضوعات مربوط به مباحث فرشتگان يا موجودات زمينى با خدا در بارهء خليفه نمودن آدم ابو البشر را در مىيابد .\r\nوقتى كه آينده را چشم انداز خود قرار مىدهد هر چه را كه تا رستاخيز بوقوع خواهد پيوست درك مىكند . بنا بر اين صاحب نظران ديده ور به عقب و سر گذشت هستى مىنگرند و اصول و مبادى اولى را مىبينند ، به پيش مىنگرند همه چيز را تا روز فصل ( تفكيك حق از باطل كه روز رستاخيز است ) در مىيابند .\r\nهر كسى باندازهء روشنايى كه در دل دارد غيوب پشت پرده را به همان اندازه درك مىكند . اگر تو بگويى كه خود آن صفا هم از عنايت الهى است و توفيق صيقلى بودن روح را خدا بايد عطا فرمايد بايد گفت : آن همه كوشش و دعا به قدر همت است زيرا - « ليس للانسان الا ما سعى » .\r\nبنا بر اين اگر بخشندهء همت خدا است و بس ، زيرا هيچ خس و خاشاكى نمىتواند همت والاى انسانى را به دست بياورد ، ولى اين را هم بايد بدانيد كه خداوند جل شانه به هيچ كس اختصاص معينى نداده و از اراده و اختيار هيچ كس هم جلوگيرى نمىكند ، بلكه تفاوت از آن جا ناشى مىشود كه خداوند براى بخشيدن توفيق رنجها و ناملايماتى را به انسانها پيش مىآورد ، كسى كه كارى جز لذت پرستى ندارد ، از پذيرش آن رنجها و ناملايمات به جهت كفران نعمت فرار مىكند ، ولى آدم نيك بخت و آمادهء تكامل آن رنجها را با آغوش باز استقبال مىكند .\r\n","description":"","footnote":"","page_name":" 542 ","page_number":546},
  {"content":"\r\nانسانهاى بد دل از بيم جان در ميان كار زار پا بفرار ميگذارند و دلاوران هم از بيم جان خود را به صفوف دشمنان مىزنند .\r\nدر هر دو صورت بيم جان در كار است ، بيم جان آن يكى را به فرار و شكست وادار مىسازد و اين يكى را به غلبه و ثبات .\r\nشجاعان دنيا را ترس و اندوه جان موجب پيش رفت گشته و بز دلان را ، به مرگ در سيه چال خويش مىسپارد .\r\nپس در حقيقت بلا و بيم جان محكى است كه ترسو را از دلاور تمييز مىدهد .\r\nخلاصه آن كه هر كس از وسوسه و ترس به محيط ديگر و وضع ديگر فرار مىكند ، بايد بداند كه از قضايى به قضاى ديگر مىگريزد .\r\n","description":"","footnote":"","page_name":" 543 ","page_number":547},
  {"content":"\r\n\r\n\r\n\r\nوحى كردن حق تعالى به موسى عليه السلام كه اى موسى من كه خالقم تو را دوست مىدارم\r\n\r\n( ( 2921 ) ) گفت موسى را به وحى دل خدا\r\nكاى گزيده دوست مىدارم تو را\r\n( ( 2922 ) ) گفت چه خصلت بود اى ذو الكرم\r\nموجب آن تا من آن افزون كنم\r\n( ( 2923 ) ) گفت چون طفلى به پيش والده\r\nوقت قهرش دست هم در وى زده\r\n( ( 2924 ) ) خود نداند كه جز او ديّار هست\r\nهم از او مخمور و هم از اوست مست\r\n( ( 2925 ) ) مادرش گر سيليى بر وى زند\r\nهم به مادر آيد و بر وى تند\r\n( ( 2926 ) ) از كسى يارى نخواهد غير او\r\nاوست جمله شرّ او و خير او\r\n( ( 2927 ) ) خاطر تو هم ز مادر خير و شر\r\nالتفاتش نيست با جاى دگر\r\n( ( 2928 ) ) غير من پيشت چو سنگ است و كلوخ\r\nگر صبىّ و گر جوان و گر شيوخ\r\n( ( 2929 ) ) هم چنانك اياك نعبد در حنين\r\nاز بلا از غير تو لا نستعين\r\n( ( 2930 ) ) هست اين اياك نعبد حصر را\r\nدر لغت آن از پى نفى ريا\r\n( ( 2931 ) ) هست اياك نستعين هم بهر حصر\r\nحصر كرده استعانت را و قصر\r\n( ( 2932 ) ) كه عبادت مر تو را آريم و بس\r\nطمع يارى هم ز تو داريم و بس\r\n\r\nآيه\r\n« إِيَّاكَ نَعْبُدُ وَإِيَّاكَ نَسْتَعِينُ 1 : 5 » . ( 1 )  ( تنها تو را مىپرستيم و از تو يارى و كمك مىجوييم ) .\r\nتفسير ابيات\r\nخداوند متعال بر دل حضرت موسى عليه السلام وحى فرمود : كه اى بر گزيده ، ترا دوست مىدارم ، موسى عرض كرد : كدامين خصلت من باعث شده است كه به من محبت كنى ، تا در افزودن آن بكوشم ؟ خدا فرمود : تو مانند آن كودكى كه حتى در موقع قهر مادر هم پناه به دامان او مىبرد .\r\n","description":"","footnote":" ( 1 ) سوره الفاتحة ، آيهء 4 . . ","page_name":" 544 ","page_number":548},
  {"content":"\r\nاصلا در ذهنش خطور نمىكند كه جز مادرش موجود ديگرى وجود دارد ، لذا هم مستى او از مادر است و هم خمار بودنش .\r\nاگر مادرش سيلى بر رويش بنوازد ، باز بر مىگردد و خود را به آغوش مادر مىچسباند - از كسى جز مادرش چيزى توقع ندارد ، تمام خيرات و شرور را وابستهء مادرش مىداند . تو هم اى موسى جز من هر چه را كه در عالم هستى مىبينى ، كلوخ و سنگش مىدانى .\r\nدر موقعى كه اياك نعبد مىگويى ، عبادت را به من منحصر مىسازى و عبادتت را از ريا پاك مىگردانى و كمك و يارى را در بلاها تنها از من مىجويى .\r\n","description":"","footnote":"","page_name":" 545 ","page_number":549},
  {"content":"\r\n\r\nخشم كردن پادشاه بر نديم و شفاعت كردن شفيع آن مغضوب عليه را و از پادشاه درخواستن و پادشاه شفاعت او را قبول كردن و رنجيدن نديم از شفيع كه چرا شفاعت كردى\r\n\r\n( ( 2933 ) ) پادشاهى بر نديمى خشم كرد\r\nخواست تا از وى بر آرد دود و گرد\r\n( ( 2934 ) ) كرد شه شمشير بيرون از غلاف\r\nتا زند بر وى جزاى آن خلاف\r\n( ( 2935 ) ) هيچ كس را زهره نى تا دم زند\r\nيا شفيعى بر شفاعت بر تند\r\n( ( 2936 ) ) جز عماد الملك نامى از خواص\r\nدر شفاعت مصطفى وارانه خاص\r\n( ( 2937 ) ) بر جهيد و زود در سجده فتاد\r\nدر زمان شه تيغ قهر از كف نهاد\r\n( ( 2938 ) ) گفت اگر ديو است من بخشيدمش\r\nور بليسى كرد من پوشيدمش\r\n( ( 2939 ) ) چون كه آمد پاى تو اندر ميان\r\nراضىام گر كرد مجرم صد زيان\r\n( ( 2940 ) ) صد هزاران خشم را تانم شكست\r\nز ان كه لابهء تو يقين لابهء من است\r\n( ( 2942 ) ) گر زمين و آسمان بر هم زدى\r\nز انتقام اين مرد بيرون نامدى\r\n( ( 2943 ) ) ور شدى ذره به ذره لابه گر\r\nاو نبردى اين زمان از تيغ سر\r\n( ( 2944 ) ) بر تو مىننهيم منّت اى كريم\r\nليك شرح عزت توست اى نديم\r\n( ( 2945 ) ) اين نكردى تو كه من كردم يقين\r\nاى صفاتت در صفات ما دفين\r\n( ( 2946 ) ) تو در اين مستعملى نى عاملى\r\nز ان كه محمول منى نى حاملى\r\n( ( 2947 ) ) ما رميت إذ رميت گشته اى\r\nخويشتن در موج چون كف هشته اى\r\n( ( 2948 ) ) لا شدى پهلوى الا خانه گير\r\nاى عجب كه هم اسيرى هم امير\r\n( ( 2949 ) ) آن چه دادى تو ندادى شاه داد\r\nاوست پس الله اعلم بالرشاد\r\n( ( 2950 ) ) و ان نديم رسته از خوف و بلا\r\nزين شفيع آزرد و برگشت از ولا\r\n( ( 2951 ) ) دوستى ببريد ز ان مخلص تمام\r\nرو به حايط كرد تا نارد سلام\r\n\r\n","description":"","footnote":"","page_name":" 546 ","page_number":550},
  {"content":"\r\n\r\n( ( 2952 ) ) ز ان شفيع خويشتن بيگانه شد\r\nزين تعجب خلق در افسانه شد\r\n( ( 2953 ) ) گر نه مجنون است بارى چون بريد\r\nاز كسى كه جان او را واخريد\r\n( ( 2954 ) ) آن خريدش آن دم گردن زدن\r\nخاك نعل پاش بايستى شدن\r\n( ( 2955 ) ) باژگونه رفت و بيزارى گرفت\r\nبا چنين دل دار كين دارى گرفت\r\n( ( 2956 ) ) پس ملامت كرد او را ناصحى\r\nكاين جفا چون مىكنى با مصلحى ؟\r\n( ( 2957 ) ) جان تو بخريد آن دل دار خاص\r\nآن دم از گردن زدن كردت خلاص\r\n( ( 2958 ) ) گر جفا كردى نبايستى رميد\r\nخاصه نيكى كرد آن يار حميد\r\n( ( 2959 ) ) گفت بهر شاه مبذول است جان\r\nاو چرا آيد شفيع اندر ميان\r\n( ( 2960 ) ) لى مع الله وقت بود آن دم مرا\r\nلا يسع فيه نبى مجتبى\r\n( ( 2961 ) ) من نخواهم رحمتى جز زخم شاه\r\nمن نخواهم غير آن شه را پناه\r\n( ( 2962 ) ) غير شه را بهر آن لا كرده ام\r\nكه به سوى شه تولَّا كرده ام\r\n( ( 2963 ) ) گر ببرّد او به قهر خود سرم\r\nشاه بخشد شصت جان ديگرم\r\n( ( 2964 ) ) كار من سر بخشى و بىخويشى است\r\nكار شاهنشاه ما سر بخشى است\r\n( ( 2965 ) ) فخر آن سر كه كف شاهش برد\r\nننگ آن سر كه به غيرى سر برد\r\n( ( 2966 ) ) شب كه شاه از قهر در قيرش كشيد\r\nننگ دارد از هزاران روز عيد\r\n( ( 2967 ) ) خود طواف آن كه او شه بين بود\r\nفوق قهر و لطف و كفر و دين بود\r\n( ( 2969 ) ) ز ان كه اين اسما و الفاظ حميد\r\nاز گلايهء آدمى آمد پديد\r\n( ( 2970 ) ) علَّم الاسماء بد آدم را امام\r\nليك نى اندر لباس عين و لام\r\n( ( 2971 ) ) چون نهاد از آب و گل بر سر كلاه\r\nگشت آن اسماى جانى رو سياه\r\n( ( 2972 ) ) كه نقاب حرف و دم در خود كشيد\r\nتا شود بر آب و گل معنى پديد\r\nگر چه از خشم شهم كرد او خلاص\r\nليك هم شه شد مرا حقا مناص\r\n( ( 2973 ) ) گر چه از يك وجه منطق كاشف است\r\nليك از ده وجه پرده و مكنف است\r\n( ( 2974 ) ) من خليل وقتم و او جبرئيل\r\nمن نخواهم در بلا او را دليل\r\n\r\n","description":"","footnote":"","page_name":" 547 ","page_number":551},
  {"content":"\r\n\r\n\r\n\r\nآيه\r\n« وَما رَمَيْتَ إِذْ رَمَيْتَ وَلكِنَّ الله رَمى 8 : 17 » . ( 1 )  ( تو آن يك مشت ريگ را به سوى كفار نيانداختى ، بلكه خدا انداخت ) .\r\n« وَعَلَّمَ آدَمَ اَلأَسْماءَ كُلَّها ثُمَّ عَرَضَهُمْ عَلَى اَلْمَلائِكَةِ فَقالَ أَنْبِئُونِي بِأَسْماءِ هؤُلاءِ إِنْ كُنْتُمْ صادِقِينَ 2 : 31 » ( 2 )  ( و خداوند همهء اسماء را به آدم تعليم فرموده سپس آنها را به فرشتگان نشان داد و فرمود اگر راست مىگوييد ، نام اين موجودات را به من خبر بدهيد . )\r\nروايت\r\n« لى مع الله وقت لا يسعنى فيه ملك مقرب و لا نبى مرسل » ( 3 )  ( لحظاتى من با خدا دارم كه نه فرشته مقرب و نه پيامبر مرسل نمىتواند گنجايش آن حال و لحظات را داشته باشد . )\r\nتفسير ابيات\r\nپادشاهى به هم صحبتش خشمگين گشت و خواست دود از دودمانش بر آورد و گرد از هستيش . شمشير از غلاف كشيد تا به سزايش برساند .\r\nهيچ كس را ياراى ممانعت نبود ، و كسى توانايى شفاعت آن مجرم را پيش پادشاه نداشت ، مگر شخصيتى بنام عماد الملك كه از خواص پادشاه بود ، مانند پيامبر اكرم كه با عظمتترين و آخرين شفاعتگران است ، بر خاست و فورا در حضور شاه به سجده افتاد و در همان دم شاه شمشيرى را كه از روى قهر و غضب كشيده بود كنار گذاشت و گفت اگر مجرم شيطان هم باشد من او را بخشيدم و جرمش را پوشيدم ، زيرا پاى مثل تو شخصيتى بميان آمده و شفاعت كرد ، من به آن مجرم رضايت دادم ،\r\n","description":"","footnote":" ( 1 ) سوره الانفال ، آيهء 17 . .  ( 2 ) سوره البقرة ، آيهء 32 . .  ( 3 ) اين حديث را متصوفه نقل كرده‌اند و مأخذ آن ثابت نشده است . ولى از نظر معنى اشكالى در آن ديده نمىشود . . ","page_name":" 548 ","page_number":552},
  {"content":"\r\nاگر صد آسيب به من رسانيده باشد . در مقابل تمناى تو صدها هزار خشم خود را مىتوانم بشكنم و فرو نشانم ، زيرا تمناى تو عين خواسته من است .\r\nجرم آن شخص بقدرى زننده بود كه اگر زمين و آسمان را بر هم مىزد ، نمىتوانست از انتقام من در امان باشد .\r\nاگر ذرات وجود آن مجرم از هم پاشيده شده و هر يك به تملق و تمنا بر مىآمد ، باز نمىتوانست سر از زير تيغ انتقام كنار بكشد .\r\nاين كه شفاعت ترا پذيرفتم و عظمت آن را باز گو كردم ، نه براى منت گذارى بود ، بلكه خواستم شمه‌اى از عزت و مقام ترا در پيشگاهم فاش نمايم .\r\nاين شفاعت از تو نبود ، بلكه‌اى دمساز و هم رازم ، و اى كسى كه صفات و جلوه هاى وجودت با جلوه هاى وجوديم در هم آميخته است ، از خود من سر زده است .\r\nتو در اين شفاعت فاعل حقيقى نيستى ، بلكه فاعليت مرا به كار بردى ، زيرا تو بار هستيت را بدوش خود نمىكشى بلكه بار هستى تو بدوش من برقرار است .\r\nتو مصداق ما رميت إذ رميت گشته و خود را مانند كف ناچيز روى موج مشيت ما انداخته‌اى .\r\nتو كه از خويشتن در گذشته و بمقام فنا رسيده‌اى ، شايستگى ورود در حوزهء مثبت مرا به دست آورده‌اى ، شگفتا ، كه هم اميرى بسبب پيوستگيت كه با من دارى ، و هم اسيرى به علت موجوديتى كه به خود تو مستند است . تو خود مىدانى كه -\r\n\r\nآن چه دادى تو ندادى شاه داد\r\nاوست پس الله اعلم بالرشاد\r\n\r\nاما آن هم صحبت مجرم نه تنها از شفاعت عماد الملك خوشحال نگشت ، بلكه دل آزرده شد و از دوستى او اعراض نمود و رابطه دوستى را از او قطع كرد و هر موقع كه او را مىديد ، روى به ديوار مىكرد كه مجبور به سلام گفتن نگردد .\r\nاين بيگانگى از شفيع و رو گرداندن از علت ادامهء حيات ، مردم را به شگفتى وا داشت و در اين باره افسانه ها پرداختند ، مىگفتند : -\r\n\r\nگر نه مجنون است ، بارى چون بريد\r\nاز كسى كه جان او را واخريد\r\n\r\n","description":"","footnote":"","page_name":" 549 ","page_number":553},
  {"content":"\r\n\r\nآن خريدش آن دم از گردن زدن\r\nخاك نعل پاش بايستى شدن\r\n\r\nبجاى آن -\r\n\r\nباژگونه رفت و بيزارى گرفت\r\nبا چنين دل دار كين دارى گرفت\r\n\r\nخير خواهى ملامتش كرد و گفت : با چنان مصلحى كه جانت را از نابودى نجات داد ، چرا جفا پيشه كردى و حق حياتى كه بگردنت داشت چرا بجاى نياوردى ؟ اگر هم جفايى در حقت مىكرد نمىبايست از او روىگردان شوى تا چه رسد به نيكى .\r\nنديم مجرم در پاسخش گفت : من كه جانم را در اختيار و مشيت شاه مىدانم و به او بذل مىكنم ، او چرا بشفاعت بر مىخيزد و مانع فدا كارى من مىگردد ؟ همان لحظه كه شاه قصد كشتنم كرد . لحظه بود كه جان من توفيق راهيابى ببارگاه جانش را به دست آورده بود . همان حضورى بود كه پيامبر به بارگاه الهى پيدا مىكرد و چنان مقام والايى بود كه هيچ پيامبر و فرشته‌اى را ياراى تحمل آن مقام نبود .\r\nمن در اين زندگانى رحمتى جز زخم شاهم را نمىخواهم و پناهى جز او سراغ ندارم .\r\nمن تمام هستى را در مقابل پادشاه به نيستى محض انداخته و به سوى او گراييده‌ام اگر يك سر از من ببرد ، شصت ديگرم خواهد بخشيد .\r\nمن كار و هدفى در اين زندگانى جز جان بخشى و خود از دست دادن سراغ ندارم ، شاه من هم كارى جز جان بخشى ندارد .\r\nافتخار بر آن سر باد كه تيغ شاه آن را ببرد و ننگ و عار بر آن سر باد كه سر در راه ديگرى و با دست ديگرى نگه دارد .\r\nآن شب را كه شاه از قهر و غضبش تاريك ساخته است ، از هزاران روز روشن و مبارك عيد احساس ننگ مىكند . طواف كسى كه ديدهء شه بين دارد ، ما فوق قهر و لطف و كفر و دين است . ( 1 )  از آن طواف برين يك عبارت در اين جهان ظهور كرده ، ولى حقيقتش نهان\r\n","description":"","footnote":" ( 1 ) اين مضمون در مجلدات گذشته بحث شده است مراجعه شود . . ","page_name":" 550 ","page_number":554},
  {"content":"\r\nاندر نهان است و اگر كسى بگويد : پس اين همه اسماء را كه خداوند به حضرت آدم عليه السلام تعليم فرمود ، چيست ؟ اين اعتراض كننده بايد بداند كه آن همه اسماء و حقايق و الفاظ مطابق موجوديت گل و آب آدمى تعليم شده است چنان كه حقيقت تعليم اسماء همان نيست كه حروف عين و لام بذهن ما مىآورد . آب و گل كه كلاه و لباس بر آدم شده و آن اسماء مربوط به جان الهى ، محدود و ناچيز به نظر آمده است ، نقابى را كه آن طواف و آن حقيقت به چهرهء خود انداخته است ، براى اين بود كه معنى را به وسيلهء پديدهء هم سنخ به گل و آب قابل درك سازد .\r\nاگر چه در ظاهر عماد الملك از خشم پادشاه نجاتم داد ، ولى او واسطه‌اى بيش نبود ، در حقيقت كسى كه از نو حيات و جانى به من بخشيد خود پادشاه بود . خلاصه لفظ و كلام اگر چه از يك جهت معنى را كشف مىكند ، ولى از ده جهت ديگر پرده ها روى معنى مىاندازد . من آن ابراهيم خليلم و شفيع ( عماد الملك ) جبرئيل من در اين گرفتارى نيازى به جبرئيل ندارم .\r\n","description":"","footnote":"","page_name":" 551 ","page_number":555},
  {"content":"\r\n\r\nگفتن جبرئيل عليه السلام مر خليل عليه السلام را كه هل لك حاجة جوابش داد كه اما اليك فلا\r\n\r\n( ( 2975 ) ) او ادب ناموخت از جبرئيل راد\r\nكه بپرسيد از خليل حق مراد\r\n( ( 2976 ) ) كه مرادت هست تا يارى كنم\r\nور نه بگريزم سبكبارى كنم\r\n( ( 2977 ) ) گفت ابراهيم نى رو از ميان\r\nواسطه زحمت بود بعد العيان\r\n( ( 2978 ) ) بهر اين دنياست مرسل رابطه\r\nمؤمنان را ز انكه هست او واسطه\r\n( ( 2979 ) ) هر دل ار سامع بدى وحى نهان\r\nحرف و صوتى كى بدى اندر جهان\r\n( ( 2980 ) ) گر چه او محو حق است و بىسر است\r\nليك كار من از آن نازكتر است\r\n( ( 2981 ) ) كردهء او كردهء شاه است ليك\r\nپيش ضعفم بد نمايندست نيك\r\n( ( 2982 ) ) آن چه عين لطف باشد بر عوام\r\nقهر شد بر نازنينان كرام\r\n( ( 2983 ) ) بس بلا و رنج مىبايد كشيد\r\nعامه را تا فرق را تانند ديد\r\n( ( 2984 ) ) كاين حروف واسطه‌اى يار غار\r\nپيش و اصل خار باشد خار خار\r\n( ( 2985 ) ) بس بلا و رنج بايست و وقوف\r\nتا رهد آن روح صافى از حروف\r\n( ( 2986 ) ) ليك بعضى زين بلا كژتر شدند\r\nباز بعضى صافى و برتر شدند\r\n( ( 2987 ) ) همچو آب نيل آمد اين بلا\r\nبر سعيد آن آب و خون بر اشقيا\r\n( ( 2988 ) ) هر كه پايان بينتر او مسعودتر\r\nجدتر او كارَد كه افزون برد بر\r\n( ( 2989 ) ) ز ان كه داند كاين جهان كاشتن\r\nهست بهر محشر و برداشتن\r\n( ( 2990 ) ) هيچ عقدى بهر عين خود نبود\r\nبلكه از بهر مقام ربح و سود\r\n( ( 2991 ) ) هيچ نبود منكرى گر بنگرى\r\nمنكرىاش بهر عين منكرى\r\nهيچ نبود پس چو بينى در جهان\r\nمنكرى را منكريش از بهر آن\r\n( ( 2992 ) ) بل براى قهر خصم اندر حسد\r\nيا فزونى جستن و اظهار خود\r\n( ( 2993 ) ) و ان فزونى هم پى طمعى دگر\r\nبىمعانى چاشنى ندهد صور\r\n( ( 2994 ) ) ز ان همىپرسى چرا اين مىكنى\r\nكه صور زيتست و معنى روشنى\r\n\r\n","description":"","footnote":"","page_name":" 552 ","page_number":556},
  {"content":"\r\n\r\n\r\n( ( 2995 ) ) ور نه اين گفتن چرا از بهر چيست\r\nچون كه صورت بهر عين صورتيست\r\n( ( 2996 ) ) اين چرا گفتن سؤال از مقصد است\r\nجز براى اين چرا گفتن بد است\r\n( ( 2997 ) ) از چه رو فايده جويى اى امين\r\nچون بود فايدهء اين خود همين\r\n( ( 2998 ) ) پس نقوش آسمان و اهل زمين\r\nنيست حكمت كه بود بهر همين\r\n( ( 2999 ) ) گر حكيمى نيست اين ترتيب چيست\r\nور حكيمى هست چون فعلش تهيست\r\n( ( 3000 ) ) كس نسازد نقش گرمابه و خضاب\r\nجز پى قصد صواب و ناصواب\r\nهر چه بينى در جهان از آيتى\r\nهست بهر معنيّى و حكمتى\r\n\r\nروايت\r\nابى بن كعب گفت : چون ابراهيم را به آتش مىانداختند ، گفت :\r\n« لا إله الا أنت سبحانك رب العالمين . لك الملك و لك الحمد لا شريك لك » .\r\n( چون او را بيانداختند ، جبرئيل در هوا به او رسيد و گفت يا ابراهيم هيچ حاجت هست ترا ؟ گفت : « اما اليك فلا » .\r\nاما به تو حاجت نيست . جبرئيل گفت از خداى بخواه ، گفت :\r\n« حسبى من سؤالى علمه بحالى » ( 1 )  « حسنات الابرار سيئات المقربين » ( 2 )  ( حسنات و نيكويىهاى نيكو كاران براى مقربين درگاه الهى گناه محسوب مىشود ) .\r\n","description":"","footnote":" ( 1 ) تفسير ابو الفتوح ، رازى ، ج 3 ، ص 553 . .  ( 2 ) شرح انقروى ، ج 4 ، ص 344 . . ","page_name":" 553 ","page_number":557},
  {"content":"\r\n\r\n\r\n\r\n\r\n( ( 2991 ) ) هيچ نبود منكرى گر بنگرى\r\nمنكرىاش بهر عين منكرى\r\n( ( 2992 ) ) بل براى قهر خصم اندر حسد\r\nيا فزونى جستن و اظهار خود\r\n\r\nعلت انكار و منكرى چيست ؟\r\nمفهوم انكار عبارت است از ابراز اعتقاد به نفى قضيه‌اى كه ثابت شده يا در معرض ثبوت و ادعا است . انكار كردن قضيه با نظر به انگيزه و عامل آن ، انواع گوناگونى دارد . از آن جمله :\r\n1 - انكار از روى اعتقاد مطابق با واقع\r\nمانند كسى كه در روز روشن مىگويد : حالا شب نيست . اين انكار از روى اعتقاد و مطابق واقع است .\r\n2 - انكار از روى اعتقاد ، ولى غير مطابق واقع\r\nمانند اين كه كسى كه به مضر بودن يك عمل جراحى معتقد است ، و يا از روى يقين مىگويد دواى مفروض مضر است ، ولى در واقع ضررى ندارد .\r\nاين دو قسم از انكار با نظر به اين كه ابراز كننده ى آن حقيقتى را از روى عمد زير پا نمىگذارد و ناديده نمىگيرد ، كمترين پستى و رذالت در آن وجود ندارد ، اما در قسم يكم به اضافه اين كه ناپاكى نيت در كار نيست ، انكار مفروض با واقعيت مطابق بوده ، داراى مزيت وصول به واقعيت هم مىباشد . در قسم دوم مزيت وصول به واقع وجود ندارد ، ولى انكار مفروض كشف از انحراف روانى منكر نمىكند ، بلكه روى انگيزه ها و عواملى يقين و اعتقادى پيدا كرده است كه واقعيت موجودى را منكر شده است .\r\nاين شخص مزيت وصول به واقعيت را از دست داده ، حتى ممكن است آن اعتقاد غير مطابق واقع آسيبى شخصى يا نوعى هم در بر داشته باشد ، ولى آسيب مزبور\r\n","description":"","footnote":"","page_name":" 554 ","page_number":558},
  {"content":"\r\n\r\n\r\nمانند ساير مضار غير اختيارى خللى بر پاكى شخصيت منكر و يا به بىطرفى او در موضوع مورد اعتقاد وارد نمىسازد .\r\n3 - انكار از روى نادانى به اهميت انكار\r\n- گروهى هستند كه به اصطلاح معمولى منفى بافند و از قضاياى مثبت چه عموما و چه در خصوص موارد معينى فرار مىكنند .\r\nنه گفتن اينان مانند آرى گفتن كسانى كه همواره در همهء قضايا قيافه مثبت به خود مىگيرند ، كاملًا بىارزش بوده شايستگى ورود به حوزه منطقى زندگى ندارند . متاسفانه اين سبك مغزى گروه فراوانى را در هر عصر و جامعه‌اى مبتلا ساخته است .\r\nاگر اين پديدهء منفى گويى و منفى گرايى به سطوح عميق روان نفوذ كند ، تدريجا به بيمارى روانى تبديل گشته ، زندگى شخص را دچار اختلالات روانى مىسازد ، زيرا مبارزه با واقعيتها اندازهء معينى دارد .\r\nآسيب اين منفى گرايى و منفى بافى موقعى شديد مىشود كه مرز واقعيتهايى را كه با شوخىها و بىاعتنايىها مىتوان ناديده گرفت و واقعيتهايى كه شوخى پذير نبوده و بىاعتنايى به آنها حقايق را مختل و در نتيجه روان آدمى را دچار بيمارى مىكند ، از بين برداشته شود ، مثلًا براى آن شخص انكار يك قلم روى ميز همان اهميت را داشته باشد كه انكار هدف زندگى .\r\n4 - منفى گرايى ناشى از خوشايند بودن ابراز شخصيت .\r\nعدهء خيلى فراوانى را مىبينيم كه در اين دورانها انكار مقدارى از واقعيات را وسيلهء اثبات شخصيت به ديگران تلقى كرده ، قيافهء بزرگ منشى به خود گرفته و با باز كردن قيود حقايقى كه براى گروه هاى ديگر ثابت شده است ، از دست و پاى خويش ، برترى خود را برخ مردم مىكشند .\r\nاين ناتوانان قافلهء بشريت انكارهاى پى در پى خود را در بارهء ثابت شده ها مىآرايند\r\n","description":"","footnote":"","page_name":" 555 ","page_number":559},
  {"content":"\r\n\r\nو با چسباندن مارك علم و دانش به انكارهاى خود ، ويترينى براى فروش خود تزيين مىكنند و گوهر گران بهاى مغز خود را در شكل اشياء بىارزش در معرض فروش مىگذارند .\r\nاينان نمىدانند كه اگر انكار گرايى و منفى بافى آنان به خوبى تحليل شود ، عواملى به دست خواهد آمد كه خود انكار و نفى آنان را هم بباد فنا خواهد داد .\r\nبه هر حال ما قدرت واقعيتها را بقدرى بزرگ و ثابت مىبينيم كه بزبونى و ورشكستگى اين سودا گران شخصيت تاسف مىخوريم و دل سوزىها داريم . به طور فراوان ديده مىشود كه استاد و مربى نما وقتى كه رو در روى دانش پژوه مىايستد ، بجاى آن كه هزاران مشكلات را كه دامن گير جوامع بشرى است مطرح و مطابق امكانات خود آنها را حل و فصل نمايد ، ابروانش به خود قيافه گرفته با به حركت در آوردن مخصوص اعضاى بدن و جولان دادن به چشمهايش با يك بىاعتنايى به انكار و نفى اصول و مبادى عالى هستى از قبيل وجود خدا و هدف جهان هستى مىپردازد ، اگر مغز او را در حال بر گشتن از مجمع دانش پژوهان يا پس از نوشتن مقاله و كتاب در اين انكار و نفىهاى بىاساس بررسى كنيد ، خواهيد ديد كه با يك حالت خشنودى از خود ، احساس مىكند كه انقلابى در فكر بشرى به وجود آورده است چه مىتوان گفت در بارهء اين اشخاص كه به ناتوانى خود در روش مثبت و سازندگى متوجه نبوده و خود را در راه اثبات شخصيت به پناهندگى به دامن نفى و انكار مجبور مىبينند ؟\r\nتفسير ابيات\r\nآن شفيع از جبرئيل نياموخته بود كه موقع آتش انداخته شدن خليل عليه السلام به سراغش آمد و گفت : آيا حاجتى به من دارى تا ادا كنم و الا بروم ؟ ابراهيم عليه السلام فرمود : پس از ديدن آن خدا كه حاجتها از او و بر آوردنش كار او است تمسك به واسطه زحمت و نارواست .\r\nپيامبران در اين دنيا عنوان واسطه ميان خدا و مردم دارند كه او را نمىبينند .\r\n","description":"","footnote":"","page_name":" 556 ","page_number":560},
  {"content":"\r\nاگر هر دلى مىتوانست وحى پنهانى را بشنود ، احتياج به حرف و صوت نبود . اگر چه آن واسطه ( عماد الملك ) محو بارگاه حق و سر داده در پيشگاه اوست ، ولى كار من اكنون كه قهر و لطف را يكسان مىبينم لطيفتر از آن است . درست است كه كار واسطه كار خود مولاى منست ، ولى در مقابل ضعف و ناچيزى من كه تسليم محض او هستم آن كار نيك توسط ، نمايش بد دارد ، زيرا چيزى كه براى عوام لطف است ، بر خواص نازنين قهر است .\r\nدر دنيا محك جدا كنندهء عوام از خواص تحمل رنج و بلا است .\r\nاين حروف و كلمات واسطه ضرورى تبادل و انتقال معنى و رشد است ، آن گاه كه رنج و آگاهى روح آدمى را تصفيه كرد ، نيازى به آن واسطه نخواهد ماند .\r\nاين رنج و بلا بعضى را صاف و برخى ديگر را منحرف مىسازد ، مانند آب نيل كه بر سعادتمندان آب و بر اشقياء خون شده بود .\r\nآنان كه پايان كارها را بيشتر مىبينند سعادتمندتراند ، كسانى كه محصول كشت خود را بالعيان بينند در كار كشت جدىتر و كوشاتراند ، زيرا مىدانند كه رستاخيز روز بر داشتن درو و اين جهان موقع كاشتن است .\r\nهيچ معاهده و معامله‌اى بدون توقع سود صورت نمىگيرد ، حتى اين منكران را اگر درست دقت كنيد ، با انكار خود معامله‌اى را به راه مىاندازند . زيرا انكار براى خود انكار پوچ و بىمعنى است ، بلكه منكر براى انكارش هدفى را منظور كرده است يا براى پيروزى بر خصم است كه حسادتش به پيكار با او بر انگيخته شده ، يا براى برترى جويى و خود نمايى است كه خود اين هدفها هم از روى طمع به آرمانهاى ديگر است ، زيرا هيچ صورت ظاهرى بدون معنى لذت و جوهرى ندارد ، وقتى كه مىبينى صورتى از كار كسى بروز كرد ، فورا علت آن را مىپرسى ، اين پرسش تو براى آن است كه صورت مانند روغن چراغ است كه براى به وجود آوردن روشنايى به كار برده است و گر نه پرسيدن معنا نداشت . هميشه سؤال از هدف مطرح مىشود ، و الا لغو و بىهوده ،\r\n","description":"","footnote":"","page_name":" 557 ","page_number":561},
  {"content":"\r\nبلكه ناشايست است .\r\nاى مرد امين اگر فايده در خود صورت بود ، پس چرا از علت به وجود آمدن سؤال مىكنى ؟ بنا بر اين ، حكمت اين همه نقش و نگار كه در و ديوار وجود را آراسته است خود همان نقش نيست كه مىبينيم . پس اگر خداوند حكيمى وجود ندارد ، اين نظم و ترتيب از كجا آمده است و اگر وجود دارد ، حكمت او نمىتواند در همين اشكال و نقوش منحصر گردد . هيچ تا كنون ديده‌ايد كسى بر ديوار گرمابه نقش و روى دست و پايش خضاب بىعلت بكشد ؟ -\r\n","description":"","footnote":"","page_name":" 558 ","page_number":562},
  {"content":"\r\n\r\nمطالبه كردن موسى عليه السلام از حضرت عزت كه لم خلقت خلقاً و اهلكتهم و جواب آمدن از حضرت عزت\r\n\r\n( ( 3001 ) ) گفت موسى اى خداوند حساب\r\nنقش كردى باز چون كردى خراب\r\n( ( 3002 ) ) نر و ماده نقش كردى جان فزا\r\nوانگهى ويران كنى آن را چرا ؟\r\n( ( 3003 ) ) گفت حق دانم كه اين پرسش تو را\r\nنيست از انكار و غفلت وز هوى\r\n( ( 3004 ) ) ور نه تأديب و عتابت كردمى\r\nبهر اين پرسش تو را آزردمى\r\n( ( 3005 ) ) ليك مىخواهى كه در افعال ما\r\nباز جويى حكمت و سرّ بقا\r\n( ( 3006 ) ) تا از آن واقف كنى مر عام را\r\nپخته گردانى بدين هر خام را\r\n( ( 3007 ) ) قاصدا سائل شدى در كاشفى\r\nبهر عامه ليك تو ز ان واقفى\r\n( ( 3008 ) ) ز ان كه نيم علم آمد اين سؤال\r\nهر برونى را نباشد اين مجال\r\n( ( 3009 ) ) هم سؤال از علم خيزد هم جواب\r\nهم چنان كه خار و گل از خاك و آب\r\n( ( 3010 ) ) هم ضلال از علم خيزد هم هدى\r\nهم چنان كه تلخ و شيرين از ندى\r\n( ( 3011 ) ) ز آشنايى خيزد اين بغض و ولا\r\nوز غذاى خوش بود سقم و قوى\r\n( ( 3012 ) ) مستفيد اعجمى شد آن كليم\r\nتا عجميان را كند ز ان سر عليم\r\n( ( 3013 ) ) ما هم از وى اعجمى سازيم خويش\r\nپاسخش آريم چون بيگانه پيش\r\n( ( 3014 ) ) خر فروشان خصم همديگر شدند\r\nتا كليد قفل آن عقد آمدند\r\n( ( 3015 ) ) پس بفرمودش خدا اى ذو لباب\r\nچون بپرسيدى بيا بشنو جواب\r\n( ( 3016 ) ) موسيا تخمى به كار اندر زمين\r\nتا تو خود هم وادهى انصاف اين\r\n( ( 3017 ) ) چون كه موسى گشت و شد كشتش تمام\r\nخوشه هايش يافت خوبى و نظام\r\n( ( 3018 ) ) داس بگرفت و مر آنها را بريد\r\nپس ندا از غيب در گوشش رسيد\r\n( ( 3019 ) ) كه چرا كشتى كنى و پرورى\r\nچون كمالى يافت آن را مىبرى ؟\r\n( ( 3020 ) ) گفت يا رب ز ان كنم ويران و پست\r\nكه در اين جا دانه هست و كاه هست\r\n\r\n","description":"","footnote":"","page_name":" 559 ","page_number":563},
  {"content":"\r\n\r\n\r\n\r\n\r\n( ( 3021 ) ) دانه لايق نيست در انبار كاه\r\nكاه در انبار گندم هم تباه\r\n( ( 3022 ) ) نيست حكمت اين دو را آميختن\r\nفرق واجب مىكند در بيختن\r\n( ( 3023 ) ) گفت اين دانش ز كه آموختى\r\nنور اين شمع از كجا افروختى\r\n( ( 3024 ) ) گفت تمييزم تو دادى اى خدا\r\nگفت پس تمييز چون نبود مرا\r\n( ( 3025 ) ) در خلايق روحهاى پاك هست\r\nروحهاى تيرهء گلناك هست\r\n( ( 3026 ) ) اين صدفها نيست در يك مرتبه\r\nدر يكى درُ است و در ديگر شبه\r\n( ( 3027 ) ) واجب است اظهار اين نيك و تباه\r\nهم چنان كاظهار گندمها ز كاه\r\n( ( 3028 ) ) بهر اظهار است اين خلق جهان\r\nتا نمايد گنج حكمتها نهان\r\n( ( 3029 ) ) كنت كنزاً گفت مخفياً شنو\r\nجوهر خود گم مكن اظهار شو\r\n\r\nآيه\r\n« كنت كنزا مخفيا فاحببت ان اعرف فخلقت الخلق لكى اعرف » ( من يك گنج پنهانى بودم خواستم شناخته شوم ، مخلوقات را آفريدم تا شناخته شوم )\r\nتوضيح\r\n- سند و دلالت اين روايت را كه جلال الدين بارها در مثنوى آورده است ، در مجلدات گذشته بررسى نموده و گفته‌ايم : اين روايت نه سند معتبرى دارد و نه دلالتش روشن و قابل اعتماد است .\r\nتفسير ابيات\r\nروزى حضرت موسى عليه السلام به خدا عرض كرد : اى خداوند حسابگر ، علت چيست كه اين همه نقش و نگار و نر و ماده هاى جان فزا مىآفرينى و سپس آنها را از بين مىبرى ؟ خداوند فرمود : مىدانم كه اين سؤال تو از روى انكار و غفلت و هوى و هوس نيست و گر نه ترا مىآزردم و تاديبت مىكردم . بلكه مقصود تو فهم حكمتى است كه ما در آفرينش منظور نموده‌ايم ، تا آن حكمت را در يا بى و با مردم در ميان بگذارى و آن ناپخته ها را بسر منزل رشد برسانى . تو در حقيقت حكمت ما را از آفرينش مىدانى ، تنها براى تفهيم عاميان سؤال مىكنى در حقيقت بهره‌اى از علم دارى و الا\r\n","description":"","footnote":"","page_name":" 560 ","page_number":564},
  {"content":"\r\nهر صورت بين بيرون نگر توانايى اين سؤال را ندارد . آرى -\r\n\r\nهم سؤال از علم خيزد هم جواب\r\nهمچنان كه خار و گل از خاك و آب\r\n\r\nگمراهى واقعى و هدايت واقعى هم مسبوق به مقدارى از دانستنىها است و الا نادان نه راه راست را درك مىكند و نه راه منحرف را ، چنان كه تلخى و شيرينى هم از رطوبت ذائقه يا مادهء خارجى نمودار مىگردد .\r\nاگر هيچ گونه آگاهى و آشنايى ميان چند نفر وجود نداشته باشد ، نه يگانگى و دوستى به وجود مىآيد و نه بيگانگى و دشمنى ، چنان كه بيمارى و تندرستى و نيرو از غذاهاى ملايم ناشى مىگردد .\r\nآن موسى خود را به شكل جويندهء نادان و گنگ در آورده بود ، تا نادانهاى واقعى را تعليم نمايد .\r\nما هم وضع موسى را مىپذيريم و پاسخش را مانند بيگانگان در ميان مىگذاريم يك مثال ساده براى فهم اين موضوع جنگ خر فروشان است كه براى انجام معامله بر پا مىكنند .\r\nسپس خداوند فرمود : اى موسى خردمند ، حالا كه پرسيدى پاسخش را بشنو برو دانه‌اى را در زمين به كار تا به پاسخ سؤال برسى . موسى رفت و دانه هايى كاشت و آن دانه ها روييده و خوشه ها بر آورد و آن گاه داسى به دست گرفت و آنها را درو كرد در اين حال ندايى از غيب شنيد كه مىگويد اى موسى -\r\n\r\nتو چرا كشتى كنى و پرورى\r\nچون كمالى يافت آن را مىبرى ؟\r\n\r\nموسى پاسخ داد كه اى پروردگار من ، براى آن درو مىكنم كه در اين محصول كاه و دانه به هم در آميخته است و دانه را نمىتوان در انبار كاه ريخت ، چنان كه قرار دادن كاه در جايگاه گندم نيز كاريست غلط . -\r\n\r\nنيست حكمت اين دو را آميختن\r\nفرق واجب مىكند در بيختن\r\n\r\nخداوند فرمود : اى موسى ، اين دانش را از كجا آموختى و نور اين شمع\r\n","description":"","footnote":"","page_name":" 561 ","page_number":565},
  {"content":"\r\nرا از كجا بر افروختى ؟ عرض كرد اين تميز و دانش را از تو گرفته‌ام . خداوند فرمود : چگونه سزاوار است كه من كه اين تميز را به تو داده‌ام ، خود داراى آن نباشم اى موسى ، در اندرون خلايق ارواح پاك و ناپاك وجود دارد و اين صدفهاى وجود آدميان در يك مرتبه نيست ، بعضى از آنها پر از در و برخى ديگر جز شبه محتوايى ندارد .\r\nلازم است كه اين نيك و تباه را از هم تفكيك كنم ، همچنان كه كاه از گندم بايد جدا شود .\r\nخلق انسانها در اين دنيا براى جدا سازى آنهاست تا گنج حكمت وجود آنها ( يا من ) مخفى نماند ، زيرا من گنج مخفى بودم و براى شناساندن خود مخلوقات را آفريدم .\r\n","description":"","footnote":"","page_name":" 562 ","page_number":566},
  {"content":"\r\n\r\nبيان آن كه روح حيوانى و عقل جزوى و وهم و خيال بر مثال دوغند و روح وحيى كه باقى است در اين دوغ هم چو روغن پنهان است\r\n\r\n( ( 3030 ) ) جوهر صدقت خفى شد در دروغ\r\nهم چو طعم روغن اندر طعم دوغ\r\n( ( 3031 ) ) آن دروغت اين تن فانى بود\r\nراستت آن جان ربانى بود\r\n( ( 3032 ) ) سالها اين دوغ تن پيدا و فاش\r\nروغن جان اندر او فانى و لاش\r\n( ( 3033 ) ) تا فرستد حق رسولى بنده اى\r\nدوغ را در خمره جنباننده اى\r\n( ( 3034 ) ) تا بجنباند به هنجار و به فن\r\nتا بدانم من كه پنهان بود من ( 1 ) \r\n( ( 3035 ) ) يا كلام بنده‌اى كان جزو اوست\r\nدر رود در گوش آن كاو وحى جوست\r\n( ( 3036 ) ) اُذن مؤمن وحى ما را واعى است\r\nآن چنان گوشى قرين داعى است\r\n( ( 3037 ) ) آن چنان كه گوش طفل از گفت مام\r\nپر شود ناطق شود او در كلام\r\n( ( 3038 ) ) ور نباشد طفل را گوش رشد\r\nگفت مادر نشنود گنگى شود\r\n( ( 3039 ) ) دائماً هر كر اصلى گنگ بود\r\nناطق آن كس شد كه از مادر شنود\r\n( ( 3040 ) ) وان كه گوشش كرّ و گنگ از آفتى است\r\nز ان كه در گوشش رسيده علتى است\r\nاو پذيراى دم و تعليم نيست\r\nلاجرم مر نطق را تسليم نيست\r\n( ( 3041 ) ) آن كه بىتعليم بُد ناطق خداست\r\nكه صفات او ز علتها جداست\r\n( ( 3042 ) ) يا چو آدم كرده تلقينش خدا\r\nبىحجاب مادر و دايه و را\r\n( ( 3043 ) ) يا مسيحى كه به تعليم ودود\r\nدر ولادت ناطق آمد در وجود\r\n( ( 3044 ) ) از براى دفع تهمت در ولاد\r\nكه نزاده است از زنا و از فساد\r\n( ( 3045 ) ) جنبشى بايست اندر اجتهاد\r\nتا كه دوغ آن روغن از دل باز داد\r\n( ( 3046 ) ) روغن اندر دوغ باشد چون عدم\r\nدوغ در هستى بر آورده علم\r\n\r\n","description":"","footnote":" ( 1 ) نسخهء رمضانى و انقروى مصرع دوم را به ترتيب فوق ثبت كرده‌اند ، ولى مسلماً معنا با لفظ « تا بدانم من » گنگ و شايد غلط است ، بلكه بيت بايد به اين ترتيب تصحيح شود : تا بداند من كه پنهان بود من . . ","page_name":" 563 ","page_number":567},
  {"content":"\r\n\r\n\r\n( ( 3047 ) ) آن كه هستت مىنمايد هست پوست\r\nوان كه فانى مىنمايد اصل اوست\r\n( ( 3048 ) ) دوغ روغن ناگرفته است و كهن\r\nتا بنگزينى بنه خرجش مكن\r\n( ( 3049 ) ) هين بگردانش بدانش دست دست\r\nتا نمايد آن چه پنهان كرده است\r\n( ( 3050 ) ) ز ان كه اين فانى دليل باقى است\r\nلابهء مستان دليل ساقى است\r\nروغن اندر دوغ پنهان مىشود\r\nهر چه مىسازى تواش آن مىشود\r\n\r\nتفسير ابيات\r\nآن جوهر راستينت كه روح ربانى تست در پديدهء دروغين كالبد ماديت مخفى مانده چونان طعم روغن كه در طعم دوغ پنهان شده است . ساليان عمر مىگذرد و دوغ تن پيدا و آشكار ، ولى روغن جان ربانيت فانى و هيچ مىنمايد .\r\nحكمت الهى اقتضا مىكند و رسولى مىفرستد كه دوغ خمره بدن را بجنباند باشد كه من انسانى تو درك كند كه من ربانى در خمرهء بدن شعاعى داشته است .\r\nيا حكمت الهى اقتضا كند كه به وسيلهء كلام بنده‌اى كه پيوستگى با خدا دارد در گوش آن انسان كه وحى جو است فرو رود . آرى -\r\n\r\nگوش دل مؤمن است سامع صوت خداى\r\nگر چه به ظاهر همه ملك پر از هاى هوست\r\n\r\nگوش مؤمن كه گيرندهء وحى خدايى است دمساز دعوت كنندهء حق است . -\r\n\r\nآن چنان كه گوش طفل از گفت مام\r\nپر شود ناطق شود او در كلام\r\n\r\nاگر كودك گوش سالم نداشته باشد و سخن مادر را نشنود ، او قدرت تكلم هم نخواهد داشت .\r\nبه همين جهت است كه هر كر مادر زاد گنگ مىشود و كسى مىتواند سخن بگويد كه در كودكى توانايى شنيدن از مادر داشته باشد .\r\nگوش كر و زبان گنگ معلول آفتى است بدين جهت از پذيرش تعليم و تربيت\r\n","description":"","footnote":"","page_name":" 564 ","page_number":568},
  {"content":"\r\nمحروم است و تسليم نطق و سخن نخواهد بود ، هيچ كس جز خدا كه صفاتش از علت جداست نمىتواند ناطق بىتعليم باشد مگر اين كه مثل آدم ابو البشر بدون احتياج به مادر و دايه و با تلقين الهى ناطق شود و يا مانند مسيح بن مريم باشد كه با تعليم خداوند ودود در همان هنگام تولد زبان گشايد و بگويد : منم بندهء خدا . و با اين سخن تهمت زنا زادگى را از خود مرتفع بسازد .\r\nخمره دوغ بدن بدون كوشش و اجتهاد ، روغن جان ربانى را بروز نخواهد داد .\r\nروغن كه اصل است در دوغ نيست نما بوده ، دوغ در نمود هستى پرچم بر افراشته است . اين را بدان -\r\n\r\nآن كه هستت مىنمايد هست پوست\r\nوان كه فانى مىنمايد اصل اوست\r\n\r\nاز اين كالبد مادى كه با گذشت روزگاران كهنه شده است ، تا روغن از آن نگيرى رهايش مساز . اين دوغ را با دستت بجنبان تا آن چه را كه پنهان كرده است باز نمايد .\r\nاين فناى دوغ خود دليل آن است كه يك حقيقت باقى در وراى آن نهفته است چونان لابه و تملق مستان كه خود شاهد وجود ساقى است . خلاصه -\r\n\r\nروغن اندر دوغ پنهان مىشود\r\nهر چه مىسازى تواش آن مىشود\r\n\r\n","description":"","footnote":"","page_name":" 565 ","page_number":569},
  {"content":"\r\n\r\nمثال ديگر هم در اين معنى\r\n\r\n( ( 3051 ) ) هست بازىهاى آن شير عَلَم\r\nمخبرى از بادهاى مكتتم\r\n( ( 3052 ) ) گر نبودى جنبش آن بادها\r\nشير مرده كى بجستى در هوا ؟\r\n( ( 3053 ) ) ز ان شناسى باد را گر آن صباست\r\nياد بود است اين ، بيان آن خفاست\r\n( ( 3054 ) ) اين بدن مانند آن شير علم\r\nفكر مىجنباند او را دم بدم\r\n( ( 3055 ) ) فكر كان از مشرق آيد آن صباست\r\nو ان كه از مغرب دبور با وباست\r\n( ( 3056 ) ) مشرق اين باد فكرت ديگر است\r\nمغرب اين باد فكرت ز آن سر است\r\n( ( 3057 ) ) خود جماد است و بود شرقش جماد\r\nجانِ جانِ جان بود شرقش فؤاد\r\n( ( 3058 ) ) شرق خورشيدى كه شد باطن فروز\r\nقشر و عكس آن بود خورشيد روز\r\n( ( 3059 ) ) ز ان كه چون مرده بود تن بىلهب\r\nپيش او نى روز بنمايد نه شب\r\n( ( 3060 ) ) ور نباشد آن چو اين باشد تمام\r\nبىشب و بىروز دارد انتظام\r\n( ( 3061 ) ) هم چنان كه چشم مىبيند به خواب\r\nبىمه و خورشيد ماه و آفتاب\r\n( ( 3062 ) ) نوم ما چون شد اخ الموت اى فلان\r\nزين برادر آن برادر را بدان\r\n( ( 3063 ) ) ور بگويندت كه هست آن فرع اين\r\nمشنو آن را اى مقلد بىيقين\r\n( ( 3064 ) ) مىببيند خواب جانت وصف حال\r\nكه به بيدارى نبينى بيست سال\r\n( ( 3065 ) ) در پى تعبير آن تو عمرها\r\nمىروى سوى شهان با دها\r\n( ( 3066 ) ) كه بگو اين خواب را تعبير چيست ؟\r\nفرع گفتن اين چنين سرّ را شكيست\r\n( ( 3067 ) ) خواب عامت اين و خود خواب خواص\r\nباشد اصل اجتبا و اختصاص\r\n( ( 3068 ) ) پيل بايد تا چو خسبد در شبان\r\nخواب بيند خطهء هندوستان\r\n( ( 3069 ) ) خر نبيند هيچ هندستان به خواب\r\nخر ز هندستان نكردست اغتراب\r\n( ( 3070 ) ) جان هم چون پيل بايد نيك زفت\r\nتا به خواب او هند تاند رفت تفت\r\n( ( 3071 ) ) ذكر هندستان كند پيل از طلب\r\nپس مصور گردد آن ذكرش به شب\r\n\r\n","description":"","footnote":"","page_name":" 566 ","page_number":570},
  {"content":"\r\n\r\n\r\n( ( 3072 ) ) اذكروا الله كار هر اوباش نيست\r\nارجعى بر پاى هر قلاش نيست\r\n( ( 3073 ) ) ليك تو آيس مشو هم پيل باش\r\nور نه پيلى در پى تبديل باش\r\n( ( 3074 ) ) كيميا سازان گردون را ببين\r\nبشنو از ميناگران هر دم طنين\r\n( ( 3075 ) ) نقش بندانند در جوّ فلك\r\nكار سازانند بهر لى و لك\r\n( ( 3076 ) ) گر نبينى خلق مشكين جيب را\r\nبنگر اى شب كور آن آسيب را\r\n( ( 3077 ) ) هر دم آسيب است بر ادراك تو\r\nنبت نو نورسته بين از خاك تو\r\n( ( 3078 ) ) زين سبب ادهم بناگه ديد خواب\r\nبسط هندستانِ دل را بىحجاب\r\n( ( 3079 ) ) لاجرم زنجيرها را بر دريد\r\nمملكت بر هم زد و شد ناپديد\r\n( ( 3080 ) ) اين نشان ديد هندستان بود\r\nكه جهد از خواب و ديوانه شود\r\n( ( 3081 ) ) مىفشاند خاك بر تدبيرها\r\nمىدراند حلقهء زنجيرها\r\nترك گيرد ملك دنيا سر بسر\r\nجملگى بر هم زند بىدرد سر\r\n( ( 3082 ) ) آن چنان كه گفت پيغمبر ز نور\r\nكه نشانش آن بود اندر صدور\r\n( ( 3083 ) ) كه تجافى آرد از دار الغرور\r\nهم انابت آرد از دار السرور\r\n( ( 3084 ) ) بهر شرح اين حديث مصطفى\r\nداستانى بشنو اى يار صفا\r\n\r\nآيه\r\n« يا أَيُّهَا اَلَّذِينَ آمَنُوا اُذْكُرُوا الله ذِكْراً كَثِيراً وَسَبِّحُوه بُكْرَةً وَأَصِيلًا 33 : 41 - 42 . » ( 1 )  ( اى مردم با ايمان خدا را زياد به ياد بياوريد و صبحگاه و شامگاه تسبيحش گوييد ) .\r\n« يا أَيَّتُهَا اَلنَّفْسُ اَلْمُطْمَئِنَّةُ اِرْجِعِي إِلى رَبِّكِ راضِيَةً مَرْضِيَّةً 89 : 27 - 28 » ( 2 )  ( اى نفس مطمئن و به آرامش رسيده به سوى پروردگارت در حالى كه تو از او و او از تو خوشنود است بر گرد . )\r\n","description":"","footnote":" ( 1 ) سوره الاحزاب ، آيه 41 . .  ( 2 ) سوره الفجر ، آيه 37 و 38 . . ","page_name":" 567 ","page_number":571},
  {"content":"\r\n\r\nروايت\r\n« عبد الله بن مسعود : ان النَّبىّ صلى الله عليه و آله قرء يوما » « أَفَمَنْ شَرَحَ الله صَدْرَه لِلإِسْلامِ فَهُوَ عَلى نُورٍ مِنْ رَبِّه 39 : 22 » و قال : إذا دخل النور القلب انشرح و انفسح قيل و ما علامه ذلك ؟ قال التجافى عن دار الغرور . » ( 1 )  ( عبد الله بن مسعود مىگويد روزى پيامبر اكرم آيه فوق را تلاوت فرمود ، و فرمود : وقتى كه نور به قلب آدمى داخل شد قلب باز مىشود و وسعت مىگيرد ، گفته شد : نشان شرح قلب چيست ؟ فرمود : بر كنار شدن و اجتناب از دنياى فريبا ) .\r\n« عن جابر : النوم اخو الموت و اهل الجنة لا ينامون و لا يموتون » ( 2 )  ( خواب برادر مرگ است و اهل بهشت نه مىخوابند و نه مىميرند . )\r\n","description":"","footnote":" ( 1 ) احياء العلوم ، غزالى ، ج 1 ، ص 58 ، شرح انقروى ، ج 4 ، ص 358 ، روايت فوق از نظر سند مورد بحث و مشاجره است ، ولى اگر حديثى با اين خصوصيات وارد نشده باشد ، مضامين موجوده در روايت مطابق آيات قرآنى و احاديث معتبر و عقل سليم است و به عبارت معروف « دلالته تغنى عن السند » صحت مفاد حديث بىنياز كنندهء از سند است . .  ( 2 ) جامع الصغير ، ج 2 ، ص 464 . . ","page_name":" 568 ","page_number":572},
  {"content":"\r\n\r\n\r\n( ( 3054 ) ) اين بدن مانند آن شير عَلَم\r\nفكر مىجنباند او ار دمبه دم\r\n( ( 3055 ) ) فكر كان از مشرق آيد آن صباست\r\nوان كه از مغرب دبور با وباست\r\n( ( 3056 ) ) مشرق اين باد فكرت ديگر است\r\nمغرب اين باد فكرت ز ان سر است\r\n( ( 3057 ) ) خود جماد است و بود شرقش جماد\r\nجانِ جانِ جان بود شرقش فؤاد\r\n\r\nتحرك بدن از انديشه و خوبى و پليدى آن مربوط به محتويات روان آدمى ، و روان آدمى محصولى از ماده بوده و آن چه كه ما فوق ماده است به سطح عميق قلب آدمى مربوط است\r\nجلال الدين در ابيات گذشته با بيانات مختلف چند مسئله را كه در ابيات مورد تحليل ديده مىشود مطرح نموده است :\r\n1 - بدن مادى آدمى با قطع نظر از انديشه موجود بسيار ناچيز است ، نه تحركى دارد و نه تحولى -\r\n\r\nاى برادر تو همان انديشه اى\r\nما بقى خود استخوان و ريشه اى\r\n\r\nاين انديشه مىتواند عامل تحركات و تحولات خود آگاه براى كالبد مادى بوده باشد كه در ساير جانداران و نباتات و جمادات ديده نمىشود .\r\nولى مجرد تحرك و تحول آدمى به وسيلهء انديشه موجب ورود او در منطقهء ارزشها نخواهد بود ، زيرا 2 - بايد ديد انديشهء آدمى روى كدامين واحدها و قضايا فعاليت مىكند ؟ و به اصطلاح جلال الدين نسيم اين انديشه از كدام سمت مىوزد ، مقصود از سمت ، همان انگيزه ها است كه انديشه را به وجود آورده و آن واحدهاى خام است كه انديشه روى\r\n","description":"","footnote":"","page_name":" 569 ","page_number":573},
  {"content":"\r\nآنها به فعاليت پرداخته است . -\r\n\r\nگر بود انديشه ات گل گلشنى\r\nور بود خارى تو هيمهء گلخنى\r\n\r\nو به قول عبد الرحمن جامى -\r\n\r\nگر در دل تو گل گذرد گل باشى\r\nور بلبل بىقرار بلبل باشى\r\n\r\n3 - منبعى كه نسيم انديشه را به وزيدن وادار مىكند ، به طور مستقيم از طبيعت و شئون آن برخوردار نمىشود ، زيرا ماده و قوانين آن كه مجموعا طبيعت ناميده مىشود ، با هويت انديشه و منبع آن قابل مقايسه نيست ، زيرا ماده داراى كميت و كيفيت و ناخود آگاه اولًا خشونت مقوله هاى خود را از دست مىدهد ، تا به پديدهء حيات تبديل شود ، پس از آن كه به پديدهء حيات تبديل شد ، با شرايط معينى به فعاليتهاى مغزى تحول مىيابد ، فعاليتهاى مغزى اگر چه با تماس با طبيعت خارجى بروز مىكند ، ولى بدان جهت كه طبيعت خارجى نه تنها با آن فعاليتها سنخيت ندارد ، بلكه با خود پديدهء حيات هم فاصلهء كيفى زيادى گرفته است ، لذا مىتوان گفت مشرق و مغرب خود انديشه در ميان مادى مغز نامعلوم است .\r\n4 - با همهء اين احوال -\r\n\r\nخود جماد است و بود شرقش جماد\r\nجانِ جانِ جان بود شرقش فؤاد\r\n\r\nاين مطلب را هم جلال الدين در گذشته با بيانات گوناگونى گوشزد كرده است ، از آن جمله :\r\n\r\nموج خاكى فكر و فهم و وهم ماست\r\nموج آبى صحو و سكر است و فناست\r\n\r\nبه نظر مىرسد كه مقصودش از جماد در بيت مورد تحليل و موج خاكى در بيت فوق اعم از طبيعت و محصولش باشد ، زيرا چنان كه در بيت دوم از ابيات مورد تحليل مىگويد :\r\n\r\nمشرق اين باد فكرت ديگر است\r\nمغرب اين باد فكرت ز ان سر است\r\n\r\nفعاليت انديشه را ما فوق ماده و نمودهايش مىداند ، و با همين تفسير است كه مىتوان تو هم تناقض در ابيات جلال الدين را بر طرف ساخت . به اين بيان كه : -\r\n","description":"","footnote":"","page_name":" 570 ","page_number":574},
  {"content":"\r\n\r\nتحرك بدن از فعاليت انديشه است و فعاليت انديشه با اين كه محصول ماده و قوانين آن است ، از ماده و قوانين جدا شده و فاصلهء كمى گرفته است ، به حدى كه آن دو را به صورت دو مقوله متباين در آورده است اما موجوديت انسانى در اين نمودها و تحولات خلاصه نمىشود ، بلكه - جان جان جان بود شرقش فؤاد براى انسان ما وراى آن نمودها و تحولات يك جان ربانى وجود دارد كه از مغز درونى قلب مىدرخشد . اين درخشش و كاهش و افزايش آن وابسته به رشد و تكامل جان طبيعى آدمى است كه بتواند جان انسانى را مانند محصول عالى از آن جان طبيعى استخراج كند و آن گاه آمادهء تابش شعاع جان ربانى نمايد ، شعاعى كه خورشيد جهان افروز عالم طبيعت قشر و يا انعكاسى از آن است\r\n\r\n( ( 3068 ) ) پيل بايد تا چو خسبد در شبان\r\nخواب بيند خطهء هندوستان\r\n( ( 3069 ) ) خر نبيند هيچ هندستان به خواب\r\nخر ز هندستان نكردست اغتراب\r\n. . .\r\n( ( 3072 ) ) اذكروا الله كار هر اوباش نيست\r\nارجعى بر پاى هر قلاش نيست\r\n\r\nپديدهء خواب و رويا دامنهء بيدارى آدميان معمولى است ، براى دريافت ارزش خواب يك انسان نخست بايد ديد بيداريش چيست ؟\r\nموضوع خواب و عوامل طبيعى و روانى آن را در مباحث مجلدات پيشين بررسى كرده‌ايم و نيازى به تكرار آنها وجود ندارد .\r\nچون جلال الدين در سه بيت مورد تحليل مطلب بسيار با اهميتى را مطرح نموده است ، لذا مجبوريم به طور اختصار آن مطلب را مورد تحليل و بررسى قرار بدهيم .\r\n","description":"","footnote":"","page_name":" 571 ","page_number":575},
  {"content":"\r\nتوجه واقع بينانهء جلال الدين در موضوع خواب فوق العادهء جالب است ، او با تمام اجتناب از خرافات و موهومات براى خواب منشا طبيعى و روانى متذكر شده خواب و بيدارى را دو نمود مربوط به وضع شخصيت آدمى مىداند .\r\nاگر چه جلال الدين نمىخواهد در موضوع خواب چنان كه مقتضاى روش او در هر موضوع علمى است ، به تحقيقات و تفصيلات مشروح بپردازد ، زيرا او اين گونه اشتغالات را فعاليتهاى حرفه‌اى مىداند كه بشر خواه نخواه دنبالش را گرفته و براى توجيه و تنظيم زندگيش بموضوعات علمى در هر قلمروى خواهد پرداخت .\r\nولى چنان كه بارها متذكر شده‌ايم ، جلال الدين از يك افق كلىتر و عالىتر همين موضوعات علمى را هم از آن جهت كه مواد خام آن كلياتند ، از نظر دور نمىدارد و گاهى مطالب فوق العادهء ارزنده در بارهء آن موضوعات ابراز مىدارد .\r\nتحقيقات مشروح در بارهء پديدهء خواب و رويا را به متخصصين خود واگذار كرده ، يك مطلب بسيار اساسى در اين موضوع ياد آور مىشود و آن اين است كه مىگويد : حقيقت و ارزش هر خوابى را از حقيقت و ارزش بيدارى آن انسان بايد جستجو كرد .\r\nچنان كه در بارهء مرگ كه يكى از دو طرف معادلهء هستى است ، زندگى را مطرح مىسازد كه طرف ديگر معادله است . او مىگويد :\r\n\r\nمرگ هر يك اى پسر هم رنگ اوست\r\nپيش دشمن دشمن و بر دوست دوست\r\nاى كه مىترسى ز مرگ اندر فرار\r\nآن ز خود ترسا نه از وى هوشدار\r\nروى زشت توست نى رخسار مرگ\r\nجان تو همچون درخت و مرگ برگ\r\nگر به خارى خسته‌اى خود كشته اى\r\nور حرير و قز درى خود رشته اى\r\n\r\nبا قطع نظر از عوامل موقت و محدود زندگانى بيدارى كه خوابهايى را مناسب خود به وجود مىآورد ، يك زمينهء كلى براى بيدارى و خواب آدمى وجود دارد كه در شخصيت كلى او نهفته است . به قول جلال الدين هر كارى را كه انجام بدهيد ، نمىتوانيد وضعى پيش بياوريد كه خر ، هندوستان را بخواب ببيند و فيل سوراخ\r\n","description":"","footnote":"","page_name":" 572 ","page_number":576},
  {"content":"\r\nدرختى را كه كرم محقرى در آن زندگى مىكند . اگر چه مثالى را كه جلال الدين براى استشهاد به نظريهء خود آورده است شبيه به عوامل خارجى و موقت شخصيت است ، زيرا هندوستان محيط خارج از شخصيت فيل است ولى لحن كلامش مىرساند كه مىخواهد زمينهء ثابت تشابه خواب به بيدارى را گوشزد نمايد ، به هر حال مىتوان گفت : هر چه كه سطوح مختلف شخصيت آدمى در بر دارد ، چنان كه در بيدارى حيات او را توجيه و تفسير مىكند ، همچنان ريشه هايى در خواب انسان مىدواند .\r\nمسئلهء بسيار مهمى كه در اينجا وجود دارد اين است كه شخصيتهاى تقويت يافته كه در بهره بردارى از جهان خارجى از مبادى و اصول عالىتر بمرحلهء والايى رسيده‌اند ، از نظر طبيعى داراى حالت اشباع شده‌اى هستند كه بندرت خواب مىبينند ، اين پديده دليل آن است كه خوابهاى طبيعى ناشى از اشباع نشدن فعاليتهاى ذهنى در عالم بيدارى است .\r\nاما نوعى ديگر از خواب وجود دارد كه يا بايد بگوييم جنبهء ما وراى طبيعى خالص دارد و يا اين كه از عميقترين سطوح شخصيت سرچشمه مىگيرد و حتى در تكامل يافته ترين و اشباع شده ترين شخصيتها نيز بروز مىكند .\r\nمانند خوابهاى اولياء الله كه روح آنان از وازدگىها و به اصطلاح روان شناسى جوع حسى عبور كرده و هستى را كه نقش و نگار پر معنايى دارد ، در پشت سر گذاشته و معنا را دريافته‌اند ، خوابهاى پيامبران و بعضى از اشخاص است كه به طور معدود خوابهاى موافق واقع مىبينند و مانند بارقه هاى اكتشافى مخترعين در بيدارى است .\r\nولى چنان كه بارقه هاى اكتشافى به سطوح شخصيت طبيعى انسانها مربوط نيست ، همچنين خوابهاى مورد بحث . با اين حال همان قاعدهء تعادل خواب و بيدارى به جهت آن كه زمينهء كلى آن سطوح شخصيت آدمى است ، در همه جا جريان دارد -\r\n","description":"","footnote":"","page_name":" 573 ","page_number":577},
  {"content":"\r\n\r\nتفسير ابيات\r\nنقش شير كه در روى پرچم مرده و جامد است به حركت در مىآيد و از بادهاى نامحسوس خبر مىدهد ، تو اگر هشيار باشى از چگونگى حركات آن شير منقوش بر پرچم مىتوانى نوع بادى را كه آن را به حركت در آورده است درك كنى كه آيا باد جنبانندهء شير صبا يا دبور است . اين حركت ظاهرى شير بيان كنندهء كيفيت مخفى باد است .\r\nاين بدن هم مانند آن شير علم به وسيلهء باد به حركت در مىآيد . انديشه‌اى كه از سمت مشرق يعنى از منابع شايسته حركت مىكند مانند باد صبا است و انديشه‌اى كه از طرف مغرب به تموج در آمده است ، ناشايست و مانند باد دبور است كه و با مىآورد .\r\nمشرق باد انديشه افق ديگرى غير از اين مشرقها است و مغربش هم طرف ضد آن است . اين انديشه بالاخره محصولى از جماد است و مشرقش هم شبيه به خود آن است ، ولى چون جان جان جان نمود ربانى روح آدمى است از مشرق فؤاد ( مغز قلب ) مىتابد . آن مشرق باطن افروز چنان با عظمت است كه -\r\n\r\nقشر و عكس آن بود خورشيد روز .\r\n\r\nبه همين جهت است كه وقتى كه بدن آدمى مرده و از شعله هاى حيات محروم باشد براى او روز و شب يكسان است ولى اگر روح از هستى برخوردار باشد ، بدون بدن و بىنياز از شب و روز وضع شايستهء خود را دارا است ، چنان كه در عالم خواب انسان بدون چشم و ماه و خورشيد ، ماه و آفتاب را ميبيند . مرگ و خواب دو برادرند تو مىتوانى با درك خواب با مرگ هم آشنا شوى . اگر كسى بگويد : خواب فرع بيدارى است ، اى مقلد بىنوا اين سخن را با گمان و خيالات مپذير ، زيرا -\r\n\r\nمىببيند خواب جانت وصف حال\r\nكه به بيدارى نبينى بيست سال\r\n\r\n","description":"","footnote":"","page_name":" 574 ","page_number":578},
  {"content":"\r\n\r\nدر پى تعبير آن تو عمرها\r\nمىدوى سوى شهان با دها ( 1 ) \r\nكه بگو اين خواب را تعبير چيست ؟\r\nفرع گفتن اين چنين سر را شكيست\r\n\r\nتازه اين خواب با اين ويژگيها كه گفتيم ، اختصاص به عوام مردم دارد ، ولى خواب مردم تكامل يافته بر گزيدگى و خصوصيت والاترى دارد - بلى ، -\r\n\r\nپيل بايد تا چو خسبد در شبان\r\nخواب بيند خطهء هندوستان\r\n\r\nهيچ تا كنون ديده‌ايد خر هندوستان در خواب بيند ؟ زيرا وطن خر هندوستان نيست كه از آن جدا شده باشد . براى ديدن خوابهاى مخصوص به ارواح عالى ، جانى مانند فيل لازم است كه شايستگى آن را داشته باشد كه با جستجوى روزانه هندوستان شبانگاه بسراغ خوابش برود .\r\nشما خيال مىكنيد هر اوباشى مىتواند شايستهء خطاب اذكروا الله باشد ؟ شما گمان مىكنيد هر قلاشى لياقت آن را دارد كه خطاب « ارجعى » پاى او را بكشد و به بارگاه ربوبى جذبش كند ؟ با اين حال نااميد و مايوس مباش ، نخست برو قدرت پيل شدن را در وجودت آماده كن و اگر مىبينى كه قدرت پيل شدن را ندارى در صدد تبديل موجوديت پست خود باش ، برو -\r\n\r\nكيميا سازان گردون را ببين\r\nبشنو از ميناگران هر دم طنين\r\n\r\nبلى ، اگر ديده گان بينايى داشته باشى خواهى ديد :\r\n\r\nنقش بندانند در جوّ فلك\r\nكار سازانند بهر لى و لك\r\n\r\nاگر اى شب كور نگون بخت موجودات ربانى را نمىبينى ، به آن آسيبها و اختلالات روانى بنگر كه دائماً راه ادراكات ترا مىزنند و گياهانى نو بنو از خاك وجودت سر مىكشد . از همين عوامل پنهانى بود كه ابراهيم ادهم در عالم رويا گسترش هندوستانى فيلان را بدون پرده بخواب ديد و زنجيرها را پاره كرد و مملكت و سلطنت را بر هم زد و از ديده ها ناپديد شد . نشان خواب ديدن هندوستان\r\n","description":"","footnote":" ( 1 ) دها زيركى . ","page_name":" 575 ","page_number":579},
  {"content":"\r\nهمان بود كه ابراهيم از خواب جست و ديوانه گشت و ز ان پس -\r\n\r\nمىفشاند خاك بر تدبيرها\r\nمىدراند حلقهء زنجيرها\r\nترك گيرد ملك دنيا سر بسر\r\nجملگى بر هم زند بىدردسر\r\n\r\nچنان كه پيامبر اكرم در بارهء نور الهى فرمود كه وقتى در سينهء يك انسان وارد شود ، علامتش كناره گيرى از دنياى فريبنده و باز گشت از دار الغرور به دار السرور است . براى شرح اين حديث پيامبر ، اى يار صدق و صفا ، داستانى را گوش كن . -\r\n","description":"","footnote":"","page_name":" 576 ","page_number":580},
  {"content":"\r\n\r\nحكايت آن پادشاه زاده كه پادشاهى حقيقى به وى روى نمود « يوم يفر المرء من اخيه و أمه و ابيه » نقد وقت شد . پادشاهى اين خاك تودهء كودك طبعان كه قلعه گيرى نام كنند . آن كودكى كه چيره آيد بر سر خاك توده بر آيد و لاف زند كه قلعه مراست كودكان ديگر بر وى رشك برند كه التراب ربيع الصبيان آن پادشاه زاده چون از قيد رنگها برست گفت من اين خاكهاى رنگين را همان خاك دون مىگويم زر و اطلس و اكسون نمىگويم من از اين اكسون ره زن رستم و به يك سو جستم و آتيناه الحكم صبياً ارشاد حق را مرور سالها حاجت نيست در قدرت كن فيكون هيچ كس سخن قابليت نگويد\r\n\r\n( ( 3085 ) ) پادشاهى داشت يك برنا پسر\r\nباطن و ظاهر مزيّن از هنر\r\n( ( 3086 ) ) خواب ديد او كان پسر ناگه بمرد\r\nصافى عالم بر آن شه گشت درد\r\n( ( 3087 ) ) خشك شد از تاب آتش مشك او\r\nكه نماند از تف آتش اشك او\r\n( ( 3088 ) ) آن چنان پر شد ز دود و درد شاه\r\nكه نمىيابيد در وى آه راه\r\n( ( 3089 ) ) خواست مردن قالبش بىكار شد\r\nعمر مانده بود شه بيدار شد\r\n( ( 3090 ) ) شادئى آمد ز بيداريش پيش\r\nكاو نديده بود اندر عمر خويش\r\n( ( 3091 ) ) تا ز شادى خواست هم فانى شدن\r\nبس مطوّق آمد اين جان با بدن\r\n( ( 3092 ) ) از دم غم مىبميرد اين چراغ\r\nوز دم شادى بميرد اينت لاغ\r\n( ( 3093 ) ) در ميان اين دو مرگ او زنده است\r\nاين مطوّق شكل جاى خنده است\r\n( ( 3094 ) ) شاه با خود گفت شادى را سبب\r\nغم شود حاصل زهى كار عجب\r\n( ( 3095 ) ) اين عجب يك چيز از يك روى مرگ\r\nوز يكى رو زندگى و رخت و برگ\r\n( ( 3096 ) ) آن يكى نسبت بدان حالت هلاك\r\nباز هم از سوى ديگر امتساك\r\n( ( 3097 ) ) شادى تن سوى دنيا وى كمال\r\nسوى روز عاقبت نقص و زوال\r\n( ( 3098 ) ) خنده را در خواب هم تعبير خوان\r\nگريه گويد با دريغ و اندهان\r\n( ( 3099 ) ) گريه را در خواب شادى و فرح\r\nهست در تعبير اى صاحب مرح\r\n\r\n","description":"","footnote":"","page_name":" 577 ","page_number":581},
  {"content":"\r\n\r\n\r\n( ( 3100 ) ) شاه انديشيد كاين غم خود گذشت\r\nليك جان از جنس بد ظن بگشت\r\n( ( 3101 ) ) ور رسد خارى چنين اندر قدم\r\nگر رود گل يادگارى بايدم\r\nچشم زخمى زين مبادا كه شود\r\nيادگارى بايدم گر او رود\r\n( ( 3102 ) ) چون فنا را شد سبب بىمنتها\r\nپس كدامين راه را بنديم ما\r\n( ( 3103 ) ) صد دريچه و در سوى مرگ لديغ\r\nمىكند اندر گشادن ژيغ ژيغ\r\n( ( 3104 ) ) ژيغ ژيغ تلخ آن درهاى مرگ\r\nنشنود گوش حريص از حرص برگ\r\n( ( 3105 ) ) از سوى تن دردها بانگ در است\r\nوز سوى خصمان جفا بانگ در است\r\n( ( 3106 ) ) جان من بر خوان دمى فهرست طب\r\nنار علتها نظر كن ملتهب\r\nهين برو بر خوان كتاب طب را\r\nتا شمار ريگ بينى رنجها\r\n( ( 3107 ) ) ز ان همه بر من درين خانه ره است\r\nهر دو گامى پر ز كژدمها چه است\r\n( ( 3108 ) ) باد تند است و چراغ ابترى\r\nزو بگيرانم چراغ ديگرى\r\n( ( 3109 ) ) تا بود كز هر دو يك وافى شود\r\nگر به بادى آن چراغ از جا رود\r\n( ( 3110 ) ) هم چو عارف كاو از اين ناقص چراغ\r\nشمع دل افروخت از بهر فراغ\r\n( ( 3111 ) ) تا كه روزى كاين بميرد ناگهان\r\nپيش چشم خود نهد او شمع جان\r\n( ( 3112 ) ) او نكرد اين فهم پس داد از غرر\r\nشمع فانى را به فانى دگر\r\nچاره انديشيد ليكن چاره نى\r\nگفت با خود نيست بيرون رفتنى\r\n\r\nآيه\r\n« يَوْمَ يَفِرُّ اَلْمَرْءُ مِنْ أَخِيه وَأُمِّه وَأَبِيه وَصاحِبَتِه وَبَنِيه 80 : 34 - 36 . » ( 1 )  ( رستاخيز روزى است كه انسان از برادر و مادر و پدر و دوست و فرزندانش فرار مىكند ) .\r\n« يا يَحْيى خُذِ اَلْكِتابَ بِقُوَّةٍ وَآتَيْناه اَلْحُكْمَ صَبِيًّا 19 : 12 » ( 2 ) \r\n","description":"","footnote":" ( 1 ) سوره عبس ، آيهء 34 تا 36 . .  ( 2 ) سوره مريم ، آيهء 12 . . ","page_name":" 578 ","page_number":582},
  {"content":"\r\n\r\n\r\n( اى يحيى ، بگير كتاب آسمانى را با نيروى الهى و ما در كودكى يحيى به او حكم عطا كرديم . )\r\nروايت\r\n« الولد سر ابيه » . ( 1 )  ( فرزند باز گو كننده يا نمونه راز نهانى پدرش است )\r\n\r\n( ( 3092 ) ) از دم غم مىبميرد اين چراغ\r\nوز دم شادى بميرد اينت لاغ\r\n( ( 3093 ) ) در ميان اين دو مرگ او زنده است\r\nاين مطوّق شكل جاى خنده است\r\n\r\nآيا شادى و اندوه دو مرگ بوده و زندگى از ميان دو مرگ عبور مىكند\r\nمسلماً مقصود جلال الدين از شادى و اندوه كه باعث مرگ آدمى مىشوند ، پديدهء معمولى آن دو نيست ، زيرا زندگى بشر در صورت بروز معمولى شادى و اندوه به خطر نمىافتد ، بلكه آن غم و شادى مىتواند بزندگى آدمى خاتمه بدهد كه موجب انفجار عميق روانى بوده و آن انفجار پوستهء روانى را كه عبارت است از حيات متلاشى بسازد .\r\nبراى توضيح اين مطلب مىگوييم : اگر زندگى را عبارت از يك جويبار زلال بدانيم كه از ميان قوانين طبيعت مىگذرد ، اندوه شبيه به مواد خاكى و سنگى است كه به آن جويبار مىريزد و شادى مانند اين است كه آتش بسيار قوى در زير جويبار شعله ور شود و آبش را بخار كند و از بين ببرد .\r\n[ البته مسلم است كه اين موضوع بيش از تشبيهات قابل درك براى مطلب مورد بحث ديگر چيزى نيستند 
  ] تأثير شادى و اندوه در روان آدمى مختلف است ، از\r\n","description":"","footnote":" ( 1 ) حديث بودن جملهء فوق ثابت نشده است . . ","page_name":" 579 ","page_number":583},
  {"content":"\r\n\r\nحد معمولى ضرورى گرفته تا حد انفجار تأثيرات متنوعى از دو پديدهء مزبور در روان ايجاد مىشود گاهى موجب انقلاب جزئى روانى مىگردند ، گاهى ديگر موجب تشويش و اضطراب مىباشند و اين انقلاب و تشويش با در نظر گرفتن واحدهاى شخصيت انسانى انواع گوناگون پيدا مىكند .\r\nبه اضافهء اين كه انفجار و اضطراب و گسستن رشتهء زندگى و ساير تأثيرات روانى منحصر به دو پديدهء غم و شادى نيست ، بلكه گاهى حيرت و ترديد و احساس بن بست در زندگى و روبه رو شدن اميد با نوميدى قطعى . . . نيز باعث تشويش و انقلاب و انفجار نابود كنندهء زندگى مىگردد .\r\nتفسير ابيات\r\nپادشاهى پسر جوانى داشت كه ظاهر و باطنش با هنرها آراسته بود . روزى پادشاه در خواب مىبيند كه پسرش مرده است ، اين خواب وحشتناك صفاى عالم را در پيش چشمانش آلوده كرد ، ظرف آب زندگيش از حرارت اندوه چنان خشكيد كه قطرهء اشكى هم براى گريستن نداشت . سينه پادشاه چنان از درد و دود اندوه پر شده بود كه راهى براى آه كشيدن هم وجود نداشت ، از شدت غصه نزديك بود بميرد ، چون اجلش فرا نرسيده بود از خواب بيدار شد ، پس از بيدار شدن چنان شادى در خود احساس كرد كه در عمرش نظير آن را نديده بود .\r\nاين شادى بقدرى تند و تيز بود كه مانند همان اندوه خواب نزديك بود بزندگى او پايان بدهد ، تأثير شادى و اندوه جان در بدن چنين است ، زيرا اين دو چنان بهم پيچيده‌اند كه حالات هر يك در ديگرى بشدت تأثير مىگذارد .\r\nشگفتا ، چراغ زندگى آدمى همان گونه با شدت دم اندوه خاموش مىشود كه از دم شادى .\r\nاين بهم پيچيدگى و در هم آميختگى كاشف از ضعف آدمى و خنده آور است . پادشاه با خويشتن چنين گفت : زهى كار شگفت انگيز كه علت اين شادى هيجان آور همان غم تند و تيز است اين عجبتر كه يك حقيقت از يك جهت باعث\r\n","description":"","footnote":"","page_name":" 580 ","page_number":584},
  {"content":"\r\nمرگ و هلاك و از روى ديگر موجب زندگى و محفوظ ماندن است .\r\nشادى يك پديدهء روانى است كه بالنسبه به زندگى دنيوى كمال و با نظر به پايان كار و پشت پرده زندگى دنيوى موجب نقص و زوال است . تعبير خنده‌اى كه در خواب بروز مىكند گريه ، و بالعكس تعبير گريه شادى و فرح مىباشد .\r\nپادشاه با خود چنين گفت : خوب شد ، اندوه شديدى كه سر تا سر وجودم را به اضطراب انداخته بود ، گذشت و از بين رفت ، و اين تسليت را در ظاهر بخويشتن مىداد ، ولى اين پيش آمد جانش را در گمان بد فرو برده بود ، با خويشتن گفت كه اگر روزى فرا رسد كه چنين خارى در پايم خلد و چشم زخمى فرود آيد و فرزندم بميرد ، يادگارى از او مىتوانم داشته باشم .\r\nمرگ و نابودى اسباب بىنهايت دارد ، من در مقابل بىنهايت چكارى مىتوانم صورت بدهم و كدامين راه مرگ را به روى فرزندم ببندم ؟ صد در و دريچه به روى مرگ گزنده باز است و دائماً گشاده مىشوند و صداى جير جير آنها به گوش آدمى مىرسد ، اين صدا را همهء مردم جز حريصان بد بخت كه گوششان كر است مىشنوند ، از آن جمله -\r\n\r\nاز سوى تن دردها بانگ در است\r\nوز سوى خصمان جفا بانگ در است\r\n\r\nبرو اى جان من ، لحظاتى فهرست كتب طبى را مطالعه كن تا به بينى كه شمارهء دردها و رنج به اندازهء ريگ بيابانها است . فاصلهء من و مرگ دو گام است كه اين دو گام هم پر از چاههاى پر كژدم است .\r\nچراغ ضعيف زندگى در ميان بادهاى تندوز قرار گرفته است ، هشيار باشيد و چراغ ابديت را از نور همين چراغ ضعيف روشن كنيد تا اگر اين زندگى خاموش شود ، چراغ پايدار روشن بماند . -\r\n\r\nهمچو عارف كاو از اين ناقص چراغ\r\nشمع دل افروخت از بهر فراغ\r\n\r\n","description":"","footnote":"","page_name":" 581 ","page_number":585},
  {"content":"\r\n\r\nتا كه روزى كاين بميرد ناگهان\r\nپيش چشم خود نهد او شمع جان ( 1 ) \r\n\r\nولى دريغا ، پادشاه اين مطلب را درك نمىكرد و در صدد بر آمد كه از يك شمع فانى شمع فانى ديگرى را روشن بساز .\r\n","description":"","footnote":" ( 1 ) تشبيه فوق العاده جالبى است كه جلال الدين در اين مورد آورده است . درست است كه روشنايى حيات طبيعى با نور حيات ابدى چندان سنخيتى ندارد ، بلكه از يك نظر هيچ اشتراكى ميان آنها نيست ، زيرا به قول جلال الدين اين حيات طبيعى مانند قشرى است روى سطح مجاور طبيعت روح آدمى و روح آدمى مانند قشرى است روى آن جان ربانى كه شعلهء ابديت است ، با اين حال يگانه وسيلهء آمادگى روح آدمى براى تجرد همين حيات طبيعى و پذيرندهء شعله ابديت نيز همان روح آدمى است ، در حقيقت اين قشرها در راه كمال به شعاع شعلهء ابديت منتهى مىشود و وصل مىگردد . . ","page_name":" 582 ","page_number":586},
  {"content":"\r\n\r\n\r\nعروس آوردن پادشاه فرزند خود را از خوف انقطاع نسل\r\n\r\n( ( 3113 ) ) پس عروسى خواست بايد بهر او\r\nتا بماند زين تزوّج نسل او\r\n( ( 3114 ) ) گر رود سوى فنا اين باز باز\r\nفرخِ ( 1 )  او گردد ز بعد باز باز\r\n( ( 3115 ) ) صورت اين باز گر ز ينجا رود\r\nمعنى او در ولد باقى بود\r\n( ( 3116 ) ) بهر اين فرمود آن شاه نبيه\r\nمصطفى كه الولد سرّ ابيه\r\nبهر اين معنى همه خلق اى پدر\r\nمىبياموزند طفلان را هنر\r\n( ( 3118 ) ) تا بماند آن معانى در جهان\r\nچون شود آن قالب ايشان نهان\r\n( ( 3119 ) ) حق به حكمت حرصشان دادست و جد\r\nبهر رشد هر صغير مستعدّ\r\n( ( 3120 ) ) من هم از بهر دوام نسل خويش\r\nجفت خواهم پور خود را خوب كيش\r\n( ( 3121 ) ) دخترى خواهم ز نسل صالحى\r\nنى ز نسل پادشاه طالحى\r\n( ( 3122 ) ) شاه خود آن صالح است آزاده اوست\r\nنى اسير حرص فرج است و گلوست\r\n( ( 3123 ) ) مر اسيران را لقب كردند شاه\r\nعكس چون كافور نام آن سياه\r\n( ( 3124 ) ) شد مغازه باديهء خونخوار نام\r\nنيك بخت آن پيس را كردند عام\r\n( ( 3125 ) ) بر اسير شهوت حرص و امل\r\nبر نوشته مير يا صدر اجل\r\n( ( 3126 ) ) آن اسيران اجل را عام داد\r\nنام اميران اجل اندر بلاد\r\n( ( 3127 ) ) صدر خواندندش كه در صف نعال\r\nجان او بسته است يعنى جان و مال\r\n\r\nتفسير ابيات\r\nپادشاه در صدد بر آمد كه عروسى براى فرزند پيدا كند تا نسل او در دنيا بماند . اگر اين باز شكارى و بال گسترده و تند پرواز رو سوى فنا كند ، جوجهء او پس از مرگش باز گردد ، اگر صورتش از اين جهان محو گردد ، معنايش در فرزندش به وجود خود ادامه بدهد ، چنان كه پيامبر بيدار مصطفى صلى الله عليه و آله فرمود : « فرزند راز درونى پدر است » به همين جهت است كه هميشه پدران هنرهاى خود را به فرزندانشان مىآموزند\r\n","description":"","footnote":" ( 1 ) فرْخ جوجه . ","page_name":" 583 ","page_number":587},
  {"content":"\r\nتا پس از محو شدن قالب هستى آنان معانى و هنرها در جلوه و امتداد هستى شان بماند . اين حرص و جديت براى برشد رساندن و مستعد ساختن نوباوگان ، حكمت الهى است . بنا بر اين -\r\n\r\n( ( 3120 ) ) من هم از بهر دوام نسل خويش\r\nجفت خواهم پور خود را خوب كيش\r\n\r\nبراى ازدواج فرزند دخترى از نسل مردم صالح مىخواهم نه از مردم طالح و تبه كار اگر چه مقام سلطنت داشته باشد .\r\nپادشاهان حقيقى همان مردم صالح هستند كه آزادگان حقيقى مىباشند ، نه آنان كه اسير اسافل اعضايند و گلوى هميشه بازشان .\r\nدريغا ، كه مردم نادان اسيران شهوت و خود خواهى را اميران لقب داده‌اند ، كار اينان همان وارونه گويى است كه زنگى سياه را كافور مىنامد و بيابان بىآب و علف و بىسر و ته را كه جانداران و انسانها را نابود مىكند ، مفازه مىگويند كه به معناى رسيدن و نجات يافتن است و آدم مبتلا به بيمارى پيش را نيك بخت و اسيران شهوت و حرص و آرزوها را امير و صدر اجل مىخوانند بلى ، مردم عوام ، به اسيران زنجير مرگ در شهرها نام اميران اجل گذاشته‌اند كسى را صدر مىخوانند كه جانش بستهء صف نعال ( پستترين محل مجلس ) است كه جاه و مال ناميده مىشود .\r\n","description":"","footnote":"","page_name":" 584 ","page_number":588},
  {"content":"\r\n\r\nاختيار كردن پادشاه دختر درويش زاهدى را از جهت پسر و اعتراض كردن اهل پرده و ننگ داشتن ايشان از پيوندى درويش\r\n\r\n( ( 3128 ) ) شاه چون با زاهدى خويشى گزيد\r\nاين خبر در گوش خاتونان رسيد\r\n( ( 3129 ) ) مادر شه زاده گفت از نقص عقل\r\nشرط كفويت بود در عقل و نقل\r\n( ( 3130 ) ) تو ز شحّ و بخل خواهى وز دها\r\nتا ببندى پور ما را بر گدا\r\n( ( 3131 ) ) گفت صالح را گدا گفتن خطاست\r\nكاو غنىّ القلب از داد خداست\r\n( ( 3132 ) ) در قناعت مىگريزد از تقى\r\nنز لئيمى و كسل هم چون گدا\r\n( ( 3133 ) ) قلتى كان از قناعت وز تقاست\r\nآن ز فقر و قلت دو نان جداست\r\n( ( 3134 ) ) حبّه آن گر بيابد سر نهد\r\nوين ز گنج زر به همت مىجهد\r\n( ( 3135 ) ) شه كه او از حرص قصد هر حرام\r\nمىكند او را گدا گويد همام\r\nگفت رو هر كاو غم دين بر گزيد\r\nباقى غمها خدا از وى بريد\r\n( ( 3138 ) ) غالب آمد شاه و دادش دخترى\r\nاز نژاد صالحى خوش جوهرى\r\n( ( 3139 ) ) در ملاحت خود نظير خود نداشت\r\nچهره اش تابانتر از خورشيد چاشت\r\n( ( 3140 ) ) حسن دختر اين ، خصالش آن چنان\r\nكز نكويى مىنگنجد در بيان\r\n( ( 3141 ) ) صيد دين كن تا رسد اندر تبع\r\nحسن و مال و جاه و بخت منتفع\r\n( ( 3142 ) ) آخرت قطار اشتر دان عمو\r\nدر تبع دنياش هم چو پشك و مو\r\n( ( 3143 ) ) پشم بگزينى شتر نبود تو را\r\nور بود اشتر چه قيمت پشم را\r\n( ( 3144 ) ) چون بر آمد اين نكاح آن شاه را\r\nبا نژاد صالحان و اوليا\r\n( ( 3145 ) ) از قضا كمپيرك جادو كه بود\r\nعاشق شه زادهء با حسن و جود\r\n( ( 3146 ) ) جادويى كردش عجوز كابلى\r\nكه برد ز ان رشك سحر بابلى\r\n( ( 3147 ) ) شه بچه شد عاشق كمپير زشت\r\nتا عروس و آن عوسى را بهشت\r\n\r\n","description":"","footnote":"","page_name":" 585 ","page_number":589},
  {"content":"\r\n\r\n\r\n( ( 3148 ) ) يك سيه رو ديو كابولى زنى\r\nگشت بر شه زاده ناگه ره زنى\r\nز ان سيه روى خبيث نابكار\r\nگشت آن شه زاده مدهوش و نزار\r\n( ( 3149 ) ) اين نود ساله عجوز گنده پير\r\nنه خرد هشت آن پسر را نه ضمير\r\n( ( 3150 ) ) تا به سالى بود شه زاده اسير\r\nبوسه جايش نعل كفش گنده پير\r\n( ( 3151 ) ) صحبت كمپير او را مىدرود\r\nتا ز كاهش نيم جايى مانده بود\r\n( ( 3152 ) ) ديگران از ضعف وى با درد سر\r\nاو ز سكر سحر از خود بىخبر\r\n( ( 3153 ) ) اين جهان بر شاه چون زندان شده\r\nوين پسر بر گريه شان خندان شده\r\n( ( 3154 ) ) شاه بس بىچاره شد در برد و مات\r\nروز و شب مىكرد قربان و زكات\r\n( ( 3155 ) ) ز ان كه هر چاره كه مىكرد آن پدر\r\nعشق كمپيرك همىشد بيشتر\r\n( ( 3156 ) ) پس يقين گشتش كه مطلق آن سريت\r\nچاره او را بعد از اين لابه گريست\r\n( ( 3157 ) ) سجده مىكرد او كه فرمانت رواست\r\nغير حق بر ملك حق فرمان كه راست\r\n( ( 3158 ) ) ليك اين مسكين همىسوزد چو عود\r\nدست گيرش اى رحيم و اى ودود\r\n\r\nتفسير ابيات\r\nپادشاه از خاندان يك مرد پارسا عروسى براى پسر خود انتخاب كرد ، خاتونان حرمسرا مطلع شدند . مادر شه زاده از روى كمى عقل چنين اعتراض كرد كه شرط همسر هم از نظر عقل و هم از نظر نقل ، كفو و هم سنخ بودن طرفين ازدواج است .\r\nتو اى پادشاه ، از روى لئيمى و بخل و زيركى فرزند ما را با گدا پيوند زدى پادشاه گفت : مرد صالح را گدا گفتن غلط است ، زيرا قلب او از عنايات خداوندى به مقام بىنيازى رسيده است .\r\nاو از زيادى تقوا به گنج بىپايان قناعت مىگريزد ، نه مانند گدايان از روى كسالت و لئامت . آن تهى دست بودن ، را كه از روى قناعت و تقوا حاصل مىشود ، نبايد با فقر و تنگدستى گدا طبعان يكى گرفت .\r\nاگر يك دانه نصيب گدا طبعان شود در مقابل آن دانه سر به خاك مىسايند ولى اگر گنج طلا رو به مردان با تقوا كند با همت والاى بىنيازى روى از آن مىگردانند .\r\n","description":"","footnote":"","page_name":" 586 ","page_number":590},
  {"content":"\r\nخردمندان دنيا آن پادشاهان را كه از روى حرص هر حرامى مرتكب مىشوند ، گدا مىنامند . مادر شاه زاده گفت : دختر آن مرد پارسا نه به عنوان جهيزيه شهرى دارد و نه قلعه ها و نه گوهر و دينارى .\r\nپادشاه در جواب همسرش گفت : برو ، اين قدر احمق مباش ، هر كس كه در زندگانى غم دين را بر خود گزيده است ، خداوند ساير اندوهها را از او سلب مىكند .\r\nبالاخره پادشاه در مسئله ازدواج فرزندش پيروز گشت و از نژاد يك انسان صالح دخترى را بهمسرى فرزندش بر گزيد .\r\nدختر در ملاحت بىنظير و چهره اش تابانتر از خورشيد بامدادى بود ، زيبايى و خصال نيكوى دختر بقدرى عالى بود كه در بيان نمىگنجد .\r\nاگر در مسئلهء ازدواج و ساير روابط ، هدف اساسى خود را رضاى خداوندى ( دين ) قرار بدهيد ، حسن و مال و جاه و بخت سودمند به دنبالش خواهد آمد ، هدف گيرى اخروى مانند در اختيار داشتن قطار شتر است كه دنيا به مانند پشم و مو به تبعيت از قطار شتر در اختيار شما خواهد بود .\r\nاما اگر تو به پشم و مو عشق بورزى و آن را بر گزينى ، دستت از خود شتر كوتاه گشته است و اگر اشتر در تصرف تست ، پشم ارزشى ندارد .\r\nخلاصه پس از آن كه ازدواج شاه زاده با آن مرد صالح صورت گرفت كمپيرك جادوگرى كه عاشق شاه زادهء زيبا و با سخاوت بود او را چنان سحر و جادو كرد كه سحر بابلى را برشگ واداشت .\r\nآن شه زاده باندازه‌اى عاشق كمپيرك زشت شد ، كه عروس و عروسى را رها كرد .\r\nآن ديو سيه روى كابلى راه زن شاه زاده گشت و او را بىهوش و پريشان حال خود ساخت .\r\nآن نود ساله عجوز خبيث نابكار ، در آن شاه زاده نه عقل گذاشت و نه وجدانى\r\n","description":"","footnote":"","page_name":" 587 ","page_number":591},
  {"content":"\r\nبدين سان تا يك سال شاه زاده اسير آن كمپير و بوسه گاهش نعل كفش آن گنده پير گشته بود .\r\nدمسازى شاه زاده با آن عجوز نود ساله تدريجا او را به تحليل مىبرد تا از كاهش وجودش نيمه جان شد . جهان به اين پهناورى در نظر پادشاه زندانى تنگ و تاريك گشته ، و آن پسر بگريه پدر و مادر مىخنديد شاه از شدت بىچارگى در اين برد و باخت خانمان سوز شب و روز قربانيها مىكرد و صدقه ها مىداد ، و هر چاره‌اى كه شاه صورت مىداد ، بر عشق آن كمپير سيه رو و سيه دل مىافزود .\r\nبناچار يقين كرد كه رازى در اين رويداد نهفته است و چاره‌اى جز لابه و زارى ندارد . آن گاه سجده ها مىكرد و مىگفت : اى خداوندى كه جز تو فرمانروايى نيست فرمان از آن تست ، ولى اين مسكين بىنوا مانند عود مىسوزد -\r\n\r\nدست گيرش اى رحيم و اى ودود .\r\n\r\n","description":"","footnote":"","page_name":" 588 ","page_number":592},
  {"content":"\r\n\r\nمستجاب شدن دعاى پادشاه در خلاص پسرش از جادوى كابلى\r\n\r\n( ( 3159 ) ) تا ز يا رب يا رب و افغان شاه\r\nساحرى استاد پيش آمد ز راه\r\n( ( 3160 ) ) كاو شنيده بود از دور اين خبر\r\nكه اسير پير گشت آن پسر\r\n( ( 3161 ) ) كان عجوزه بود اندر جادويى\r\nبىنظير و ايمن از مثل و دويى\r\n( ( 3162 ) ) دست بر بالاى دست است اى فتى\r\nدر فن و در زور تا ذات خدا\r\n( ( 3163 ) ) منتهاى دستها دست خداست\r\nبحر بىشك منتهاى جوىهاست\r\n( ( 3164 ) ) هم ازو گيرند مايه ابرها\r\nهم به دو باشد نهايت سيل را\r\n( ( 3165 ) ) گفت شاهش كاين پسر از دست رفت\r\nگفت اينك آمدم درمان زفت\r\n( ( 3166 ) ) نيست همتا زال را زين ساحران\r\nجز من داهى رسيده ز ان كران\r\n( ( 3167 ) ) چون كف موسى به امر كردگار\r\nنك بر آرم من ز سحر او دمار\r\n( ( 3168 ) ) كه مرا اين علم آمد ز ان طرف\r\nنى ز شاگردى سحر مستخف\r\n( ( 3169 ) ) آمدم تا بر گشايم سحر او\r\nتا نماند شاه زاده زرد رو\r\n( ( 3171 ) ) سوى قبله باز كاو آن گور را\r\nتا ببينى قدرت و صنع خدا\r\n( ( 3172 ) ) بس دراز است اين حكايت تو ملول\r\nزبده را گويم رها كردم فضول\r\nسوى گورستان برفت آن شاه زود\r\nگور را آن شاه آن دم بر گشود\r\nجادويىها ديد پنهان اندرو\r\nصد گره بر بسته بر يك تار مو\r\n( ( 3173 ) ) آن گره هاى گران را بر گشاد\r\nپس ز محنت پور شه را وارهاد\r\n( ( 3174 ) ) آن پسر با خويش آمد شد روان\r\nسوى تخت شاه با صد امتحان\r\n( ( 3175 ) ) سجده كرد و بر زمين مىزد ذقن\r\nدر بغل كرده پسر تيغ و كفن\r\n( ( 3176 ) ) شاه آيين بست و اهل شهر شاد\r\nو ان عروس نااميد بىمراد\r\n( ( 3177 ) ) عالم از سر زنده گشت و پر فروز\r\nاى عجب آن روز روز امروز روز\r\n\r\n","description":"","footnote":"","page_name":" 589 ","page_number":593},
  {"content":"\r\n\r\n\r\n( ( 3178 ) ) يك عروسى كرد شاه او را چنان\r\nكه جلاب و قند بد پيش سكان\r\n( ( 3179 ) ) جادوى كمپير از غصه بمرد\r\nروى و خوى زشت با مالك سپرد\r\n( ( 3180 ) ) شاه زاده در تعجب مانده بود\r\nكز من او عقل و بصر چون در ربود\r\n( ( 3181 ) ) نو عروسى ديد همچون ماه حسن\r\nكه همىزد بر مليحان راه حسن\r\n( ( 3182 ) ) گشت بىهوش و برو اندر فتاد\r\nتا سه روز از جسم او گم شد فؤاد\r\n( ( 3183 ) ) سه شبان روز او ز خود بىهوش گشت\r\nتا كه خلق از غش او پر جوش گشت\r\n( ( 3184 ) ) از گلاب و از علاج آمد به خود\r\nاندك اندك فهم گشتش نيك و بد\r\n( ( 3185 ) ) بعد سالى گفت شاهش در سخن\r\nوز مزح ياد آر آن يار كهن\r\n( ( 3186 ) ) ياد آور ز ان ضجيع و ز ان فراش\r\nتا بدين حدّ بىوفا و مرّ مباش\r\n( ( 3187 ) ) گفت رو من يافتم دار السرور\r\nوارهيدم از چه دار الغرور\r\n( ( 3188 ) ) هم چنان باشد چو مؤمن راه يافت\r\nسوى نور حق ز ظلمت روى تافت\r\nمخلص اين قصّه بر گفتم تمام\r\nتا بدانى مقصد خود و السلام\r\n\r\nتفسير ابيات\r\nپادشاه آن قدر يا رب يا رب گفت كه دعايش مستجاب گشت و ساحرى استاد از راه رسيد .\r\nاو خبر شاه زاده را شنيده بود كه اسير پير زنى گشته و دل به او باخته است و نيز شنيده بود كه آن عجوز در جادوگرى بىنظير بوده و دوم ندارد . اين قاعده را همواره در نظر داشته باشيد كه -\r\n\r\nدست بر بالاى دست است اى فتى\r\nدر فن و در زور تا ذات خدا\r\n\r\nآرى - در جهان دست بالاى دست بسيار است . منتهاى همهء دستها دست خدايى است ، چنان كه منتهاى جويها دريا است . ابرها از دريا مايه مىگيرند و پايان جريان سيلها هم دريا است .\r\nپادشاه به آن ساحر استاد گفت كه فرزندم از دست رفت . ساحر گفت : اينك\r\n","description":"","footnote":"","page_name":" 590 ","page_number":594},
  {"content":"\r\nآمده‌ام و درمان درد پسرت را آورده‌ام .\r\nآن زال سيه روى سپيد ابرو جز من در ميان ساحران همتايى ندارد .\r\nمن مانند دست موسى عليه السلام با امر كردگار توانا دمار از سحرش بر آورم . زيرا علم سحر من از ما فوق طبيعت است نه از آموزش اين سحرهاى سبك و بىاساس اكنون آمده‌ام سحر او را باز كنم و شاه زاده را از زرد رويى نجات بدهم .\r\nپادشاها -\r\n\r\nسوى گورستان برو وقت سحور\r\nپهلوى ديوار هست اسپيد گور\r\nسوى قبله باز كاو آن گور را\r\nتا ببينى قدرت و صنع خدا\r\n\r\nپادشاه به دستور ساحر عمل كرد و وقت سحر بگورستان رفت و فورا گور را باز كرد و جادوهاى پنهانى كه صد گره بر تار مويى بسته بود . در درون گور ديد و آن گره ها را يك به يك باز كرد و شاه زاده را از رنج و محنت نجات داد .\r\nشاه زاده پس از باز شدن جادو به خود آمد رهسپار بارگاه پدرش گشت و در حالى كه شمشير و كفن در بغل داشت ، در مقابل تخت پدرش به سجده افتاد و چانه بر زمين مىسود پادشاه به شادى آزاد شدن پسرش از دام كمپيرك شهر را چراغان و زينت كرد آن عروس نامراد بمراد خود رسيد گويى جهان بار ديگر زنده گشت و فروغى بر خود گرفت تفاوت بسيار زياد بود ميان ديروز و امروز - آرى -\r\n\r\nبنازم خداوند پيروز را\r\nپريروز و ديروز و امروز را\r\n\r\nپادشاه چنان عروسى با شكوه براى فرزندش بر پا كرد كه گلاب و قند به پيش سگان ريخته شد .\r\nكمپير جادوگر هم از غصه اش رهسپار ديار مرگ گشت و روى و خوى زشت خود را به مالك دوزخ سپرد .\r\nشاه زاده در شگفتى فرو رفته بود كه چگونه آن پير زن زشت عقل و بينائيش را ربوده بود .\r\nشاه زاده خود را در مقابل نو عروسى بزيبايى ماه تابان ديد كه به همهء زيبايان\r\n","description":"","footnote":"","page_name":" 591 ","page_number":595},
  {"content":"\r\nبرترى داشت ، به طورى مبهوت شد كه -\r\n\r\nگشت بىهوش و به رو اندر فتاد\r\nتا سه روز از جسم او گم شد فؤاد\r\nسه شبانه روز او ز خود بىهوش گشت\r\nتا كه خلق از غش او پر جوش گشت\r\n\r\nگلابها به روى شاه زاده پاشيدند و مداواها كردند ، تا اندك اندك به خود آمد و نيك و بد را فهميد .\r\nپس از گذشت يك سال پادشاه از روى شوخى به شاه زاده گفت : هيچ از آن يار كهنه به ياد مىآورى ؟ آن هم خوابه و رختخواب را ياد بياور و اين قدر بىوفايى و تلخى با آن معشوقه جانكاه مكن شاه زاده -\r\n\r\nگفت رو من يافتم دار السرور\r\nوارهيدم از چه دار الغرور\r\n\r\nهمچنين وقتى كه مرد با ايمان به نور حق و حقيقت راه مىيابد ، از تاريكيهاى هوى و هوس روى بر مىگرداند .\r\n","description":"","footnote":"","page_name":" 592 ","page_number":596},
  {"content":"\r\n\r\nدر بيان آن كه آن شه زاده آدمى بچه است خليفهء خداست پدرش آدم صفى خليفه حق مسجود ملايك و آن كمپير كابلى دنياست كه آدمى بچه را از پدر بريد به سحر و انبيا و اوليا آن طبيب تدارك كننده اند\r\n\r\n( ( 3189 ) ) اى برادر دان كه شه زاده تويى\r\nبهر راه راست آماده تويى\r\n( ( 3190 ) ) كابلى ساحره دنياست كاو\r\nكرده مردان را اسير رنگ و بو\r\n( ( 3191 ) ) چون در افكندت در اين آسوده روذ\r\nدم بدم مىخوان و مىدم قل اعوذ\r\n( ( 3192 ) ) تا رهى زين جادويى و اين قلق\r\nاستعاذت خواه از رب الفلق\r\n( ( 3193 ) ) ز ان نبى دنيات را سحاره خواند\r\nكاو به افسون خلق را در چه نشاند\r\n( ( 3194 ) ) هين فسون گرم دارد گنده پير\r\nكرده شاهان را دم گرمش اسير\r\n( ( 3195 ) ) در درون سينه نفاثاب اوست\r\nعقده هاى سحر را اثبات اوست\r\n( ( 3196 ) ) ساحرهء دنيا قوى دانا زنى است\r\nحلّ سحر او به پاى عامه نيست\r\n( ( 3197 ) ) ور گشادى عقد او را عقلها\r\nانبيا را كى فرستادى خدا ؟\r\n( ( 3198 ) ) هين طلب كن خوش دمى عقده گشا\r\nراز دان يفعل الله ما يشاء\r\n( ( 3199 ) ) هم چو ماهى بسته استت او به شست\r\nشاه زاده ماند سالى و تو شصت\r\n( ( 3200 ) ) شصت سال از شست او در محنتى\r\nنى خوشى نى بر طريق سنتى\r\n( ( 3201 ) ) فاسقى بد بخت نى دنيات خوب\r\nنى رهيده از و بال و از ذنوب\r\n( ( 3202 ) ) نفع او اين عقده ها را سخت كرد\r\nپس طلب كن نفحهء خلاق فرد\r\n( ( 3203 ) ) تا نفخت فيه من روحى تو را\r\nوارهاند زين و گويد برتر آ\r\n( ( 3204 ) ) جز به نفخ حق نسوزد نفخ سحر\r\nنفخ قهر است اين و آن دم نفخ مهر\r\n( ( 3205 ) ) رحمت او سابق است از قهر او\r\nسابقى خواهى برو سابق بجو\r\n( ( 3206 ) ) تا رسى اندر نفوس زوّجت\r\nكاى شه مسحور اينك مخرجت\r\n( ( 3207 ) ) با وجود زال نايد آن حلال\r\nدر شبيكه و در برت آن پر دلال\r\n( ( 3208 ) ) نى بگفت است آن سراج امتان\r\nاين جهان و آن جهان را ضرتان\r\n\r\n","description":"","footnote":"","page_name":" 593 ","page_number":597},
  {"content":"\r\n\r\n( ( 3109 ) ) پس وصال اين فراق آن بود\r\nصحت اين تن سقام جان بود\r\n( ( 3210 ) ) سخت چون آيد فراق اين ممر\r\nپس فراق آن مقر دان سختتر\r\n( ( 3211 ) ) چون فراق نقش سخت است اى جوان\r\nفرقت نقاش صد چندان بدان\r\n( ( 3212 ) ) اى كه صبرت بيست از دنياى دون\r\nصبر چون دارى ز حق اى دوست چون ؟\r\n( ( 3213 ) ) چون كه صبرت نيست زين آب سياه\r\nچون صبورى دارى از چشمه إله ؟\r\n( ( 3214 ) ) چون كه بىاين شرب كم دارى سكو\r\nچون ز ابر آرى جدا وز يشربون\r\n( ( 3215 ) ) گر ببينى يك نفس حسن ودود\r\nاندر آتش افكنى جان و وجود\r\n( ( 3216 ) ) جيفه بينى بعد از آن اين شرب را\r\nچون ببينى كرّ و فرّ قرب را\r\n( ( 3217 ) ) هم چو شه زاده رسى در يار خويش\r\nپس برون آرى ز پا تو خار خويش\r\n( ( 3218 ) ) جهد كن در بىخودى خود را بياب\r\nزودتر و اللَّه اعلم بالصواب\r\n( ( 3219 ) ) هر زمانى هين مشو با خويش جفت\r\nهر زمان چون خر در آب و گل ميافت\r\n( ( 3220 ) ) از قصور چشم باشد آن عثار\r\nكه نبيند شيب و بالا كوروار\r\n( ( 3221 ) ) بوى پيراهان يوسف كن سند\r\nز ان كه بويش چشم روشن مىكند\r\n( ( 3222 ) ) صورت پنهان آن نور جبين\r\nكرده چشم انبيا را دور بين\r\n( ( 3223 ) ) نور آن رخسار برهاند ز نار\r\nهين مشو قانع به نور مستعار\r\n( ( 3224 ) ) چشم را اين نور حالى بين كند\r\nجسم و روح و عقل را گرگين كند\r\n( ( 3225 ) ) صورتش نور است و در تحقيق نار\r\nگر ضياء خواهى دو دست از وى بدار\r\n( ( 3226 ) ) دم بدم در رو فتد هر جا رود\r\nديده و جانى كه حالى بين رود\r\n( ( 3227 ) ) دور بيند دور بين بىهنر\r\nهم چنان كه دور ديدن خواب در\r\n( ( 3228 ) ) خفته باشى بر لب جو خشك لب\r\nمىدوى سوى سراب اندر طلب\r\n( ( 3229 ) ) دور مىبينى سراب و مىدوى\r\nعاشق آن بينش خود مىشوى\r\n( ( 3230 ) ) مىزنى در خواب با ياران تو لاف\r\nكه منم بينا دل و پرده شكاف\r\n( ( 3231 ) ) نك بدان سو آب ديدم هين شتاب\r\nتا رويم آن جا و آن باشد سراب\r\n( ( 3232 ) ) هر قدم زين آب نازى دور تر\r\nدو دوان سوى سراب با غرر\r\n\r\n","description":"","footnote":"","page_name":" 594 ","page_number":598},
  {"content":"\r\n\r\n\r\n( ( 3233 ) ) عين آن عزمت حجاب آن شده\r\nكه به تو پيوسته است و آمده\r\n( ( 3234 ) ) بس كسا عزمى به جايى مىكند\r\nاز مقامى كان غرض در وى بود\r\n( ( 3235 ) ) ديد لاف و خفته مىنايد به كار\r\nجز خيالى نيست دست از وى بدار\r\n( ( 3236 ) ) خوابناكى ليك هم بر راه خسب\r\nالله الله بر ره الله خسب\r\n( ( 3237 ) ) تا بود كه سالكى بر تو زند\r\nاز خيالات نعاست بر كند\r\n( ( 3238 ) ) خفته را گر فكر گردد هم چو موى\r\nاو از آن دقت نيابد راه كوى\r\n( ( 3239 ) ) فكر خفته گر دو تا و گر سه تاست\r\nهم خطا اندر خطا اندر هباست\r\nور چه چشمش تيز بين و باضياست\r\nهم هبا اندر هبا اندر هباست\r\n( ( 3240 ) ) موج بر وى مىزند با احتراز\r\nخفته پويان در بيابان دراز\r\n( ( 3241 ) ) خفته مىبيند عطشهاى شديد\r\nآب اقرب منه من حبل الوريد\r\n\r\nآيه\r\n« قُلْ أَعُوذُ بِرَبِّ اَلْفَلَقِ . مِنْ شَرِّ ما خَلَقَ . وَمِنْ شَرِّ غاسِقٍ إِذا وَقَبَ . وَمِنْ شَرِّ اَلنَّفَّاثاتِ فِي اَلْعُقَدِ . وَمِنْ شَرِّ حاسِدٍ إِذا حَسَدَ 113 : 1 - 5 . » ( 1 )  ( بگو من به خدايى كه صبح را مىشكافد از شر آن چه كه آفريده و از شر رويدادهاى تاريكى شب و از شر جادوگران كه به گره ها مىدمند ، و از شر حسودان پناه مىبرم ) .\r\n« إِنَّ الله يَفْعَلُ ما يَشاءُ 22 : 18 » ( 2 )  ( خداوند هر چه را كه بخواهد انجام مىدهد ) .\r\n« فَإِذا سَوَّيْتُه وَنَفَخْتُ فِيه مِنْ رُوحِي فَقَعُوا لَه ساجِدِينَ 15 : 29 » ( 3 )  ( اى فرشتگان . وقتى كه آدم را به وجود آوردم و تنظيمش كردم و از روح خود در او دميدم ، براى او به سجده بيافتيد ) .\r\n","description":"","footnote":" ( 1 ) سوره الفلق ، آيهء 1 تا 5 . .  ( 2 ) سوره الحج ، آيهء 18 . .  ( 3 ) سوره الحجر ، آيهء 29 و سوره ص ، آيه 72 . . ","page_name":" 595 ","page_number":599},
  {"content":"\r\n\r\n\r\n« وَإِذَا اَلنُّفُوسُ زُوِّجَتْ 81 : 7 . » ( 1 )  ( موقعى كه نفوس با ابدان جفت شدند ) .\r\n« إِنَّ اَلأَبْرارَ يَشْرَبُونَ مِنْ كَأْسٍ كانَ مِزاجُها كافُوراً 76 : 5 » ( 2 )  ( نيكو كاران از كاسه‌اى كه طبع كافورى دارد مىآشامند . )\r\nروايت\r\n« ان الدنيا و الاخره عدوان متفاوتان و سبيلان مختلفان فمن احب الدنيا و تولاها ابغض الاخره و عاداها و هما بمنزله المشرق و المغرب و ماش بينهما كلما فرب من واحد بعد عن الآخر و هما بعد ضرتان . » ( 3 )  ( به تحقيق دنيا و آخرت دو دشمن متفاوت و دو راه مختلف هستند ، هر كس دنيا را دوست بدارد ، آخرت را دشمن خواهد داشت و آن دو مانند مشرق و مغرب هستند ، و انسان مانند كسى است كه ميان آن دو راه مىرود ، بهر يك نزديك شود از ديگرى دور مىگردد و آن دو ( دنيا و آخرت ) به اضافهء اين مانند دو زن يك شوهراند ) .\r\n« اتقوا الدنيا فو الذى نفسى بيده انها لا سحر من هاروت و ماروت » ( 4 )  ( بپرهيزيد از دنيا ، زيرا سوگند به آن خدا كه جانم به دست اوست ، دنيا ساحرتر از هاروت و ماروت است ) .\r\nتوضيح :\r\nدر مباحث گذشته در بارهء سحر هاروت و ماروت بحث مشروحى نموده‌ايم .\r\n","description":"","footnote":" ( 1 ) سوره التكوير ، آيهء 7 .  ( 2 ) سوره الدهر ، آيهء 5 . .  ( 3 ) نهج البلاغه ، ج 3 ص 173 . .  ( 4 ) شرح انقروى ، ج 4 ص 373 . . ","page_name":" 596 ","page_number":600},
  {"content":"\r\n\r\n\r\n( ( 3232 ) ) هر قدم زين آب تازى دور تر\r\nدو دوان سوى سراب با غرر\r\n( ( 3233 ) ) عين آن عزمت حجاب آن شده\r\nكه به تو پيوسته است و آمده\r\n. . .\r\n( ( 3235 ) ) ديد لاف و خفته مىنايد به كار\r\nجز خيالى نيست دست از وى بدار\r\n( ( 3236 ) ) خوابناكى ليك هم بر راه خسب\r\nالله الله بر ره الله خسب\r\n\r\nهر چه كه در عشق ماديات گام بر دارى و بدوى ، همان عشق و تصميم حجابى بديدگانت مىزند كه نمىتوانى حتى خود آن ماديات را هم صحيح تر به بينى . از اين خواب و خيال دست بردار . اگر هم احساس خواب آلودگى مىكنى ، برو در سر آن راه بخواب كه كاروانيان منزلگه الهى از آن جا عبور مىكنند\r\nدو نكتهء فوق العادهء عالى در ابيات فوق وجود دارد كه توجه به آنها براى يك انسان زنده ضرورت دارد :\r\nنكتهء يكم - مىگويد : اى تكاپو كنندهء مشتاق و دلباختهء امور مادى كه روح انسانى و حتى زندگى حقيقى را فداى متورم ساختن خود طبيعى نموده‌اى ، اين حقيقت را بپذير : هر موفقيتى كه در آرمانهاى مادى نصيب تو مىگردد و ترا به خود مشغول مىدارد ، جز گامى كه به سوى سراب برمىدارى نيست .\r\nمن كارى به آن ندارم كه آن هدفهايى كه نايل مىشوى ، جز موضوعات لذت بخش يا سر گرم كنندهء موقعى چيز ديگرى نيست .\r\nزيرا اين مسئله ممكن است براى هر كس قابل فهم بوده باشد كه هيچ نقل و باده‌اى در سفرهء گستردهء ماديات بدون شرنگهاى درونى و برونى كام انسانها را\r\n","description":"","footnote":"","page_name":" 597 ","page_number":601},
  {"content":"\r\nبهره ور نمىسازد ، اين نكته خيلى مهم است كه عزم و اراده و اشتياق به امور مادى از قبيل پديده هاى برونى نيستند كه انسان بتواند آنها را مورد بررسى قرار داده و ارزيابى كند و در صورتى كه ناشايستگى آنها را دريافت كرد ، دست به آنها نيالايد و بلكه چنان كه جلال الدين متوجه شده است اين اشتياق و عزم كه نخست ناشى از تمايلات عادى و طبيعى بود كه تنها اشياء برونى را به درون آدمى مربوط مىساخت ، اندك اندك به صورت قشر سطح روان آدمى در آمده و پردهء ضخيمى ، ميان انسان و واقعيات مىگردد .\r\nديگر براى اين انسان امور مادى هويت و ارزش واقعى خود را خارج از ذات نشان نخواهد داد ، زيرا آن قشرى كه سطح روان را پوشانيده است مرز حقيقى ذات درونى و اشياء برونى را محو و نابود ساخته ، درون و برون ، ذات و خارج از ذات ، ذهنى و عينى ، همه و همه در هم مىآميزد و از اين آميزش يك زندگى يك بعدى به وجود مىآورد كه نام آن را جز زندگى رنگ پريده و جامد متحرك نمىتوان معرفى كرد .\r\nنكتهء دوم - بسيار خوب ، تو مىخواهى در اين زندگانى همواره خواب آلود باشى احساس مىكنى كه بيدارى با مزاجت نمىسازد بلكه هشيارى را حماقت مىدانى .\r\nبا اين حال برو خوابگاهى را بر گزين كه احتمال بيدار شدنت را در بر داشته باشد . اگر اندكى از حس زندگانى در وجود تو باقى مانده باشد ، وجدان پاكت ترا به خوابگاهى مىكشاند كه گذرگاه بيداران و هشياران است .\r\nبيداران قافلهء انسانها هر راهى را كه به سوى هدف اعلاى هستى در پيش گرفته باشند ، وظيفهء الهى خود مىدانند كه بر بالين خواب رفتگان فرود آيند و سر و صورت آنان را بنوازند و با خود همراه بسازند . آرى -\r\n\r\nخوابناكى ليك هم بر راه خسب\r\nالله الله بر ره الله خسب\r\n\r\n","description":"","footnote":"","page_name":" 598 ","page_number":602},
  {"content":"\r\n\r\nتفسير ابيات\r\nاى برادر عزيزم ، آن شه زاده جادو شده كه مىتواند به راه راست برود ، تويى . آن عجوزهء كابلى سحر كننده اين دنيا است كه مردم را اسير رنگ و بوى خود ساخته است ، وقتى كه اين دنياى جادوگر ترا به روز سياه نشانيد ، پناه به خدا ببر و قل اعوذ بخوان ، باشد كه از اين دنياى جادوگر و پريشانىهايش رها شوى .\r\nبراى همين افسونگرىها بود كه پيامبر اكرم دنيا را سحار خواند كه اصرار در سحر و جادوگرى دارد .\r\nاين پير گنديده افسونهاى گرم دارد كه شاهان دنيا را اسير خود ساخته است .\r\nاين دنيا در درون آدميان دم به گره ها مىزند و صدها عقده در سينهء شما به وجود مىآورد . گشودن گره سحرهاى اين پير فرتوت دنيا ، كار عوام نيست اگر عقول آدميان مىتوانست عقده هاى سحر دنيا را بگشايد ، نيازى نبود كه خداوند پيامبران را ارسال كند .\r\nپس برو دم نيكو و عقده گشايى از مردانى كه راز يفعل الله ما يشاء را مىدانند پيدا كن .\r\nاين دنياى جادوگر ترا به تور انداخته است ، اگر آن شاه زاده مدت يك سال در دام آن پير زن كابلى افتاده بود ، دنياى جادوگر شصت سال از زندگى تو را به تور خود كشيده است .\r\nتو آن فاسق بد بختى كه نه دنياى شايسته دارى و نه از و بال گناهان رها گشته‌اى . دمهاى مسموم دنياى جادوگر است كه عقده هاى درونى ترا سخت و غير قابل حل نموده است ، چاره‌اى جز اين ندارى كه در جستجوى نفحات خلاق يكتا بر آيى ، باشد كه نفخت فيه من روحى ترا از اين جادوى بنيان كن نجات بدهد . آن چه كه نفخهء قهر سحر را مىسوزاند نفحهء مهر حق است و بس . رحمت خداى ما بر قهرش سبقت دارد ، اگر ميل سبقت دارى برو رحمت سابق او را درياب ،\r\n","description":"","footnote":"","page_name":" 599 ","page_number":603},
  {"content":"\r\nتا بتوانى با گروه مردان راه حق در آميزى ، اى شه زاده مسحور راهى بهتر براى بيرون شدن از دام دنيا جز پناه به رحمت ايزدى ندارى .\r\nمادامى كه به اين زال سپيد ابرو و سيه پستان چسبيده‌اى ، آن زيبا عروس عشوه گر و حلال نصيب تو نخواهد گشت .\r\nمگر آن چراغ فروزان امت نگفته است : كه دنيا و آخرت مانند هوو هستند كه با هم نمىسازند ؟ اگر وصال دنيا را بخواهى بفراق آخرت مبتلا خواهى گشت .\r\nآرى صحت و پرورش اين بدن مادى موجب بيمارى روح است . حال كه جدايى اين گذرگاه براى تو سخت و غير قابل تحمل است . هجران و محروميت آن دنيا كه جايگاه ثبات و قرارگاه ابدى است ، سختتر خواهد بود .\r\nتو كه تحمل فراق نقش را در خود نمى بينى ، چطور مفارقت نقاش ازل و ابد را تحمل خواهى كرد ؟ -\r\n\r\nاى كه صبرت نيست از دنياى دون\r\nصبر چون دارى ز حق اى دوست چون\r\n\r\nتو كه از اين آب تيره و لجن دنيا نمىتوانى چشم بپوشى - .\r\n\r\nچون صبورى دارى از چشمهء إله -\r\nچون كه بىاين شرب كم دارى سكون\r\nچون ز ابر آرى جدا وز يشربون\r\n\r\nاگر تو يك لحظه جمال ابدى را ببينى و شكوه و جلال قرب الهى را دريابى جان و هستى خود را در آتش انداخته و اين آشاميدنىها را جيفهء گنديده خواهى ديد .\r\nآن گاه كه مانند شه زاده به محبوب اصلى خود رسيدى . خارهاى فرو رفته در پاهاى روحت را در خواهى آورد . در اين لحظات عمر گاهى از روشنايىهاى ناهشيارى بهره مند باش و خود را هر چه زودتر درياب .\r\nتمام لحظات و اوقات عمر گران بهايت را با خود طبيعىات به آغوش مكش و خود را مانند خر ناتوان در آب و گل فرو مبر . لغزشهايى كه ترا هر لحظه به پرتگاه بد بختى مىكشاند ، از كوته بينى چشم است كه مانند نابينايان فراز و نشيب\r\n","description":"","footnote":"","page_name":" 600 ","page_number":604},
  {"content":"\r\nرا نمىبيند .\r\nدر اين زندگانى بوى پيراهن يوسف صفتان راه حق در همه جا منتشر است ، مشامت را پاك كن و آن بوى را درياب و با كشش الهىاش راه خود را پيش گير ، وقتى كه مشامت با آن بوى الهى آشنا گشت ، ديده گانت هم روشنتر و بيناتر مىگردد صورت پنهانى آن نور پيشانى است كه ديده گان پيامبران را دور بين ساخته است ، نور فروزان آن رخسار ترا از آتش برهاند و راهى سر منزل ربوبى نمايد ، دل از روشنايىهاى عاريتى بر كن ، زيرا -\r\n\r\nچشم را اين نور حالى بين كند\r\nجسم و روح و عقل را گرگين كند\r\n\r\nاين روشنايى عاريتى به ظاهر نور ، ولى در باطن آتش است ، دست از آن نور نماها بردار . صاحب آن ديده و جان كه فقط حال حاضر را مىبيند ، هر راهى را كه پيش بگيرد ، دمبه دم برو خواهد افتاد . دور بينى مردم بىهنر مانند دور بينى خواب رفتگان است . تو با لب خشك بر لب جوى بخواب مىروى و براى جستجوى آب رو به شوره زارها مىدوى . سراب را از دور مىبينى و عاشق آن بينش فريبنده مىشوى ، چنان كه در حال خواب مىبينى كه با يارانت سخن مىگويى و در بارهء بينايى خود داد سخن مىدهى و مىگويى : من در آن طرف آب مىبينم ، به راه بيافتيد ، ولى آن چه را كه ديده‌اى سرابى بيش نيست .\r\nتو نمىدانى كه با اين شتاب و دويدن از آب به سوى سراب فريبنده مىدوى . هيچ متوجه نيستى كه عزم و اشتياق به آن سراب حجاب ديده گان تو گشته و به وجود تو پيوسته است . آرى -\r\n\r\nبس كسا عزمى به جايى مىكند\r\nاز مقامى ، كان غرض در وى بود\r\n\r\nبينايى و لاف زدن خواب ، رفتگان بىهوده و چيزى جز خيال نيست ، دست از آن بردار . اگر مىبينى خواب بر وجودت غلبه كرده است ، برو بر سر راهى بخسب كه خدا جويان رهگذرش مىباشند ، باشد كه يكى از رهروان به بالينت بنشيند و از خيالات و خواب بيدارت كند .\r\n","description":"","footnote":"","page_name":" 601 ","page_number":605},
  {"content":"\r\nآدم در خواب رفته اگر هم داراى انديشه باريك و دقيق بوده باشد باز نخواهد توانست راه كوى حق و حقيقت را پيدا كند . تفكر خواب رفتگان هر مقدار هم كه بوده باشد - بالاخره -\r\n\r\nهم خطا اندر خطا اندر خطاست\r\n\r\nاگر ديده گانش تيز بين و روشن هم بوده باشد ، بالاخره -\r\n\r\nهم هبا اندر هبا اندر هباست\r\n\r\nامواج آب خود را بر آن خفتهء بىنوا مىزند ، ولى او در بيابانهاى بىسر و ته مشغول دوندگى است آن خفتهء نگون بخت با عطشهاى شديد مشغول جان كندن است ، ولى نمىداند كه اگر اندك بيدارى داشته باشد ، خواهد ديد آب از رگ گردنش به او نزديكتر است .\r\n","description":"","footnote":"","page_name":" 602 ","page_number":606},
  {"content":"\r\n\r\n\r\nحكايت آن زاهدى كه در سال قحط خندان و شاد بود با مفلسى و بسيارى عيال و خلق مىمردند از گرسنگى گفتندش چه هنگام شادى است كه هنگام صد تعزيت است گفت مرا بارى نيست\r\n\r\n( ( 3242 ) ) همچنان كان زاهد اندر سال قحط\r\nبود او خندان و گريان جمله رهط\r\n( ( 3243 ) ) پس بگفتندش چه جاى خنده است\r\nقحط بيخ مؤمنان بر كنده است\r\n( ( 3244 ) ) رحمت از ما چشم خود بر دوخته است\r\nز آفتاب تيز صحرا سوخته است\r\n( ( 3245 ) ) كشت و باغ و رز سيه استاده است\r\nدر زمين نم نيست نى بالا نه پست\r\n( ( 3246 ) ) خلق مىميرند زين قحط و عذاب\r\nده ده و صد صد چو ماهى دور از آب\r\n( ( 3247 ) ) بر مسلمانان نمىآرى تو رحم\r\nمؤمنان خويشند و يك تن شحم و لحم\r\n( ( 3248 ) ) رنج يك جزوى ز تن رنج همه است\r\nگر دم صلح است يا خود ملحمه است\r\n( ( 3249 ) ) گفت در چشم شما قحط است اين\r\nپيش چشمم چون بهشت است اين زمين\r\n( ( 3250 ) ) من همىبينم به هر دشت و مكان\r\nخوشه ها انبه رسيده تا ميان\r\n( ( 3251 ) ) خوشه ها در موج از باد صبا\r\nبر بيابان سبزتر از گندنا\r\n( ( 3252 ) ) ز آزمون من دست بر وى مىزنم\r\nدست و چشم خويش را چون بر كنم\r\n( ( 3253 ) ) يار فرعون تنيد اى قوم دون\r\nز ان نماند خون و بيند آب رود\r\n( ( 3254 ) ) از پدر بر تو جفايى چون رود\r\nآن پدر در چشم تو سگ مىشود\r\n( ( 3255 ) ) آن پدر سگ نيست تأثير جفاست\r\nكه چنان زحمت نظر را سگ نماست\r\n( ( 3256 ) ) گرگ مىديدند يوسف را به چشم\r\nچون كه اخوان را حسودى بود و خشم\r\n( ( 3257 ) ) با پدر چون صلح كردى خشم رفت\r\nآن سگى شد گشت بابا بار زفت\r\n\r\nروايت\r\n« المؤمنون كاعضاء جسد واحد إذا اشتكى منه عضو سهر له الاخرون » ( 1 )  ( مردم با ايمان مانند اعضاى يك جسد هستند ، اگر عضوى از آن جسد به ناله\r\n","description":"","footnote":" ( 1 ) صحيح مسلم كتاب بر حديث ، 66 . . ","page_name":" 603 ","page_number":607},
  {"content":"\r\n\r\nدر آيد ساير اعضاء هم شب بيدارى خواهند كشيد . )\r\n\r\n( ( 3249 ) ) گفت در چشم شما قحط است اين\r\nپيش چشمم چون بهشت است اين زمين\r\n\r\nآيا مشاهدهء راز نهانى ناگوارىها مىتواند انسان را به ناملايمات و سختىهايى كه دامن گير مردم مىشود ، بىخيال و بىطرف بسازد ؟\r\nمضمون ابيات فوق پاسخ سؤال مزبور را مثبت مىدهد ، ولى مسلم است كه چنين روش بىطرفانه در محكمهء عدل الهى و وجدان سليم بشدت محكوم است ، زيرا چنان كه جلال الدين از زبان مردم گفته است : مطابق آيات و روايات فراوان افراد جامعهء با ايمان ، بلكه مجتمع انسانى از هر گروه و نژاد و مكتبى كه تشكيل يافته باشد ، حد اقل در نوع انسان شريك و متحد هستند ، اين اشتراك و اتحاد موجب بر قرارى يك رابطهء معنوى نامحسوس ، ولى قابل دريافت جدى ميان افراد آن مجتمع بوده موضوع بىخيالى و بىطرفى بعضى از افراد را در بارهء بعض ديگر ، ضد انسانى مىنمايد .\r\nاين آقاى زاهد همان است كه سعدى در باره اش مىگويد : « آن يك گليم خويش بدر مىبرد ز آب » و به طور قطع مىتوان گفت : كسى كه هيچ اعتنايى به بد بختىها و ناگوارىهاى افراد جامعهء خود ندارد ، نه تنها انسان ايده آل به تمام معنى نيست ، بلكه حتى زاهد واقعى هم نيست ، زيرا نبايد مقصود از زهد آن معنى باشد كه انسان را تنها به قهر و ستيزه با دنيا وادار مىكند ، و مىگويد : دنيا را آب ببرد ، ولى بخواب من صدمه‌اى نزند آن چه عبادت و گرايش به خدا است كه هستى انسانها را كه جلو گاه مشيت او است ناديده مىگيرد ؟ آن كدامين زهد و تقوا است كه از ميان لاشه هاى مردگان با چند لقمه نان دامن كشان بگذرد و برود در رختخواب نرمش آسوده بخوابد و خدا را شكر كند ؟\r\n","description":"","footnote":"","page_name":" 604 ","page_number":608},
  {"content":"\r\n\r\nسوگند به خداوند دادگر ، آن انسان كه از انسان ديگر بىخبر است ، او از خويشتن بىخبرتر است .\r\nآن كدامين زهد و تقوا است كه ناله ها و شيونها و گرفتاريهاى بنيان كن انسانها را به بيند و با قيافهء بدون اضطراب و با چشم و گوش بينا و شنوا سر ببالش بنهد و به خواب ناز فرو رود ؟ مگر اين روايت از پيامبر اكرم صلى الله عليه و آله نيست كه مىفرمايد :\r\n« من اصبح و لم يهتم بامور المسلمين فليس بمسلم » ( اگر كسى بامداد سر از بالش بر دارد و به امور مسلمانان اهتمام نورزد ، او مسلمان نيست ) ؟ مگر جلال الدين در مثنوى چند بار مضمون اين روايت را نقل نكرده است كه :\r\n« الخلق كلهم عيال الله و احبهم إليه انفعهم لهم » ( همهء مردم بمنزله خاندان خداوندى هستند و محبوبترين مردم نزد خداوند سودمندترين آنان به مردم است ) ؟ چيزى كه در تاويل گفتار جلال الدين در ابيات فوق مىتوان گفت اين است كه او مىخواهد تحمل و شكيبايى مردان پارسا را در گرفتارىها متذكر شود و توصيه كند كه در موقع بروز ناملايمات نبايد به مشيت الهى بد بين گشت ، اما اگر مقصود جلال الدين تجويز بىطرفى و بىخيالى در گرفتاريهاى مردم بوده باشد . به هيچ وجه قابل تاويل و تصحيح نيست .\r\nتفسير ابيات\r\nچنان كه آن زاهد در موقع خشكسالى در حالى كه گروه هاى مردم مىگريستند خندان و شادان بود . مردم به او گفتند : در اين گرفتارى كه زندگى مردم از ريشه بر كنده مىشود چه جاى خنده است ؟ مگر نمىبينى رحمت خداوندى از ما چشم پوشيده و از سوزش آفتاب بيابانها سوخته است ؟ مگر نمىبينى كشت و باغ و زر\r\n","description":"","footnote":"","page_name":" 605 ","page_number":609},
  {"content":"\r\nهمه و همه سوخته و سياه گشته و كمترين رطوبتى در بالا و پايين ديده نمىشود ؟ مردم از قحطى و عذاب ده ده و صد صد مانند ماهى كه از آب دور شود از پاى در مىآيند ، تو به اين مسلمانان رحم و شفقتى ندارى ، مگر نشنيده‌اى كه پيشواى ما فرموده است : مردم با ايمان اجزاى يكديگرند ، درد و رنجى كه به يك عضو روى بياورد همهء اعضاء و اجزاء پيكر جامعه در درد و رنج فرو مىروند ؟ مردم با ايمان در صلح و جنگ متحداند .\r\nزاهد گفت زمين در وضع كنونى به چشم شما قحطى و از ديدگاه من بهشت زيبا است . من در پهنهء دشت و بيابان خوشه هاى متراكم ميوه و محصولات را مىبينم ، امواج باد صبا آن خوشه ها را به تموج در مىآورد و همهء بيابان از گندنا ( تره ) سبزتر مىنمايد .\r\nمن چگونه دست و چشم خود را تكذيب كنم با اين كه آن خوشه ها را مىبينم و لمس مىكنم ؟ شما اى پست فطرتان يار فرعون بدن مادى هستيد به همين جهت است كه رود نيل به شما خون مىنمايد ، شما فورا يار موسى عقل شويد ، تا نيل وضع خونين خود را منتفى سازد و آب را بر شما بنماياند .\r\nاگر از پدر خشونتى ببينيد ، آن پدر مانند سگ به چشم نمايان مىشود ، در صورتى كه پدر سگ نيست ، بلكه اثر جفا و خشونت است كه پدر را سگ مىنمايد ، برادران يوسف ، او را گرگ مىديدند ، زيرا به او حسادت مىورزيدند . وقتى كه با پدر آشتى كنى و خشمت فرو نشيند ، آن نمايش سگى بر طرف مىشود و قيافه پدرانه نمودار مىگردد .\r\n","description":"","footnote":"","page_name":" 606 ","page_number":610},
  {"content":"\r\n\r\n\r\nدر بيان آن كه مجموع عالم صورت عقل كل است چون با عقل كل كژروى جفا كردى و صورت پدر تو را غم فزايد و نتوانى رويش را ديده اگر چه پيش از آن نور ديده بوده باشد و راحت جان\r\n\r\n( ( 3259 ) ) كل عالم صورت عقل كل است\r\nاوست باباى هر آنْك اهل قل است\r\n( ( 3260 ) ) چون كسى با عقل كل كفران فزود\r\nصورت كل پيش او هم سگ نمود\r\n( ( 3261 ) ) صلح كن با اين پدر عاقى بهل\r\nتا كه فرش زر نمايد آب و گل\r\n( ( 3262 ) ) پس قيامت نقد حال تو بود\r\nپيش تو چرخ و زمين مبدل شود\r\n( ( 3263 ) ) من كه صلحم دائماً با اين پدر\r\nاين جهان چون جنّتستم در نظر\r\n( ( 3264 ) ) هر زمان نو صورتى و نو جمال\r\nتا ز نو ديدن فرو ميرد ملال\r\n( ( 3265 ) ) من همىبينم جهان را پر نعيم\r\nآبها از چشمه ها جوشان مقيم\r\n( ( 3266 ) ) بانگ آبش مىرسد در گوش من\r\nمست مىگردد ضمير و هوش من\r\n( ( 3267 ) ) شاخه ها رقصان شده چون ماهيان\r\nبرگها كف زن مثال مطربان\r\n( ( 3268 ) ) برق آيينه است لامع از نمد\r\nگر نمايد آينه تا چون بود\r\n( ( 3269 ) ) از هزاران من نمىگويم يكى\r\nز انكه آكنده است هر گوش از شكى\r\n( ( 3270 ) ) پيش وهم اين گفت مژده دادن است\r\nعقل گويد مژده چه نقد من است\r\n( ( 3264 ) ) هر زمان نو صورتى و نو جمال\r\nتا ز نو ديدن فرو ميرد ملال\r\n( ( 3265 ) ) من همىبينم جهان را پر نعيم\r\nآبها از چشمه ها جوشان مقيم\r\n\r\nآيا تازه ديدن جهان در هر لحظه و زيبا نمودن آن مستند به بازيگرى آدمى است يا واقعيت دارد ؟\r\nبعضىها معتقداند كه تازه ديدن جهان در هر لحظه و زيبا نمودن جهان\r\n","description":"","footnote":"","page_name":" 607 ","page_number":611},
  {"content":"\r\nمربوط به بازيگرى ذهن ما بوده و واقعيتى ندارد ، به اين معنى كه اين خود انسان است كه به جهت فراهم آمدن شرايط مخصوص ذهنى جهان را رنگ آميزى مىكند و گمان مىكند آن رنگ آميزى واقعيت دارد ، و الا جهان فى نفسه نه تازگى دارد و نه زيبايى .\r\nبه نظر مىرسد اين گمان صحيحى نيست ، زيرا از چهار طريق مىتوان جريان مستمر هستى را اثبات كرد .\r\nطريق يكم - تازگى ناشى از ارتباط پديده هاى رو بنايى جهان هستى با درون آدمى ، و جاى ترديد نيست كه درون آدمى در حال جريان مستمر و محسوس است و همين جريان مستمر است كه موجب انتزاع زمان روانى مىگردد و ما در مباحث گذشته اين جريان دائمى را تا حدودى اثبات كرده‌ايم و بدان جهت كه پديده هاى جهان هستى به وسيلهء من در جريان با ما مربوط مىشود ، لذا مىتوان گفت : سطح جهان هستى همواره در جريان هستى است . اما از نظر ايده آليستها اين مطلب كاملًا روشن است ، زيرا آنان ملاك واقعيت جهان را خود من يا يكى از شئون آن مىدانند ، ولى از نظر رئاليستها كه ملاك واقعيت را در خود جهان مىبينند ، باز نمىتوانند اين مسئله را منكر شوند كه پديده هاى جهان هستى مطابق ساختمان حواس و مغز ما قابل درك مىباشند و اگر هم به بازيگرى ما مربوط شود ، از نوع بازيگرى درجه اول است كه به هيچ وجه راه فرار از آن را نداريم ، مانند كوچك ديدن اجسام بزرگ از مسافتهاى دور .\r\nطريق دوم - حركت و تحول خود جهان هستى است ، همهء انسانها با مقدار خيلى فراوانى از حركت و تحول جهان هستى آشنايى دارند . حركات كرات و دگرگونىهاى موجودات كرهء زمين را همه مىدانند ، از طرف ديگر كارشناسان صلاحيت دار در شيمى و فيزيك و كيهان شناسى حركت و جريان اجزاء زير بنايى طبيعت را پذيرفته و آن را با صراحت قاطعانه ابراز مىكنند .\r\nطريق سوم - توجه به فعاليت مستمر به وجود آورنده هستى ( خدا ) است .\r\n","description":"","footnote":"","page_name":" 608 ","page_number":612},
  {"content":"\r\nاين مسئله كه خداوند امر خلقت را به طور استمرار و نو بنو انجام مىدهد ، مستند به دلايل عقلى و نقلى قابل توجه است و ما بعضى از آن دلايل را در مباحث گذشته مطرح نموديم .\r\nطريق چهارم - اگر جهان هستى در ركود و سكون بود ، به قول جلال الدين انسانها از نظر روانى به ملال و ركود كشنده‌اى دچار مىگشتند ، زيرا با اين كه درون آدمى و حواس و مغز او فعاليتهاى جارى از خود نشان مىدهد ، اگر در خود جهان هستى ركود و توقف وجود داشت ، حركت و جريان خود درون آدمى كه به يك منوال است نمىتوانست از حصول ملال و ركود جلوگيرى كند .\r\nاما زيبايى جهان هستى ، چنان كه در مباحث گذشته گفته‌ايم . از دو راه قابل تصور است :\r\nراه يكم - ملايم بودن نمايش جهان با حواس و مغز آدمى و احساس آرامش و شعف . در موقع اعتدال روانى ستارگان سپهر لاجوردين زيبا مىنمايد ، اقيانوس تماشاگه زيبايى است ، گلها و صداهايى كه از طبيعت مرغان و چشمه سارها بر مىخيزد نمود زيبايى دارد .\r\nدرون ما طورى تعبيه شده است كه از كيفيت امور فوق معناى ديگرى را غير از واقعيت آنها بنام زيبايى درك مىكند ، اگر چه با نظر به پشت پردهء طبيعت نه زشتى آنها مفهومى دارد و نه زيبايى آنها .\r\nراه دوم - همانست كه جلال الدين بيان مىدارد و مىگويد - :\r\n\r\nكل عالم صورت عقل كل است\r\nاوست باباى هر آنكْ اهل قل است\r\n. . .\r\nصلح كن با اين پدر عاقى بهل\r\nتا كه فرش زر نمايد آب و گل\r\n\r\nمىگويد : صورت جهان هستى را آخرين منزلگه ادراكات خود قرار ندهيد ، شما كه با چشم خود ديديد كه همين اجسام و پديده هاى طبيعت در گذرگاه قرون\r\n","description":"","footnote":"","page_name":" 609 ","page_number":613},
  {"content":"\r\n\r\n\r\nو اعصار پى در پى تجزيه و تحليل شده و حقايق فراوانى را در اختيار شما گذاشتند ، از پوست ظاهرى گياهان و آب و سنگ و آهن به الكترونها و پروتونها رسيديد ، بنا بر اين با كدامين منطق معتقديد كه نمىتوانيد از عقول جزئى و حياتهاى جزئى به سوى عقل كل گام برداريد .\r\nبدان جهت كه عقل كل جلوه گاه جلال و جمال ابدى است ، زيبا است ، تو وقتى كه زيبايى اين زير بنا و نهايت هستى را دريافتى زيبايى همهء عالم را خواهى پذيرفت .\r\nتوضيح\r\n- در باره حقيقت عقل كل و مقايسهء نظريه جلال الدين در اين باره با نظريهء هگل آلمانى مباحث مشروحى در مجلدات گذشته مطرح كرده‌ايم ، مراجعه شود .\r\nتفسير ابيات\r\nهمه عالم صورتى از عقل كل است . اين عقل كل بمنزله پدر هر انسانى است كه شايستهء خطاب به دريافت حقيقت است .\r\nكسى كه با عقل كل كفران مىورزد ، صورت آن عقل كل كه اين جهان هستى است ، براى او مانند سگ خواهد بود ، با عقل كل كه پدر حقيقى تست آشتى كن و با او ستيزه و تمرد مكن ، آن گاه زيبايى طلايى اين آب و گل تيره را درياب .\r\nتو مىتوانى وضع روحى خود را از دگرگونى كه قيامت در زمين و آسمانها ايجاد خواهد كرد درك كنى و بدانى كه وقتى كه ديد انسان عوض شود ، همين جهان قيافهء ديگرى به او نشان مىدهد .\r\nمن كه با اين پدر واقعى دائماً در حال صلح و صفا هستم ، اين جهان را بهشت مىبينم كسى كه با عقل كل رابطه‌اى برقرار كرده است ، در هر لحظه صورت تازه و جمال تازه‌اى را مىبيند و ملالى در درونش راه نمىيابد . آرى -\r\n\r\nمن همىبينم جهان را پر نعيم\r\nآبها از چشمه ها جوشان مقيم\r\nشاخه ها رقصان شده چون ماهيان\r\nبرگها كف زن مثال مطربان\r\n\r\n","description":"","footnote":"","page_name":" 610 ","page_number":614},
  {"content":"\r\nمن صداى چشمه سارها را مىشنوم و هوش و وجدانم مست آن صداها مىگردد برق آيينهء عقل كل از نمد اين جهان مادى بر تو مىتابد و اين اندازه خيره ات مىسازد ، اگر خود آيينه رخ بنمايد ، چه حال شگفت انگيزى خواهى داشت .\r\nمن با اين مطالب حتى يكى از هزاران حقايق را كه در پشت پرده نهفته است باز گو نمىكنم ، زيرا مىبينم متاسفانه گوشهاى عاميان پر از شك و ترديد است .\r\nاوهام پا در هواى عاميان اين سخنان را مژده‌اى مىپندارد در حالى كه عقل سليم مىگويد : اين سخنان باز گو كننده واقعيتى است كه من در خود مىبينم .\r\n","description":"","footnote":"","page_name":" 611 ","page_number":615},
  {"content":"\r\n\r\nقصه فرزندان عزير عليه السلام كه از پدر مىپرسيدند گفت آرى از عقب من مىآيد بعضى كه شناختندش بىهوش شدند و بعضى نشناختند مىگفتند خود مژده داد اين بىهوشى چيست\r\n\r\n( ( 3271 ) ) هم چو پوران عزير اندر گذر\r\nآمده پرسان ز احوال پدر\r\n( ( 3272 ) ) گشته ايشان پير و باباشان جوان\r\nپس پدرشان پيش آمد ناگهان\r\n( ( 3273 ) ) پس بپرسيدند ازو كاى رهگذر\r\nاز عزير ما عجب دارى خبر\r\n( ( 3274 ) ) كه كسىمان گفت كامروز آن سند\r\nبعد نوميدى ز بيرون مىرسد\r\n( ( 3275 ) ) گفت آرى بعد من خواهد رسيد\r\nآن يكى خوش شد چو اين مژده شنيد\r\n( ( 3276 ) ) بانگ مىزد كاى مبشّر باش شاد\r\nو ان دگر بشناخت بىهوش اوفتاد\r\n( ( 3277 ) ) كه چه جاى مژده است اى خيره سر\r\nكه در افتاديم در كان شكر\r\n( ( 3279 ) ) كافران را درد و مؤمن را بشير\r\nليك نقد حال در چشم بصير\r\n( ( 3280 ) ) ز انكه عاشق در دم نقد است مست\r\nلاجرم از كفر و ايمان برتر است\r\n( ( 3281 ) ) كفر و ايمان هر دو خود دربان اوست\r\nكاوست مغز و كفر و دين او را دو پوست\r\n( ( 3282 ) ) كفر قشر خشك رو بر تافته\r\nباز ايمان قشر لذت يافته\r\n( ( 3284 ) ) مغز خود از مرتبهء خوش برتر است\r\nقشر پيوسته به مغز جان خوش است\r\n( ( 3285 ) ) اين سخن پايان ندارد باز گرد\r\nتا بر آرد موسيم از بحر گرد\r\n( ( 3286 ) ) در خور عقل عوام اين گفته شد\r\nاز سخن باقى آن بنهفته شد\r\n( ( 3287 ) ) زرّ عقلت ريزه است اى متهم\r\nبر قراضه مهر سكَّه چون نهم\r\n( ( 3288 ) ) عقل تو قسمت شده بر صد مهم\r\nبر هزاران آرزو و طمّ و رم\r\n( ( 3289 ) ) جمع بايد كرد اجزا را به عشق\r\nتا شوى خوش چون سمرقند و دمشق\r\n( ( 3290 ) ) جو جوى چون جمع گردد ز اشتباه\r\nپس توان زد بر تو سكَّه پادشاه\r\n\r\n","description":"","footnote":"","page_name":" 612 ","page_number":616},
  {"content":"\r\n\r\n\r\n( ( 3291 ) ) ور ز مثقالى شوى افزون تو خام\r\nاز تو سازد شه يكى زرّينه جام\r\n( ( 3292 ) ) پس برو هم نام وهم القاب شاه\r\nبا شه و هم صورتش اى وصل خواه\r\n( ( 3293 ) ) تا كه معشوقت بود هم نان و آب\r\nهم چراغ و شاهد و نقل و شراب\r\n( ( 3294 ) ) جمع كن خود را جماعت رحمت است\r\nتا توانم با تو گفتن آن چه هست\r\n( ( 3295 ) ) ز انكه گفتن از براى ياوريست\r\nجان شرك از ياورىّ حق بريست\r\n( ( 3296 ) ) جان قسمت گشته بر حشو فلك\r\nدر ميان شصت سودا مشترك\r\n( ( 3297 ) ) پس خموشى به دهد او را ثبوت\r\nپس جواب احمقان آمد سكوت\r\n( ( 3298 ) ) اين همىدانم ولى مستى تن\r\nمىگشايد بىمراد من دهن\r\n( ( 3299 ) ) آن چنان كز عطسه و از خامياز\r\nاين دهان گردد بناخواه تو باز\r\n( ( 3288 ) ) عقل تو قسمت شده بر صد مهم\r\nبر هزاران آرزو و طمّ و رم\r\n( ( 3289 ) ) جمع بايد كرد اجزا را به عشق\r\nتا شوى خوش چون سمرقند و دمشق\r\n\r\nنگذاريد فعاليتهاى عقل آن قدر تجزيه گشته و پراكنده شود كه وحدت عالى خود را از دست بدهد ، بياييد با به دست آوردن عشق سازنده ، قواى عقلانى را متمركز نماييد\r\nنكتهء بسيار با عظمت است كه جلال الدين در دو بيت فوق متذكر شده است . مىگويد : هيچ مىدانيد كه چرا از يك ادراك معقول و صحيح در بارهء هستى محروم گشته‌ايد ؟ براى اين است كه شما نمىدانيد عقل ، آن نيروى با عظمت را چگونه به كار ببنديد .\r\nشما آن اندازه كه براى شناخت وظايف ساير اعضاى بدن و خواص آنها اهميت مىدهيد ، به وظايف و خواص عقل اعتنايى نداريد و بدون محاسبه در هر موردى و با هر گونه شرايطى و براى هر هدفى كه پيش مىآيد نيروى عقل را مستهلك\r\n","description":"","footnote":"","page_name":" 613 ","page_number":617},
  {"content":"\r\nمىسازيد .\r\nعقل آدمى هويتى بس عجيب دارد ، در هر ميان و مواد خامى كه به فعاليت پرداخت و به نتيجه‌اى رسيد ، گويى جزئى يا سهمى از خود را به آن نتيجه اختصاص داد و آن نتيجه را از بىطرفى در آورد و از ميان احتمالات و تخمينها و گمانها بيرون ساخت .\r\nبه عنوان مثال وقتى كه عقل آدمى زيبايى را براى خود مطرح نمود ، اگر با اعتدال مخصوص به خود در بارهء زيبايى و ارزش آن قضاوت كرد و دست از آن بر داشت و بدون اين كه بر سر آن زيبايى توقف كند ، به فعاليتهاى ديگرش پرداخت ، عقل در اين صورت هويت واحد خود را حفظ نموده است و اما اگر بر سر موضوع زيبايى متوقف شد و بيش از اندازهء منطق زيبايى در بارهء آن به فعاليت پرداخت ، گويى عقل در اين حالت هويت واحد خود را تجزيه كرده جزئى از اجزاء خود را در همان زيبايى دفن مىكند و همچنين ساير موضوعات .\r\nاين گونه عشق بازى عقلانى با اشياء درونى و برونى عقل را پاره پاره مىكند و يا به طور مستقيم رابطهء انسان را با جهان مختل مىسازد و يا اين كه شخصيت انسانى را كه به وسيلهء عقل با هستى رابطه برقرار مىكند ، تجزيه مىنمايد و نمىگذارد شخصيت انسانى با وحدتى كه لازم است جهان را براى خود مطرح نمايد ، با جهان هستى رابطه برقرار نمايد .\r\nمتاسفانه عصر ما به اين درد خانمان سوز به ترين صورتش گرفتار شده است .\r\nمردم اين عصر نه تنها به جهت تجزيه فعاليتها از بر قرار ساختن رابطهء صحيح با زندگى و جهان هستى محرومند ، بلكه بيمارى چند شخصيتى كه در اين جمله باز گو مىشود : « سازش با هر وضعى كه پيش مىآيد ، بدون اين كه ريش انسان در جايى گير كند » دمار از روزگارشان بر آورده است .\r\nعلاج اين بيمارى مرگ زا از نظر دسته جمعى مربوط به پيش تازان جوامع\r\n","description":"","footnote":"","page_name":" 614 ","page_number":618},
  {"content":"\r\n\r\nاست كه انسانها را اجزاء روح و پيكر خود بدانند و حقوق جانهاى آنان را تنظيم نمايند و اما از نظر فردى معالجه اين بيمارى چنان كه جلال الدين گوشزد مىكند -\r\n\r\nجمع بايد كرد اجزا را به عشق\r\nتا شوى خوش چون سمرقند و دمشق\r\n\r\nتمركز قواى عقلانى با عشق امكان پذير است\r\nدو نوع تمركز قواى دماغى به وسيلهء عشق قابل تصور است .\r\nنوع يكم - منحصر گشتن فعاليتهاى درونى در بازيگرى در بارهء معشوق . اين انحصار و تمركز كه ناشى از آراستن و پيراستن معشوق مىباشد مخصوص به عشقهاى مجازى بوده و ريشهء آن را بايستى از غريزهء جنسى جستجو كرد ، مسلم است كه فعاليت قواى دماغى كه تنها براى دفع هيجان شهوت بسيج مىشود بدان جهت كه موجب اين اتحاد در فعاليت غريزهء جنسى حيوانى است و كارى به رشد روانى انسان و اصول عاليهء او ندارد ، لذا نه تنها نتيجهء شايسته در تعيين موقعيت انسان در جهان هستى به دست نمىدهد ، بلكه همهء قواى فكرى و عقلانى و اراده را قربانى تشديد فعاليت غريزهء جنسى و اشباع آن مىنمايد . جلال الدين -\r\n\r\nجز ذكر نى دين او نى ذكر او\r\nسوى اسفل برد او را فكر او\r\n\r\nساير عشقهاى مجازى مانند عشق به مقام و ثروت و دانش حرفه‌اى و آزادى به معناى بىبند و بارى نيز از همين قبيل است ، يعنى اين عشقها هم قواى دماغى آدمى را مستهلك مىسازد و همهء آنها را قربانى معشوق مىنمايد .\r\nنوع دوم - انحصار فعاليت قواى دماغى در معشوق واقعى خارج از خود طبيعى و مقتضيات آن .\r\nاين معشوق بدان جهت كه بيرون و ما فوق خود طبيعى و مقتضيات آن است ، مىتواند قواى دماغى را هماهنگ ساخته و همهء آنها را در يك مجموعه ى متشكل به فعاليت صحيح وادار كند ، اين معشوق اولًا خود طبيعى انسان را ارزيابى نموده و آن را به عنوان يك وسيله براى وصول به رشد روحى تلقى مىكند .\r\n","description":"","footnote":"","page_name":" 615 ","page_number":619},
  {"content":"\r\n\r\nاين رشد روحى هم نمىتواند به عنوان هدف مطلق سر راه عشق انسانى را بگيرد ، زيرا هر يك از مراحل تكامل روحى ، قواى دماغى مخصوصاً فعاليتهاى عقلانى را با اعتلاى مناسب آن مرحله به سوى معشوق واقعى كه جلال و جمال ابديت رهنمون مىشود .\r\nاگر چنين عشقى در يك انسان به وجود بيايد ، آن عشق اتحاد و هماهنگى قواى دماغى را بدون اين كه كمترين اختلالى بر آنها وارد بسازد متمركز نموده ، انسان را با يك شخصيت واحد يا جهان هستى مربوط مىسازد .\r\nتفسير ابيات\r\nمانند فرزندان عزير عليه السلام كه مىگذشتند و پدرشان را جستجو مىكردند . فرزندان عزير پير گشته بودند در حالى كه پدرشان با مشيت الهى جوان مانده بود . ناگهان به پدرشان رسيدند و به او گفتند : اى رهگذر ، آيا از پدر ما عزير اطلاعى دارى ؟ كسى امروز بشارت آمدن او را داده بود .\r\nعزير گفت : بلى او به دنبال من مىآيد . يكى از فرزندان عزير با شنيدن اين مژده خوشحال و -\r\n\r\nبانگ مىزد كاى مبشر باش شاد\r\n\r\nولى فرزند ديگرش شناخت كه او خود عزير است و از هوش رفت و بر زمين افتاد و زبان حالش چنين بود .\r\n\r\nكه چه جاى مژده است اى خيره سر\r\nكه در افتاديم در كان شكر\r\n\r\nآرى سخن عزير براى وهم بىپايه و مژده است ، ولى در نزد عقل واقعيت نقد است ، زيرا ديدهء وهم همواره محجوب است .\r\nاين گونه هشدارها كه به وسيلهء پيك الهى به مردم مىرسد ، براى كفار وسيلهء درد و رنج و براى مؤمنين مژده و از نظر بينايان واقعيت نقد است ، زيرا عاشق سر منزل ربوبى مست دم واقعيت است كه براى او به فعليت مىرسد ، به همين جهت است\r\n","description":"","footnote":"","page_name":" 616 ","page_number":620},
  {"content":"\r\nكه وضع وجودى او از كفر و ايمان برتر مىباشد . ( 1 )  كفر و ايمان دربان عاشق كوى الهى بوده ، او به منزلهء مغز و ايمان و كفر مانند دو پوست آن است ، تفاوتى كه ميان كفر و ايمان وجود دارد اين است كه كفر پوست رويى و ظاهرى است كه مىخشكد و نابود مىشود ولى ايمان پوست مجاور مغز است كه لذت مغز به آن سرايت مىكند .\r\nپوست خشك سزاوار آتش ولى پوست مجاور مغز مانند خود مغز خوش و لذت بخش است .\r\nاما خود مغز از مرتبهء خوشى والاتر است ، زيرا لذتى ما فوق خوشىهاى طبيعى دارد .\r\nاين سخن را هم پايانى نيست بر گرد تا موسى جانم گرد از دريا بر آورد . من تا كنون هر چه گفتم حال عيان را مراعات كردم و همهء سخن را نگفته‌ام .\r\nعقلى كه تو در سر دارى چنان ريزه ريزه است كه نمىتوان بر قراضه هايش مهر سكهء شاهانه زد .\r\nبىنوا ، عقلت تجزيه شده صدها مهم براى خود فرض نموده هر يكى از اجزايش را بيكى از آن مهمات ساخته شده منحصر كرده است . تو بايد اجزاء عقلت را جمع كنى و مانند سمرقند و دمشق طراوت و شكوه شايسته تحصيل نمايى ، اما اين را بدان كه بدون عشق حقيقى نخواهى توانست اجزاى پراكنده عقلت را متشكل بسازى .\r\nاگر بتوانى به مقدار يك جو طلاى عقلت را جمع كنى ، مىتوان سكه شاهانه روى آن نقش نمود .\r\nو اگر تو بىنواى خام حتى از مثقالى بيشتر شوى ، رهبر الهى يا خود خداوند\r\n","description":"","footnote":" ( 1 ) اين مسئله كه عشّاق كوى الهى در ما فوق ايمان و كفر قدم بر مىدارند ، در مباحث گذشته مشروحاً بررسى شده است و گفته‌ايم كه معناى ايمان به آن اندازه وسعت دارد كه هيچ يك از مراحل تقرب به خدا نمىتواند خالى از آن بوده باشد : تفصيل اين مبحث را در مقدمهء دفتر پنجم ملاحظه خواهيد فرمود . . ","page_name":" 617 ","page_number":621},
  {"content":"\r\nاز وجود تو جام زرين ساخته ، نام و القاب و حتى صورت شاه را هم روى جام زرينت نقش خواهد كرد .\r\nبرو دل از عشق به آب و نان و شمع و شاهد و شراب و نقل بر كن و قواى دل و عقل را جمع كن كه پيامبر فرموده است : « الجماعة رحمه » آن گاه آن گفتنىها را كه دارم با تو در ميان خواهم گذاشت ، زيرا گفتگو دليل ياورى و سنخيت است ، جان آدم مشرك از ياورى و دمسازى حق برى و محروم است .\r\nبىنوا جان آدمى كه بر ظواهر و پديده ناسودمند فلك تقسيم شده و در ميان سوداهاى پراكنده درمانده است .\r\nدر مقابل اين گمگشتگان وادىهاى فلك خاموشى بهتر است ، زيرا براى احمقان جوابى جز سكوت سراغ نداده‌اند ، من اين اصل را كه گفتم به خوبى مىدانم ولى اين كه مىبينى با اين حال زبان مىگشايم و سخن مىگويم : ناشى از مستى طبيعت تن منست كه -\r\n\r\nمىگشايد بىمراد من دهن\r\n\r\nمىدانيد گفتگوهاى من در مقابل اين احمقان به چه مىماند ؟ به عطسه و خميازه‌اى شبيه است كه بدون اختيار دهان را باز مىكند .\r\n","description":"","footnote":"","page_name":" 618 ","page_number":622},
  {"content":"\r\n\r\nتفسير اين حديث كه انى لاستغفر الله ربى فى كل يوم سبعين مرة\r\n\r\n( ( 3300 ) ) همچو پيغمبر ز گفت دُر نثار\r\nتوبه آرم روز من هفتاد بار\r\n( ( 3301 ) ) ليك آن مستى شود توبه شكن\r\nمنسى است اين مستى تن جامه كن\r\n( ( 3302 ) ) حكمت اظهار تاريخ دراز\r\nمستيى انداخت بر داناى راز\r\n( ( 3303 ) ) راز پنهان با چنين طبل و علم\r\nآب جوشان گشته از جف القلم\r\n( ( 3304 ) ) رحمت بىحد روانه هر زمان\r\nخفته‌ايد از درك آن اى مردمان\r\n( ( 3305 ) ) جامهء خفته خورد از جوى آب\r\nخفته اندر آب جوياى سراب\r\n( ( 3306 ) ) مىرود آن جا كه بوى آب هست\r\nزين تفكَّر راه را بر خويش بست\r\n( ( 3307 ) ) چون كه آن جا گفت ز اينجا دور شد\r\nبر خيالى او ز حق مهجور شد\r\n( ( 3308 ) ) دور بينانند و بس خفته روان\r\nرحمتى آريدشان اى رهروان\r\n( ( 3309 ) ) من نديدم تشنگى خواب آورد\r\nخواب آرد تشنگىّ بىخرد\r\n\r\nروايت\r\n« و الله انى لاستغفر الله و اتوب إليه فى اليوم ( الواحد ) اكثر من سبعين مرة » ( 1 )  ( سوگند به پروردگار من در هر روز بيش از هفتاد مرتبه استغفار و به خدا باز گشت مىكنم ) .\r\n« جف القلم بما هو كائن » ( 2 )  ( قلم همهء آن چه را كه تحقق پيدا خواهد كرد نوشته و خشك شده است ) .\r\n","description":"","footnote":" ( 1 ) سفينه البحار ، ج 2 ، ص 323 . .  ( 2 ) صحيح بخارى ، كتاب نكاح ، باب 8 . . . ","page_name":" 619 ","page_number":623},
  {"content":"\r\n\r\n\r\n\r\n( ( 3302 ) ) حكمت اظهار تاريخ دراز\r\nمستيى انداخت بر داناى راز\r\n\r\nاستغفار و توبهء پيامبران و اوصياى معصوم آنان چه معنا دارد ؟\r\nمسلم است كه منصب والاى نبوت و امامت با گناه سازگار نيست تا مجبور به استغفار و توبه شوند ، در صورتى كه در دعاها و بعضى از آيات ، پيامبران و امامان اظهار توبه مىكنند . براى توضيح اين مسئله دو مطلب را مىتوان در نظر گرفت - مطلب يكم - احتمال قصور در مراحل ما فوق وظيفه و تكليف به اين معنى كه توبه و باز گشت و پناهندگى آنان به خدا نه از آن جهت است كه تقصيرى در انجام وظيفه مىكنند ، بلكه در پيمودن كمالات بىنهايت كه در پيش پاى آنان گسترده شده است و آنان با اختيار مىتوانند آن كمالات را كه ما فوق وظيفه و تكليف است به پيمايند ، قصورى بورزند ، چنان كه در جملاتى شبيه به جملهء ذيل ديده مىشود « حسنات الابرار سيئات المقربين » و اگر قصورى روى دهد گناه محسوب نمىشود ، بلكه منجر به از دست دادن كمال ما فوق مىگردد و با استغفار و توبه اين محروميت از سود و كمال عالى جبران مىشود .\r\nمطلب دوم - همان است كه جلال الدين در بيت فوق به آن اشاره مىكند و معنايش اين است كه پيامبران براى اظهار اسرار الهى در درازاى زمان مجبور بوده‌اند با طبيعت و شئون آن هم آغوش باشند ، اگر چه دامان پاك پيامبران از گرد و خاك طبيعت و شئون آن پاك و مبرا است ، ولى همين هم آغوشى آنان را كه بايستى بر طارم اعلا نشينند ، وادار مىكند كه با مقتضيات طبيعت ، بدون اين كه جريان طبيعى بمقام شامخ شان خللى وارد سازد ، رفتار نمايند .\r\nاحتمال ديگرى در بيت فوق وجود دارد و آن اين است كه مقصود از داناى راز در بيت مورد تحليل خود جلال الدين بوده باشد ، در اين فرض مطالبى را كه گفتيم\r\n","description":"","footnote":"","page_name":" 620 ","page_number":624},
  {"content":"\r\n\r\nمورد احتياج نخواهد بود ، اين احتمال با نظر به مضمون بيت سوم تقويت مىشود ، زيرا پيامبر و امام با اظهار راز مست نمىشوند .\r\n\r\n( ( 3305 ) ) جامهء خفته خورد از جوى آب\r\nخفته اندر آب جوياى سراب\r\n( ( 3306 ) ) مىرود آن جا كه بوى آب هست\r\nزين تفكَّر راه را بر خويش بست\r\n\r\nاى انسانها كه بلب جويبار حيات خفته‌ايد و تشنه لب به دنبال سراب مىدويد ، هيچ مىدانيد كه جامهء شما از موج جويبارتر شده است ؟\r\nاگر لحظه‌اى به خود نياييد و اگر اندك حركتى براى درك موقعيت خود در جهان هستى ننماييد ، چشمك زدنهاى سراب كه پهنهء چشم انداز شما را پر كرده است شما را به دنبال خود خواهد كشيد و در بيابانهاى سوزان و بىسر و ته زندگى ناهشيارانه و عاريتى دود از دودمانتان خواهد در آورد .\r\nمگر نمىدانيد كه پيش روان همين زندگى كه شما را عاشق سرابهاى سوزان نموده‌اند ، خلاصهء تكاپوى خود را چگونه بيان كرده‌اند ؟ -\r\n\r\nيك چند پى زينت و زيور گشتيم\r\nيك چند پى دانش و دفتر گشتيم\r\nدر عهد شباب ،\r\nكرديم حساب\r\nچون واقف از اين جهان ابتر گشتيم\r\nنقشى است بر آب\r\n\r\nمگر نشنيده‌ايد كه ديگرى مىگويد : « با چشمان فرو بسته لب بر جام زندگى نهاده و اشك سوزان بر كناره زرين آن فرو مىريزيم تا آن گاه كه دست مرگ نقاب از روى ما بر دارد ، خواهيم فهميد كه اين جام زرين از نخست خالى بوده و ما جز بادهء خيال از آن چيزى ننوشيده‌ايم » .\r\nشما كه كنار چشمه سار مواج حيات خوابيده‌ايد ، لحظاتى وجود دارد كه گوشه‌اى از انديشه و اراده و تعقل شما از اين چشمه سار اطلاعى به شما مىدهد و مىگويد :\r\n","description":"","footnote":"","page_name":" 621 ","page_number":625},
  {"content":"\r\n\r\n\r\nشما براى به دست آوردن سراب آب نما دور نرويد ، ما هم اكنون و در همين جا كه هستيم از امواج آب چشمه سار حيات بر خورداريم اين قدر در تخطئه ما اصرار مكن ، ما بخطا نمىرويم . اين تو هستى كه با دويدن به سوى آب نماها راه آب حقيقى را به روى خود مىبندى .\r\n\r\n( ( 3308 ) ) دور بينانند و بس خفته روان\r\nرحمتى آريدشان اى رهروان\r\n\r\nو شما اى رهروان اين در خواب رفتگان بر لب چشمه سار حيات را به حال خود نگذاريد ، رحمتى بر آنان بياوريد و دستشان را بگيريد\r\nشما اى رهروان كوى حق و حقيقت بكجا مىرويد ؟ آيا هيچ مىدانيد كه با اين روش شتابزده و بىاعتنا پاى بر روى خواب رفتگانى مىگذاريد كه در حال خواب مانند شما در جستجوى چشمه سار حيات واقعى مىدوند ؟ آيا مىدانيد كه اين لب تشنگان دل سوخته چه نيازى به نوازش شما دارند كه آنان را بنوازيد و از خواب بيدارشان بسازيد .\r\nعظمتها و مزايا و نام و نشانهاى چشمگير آن خفتگان بىخبر از حقيقت شما را مرعوب نسازد ، دستى به سوى آنان دراز كنيد و بحركتشان در آوريد ، باشد كه ديده باز كنند و به قافلهء شما رهروان بيدار به پيوندند .\r\nشما همين مقدار به آنان بفهمانيد كه تشنه هستند ، و سرابهاى آب نما كه در خواب آنان را باينسو و آن سو مىكشاند سيرابشان نخواهد كرد ، به دنبال شما خواهند آمد .\r\nتفسير ابيات\r\nمن هم مانند پيامبرى كه دائماً در افشانى مىكرد ، هر روز هفتاد مرتبه توبه مىكنم ، اما آن مستى بدن بار ديگر توبه‌ام را مىشكند . حكمت اظهار اسرار در زمان بس دراز ، نوعى از مستى به راز دان مىدهد ، اما گمان مبر كه اسرار الهى\r\n","description":"","footnote":"","page_name":" 622 ","page_number":626},
  {"content":"\r\nبه كلى مخفى و غير قابل درك است زيرا نشانه هاى اسرار از لوحى كه قلم نوشته است مانند آب در همين جهان مىجوشد و نمودار مىگردد .\r\nرحمتهاى بىحد الهى در هر زمان به مخلوقاتش سرازير است ، اما چه مىتوان كرد كه اين مردم بخواب غفلت فرو رفته‌اند و آن رحمت را در نمىيابند . اين مردم در كنار جوى خفته و در خواب جوياى سرابند ، در حالى كه امواج آب بر جامه هاى آنان مىزند .\r\nبا بوى آب رهسپار بيابانها مىشود و با اين انديشه كه آب را پيدا خواهد كرد راه آب را به روى خود مىبندد و نمىداند كه اگر بگويد : آب در آن طرف است ، از اين طرف كه چشمه سار زلال در جريان است محروم و مهجور خواهد ماند .\r\nاى رهروان سر منزل حق اين خفتگان باديهء غفلت را بيدار كنيد و تكاپوى خواب آلوده شان را به تكاپوى هشيارانه و بيدارانه مبدل بسازيد .\r\nاينان نمىدانند تشنه هستند ، اگر مىدانستند كه تشنه مىباشد به دنبال سراب نمىرفتند . آرى -\r\n\r\nمن نديدم تشنگى خواب آورد\r\nخواب آرد تشنگى بىخرد\r\n\r\n","description":"","footnote":"","page_name":" 623 ","page_number":627},
  {"content":"\r\n\r\nبيان آن كه عقل جزوى تا به گور بيش نبيند و در باقى مقلد انبيا و اولياست\r\n\r\n( ( 3310 ) ) خود خرد آن است كاو از حق چريد\r\nنى خرد كان را عطارد آوريد\r\n( ( 3311 ) ) پيش بينىّ خرد تا گور بود\r\nوآنِ صاحب دل به نفخ صور بود\r\n( ( 3312 ) ) اين خرد از خاك گورى نگذرد\r\nوين قدم عرصهء عجايب نسپرد\r\n( ( 3313 ) ) زين قدم وين عقل رو بيزار شو\r\nچشم غيبى جوى و برخوردار شو\r\n( ( 3314 ) ) همچو موسى نور كى بايد ز جيب\r\nسحرهء استاد و شاگرد و كتيب\r\n( ( 3315 ) ) زين نظر زين عقل نايد جز دوار\r\nپس نظر بگذار و بگزين انتظار\r\n( ( 3316 ) ) از سخن گويى مجوييد ارتفاع\r\nمنتظر را به ز گفتن استماع\r\n( ( 3317 ) ) منصب تعليم نوع شهوتى است\r\nهر خيال شهوتى در ره بتى است\r\n( ( 3318 ) ) گر به فضلش پى ببردى هر فضول\r\nكى فرستادى خدا چندين رسول\r\n( ( 3319 ) ) عقل جزوى همچو برق است و درخش\r\nدر درخشى كى توان شد سوى وحش\r\n( ( 3320 ) ) نيست نور برق بهر رهبرى\r\nبلكه امر است ابر را كه مىگرى\r\n( ( 3321 ) ) برق عقل ما براى گريه است\r\nتا بگريد نيستى در شوق هست\r\n( ( 3322 ) ) عقل كودك برد بر كتّاب تن\r\nليك نتواند به خود آموختن\r\n( ( 3323 ) ) عقل رنجور آردش سوى طبيب\r\nليك نبود در دوا عقلش مصيب\r\n( ( 3324 ) ) نك شياطين سوى گردون مىشدند\r\nگوش بر اسرار بالا مىزدند\r\n( ( 3325 ) ) مىربودند اندكى ز ان رازها\r\nتا شهب مىراندشان زود از سما\r\n( ( 3326 ) ) كه رويد آن جا رسولى آمدست\r\nهر چه مىخواهيد از او آيد به دست\r\n( ( 3327 ) ) گر همىجوييد درّى پر بها\r\nادخلوا الابيات من ابوابها\r\n( ( 3328 ) ) مىزن آن حلقهء در و بر باب ايست\r\nكز سوى بام فلكتان راه نيست\r\n( ( 3329 ) ) نيست حاجتتان بدين راه دراز\r\nخاكيى را داده‌ايم اسرار راز\r\n( ( 3330 ) ) پيش او آييد اگر خائن نه ايد\r\nنى شكر گرديد از او گر چه نييد\r\n( ( 3331 ) ) سبزه روياند ز خاكت آن دليل\r\nنيست كم از سمّ اسب جبرئيل\r\n\r\n","description":"","footnote":"","page_name":" 624 ","page_number":628},
  {"content":"\r\n\r\n\r\n( ( 3332 ) ) سبزه گردى تازه گردى در نوى\r\nگر تو خاك اسب جبريلى شوى\r\n( ( 3333 ) ) سبزهء جان بخش كان را سامرى\r\nكرد در گوساله تا شد گوهرى\r\n( ( 3334 ) ) جان گرفت و بانگ زد ز ان سبزه او\r\nآن چنان بانگى كه شد فتنهء عدو\r\n( ( 3335 ) ) گر امين آييد سوى اهل راز\r\nوارهيد از سر كله مانند باز\r\n( ( 3336 ) ) سر كلاه چشم بند گوش بند\r\nكه ازو باز است مسكين و نژند\r\n( ( 3338 ) ) چون بريد از جنس و با شه گشت يار\r\nبر گشايد چشم او را باز دار\r\n( ( 3339 ) ) راند ديوان را حق از مرصاد خويش\r\nعقل جزوى را ز استبداد خويش\r\n( ( 3340 ) ) كه سرى كم كن نه‌اى تو مستبد\r\nبلكه شاگرد ولىّ مستعدّ\r\n( ( 3341 ) ) زو بر دل رو كه تو جزو دلى\r\nهين كه بندهء پادشاه عادلى\r\n( ( 3342 ) ) بندگىّ او به از سلطانى است\r\nكه انا خير دم شيطانى است\r\n( ( 3343 ) ) فرق بين و بر گزين تو اى خسيس\r\nبندگى آدم از كبر بليس\r\n( ( 3344 ) ) گفت آن كه هست خورشيد ره او\r\nحرف طوبى هر كه ذلت نفسه\r\n( ( 3345 ) ) سايهء طوبى ببين و خوش بخسب\r\nسر بنه در سايهء سركش بخسب\r\n( ( 3346 ) ) ظل ذلت نفسه خوش مضجعى است\r\nمستعدّان صفا را مهجعى است\r\n( ( 3347 ) ) گر از اين سايه روى سوى منى\r\nزود طاغى گردى و ره گم كنى\r\n\r\nآيه\r\n« وَأَدْخِلْ يَدَكَ فِي جَيْبِكَ تَخْرُجْ بَيْضاءَ مِنْ غَيْرِ سُوءٍ » 27 : 12 . ( 1 )  ( و دستت را به گريبانت داخل كن دست تو سفيد و درخشان بيرون خواهد آمد بدون عارضه بدى ) .\r\n« وَاِتَّخَذَ قَوْمُ مُوسى مِنْ بَعْدِه مِنْ حُلِيِّهِمْ عِجْلًا جَسَداً لَه خُوارٌ أَ لَمْ يَرَوْا أَنَّه لا يُكَلِّمُهُمْ وَلا يَهْدِيهِمْ سَبِيلًا اِتَّخَذُوه وَكانُوا ظالِمِينَ » 7 : 148 . ( 2 ) \r\n","description":"","footnote":" ( 1 ) سوره النمل ، آيهء 12 . .  ( 2 ) سوره الاعراف ، آيهء 148 . . ","page_name":" 625 ","page_number":629},
  {"content":"\r\n\r\n( قوم موسى پس از رفتن او از وسايل زينت خود گوساله‌اى را اتخاذ كردند كه تنها جسد بىشعورى بود كه صدايى داشت ، آيا آنان نمىديدند كه گوساله با آنان سخن نمىگويد و آنان را براهى هدايت نمىكند گوساله را اتخاذ كردند و از ستمكاران بودند ) .\r\n« قالَ فَما خَطْبُكَ يا سامِرِيُّ . قالَ بَصُرْتُ بِما لَمْ يَبْصُرُوا بِه فَقَبَضْتُ قَبْضَةً مِنْ أَثَرِ اَلرَّسُولِ فَنَبَذْتُها وَكَذلِكَ سَوَّلَتْ لِي نَفْسِي » 20 : 95 - 96 . ( 1 )  ( حضرت موسى به سامرى گفت : اين چه كارى است كه كردى ؟ گفت : من چيزى را ديدم كه مردم آن را نمىديدند ، من مشتى از اثر ( جاى پاى ) رسول ( جبرئيل ) بر داشتم و در مجسمهء گوساله انداختم ، و بدين سان نفس من اين كار را كه كرده‌ام به من بياراست ) .\r\n« قالَ أَنَا خَيْرٌ مِنْه خَلَقْتَنِي مِنْ نارٍ وَخَلَقْتَه مِنْ طِينٍ » 38 : 76 . ( 2 )  ( شيطان گفت : من از آدم بهترم زيرا تو مرا از آتش و آدم را از گل آفريدى . )\r\nروايت\r\nطوبى لمن ذلت نفسه . ( 3 )  ( خوشا به حال كسى كه نفس او ذليل و رام شده باشد )\r\n","description":"","footnote":" ( 1 ) سوره طه ، آيهء 95 و 96 . .  ( 2 ) سوره ص ، آيهء 76 . .  ( 3 ) همه اين روايت با سندش در گذشته ذكر شده است . . ","page_name":" 626 ","page_number":630},
  {"content":"\r\n\r\n\r\n( ( 3319 ) ) عقل جزوى همچو برق است و درخش\r\nدر درخشى كى توان شد سوى وحش\r\n( ( 3320 ) ) نيست نور برق بهر رهبرى\r\nبلكه امر است ابر را كه مىگرى\r\n( ( 3321 ) ) برق عقل ما براى گريه است\r\nتا بگريد نيستى در شوق هست\r\n( ( 3322 ) ) عقل كودك برد بر كتّاب تن\r\nليك نتواند به خود آموختن\r\n\r\nهيچ تا حال ديده يا شنيده‌ايد كه عاقلى راه بيابان بىسر و ته و پر از كوه و جنگل و دره و تپه را باميد درخشش برقى پيش بگيرد كه لحظه‌اى روشن مىشود و خاموش مىگردد ؟\r\nجلال الدين در ابيات مورد تحليل دو نكته فوق العادهء عالى را گوشزد مىكند :\r\nنكته يكم - اين كه عقل نظرى جزئى كه سر و كارش با قواعد مأخوذ از انديشه و ذهن مأخوذ از محسوسات است ، نمىتواند راهنماى راستين بوده باشد ، زيرا اولًا - قلمرو فعاليتش بسيار محدود است ثانياً - حجيت او استقلال ذاتى ندارد ، بلكه خود متكى به وجدان و محسوسات خام است ثالثاً - موقعى كه خود عقل مورد بررسى قرار مىگيرد با نظر به احكام ضد و نقيضى كه بحسب حالات درونى و عينكهاى مختلف و ساخته شدهء خود عقل صادر مىكند ، در وضع ابهام انگيزى قرار مىگيرد ، به همين جهت است كه مىگويد :\r\n\r\nاز رهبرى عقل به جايى نرسيديم\r\nپيچيده تر از راه بود راهبر ما\r\n\r\nاين عقل جزئى نظرى به قول جلال الدين گاهگاهى يك فروزندگى بسيار زود گذر هم از خود نشان مىدهد كه در حقيقت تنها براى هشدار دادن خوبست نه اين كه راه تاريك و پر پيچ و خم موقعيت آدمى را در جهان هستى روشن بسازد ، ولى به نظر ما حتى اين فروزندگى بسيار زود گذر هم كار خود عقل نظرى جزئى نيست ، بلكه\r\n","description":"","footnote":"","page_name":" 627 ","page_number":631},
  {"content":"\r\nمنبع جوشان خود وجدان آدمى است كه لحظاتى چند فضاى ذهن را از انديشه هاى قانونى و تاخت و تاز عقل جزئى نظرى خالى مىبيند و فروزان مىشود و هشدارى مىدهد و الا چنان كه در مباحث پيشين گفته‌ايم : عقل نظرى جزئى هرگز نمىتواند وسايل و ميان مخصوص به خود را رها كند .\r\nنكتهء دوم - اگر عقل جزئى نظرى درخششى داشته باشد ، اين درخشش تنها هشدارى است به آدمى كه برخيز و در زندگى براى خود هدفى انتخاب كن ، خود را بشناس و جهان را درياب و پيرو رهبران الهى باش .\r\nاما اين كه هدف زندگى چيست ؟ خود را چگونه مىتوان شناخت و جهان را چگونه مىتوان دريافت ؟ و كدامين رهبر شايستهء پيروى است و همچنين نتايج امور فوق چيست ؟ عقل نظرى جزئى كارى با آنها ندارد .\r\nاين همان مطلب است كه گروه فراوانى از پيش روان تعقل و انديشه با بيانات مختلف گوشزد مىكنند كه عقل نظرى همين مقدار مىگويد كه صدايى كه مىشنوى به طور حتم صدا كننده‌اى دارد .\r\nاما اين كه تو صدايى را مىشنوى يا حقيقت آن صدا كننده چيست ؟ از قلمرو فعاليت عقل نظرى جزئى بر كنار است ، ولى به نظر مىرسد كه دامنه فعاليت عقل مزبور گسترده تر از آن است كه اين متفكرين تعيين مىكنند و مىتوان وسعت و حدود فعاليت عقل نظرى را با اين ضابطه تعيين كرد كه عقل مىتواند روابط قانونى اشياء را در سطح جهان هستى بررسى نموده و نتايج بررسى خود را در اختيار آدمى قرار بدهد .\r\nاما كشف حقايق آن اشياء و هدف وجودى آنها از حيطهء عقل نظرى جزئى به كلى بر كنار است .\r\nجلال الدين در سه بيت مورد تحليل دو تشبيه زيبا در بارهء مسئلهء مورد بحث بيان كرده است .\r\n","description":"","footnote":"","page_name":" 628 ","page_number":632},
  {"content":"\r\n\r\nتشبيه يكم - فعاليت و روشنايى عقل نظرى جزئى را به درخشيدن نور برق تشبيه مىكند كه به ابر امر مىكند كه به گريد ، يعنى باران ببارد و در بارهء ما اين تشبيه چنين تطبيق مىشود كه عقل جزئى نظرى به انسان هشدار مىدهد كه اين زندگانى لغو و بىهوده نيست و هدف بسيار عظيمى را در دنبال دارد و بىاعتنايى به هدف يا بى در اين دنيا موجب گريستن خواهد بود ، زيرا هستى وابسته به هدف والاى جهان هستى با آن بىاعتنايى در معرض سقوط و نابودى است .\r\nتشبيه دوم - عقل نظرى را به عقل كودك تشبيه مىكند كه تنها او را برفتن به مكتب تحريك مىكند و نمىتواند حقايق را به كودك بياموزد و اين همان مطلب است كه به طور اختصار بيان نموديم .\r\nتفسير ابيات\r\nخرد واقعى مستند به حق است ، نه آن عقل جزئى كه در افسانه ها به ستارهء عطارد تكيه مىكند . عقل معمولى مىتواند پيش بينى كند ، اما تا لب گور ، در صورتى كه انسان صاحب دل آينده را تا نفخ صور درك مىكند .\r\nاين عقل و اين گام را كه قدرت ورود به عرصهء شگفتىها ندارد ، رها كن و ديده گان غيب بين پيدا كن . مانند موسى كليم الله به يد بيضايى نيازمند هستى كه از گريبان بر آورى تا استاد و شاگرد و مكتب را مورد سخريه قرار بدهد .\r\nاين نظر بازى و عقل بارگىها جز سرگيجه نتيجه‌اى نخواهد داد ، دست از آنها بر دار و منتظر فعاليت دل باش .\r\nبه سخن گفتن زياد علاقه مند مباشيد و سخن را وسيلهء بزرگى خود قرار ندهيد . براى كسى كه در انتظار باز شدن روزنه‌اى از حقايق بسر مىبرد ، گوش فرا دادن بهتر از سخن پردازى است .\r\nاشتياق به حيازت منصب تعليم و استادى نوعى از شهوت پرستى است و پرستش شهوات از هر نوع كه بوده باشد ، نحوى از بت پرستى است .\r\n","description":"","footnote":"","page_name":" 629 ","page_number":633},
  {"content":"\r\nاگر هر فضولى مىتوانست از فضل الهى اطلاعى داشته باشد بفرستادن پيامبران نيازى نبود .\r\nعقول جزئى مانند برقى است كه در يك لحظه مىدرخشد و خاموش مىشود و با اين روشنايى زود گذر نمىتوان مسافتها پيموده و به شهر وحش رسيد ( 1 )  اين روشنايى براى رهبرى نيست ، بلكه براى گريانيدن ابر است كه ببارد ، برق عقل ما هم براى گريانيدن ما است ، تا بدين وسيله اين انسان كه در معرض نيستى است ، در اشتياق هستى بگريد ، عقل كودك او را به مكتب خانه و نزد معلم مىبرد ، اما نمىتواند دانش را به او بياموزد ، چنان كه عقل آدم بيمار او را به نزد طبيب مىبرد ، ولى عقل او نه دوايى مىشناسد ، و نه حقيقت بيماريش را .\r\nآن شياطين هم با فهم و هوشى كه دارند به سوى گردون بالا مىروند تا اسرار مقام اعلا را بشنوند ، ولى ستاره هاى شهابى آنها را به زمين مىرانند و مىگويند : به زمين بر گرديد كه خداوند پيامبر به آن جا فرستاده است و هر چه بخواهيد مىتوانيد از آن پيامبر تحصيل نماييد .\r\nشما اگر در گرانبها مىخواهيد ، از در شايستهء گنج وارد شويد حلقه در را بزنيد و بانتظار پاسخ بايستيد ، شما راهى به بام فلك نداريد .\r\nشما نيازى به پيمودن اين همه راه دراز نداريد ، ما شمه‌اى از اسرار خود را به يك انسان خاكى ارزانى داشته‌ايم .\r\nاگر شما خيانت پيشه نيستيد در همان كردهء خاكى به حضور فرستاده ما رويد ، شما اگر نى هستيد ، با تشرف بحضور او نيشكر خواهيد گشت .\r\nاو از خاك تيرهء وجودتان سبزه ها مىروياند چرا كه خاك وجود شما كمتر از خاك پاى اسب جبرئيل نيست .\r\nهمان سبزى جان بخش كه سامرى به وسيلهء مشتى از خاك پاى جبرئيل در\r\n","description":"","footnote":" ( 1 ) بنا به گفتهء انقروى ، وحش اسم شهر يا دهى است در ديار بلخ . . ","page_name":" 630 ","page_number":634},
  {"content":"\r\nگوساله تعبيه كرد و گوساله را بصدا در آورد و آن صدا باعث آزمايش سامريون گشت . اگر شما با نيت پاك به پيشگاه راز دانان رو ببريد ، از سر كلاهى كه براى آموختن باز بسرش مىگذارند و چشم و گوشش را مىبندد ، نجات پيدا خواهيد كرد .\r\nآن سر كلاه را بدان جهت به سر باز مىگذاشتند كه از تمايل به هم جنسش جلوگيرى كند .\r\nاز آن موقع كه باز توانست از تمايل به جنس خود رها گردد ، معلم باز ديده گان او را باز مىكند .\r\nخداوند ديوان را از كمينگاه اسرار خود مىراند ، چنان كه عقل جزئى را از استبدادش رهايى مىبخشد و مىگويد : اى عقل سركش مباش و استبداد مرموز ، زيرا تو شاگرد ، ولى مستعد حق مىباشى . اى عقل فورا ببارگاه دل بشتاب كه تو جزئى از دل هستى و بندهء فرمانرواى عادلى .\r\nبندگى آن فرمانرواى الهى بهتر از سلطنت است ، زيرا دم از شايستگى خود زدن دم شيطانى است . اين پست سيرت ميان بندگى آدم و تكبر شيطانى تفاوت بگذار .\r\nآن خورشيد راه هدايت ( پيامبر اكرم ) فرمود : خوشا به حال كسى كه نفسش را ذليل و رام كرده است .\r\nسايهء رام شدن نفس خوابگاه خوشى است و براى كسانى كه آمادهء به دست آوردن صفاى روحانى هستند جايگاه آسايش و خواب ناز است .\r\nاگر از اين سايه به سوى من پرستى به روى ، راه را گم كرده و سر بطغيان خواهى كشيد .\r\n","description":"","footnote":"","page_name":" 631 ","page_number":635},
  {"content":"\r\n\r\nبيان آيه كريمه يا ايها الذين آمنوا لا تقدموا بين يدى الله و رسوله\r\n\r\nچون نبى نيستى ز امت باش\r\nچون كه سلطان نه‌اى رعيت باش\r\nپس برو خامشان خامش باش\r\nو از خودى راى زحمتى متراش\r\n( ( 3348 ) ) پس برو خاموش باش از انقياد\r\nزير سايهء شيخ و امر اوستاد\r\nپس رو و صامت شو و خاموش باش\r\nاز وجود خويش والى كم تراش\r\n( ( 3349 ) ) ور نه گر چه مستعدّ و قابلى\r\nمسخ گردى تو ز لاف كاملى\r\n( ( 3350 ) ) هم ز استعداد وامانى اگر\r\nسركشى ز استاد راد با خبر\r\n( ( 3351 ) ) صبر كن در موزه روزى و بسوز\r\nور شوى بىصبر مانى پاره دوز\r\n( ( 3352 ) ) كهنه دوزان گر بديشان صبر و حلم\r\nجمله نو دوزان شدندى هم به علم\r\n( ( 3353 ) ) پس بكوشىّ و به آخر از كلال\r\nخود به خود گويى كه العقل عقال\r\n( ( 3354 ) ) همچو آن مرد مفلسف روز مرگ\r\nعقل را مىديد بىبال و برگ\r\n( ( 3355 ) ) بىغرض مىكرد آن دم اعتراف\r\nكز ذكاوت را نديم اسب از گزاف\r\n( ( 3356 ) ) از غرورى سر كشيديم از رجال\r\nآشنا كرديم در بحر خيال\r\n( ( 3357 ) ) آشنا هيچ است اندر بحر روح\r\nنيست آن جا چاره جز كشتى نوح\r\nكاشكى او آشنا ناموختى\r\nتا طمع در نوح و كشتى دوختى\r\n( ( 3358 ) ) اين چنين فرمود آن شاه رسل\r\nكه منم كشتى در اين درياى كل\r\n( ( 3359 ) ) يا كسى كاو در بصيرتهاى من\r\nشد خليفهء راستين بر جاى من\r\n( ( 3360 ) ) كشتى نوحيم در دريا كه تا\r\nرو نگردانى ز كشتى اى فتى\r\n( ( 3361 ) ) همچو كنعان سوى هر كوهى مرو\r\nاز نبى لا عاصم اليوم شنو\r\n( ( 3363 ) ) پست منگر هان و هان اين پست را\r\nبنگر آن فضل خدا پيوست را\r\n( ( 3364 ) ) در بلندى كوه فكرت كم نگر\r\nكه يكى موجش كند زير و زبر\r\n\r\n","description":"","footnote":"","page_name":" 632 ","page_number":636},
  {"content":"\r\n\r\n\r\n\r\n( ( 3365 ) ) گر تو كنعانى ندارى باورم\r\nگر دو صد چندين نصيحت پرورم\r\n( ( 3366 ) ) گوش كنعان كى پذيرد اين كلام\r\nكه بر او مهر خداى است و ختام\r\n( ( 3367 ) ) كى گذارد موعظه بر مهر حق\r\nكى بگرداند حدث حكم سبق ؟\r\n( ( 3368 ) ) ليك مىگويم حديث خوش پيى\r\nبر اميد آن كه تو كنعان نه اى\r\n( ( 3369 ) ) آخر اين اقرار خواهى كرد هين\r\nهم ز اوّل روز آخر را ببين\r\n( ( 3370 ) ) مىتوانى ديد آخر را مكن\r\nچشم آخر بينت را كور و كهن\r\n( ( 3371 ) ) هر كه آخر بين بود مسعود وار\r\nنبودش هر دم به ره رفتن عثار\r\n( ( 3372 ) ) گر نخواهى هر دمى اين خفت و خيز\r\nكن ز خاك پاى مردى چشم تيز\r\n( ( 3373 ) ) كحل ديده ساز خاك پاش را\r\nتا بيندازى سر اوباش را\r\nكه ازين شاگردى اين بگزيده را\r\nكان بسوزد هم بسازد ديده زا\r\nچشم روشن كن ز خاك اوليا\r\nتا ببينى ز ابتدا تا انتها\r\n\r\nآيه\r\n« يا أَيُّهَا اَلَّذِينَ آمَنُوا لا تُقَدِّمُوا بَيْنَ يَدَيِ الله وَرَسُولِه وَاِتَّقُوا الله إِنَّ الله سَمِيعٌ عَلِيمٌ 49 : 1 . » ( 1 )  ( اى كسانى كه ايمان آورده‌ايد در مقابل خدا و پيامبرش پيش دستى نكنيد و به خدا تقوا بورزيد به تحقيق خداوند شنوا و داناست ) .\r\nتوضيح\r\n- مقصود از اين كه مردم نبايد به پيامبر پيش دستى كنند در مسائل مربوط به امور طبيعى و اعتيادى مانند پيش رفتن و پس رفتن و نشستن و برخاستنهاى معمولى نيست ، بلكه مقصود به قرينه ( الله ) لزوم تبعيت از اوامر و نواهى خدا و پيامبر است . » قالَ سَآوِي إِلى جَبَلٍ يَعْصِمُنِي مِنَ اَلْماءِ قالَ لا عاصِمَ اَلْيَوْمَ مِنْ أَمْرِ الله إِلَّا مَنْ رَحِمَ وَحالَ بَيْنَهُمَا اَلْمَوْجُ فَكانَ مِنَ اَلْمُغْرَقِينَ 11 : 43 » ( 2 ) \r\n","description":"","footnote":" ( 1 ) سوره الحجرات ، آيهء 1 . .  ( 2 ) سوره هود ، آيهء 43 . . ","page_name":" 633 ","page_number":637},
  {"content":"\r\n\r\n\r\n\r\n( پسر نوح در پاسخ پدر گفت من به قله كوهى پناه مىبرم تا از آب مرا نگهدارى كند ، نوح فرمود ، امروز از امر خداوندى حفظ كننده‌اى وجود ندارد ، مگر آن كه مورد رحم الهى قرار بگيرد ، ميان فرزند و پدر را موج گرفت و فاصله انداخت و پسر نوح جزء غرق شدگان گشت )\r\nروايت\r\n« مثل اهل بيتى كسفينة نوح من ركبها نجا و من تخلف عنها غرق » ( 1 )  ( مثل اهل بيت من مانند كشتى نوح است ، هر كس كه سوارش شد نجات پيدا كرد و هر كس كه از آن تخلف نمود ، غرق گشت )\r\n« العقل عقال\r\nاين جمله در ابياتى آمده است كه به فخر رازى نسبت داده شده است :\r\n\r\nنهاية اقدام العقول عقال\r\nو اكثر سعى العالمين ضلال\r\nو ارواحنا فى وحشة من جسومنا\r\nو حاصل دنيانا اذى و و بال\r\nو لم نستفد من بحثنا طول عمرنا\r\nسوى ان جمعنا فيه قيل و قال » (\r\n\r\nنتيجه و پايان اقدام عقول بندى است بر گردن آدمى و بيشتر كوشش مردم عالم گمراهى است . ارواح ما از ابدانمان در وحشت است و محصول دنياى ما مشقتى است و وبالى . از اين همه كاوش و بحث در امتداد چيزى جز آن نديديم كه تنها قيل و قال در عمر خود جمع كرديم ) .\r\nمسلم است كه مضمون ابيات فوق زبان حال اكثريتى وحشت آور از انديشمندان حرفه ايست كه ميوهء زندگانى خود را باز گو مىكنند .\r\nتفسير ابيات\r\nبرو زير سايه استاد و رهبر و براى اطاعت او مدتى خاموشى گزين . آرى پيرو و خاموش باش و اين قدر از وجود پست خود والى و فرمانده براى كشور هستى خويش متراش . گيرم كه تو داراى استعداد رشد روحى هستى ، اما اين لاف زدن تو در بارهء\r\n","description":"","footnote":" ( 1 ) سفينه ، ج 1 ص 630 از امير المؤمنين از پيامبر اكرم ( ص ) . . ","page_name":" 634 ","page_number":638},
  {"content":"\r\nكمال ، استعدادت را از دستت گرفته مسخت خواهد نمود .\r\nروزى چند به كفش دوزى و خدمت پيش روان قافله انسانيت تحمل كن و الا زندگى خود را در پاره دوزى احمقانه سپرى خواهى ساخت . اگر كهنه دوزان در اين دنيا صبر و حلمى داشتند . تدريجا از روى علم و معرفت بمقام نو دوزى مىرسيدند . تو با آن پاره دوزىها كه در پيش گرفته‌اى در پايان كار متوجه شده خودت خواهى گفت كه ،\r\n\r\nعقل بند رهروان است اى پسر\r\nآن رها كن ره عيان است اى پسر\r\n\r\nچنان كه آن مرد فلسفه باف در روز مرگش عقل را بسى بىبال و برگ مىديد و از روى صفا و بىغرضى اعتراف مىكرد كه خدايا من بخطا رفتم و ذكاوت و هوش خود را مركب ساختم و از مردان الهى اعراض نموده در درياى خيالات تاخت و تاز كردم .\r\nاين را بدانيد كه در درياى روح با هوش و استعداد و عقل طبيعى شنا كردن امكان پذير نيست ، بايستى در آن دريا كشتى نوح پيدا كرد . اى كاش اين مغروران بىنوا شنا كردن نمىدانستند و بكشتى نوح پناهنده مىگشتند .\r\nسرور رسولان چنين فرمود كه من و خليفهء راستين من كه بينايى از من گرفته است كشتى نجات دهندهء درياى پر تلاطم وجوديم مانند كنعان فرزند ناخلف فرعون كوه ها را پناهگاه خود قرار مده ، از قرآن بشنو كه مىگويد : « لا عاصم اليوم من امر الله » تو مغرور و خود پرست كوه انديشه ات را بسيار مرتفع مىبينى و آن كشتى نجات را پست و آن گاه به كوه انديشه ات پناهنده مىشوى .\r\nمبادا كشتى الهى را پست ببينى ، تو ايجاد كنندهء آن را كه فضل الهى است ببين .\r\nانديشه هايت هر اندازه هم بلند و بالا شود و سر به گردون كشد ، يك موج محاسبه نشده از درونت يا از رويدادهاى جهان سر مىكشد و زير و زبرش مىسازد .\r\nبلى تو مىخواهى كنعان باشى و اگر هم صدها اندرز به تو بدهم ، نپذيرى و به حماقت و مبارزه با وجود خويش ادامه بدهى ، به گوش كنعانى تو خدا مهر زده است لذا هرگز\r\n","description":"","footnote":"","page_name":" 635 ","page_number":639},
  {"content":"\r\nاين اندرز حادث ، در حكم ازلى خداوندى ( مهر ناشنوايى ) اثرى نخواهد كرد . ( 1 )  من اين نصايح را باميد آن كه كنعان نيستى مىگويم .\r\nتو در پايان كار به انحراف خود اقرار خواهى كرد از اكنون بكوش تا پايان كارت را ببينى .\r\nتو كه مىتوانى آخر بين باشى ، ديده عاقبت بينت را كور و فرسوده مساز . كسانى كه در اين زندگانى عاقبت بينند در راه رفتن هر لحظه‌اى نمىلغزند .\r\nاگر تو نمىخواهى كه راه زندگى را افتان و خيزان سپرى كنى از خاك پاى مردان حق چشم خود را تيز بين كن . اگر خاك پاى آنان را سرمه چشم خود سازى ، به زندگى اوباش و پليدان روزگار پايان خواهى داد .\r\nاز اين پيروى و احساس نياز ، اگر سوزن ناچيزى باشى به ذو الفقار تبديل خواهى گشت .\r\nبرو خاك پاى بر گزيدگان را سرمهء ديده گانت ساز تا ديدهء طبيعىات را بسوزانى و ديدهء الهى باز كنى چنان ديده ور گردى كه از آغاز هستى تا انجام آن را دريابى .\r\n","description":"","footnote":" ( 1 ) چنان كه در آيهء پيش از « ختم الله على قلوبهم » آمده است : مهر بر دل و گوش ، معلول كفر ورزيدن كه حادث است ، نه عقل و وجدان و نه منابع نقلى معتبر كفر و مهر را ازلى معرفى نمىكند . . ","page_name":" 636 ","page_number":640},
  {"content":"\r\n\r\nقصهء شكايت استر با شتر كه من بسيار دو رو مىافتم در راه رفتن و تو كم در روى مىآيى حكمت اين چيست ؟ و جواب گفتن شتر او را\r\n\r\n( ( 3376 ) ) چشم اشتر ز ان بود بس نور بار\r\nكه خورد از بهر نور چشم خار\r\nخار خور تا گل بروياند تو را\r\nچشم تو روشن شود جان با صفا\r\nخار را از چشم دل گر بر كنى\r\nچشم جان را حق ببخشد روشنى\r\n( ( 3377 ) ) گفت روزى استرى با اشترى\r\nچون كه با او جمع شد در آخورى\r\n( ( 3378 ) ) گفت من بسيار مىافتم به رو\r\nدر گريوه و راه و در بازار و كو\r\nكاز چه در رو مىفتم بسيار من\r\nدر ره هموار و ناهموار من ؟\r\n( ( 3379 ) ) خاصه از بالاى كُه تا زير كوه\r\nدر سر آيم هر زمانى از شكوه\r\n( ( 3380 ) ) كم همىافتى تو در رو بهر چيست ؟\r\nيا مگر خود جان پاكت دولتى است ؟\r\n( ( 3381 ) ) در سر آيم هر دم و زانو زنم\r\nپوز و زانو ز ان خطا پر خون كنم\r\n( ( 3382 ) ) كژ شود پالان و رختم بر سرم\r\nوز مكارى هر زمان زخمى خورم\r\n( ( 3383 ) ) همچو كم عقلى كه از عقل تباه\r\nبشكند توبه به هر دم در گناه\r\n( ( 3384 ) ) سخرهء ابليس گردد در زمن\r\nاز ضعيفى راى آن توبه شكن\r\n( ( 3385 ) ) در سر آيد هر زمان چون اسب لنگ\r\nكه بود بارش گران و راه سنگ\r\n( ( 3386 ) ) مىخورد از غيب بر سر زخم او\r\nاز شكست توبه آن ادبار خو\r\n( ( 3387 ) ) باز توبه مىكند با رأى سست\r\nديو در دم باز توبه اش را شكست\r\n( ( 3388 ) ) ضعف اندر ضعف و كبرش آن چنان\r\nكه به خوارى بنگرد در واصلان\r\n( ( 3389 ) ) اى شتر كه تو مثال مؤمنى\r\nكم فتى در رو و كم بينى زنى\r\n( ( 3390 ) ) تو چه دارى كه چنين بىآفتى\r\nبىعثارى و كم اندر رو فتى ؟\r\n( ( 3391 ) ) گفت گر چه هر سعادت از خداست\r\nدر ميان ما و تو بس فرقهاست\r\n( ( 3392 ) ) سر بلندم من دو چشم من بلند\r\nبينش عالى امان است از گزند\r\n\r\n","description":"","footnote":"","page_name":" 637 ","page_number":641},
  {"content":"\r\n\r\n\r\n\r\n( ( 3393 ) ) از سر هر كوه تا پايان آن\r\nمن گو و هموار را بينم عيان\r\n( ( 3394 ) ) همچنان كه ديد آن صدر اجل\r\nپيش كار خويش تا روز اجل\r\n( ( 3395 ) ) آن چه خواهد بود بعد بيست سال\r\nداند اندر حال آن نيكو خصال\r\n( ( 3396 ) ) حال خود تنها نديد آن متقى\r\nبلكه حال مغربىّ و مشرقى\r\n( ( 3397 ) ) نور در چشم دلش سازد سكن\r\nبهر چه سازد پى حب الوطن\r\n( ( 3398 ) ) همچو يوسف كاو بديد اول به خواب\r\nكه سجودش كرد ماه و آفتاب\r\n( ( 3399 ) ) از پس ده سال بلكه بيشتر\r\nآن چه يوسف ديده بُد بر كرد سر\r\n( ( 3400 ) ) نيست آن ينظر بنور الله گزاف\r\nنور ربانى بود گردون شكاف\r\n( ( 3401 ) ) نيست اندر چشم تو آن نور رو\r\nهستى اندر حس حيوانى گرو\r\n( ( 3402 ) ) تو ز ضعف چشم بينى پيش پا\r\nتو ضعيف و هم ضعيف پيشوا\r\n( ( 3404 ) ) ديگر آن كه چشم من روشنتر است\r\nديگر آن كه خلقت من اطهر است\r\n( ( 3405 ) ) ز انكه هستم من ز اولاد حلال\r\nنى ز اولاد زنا و اهل ضلال\r\n( ( 3406 ) ) تو ز اولاد زنايى بىگمان\r\nتير كژ پرّد چو كژ باشد كمان\r\nبد بيايد جمله از بد در وجود\r\nهمچنان كامد ز فرعون عنود\r\nگر چه صد طاعت كند ابليس نيز\r\nفايده نبود چو بد اصل است و حيز\r\n\r\nآيه\r\n« إِذْ قالَ يُوسُفُ لأَبِيه يا أَبَتِ إِنِّي رَأَيْتُ أَحَدَ عَشَرَ كَوْكَباً وَاَلشَّمْسَ وَاَلْقَمَرَ رَأَيْتُهُمْ لِي ساجِدِينَ 12 : 4 » ( 1 )  ( موقعى كه يوسف به پدرش گفت : اى پدر من يازده ستاره و آفتاب و ماه را ديدم كه به من در حال سجده هستند ) .\r\nروايت\r\n« اتقوا فراسة المؤمن فانه ينظر بنور الله » ( 2 ) \r\n","description":"","footnote":" ( 1 ) سوره يوسف ، آيهء 4 . .  ( 2 ) مأخذ اين روايت در گذشته ذكر شده است . . ","page_name":" 638 ","page_number":642},
  {"content":"\r\n\r\n( بپرهيزيد از فراست مؤمن ، زيرا او با نور الهى مىنگرد )\r\nتفسير ابيات\r\nچشم شتر تيز بين و نور بار است ، زيرا شتر براى تحصيل نور به خار خوردن تن مىدهد . براى اين كه گلهاى عطر آگين در روح تو شكوفان شود و ديده گانت روشن شود ، بايد تن به خوردن خار بدهى و خار از چشم دلت كنده شود .\r\nروزى استرى به شترى كه در آخور با هم بودند گفت : من در موقع راه رفتن در بلندىها و راه هموار و كوچه و بازار بسيار به روى مىيافتم ، مخصوصاً وقتى كه در كمرهاى كوه مىروم از بالا به پائين سقوط مىكنم ، ولى تو خيلى كم به زمين مىافتى علتش چيست ؟ مگر جان پاكت مزيت و دولت مخصوصى دارد ؟ من به زانو بر روى زمين مىافتم و پوز و زانويم مجروح و خونين مىگردد ، پالان و پوشاكم به سرم مىافتد و هميشه از چاروا دار كتك و زخم مىخورم .\r\nمثل اين استر مثل همان كم عقل است كه هر لحظه با گناهى توبهء خود را مىشكند و به جهت ضعف راى و اراده توبه را مىشكند و سخريهء شيطان مىشود .\r\nاين احمقان مانند اسب لنگى كه بارش سنگين و راه سنگلاخ باشد ، دائماً به زمين مىافتند و به جهت حماقتشان ، زخمهايى از پس پرده كه نتيجهء توبه شكنى است بر سرشان وارد مىشود .\r\nبار ديگر با راى و ارادهء سست توبه مىكند ، باز شيطان بر او مسلط شده و وادار به توبه شكنى مىكند .\r\nبا اين همه ضعف و ناتوانى آن چنان كبر مىورزد كه مردان و اصل به كمال را با ديدهء تحقير آميز مىنگرد .\r\nاى اشتر كه تو مانند انسان با ايمانى ، به روى زمين كم مىافتى و ندرتا پوز بر زمين مىزنى .\r\nتو چه دارى كه چنين بىآفتى بىعثارى و كم اندر رو فتى ؟ شتر در پاسخ استر مىگويد : اگر چه بخشندهء هر سعادتى خدا است ، ولى ميان\r\n","description":"","footnote":"","page_name":" 639 ","page_number":643},
  {"content":"\r\nمن و تو تفاوت بسيار است زيرا من سرى بلند دارم و چشمانم در بلندى قرار گرفته است ، بينشهاى عالى از گزند و آسيب محفوظم مىدارند . من از بالاى كوه تا پائين آن همهء گودها و هموارها را مىبينم ، مانند آن مرد متقى و بزرگوار كه آيندهء خود را تا روز مرگ مىديد . نور ربانى در ديدهء دلش به قاعدهء حب الوطن من الايمان مسكن مىگزيد .\r\nگمان مبريد كه آن مرد متقى تنها از حال خود مطلع است ، بلكه احوال تمام مغربيان و مشرقيان را مىداند ، مانند يوسف عليه السلام كه زمانى در خواب آفتاب و ماه و ستارگان به او سجده كردند ، اما پس از ده سال يا بيشتر آن چه را كه در خواب ديده بود تحقق يافت .\r\nآن جملهء « المؤمن ينظر بنور الله » سخن گزاف نيست ، زيرا نور الهى قدرت شكافتن گردون را داراست . چون در تو آن نور الهى نيست ، لذا در گرو حواس حيوانى گرفتار شده‌اى .\r\nتو از ضعف بينايى فقط پيش پايت را مىبينى . هم تو خود ناتوانى و هم پيشوايت . پيشواى دست و پا چشمست كه مىتواند راه را از چاه تشخيص بدهد . اى استر دليل ديگر آن كه چشم من روشنتر است و خلقت من پاكتر ، زيرا من حلال زاده‌ام نه زنا زاده ، در صورتى كه تو زنا زاده‌اى ( مادرت اسب و پدرت خر است ) وقتى كه كمان كج باشد تيرى كه از آن رها مىشود ، كج خواهد پريد .\r\nهميشه علت بد معلول بد بوجود مىآورد ، چنان كه از فرعون عنود همواره ناشايستها بوجود مىآمد . لذا -\r\nگر چه صد طاعت كند ابليس نيز * فايده نبود چو بد اصل است و حيز \r\n","description":"","footnote":"","page_name":" 640 ","page_number":644}
  ]