[
  {"content":"\r\nمحمد تقى جعفرى\r\nتفسير و نقد و تحليل\r\nمثنوى جلال الدين محمد بلخى\r\nقسمت چهارم - دفتر سوم\r\nو قسمت اول - دفتر چهارم\r\n","description":"","footnote":"","page_name":" تعريف الكتاب 1 ","page_number":1},
  {"content":"\r\nاز اين كتاب 1200 نسخه در چاپخانه حيدرى در تاريخ يكم مهر ماه 1352 به چاپ رسيد\r\n","description":"","footnote":"","page_name":" تعريف الكتاب 2 ","page_number":2},
  {"content":"\r\nتقديم\r\nبه تكاپو كنندگان در راه پيش برد شخصيت انسانها در هر دو قلمرو فرد و اجتماع .\r\n","description":"","footnote":"","page_name":" تعريف الكتاب 3 ","page_number":3},
  {"content":"\r\nاين كتاب تحت شمارهء 991 به تاريخ 28 / 6 / 52 در كتابخانهء ملى به ثبت رسيده است\r\n","description":"","footnote":"","page_name":" تعريف الكتاب 4 ","page_number":4},
  {"content":"\r\n\r\nبسم الله الرحمن الرحيم\r\nمناجات\r\n\r\nچيست اين كوزه ؟ تن محصور ما\r\nو اندر ان آب حواس شور ما\r\nاى خداوند اين خم و كوزهء مرا\r\nدر پذير از فضل الله اشترى\r\nكوزه‌اى با پنج لوله پنج حس\r\nپاك دار اين آب را از هر نجس\r\nتا شود زين كوزه منفذ سوى بحر\r\nتا بگيرد كوزهء ما خوى بحر\r\n\r\nبار الها ، با مشيت ربوبى خود مشتى خاك و عناصر بىجان خاكى را در هم آميختى و سپس آن را از جولانگاه ناخود آگاه قوانين طبيعت برداشته و از روى پلى اسرار آميز عبور داده به قلمرو حيات واردش ساختى .\r\nاو پيش از عبور از آن پل مرموز نمىديد ، نمىشنيد ، نمىچشيد ، لمس نمىكرد و نمىبوييد ، اكنون به عرصه شگفت انگيزى گام گذاشته است كه مىبيند ، مىشود ، مىچشد ، لمس مىكند و مىبويد .\r\nآن گاه قدرت با عظمتترى به اين نو ظهور مجارى طبيعت عطا فرمودى كه وسايل دقيقتر براى خود تعبيه نموده هر چه بيشتر تماس خود را با واقعيت نسبى نزديكتر و صحيحتر برقرار سازد و حركت كند تا خود به راه بيافتد ، بسازد و بسازد تا خود\r\n","description":"","footnote":"","page_name":" 1 ","page_number":5},
  {"content":"\r\nساخته شود ، روابط خود را با جهان هستى گسترش بدهد ، تا وجود خود را در عين رها ساختن از هستى طبيعى ، بر جهان وجود بگستراند و جهانى شود ، تا شايستگى برگشت به پيشگاه والاى ربوبى را حائز گردد .\r\nآرى ، اين انسان گوهر بس شريف خود را از بالا گرفته است ، چيزى كه از بالا شروع شده است در پايين ختم نمىگردد .\r\nآفريدگارا ، كوزهء محقر وجود ما در مسير سيلابهاى شور و تلخ حوادث طبعت و تمايلات بادهان باز مىغلطد و مىرود ، هر لحظه‌اى در معرض مالامال شدن با آبهاى شور و تلخ جان گزا قرار گرفته است .\r\nمهربان خداوندا ، ذائقهء جان ما را تقويت فرما و آن حساسيت را عطا كن كه از ورود قطرات شور و تلخ از راه حواس و خيالات درونى جلوگيرى نمايد . مشك آب انديش وجود ناچيز ما را به درياى بىكران حيات واقعى متصل فرما ، باشد كه موجوديتى به دست بياوريم و گريبان خود را از چنگالهاى متلاشى كنندهء طبعت و هوى و هوس گرفته راهى به محفل آهنگ سازان هستى پيدا كنيم .\r\n","description":"","footnote":"","page_name":" 2 ","page_number":6},
  {"content":"\r\n\r\nمقدمه‌اى براى بيان قدرت فوق العادهء جلال الدين مولوى در تشبيه و تمثيل و تنظير و تجسيم\r\nپيش از ورود به توضيح قدرت جلال الدين در امور چهارگانهء فوق مقدمه‌اى را متذكر مىشويم : اگر مجموع شخصيت روانى جلال الدين مولوى را به واحدهاى مظاهر نبوغ او تحليل كنيم ، به موضوعات متنوعى خواهيم رسيد كه مجموع آنها در كمترين اشخاص ديده مىشود ، هر يك يا چند واحد از آن موضوعات را مىتوان در بعضى از نوابغ مشاهده كرد ، بجز قدرت جلال الدين در تشبيه و تمثيل و تنظير و تجسيم كه يا واقعا جلال الدين را بىنظير نشان مىدهد ، يا در افراد بسيار كم نظير ديده مىشود . به توضيح اين كه :\r\n1 - اگر چه اطلاعات جلال الدين در ابيات عرب بسيار خوبست ، ولى مطلع تر از او در تاريخ ادبيات عرب كم نيست ، مسلماً در شعراى مولدين ( پس از ظهور اسلام ) ، متنبى ، مهيار ديلمى ، سيد رضى ، ابو العلاء معرى ، ابو تمام ، بحترى ، فرزدق ، اخطل ، جرير ، ابو نواس ، ابو العتاهية و كميت اسدى و از مخضرمين ( شعرايى كه هم پيش از اسلام را درك كرده‌اند و هم پس از اسلام را ) لبيد بن ربيعهء عامرى و حسان بن ثابت . حتى افرادى از مطلعين و پيش تازان غير عرب در ادبيات عرب وجود دارند كه آشنايى و روش ادبى عربى آنان بالاتر از جلال الدين مىباشد ، مانند :\r\nطغرايى و فيروز آبادى . . . اين نكته را هم فراموش نمىكنيم كه جلال الدين هرگز روش ادبى حرفه‌اى را هدف گيرى نكرده بوده است تا مقايسهء جلال الدين با ادباى فوق الذكر در ادبيات\r\n","description":"","footnote":"","page_name":" 3 ","page_number":7},
  {"content":"\r\nعرب منطقى بوده باشد ، ولى به كار بردن لغات عربى و مثلها و فراوانى آنها در كتاب مثنوى ، اين حقيقت را روشن مىسازد كه جلال الدين آن اندازه به ادبيات عربى آشنايى داشته است كه بتوانيم او را در حدود يك عالم به ادبيات عرب كه ادبيات را به عنوان وسيله براى بيان مقاصد خود به دست آورده است ، به شمار بياوريم .\r\nو همچنين اطلاعات و استشمام جلال الدين و نكته سنجىها و نو آورىهاى او در ادبيات پارسى و انتخاب الفاظ شايسته براى ابراز مقاصد خود ، مخصوصاً در ديوان شمس تبريزى در حدى است كه مىتوان او را در رديف اول از قهرمانان ادب پارسى كه قالبهاى ادبى را وسيله‌اى براى بيان معانى منظور كرده‌اند ، به شمار آورد . درست است كه نمىتوانيم آگاهى جلال الدين و تصرفات قابل پذيرش او را در لغات پارسى و جمله بندىهايش را مانند فردوسى بدانيم ، زيرا فردوسى در ضمن ابراز مفاهيم منظور خويش ، به جنبه هاى لغوى و ادبى به طور مستقل و صد در صد توجه و تعمد داشته است ، در صورتى كه جلال الدين نه تنها اين توجه و تعمد را ندارد ، بلكه گاهى اشتباهات و خطاهاى غير قابل اغماض از نظر ادبيات پارسى مرتكب مىشود .\r\nاين اشتباهات و خطاها نه از آن جهت است كه جلال الدين مردى است كه در دو كتاب مثنوى و ديوان شمس به ادبيات پارسى تعهد ادبى داشته ، ولى قدرت اين تعهد و وفا به آن را دارا نبوده است ، بلكه سر پيچى و بىاعتنايى او به مسائل ادبى درست شبيه به سر پيچى و بىاعتنايى او به اصطلاحات و مسائل فلسفى است . جلال الدين عالىترين مسائل فلسفى را گاهى در نامناسبترين اصطلاحات به ذهن خوانندهء مثنوى تحويل مىدهد ، براى اين كه او فلسفه نمىگويد ، بلكه چيزى مىگويد : كه مىتوان با ان چيز فلسفه ها به وجود آورد ، بىاعتنايى او به قواعد لغوى و ادبيات پارسى نيز چنين است . او بارها مضمون بيت زير :\r\n\r\nقافيه انديشم و دل دار من\r\nگويدم منديش جز ديدار من\r\n\r\nرا عملا در مثنوى نشان داده است ، او نه تنها قيود و شرايط ادبى را مورد\r\n","description":"","footnote":"","page_name":" 4 ","page_number":8},
  {"content":"\r\nتوجه قرار نمىدهد ، بلكه گاهى در ظاهر امر خواننده‌اى كه با يك بيت مثلًا سر و كار دارد و مىخواهد معناى آن را بفهمد ، به خوبى درك مىكند كه آن چه را كه جلال الدين در حال سرودن اين بيت در درون خود احساس مىكرده است آتشى بوده است كه دودش به صورت بيت مورد مطالعه سر كشيده است او مىگويد :\r\n\r\nآن چه مىگويم به قدر فهم توست\r\nمُردم اندر حسرت فهم درست\r\nبا لب دمساز خود گر جفتمى\r\nهمچو نى من گفتنىها گفتمى\r\n\r\nلذا مىتوان گفت : حتى اگر جلال الدين خاموش هم مىنشست ، باز درون او در اقيانوس متلاطمى از مفاهيم انسانى - الهى در شورش و هيجان بوده است .\r\n\r\nخامشند و نعرهء تكرارشان\r\nمىرود تا پاى تخت يارشان\r\n\r\nبه همين جهت است كه اگر هم بينشهاى ادبيات فارسى جلال الدين در رديف اول باشد ، باز نبايد با فردوسى و حافظ و سعدى و منوچهرى دامغانى و عنصرى و نظامى و خواجوى كرمانى و رودكى و خاقانى و قاآنى و امثال اينان مقايسهء حقيقى كرد ، زيرا سلطهء اين قهرمانان ادبيات پارسى به قوانين و لغات زبان پارسى و ادبيات آن آگاهانه و بهره بردارى از آنها منظور مستقل آنان بوده است ، در صورتى كه جلال الدين با آن كه گاهى زيبايى و بلاغت ادبيات پارسى او فوق العادهء اوج مىگيرد با اين حال هرگز مورد هدف گيرى او نبوده است .\r\n2 - اطلاع جلال الدين نسبت به آيات قرآنى و آشنايى او با آن كتاب آسمانى بقدرى است كه بايد گفت يا او همهء قرآن را در حافظهء خود داشته است و يا اكثر آيات آن را . ولى اين زياد مهم نيست ، زيرا حفاظ قرآن در جوامع اسلامى فراوان بوده‌اند چيزى كه در اين مورد جلال الدين را بر ديگران برترى مىدهد ، قدرت تذكر او به آيات قرآنى است .\r\nاين انديشمند شعله ور گاهى آيات را بقدرى در مورد شايسته مورد استشهاد\r\n","description":"","footnote":"","page_name":" 5 ","page_number":9},
  {"content":"\r\nو تفسير قرار مىدهد كه بهت انگيز است . و اين تطبيق و تفسير و استشهاد در مثنوى بسيار فراوان است و به طورى دقيق و عالى انجام مىگيرد كه گاهى مطالعه كنندهء دقيق گمان مىكند كه اصلا آيهء مورد تفسير و تطبيق را قبلا نديده است .\r\nبه طور جدى مىتوان گفت : جلال الدين در اين واحد كم نظير بوده است ، و كمتر كسى ديده مىشود كه اين اندازه در مقاصد معرفتى خود از آيات قرآنى بتواند بهره بردارى نمايد . ( 1 )  3 - اطلاع جلال الدين نسبت به احاديث و روايات نيز فراوان و شايسته ، تمجيد است . چنانچه در بارهء اطلاع و بهره بردارى او از آيات قرآنى متذكر شديم ، به اضافهء اطلاعات زياد او در بارهء روايات ، بهره بردارىهاى شگفت انگيزى از تفسير و استشهاد و تطبيق روايات در راه هدفها و مقاصد خود صورت داده است .\r\nموضوعى را كه بايستى در اين واحد در نظر بگيريم اين است كه جلال الدين اولًا خود را به نقل كامل الفاظ و جملات روايات مقيد نمىسازد ، بلكه غالبا آنها را نقل به معنى نموده و آن مقدار از روايت را مطرح مىكند كه شاهد و مأخذ مقصود او مىباشد . اين گونه نقل روايات با توجه به روش علمى و تربيتى جلال الدين مورد اعتراض نيست ، آن چه كه مورد اهميت و اشكال به مولوى شده است ، اين است كه گاهى مضمونى را كه به نظر خود يقينى جلوه مىكند به عنوان روايت نقل مىكند مانند :\r\n( كسى كه بخواهد با خدا بنشيند با اهل تصوف بنشيند . ممكن است اين گونه استناد به روايت را چنين توجيه كنيم كه مقصود از اهل تصوف ، متصوفهء حرفه‌اى نيست ، بلكه اولياء الله است كه آيات قرآنى و احاديث معتبر مردم را به مجالست و آموزش از آنها توصيه مىكند ، اين مطلب از نظر توجيه كار جلال الدين صحيح است ،\r\n","description":"","footnote":" ( 1 ) البته مىدانيم كه همهء استشهادات و تفسير و تطبيقات جلال الدين در بارهء آيات مطابق واقع نبوده ، بلكه پس از هدف گيرى و مشخص كردن مقصود خود ، آيهء مورد استشهاد يا تفسير را به سوى همان هدف و مقصود توجيه نموده است . . ","page_name":" 6 ","page_number":10},
  {"content":"\r\nولى از نظر امانت در نقل حديث و قرار دادن ذهن انسانها در معرض خطا درست نيست ، زيرا ، اگر اين گونه سازندگى تجويز شود ، منابع قرآنى و حديث به مطابق خواسته ها و مقاصد شخصى دگرگون مىگردد و در نتيجه طرق وصول به واقعيات مشوش و منحرف مىشود و به همين جهت است كه ما در سر تا سر مجلدات تفسير و نقد و تحليل مثنوى تا حد امكان كوشش مىكنيم كه حديث را از غير حديث ، يا از توجيهات و دگرگونىها كه در حديث صورت گرفته است ، تفكيك و مشخص بسازيم . ما چنان كه بارها گفته‌ايم : جلال الدين را در رديف يكم از انديشمندان و سازندگان بشرى ارواح آدميان مىدانيم ، نه معصوم و انسان مطلق كه خطا را بر درونش راهى نباشد .\r\n4 - آگاهى جلال الدين به داستانهاى ملل و اقوام گوناگون نيز در حد بسيار عالى بوده است .\r\nاغلب اين داستانها چنان كه مثنوى شناسان نيز متذكر شده‌اند ، در مدارك پيش از جلال الدين ديده شده است ، ولى اين موضوع را هم بايد در نظر بگيريم كه جلال الدين نه مورخ متخصص و نه داستان گو بوده است ، بلكه حافظه و قدرت تخيل و تجسيم خود را در راه توضيح و اثبات مقاصد معرفتى خود بسيج نموده ، همواره آن داستانها و آن مقدار از حكايات براى او مطرح است كه راه را براى مقاصد او هموار بسازد و در اين باره به عالىترين درجهء بهره بردارى از داستانها موفق شده است .\r\nگاهى داستان منقول در مدارك كمتر از آن است كه جلال الدين در مثنوى آورده ، است گاهى بيشتر ، احيانا اشخاص داستان منقول در مدارك غير از آن اشخاص است كه جلال الدين بيان مىكند . بعضى اوقات داستان كاملًا جنبه رمانتيكى دارد كه اصلا ناشى از تجسيم و سازندگى خود جلال الدين است و اين نكته ايست كه جلال الدين خود به آن اعتراف نموده و مىگويد : مقصود من تاريخ گويى نيست ، بلكه مىخواهم معارف الهى را در اختيار شما بگذارم و مجبورم آن را در قالبها و مثالهاى قابل حس مطرح بسازيم .\r\n5 - سوز و گداز جلال الدين در تحريك به سوى تصفيه نفس و تزكيهء اخلاق\r\n","description":"","footnote":"","page_name":" 7 ","page_number":11},
  {"content":"\r\nو ارزش يا بى خود و تحريك به سازندگى و شدن و تقرب جويى به خدا ، به اندازه و كيفيتى است كه نمىتوان در كم نظير بودن خلوص او در ميان مربيان بشرى ترديد كرد .\r\n6 - يك خاصيت شگفت انگيز كه در كتاب مثنوى ديده مىشود و شايد در ميان كتبى كه به دست پيش تازان علم و معرفت نوشته شده است بىنظير يا حد اقل كم نظير است ، تصرف روانى است كه مثنوى در مطالعه كننده و شنوندهء خود به وجود مىآورد اغلب چنين است كه انسان خود آگاه يا ناخود آگاه با خواندن يا شنيدن بموقع ابيات مثنوى حالت پذيرش در خود احساس مىكند ، شايد همين معنى باعث شده است كه بعضىها گفته‌اند :\r\n\r\nمن نمىگويم كه آن عالى جناب\r\nبود پيغمبر ولى دارد كتاب\r\nمثنوىّ مولوىّ معنوى\r\nهست قرآن بر زبان پهلوى\r\n\r\nدر تفسير اين خاصيت شگفت انگيز كتاب مثنوى ، مىتوان مطالب زير را مطرح كرد :\r\n1 - بيان مقاصد با مثالها تأثير زيادى در جالب بودن و واقعيت مقاصد دارد ، اين يك پديدهء روانى است كه بدان جهت كه مثال غالبا امر محقق الوقوع تلقى مىشود ، لذا نتايجى كه از آن گرفته مىشود ، امور صحيح و واقع شده تلقى مىگردد .\r\n2 - كثرت احاطهء جلال الدين به مسائل معرفت بشرى و رابطهء آن مسائل با الهيات .\r\n3 - گفتيم كه خلوص نيت و سوز و گدازى كه در سر تا سر كتاب مثنوى مشاهده مىشود ، پديده فوق العادهء قابل توجه است ، ( 1 ) \r\nزيرا چنان كه به ثبوت رسيده است ، ارواح\r\n","description":"","footnote":" ( 1 ) سوز و گداز مثنوى را بدان جهت كه وابسته به مبادى عالى و كلى انسانى در جهان وابسته به خدا است نمىتوان با سوز و گدازهاى جزئى كه مثلًا در بىنوايان ( در بيان احتضار فانتين ) ديده مىشود مقايسه كرد . حال دردناك احتضار فانتين به طور غير مستقيم ممكن است به كليات بپيوندد ، در صورتى كه\r\nاز نيستان تا مرا ببريده اند * از نفيرم مرد و زن ناليده‌اند\r\nبه طور مستقيم به مبادى عالى متصل مىشود . . ","page_name":" 8 ","page_number":12},
  {"content":"\r\nآدميان در مقابل شكوفان شدن واقعى يك روح بزرگ شكفتگى عجيبى از خود نشان مىدهند ، گويا در انقباض و انبساط روانى خاصيت سرايت جدى وجود دارد . گريه و اندوه و اضطراب و همچنين شادى و خنده و آرامش در ارواحى كه در موقعيت مناسب قرار گرفته‌اند از يكى به ديگرى سرايت مىكند ، گويى دستگاه هاى فيزيولوژى يا پسيكولوژى آدميان لامپهاى برق هستند كه يك سيم و يك كليد دارند .\r\nهمچنين خلوص و سوز و گداز واقعى وقتى كه به طور صحيح ابراز شود ، در اشخاصى كه با آن انسان با خلوص و سوز و گداز در تماسند بدون ترديد اثر خواهد گذاشت .\r\nاين همان مطلب است كه گوستاولوبون جامعه شناس معروف فرانسوى در بارهء رد تهمت مسيحيان از پيامبر اسلام بيان مىكند و مىگويد : اين كه مىگويند : اسلام با شمشير و سر نيزه پيش رفت كرده است ، نمىفهمند كه شمشير و نيزه راهى به دلهاى آدميان ندارد و نمىفهمند كه تاريخ بشرى اين تجربه را بما آموخته است كه هر كس در اين دنيا با خلوص و صفا و صميميت مطلبى را ابراز كند و در پيش برد آن مقاومت بورزد ، پيش رفت او قطعى است .\r\nموقعى كه جلال الدين مجسم مىكند كه باغبانى وارد باغ شد و ديد يكى از درختان خشكيده است ، رفت اره‌اى آورد و شروع كرد به بريدن آن درخت :\r\n\r\nخشك گويد باغبان را كاى فتى\r\nمر مرا چه مىبرّى سر بىخطا ؟\r\nباغبان گويد خمش اى زشت خو\r\nبس نباشد خشكى تو جرم تو ؟\r\nخشك گويد راستم من كژ نيم\r\nتو چرا بىجرم مىبرّى پيم\r\n\r\nدر پاسخ استدلال درخت به راستى ساقه ها و شاخه هاى خود : -\r\n\r\nباغبان گفتا اگر مسعوديى\r\nكاشكى كژ بودى و تر بوديى\r\n\r\nمضمون بيت اخير را شايد هر كسى بارها در عمر خود شنيده باشد ، ولى لحن قاطعانهء جلال الدين و خلوص و صفايى كه از سبك و رسا بودن بيت بر مىآيد ، در شنونده\r\n","description":"","footnote":"","page_name":" 9 ","page_number":13},
  {"content":"\r\nحالت پذيرش به وجود مىآورد . يا وقتى كه جلال الدين در اثناء بيان دائمى بودن حركت و تحول در موجودات : -\r\n\r\nصد هزاران ضد ضد را مىكشد\r\nبازشان حكم تو بيرون مىكشد\r\n\r\nكه يك معناى طبيعى جهان بينى است ، ناگهان اوج روحانى مىگيرد و مىگويد :\r\nاز عدمها سوى هستى هر زمان هست يا رب كاروان در كاروان كلمهء يا رب در مصرع دوم نهايت سوز و گداز و هيجان روحى را نشان مىدهد كه در اثناء انديشهء مربوط به حركت و تحول كه مسأله‌اى مربوط به جهان شناسى است به وجود آمده سوز و گداز واقعى جلال الدين را بيان مىكند . از اين قبيل ، هيجانات روانى در سر تا سر مثنوى حتى در ميان خشنترين مسائل طبيعى و انسانى به طور فراوان مشاهده مىشود .\r\n4 - در كتاب مثنوى يك خاصيت ديگر وجود دارد كه شايد جالب تر از همهء نكات گذشته است و آن اين است كه مضامينى را كه مثنوى مىآورد ، غالبا شبيه باينست كه با طرز اسرار آميزى از گسترش طبيعى روح در ظواهر جهان و انسان و پديده هاى مربوط به آن كاسته و تدريجاً انسان را رهسپار آستانهء خود نموده ، وادار مىكند كه با تمام اختيار خود را به قاره هاى اسرار آميز روح بگستراند و برچيند و از اين گسترش و انقباض به مرحلهء شدنهاى تكاملى برسد و آن گاه جهان خارجى را كه شبيه به جهان اشخاص ديگر نيست درك كند .\r\nاين خاصيت فرو بردن در خود ، شايد از مزاياى بدون رقيب كتاب مثنوى باشد . اين نكته را هم ناگفته نگذاريم كه تأثير مثنوى در پديدهء فرو بردن در خود در همهء اشخاص و در همهء حالات يكنواخت نمىباشد . مثلًا : - الف - بعضى از اشخاص ابتدايى هستند كه جمع كردن دست و پاى روح را از ظواهر جهان عينى خارجى با يك مقاومت درونى و تدريجاً انجام مىدهند .\r\nبعضى ديگر با مضمونى از مثنوى روبه رو مىشوند كه حالت ضربه‌اى در خود\r\n","description":"","footnote":"","page_name":" 10 ","page_number":14},
  {"content":"\r\nاحساس مىكنند و انقلاب روحى در اين فرض شديد است و ادامهء آن بستگى به پيروزى در مرتفع ساختن موانع پيشين و مقارن دارد كه شخص ابتدايى را در خود غوطه ور ساخته است .\r\nب - انسانهاى بىطرف از معارف الهى و ضد آنها - موقعى كه با مضامين كوبندهء مثنوى مواجه مىگردند ، تا مدتى و تا حدودى به خوبى و شايستگى روحى آن مضامين حالت پذيرش نشان مىدهند ، اگر در زندگانى آنان ، هدفهاى مخصوص شخصيتشان را نخريده باشد ، تدريجاً و با تكرار آشنايى با مضامين مثنوى مىتوانند راهى درون خود شوند و بهره بردارى كنند .\r\nج - تأثير مثنوى در اشخاص ضد ما وراى طبيعى اولًا به وسيلهء واقع بينىهايى صورت مىگيرد كه جلال الدين در جهان بينى ابراز كرده است ، مانند مسائل فوق العادهء جالب روانى و جاذبيت كيهانى و اتمهاى تفكرات و خاطرات درونى و عموميت قانون حركت و تحول در كارگاه هستى و قوانين تضاد و مباحث مربوط به موج روانى و پديده هاى اجتماعى و طبيعى . . . . بدينسان مثنوى گروه فراوانى از مخالفين ما وراى طبيعت را با طريق مزبور رام ساخته و آنان را نيز رهسپار درون خود نموده است .\r\nد - وضع افراد انديشمند و مطلع و داراى معلومات كلاسيكى در مقابل مضامين مثنوى ، مانند اين است كه فردى در دستش يك تسبيح با دانه هاى منظم و حساب شده دارد ، موقعى كه ضربهء بعضى از مضامين مثنوى به او وارد مىشود ، مىبيند كه دست بالاترى آمد و نخ تسبيحش را پاره كرد و دانه هايش را به زمين ريخت ، ضمنا اين مطلب را هم در گوش او گفت كه سازندهء اين دانه ها و نخ خود تو نبوده‌اى ، بلكه كتابها و استادان و بازيگرىهاى ذهنى تو بوده‌اند كه براى تو دانه ها ساختند و نخى بافتند و براى تو تسبيحى درست كردند ، اكنون گام بدرون خود بگذار و دست سازندگان مصنوعى را از درون خود قطع كن و عكسهاى ديگران را كه بر در و ديوار درونت آويزان كرده‌اى بر دار و بيرون بريز و خود را تماشا كن و بشناس و آن گاه روح ، خود به تو خواهد گفت كه چگونه و با چه وسيله‌اى بايد خود را بسازى و براى خود تسبيح\r\n","description":"","footnote":"","page_name":" 11 ","page_number":15},
  {"content":"\r\nدرست كنى .\r\n6 - شايد اين نكته را كه يكى از اساسىترين عوامل جذبهء مثنوى است ، افراد زيادى متوجه نشوند و آن اين است كه جلال الدين در ميان حركات فكرى كه دارد ، براى بيان كردن يك مطلب فوق العادهء عالى ، شيپور نمىزند ، حماسه سرايى نمىكند و با انواع دعاوى كوچك و بزرگ راه را براى مطلب عالى كه مىخواهد بيان كند ، هموار نمىسازد .\r\nاين حالت روانى از گنجايش بسيار زياد روح او كشف مىنمايد . اين گونه فعاليتهاى مغزى دليل آن است كه دارندهء آن از مراحل معمولى دانستنىها كه با جبر منطقى ، احتياج به ترتيب دادن و دقت كارى در مقدمات و شرايط و نتايج دارند بالاتر رفته و به ملاك .\r\n« المتفرقات فى وعاء الزمان مجتمعات فى وعاء الدهر » ( متفرقات گسترده در جويبار زمان و يكى پس از ديگرى در قلمرو دهر در يك جا و يكى در كنار ديگرى مجتمع هستند ) .\r\nهر اندازه كه انسان بتواند با نيروى مغزى و روانى از سطوح ابتدايى جهان هستى بالاتر برود و هر اندازه كه بتواند از قدرتهاى عالى مغز بهره بردارى كند ، گام از ترتيب و تنظيمهاى منطقى و معمولى فراتر مىنهد . براى توضيح در ابيات زير دقت كنيد :\r\n\r\nمطرب عشق اين زند وقت سماع\r\nبندگى بند و خداوندى صداع\r\nپس چه باشد عشق ؟ درياى عدم\r\nدر شكسته عقل را آن جا قدم\r\nبندگى و سلطنت معلوم شد\r\nزين دو پرده عاشقى مكتوم شد\r\n\r\nجلال الدين در اين ابيات دو مطلب را متذكر مىشود :\r\nيك - محكوم بودن بندگى به جهت زنجيرى كه به پاى بنده زده شده است . محكوم بودن آقايى و حكمروايى ، زيرا بدون ناديده گرفتن اصول انسانى و جمع ميان تضاد و تناقض حكمروايى معمولى امكان پذير نيست .\r\n","description":"","footnote":"","page_name":" 12 ","page_number":16},
  {"content":"\r\nدو - موضوع عشق و فرا تر بودن آن از فعاليتهاى عقل نظرى و ما فوق بودن آن از بندگى و آقايى به علتى كه متذكر شديم .\r\nاين دو مضمون در پيرامون خود ممكن است مسائل زيادى را مطرح كند كه با ارتباطات ضعيف يا قوى به آن دو مضمون به پيوندند .\r\nاكنون به دو بيت زير دقت كنيد :\r\n\r\nكاشكى هستى زبانى داشتى\r\nتا ز هستان پرده ها برداشتى\r\nهر چه گويى اى دم هستى از آن\r\nپردهء ديگر بر او بستى بدان\r\n\r\nمضمون دو بيت فوق به كلى از مضمون سه بيت بالاتر بيگانه و متفاوت است ، زيرا يكى از دو مضمون فوق كه مسئلهء بندگى و حكمروايى باشد يكى از مسائل حقوقى و اجتماعى است كه ريشهء روانى دارد ، مضمون دوم پوشيده بودن عشق از ديدگاه عقل نظرى است و هيچ يك از آن دو نه جنبهء مقدمات و معلومات منطقى براى مضمون دو بيت ( كاشكى هستى . . . ) دارد و نه ترتيب و نظم روانى ديگرى چنين تعاقب غير مربوط را اقتضا مىكند .\r\nلذا راهى براى تفسير اين گونه فعاليت مغزى كه جلال الدين در سر تا سر مثنوى نشان مىدهد نداريم ، مگر همين مطلب را كه متذكر مىشويم و آن عبارت است از فرا تر رفتن جلال الدين از منطقها و جهان بينىهاى معمولى و گسيختن روابط ابتدايى از مفاهيم و موضوعات انسانى و جهانى است كه نتيجه يا مقدمهء آن عبارت از جهش فوق العادهء به افقهاى وسيعتر و عميق تر و دريافت روابط عالى تر ميان اشياء است . با يك مثال ساده مىتوانيم اين موضوع را روشن سازيم : اگر كودكى را بيك كارگاه با عظمتى وارد كنيم ، ارتباطات ميان اجزاى آن كارگاه را از سنخ روابط اسباب بازى خود درك نموده هرگز نمىتواند ، رابطهء الكتريسيته را با گرديدن چرخهاى غول پيكر آن كارگاه بفهمد اگر كسى كه بكارگاه وارد مىشود آهنگر معمولى باشد ، بعضى از روابط اجزاى كارگاه را بيكى از جهات مربوط بمعلومات خويش درك مىكند ، در نتيجه يك مقدار روابط ناچيز و سطحى را دريافت خواهد كرد ، بخلاف مهندس عالى مقام كارگاه كه در يك قلمرو عالى\r\n","description":"","footnote":"","page_name":" 13 ","page_number":17},
  {"content":"\r\n\r\nبه تمام ارتباطات اجزاء كه از ديگران پوشيده است ، آگاهى دارد .\r\nالبته تطبيق صد در صد اين مثال در علوم انسانى و جهان بينى كلى كاملًا صحيح به نظر نمىرسد ، زيرا اين دو قلمرو تفاوت زيادى دارند ، اما براى توضيح مىتوان از مثال سادهء فوق بهره بردارى كرد . اوج روانى كه نصيب جلال الدين گشته است يك خود آگاهى ( كونسيانس ) فوق العادهء گسترده و عميق به او بخشيده است كه در هر حال مىتواند مجموع معلومات اندوخته و جهشهاى روانى خود را به يك ديگر مربوط بسازد . در ابيات فوق منشا پوشيده بودن عشق ( زين دو پرده عاشقى مكتوم شد ) جلال الدين را با سرعت بىنهايت به همهء هستى مشرف نموده مطلب ( كاشكى هستى . . . ) را مطرح مىكند .\r\nقدرت فوق العادهء جلال الدين مولوى بر تشبيه و تمثيل و تنظير و تجسيم\r\nبراى توضيح قدرت فوق العادهء جلال الدين بر تشبيه و تمثيل و تنظير و تجسيم لازم است كه اولًا هر يك از امور چهارگانه را به طور اختصار تعريف كنيم :\r\nتشبيه - چنان كه از مجموع نظريات ادبا و موارد به كار بردن آن بر مىآيد ، عبارت است از بيان همانندى شيء با شيء ديگر .\r\nمانند تشبيه زيبايى يك انسان به حضرت يوسف عليه السلام و تشبيه قاطعانه بودن تصميم به شمشير . در بارهء انواع و شرايط و موانع و انگيزهء تشبيه اهل ادب مطالب فراوانى گفته‌اند و ما در اين مبحث نيازى به تفصيل و تشريح آن مسائل نداريم .\r\nتمثيل - موقعى كه چند موضوع مشبه با چند موضوع مشبه به مورد تشبيه قرار گرفت ، معمولا آن را تمثيل مىگويند ، مانند تمثيل حمل كردن كتابها بوسيله مردم ناشايست ، به خرى كه بار كتاب به پشتش نهاده شده است و خر چيزى از آن كتابها سر در نمىآورد .\r\nپس در حقيقت تمثيل عبارت است از تشبيه چند به چند . به اين جهت است كه تمثيل احتياج به انديشه و تخيل بيشتر دارد تا شبيه معمولى و چنان كه توضيح خواهيم داد ، عظمت نويسندگان مشهور ادبى چه در شرق و چه در غرب ، در قدرت تمثيل آنان\r\n","description":"","footnote":"","page_name":" 14 ","page_number":18},
  {"content":"\r\n\r\nنهفته است .\r\nتنظير - درست است كه اهل ادب تعريف جامع و مانعى در بارهء تنظير نگفته‌اند ولى از مجموع روشهاى ادبى مىتوان نوعى از تشبيه را تنظير معرفى كرد و آن اين است كه موضوعى در مقابل موضوع ديگر قرار بگيرد كه تشابه در پديده هاى محسوس و امور نامحسوس ميان آن دو وجود ندارد ، بلكه تنها در مفاهيم اعتبارى و انتزاعى مانند امكان ، لزوم ، امتناع به يك ديگر شبيه مىباشند . مانند اين كه در مقابل كسى كه استخراج مطالب عالى علمى و روحى را از پديده هاى معمولى منكر مىشود ، شما مىگوييد : آرى ، چنين استخراجى ممكن است ، نظير استخراج عسل از گياهان و گلهاى تلخ كه زنبور عسل انجام مىدهد . در مثال مزبور هيچ يك از واحدهاى طرفين تنظير با يكديگر شباهت ندارد ، بلكه شما از امكان استخراج عسل از گياهان و گلهاى تلخ براى اثبات استخراج مطالب عالى علمى و روحى بهره بردارى نموده‌ايد .\r\nبه هر حال تعريفاتى را كه در بارهء امور سه گانهء فوق ( تشبيه و تمثيل و تنظير ) بيان كرديم ، خواه در مورد موافقت كامل اصطلاح قرار بگيرد يا نه ، توضيحى است كه مىتواند ما را به هدفى كه در پيش داريم ( قدرت فوق العادهء جلال الدين . . . ) نزديك بسازد .\r\nتجسيم - عبارت است از حذف و انتخاب در بارهء يك موضوع و همچنين حذف يك موجود از موجوديت خود يا تثبيت يك مفهوم عدمى به عنوان يك حقيقت موجود . پديدهء تجسيم بسبب اختلاف وضع روانى انسانها بسيار گوناگون است . اين مطلب در مثنوى فراوان ديده مىشود .\r\nعلت تمايل انسانها به امور چهارگانه\r\nعوامل متعددى موجب شده است كه انسانها در مقام تفهيم مقصود و تعليم و تربيتها از تشبيه و تمثيل و تنظير و تجسيم بهره بردارى كنند . از آن جمله : - 1 - واحدهايى كه در حافظهء آدمى ذخيره مىشود ، اين خاصيت را هم دارد كه\r\n","description":"","footnote":"","page_name":" 15 ","page_number":19},
  {"content":"\r\nبا مشاهدهء پديده هاى خارجى از رنگها و اشكال و ساير كيفيتها و كميتها در ضمير خود آگاه بروز نموده ، با محسوسات خارجى تطبيق شود . طبيعى است كه مشاهدهء امور عينى مانند سنگى است كه به حوض حافظه مىافتد و واحدهاى آن را زير و رو و پيش پس نموده با تحقيق رابطهء تداعى معانى ، رابطهء تشبيه ميان واحد ذهنى و واحد عينى بر قرار مىگردد .\r\nمثلًا صورت برادر را در حافظهء خود منعكس كرده ، در خيابان بيك فرد ديگر مىرسد و مىبيند قيافهء او شباهتى به قيافهء برادرش دارد ، در اين موقع رابطهء تشبيه در ذهنش نمودار مىشود . برقرارى اين رابطه به دو نوع است :\r\nنوع يكم - ناخود آگاه - به اين معنى كه با ديدن قيافهء آن شخص فورا بدون دقت و فعاليت فكرى و قصد بررسى دو قيافهء ، شباهت آن دو به يك ديگر براى او نمودار مىگردد .\r\nاين نوع ناشى از سرعت انتقال ذهن انسانى به اشباه و نظاير اشياء است .\r\nنوع دوم - خود آگاه - در اين نوع پس از تامل و دقت و بررسى و مقايسهء دو قيافه با يكديگر ، شباهت آن دو را كشف مىكند .\r\n2 - هر حقيقتى كه انسان را به خود جلب كند ، غالبا چون آن حقيقت در ضمير خود آگاه آدمى حالت استقرار و ثبات دارد ، لذا گويى آن حقيقت عينكى بديدگانش زده است و با آن عينك بهمهء اشياء تماشا مىكند . كوچكترين شباهت كمى يا كيفى ميان يك شىء و آن حقيقت مطلوب با سرعت كم و بيش رابطهء تشبيه را برقرار مىسازد سبزى چمن با سرعت زياد ، دستمال سبز معشوق را به خاطر مىآورد « و اين همانند آن است » دستمال سبز معشوق را در مقابل چشمانش مىگذارد و با آن به راز و نياز مىپردازد .\r\nگل لاله ، روى زيباى يار را ، غنچه دهان دل دار را ، ماه سيمگون هم مجموع موجوديت محبوب را مىكشد و مىآورد .\r\n\r\nاى لاله تو هم رنگ رخ يار منى\r\nاى غنچه تو چون دهان دل دار منى\r\n\r\n","description":"","footnote":"","page_name":" 16 ","page_number":20},
  {"content":"\r\n\r\nاى ماه اگر تو هم شكر خنده كنى\r\nگويم چو نگار شهد گفتار منى ( 1 ) \r\n\r\nشب ظلمانى تاريكى روز فراق را ، ماه پشت ابرهاى سياه ، يار پوشيده از ديده گان را ، ابرهاى سياه و پر باران هم ديده گان اشكبار عاشق را مجسم مىسازد :\r\n\r\nاى شب تو به روزگار من مىمانى\r\nاى ماه نهان به يار من مىمانى\r\nاى ابر سيه تو هم به اين حالت زار\r\nبر ديدهء اشكبار من مىمانى\r\n\r\n3 - اگر يك موضوع و رويدادى بيكى از جهات اهميت حياتى براى انسان داشته باشد خواه در بارهء آن موضوع و رويداد خوف و هراس جدى در خود احساس كند ، يا اميدى در بارهء آن داشته باشد . . . به هر اندازه كه خوف و اميد و ساير پديده هاى حياتى در بارهء آن موضوع و رويداد شديدتر بوده باشد ، اشياء و پديده هاى عينى از حالت بىطرفى به حالت ارتباط با آن موضوع و رويداد مىگرايد . به همين جهت است كه اندكاند كسانى كه در اين دنيا بدون اشتغال روانى در بارهء يك يا چند موضوع و رويداد ، زندگى كنند لذا شايسته است كه بگوييم :\r\nاغلب انسانها براى خود جهانى مىسازند و در آن زندگى مىكنند ، اما آن جهان عينى مشترك كه تمام اين جهانها را در بر دارد براى آنان شبيه بيك بار تحميل شده است كه بدوش خود مىكشند اين همه دلايل عقلى و نقلى كه مانع دلباختگى و فريب خوردن به موضوعات مادى است و اين همه تشويق و تحريك كه براى بينش معرفت و ارزش يا بى واقعى اشياء در عالم عقل و منابع اسلامى آمده است ، همه و همه براى به دست آوردن استقلال و زندگى در جهان واقعى و دور ساختن از جهان مصنوعى است كه دلباختگىها و خوف و هراسها و اميدهاى بىجا به وجود مىآورد .\r\n4 - محدوديت شگفت انگيز فعاليتهاى مغز انسانى و محدوديت حواس و بازيگرىهايى كه روى واقعيات انجام مىدهد ، يكى ديگر از عوامل احتياج به\r\n","description":"","footnote":" ( 1 ) ديوان ابو القاسم لاهوتى . . ","page_name":" 17 ","page_number":21},
  {"content":"\r\n\r\nتشبيه و تمثيل و تنظير و تجسيم است .\r\nشايد بتوانيم قاطعانه ادعا كنيم كه هيچ فردى از انسان در اين دنيا بدون احتياج به امور چهارگانه زندگى نكرده است و پس از اين همچنين انسانى به وجود نخواهد آمد ، زيرا - محدوديت معلومات اندوختهء مغزى و محدوديت ديدگاههاى عينى از يك طرف و هدف گيرىها و وسيله جويىهاى نسبى از طرف ديگر ، هرگز اجازه نمىدهد كه يك انسان هر چه را كه بخواهد در هر حال و هر گونه شرايط كاملًا و همه جانبه بداند ، اگر چه اين محدوديتها براى ابد از هيچ انسان معمولى بر طرف نخواهد گشت ، ولى عملا تاريخ انسانى چنين نشان مىدهد كه بشر همواره در راه دانستنىها تكاپوى جدى و حياتى داشته است و دانستن اين كه محدوديتهاى فوق هرگز دست از گريبان او نخواهد كشيد او را مايوس نساخته و همين اميد وصول به دانستنىها ، زندگى طولانى و رو به گسترش و افزايش ارتباطات او با انسان و طبيعت را براى او امكان پذير ساخته است .\r\nامور چهارگانه ( تشبيه و تمثيل و تنظير و تجسيم ) كمك شايانى را در رفع نسبى محدوديتهاى فوق براى انسان نموده است . بشر با تشبيه و تمثيل توانسته است موضوعات و رويدادهاى پوشيده و دور از ديدگاه را بهم نوع خود قابل درك بسازد ، جهات غير عينى مانند امكان و لزوم و امتناع را با تنظير به مخاطب خود بفهماند ، به طور كلى معقولات و معنويات را با تشبيه به محسوسات قابل هضم بسازد . از زيبايىها و زشتىهاى عينى بزيبايىها و زشتىهاى اخلاقى راهى بيابد از جمادات و نباتات و حيوانات وجه شبه ها انتزاع كند و مقاصد خود را در بارهء انسانها توضيح بدهد . به اضافهء اين كه هيچ وسيله‌اى مانند امور چهارگانه نمىتواند كمبود الفاظ را در مقابل معانى و مفاهيمى كه بشر با آنها سر و كار دارد جبران نمايد .\r\nآيا اين احتياج از نقص موجوديت بشرى است ؟\r\nممكن است به سؤال فوق پاسخ مثبت داده شود و گفته شود كه آرى ، محدوديت\r\n","description":"","footnote":"","page_name":" 18 ","page_number":22},
  {"content":"\r\nمغزى و ديدگاههاى عينى و محدوديت حواس و نسبى بودن هدف گيرىها و وسيله جويى كه موجب احتياج به تشبيه و تمثيل و تنظير و تجسيم مىگردد ، كشف از نارسايى و نقص موجوديت بشرى مىنمايد . اين پاسخ بعقيدهء ما كاملًا سطحى و بدون دقت گفته مىشود ، زيرا با در نظر گرفتن اين كه انسان موجودى است داراى عالىترين كارگاه مغزى و نيروهاى فوق العادهء مثمر دماغى ، و با نظر به اين كه به فعليت رسيدن آنها محتاج به كار و كوشش و گيرندگى واقعيات از راه حواس و وسايلى است كه براى خود مىسازد ، به اين نتيجه مىرسيم كه انسان همواره از كمالات پايين تر به كمالات عالى تر مىرود ، نه تنها انسان ، بلكه هيچ موجودى در عالم هستى از يك نظر كلى ناقص نيست ، بلكه مرتبه‌اى از كمال وجودى را دارد كه با نظر به كمال عالىترى ناقص ديده مىشود . كودكى كه داراى قواى دماغى ابتدايى است و مناسب همان قوا درك مىكند و كلمات بريده را ادا مىكند ، با نظر به وضع موجودى كه دارد ناقص نيست ، زيرا در آن موقعيت معين منها نشان نمىدهد ، بلكه به اضافهء او كمتر از به اضافه هاى بزرگ سالان است .\r\nچنان كه در مباحث گذشته مشروحا بيان نموده‌ايم ، هيچ دليل عقلى و نقلى نداريم كه ثابت كند براى موجودات ، مخصوصاً براى انسان ميانگينى ( اوپتيموم ) موجود است ، تا موقعى كه موجودى را پايين تر از آن ميانگين ديديم ، بگوييم ناقص است . اين مشاهدات عمومى و جريان خارجى است كه ضرورت دو چشم و دو گوش و يك بينى و ساير اعضاى انسانى چه داخلى و چه خارجى را در وضع معينى براى ما تثبيت كرده است و ما بدون دليل قاطعانه آن مجموع متشكل را به اضافه خواسته هاى طبيعى و روانى ، ميانگين فرض كرده ، هر انسانى كه يك يا چند واحد از آنها را نداشته باشد ناقص مىناميم اين ناميدن ، آن اندازه بىجا است كه منظومهء شمسى را در مقابل كهكشان ناقص بناميم .\r\nخلاصه - احتياج انسانى در فهم حقايق و در رهگذر او به سوى شدنها به\r\n","description":"","footnote":"","page_name":" 19 ","page_number":23},
  {"content":"\r\n\r\nمحاورات و نوشتنها و عكس بردارىها و تشبيه و تمثيل و تنظير و تجسيم ، ناشى از نقص او نيست ، بلكه يكى از دلايل كمال اوست كه اشياء و پديده ها را با بهره بردارى از حواس با يكديگر به وسيلهء تشبيه و تمثيل . . . مربوط مىسازد و بدون اين كه احتياجى به حضور همهء حقايق و واقعيات داشته باشد ، آنها را درك مىكند و در زندگانى مادى و معنوى مورد استفاده قرار مىدهد .\r\nآيا مىتوان گفت : كشف كليات و قوانين عمومى براى جهان بينى كه نتيجه اش قرار دادن جهان در مقابل ديدگاه است ، دليل نقص بشرى است ؟ مسلماً نه ، بلكه بالعكس اين خود بهترين دليل كمال و كمال جويى او است كه با موجوديت محدود و زندگانى كوتاهش مىخواهد قوانينى را به دست بياورد كه حتى وضع سحابىهايى را كه ميليونها سال پيش از فضاى ما عبور كرده‌اند ، بفهمد .\r\nبه كار بردن امور چهارگانه به مهارت زيادى نيازمند است ، زيرا هر يك از آنها ممكن است به همان مقدار كه انسان را بيك حقيقت نزديك مىكند ، همان مقدار يا بيش از آن ، از همان حقيقت دور بسازد\r\nدر يك جملهء عربى گفته شده است :\r\n« التمثيل يقرب من جهه و يبعد من جهه اخرى » ( تمثيل از يك جهت انسان را به يك حقيقت نزديك و از جهت ديگر دور مىكند ) اين جمله معناى بسيار ارزنده‌اى را در بر دارد كه ما مىخواهيم تا حدودى آن را مورد توضيح و استدلال قرار بدهيم . مسلم است كه هيچ دو شيئى در جهان محسوسات و معقولات وجود ندارد كه از همه جهات عين همديگر بوده باشند و اين قانونى است كه از اصل « اين نه آن » در جهان هستى به دست آمده است .\r\nاين اصل به لزوم تشخص براى هر موجود [ در هر كميت و كيفيت كه باشد 
  ] مستند است .\r\n","description":"","footnote":"","page_name":" 20 ","page_number":24},
  {"content":"\r\n\r\nمتحد نقشى ندارد اين سرا\r\nتا كه مثلى وانمايم مر تو را\r\nهم مثال ناقصى دست آورم\r\nتا ز حيرانى خرد را واخرم\r\n\r\nروى اين قانون و اصل و مستند هر چيز ( هر مقدار هم كه شبيه و مماثل چيز ديگر بوده باشد ) با يكى از جهات ( حد اقل جهات زمانى و مكانى و فضايى و نسبت به اشياء ديگر ) با مشبه ( تشبيه شده ) مغاير و متفاوت مىباشد .\r\nپس هيچ تشبيهى اگر چه در حد اعلا فرض شود ، نمىتواند دو چيز را يكى كند .\r\nبنا بر اين تمام وجوه تشبيه و تمثيل و تنظير اگر از جهتى مورد خود را توضيح بدهند ، از جهت يا از جهات ديگر نمىتوانند مشبه يا مشبه به را عين يكديگر معرفى كنند . به عنوان مثال :\r\n1 - مىخواهيم روشنايى حق كسى را بروشنايى آفتاب تشبيه كنيم مىگوييم : حق فلان شخص قابل ترديد و انكار نيست و مانند آفتاب روشن است ، در اين مثال كه وجه شباهت ميان حق مفروض و آفتاب بداهت و روشنايى است ، نه تنها مشبه ( حق ) كه يك موضوع قرار دادى است با آفتاب كه يك موجود جسمانى طبيعى و محسوس است سنخيتى ندارند ، بلكه خود وجه شباهت كه روشنايى است در هر يك از طرفين تشبيه ، كاملًا متفاوت است ، زيرا روشنايى آفتاب مستند به فوتونهاى نور و نشان دادن آن اشياء را ، مربوط به ساختمان چشم ما است ، در صورتى كه روشنايى حق مفروض يا مستند به محسوس است ، مانند اين كه كار كردن شخص ذى حق را خودمان با چشم ديده‌ايم و يا مستند به غير محسوس است ، مانند اين كه حق مفروض به وسيلهء مقامات مربوطه به ثبوت رسيده است ، نه كار محسوس مانند روشنايى آفتاب است و نه اعتراف بمقررات مربوطه ، زيرا هيچ يك از آنها از سنخ فوتون نور و ساختمان اعصاب چشمى ما نيست . در اين مثال تنها استفاده‌اى كه از تشبيه شده است ، ثبوت و غير قابل ترديد و انكار بودن حق بوده است و بس .\r\n","description":"","footnote":"","page_name":" 21 ","page_number":25},
  {"content":"\r\n2 - مىخواهيم صفات عاليهء يك انسان را به وسيلهء پديده هاى محسوس قابل درك بسازيم ، در إ مىگوييم : صفات عالى انسانى آن شخص مانند گلستان پر از گل و رياحين است .\r\nدر اين تشبيه هم وجه شباهت يك امر انتزاعى خالص است ، زيرا مثلًا عدالت يك پديدهء روانى است كه قابل احساس و مشمول كميت و كيفيتهاى عينى نيست ، بلكه ناشى از نيرويى است كه از تمايل انسان به انحراف از قانون جلوگيرى مىكند ، آن نيرو و پديده كمترين سنخيتى با گل و رياحين و زيبايى و عطر افشانى آنها ندارد و همچنين لذت تحقق عدالت كه نايل شدن انسانها به حق خود مىباشد ، كمترين شباهتى با آن لذت روحى كه از زيبايى و عطر افشانى گل و رياحين به وجود مىآيد ، ندارد .\r\nيك خوشايندى كلى كه انواع و اصناف و مصاديقش بسيار گوناگون است ، در تشبيه مفروض ، طرفين تشبيه ( صفات عالى انسانى و گل و رياحين ) را به يك ديگر نزديك ساخته است . . . به همين جهت است كه در تشبيهات و تمثيلات جلال الدين با اعتراف خود او گاهى نارساهايى ديده مىشود كه بايد خوانندهء مثنوى در بارهء آنها كاملًا دقت كند . به عنوان مثال در دفتر دوم « در بيان معنى فى التاخير آفات » پس از بيان مضمون زير :\r\n\r\nآن منم خم خود انا الحق گفتن است\r\nرنگ آتش دارد الَّا آهن است\r\n\r\nو چند بيت ديگر كه معانى پر نوسان را باز گو مىكند ، براى تصحيح ادعاى انا الحق چنين مىگويد :\r\n\r\nبىادب حاضر ز غايب خوشتر است\r\nحلقه گر چه كژ بود نى بر در است ؟\r\n\r\nتشبيه ادعاى بىادبانه در حضور الهى به حلقه كج كه از در آويزان شده است ، بسيار نارسا ، بلكه خطاى فاحش است ، زيرا چنان كه در نقد و تحليل همين بيت در دفتر دوم گفتيم :\r\n","description":"","footnote":"","page_name":" 22 ","page_number":26},
  {"content":"\r\nخدا را مانند يك موجود خواهان حضور به طور مطلق ، و تصور كردن و تجويز ادعاى ناشايست در بارهء او بدليل مطلوبيت حضور ، شايستهء متفكر عارفى مانند جلال الدين مولوى نيست ، تا چه رسد به تشبيه بسيار نارسا مگر امكان دارد كه كسى به تواند به حضور ربوبى نائل گردد و گرد و غبار بىادبىها از روى روحش زدوده نشود ؟ نوعى ديگر از نارسايى در تمثيلات و تشبيهات جلال الدين در مثنوى ديده مىشود كه خود نيز به آن اعتراف مىكند . اين نارسايىها را به سنخيت نداشتن مشبه و مشبه به و قصور فهم دانش خواهان مستند مىدارد .\r\nدر دفتر سوم « فرق ميان دانستن چيزى به مثال و تقليد و ميان دانستن ماهيت آن چيز به تحقيق » چنين مىگويد :\r\n\r\nهيچ ماهيات و اوصاف كمال\r\nكس نداند جز به آثار و مثال\r\nطفل ماهيت نداند طمث را\r\nجز كه گويى هست چون حلوا تو را\r\nطفل را نبود ز وطى زن خبر\r\nجز كه گويى هست آن خوش چون شكر\r\nكى بود ماهيت ذوق جماع\r\nمثل ماهيات شكر اى مطاع\r\n\r\nو در همين دفتر در « حكايت آن زن كه فرزندش نمىزيست . . . . » چنين مىگويد :\r\n\r\nباغ گفتم نعمت بىكيف را\r\nكاصل نعمتهاست بىشك باغها\r\nور نه لا عين رأت چه جاى باغ\r\nگفت نور غيب را يزدان چراغ\r\nمثل نبود اين مثال آن بود\r\nتا برد بوى آن كه او حيران بود\r\n\r\nبدين جهت است كه خود جويندگان معارف الهى هم بايد متوجه باشند كه مثال و تشبيه مخصوصاً در مسائل عاليهء معنوى تنها براى توضيح چهرهء محدودى از حقيقت است ، نه براى بيان همهء آن حقيقت .\r\nباز جلال الدين در دفتر سوم : ( اختلاف كردن در چگونگى و شكل پيل ) مىگويد :\r\n","description":"","footnote":"","page_name":" 23 ","page_number":27},
  {"content":"\r\n\r\nاين سخن هم ناقص است و ابتر است\r\nآن سخن كه نيست ناقص ز ان سر است\r\nگر بگويد ز ان بلغزد پاى تو\r\nور نگويد هيچ از آن ، اى واى تو\r\nور بگويد در مثال صورتى\r\nبر همان صورت بچسبى اى فتى\r\n\r\nدر قرآن مجيد تشبيه و تمثيل به طور فراوان وارد شده است ، گروهى بدون اين كه زحمت فهم و درك را به خود بدهند اعتراض كرده مىگفتند :\r\n« ما ذا أَرادَ الله بِهذا مَثَلًا يُضِلُّ بِه كَثِيراً وَيَهْدِي بِه كَثِيراً وَما يُضِلُّ بِه إِلَّا اَلْفاسِقِينَ » 2 : 26 ( 1 )  ( آنان كه كفر مىورزيدند مىگفتند : مقصود خدا از اين مثل چيست ؟ خدا با اين مثل گروه فراوانى را به ضلالت مىاندازد و گروه فراوانى را هدايت مىكند ، خداوند با اين مثل گمراه نمىكند مگر تبه كاران را ) .\r\nبنا بر اين اگر ضرورت اقتضا كند كه مثل زده شود ، بايد اين كار انجام بگيرد ، اگر چه بهانه جويان و توجيه كنندگان تبهكارىهاى خويش ، نخواهند در آن مثلها و تشبيهات دقت نموده و بهره بردارى كنند . به اضافهء اين كه ناديده گرفتن واقعيات و منحرف شدن از آنها مخصوص به مثال و تشبيه نيست ، بلكه اين انسانهاى منحرف كه ما مىشناسيم حتى مىتوانند شانه را از بار 4 = 2 × 2 هم خالى كنند يكى ديگر از فعاليتهاى شگفت انگيز مغز جلال الدين در تشبيه و تمثيل كه او را از اين جهت بىنظير مىنمايد ، سلطهء عجيب او به مثالهاى همه فهم و بهره بردارى از آنها در عالىترين مسائل جهانى و انسانى است .\r\n\r\nحكمت اين اضداد را بر هم ببست\r\nاى قصاب اين گرد ران با گردن است\r\n\r\nدر بارهء عدم امكان شناسايى هستى با دمى از خود هستى ، چنين مىگويد :\r\n\r\nهر چه گويى اى دم هستى از آن\r\nپردهء ديگر بر او بستى بدان\r\nآفت ادراك آن حال است و قال\r\nخون به خون شستن محال است و محال\r\n\r\n","description":"","footnote":" ( 1 ) سوره البقرة ، آيهء 26 . . ","page_name":" 24 ","page_number":28},
  {"content":"\r\n\r\nو در انتقاد از ادعاى حقانيتى كه صاحب ظاهرى گاو بر عليه كشندهء گاو مىنمود ، با اين كه حق با كشندهء گاو بود ، وقتى كه داد و قال و بلند پروازىهاى مدعى به حد اعلا مىرسد ، از زبان حضرت داود عليه السلام به او مىگويد : برو ،\r\n\r\nريده‌اى آن گاه صدر و پيشگاه ؟\r\n\r\nاين جمله مأخوذ از مثلى است كه در بارهء كودكى گفته مىشود كه شب رختخوابش را كثيف كند و بامداد از خواب بيدار شود و به نشستن پايين اطاق راضى نشود و بخواهد كه برود در صدر اطاق هم بنشيند پس از توجه بمقدمات گذشته مىتوانيم به موضوع بحث كه عبارت است از قدرت فوق العادهء جلال الدين به تشبيه و تمثيل و تنظير و تجسيم است وارد شويم :\r\nجلال الدين در تشبيه محسوسات به محسوسات و محسوسات به معقولات و بالعكس در تشبيه معقولات به محسوسات . همچنين در انواع گوناگون تمثيلات و تنظيرات چنان قدرت و زبر دستى نشان داده است كه اگر بگوييم : از اين جهت در تاريخ فرهنگ بشرى بىنظير بوده است ، مبالغه نكرده‌ايم . من وقتى كه به اينجا رسيدم ، مقدار زيادى در فكر فرو رفتم كه چه بايد كرد ؟ اگر بخواهم براى اثبات قدرت فوق العادهء جلال الدين به تشبيه و تمثيل . . . چند شاهد بياورم ؟ آن شواهد چقدر و از چه نوع باشد ؟ فكرم بجايى نرسيد ، و نتيجه رسيدم كه براى نشان دادن قدرت شگفت انگيز جلال الدين در بارهء تشبيه و تمثيل بايد از اول مثنوى گرفته تا پايان آن را در همين مقدمه بنويسم بدين جهت است كه بعضى از تشبيهات و تمثيلات را كه در اين مقدمه مىآوريم تنها و تنها به عنوان كمترين نمونه ايست كه حقيقتا گوياى آن اقيانوس بىپايان و متلاطم تشبيهات و تجسيمات و تمثيلات نخواهد بود .\r\nچند نمونهء ناچيز از تشبيهات و تمثيلات جلال الدين در مثنوى\r\n\r\nبود اندر منظره شه منتظر\r\nتا ببيند آن چه بنمودند سر\r\n\r\n","description":"","footnote":"","page_name":" 25 ","page_number":29},
  {"content":"\r\n\r\nديد شخصى كاملى پر مايه اى\r\nآفتابى در ميان سايه اى\r\nمىرسيد از دور مانند هلال\r\nنيست بود و هست بر شكل خيال\r\n\r\nاين ابيات در دفتر اول در داستان پادشاه و كنيزك است .\r\nدر بيت دوم آن ، انسان الهى را به خورشيدى تشبيه كرده كه در ميان سايه قرار بگيرد .\r\nمسلماً روح آن انسان را به آفتاب و كالبد مادى او را به سايه تشبيه كرده است ، در ابيات ديگر مثنوى اين موضوع تكرار شده است كه :\r\n\r\nقالب از ما هست شدنى ما از او\r\n\r\nباز در موارد ديگر مىگويد :\r\n\r\nاين زمين و آسمانهاى سنى\r\nهست عكس مدركات آدمى\r\n\r\nبا در نظر گرفتن اين دو مضمون ، عظمت تشبيه به خوبى روشن مىشود ، زيرا بنا به دو مضمون فوق كالبد مادى بلكه خود جهان پهناور ماده و حركت و گسترش آن انعكاسى از روح او است ، پس اين كه روح مرد الهى به خورشيد و كالبد ماديش به سايه تشبيه شده است ، نه تنها يك تشبيه ادبى عالى است ، بلكه تشبيه مزبور نقشى است كه بر شالودهء حساسترين مسئلهء جهان بينى صورت گرفته است .\r\nبار ديگر آن مرد الهى را به هلال ( ماه يك شبه ) تشبيه مىنمايد ، وجه شباهت او با هلال ، اندام لاغر و ظريف و نورانى او بوده است كه رياضت و پيروزى به خود طبيعىاش او را به آن شكل در آورده بود .\r\nتشبيه دوم - موضوع خيال است ، آن مرد الهى در هستى نيست نمايى كه داشت شبيه به خيال بود .\r\nاين تشبيه هم بسيار جالب است ، زيرا - تطبيق لطافت و غير مادى بودن خيال بر يك انسان در ميان كالبد مادى و غوطه ور در جهان ماده ، ناشى از ظرافت روحى فوق العادهء جلال الدين است .\r\nبراى اين كه گمان نرود كه مقصودش خيالات پوچ و بىاساس است كه مغز\r\n","description":"","footnote":"","page_name":" 26 ","page_number":30},
  {"content":"\r\nاكثر افراد انسانى را مىفرسايد ، بلكه مقصودش حقيقت ما فوق طبيعى است كه نيرو بخش همهء طبيعت و شئون آن است ، مىگويد :\r\n\r\nنيست وش باشد خيال اندر روان\r\nتو جهانى بر خيالى بين روان\r\n\r\nگروه زيادى از جهان بينان معتقدند كه مبادى اصلى جهان هستى امور يا امر غير مادى است كه اگر كسى بخواهد آن را در كارگاه مغز مجسم نمايد ، به پديدهء موجى مغز شباهت دارد كه ما آن را خيال مىناميم . آن گاه براى اثبات اين معنى كه اين هست نيست نما ( خيال ) چگونه مىتواند در حقايق اصيل جهان تصرف نمايد بيت زيرا را مىگويد :\r\n\r\nبر خيالى صلحشان و جنگشان\r\nبر خيالى نامشان و ننگشان\r\n\r\nو در ابيات آينده نيز مىگويد :\r\n\r\nچون ز دانش موج انديشه بتاخت\r\nاز سخن و آواز او صورت بساخت\r\n\r\nنمونه‌اى از تسلط فوق العادهء جلال الدين را در بارهء تشبيه و تمثيل در دو بيت فوق مىتوان مطالعه كرد .\r\nجلال الدين در دو بيت سه تشبيه آورده است :\r\n1 - آفتابى در ميان سايه‌اى .\r\n2 - هلال در افق فضا .\r\n3 - خيال كه هست نيست نما است .\r\nفاصله ميان آفتاب و هلال اگر چه از نظر وجود ارتباطات طبيعى بسيار كم است ، يعنى ذهن يك متفكر از تشبيه يك موضوع به آفتاب تا تشبيه آن به ماه به فعاليت و انتقال و حذف و انتخاب زيادى احتياج ندارد ، در صورتى كه در يك لحظه انتقال از آفتاب به خيال يا از ماه به خيال به تسلط فوق العادهء به مفاهيم لطيف نيازمند است كه در انديشمندان معمولى ديده نمىشود .\r\nكسى كه در بارهء مثنوى مطالعات جدى و پى گير داشته باشد ، احساس مىكند كه اين تسلط فوق العادهء كاشف از اين است كه جلال الدين از يك ضمير يا ذهن خود آگاه\r\n","description":"","footnote":"","page_name":" 27 ","page_number":31},
  {"content":"\r\nفوق العادهء با گنجايش برخوردار بوده است كه گويى هر مفهوم اندوخته‌اى را در هر حال مىتوانست در سطح خود آگاه ذهن ببيند و مورد بهره بردارى قرار دهد يا از حافظهء فوق العاده‌اى كه همراه با قدرت تذكر و احضار در سطح خود آگاه است بهره مند بوده است .\r\n2 - در دفتر اول در داستان پادشاه و كنيزك تمثيل زير وجود دارد :\r\n\r\nچون كسى را خار در پايش خلد\r\nپاى خود را بر سر زانو نهد\r\nبا سر سوزن همىجويد سرش\r\nور نيابد مىكند با لب ترش\r\nخار در پا شد چنين دشوار ياب\r\nخار در دل چون بود واده جواب\r\nخار دل را گر بديدى هر خسى\r\nكى غمان را راه بودى بر كسى ؟\r\nكس به زير دمّ خر خارى نهد\r\nخر نداند دفع آن بر مىجهد\r\nخر ز بهر دفع خار از سوز و درد\r\nجفته مىانداخت صد جا زخم كرد\r\nآن لگد كى دفع خار او كند\r\nحاذقى بايد كه بر مركز تند\r\n\r\nتمثيل بسيار ممتاز است كه جلال الدين در بارهء عقده هاى روانى آورده و شامل تشبيهات متعدد و متنوع و جالب است .\r\n1 - عقده هاى روانى مانند خارهاى جسمانى است كه اين به اعضاى مادى انسان مىخلد و آن به سطوح مختلف روان آدمى .\r\n2 - چنان كه كسى كه خارى به پايش خليده است نمىتواند آرام به نشيند بلكه - « پاى خود را بر سر زانو نهد » و شروع به كاوش و جستجو مىكند تا آن خار را در آورد ، همچنين آدمى كه دچار ضربه ها و عقده هاى روانى است ، در صدد رفع درد و سوز آن عقده ها بر مىآيد .\r\n3 - در آوردن خار از پا با يك اشاره و دست ماليدن و پند و اندرز امكان پذير نيست ، بلكه اولًا بايد بداند كه درد پايش مستند به خارى است كه به آن فرو رفته است ، ثانياً - به جهت نازكى خار و درشت بودن سر انگشتان امكان ندارد كه بدون وسيلهء ظريف تر مانند سر سوزن بتواند آن خار را در بياورد « همچنين عقده ها و\r\n","description":"","footnote":"","page_name":" 28 ","page_number":32},
  {"content":"\r\nخارهاى روانى .\r\n4 - ديدن و شناختن و در آوردن خار از هر كسى ساخته نيست ، چنان كه اگر زير دم خر خارى بگذارند ، آن جانور عاجز درد را احساس مىكند و چون از ديدن و شناختن و در آوردن خار ناتوان است ، گمان مىكند كه با جست و خيز و لگد پرانى مىتواند آن خار موذى را از زير دم خود در آورد ، بلكه بالعكس هر چه تقلا كند ، خار بيشتر و شديدتر و به طور دردناكتر فرو مىرود .\r\nبدينسان عقده هاى روانى اغلب افراد براى خودشان قابل ديدن و شناختن نيست ، از آن طرف هيجان درد و شكنجهء ناشى از آن عقده ها ، آنها را به هزاران غم و اندوه و جست و خيز وادار مىكند و متوجه نمىشوند كه همين اضطرابات و جست و خيزها موجب استحكام بيشتر همان عقده ها مىگردد .\r\nدر دفتر دوم نمونهء ناچيزى از تشبيهات جلال الدين تشبيه زير است :\r\n\r\nعقل موسى چون شود در غيب بند\r\nعقل موشى چون بود اى ارجمند ؟\r\nآن چنان كس را كه كوته بين بود\r\nدر تلون غرق و بىتمكين بود\r\nموش گفتم ز انكه در خاك است جاش\r\nخاك باشد موش را جاى معاش\r\nراه ها داند ولى در زير خاك\r\nهر طرف او خاك را كرده است چاك\r\n\r\nتشبيه كردن كوته بينان بوقلمون صفت و بىاصالت و عاشق خود طبيعى به موش ، يكى از تشبيهات بسيار شايسته است كه نكات جالبى را از اوصاف موش به آن تبه كاران تطبيق مىكند :\r\n1 - اين دشمنان خويشتن ، جز غلطيدن در خاك و سوراخ كردن زير خاكها و تفسير زندگى در خاك تيره و با خاك تيره چيز ديگرى نمىفهمند و نمىخواهند . موش ، آن حيوان ناچيز همچنين است .\r\n2 - در هشيارى و جنب و جوش و به وجود آوردن شرايط و از بين بردن موانع و باز كردن راهها براى حركات گوناگون خود نيز مانند موش هستند ، ولى دريغا ،\r\n","description":"","footnote":"","page_name":" 29 ","page_number":33},
  {"content":"\r\nكه اين همه نيروها و فعاليتها در زير خاك مستهلك مىشود .\r\nاين موشهاى انسان نما قرنها است كه مشغول گستردن روابط گوناگون خويش با طبيعتاند . به اعماق اقيانوسها راه يافته ، دل كوه ها را خالى كرده و عربدهء قطار و ماشينهايشان را در درون كوه ها طنين انداز نموده ، پاى در ماه گذاشته و همه جا را مانند موش سوراخ سوراخ كرده‌اند ، ولى هنوز دروغ مىگويند ، حيله پردازىها دارند ، خون آشامى را بادهء طهور تلقى نموده ، زندگى كرده‌اند . سوت مىزنند و سوت مىزنند و انسانها را از عمل به مقتضيات طبيعى خود در استفاده از منابع طبيعى الهى مىرمانند در ابيات ديگر مىگويد : چنان كه موش در زير خاكها مشغول سوراخ كردن و كاوش مىباشد و موقعى كه به روشنايى رسيد ، فورا بر مىگردد و فرار مىكند ، همچنين اين موشهاى انسان نما هم در امتداد تماس با طبيعت و واقعيات هر آن گاه كه با بارقه هاى الهى و روزنه هايى كه پشت پردهء طبيعت را نشان مىدهد روبه رو مىشوند ، فورا بر مىگردند و راهشان را به زير همان خاكهاى تيره پيش مىگيرند و مشغول چاك زدن و سوراخ كردن مىشوند در همين دفتر دوم » رنجانيدن اميرى خفته‌اى را كه مار در دهانش رفته بود « تمثيلى آورده است كه يكى از پر معناترين و آموزنده ترين تمثيلات در بارهء تعليم و تربيت و فلسفهء تعبد مىباشد .\r\nاين تمثيل بقدرى عالى و زيبا آورده شده است كه امكان ندارد مطالعه كننده را تحت تأثير جدى قرار ندهد و منقلبش نكند .\r\n3 - در دفتر سوم تشبيه بسيار زيبايى در بارهء فرزندان آن زن كه پس از تولد چند ماهى زندگى مىكردند و مىمردند ، آورده است كه بدين قرار است :\r\n\r\nآن زنى هر سال زاييدى پسر\r\nبيش از شش مه نبودى عمرور\r\nيا سه مه يا چار مه گشتى تباه\r\nناله كرد آن زن كه افغان اى إله\r\nنه مهم بار است و سه ماهم فرح\r\nنعمتم زوتر رو از قوس و قزح\r\n\r\n","description":"","footnote":"","page_name":" 30 ","page_number":34},
  {"content":"\r\nفرزند نوزاد را به رنگين كمان تشبيه مىكند ، از آن جهت كه نوزادش در واقع رو به فنا است و نيرويى براى ماندن ندارد ، مانند رنگين كمان يك موجود انعكاسى و عاريتى است ، در عين حال مانند رنگين كمان بسيار زيبا و جالب است .\r\nرنگين كمان در فضا دور از دسترس آن مادر و در روى دو دست نور آفتاب و قطرات باران ، وجود و زيبايى خود را مىنمايد ، همچنين نوزاد او در روى دو دست قوانين خشن طبيعت كه آمادهء تقديم آن نوزاد به داس مرگ است ، دور از دسترس مادر مانند رنگين كمان ، وجود و زيبايى خود را مىنمايد .\r\nبالاتر از همهء اينها مانند رنگين كمان به سرعت از بستر فضا و جويبار زمان محو و نابود مىگردد .\r\nباز در دفتر سوم تشبيهات فوق العاده‌اى دارد . از آن جمله روح آن آدم را كه از پرواز قفس تن مىهراسد به موش و مرغ تشبيه مىكند و معانى بسيار لطيف را در اين تشبيه مىآورد :\r\n\r\nآن چنان كه گفت جالينوس راد\r\nاز هواى اين جهان و از مراد\r\nراضيم كز من بماند نيم جان\r\nكه ز كون استرى بينم جهان\r\nگربه مىبيند به گرد خود قطار\r\nمرغش آيس گشته بوده است از مطار\r\nيا عدم ديده است غير اين جهان\r\nدر عدم ناديده او حشر عيان\r\nچون جنين كش مىكشد بيرون كرم\r\nمىگريزد او سپس سوى شكم\r\nمرغ جانش موش شد سوراخ جو\r\nچون شنيد از گربگان او عرجوا\r\nز ان سبب جانش وطن ديد و قرار\r\nاندرين سوراخ دنيا موش وار\r\nهم درين سوراخ بنايى گرفت\r\nدر خور سوراخ دانايى گرفت\r\n\r\nولى اين همه فرار در گوشه هاى قفس يا خزيدن و پنهان گشتن در زير خاكهاى تيرهء كالبد بدن بچه كار آيد ؟ زيرا :\r\n","description":"","footnote":"","page_name":" 31 ","page_number":35},
  {"content":"\r\n\r\nگربه مرگ است و مرض چنگال او\r\nمىزند بر مرغ و پرّ و بال او\r\nحصبه و قولنج و ماليخوليا\r\nسكته و سلّ و جذام و ماشرا\r\n\r\n4 - نمونه‌اى از تشبيهات دفتر چهارم » مثال دنيا چون گلخن و تقوى چون حمام « :\r\n\r\nخود چه پرسم آن كه او باشد به تون\r\nكه تو چونى ؟ چون بود او ؟ سر نگون\r\nشهوت دنيا مثال گلخن است\r\nكه از او حمام تقوى روشن است\r\nليك قسم متقى زين تون صفاست\r\nز انكه در گرمابه است و در تقاست\r\nاغنيا مانندهء سرگين كشان\r\nبهر آتش كردن گرمابه دان\r\n\r\nيكى از پر معناترين تشبيهات در دفتر چهارم ، مضمون ابيات فوق است . از تشبيه فوق چنين استفاده مىشود كه جلال الدين مانند بودا و ساير رهبران رياضت نفس ، شهوات و تمايلات را پوچ و مضر نمىداند ، بلكه مىگويد : به بينيد ماهيت آنها چيست ؟ و چه نتيجه‌اى مىتوان از آنها توقع داشت ؟ محل آتش ( تون ) و خود هيزمها با ساير وسايل گرم كن براى گرمابه ضرورت دارد ، زيرا بدون تون و آتش آبى گرم نمىشود .\r\nاين همه شهوات طبيعى و تمايلات حيوانى و خواسته هاى مادى پوچ و بىهوده نيست و همهء آنها بهره‌اى از هستى دارند ، اما بايد بدانيم كه هستى آنها براى بهره ور ساختن انسان از مزاياى عالى روح انسانى است ، متاسفانه اكثر انسانها در خود همين تون و هيزمها و وسايل گرم كن غوطه ور مىگردند و بانها عشق مىورزند و آن گاه توقع هم دارند كه روحشان پاك و پاكيزه شود ، بدون اين كه بگرمابه‌اى رفته باشند .\r\nاين گرمابه داراى آب زلال اقيانوس الهى است كه در جويبار وجود انسانى موج مىزند و براى پاك شدن روح آماده است ، شهوات و تمايلات بايستى وظيفهء گرم كردن اين آب را ايفاء كنند .\r\nدر دفتر پنجم تحت عنوان » صفت طاوس و طبع او و سبب كشتن ابراهيم خليل او را « تمثيل بسيار عالى وجود دارد :\r\n","description":"","footnote":"","page_name":" 32 ","page_number":36},
  {"content":"\r\n\r\nآمديم اكنون به طاوس دو رنگ\r\nكاو كند جلوه براى نام و ننگ\r\nهمت او صيد خلق از خير و شر\r\nوز نتيجه و فايدهء آن بىخبر\r\nبىخبر چون دام مىگيرد شكار\r\nدام را چه علم از مقصود كار ؟\r\n\r\nتا اين جا وضع تبه كارانهء اشخاصى را كه با آراستن و پيراستن خود مىخواهند مردم را به خود متوجه و آنها را به دام بيندازند ، به طاوس رنگارنگ تشبيه مىكند .\r\nسپس مطلب فوق العادهء عالى را توضيح مىدهد و آن اين است كه طاوس بىنوا هرگز از نتيجه و فايدهء آن آرايش و به دام افتادن مردم اطلاعى ندارد ، چنان كه خود دام كه وسيلهء جامد و ناخود آگاهى است و به هيچ وجه از كارى كه به وسيلهء او صورت مىگيرد آگاهى ندارد .\r\nنتيجهء با عظمت كه از تمثيل فوق تا اينجا گرفته مىشود ، اين است كه وقتى كه يك انسان عاشق شكار كردن مردم مىشود ، استقلال و آزادى و وارستگى واقعى روح خود را از دست مىدهد ، زيرا تا استقلال و آزادى را از دست ندهد نمىتواند عاشق دام گسترى و شكار كردن مردم باشد ، در نتيجه آگاهى و هشيارى روحى را هم به وسيلهء عشق مزبور از دست مىدهد و به صورت دام ناخود آگاه در مىآيد . سپس خلاصهء زندگى اين گونه اشخاص دام گستر را چنين بيان مىكند :\r\n\r\nكارت اين بوده است از وقت ولاد\r\nصيد مردم كردن از دام و داد\r\n\r\n000000\r\n\r\nآن يكى مىگير و اين مىهل ز دام\r\nوين دگر را صيد مىكن چون لئام\r\nباز اين را مىهل و مىجو دگر\r\nاينت لعب كودكان بىخبر\r\n\r\nتا آن گاه كه شباهنگام عمر فرا رسد -\r\n\r\nشب شود در دام تو يك صيد نى\r\nدام بر تو جز صداع و قيد نى\r\n\r\nبىنوا دام گستر ، پس كو آن همه دام گسترىها و شكارهاى گوناگونت ؟ معلوم مىشود كه :\r\n","description":"","footnote":"","page_name":" 33 ","page_number":37},
  {"content":"\r\n\r\nپس تو خود را صيد مىكردى به دام\r\nكه شدى محبوس و محرومى ز كام\r\n\r\nآيا شنيده‌ايد :\r\n\r\nدر زمانه صاحب دامى بود\r\nهمچو ما احمق كه صيد خود شود ؟\r\n\r\nپس همهء اين تلاشها در گستردن دام ، براى شكار كردن و بزنجير بستن روح خودت بوده است اى نگون بخت تيره روزگار ، -\r\n\r\nدر هواى آن كه گويندت زهى\r\nبسته‌اى بر گردن جانت زهى\r\n\r\nدر دفتر ششم غوغايى از تشبيهات و تمثيلات و تنظير و تجسيم ديده مىشود كه واقعا بهت انگيز است . به عنوان نمونه‌اى از صدها تشبيه و تمثيل شگفت انگيز ، داستان مختصر رنجور را متذكر مىشويم : ( 1 )  مىگويد : بيمارى كه شديدا رنجور شده و در آستانهء مرگ قرار داشت ، بيمارى خود را با طبيب در ميان نهاد ، وقتى كه طبيب ديد كه بيمارى بزندگانى بيمار پايان خواهد داد :\r\n\r\nگفت هر چت دل بخواهد آن بكن\r\nتا رود از جسمت آن رنج كهن\r\nهر چه خواهد خاطر تو وامگير\r\nتا نگردد صبر و پرهيزت ز حير\r\n\r\nدر اينجا يك نتيجهء بسيار عالى از مثال گرفته و مىگويد :\r\n\r\nاين چنين رنجور را گفت اى عمو\r\nحق تعالى اعملوا ما شئتم\r\n\r\nموقعى كه شقاوت و كفر و فسق يك فرد بجايى رسيد كه ديگر اميد رستگارى براى او باقى نماند ، اين خطاب از طرف حق تعالى به او مىرسد كه : « هر كارى كه دلت بخواهد انجام بده « بيمار پس از شنيدن اين كه آزاد مطلق است و هر كارى را كه بخواهد مىتواند بدون پرهيز انجام بدهد ، به راه افتاد و بكنار جويى رسيد ، يك درويش آن جا نشسته دست و صورت خود را مىشست . بيمار نگاهى به پشت گردن او نموده\r\n","description":"","footnote":" ( 1 ) حكايت رنجورى كه طبيب در وى اميد صحت نديد و گفت هر چه خواهى كن . . ","page_name":" 34 ","page_number":38},
  {"content":"\r\nديد درويش پشت گردن پهن و صاف دارد ، آرزو كرد كه يك سيلى به پشت گردن او بنوازد . عمل به اين آرزو را با توصيهء طبيب بدون مانع ديد ، زيرا طبيب وى گفته بود : از هيچ چيز پرهيز مكن\r\n\r\nچون زدش يك سيلى آمد در طراق\r\nگفت صوفى هى هى اى قواد عاق\r\nخواست صوفى تا دو سه مشتش زند\r\nسبلت و ريشش يكايك بر كند\r\nليك او را خسته و رنجور ديد\r\nبس ضعيف و زار و زرد و عور ديد\r\nرنج دق از وى بر آورده دمار\r\nديد او را سخت رنجور و نزار\r\n\r\nحالا درويش چكار كند ؟ اگر مشتى به او بزند ، او يقيناً خواهد مرد .\r\nاين انسان بىچاره با اين همه ضعف و جان كندنش به ستمگرى و بيدادگرى هم عشق مىورزد او بجاى اين كه از مطرود شدنش رنج ببرد و در فكر نجات خود باشد هنوز عاشق زنجيرهاى نفس حيوانى خويش است ، در عين حال مىخواهد دستى از آن زنجير در آورد و سيلى بر گونه و قفاى هم نوعان خود هم بنوازد چرا ؟ براى اين كه در درون خود احساس مىكند كه هيچ مانع و رادعى براى او وجود ندارد و نبايد از هيچ چيز پرهيز كند بدينسان مردم به دنبال يكديگر افتاده به خيال آزادى موهوم قفاهاى يكديگر را مىآزارند و نمىدانند كه دنبال خود آنان كسان ديگر نيز مىرسند و سيلى به پشت گردنشان خواهند نواخت . عظمت اين تشبيه و تمثيل در اين است كه گروهى از تبه كاران مانند آن بيمار با شنيدن اين كه مىتوانند آزاد باشند ، گمان مىكنند كه مىتوانند همهء معاصى و ستمگرىها را مرتكب شوند و كمترين نتيجهء زشتى هم به سراغشان نيايد نمىدانند كه اولًا هيچ پديدهء ناشى از احساس آزادى نمىتواند مانند پديده هاى اجبارى بىنتيجه باشد .\r\nشما خواه با اجبار كبريت را شعله ور سازيد و به انبار بنزين بياندازيد و يا با اختيار اين كار را انجام بدهيد ، بالاخره نتيجه در هر دو حالت شعله ور شدن انبار بنزين است .\r\n","description":"","footnote":"","page_name":" 35 ","page_number":39},
  {"content":"\r\n\r\nثانياً - آن آزادى كه با سفارش نفس حيوانى در درون ايجاد مىشود ، انسان را نبايد به اشتباه بياندازد و مانند آن بيمار نباشد كه طبيب از بهبودى او مأيوس گشت و گفت هر كارى بخواهى مىتوانى انجام بدهى ، مقصود آشاميدن و خوردن و ساير مسائل مربوط به مزاج طبيعى او بوده است ، نه حتى آن آزادى كه بتواند خيانت كند و دست به جنايت بيالايد و سم كشنده را هم بخورد .\r\nخلاصه - تمام اين نمونه ها را كه از شش دفتر مثنوى براى تشبيهات و تمثيلات و تنظير و تجسيم جلال الدين آورديم ، نه تنها كافى نيست ، بلكه حتى عنوان نمونه بودن مثالهاى گذشته هم نوعى مسامحه دارد كه بر مثنوى شناسان پوشيده نيست و به عقيدهء ما يكى از كارهاى بسيار لازم كه بايد در مثنوى انجام بگيرد ، همين است كه براى استخراج و توضيح و نقد و تحليل امور چهارگانه براى هر دفتر يك مجلد مستقل نوشته شود كه تا حدودى وضع مثنوى را از اين جهت هم روشن بسازد .\r\nمنتخباتى از جملات آلبرت اينشتين ( از كتاب زندگى اينشتين\r\nتذكر 1 - چنانچه در نقل جملات دانشمندان و انسان شناسان ديگر در مجلدات گذشته متذكر شده‌ايم ، منظور ما از نقل اين جملات مقدمه‌اى براى باز كردن راه در راه آشنايى با فرهنگ كلى بشرى است نه مقايسهء تحقيقى ميان اين گونه جملات و روش علمى و عرفانى جلال الدين مولوى .\r\n2 - اين نكته هم پوشيده نماند كه ما در نقل جملات به طور عموم تا آن جا كه توانسته‌ايم به اصل مأخذ مراجعه كرده‌ايم و در صورت عدم امكان بترجمه ها بر فرض صحت آنها استناد نموده‌ايم .\r\nاين مطلب را نيز در گذشته ياد آور شده‌ايم كه نقل اين جملات دليل بر موافقت كلى ما با مضامين آنها نمىباشد .\r\n« شريفترين و نجيبترين انفعالى كه بشر قادر بدرك آنست انفعال عرفانى است\r\n","description":"","footnote":"","page_name":" 36 ","page_number":40},
  {"content":"\r\nو جوانهء همهء هنرها و هر دانش واقعى در چنين انفعالى نهفته است ، كسى كه از اين احساس عارى باشد و قابليت آن را نداشته باشد كه محو حيرت و اعجاب گردد و زندگى را با بيم و وحشت بگذراند ، چنين شخصى ، مرده‌اى بيش نيست .\r\nوقوف بر اين نكته كه آن چه در قدرت ادراك ما نيست ، بواقع موجود است و گاهگاه فقط با جلوه هايى از دانش عظيم و زيبايى درخشان آشكار مىگردد و حال آن كه ادراك حقير ما فقط قادر بفهم خشنترين صور آن مىباشد ، چنين وقوفى و چنين احساس به نظر من مركز احساسات مذهبى واقعى است .\r\nاگر مفهوم مذهب را از اين لحاظ در نظر گيريم و منحصرا از اين لحاظ ، من در شمار كسانى هستم كه صاحب عميقترين احساسات مذهبى مىباشند . » ( 1 )  » تجربهء مذهبى جهانى ، شريفترين و قوىترين تجربه و احساسى است كه ممكن است از تجسس علمى عميقى هويدا گردد .\r\nكسى كه نداند مفهوم موهبت شخصى چيست ، كوشش و موهبتى كه بدون وجود آنها هيچ اثر جديد در حوزهء علم به وجود نخواهد آمد ، چنين شخصى نمىتواند قدرت احساساتى را كه فقط در نتيجهء ايجاد چنين آثارى بظهور مىرسد ، به تخمين دريابد ، زيرا همهء اينها از زندگى عادى و عملى روزانه فاصلهء بسيار دارند . » ( 2 )  » براى اين كه ناچيزترين شعاع عقل و منطق بر جهان بتابد ، چه ايمان عميقى بمنطقى بودن ساختمان جهان لازم است و چه ميل شديد و پر حرارتى براى درك كردن مورد احتياج مىباشد ، بدون شك اين ميل و اين ايمان در مردانى مانند كپلر و نيوتون وجود داشته است . » ( 3 )  » منبع اصلى اختلافاتى كه امروزه بين محيط علم و محيط مذهب وجود دارد در آنست كه مفهوم « خدا » مفهومى شخصى و فردى مىباشد . هدف علم آن است كه بتواند\r\n","description":"","footnote":" ( 1 ) زندگى اينشتين ، فيليپ فرانك ، ترجمهء حسن صفارى ، ص 504 . .  ( 2 ) همان مأخذ ، ص 505 . .  ( 3 ) همان مأخذ ، ص 505 و 506 . . ","page_name":" 37 ","page_number":41},
  {"content":"\r\nقوانين كلى به دست آورد كه به وسيلهء آن بتوان قياسات منطقى و روابط اشياء را در داخل زمان و فضا به دست آورد . . . . اين هدف در واقع برنامهء كلى علم است و اصولا ايمانى كه ما بامكان اجراى اين برنامه داريم ، از آن جا ناشى مىشود كه تا امروز توانسته‌ايم به نتايجى جزئى در اين راه نائل گرديم . و بندرت مىتوان كسى را يافت كه منكر واقعيت اين نتايج باشد و آنها را وابسته به آن بداند كه آدمى فقط خويشتن را بازى و فريب مىدهد . . . ( 1 )  هر قدر كه آدمى بيشتر در اين نظم و ترتيبى كه حاكم بر همهء حوادث است عميق مىشود ، اعتقاد وى محكمتر مىگردد كه در كنار اين نظم و ترتيب جايى براى عللى كه ماهيت آنها متفاوت با اين نظم باشد وجود ندارد . از نظر آدمى علت مستقلى براى حوادث طبيعى نمىتواند وجود داشته باشد كه ادارهء آن را بتوانيم بعواملى بشرى يا غير خدايى منسوب سازيم .\r\nدر اين نكته ترديدى نيست كه مفهوم خداى شخصى را كه در همه نمودهاى طبيعى دخالت مىكند ، هيچ وقت نمىتوان بمفهوم واقعى با اتكاى بر علم ، رد كرد ، زيرا اين مفهوم بلا فاصله جايى براى خويش در داخل حوزه هايى كه هنوز معرفت علمى راه بدانها نيافته است پيدا مىكند و به آنها پناهنده مىگردد . . . . » ( 2 )  » اين اعتقاد كه موازين صاحب ارزش براى جهان هستى ، همگى موازين منطقى مىباشند ، يعنى عقل قادر به ادراك آنهاست بواقع جزو حيطهء مذهب است . امروزه براى من قابل تصور نيست كه دانشمندى واقعى وجود داشته باشد كه از چنين ايمانى برخوردار نباشد . شايد تمثيل مختصرى اين موضوع را روشن تر سازد ، علم بدون مذهب لنگ است ، مذهب بدون علم كور است . » ( 3 )  » . . . اين نكته به طور قطع صحت دارد كه اصول علمى نمىتواند بر اساسى مطمئن\r\n","description":"","footnote":" ( 1 ) همان مأخذ ، ص 507 . .  ( 2 ) سخنان اينشتين ، از كتاب زندگى انشتين ، ص 507 . .  ( 3 ) سخنان اينشتين ، از كتاب زندگى انشتين ، ص 507 و 508 . . ","page_name":" 38 ","page_number":42},
  {"content":"\r\nاز تجارب و فكرى كه بالطبع روشن باشد متكى گردند . در مورد اين موضوع مىتوان حتى با افراطىترين اهل استدلال نيز توافق عقيده يافت .\r\nبا اين حال در اين نوع جهان بينى نقطهء ضعفى وجود دارد و اين نقطهء ضعف آنست كه اصول علمى را كه وجودشان براى اعمال ما و براى قضاوتى كه در مورد ارزش مىكنيم نه فقط ضرورى بلكه قاطع است ، نمىتوان منحصرا با به كار بردن روشهاى علمى به دست آورد . روش علمى نمىتواند چيزى بما بياموزد ، مگر روابط متقابلى كه ما بين واقعيات وجود دارد و اين روابط را با اتكاى بر جهان بينى خاص خويش يعنى با اتكاى به اصول به دست مىآورند . پيروزى بر چنين معرفت عينى يكى از بزرگترين مراحل ترقى فكر بشر را نشان مىدهد و شما به طور قطع انتظار نداريد كه من كوششهاى قهرمانى بشر را در اين راه مورد تمجيد قرار ندهم ، يا نتايج خارق العاده‌اى را كه با كمك عقل آدمى به دست آمده است ستايش نكنم . ليكن از سوى ديگر اين نكته واضح است كه راهى وجود ندارد تا معرفت آن چه هست راهنماى ما به سوى معرفت آن چه بايد باشد گردد . اگر روشنى دانش ما بكمال باشد و اگر در كمال اين دانش اندك ترديدى وجود نداشته باشد ، هيچ گاه نمىتوانيم از اطلاعات خويش در بارهء وجود فعلى نتايجى اخذ كنيم كه راهنماى ما به سوى غايت و مقصود زندگى بشرى شود .\r\nهر قدر كه اصلاحات ما در خصوص حقيقت ، عظيم و صاحب جلال باشند ، عدم قدرت آن براى راهنمايى ما آن قدر بزرگ است كه بواقع نمىتوان آن را دليلى موجه يا بهايى شايسته براى كوشش خستگى ناپذير و اين مبارزهء واقعى دانست كه در راه كشف حقيقت انجام شود . . . » ( 1 )  » عقل بما چنين مىآموزد كه بين ارزشها و هدفهايى كه از آنها منظور است روابط متقابلى وجود دارد . آن چه فكر بتنهايى نمىتواند بما عطا كند عبارت است از هدفهاى غايى ، يعنى آن چه پيش از همه اصل و اساس است و عوامل ثانوى بايد به وسيلهء\r\n","description":"","footnote":" ( 1 ) همان مأخذ ، ص 509 و 510 . . ","page_name":" 39 ","page_number":43},
  {"content":"\r\nآن هدايت شوند ، تعيين اين كه اصلى هدفهاى زندگى كدامند ، مشخص ساختن اساسىترين ارزشها و كوشش در آنكه مجموعهء آنها با ثبات و استحكام در وجود افراد جايگزين شوند ، به نظر من مهمترين وظايفى هستند كه مذهب مىتواند در زندگى اجتماعى آدمى به عهده گيرد . اگر كسى بر من ايراد وارد كند كه چون اين هدفها را نمىتوان باتكاى عقل به دست آورد و واقعيت آنها را به استدلال معلوم ساخت پس چه وسيله و چه مصداقى براى تعيين آنها وجود دارد ؟ فقط مىتوانم در جواب اين سؤال بگويم كه بواقع نه وجود آنها باتكاى دلايل مشخص مىشود و نه ارزش آنها بلكه به عكس فقط مىتوان با الهام و اشراق و اتكاء بر اعمال شخصيتهاى بزرگ وجود واقعيت آنها را مشخص كرد . هرگز نبايد كوشش در اثبات اين هدفها كرد ، بلكه بايد آن قدر كه ممكن است با سادگى و روشنى كوشش در شناسايى جوهر آنها نمود . ( 1 )  « اساسىترين اصولى كه از لحاظ عروج فكرى و نيز براى بر آورد ارزشها در اختيار آدمى قرار گرفته است ، آنهايى است كه از سنت مذهبى يهود و نصارى به دست مىآيد . هدفى كه در نظر گرفته شده شريف است . . . . هر آينه اگر اين هدف را از صورت مذهبى كه به خود گرفته است جدا سازيم و منحصرا جنبهء بشرى آن را حفظ كنيم مىتوان آن را به صورت زير تعريف كرد :\r\n« پيش رفت آزاد و با مسئوليت افراد ، به طورى كه هر كس با آزادى و شادمانى همهء كوشش و همت خود را در خدمت جامعهء بشرى به كار برد . هر آينه اگر در اين تعريف توجه خويشتن را بيشتر معطوف بمحتوى كنيم و نه به صورت ظاهر ، عين همين كلمات را مىتوان به عنوان بيان اصول اساسى دموكراسى پذيرفت . هر دموكراسى واقعى نيز مانند فكر مذهبى ، بمفهومى كه ما از آن داريم موجب تهذيب و تزكيه ملت خود مىگردد . » ( 2 ) \r\n","description":"","footnote":" ( 1 ) همان مأخذ ، ص 510 . .  ( 2 ) همان مأخذ ، ص 510 و 511 البته روشن است كه انشتين از دين اسلام و همه جانبه بودن اصول و معارف آن اطلاعى نداشته است . . ","page_name":" 40 ","page_number":44},
  {"content":"\r\n« نامفهومترين چيز در جهان آن است كه جهان در خور فهم مىباشد . » ( 1 )  » خصايص اخلاقى شخصيتهاى بزرگ در زندگى يك نسل و در جريان تاريخ خيلى بيش از فعاليتهاى فكرى و فرهنگى آنها اهميت دارد . » ( 2 )  » سنتهاى اخلاقى و بزرگترين ميراث بشريت مىباشد ، لكن در نظر من رعايت اخلاق مفهوم قربانى دادن ، محروميت از برخى لذتهاى زندگى و شدت وحدت را ندارد ، بلكه منظور آن است كه هر كس از صميم قلب جوياى سر نوشت بهترى براى همهء مردم باشد « . ( 3 )  » معبد علم را حجره هايى بسيار است ، ساكنان اين حجره متفاوتند و موجباتى كه آنان را به اين مكان كشانيده است نيز متنوع . بسيارى از آن رو پاى به معبد نهاده‌اند تا فرصتى به دست آورند و هنرمندى خاص خود را به ديگران عرضه نمايند . براى اين دسته ، علم همچون ورزشى است كه از آن لذت مىبرند و ارضاء خواستهاى خود را از آن انتظار دارند .\r\nگروهى ديگر صرفا به منظور به دست آوردن پاداش نيك ، به معبد علم قدم نهاده‌اند و نيروى دماغى خود را براى مقاصد سود جويانه نثارش كرده‌اند . اگر بنا بود كه فرشته‌اى از جانب خداوند به معبد پاى نهد و افراد وابسته به اين دو گروه را از پرستشگاه بيرون كند ، ترس آن بود كه ديگر كسى بر جاى نماند . با وجود اين بايد گفت كه تنى چند ، چه از گذشتگان و چه از آن كسان كه به روزگار ما زندگى مىكنند بر جاى ماندند . من نيك مىدانم كه ما با چنين تصفيه‌اى فرضى ، بسيارى از مردان بر جسته‌اى را كه سازندهء قسمتى بزرگ ، و حتى بزرگترين قسمت معبد علم بوده‌اند ، از دست خواهيم داد ( و ناگفته نماند كه در بسيارى موارد اتخاذ تصميم براى فرشتهء خداوند نيز بمنزلهء كارى بس دشوار خواهد بود ) . ولى يك نكته هم در نظر من مسلم\r\n","description":"","footnote":" ( 1 ) همان مأخذ ، ص 531 . .  ( 2 ) همان مأخذ ، ص 542 . .  ( 3 ) همان مأخذ ، ص 559 . . ","page_name":" 41 ","page_number":45},
  {"content":"\r\nاست و آن اين كه اگر همگى حجره نشينان معبد فقط و فقط منحصر به آن دو طبقه‌اى بود كه از آن بيرون رانده شده‌اند ، هرگز معبدى ساخته نمىشد و بنيان علم به اين عظمت و جلالى كه امروزه دارد نمىرسيد ، چنان كه از ساقه هاى خزنده هيچ گاه جنگلى انبوه و سر سبز پديد نمىآيد .\r\nاين افراد به هر يك از رشته هاى فعاليت بشرى دست مىيازند ، اما تقربشان به معبد علم نتيجهء تصادف اوضاع و احوالى است كه به هنگام انتخاب حرفه‌اى براى آنان پيش مىآيد ، و چه بسا اگر اوضاع و احوال به نحو ديگر مىبود ، مهندس يا بازرگان و يا افسر مىشدند ، حال بياييد نظرى هم به آن دسته كه مورد لطف و عنايت فرشتهء الهى شده‌اند بيفكنيم .\r\nبيشتر اينان مردانى شگفت انگيز ، راز دار ، خاموش ، و تكرو هستند ، و در عين واجد بودن اين خصوصيتهاى روحى و اخلاقى مشترك ، شباهتشان به يكديگر به مراتب كمتر از شباهت كسانى است كه فرشتهء خداوند آنان را از معبد رانده بود .\r\nمىدانيد چه عاملى آنها را به معبد علم كشانيده است ؟ جواب دادن به اين سؤال كارى است بس دشوار ، و هيچ پاسخى نمىتواند به تنهايى جواب گوى كليهء دقايق آن باشد . آن به كه در اين مورد با شوپن هاور هم زبان شده بگويم كه يكى از نيرومندترين انگيزه هايى كه بشر را به علم و هنر راهبرى مىكند ، همانا فرار از گرفتاريهاى زندگى روزمره و ناهنجارىهاى دردناك و آلام ياس آورى است كه قيود و تمايلات و آرزوهاى زود گذر براى وى فراهم مىسازد ، هر كه طبعى زيبا سرشت دارد ، همواره مايل است كه از آلودگيهاى شخصى بگريزد و دست تعلق در دامن دنياى مدركات و تفكرات بزند ، اين ميل شديد نظير همان دل بستگى مقاومت ناپذير شهر نشينان است كه مىكوشند از محيط پر سر و صدا و محدود شهر بگريزند و بدامن كوهساران پناه برند تا در آن جا ، در سكوت طبيعت ، ديده بر جهان بگشايند و در آن هواى صاف و فرح انگيز از آرامش و سكوت روح بخشى كه ظاهراً نشانى\r\n","description":"","footnote":"","page_name":" 42 ","page_number":46},
  {"content":"\r\nاز ابديت است ، دمى بيارمند .\r\nاين انگيزهء منفى علتى مثبت نيز به همراه دارد : انسان همواره مىكوشد تا به نحوى ، تصويرى ساده و كلى از دنيا براى خويشتن بسازد ، در اين كار منتهاى سعى او آنست كه در تصويرى كه مىسازد و آن چه در طبيعت مىبيند ، به صورتى هر چه ملموس تر و قابل فهمتر تعبير نمايد و آن گاه بر آن فائق آيد . اين است آن چه نقاش ، شاعر ، فيلسوف ، محقق ، و عالم طبيعيات ، هر يك به راه مخصوص خويش انجام مىدهند . هر يك ، در اين تصوير ، دنيا و ساختمان آن را بدان سان مركز ثقل زندگى روحى و عاطفى خويش قرار مىدهد ، تا بتواند سلامت نفس و آرامش را كه در گرداب تنگ زندگى روزانه از كف داده است ، باز يابد .\r\nاكنون ببينيم صورتى كه دانشمند فيزيك نظرى از جهان مىسازد در ميان اين همه تصاوير گوناگون ، چه محلى را اشغال مىكند ؟ اين تصوير مستلزم صحت و دقتى بىاندازه و هماهنگى درونى منطقى فوق العاده‌اى است كه تنها زبان رياضى مىتواند از آن تعبير كند . از طرف ديگر دانشمند فيزيك در برابر اين موضوع ذهنى بسيار سختگير است : وى بايد خود را به ساده حوادثى كه بتوان آنها را در قلمرو محسوسات و تجربيات بشرى قرار داد خوشنود سازد ، زيرا فكر انسان نمىتواند حوادث پيچيده و تو در تو را با آن دقت و پيوستگى منطقى كه از ضروريات كار عالم فيزيك نظرى است تجسم بخشد و مورد تدقيق و امعان نظر قرار دهد ، حتى در صورت لزوم بايد كمال را در برابر روشنى و صحت فدا كند . ممكن است سؤال شود كه حال كه تنها قسمت كوچكى از عالم طبيعت كاملًا قابل فهم است و درك حوادث فرار و پيچيده به صورت صحيح و دقيق ميسور نيست ، براى انجام چنين كارى چه جذبه و شوقى متصور است ؟ و آيا رواست كه به حاصل اين گونه مجاهدات ناچيز نام پر بانگ نظريهء جهانى اطلاق شود ؟ به نظر من آرى ، و اين نامى است كاملًا بجا ، قوانين كلى كه شالودهء فيزيك نظرى مبتنى بر آنها است ، در مورد هر گونه حوادث طبيعى صادق و معتبراند . با به كار\r\n","description":"","footnote":"","page_name":" 43 ","page_number":47},
  {"content":"\r\nبستن اين قوانين ، مىتوان به كمك استدلال مجرد ، مشروط بر آن كه نحوهء استنتاج ما وراى ظرفيت درك و استنباط بشر نباشد ، هر گونه فرايندهاى طبيعى و حتى حيات را نيز توجيه كرد . بنا بر اين فدا كردن كمال ، در صورت لزوم ، در برابر روشنى و صحت ، و اكتفا كردن به تصويرى نيمه تمام از جهان فيزيكى ، امرى نيست كه مربوط به جهان باشد ، بلكه بيشتر به خود ما بستگى دارد .\r\nاز اين رو عالىترين وظيفهء عالم فيزيك كشف آن قوانين كلى و اساسى است كه به صورتى منطقى ، مىتوان با آن ، تصويرى از جهان ساخت . ولى براى دست يافتن به اين قوانين راه سر راست و مستقيمى وجود ندارد ، و تنها راه كشف و شهود است و راه مستقيمى وجود ندارد ، و تنها راه موجود راه كشف و شهود است اين راه خود مبتنى بر نظمى است كه در وراى ظواهر طبيعى وجود دارد و به وسيلهء تجربه محسوستر مىگردد . در اين مورد ممكن است كسانى بگويند كه هر دستگاه فيزيكى امكان پذير است ، و ارزش و صحت آن با دستگاههاى ديگر برابر . از جنبه ى نظرى در اين عقيده هيچ نكتهء غير منطقى ديده نمىشود ، ليكن تاريخ علم فيزيك نشان داده است كه در هر مرحلهء پيش رفت و تكاملى ما ، يكى از ساختمانهاى نظرى قابل تصور ، رجحان و مزيت خود را بر ديگران به ثبوت رسانيده است . با وجود اين كه هيچ راه منطقى وجود ندارد كه موضوع را عميقا مورد مطالعه و تدقيق قرار داده باشد ، منكر آن نخواهد شد كه ، در عمل ، دستگاه نظرى فيزيك بر جهان ادراك حسى متكى است و تحت نظارت آن قرار دارد .\r\nاين نظمى كه به ظاهر از بىنظمى به وجود مىآيد ، همان است كه لايبنيتز از آن به ( نظم مستقر از پيش ) تعبير كرده است .\r\nعلماى فيزيك غالبا بر فلاسفه ، كه كارشان تحقيق در مبدا و ماهيت و حدود دانش بشرى است ، خرده مىگيرند كه چرا به اين واقعيت چندان توجهى نداشته‌اند ، به نظر من ، ريشهء اختلافى هم كه چند سال پيش ميان ماخ و ماكس پلانك پيدا شده بود ، از همين جا پديد آمده است .\r\n","description":"","footnote":"","page_name":" 44 ","page_number":48},
  {"content":"\r\nاشتياق شديد بدرك همين ( نظم مستقر از پيش ) منبع حوصله و پايدارى خستگى ناپذيرى است كه پلانك ، به طورى كه ملاحظه خواهيد كرد ، در مطالعهء كلىترين مسائل علمى داشته و خود را وقف آنها كرده است ، حال آن كه مىتوانست توجه خود را به هدفهاى ديگرى معطوف سازد كه نتايج آن سهل الوصول تر و جذابتر مىنمود .\r\nمن غالبا مىشنوم كه همكاران وى اين علاقه و دل بستگى او را نتيجهء نيروى خارق العادهء اراده و مواهب شخصى و حسن انضباط او دانند ، و اين به نظر من خطاست . نيروى محركه‌اى كه شخص را به انجام كارهايى چنين مىكشاند بىشباهت به از خود گذشتگى زاهدى در برابر خالق ، فدا كارى عاشقى در راه معشوق نيست . اين كوشش مداوم از نقشه يا غرض خاصى الهام نمىگيرد ، بلكه الهام بخش آن تنها دل و جان است .\r\nماكس پلانك محبوب دانشمندان نيز چنين وضعى دارد . من تصور مىكنم ، كه وى در دل ، به روش تجسس من كه كودكانه چراغ ديوژن را به بازى گرفته‌ام ، خواهد خنديد . چگونه مىتوان بزرگى او را توصيف كرد ؟ و اساسا مگر عظمت او احتياجى به تصديق حقيرانهء من دارد ؟ اميدوارم كه وى ، با اين شور و شوق چندان زيست كند تا بتواند مسير فكر و راهى را كه پيموده است روشن سازد ، به كشف راه حل مهمترين مسئلهء فيزيك كنونى كه خود آن را مطرح كرده و اين قدر در به دست آوردن راه حل آن بذل مساعى نموده است نائل گردد . آرزو مىكنم كه وى توفيق آن را به دست آورد كه نظريهء كوانتوم و الكترو ديناميك را يكى كرده دستگاه منطقى واحدى به جهان علم عرضه نمايد « . ( 1 )  بيان معناى دقيق ( حقيقت علمى ) كارى است بس دشوار ، همچنين معناى كلمهء ( حقيقت ) هم بسته به آن كه صحبت از يك واقعيت تجربتى با يك قضيهء رياضى و با يك نظريهء علمى باشد فرق مىكند . ( از حقيقت مذهبى ) هيچ مطلب\r\n","description":"","footnote":" ( 1 ) مقالات علمى اينشتين ، ترجمهء محمد مصاحب ، ص 17 23 . . ","page_name":" 45 ","page_number":49},
  {"content":"\r\nروشنى دستگير من نمىشود » . ( 1 )  [ اين مطلب با بعضى از گفته هاى گذشته اينشتين سازگار نيست 
  ] پژوهش علمى مىتواند متضمن اين نتيجه باشد كه با تشويق مردم به تدقيق در اشياء و كشف رابطهء علت و معلولى آنها ، اساس خرافات را در هم ريزد ، و اوهام را از پيرامون فكر و تصور آنان بزدايد ، نكتهء مهم اين است كه اعتقاد ( شبيه به اعتقاد دينى ) به عقلى بودن و قابل درك بودن جهان ، وراء علم و تفحصات علمى است ، و اساسا آن را مقامى ديگر مىباشد « . ( 2 )  اين اعتقاد راسخ ، اعتقادى آميخته با احساس عميق به يك عقل اعلى كه خود را در جهان تجربه متجلى مىسازد ، همان تصور من نسبت به خدا است ، و به اصطلاح عرفى مىتوان آن را همان وحدت وجود خواند . » ( 3 )  « زيباترين و عميقترين حالتى كه ممكن است به ما دست دهد ، روحانيت است . روحانيت بذر هر علم حقيقى را مىافشاند . كسى كه از اين حالت بىخبر باشد و نتواند واله و شيدا شود و به حالت جذبه و شور در آيد بتى بىجان است . براستى چيزى وجود دارد كه دركش براى ما مقدور نيست و به صورت برترين دانشها و درخشنده ترين زيباييها تجلى مىكند و استعدادهاى محدود و ناقص ما جز به ظاهر بسيار مقدماتى آن را درك نمىتوانند كرد . اين علم و اين احساس در درون ايمان واقعى نهفته‌اند . » ( 4 )  « . . . در بادى امر چنان به نظر مىرسد كه آزادى و علم رابطهء چندانى با يكديگر ندارند و آزادى ممكن است بدون علم وجود پيدا كند يعنى در همان حدودى كه انسان مىتواند بدون علم زندگى كند ، ( انسانى كه ميل و رغبت بكسب علم و معرفت در نهادش مضمر است ) ولى علم بدون آزادى بچه دردى مىتواند بخورد مرد دانشور يعنى آدمى كه در زندگى با علم و تحقيق سر و كار دارد ، قبل از همه چيز\r\n","description":"","footnote":" ( 1 ) .  ( 2 ) .  ( 3 ) 1 و 2 و 3 - همان مأخذ ، ص 102 . . .  ( 4 ) كتابهايى كه دنيا را تغيير دادند ، ص 337 ، سخنرانى سال 1933 اينشتين . . ","page_name":" 46 ","page_number":50},
  {"content":"\r\nمحتاج آزادى درونى است و ناچار است از اين كه مدام گريبان خود را از چنگ اوهام و آن چه بغلط نام حقيقت به خود گرفته رها سازد و بايد پيوسته در مقابل كشفيات علمى و فنى تازه خط بطلان بر حقايق گذشته و لو اين حقايق و معانى منسوب به اشخاص بنام و صاحب اختيار كامل باشد بكشد .\r\nاز اين رو شكى نيست كه در راه حقيقت جويى و كاوشهاى علمى استقلال را بايد از ضروريات مسلم اوليه دانست ، اما نبايد فراموش نمود كه آزادى سياسى هم براى علما نهايت اهميت را دارد ، مرد عالم بايد آزاد باشد كه عقايد و افكار خود را بدون آن كه ترس و بيمى داشته باشد و زندگانى و يا طرز زندگانى خود را در خطر و تهديد ببيند اظهار دارد .\r\nبراى علمايى كه مشغول تحقيقات تاريخى هستند ، و براى تاريخ نويسها ، اين آزادى نهايت اهميت را حاصل مىنمايد ، ولى اهميت آزادى براى علمايى كه در ساير رشته ها مجاهدت مىكنند ، هر قدر هم اين رشته ها از سياست دور باشد ، كمتر نيست . اگر حكومت بعضى كتابها را قدغن نمايد ، يعنى چون مولفين آنها در نظر اولياء رسمى امور مطرودند و در مسائل سياسى با حكومت هم عقيده و هم فكر نيستند و يا بملاحظات نژادى آن كتابها را از بازار برانند ، علما ديگر نمىتوانند در تتبعات خود بدانها مراجعه نمايند و بالنتيجه تحقيقاتشان ناقص خواهد ماند و كارهايشان آن پايهء علمى محكمى را كه بايد داشته باشد نخواهد داشت .\r\nچطور مىخواهيد كه بنايى استوار بر جاى خود برقرار بماند در حالى كه شالوده اش محكم نيست . . . . انسان بايد به قدرى گرفتار نان و آب روزانه خود باشد كه ديگر هيچ فرصت و فراغتى براى كارهاى ديگر نداشته باشد ، اين فرصت و فراغت نوعى آزادى شخصى است و تا شخصى داراى اين آزادى نباشد آزادى كلام به هيچ درد او نخواهد خورد . ترقيات تكنيكى رفته رفته راه اين آزادى ، يعنى فرصت و فراغت را به روى مردم خواهد گشود و با توزيع كار اين آزادى تأمين خواهد گرديد .\r\n","description":"","footnote":"","page_name":" 47 ","page_number":51},
  {"content":"\r\nپيش رفت علم و دانش و فعاليتهايى كه خالق ترقيات معنوى است ، آزادى ديگرى را هم لازم دارد كه مىتوان آن را آزادى درونى خواند .\r\nمقصودم از آزادى درونى آنست كه ضمير انسان بايد بتواند مستقل بماند و موهومات و خرافات و افكار و عقايد باطلى را كه چون قديمى هستند و كسى جرئت و جسارت مخالفت با آنها را ندارد و تنها بمناسبت اين كه صيغه حكمتى و علمى دارد ، كسى آنها را مورد ايراد و ترديد قرار نمىدهد ، دايرهء فكر بشر را نبايد محدود بسازند .\r\nاين آزادى درونى نعمتى است خدا داد و براى اشخاصى كه بدان دست يافته‌اند موهبت عظمايى به شمار مىآيد ، با اين همه هيئت جامعه هم تا اندازه‌اى مىتواند بحصول اين آزادى كمك بنمايد ، يعنى احترام كسانى را كه بدان نائل آمده‌اند ، مرعى بدارد و از ايجاد مشكلات در راه تحقق آن خوددارى نمايد .\r\nاگر مكتب و مدرسه بخواهد كه فكر و عقيده جوانان را در راهى كه خودش صلاح و مقتضى مىداند و در نفع و صلاح رياست حكومت است نه در نفع و صلاح واقعى جوانان ، دلالت نمايد و بدين وسيله مغز و نيروى فكرى آنها را در دست بگيرد و مستبدانه اداره نمايد بديهى است كه براى مردم آزادى درونى باقى نمىماند .\r\nدر صورتى كه همين مدارس و مكاتب مىتوانند موجبات آزادى درونى را در جوانان به وجود بياورند و آنها را از اين نعمت گرانبها برخوردار سازند .\r\nاينك به اين نتيجه مىرسيم كه تنها علم و دانش و معرفت ، يعنى عالم معنى ، وقتى مىتواند پيش رفت نمايد و بمقامات بالا برسد كه اين هر دو آزادى كه از آن سخن رفت ، يعنى آزادى بيرونى و آزادى درونى موجود باشد و مسلم است كه پيش رفت معنويات و ترقى و علم و دانش موجب رفاه و بهبود روحانى و جسمانى افراد مىگردد . » ( 1 ) \r\n","description":"","footnote":" ( 1 ) آزادى و حيثيت انسانى ، سيد محمد على جمال زاده ، ص 155 و 156 ، گفتار آلبرت اينشتين . . ","page_name":" 48 ","page_number":52},
  {"content":"\r\n« گران بهاترين چيز در چشم انداز زندگى بشرى از نظر من دولت نيست ، بلكه انسانهاى خلاق و با شخصيتند كه هنگام جهل و بىحسى اجتماع ، مظهر بزرگترين تغييرات و منبع پر بركتترين الهامات مىشوند . » ( 1 )  « ساده ترين چيزى كه مشاهده مىكنم رازى در بر دارد . اين گهوارهء همهء علوم و هنرهاى واقعى بشر است . كسى كه اين را نمىداند و در برابر اين راز بزرگ به اعجاب و تحير نايستاده است ، مرده ايست ، شمعى است خاموش . مشاهدهء اين راز بزرگ و عشق به اطلاع از آن بود گر چه آميخته با ترس ، كه همه اديان را به وجود آورد ، وجود اشيايى كه ما نمىتوانيم در آنها نفوذ كنيم ، تظاهر و تجليات چهرهء حقيقى اشياء و علت العلل تشعشعات ذات آنها كه تنها با ساده ترين صورت و ابتدايىترين منظر بعقل استدلالى ما مىگنجد ، اين احساس عميق و اين هيجان بزرگ موجد مذهب و احساس مذهبى است . » ( 2 )  « ارزش واقعى هستى بشر خصوصاً بمقياس و احساسى بستگى دارد كه بتوسط آن از دام خود پرستى رسته ، و به پيروى از آن ، از قيدها و من آزاد شده باشد . » ( 3 )  « فرد ، اگر روز تولد ، دور از هر نوع اجتماع و تمدنى باشد چنان دور از هر نوع رشد و نمو مغزى خواهد ماند و چنان رفتار و اعمالش بجانوران وحشى شباهت خواهد يافت كه فكر از تصور آن وحشت مىكند . اين حقيقت وجود فرد بمعنى اخص و واقعى و در حال فرديت اوست . جز اين هر نوع پديده و نمود ديگرى كه در وجود و حركات و سكنات و فضايل فرد به چشم بخورد ، مديون تمام اجتماع و محيط اجتماعى است و فضيلت او از آن نظر است كه عضو جامعهء بزرگ بشرى است . جامعهء كه جنبه هاى مادى و معنوى وجودش را از گهواره تا گور هدايت مىكند .\r\n","description":"","footnote":" ( 1 ) دنيايى كه من مىبينم آلبرت اينشتين ، ترجمهء فريدون سالكى ، ص 22 . .  ( 2 ) همان مأخذ ، ص 23 . .  ( 3 ) همان مأخذ ، ص 28 . . ","page_name":" 49 ","page_number":53},
  {"content":"\r\nارزش يك فرد در اجتماع آن قدر است كه عقيده و افكار و عملش زندگى افراد ديگر را به سوى تعالى و ترقى راهبرى نمايد . » ( 1 )  « در سياست نه تنها فقدان رهبران ، بلكه استقلال روح و فكر و طرز تلقى عدالت نسبت باتباع ، با وسعت عظيمى سقوط كرده . بناى دمكراسى و رژيم پارلمانتاريسم كه بر روى آن چنان استقلال و طرز تلقىاى استوار است ، از چندين جهت شكست برداشته و چنان مىپندارم كه در حال زوال باشد . آن قدر خمودگى و بىارادگى در سراسر وجود افراد مستولى گشته كه تبليغ دو هفته روزنامه ها كافى است كه محيط را چنان هيجان انگيز و جنون آور نمايد ، كه توده ها گوسفند وار بدون هيچ گونه سؤال و جوابى يونيفورم نظامى پوشيده ، تفنگ بر دارند و بخاطر هيچ ، بخاطر هدف بىارزش عده‌اى ذى نفع و سود جو ، بكشند و كشته شوند . » ( 2 )  « به عقيدهء من اين فساد و تباهى كنونى ، فتور بىسابقه در روحيه و اخلاق افراد ، و كمبود مردان بزرگ به خوبى مىتواند نتيجه پيش رفت صنعت و توسعه ماشينيسم باشد كه روز بروز هم در تزايد است و رشد آزاد افراد را محدودتر مىكند . از طرف ديگر پيش رفت صنعت و گسترش ماشينيسم براى ارضاى احتياجات بشرى جبرا كار كمترى را ايجاد مىكند . در نتيجه كار با نقشه و محدود پيش از پيش بمنطقهء لزوم نزديك مىگردد و اين تقسيم كار ، اجتماع و افراد را به طرف سلامت و مصونيت مادى رهبرى مىكند . اين سلامت و لزوم به اضافهء اوقات فراغتى كه در نتيجهء تقسيم و تحديد كار عايد فرد مىگردد باز هم او را در جادهء رشد و ترقى فردى خواهد انداخت .\r\nبه اين طريق ممكن است اجتماع صحت خود را باز يابد و اميدوارم كه تاريخ نويسان قرون آينده علامات فساد و تباهى را كه اكنون در اين جا و آن جاى اجتماع ما به چشم مىخورد بيمارىهاى گريز ناپذير ايام كودكى تمدنى ترقى خواه بدانند ،\r\n","description":"","footnote":" ( 1 ) همان مأخذ ، ص 29 . .  ( 2 ) همان مأخذ ، ص 31 . . ","page_name":" 50 ","page_number":54},
  {"content":"\r\nكه به سرعت مفرطى به سوى تكامل پيش مىرفته است . » ( 1 )  ميدان عمل حقايق و پديده هاى علمى به طور عظيمى وسعت يافته ، معلومات نظرى در هر شعبه از علوم ، با عظمت بيشترى عمق و تكوين مىپذيرد ، ولى . . . قدرت فهم و هوش بشر به سختى محدود است و همين طور هم خواهد ماند ، به همين دليل طبيعى و تغيير ناپذير ، فعاليتهاى آزمايشى افراد ، محدود بجزء كوچكى از علوم طبيعى است ، و از آن بدتر در اثر روش ( تخصص علمى ) كه بدون آن روح واقعى تحقيقات علمى از همه طرف كمك مىگرفت ، حتى براى يك فهم غير عادى هم غير ممكن كرده است كه با پيش رفتهاى همه جانبهء علوم همراه باشد ، و به اين علت كسب معلومات عمومى و كلى از علوم ، روز بروز مشكلتر مىگردد .\r\nدر اين حال يك وضع كاملًا شبيه به داستان برج بابل كه در يكى از آيات كتاب مقدس تشريح شده پيش آمده است . ( 2 )  تنزيل مقام و محدوديت روز افزون دامنهء خود معلومات هستند ، كه آنها را بتحريم تجسس و تحقيق در افق معلومات وسيعشان تهديد مىكند ، و بيم آن مىرود كه يك دانشمند را تا سطح يك مكانيسين عادى پائين آورد ، همه ما در زير اين فساد و انحطاط ، بدون آن كه براى تسكين و تخفيف آن كوششى كرده باشيم رنج مىبريم . ( 3 )  من با ايمان و اعتقاد كاملى معتقدم كه پول نمىتواند كاروان بشرى را به سوى ترقى راهبرى نمايد ، حتى اگر در دست فدا كارترين فرد بشر بخاطر اين مقصود باشد . بلكه يك انسان ترقى خواه و پاك نهاد است كه مىتواند منشا اعمال و عقايد بزرگ گردد .\r\nپول و نقش پول تنها راندن به سوى خود خواهى است و دائماً صاحبش را\r\n","description":"","footnote":" ( 1 ) همان مأخذ ، ص 32 . .  ( 2 ) عهد عتيق ، سفر پيدايش ، باب يازدهم ، آيات 1 تا 10 . .  ( 3 ) همان مأخذ ، ص 38 و 39 . . ","page_name":" 51 ","page_number":55},
  {"content":"\r\nبه سوى استفاده از خود ترغيب و اغوا مىكند . آيا كسى هست كه بگويد : « موسى » و « عيسى » و « گاندى » و « كارنگى » مجهز به كيسه هاى طلا بودند ؟ » ( 1 )  » هر كه مىخواهد جنبشهاى فكرى و نتايج آنها را در يابد ، بايد بخاطر داشته باشد كه تمام كوششها و تفكرات نژاد بشرى بخاطر ارضاى احتياجات و تسكين دردهاى زندگى بوده است . عشق و آرزو دو نيروى شگرفت ، محرك تمام كوششهاى بشرى و غرض اصلى مبارزات و آفرينش اوست ، گر چه ممكن است پا را از اين فراتر گذاشته مقاصد مختلفى براى بشر ذكر كرد . ولى از اين دو بهر صورت خارج نخواهد بود .\r\nپس آن چه احساس و احتياجى است كه بشر را بمذهب ، و احساس مذهبى بمعنى وسيع كلمه ، راه برى نموده است ؟ با كمى دقت معلوم مىشود كه هيجانات و احساسات موجب مذهب بسيار مختلف و متفاوتند . براى يك انسان ابتدايى ، ترس ، ترس از مرگ از گرسنگى ، ترس از جانوران وحشى ، ترس از مرض ، ايجاد كننده زمينهء مذهبى است .\r\nفكر محدود و عدم رشد عقلى بدوى براى خود ، موجودات كما بيش شبيهى مىسازد ، كه اين موجودات را به دست و فكر خود مىسازد ، و بعد از آن آفريدن به اين فكر مىافتد كه چگونه از خشم آنها جلو گيرد ، و چطور بر سر لطفشان آورد . اين مسئله هم با انجام اعمالى مخصوص و گذراندن قربانىها و تقديم هدايايى حل مىشود . اين رسوم از نسلى به نسل ديگر مىرسد ، بر وفق شرايط زمان و مكان تغييراتى ميابد ، و گاهى تعديل مىشود تا بيشتر با زندگى بشر فانى توافق داشته باشد بحث من اكنون راجع بمذهب ترس است .\r\nاين مذهب گر چه ساختهء دست بشر نيست ، ولى توسط گروه كاهنان و متد مخصوص و با اهميت زيادى پا بر جاست ، آنها ميان خود و موجوداتى كه از آنها مىترسند شفيعى دارند و بر اين پايه رسالتى هم بنا كرده‌اند . در اغلب موارد رهبر يا پيشواى مذهبى كه در جاى خود مقامش بعوامل ديگر و طبقه مخصوصى بستگى دارد ، اصول\r\n","description":"","footnote":" ( 1 ) همان مأخذ ، ص 48 . . ","page_name":" 52 ","page_number":56},
  {"content":"\r\nمعنوى و مقررات مادى و مالى آن را طورى با هم مىآميزد كه دومى هر چه بيشتر از گزند كسرى و نقصان در امان باشد ، بعبارت ديگر پيشوايان مذهبى و رهبران سياسى با هم براى آن ، سبب عمومى درست مىكنند . » ( 1 )  خصيصهء اجتماعى بشر نيز يكى از تبلورات مذهب است ، يك فرد مىبيند پدر و مادر ، نزديكان و خويشان و رهبران و بزرگان مىميرند يك يك اطراف او را خالى مىگذارند ، لذا آرزوى هدايت شدن ، دوست داشتن ، محبوب بودن و اتكاء و اميد داشتن به كسى ، زمينهء قبول عقيده به خدا را در او ايجاد مىكند . » ( 2 )  « اين خدا بخشنده و مهربان است ، حفظ مىكند ، كائنات را بر سر پاى مىدارد پاداش و جزاء به مخلوقات خود مىدهد . خدايى است كه نسبت بوسعت ديد معتقدينش دوست مىدارد ، زندگى و قبيله و نژاد را حفظ مىكند ، تسلى دهنده در آرزوهاى سر خورده و خواهشهاى اقناع نشده است ، خداييست كه ارواح مردگان را از فساد و تباهى در امان مىگيرد .\r\nاين زمينه » عقيده « اجتماعى يا اخلاقى » خدا « است .\r\nكتاب مذهبى يهوديان ، تكامل از مذهب ترس ، به مذهب اخلاقى را به عالىترين صورت تصوير مىكند ، و همچنين آن تصوير و تشريح در انجيل عهد جديد ادامه مىيابد . » ( 3 )  « ولى مذاهب ملل متمدن بخصوص مذهب ملل شرق اصل معنوى و متكى به اصول اخلاقى است . تكامل از مذهب ترس به مذهب اخلاق ، قدم بزرگى در زندگى ملل است . حال گو كه مذهب بر ترس و يا مطلقا به اصول اخلاقى تكيه داشته باشد ، همهء آنها تسليحى عليه آن چيزهايى است كه ما در مقابل آنها بايد خود را حفظ كنيم يعنى مذهب اخلاق و معنى سير نجات بشر از فساد و انحطاط است . حقيقت اين است كه همه اينها حد\r\n","description":"","footnote":" ( 1 ) همان مأخذ ، ص 53 يا 55 . .  ( 2 ) همان مأخذ ، ص 55 . .  ( 3 ) همان مأخذ ، ص 55 . . ","page_name":" 53 ","page_number":57},
  {"content":"\r\nمتوسط نشانه‌اى هستند از اين واقعيت ، كه اصول اخلاقى و مذهب اخلاق و معنى ، بر عالىترين سطح زندگى اجتماعى تسلط و حكم فرمايى دارد .\r\nعموميتى كه در اين انواع مختلف مذهب موجود است ، عقيده به اين است كه خدا شكل دارد ، يعنى به شكل مخصوصى تظاهر كرده ، يا مىكند .\r\nولى فراموش نشود كه در اين بين عدهء قليلى از افراد و اجتماعات يافت مىشوند كه يك معنى واقعى از وجود خدا را ، وراى اين اوهام دريافته‌اند كه واقعا داراى خصايص و مشخصات بسيار عالى و تفكرات عميق و معقول بوده ، به هيچ وجه قابل قياس با آن عموميت عقيده نيستند . اما يك عقيده و مذهب ثالث بدون استثناء در بين همه وجود دارد ، گر چه با شكل خالص و يك دست ، در هيچ كدام يافت نمىشود » من آن را احساس مذهبى آفرينش يا وجود مىدانم « بسيار مشكل است كه اين احساس را بر كسى كه كاملًا فاقد آن است توضيح دهم ، بخصوص كه در اينجا ديگر بحثى از آن خدا كه به اشكال مختلفه تظاهر مىكند نيست .\r\nدر اين مذهب فرد بكوچكى آمال و هدفهاى بشر و عظمت و جلالى كه ما وراى امور و پديده ها در طبيعت و امور و افكار تظاهر مىنمايد حس مىكند . او وجود خود را يك نوع زندان مىپندارد چنان كه مىخواهد از قفس تن پرواز كند و تمام هستى را يك باره به عنوان يك حقيقت واحد در يابد .\r\nابتداى اين مذهب ، و آثار شروع آن به اوايل شروع تمدن بشرى مىرسد ، مثلًا در مزامير داود ، گفته هاى بعضى از انبياء و نيز از قرارى كه از نوشته هاى بزرگ ( شوپن هاور ) بر مىآيد » بودائيسم « نيز حاوى جوهر اين مذهب است .\r\nنوابغ مذهبى اعصار گذشته ، به وسيلهء اين نوع احساس مذهبى كه نه اصول دين مىشناسد و نه خدايى كه بتصور آدميان در آيد ، مشخص شده‌اند ، به طورى كه اكنون هيچ كليسايى وجود ندارد كه اصول آموزش آن متكى بر اين عقيده باشد .\r\nبه اين معنى كه فقط در بين بدعت گزاران قرون ، مىتوان به طور صريح اشخاصى\r\n","description":"","footnote":"","page_name":" 54 ","page_number":58},
  {"content":"\r\nرا يافت كه مملو از عالىترين احساسات اين مذهب بوده و در احوال مختلف مورد احترام معاصرين خويش قرار گرفته‌اند ، بىدينان و گاهى بعضى از مقدسان ، مردانى نظير دموكريتوس ، فرانسيس ، آسيسى اسپى نوزا كه تقريبا همه شبيه به يك ديگرند از اين راه گذشته‌اند . حال اگر اين مذهب تصور صحيحى از خدا و علم لاهوت به دست نمىدهد چگونه و بچه وسيله به ديگران تبليغ مىشود ؟ » ( 1 )  و غالباً گفته مىشود كه مرد علم فيلسوف ناتوانى است ، اين گفتار ، محققا ، بىمدرك و دليل هم نمىباشد ، اگر چنين اظهار نظرى را صحيح بدانيم ، آيا حق نيست كه دانشمند فيزيك فيلسوفى كردن و پرداختن به مباحث فلسفى را به فيلسوفها واگذارد ؟ اين واگذارى هنگامى صحيح و بجا خواهد بود كه عالم فيزيك مسلم بداند كه مجموعهء كاملى از مفهومات اساسى و قوانين اصلى فيزيك در دست دارد ، و اين مفاهيم و قوانين چنان ثابت و محكمند كه هيچ گاه دستخوش تزلزل و ترديد نخواهند گشت . ليكن در عصرى كه حتى مبنا و شالودهء علم فيزيك ، مانند وضع كنونى آن ، نامعلوم و متزلزل است ، اين واگذارى امرى بجا و صحيح نخواهد بود .\r\nدر دورانى نظير عصر حاضر كه در آن تجربه ما را بر آن مىدارد تا هر دم در طلب مبنا و شالوده‌اى تازه تر و محكمتر بر آييم ، دانشمند فيزيك نمىتواند تدقيق و مو شكافى اصول نظرى را صرفا بدست فيلسوف بسپارد ، زيرا او خود بهتر مىداند كه اشكال كار در كجا است ، ولى به هنگام طرح و استقرار شالودهء نوين فيزيكى ، بايد كاملًا متوجه اين نكته باشد كه مفهوماتى را كه در كار مىآورد ، تا چه حد صادق و معتبراند ، و در عين حال تا چه حد واجد جنبهء ضرورى و لزوم مىباشند .\r\nاصولا علم ، به معناى كلى ، چيزى جز تصفيه و تنقيح تفكر روزانه ما نيست ، و به همين دليل هم عالم فيزيك ، ضمن پژوهشهاى خويش ، نمىتواند خود را به بررسى مفهومات رشتهء خاص خويش محدود سازد . همچنين وى ، براى پيش رفت كار\r\n","description":"","footnote":" ( 1 ) همان مأخذ ، ص 55 و 57 . . ","page_name":" 55 ","page_number":59},
  {"content":"\r\nنمىتواند از مو شكافى و امعان نظر در مسئلهء مهمتر و اساسىترى كه همان مسئلهء تحليل ماهيت تفكر روزانه است ، غافل بماند .\r\nتجربيات روانى ما مشتمل است بر توالى تجربيات حسى متنوع ، نقوش آنها در حافظه ، تخيلات ، و احساسات .\r\nدرست است كه علم فيزيك ، خلاف روان شناسى ، مستقيماً و بدون دخالت تخيلات و احساسات ، تنها از تجربيات حسى و درك ارتباط آنها بحث مىكند ، ليكن مفهوم « جهان خارجى واقعى » تفكر روزانه ، خود متكى بر ادراكات حسى است .\r\nنخست بايد به اين نكته توجه كنيم كه تميز بين ادراكات حسى و تخيلات لااقل با قطعيت كامل - ممكن نمىباشد . در بحث اين مسئله ، كه در مفهوم واقعيت نيز تأثير دارد ، ما به خود كار نداريم ، بلكه وجود آزمايشهاى حسى معلوم يعنى آزمايشهاى روانى نوع خاصى را در نظر مىگيريم .\r\nمن معتقدم كه اولين قدم در راه بحث و طرح « جهان خارجى واقعى » تشكيل مفهومات اشياء مادى ( از انواع مختلف ) مىباشد . ما در وراء مجموعهء تجربيات خاص خود ، به صورت ذهنى و اختيارى مجموعهء تاثرات حسى را كه به صورت مكرر اتفاق مىافتد ( و تا حدى با تاثرات حسى بستگى دارند كه به عنوان علائم آزمايشهاى حسى ديگران تعبير شده‌اند ) مطمح نظر قرار داده و مفهومى براى آنها قائل مىشويم كه همان شيئى مادى باشد .\r\nاين مفهوم ، اگر از جنبهء منطقى مورد نظر قرار گيرد ، عين مجموعهء ادراكات حسى كه از آن بحث مىكنيم نبوده ، بلكه ابداع آزاد فكر انسان ( يا حيوان ) است از طرف ديگر معنى و ملاك حقانيت اين مفهوم منحصر است به مجموع ادراكات حسى كه بدان مربوط مىدانيم .\r\nمرحلهء دوم : توجه به اين واقعيت است كه ما در تفكر خود ( كه تعيين كننده انتظارات ما است ) براى مفهوم شيئى مادى معنايى قائل مىشويم كه تا حد زيادى\r\n","description":"","footnote":"","page_name":" 56 ","page_number":60},
  {"content":"\r\nمستقل از تأثرات حسى است كه در بادى امر مولد آن بوده است ، و اين همان معنايى است كه از اطلاق وجود واقعى براى شيئى مادى استنباط مىشود . توجيه چنين طرحى عمده مبتنى بر اين است كه ما مىتوانيم ، به وسيلهء مفهوماتى چنين و روابط ذهنى آنها ، خود را از پيچ و خمهاى ادراكات حسى بيرون آورده و در اين دهليز پيچا پيچ مظلم خود را توجيه كنيم و راه راست را به دست آوريم .\r\nاين مفهومات و روابط ، با آن كه ابداعات آزاد ذهنى هستند . مع هذا در نظر من قويتر و ثابت تر از خود تجربهء حسى فردى مىنمايند . و نظير كليهء چيزهاى ديگرى كه نتيجه وهم و پندار باشد ، تضمينى ندارند .\r\nاز طرف ديگر اين مفهومات و روابط ، و در واقع مسلم شمردن اشياء حقيقى و اگر به طور كلى تر سخن بگوئيم - وجود « جهان واقعى » تنها در صورتى صادق خواهند بود كه با ادراكات حسى كه ارتباط ذهنى ميان آنها را به وجود مىآورد مرتبط باشند . مجموعهء تجربيات خاص ما به صورتى است كه به وسيلهء تفكر ( كار كردن با مفهومات و ابداع و استعمال روابط عملى ميان آنها و تطبيق تجربيات حسى به آن مفهومات ) مىتوان آن را سر و سامان داد و تنظيم كرد .\r\nاين نكته خود واقعيتى است كه ، در عين حال كه ما را دچار حيرت و اعجاب مىسازد ، هيچ گاه قادر به درك آن باشيم .\r\nممكن است گفته شود كه « رمز ازلى جهان در قابل فهم بودن آن است » اين خود يكى از بزرگترين موارد تحقق انديشه هاى ايمانوئل كانت است كه مسلم دانستن يك جهان واقعى كه فاقد اين قابليت درك باشد مطلبى پوچ و بىمعنى بيش نخواهد بود .\r\nاصطلاح « قابل فهم بودن » كه فوقا ذكر شد به ساده ترين معناى آن به كار رفته است ، و آن متضمن ايجاد يك نوع نظم و ترتيبى ميان مدركات حسى است ، و اين نظم و ترتيب با ابداع مفهومات كلى ميان اين مفهومات ، و روابط معين و ميان مفهومات و تجربيات حسى به وجود مىآيد .\r\n","description":"","footnote":"","page_name":" 57 ","page_number":61},
  {"content":"\r\nمنظور ما ، در آن جا كه گفته‌ايم تجربيات محسوس قابل درك است ، همين مطلب بوده است ، و همين واقعيت قابل درك بودن آن خود معجزه‌اى به شمار مىرود .\r\nبه عقيدهء من در بارهء نحوى تشكيل و ارتباط مفهومات چگونگى منطبق كردن آنها با تجربيات حسى ، نمىتوان هيچ اظهار نظر ذهنى خاص و مسبوق بر تجربه كرد ، و يا از زمرهء معلومات قبلى نكته‌اى را در كار آورد ، تنها عامل اساسى و شاخص در ايجاد نظم و ترتيب تجربيات حسى ، حصول موفقيت است و بس .\r\nآن چه ضرورت دارد صرفا تثبيت وضع مجموعه‌اى قواعد و قوانين است ، زيرا بدون چنين قواعد ، كسب معرفت مطلوب محال خواهد بود . اين امور را مىتوان با طرح يك بازى مانند كرد كه براى آن قواعد و اصلى من عندى و قرار دادى وضع شده ، و اگر اين قواعد و اصول دقيقاً رعايت نشود . اصولا بازى نه معنى دارد و نه امكان .\r\nمع هذا اين تثبيت و استقرار هيچ گاه به مرحلهء نهايى نمىرسد ، بلكه همواره براى پهنه هاى خاصى نافذ و معتبر خواهد بود ، بعبارة اخرى و به بيانى ساده تر هيچ مقولات نهايى بدان معنى كه منظور كانت بوده است وجود ندارد .\r\nارتباط ميان مفهومات اوليه‌اى تفكر روزانه با مجموعهء درهم پيچيدهء تجربيات حسى را تنها مىتوان از راه وجدان و بصيرت درونى درك كرد و با تثبيت منطقى قابل تطبيق نمىباشد . مجموعهء اين ارتباطات ، كه هيچ كدام از آنها با اصطلاحات مفاهيمى قابل بيان نيست ، يگانه عاملى است كه سبب جدايى ساختمان عظيم علمى از تصور ميان تهى مفهومات مىباشد . به وسيله همين ارتباطات است كه قضاياى تصورى محض علم به احكام كلى در باب مجموعهء تجربيات حسى مبدل مىگردد . منظور از مفهومات اوليه مفهوماتى است كه از راه وجدان و بصيرت درونى با مجموعه هاى در هم پيچيدهء تجربيات حسى خاص مرتبط باشند . كليهء تعبيرات ديگر ، از ديدگاه فيزيكى ، تنها در صورتى داراى معنا خواهند بود كه به وسيلهء قضايايى با مفهومات اوليه مرتبط باشند .\r\n","description":"","footnote":"","page_name":" 58 ","page_number":62},
  {"content":"\r\nبعضى از اين قضايا تعاريف ( و احكامى كه از جنبهء منطقى از آنها استنتاج شده ) مىباشند ، و برخى ديگر قضايايى هستند كه از تعاريف بدست آيند ، و حد اقل روابط غير مستقيم بين مفهومات اوليه و مآلا ميان تجربيات حسى را بيان مىكنند .\r\nقضاياى نوع اخير « احكام مربوط به واقعيت » يا قوانين طبيعت هستند ، يعنى قضايايى كه بايد در موقع انطباق با تجربيات محسوسى كه در لغات مفاهيم اوليه پوشيده شده است نافذ و معتبر باشند . بحث در اين كه كدام يك از قضايا را بايد به عنوان تعاريف تلقى كرد و كدام را به عنوان قوانين طبيعى ، عمده بسته به طرز نمايش آنها است .\r\nولى اگر منظور دانستن اين نكته باشد كه مجموعهء مفهومات مورد نظر از جنبهء فيزيكى ، تا چه حدى ميان تهى است ، آن گاه اين تمايز مطلقاً ضرورى خواهد بود .\r\nهدف علم استنباط ارتباط بين كليهء تجربيات حسى است به صورتى هر چه كاملتر كه ممكن باشد . در عين حال در راه رسيدن به اين هدف ، بايد حد اقل مفهومات و روابط اوليه در كار آيد ( يافتن حد اكثر وحدت منطقى از حد اقل اجزاء منطقى ) .\r\nعلم از همگى مفهومات اوليه - يعنى مفهوماتى كه مستقيما با آزمايشهاى حسى سر و كار دارند - و از احكام مربوط به آنها استفاده مىكند .\r\nمرحلهء اوليه پيش رفت علم چيزى جز اين نيست ، تفكر روزانهء ما هم در اطراف همين مفهومات دور مىزند و بدانها اقناع مىگردد . ولى چنين صورتى از امور نمىتواند روح آن كس را كه واقعا تشنهء كسب معرفت است و فكرى علمى دارد متقاعد سازد ، زيرا مجموعهء مفهومات و روابطى كه بدين طريق به دست مىآيد ، به كلى فاقد وحدت منطقى است .\r\nاين جا است كه محقق و پژوهنده براى جبران اين نقيصه ، دستگاهى ابداع\r\n","description":"","footnote":"","page_name":" 59 ","page_number":63},
  {"content":"\r\nمىكند كه از لحاظ مفهومات اوليه در روابط « قشر اول » به صورت استنتاجات منطقى در كار مىآيند . چون مفهومات اوليه با ( مفهومات قشر دوم ) اين « دستگاه ثانوى » نوين ديگر ، مستقيما با مجموعهء تجربيات حسى ارتباط ندارند . لا جرم دستگاه داراى وحدت منطقى بيشترى خواهد بود ، اگر اين روش را ادامه دهيم ، دستگاه سومى در كار مىآيد كه چون از مفهومات و روابط قشر ثانى ( و به طور غير مستقيم از قشر اول ) استنتاج گرديده . از حيث مفهومات و روابط از آن هم ضعيف تر و ناچيز تر است ، در عين حال از جنبهء وحدت منطقى قويتر . اين عمل را مىتوان آن قدر مداومت داد تا به دستگاهى برسيم كه از لحاظ قلت مفهومات پايه هاى منطقى رتبه اول را و در عين حال با مشهوداتى كه به وسيلهء حواس ما انجام مىگيريم سازگار نمايد . ما نمىدانيم كه آيا اين آرزو روزى جامهء عمل خواهد پوشيد يا نه ؟ و ما به دستگاه قاطع و نهايى خواهيم رسيد يا نه ؟ تصور نمىرود كسى باشد كه به اين سؤال پاسخ مثبت بدهد . مع هذا ، در حينى كه با اين مسئله دست و پنجه نرم مىكنيم ، نمىتوانيم لحظه‌اى از انتظار و اميد به اين كه روزى اين هدف - كه بزرگترين هدفهاى علمى بشر است به صورت نهايى در آيد ، فارغ بمانيم . ممكن است پيروان نظريهء تجربه يا استقراء بر آن چه ما « قشر » خوانده‌ايم مراتب تجربه نام نهند ، ولى به نظر من پنهان ساختن استقلال منطقى مفهومات از تجربيات حسى كار صحيح و درستى نمىباشد . از اين گذشته قشرها به طور وضوح از هم مجزا نيستند ، به طور مسلم نمىتوان گفت كدام دسته از مفهومات متعلق به اولين قشر است . در حقيقت سر و كار ما با مفهوماتى است كه به صورت آزاد ابداع شده‌اند ، و براى استفادهء علمى قطعيت كافى دارند ، و چنان با مجموعهء تو بر توى آزمايشهاى حسى بستگى دارند كه در مورد صحت احكامى كه بنا بر آنها صادر مىشود ، هيچ عدم قطعيتى پيش نمىآيد .\r\n","description":"","footnote":"","page_name":" 60 ","page_number":64},
  {"content":"\r\nغرض اصلى نماياندن عدهء فراوانى از مفهومات و قضاياى وابسته به تجربه است ، مانند قضايايى كه به صورت منطقى بر پايه‌اى از مفاهيم و روابط اساسى تكيه دارند ، كه خود اينها آزادانه انتخاب شده‌اند ( اصل موضوعها ) و هر اندازه كه ممكن است بايد اين پايه و تكيه گاه محدود تر و كوچكتر باشد .\r\nمع هذا بايد توجه داشت كه اين آزادى انتخاب از نوع خاصى است ، و به هيچ وجه مشابه آزادى نويسنده‌اى در تنظيم داستان يا رمان خود نمىباشد ، بلكه بيشتر مشابه آزادى مردى است كه بخواهد جدولى از كلمات متقاطع را حل كند ، گر چه ممكن است در خانه هاى خالى هر ستون كلماتى جاى داد كه از لحاظ آن ستون بخصوص ، چه از جنبهء تعداد حروف و چه معنى ، مناسب باشد ، ليكن تنها يك كلمه است كه از جميع جهات شايستگى دارد ، و با مقتضيات ستونهاى مربوطه ى ديگر هم وفق مىدهد ، همين امر كه طبيعت هم بدان سان كه ما با حواس پنجگانهء خود آن را ادراك مىكنيم واجد چنين خصوصيتى است ، مسئله ايست كه رنگ ايمانى دارد ، و موفقيتهايى كه تا كنون از راه علم به دست آمده ، بىشك ، به طور مداوم ما را به اين ايمان راغبتر و مومن تر مىسازد .\r\nمجموعهء قشرهايى كه در بالا گفته شد ، متناظر با مراحل مختلف پيش رفتى است كه ، در ضمن سير تكامل ، از مبارزاتى كه در راه وحدت به عمل آمده منتج گرديده است . ليكن اين قشرها ، نسبت به هدف نهايى ، حكم قشرهاى وسط را دارند ، و مآلا به علت نقص و عدم تناسب ، از ميان خواهند رفت . با اين وصف امروز در پهنهء علوم سر و كار ما با همين قشرها است . هر يك از آنها معرف قسمتى از پيروزيهايى كه به دشوارى به دست آمده است ، در عين حال كه هر يك مويد ديگرى به شمار مىرود ، تا حدى هم آن را نقض مىنمايد ، و علت اين امر آنست كه مجموعهء مفهومات و تصورات امروزى ما داراى ناسازگاريهاى اساسى است كه بعدا از آن سخن خواهيم گفت ، « ( 1 ) \r\n","description":"","footnote":" ( 1 ) مقالات علمى اينشتين ، ص 161 و 176 . . ","page_name":" 61 ","page_number":65},
  {"content":"\r\n« به نظر من اين مهمترين وظيفهء هنر و علم است كه اين حس را ( حس مذهبى را ) بر انگيزد و آن را در وجود آنها كه صلاحيت دارند ، زنده نگاه دارد . بنا بر اين قياس ، بحث ما بهم بستگى علم بمذهب ، كه ظاهراً بسيار اختلاف دارند ، كشيده مىشود .\r\nوقتى كه كسى بحوادث از نظر تاريخى مىنگرد ، علم و مذهب را بيك دليل بسيار روشن ، دو خصم آشتى ناپذير تصور مىكند ، زيرا كسى كه بگردش جهان از نظر قانون عليت معتقد است . براى يك آن هم نمىتواند در مغز خود چنين تصورى را راه دهد كه ممكن است موجودى در بستر حوادث سد و مانعى ايجاد كند ، و همين است علت آن كه قانون عليت را آن قدر جدى و مهم تلقى مىكند .\r\nاين چنين شخصى با اين طرز تفكر و عقيده ، نه به درد مذهب ترس مىخورد ، و نه براى مذاهب اجتماعى و اخلاقى استفاده‌اى دارد .\r\nخدايى كه پاداش و جزاء مىدهد ، اصولا بفهم او راه نمىيابد ، زيرا او بسادگى تمام باور دارد كه اعمال بشر منبعث از الزامات و تاثرات خارجى و داخلى است .\r\nبنا بر اين موجبى نيست تا در برابر خدا مسئول واقع شود . اگر يك تيكه سنگ و يا يك ذره ، با آن همه جنبش و حركات غير اراديش مسئول است ، او هم مورد بازپرسى قرار خواهد گرفت . . . اين است گناه عظيم علم . . . [ اين يك تصور ساده در بارهء مذهب است كه به منطق واقعى مذهب ارتباط ندارد 
  ] .\r\nعلم متهم است كه در زير اصول و اركان اخلاقى نقب مىزند ، ولى اين تهمت ظالمانه است . سلوك و رفتار اخلاقى فرد با مردم بايد آگاهانه و به طور موثرى متكى بهم دردى ، و فرهنگ و قيود اجتماعى باشد مأخذ و مدرك مذهبى لازم ندارد .\r\nوانگهى رفتار انسانى كه باميد پاداش يا بيم از عقاب ، پس از مرگ در تكاپوست ، محل اعتبارى نمىتواند باشد و نمىشود گفت : خود با الذات ، منشا اثرى است . بنا بر آن چه گذشت مطالعه و فهم اين كه چرا كليسا هميشه با علوم جنگيده و پارسايان آن را در عذاب و شكنجه نابود كرده است ؟ بسيار آسان خواهد بود . » ( 1 ) \r\n","description":"","footnote":" ( 1 ) دنيايى كه من مىبينم ، ص 57 و 59 . . ","page_name":" 62 ","page_number":66},
  {"content":"\r\n« از طرف ديگر من تاييد مىكنم كه اين مذهب وجود ، يا مذهب عالم هستى ، قوىترين و عالىترين محرك تحقيقات و مطالعات علمى است ، فقط آنها كه معنى كوشش خارج از حد متعارف و باور نكردنى دانشمندان و مهمتر از همه فدا كارى و كوشش طلايه ها و پيش قراولان علمى و كار خرد كنندهء تئورى سازان را مىشناسند مىدانند و مىتوانند نيروى عظيم هيجاناتى را كه مصدر اين همه ابداعات عجيب و كاشف واقعى فنومنهاى زندگى است دريابند .\r\nآيا چه الزام و اعتقادى از نظم جهان هستى و چه اشتياق عجيبى كپلر و نيوتون را نيرو و توان مىبخشيد كه سالها در تنهايى و سكوت محض ، براى توضيح دادن و از پيچيدگى در آوردن نيروى جاذبه ، و نظام فلكى رنج برده‌اند ، ولى جهان چه بهرهء كمى از خزاين پر گوهر مغز آنها برد ؟ آنها كه آشنائيشان با تحقيقات علمى محصول نتايج عملى علوم است ، به زودى و آسانى سخت تحت تأثير افكار كاذب راهنمايان مشكوك بشرى ، كه در سراسر جهان ، و در طول قرون متمادى ، پخش بوده و هستند قرار مىگيرند .\r\nولى تنها كسى مىتواند يك تصور روشن از چيزى كه به راهنمايان واقعى بشرى الهام داده و به آنان نيرو بخشيده است داشته باشد ، كه خود در چنين راهى گام برداشته و سالها عمر خويش را در اين راه صرف كرده باشد .\r\nبلى ، آن چيزى كه بفداكاران و جانبازان قرون على رغم شكستها و ناكاميهاى ظاهرى توان ميدهد تا بار ديگر بر پاى خيزند و جهاد كنند ، اين احساس مذهبى مخصوص است .\r\nيكى از معاصرين گفته است : كه در اين عصر ماده پرستى ما ، فقط كارگران جدى علوم ، آنهايى هستند كه داراى احساسات « مذهبى » عميق باشند ، و البته اين قضاوت عادلانه‌اى نيست « ( 1 )  » به سختى مىتوان در بين مغزهاى متفكر جهان ، كسى را يافت كه داراى يك\r\n","description":"","footnote":" ( 1 ) همان مأخذ ، ص 59 و 60 . . ","page_name":" 63 ","page_number":67},
  {"content":"\r\nنوع احساس مذهبى مخصوص به خود نباشد ، اين مذهب ، با مذهب يك شخص عادى فرق دارد . خداى يك فرد عادى موجودى است كه او برحمتش اميدوار و از قهر و سخطش گريزان و بيمناك است .\r\nاحساسى كه تغيير شكل و تعالى احساسات كودكى نسبت به پدر است ، هر چند ممكن است كه اين خويشاوندى در اصل رنگ ترس داشته باشد .\r\nولى يك دانشمند مصلح معتقد بعقيدهء قانون عليت در عالم وجود مىباشد . آينده براى او همان قدر مشخص و معلوم و لازم الاتفاق است كه گذشته . عقل و وجدانش رنگ ربانى و آسمانى ندارد ، بلكه آن را از قضاياى كاملًا بشرى مىداند ، مذهبش شكل تحيرى شعف آور از نظام عجيب و دقيق كائنات است ، كه گاه گاه پرده از روى اسرارى بر مىدارد كه در مقام مقايسه با آن ، تمام تلاشها و تفكرات منظم بشرى انعكاسى ضعيف و ناقابل بيش نيست « ( 1 )  » . . . اين احساس ، چراغ راه كاوشها و زندگى او است و در مقابل افتخارات و پيروزىها او را از بندهاى گران خود خواهى و تفاخر بدور مىدارد « ( 2 )  » عدهء معدودى انسان يافت مىشوند كه وجدانى مستقل براى ديدن نقاط ضعف و حماقتهاى معاصرين خود دارند و خودشان هم در برابر اين ضعفها و حماقتها ، غير قابل آلايش و انعطاف مىمانند ، ولى اين عدهء قليل وقتى كه با لجاجت و سر سختىهاى اجتماع روبه رو مىشوند ، قدرت و شوق و علاقه خويش را از دست مىدهند ، و مايوس مىگردند .\r\nو اما در اين ميان اينجا و آن جا ، در بين اين مردان بزرگ افرادى باقى مىمانند و از زير تكفيرها و انتقادات و خونسرديهاى مردم همچنان قد راست مىكنند و به راه خويش ادامه مىدهند . اين عدهء انگشت شمار بنمايندگى هنر آينه‌اى تمام نماى از جملات ظريف و نوشته هاى آب دار و افسون كنندهء خود در برابر اجتماع فرا مىدارند ، تا\r\n","description":"","footnote":" ( 1 ) همان مأخذ ، ص 60 و 61 . .  ( 2 ) همان مأخذ ، ص 61 . . ","page_name":" 64 ","page_number":68},
  {"content":"\r\nحركات جنون آميز خود را در آن ببينند .\r\nچقدر خود را خوشبخت مىدانم وقتى كه مىبينم يكى از مبشرين و آرزومندان تظاهر عالى صلح و سعادتم كه به دست مردم خون گرم به وجود خواهد آمد .\r\nچقدر دلم مىخواهد كه همهء مردان خوش نيت را باسم صدا بزنم و بگويم « در اين ساعت كه چشمها باز و وجدانها بيدارند ، بياييد تا خود را با عميقترين احساسات متحد و بهم علاقه مند نماييم . » نبايد خود را گول بزنيم و از خود پنهان داريم ، كه بدون يك فعاليت جدى بيرون آمدن از اين خمودگى و افسردگى غير ممكن است .\r\nيك مشت مردمى كه تصميم بانجام عملى در اين راه نگرفته‌اند در مقام مقايسه با ( بىطرفها ) و منحرفين واقعا هيچاند ، و از طرفى جبههء مقابل ، يعنى آنها كه چرخها و قطعات ماشين جنگ را روغن مىزنند نيرومندانند . آنها از هيچ كوششى براى تغيير دادن به جهت جريانهاى عمومى در ستر نظريات و مقاصد خودشان فرو گذار نمىكنند .\r\nوضع ظاهرى و گفته هاى رهبران اقوام ، چنين مىنمايد كه تشنهء صلح و آشتىاند و تسليحاتى را كه در دست اقدام است بخاطر موازنهء مثبت نيروهاى نظامى و برابرى قوا ، بخاطر حفظ صلح مىخواهند .\r\nولى حقيقت اين است كه رهايى از جنگ ، به خود مردم و اتباع اين كشورها بستگى دارد . اگر مردم از جنگ بيزارند و مىخواهند از آن دور باشند ، بايد با هر گامى كه جز در راه تأمين صلح و خلع سلاح كامل برداشته شود مخالفت كنند زيرا تا نيروى نظامى زنده است ، هر ادعايى بجنگ منتهى مىشود . صلح خواهى بد فرجامى كه براى حفظ و پيش برد آن ، توپ و تانك و خمپاره بسازند ، در نطفه بميرد بهتر است . من اين طور مىانديشم .\r\nخدايا ممكن است وجدان و عقل سليم مردم بيدار شود ، تا بمرحله‌اى برسيم كه نسل و نسلهاى بعد از ما نام جنگ و لغت جنگ را فقط در تاريخ بخوانند و از\r\n","description":"","footnote":"","page_name":" 65 ","page_number":69},
  {"content":"\r\nمعلم بشنوند و آن را علت گمراهى و انحراف اجداد خود از جادهء حقيقت حيات بدانند « . ( 1 )  نسلهاى گذشته مىتوانستند بسادگى پيش رفتهاى فكرى و تربيتى كه زندگى را براى آنها آن قدر لذت بخش و خوب كرده بود ، نتيجه و ثمرهء كار وارث اجداد و اسلاف خويش بدانند .\r\nولى فجايع و بلاياى عصر ما نشان مىدهد كه اينها خيال باطلى بيش نبوده . اكنون مىبينيم كه اگر بخواهيم اين ميراث جنبهء تقدس خويش را ، على رغم درد و عذابى كه با خود دارد حفظ كند ، جدىترين كوششها لازم است ، زيرا در آن ايام براى اين كه فردى براى اجتماع ارزنده باشد ، كافى بود تا حد الامكان از خود خواهى و غرور در وجود خويش جلو بگيرد ، ولى اكنون جز اين ، كار پاك كردن اجتماع و ملت از خود پرستى و بىخبرى به آن افزوده شده است .\r\nو تنها در صورتى كه فردى بتواند تا اين درجهء عالى عروج كند ، ممكن است در اصلاح منحرفين جامعه بشرى سهمى داشته باشد . پس براى انجام اين مهمترين خواهش عصر ما ، موفقيت مردان يك دولت كوچك ، حتمى تر از ملل بزرگ است .\r\nزيرا ملل قوى نشان داده‌اند كه چه در امور سياسى و چه اقتصادى ، بسيار زود گول نيرو و قدرت خويش را خورده ، به آسانى بخاطر پيروزى دست به اسلحه مىبرند و به نيروهاى اهريمنى توسل مىجويند » ( 2 )  « اولين مرحله‌اى سير به سوى زبان ، مرتبط ساختن علامات تبديل پذير ، از طريق شنوايى يا طرق ديگر ، به ادراكات حسى بوده است . و محتملا كليهء حيواناتى كه به حالت اجتماع زندگى مىكنند ، به اين مرحله از تبادل ادراكات ، يا درجاتى از آن ، رسيده‌اند . پيش رفت و مرحلهء بعدى آن هنگامى حاصل گرديده\r\n","description":"","footnote":" ( 1 ) همان مأخذ ، ص 72 و 73 . .  ( 2 ) همان مأخذ ، ص 136 و 137 . . ","page_name":" 66 ","page_number":70},
  {"content":"\r\nكه علائم ديگرى در كار آمده كه هم قابل درك بوده و هم روابط بين علائم ديگرى را كه مشخص ادراكات حسى بوده‌اند ، تعيين مىكرده است .\r\nدر اين مرحله بيان رشته هاى در هم پيچيدهء ادراكات تا حدى ممكن گرديد ، لا جرم مىتوان گفت كه زبان در اين مرحله به وجود آمده است .\r\nاگر زبان براى درك و استنباط باشد ، بايد از طرفى قوانينى در باب روابط بين علامات و ادراكات موجود باشد . افرادى كه در طفوليت با زبان واحدى با هم ارتباط دارند . اين قواعد و روابط ميان آنها را عمده از راه فراست در مىيابند . هنگامى كه بشر به مرحله‌اى رسيد كه توانست نسبت به قوانين مربوط به روابط بين علامات مشعر گردد ، آن چه از آن به دستور زبان تعبير مىكنيم نشات يافت .\r\nدر مرحلهء بدوى ممكن است لغات مستقيما متناظر با ادراكات حسى باشند .\r\nدر مرحله ى بعدى ، اين ارتباط مستقيم از ميان مىرود و چنان مىشود كه پاره‌اى كلمات تنها در صورتى به ادراك حسى ارتباط پيدا مىكنند كه همراه كلمات ديگر استعمال شوند ( مثلًا نظير كلمات » هست « » يا « و » چيز « ) آن گاه ، براى درك و استنباط ، » گروه كلمات « جاى كلمات مفرد را مىگيرند . هنگامى كه زبان ، بدين ترتيب ، تا حدى مستقل از زمينهء تأثرات حسى شود ، ارتباط منطقى درونى بيشترى پيدا مىكند .\r\nتنها در اين مرحلهء بعدى تكامل ، يعنى مرحله‌اى است كه در آن آن چه را مفهومات مجرد مىخوانيم ، به وفور به كار مىرود ، زبان وسيله‌اى بر استدلال ( به تعبير صحيح كلمه ) خواهد شد .\r\nلكن همين تكامل است كه زبان را به سر چشمهء خطرناك اشتباهات و گمراهىها سوق مىدهد . درك هر مفهوم تابع درجهء تناظرى است كه كلمات و يا تلفيق آنها با دنياى ادراكات حسى دارد .\r\nچه عاملى است كه چنين پيوستگى نزديكى بين زبان و فكر فراهم مىكند ؟\r\n","description":"","footnote":"","page_name":" 67 ","page_number":71},
  {"content":"\r\nو آيا اگر زبان نباشد ، مخصوصاً در مورد مفهومات بسيط و مركبى كه تصور آنها با خطور كردن كلمات بذهن ملازمه ندارد ، تفكرى وجود نخواهد داشت ؟ و آيا با آن كه گاهى ارتباط بين اشيايى براى ما روشن كرده است ، براى يافتن لغات مناسب دچار اشكال نمىشويم ؟ اگر فرد خود به تنهايى مفهومات را به وجود مىآورد ، و يا قادر بود ، بدون آن كه تحت تأثير آن چه از محيط و اطرافيان مىشنود واقع شود ، آنها را به وجود آورد ، ممكن بود عمل تفكر را به كلى مستقل از زبان بدانيم ( ناگفته نماند كه تشكل فكرى فردى كه تحت شرايطى چنين بزرگ شود ، فوق العادهء ضعيف خواهد بود . ) بنا بر اين ممكن است اين طور استنتاج كنيم كه تكامل عقلى بشر و راهى كه براى تشكيل مفهومات در پيش مىگيرد ، تا حد زيادى بستگى به زبان دارد . بدين وسيله در مىيابيم كه يكسانى زبان تا چه حد يكسانى طرز فكر را نشان مىدهد ، و بدين تعبير فكر و زبان با يكديگر پيوستگى دارند .\r\nچه عاملى است كه زبان علم را از زبان معمولى ، به مفهومى كه از كلمهء زبان استنباط مىكنيم ، تميز دهد ؟ و چگونه است كه زبان علم زبانى بين المللى است ؟ آن چه علم در راه آن مجاهدت مىكند كمال دقت و وضوح كامل مفهومات نسبت به روابط متقابل آنها و تناظر شان با معلومات حسى است . به عنوان مثال زبان هندسهء اقليدسى و جبر را در نظر مىگيريم .\r\nاين هر دو زبان با تعداد قليلى مفهومات از قبيل عدد صحيح ، خط مستقيم ، و نقطه و تعدادى علامات كه اعمال اصلى يعنى ارتباط ميان مفهومات اصلى را نشان مىدهند سر و كار دارند . اين خود پايهء ساختمان هندسه و تعريف همهء قضايا و مفهومهاى ديگر آنست ، ارتباط ميان مفهومات و قضايا از طرفى و معلومات و مدركات حسى از طرف ديگر ، از طريق اعمال شمارش و اندازه گيرى انجام مىگيرد .\r\nاين خصوصيت مفهومات علمى و زبان علم يعنى خصوصيتى كه از حد ملت و دولت تجاوز مىكند و جنبهء جهانى و بين المللى به خود مىگيرد ، معلول اين واقعيت\r\n","description":"","footnote":"","page_name":" 68 ","page_number":72},
  {"content":"\r\nاست كه پيش رفت و تكامل علم به وسيلهء صاحبان برجسته ترين فكر و نوابغ كليهء كشورهاى جهان در كليهء اعصار انجام گرفته است .\r\nمساعى فردى و مجاهدات اجتماعى آنان مآلا منجر به پيدايش ابزار معنوى و فكرى لازم براى آن انقلاب فنى گرديده است . كه زندگى بشر را در قرون گذشته دگرگون ساخته است .\r\nمجموعهء افكار و مفهومات همين عده بوده كه در واديهاى ظلمانى و پر مخافت مدركات حسى هادى و راهنماى ديگران قرار گرفته و مآلا ما را قادر ساخته است كه از راه مشاهدات خاص حقايق كلى را در يابيم .\r\nممكن است سؤال بفرماييد كه روش علمى متضمن چه بيم و اميدى براى بشريت است ؟ به نظر من راه صحيح طرح سؤال اين طور نيست ، كارى كه اين ابزار در دست بشر مىكند ، كلا تابع ماهيت هدفهاى نوع بشر است ، و تا آن هنگام كه اين هدفها بر جاست ، روش علمى وسايل تحقيق آنها را آماده مىسازد . مع هذا نمىتواند عين آن هدفها را در دسترس بشر قرار دهد ، اگر كوشش مشتاقانه‌اى براى فهم روشن و استنباط دقيق به عمل نمىآمد ، روش علمى خود به تنهايى به جايى منجر نمىشد ، و شايد اساسا به وجود هم نمىآمد .\r\nبه عقيدهء من تكامل وسايل و ابهام و پيچيدگى هدفها يكى از خصوصيات عصر ما است . و اگر حقيقتا علاقه مند به راه راست و رفاه و آسايش و پيش رفت آزاد استعدادهاى كليهء افراد بشر باشيم ، نبايد در راه رسيدن به منظور و مقصد عالى خود از حيث وسايل در مضيقه باشيم .\r\nمن عقيده دارم كه حتى اگر گروهى اندك از افراد بشر براى نيل به چنين هدفى مجاهدت كنند ، بالمآل زبر دستى آنان كار خود را خواهد كرد » . ( 1 )  « - اجازه مىخواهم ، مقدمة ، از اظهار لطف و عنايتى كه نسبت به اين جانب فرموده و مرا دعوت كرده‌ايد تا در جلسهء » انجمن توسعه و پيش رفت علوم « حضور\r\n","description":"","footnote":" ( 1 ) مقالات علمى اينشتين ، ص 232 . ","page_name":" 69 ","page_number":73},
  {"content":"\r\nبه هم رسانيم ، صميمانه تشكر كنم .\r\nبا آن كه قبول اين دعوت براى من موجب نهايت افتخار و خوشوقتى بود ، و متاسفانه وضع مزاجى اجازه نداد كه شخصا در انجمن حاضر شوم ، و اينك كه از توفيق شرفيابى بىنصيب مانده‌ام ، تنها مىتوانم خود را با فرستادن پيامى كوتاه ، از وراء اقيانوسها ، خوش دل سازم ، و چه بهتر كه ضمن اين پيام به شرح مطلبى بپردازم كه موجب توسعهء بينش و استنباط شما از جهان كنونى باشد .\r\nما اكنون در عصرى زندگى مىكنيم كه عدم تأمين داخلى و خارجى كلا بر آن حكمفرماست .\r\nدوره‌اى است كه بىثباتى ، تشتت افكار ، و فقد هدفهاى ثابت چنان بر آن مستولى شده كه همان اعتراف صرف به اعتقاداتمان ، حتى اگر اين اعتقادات ، نظير كليهء ارزشهاى اخلاقى ، از طريق استنتاج منطقى قابل اثبات نباشد ، داراى ارزش و اهميت مىباشد .\r\nنخستين مطلبى كه بايد مورد توجه قرار گيرد اين است كه : آيا بايد مساعى و مجاهداتى را كه از طريق فكر خلاقه و منطقى ، در راه درك و استنباط جهان كنونى به كار مىبريم ، مستقل از كارهاى علمى خود بدانيم ؟ و آيا پژوهشهايى كه در راه كشف حقيقت به عمل مىآوريم بايد تحت الشعاع هدفهاى ديگر مثلًا هدفى عملى باشند ؟ گر چه اين سؤال را نمىتوان وفق اصول منطقى جواب گفت ، مع هذا تصميمى كه در بارهء آن اتخاذ شود ، به شرط آن كه اين تصميم زاييدهء عقيدهء قطعى و غير قابل تزلزل ما باشد ، تأثيرى عظيم بر طرز تفكر و اصول اخلاقى ما خواهد داشت ، اينك اجازه فرماييد بحث را از خود آغاز كنم . مساعى و مجاهداتى كه من شخصا ، در راه كسب معرفت و بينش و استنباط دقيق جهان ، به عمل مىآورم ، يكى از آن هدفهاى مستقلى است كه بدون آن ، براى يك فرد متفكر ، حيات معنايى نخواهد داشت ، و وى نمىتواند نسبت به زندگى و اجتماع بصيرتى يابد و از آن ، دقيقاً ، واقف و آگاه گردد .\r\n","description":"","footnote":"","page_name":" 70 ","page_number":74},
  {"content":"\r\nما حصل و روح تلاش ما براى درك و استنباط جهان ، در آنست كه از طرفى مىكوشيم تا فهم ما مجموعهء عظيم و در هم پيچيدهء آزمايشات متنوع بشرى را در بر گيرد ، و از طرف ديگر در اساس مفروضات اوليه تسهيل و صرفه جويى هر چه بيشتر به وجود آورد . اعتقاد به اين كه اين دو هدف مىتوانند در كنار هم وجود داشته باشند ، از لحاظ معرفت علمى اوليهء بشر ، مسأله‌اى است ايمانى ، و مسلماً اگر ايمانى چنين وجود نداشت ، من نمىتوانستم عقيده‌اى راسخ و تزلزل ناپذير نسبت به ارزش مستقل دانش و معرفت داشته باشم .\r\nبديهى است وقتى كسى با چنين وضعى ، كه از يك لحاظ رنگ دينى دارد ، تمام هم خود را مصرف كارهاى علمى نمايد تمامى شخصيت وى تحت تأثير آن قرار خواهد گرفت ، زيرا صرف نظر از معرفتى كه از راه جمع آورى و كثرت تجارب و قوانين تفكر منطقى به دست مىآيد ، اصولا براى مرد علم هيچ ثقه و صاحب نظرى وجود ندارد كه تصميمات و احكامش داعيهء » حقيقت مطلق « داشته باشند . نكتهء اخير موجب مىشود كه شخصى كه كليهء مساعى خود را در راه هدفها و مباحث ذهنى به كار مىبرد ، از نظر اجتماعى ، شخصى خود پرست تلقى شود كه ، لااقل از لحاظ اصولى ، به هيچ چيز جز نظريات خود ايمان ندارد ، هيچ سخن به حقيقت نزديكتر از اين نيست كه بگوئيم : فرديت عقلى و عصر علمى ، در تاريخ ، در يك زمان آغاز شده‌اند ، و از آن به بعد جدايى ناپذير بوده و هستند .\r\nدر اين جا ممكن است اين بحث به ميان آيد كه مرد علم ، بدان سان كه در جملات بالا تشريح شده ، انتزاعى بيش نيست و در اين جهان وجود خارجى ندارد ، و چيزى شبيه مرد اقتصادى كلاسيك است . با وجود اين ، به نظر من اگر بسيارى افراد ، در طى قرنهاى متمادى ، خود را به نزديكى جهان خيالى مطلوب و ايده آلى نمىرسانيدند ، نه علم به مرحلهء كنونى مىرسيد و نه مىتوانست پايدار بماند و بسط و پيش رفت كند .\r\nبديهى است هر آن كس كه استفاده از آلات و ابزار و روشهايى را ، كه به طور\r\n","description":"","footnote":"","page_name":" 71 ","page_number":75},
  {"content":"\r\nمستقيم يا غير مستقيم علمى مىنمايد ، آموخته است ، در نظر من مرد علم تلقى نمىشود منظور من تنها آن دسته از دانشمندانى هستند كه در آنها شخصيت و فكر علمى به معناى واقعى كلمه ، زنده و موجود است .\r\nحال ببينيم در عصر ما وضع يك مرد علم ، از لحاظ عضويت در جامعه ، چه صورتى پيدا مىكند ؟ از طرفى وى آشكارا ، از اين كه كارهاى دانشمندان موجب پيدايش تغييراتى اساسى در زندگى اقتصادى شده و زحمت افراد و كار بدنى را تقريبا از ميان برده است فخر مىكند و به خود مىبالد . از طرف ديگر ، از اين واقعيت تلخ كه نتايج كارهاى علمىاش به دست مقامات و متنفذين سياسى ، كه از لحاظ اخلاقى كور دلند ، افتاده و لا جرم موجب مخاطراتى براى جامعهء بشريت گشته است افسرده و آزرده خاطر مىشود . وى به خوبى مىداند كه روشهاى فنى و صنعتى كه در اثر كار علمى او به وجود آمده ، منجر به تمركز قدرت اقتصادى و سياسى در دست اقليتهاى كوچكى شده است كه به اقتضاى همين قدرتها زندگى ايده آل مردم را در دست گرفته و بر آن مسلط گشته‌اند . از همه بدتر اين كه تمركز قدرت اقتصادى و سياسى در دست عده‌اى محدود ، نه فقط استقلال مرد علم را از لحاظ اقتصادى تأمين نمىكند ، بلكه اين استقلال را رفته رفته مورد تهديد هم قرار مىدهد ، و بالاخره تأثيرات مادى و معنوى صاحبان قدرت سياسى و اقتصادى مانع پرورش شخصيتهاى آزاد و مستقل حقيقى نيز مىگردد .\r\nبدين ترتيب به طورى كه به راى العين هم مشاهده مىكنيم ، مرد علم داراى سر نوشتى است اسف آور و جانكاه .\r\nوى ، در عين اين كه با كمال ، خلوص براى رسيدن به روشنايى و استقلال درونى تلاش مىكند ، خود در نتيجهء كوششهاى محض فوق بشرى خويش ، آلات و ابزارى تهيه مىكند كه براى برده ساختن او و خانه خرابيش به كار مىرود . راه گريز هم ندارد زيرا در چنگال صاحبان قدرت سياسى اسير است . همچون سربازى است كه بايد جان خود را فدا كند و روزگار ديگران را هم تباه سازد ، عجبتر اين كه وى مىداند\r\n","description":"","footnote":"","page_name":" 72 ","page_number":76},
  {"content":"\r\nكه فدا كاريش موجب انهدام و انحلال ديگران است . وى كاملًا به اين حقيقت واقف است كه تا موقعى كه قدرتهاى اقتصادى و سياسى و نظامى در دست مليون افراطى و زمام داران ناسيوليست باشد ، اضمحلال جهان امرى است حتمى و اجتناب ناپذير . همچنين وى به خوبى مستحضر است كه نجات بشريت تنها هنگامى ميسر است كه يك نظام فوق ملى ، مبتنى بر قانون ، به وجود آيد كه بتواند اعمال زور و خشونت و قلدرى را از ميان ببرد و عدالت و رفاه اجتماعى را جايگزين آن سازد . با اين حال ، مرد علم ، چنان در اين سراشيبى فرو رفته كه آن بردگى را كه از طرف دولتهاى ناسيوناليست بر وى تحميل مىشود تقدير ازلى خود دانسته و آن را مىپذيرد . حتى خود را تا آن درجه پائين مىآورد كه ، كور كورانه ، نسبت به تكميل وسايل اضمحلال كلى بشريت كمك هم مىكند .\r\nآيا واقعا مفرى براى مرد علم متصور نيست ؟ و آيا براستى بايد اين همه پستى و حقارتها را نديده انگارد و حتى آنها را تحمل كند ؟ آيا زمان بيدار شدن از خواب غفلت سپرى شده و وى ديگر نمىتواند آزادانه زيست كند ؟ مستقلا به انديشه و تفكر بپردازد ؟ و مساعى خود را در راه بهبود و هموار ساختن مسير زندگى ساير افراد بشر مصروف بدارد ؟ آيا در نتيجهء اين كه كار خود را بيش از حد بر يك اساس عقلى قرار داده ، در باب مسئوليتها و مقام خويش خود را فراموش كرده است ؟ اينك به جوابهاى من توجه كنيد : درست است كه فردى را كه ذاتا آزاد و با وجدان است نه مىتوان برده ساخت و نه به صورت آلت فعلش در آورد .\r\nاگر در عصر ما علم فرصت و شهامت آن را داشته باشد كه وضع خود و كارهايى را كه در پيش دارد شرافتمندانه و با مو شكافى مورد تفكر قرار دهد ، و اگر بخواهد به اقتضاى آن كار كند ، شرايط پيدا كردن راه حل صحيح و رضايت بخشى براى وضع خطرناك بين المللى كنونى تا حد زيادى تسهيل خواهد گرديد ، و موجبات آن فراهم خواهد شد . » ( 1 ) \r\n","description":"","footnote":" ( 1 ) همان مأخذ ، ص 245 . . ","page_name":" 73 ","page_number":77},
  {"content":"\r\n\r\n\r\nمكرر كردن عاذلان پند را بر آن مهمان مسجد مهمان كش\r\n\r\n( ( 4080 ) ) هين مكن جلدى برو اى بو الكرم\r\nمسجد و ما را مكن زين متهم\r\n( ( 4081 ) ) گر بگويم دشمنى از دشمنى\r\nآتشى در ما زند فردا دنى\r\n( ( 4082 ) ) كه بتاسانيد او را ظالمى\r\nبر بهانهء مسجد ، او بد سالمى\r\n( ( 4083 ) ) تا بهانهء قتل بر مسجد نهد\r\nچون كه بد نام است مسجد او جهد\r\n( ( 4084 ) ) تهمتى بر ما منه‌اى سخت جان\r\nكه نه‌ايم ايمن ز مكر دشمنان\r\n( ( 4085 ) ) هين برو جلدى مكن سودا مپز\r\nكه نتان پيمود كيهان را به گز\r\n( ( 4086 ) ) چون تو بسياران بلافيده ز بخت\r\nريش خود بر كنده يك يك لخت لخت\r\n( ( 4087 ) ) هين برو كوتاه كن اين قيل و قال\r\nخويش و ما را در ميفكن در و بال\r\n\r\nتفسير ابيات\r\nمردم به آن مهمان گفتند : برو آقاى عزيز ، براى ما زيركى نشان مده ، ما و مسجد ما را با خفتن در آن متهم مساز زيرا ، اگر فردا از روى دشمنى كسى بگويد كه او را ستمكارى در آن محل كشته و مسجد بد نام را بهانه آورده است ، ما پاسخى براى آن نخواهيم داشت .\r\nاى سخت جان پر رو ، برو ما را متهم مساز ، ما از حيله گرى دشمنان اطمينان نداريم . برو ، معطل مباش ، زيركى مكن و در مغز خود سودا پزى منما و بدان كه عرصهء كيهانى را با يك گز نتوان اندازه گرفت .\r\nما كسان بسيار ديده‌ايم كه مانند تو لاف بخت و شانس مىزدند ، ولى با اين لاف كارى جز كندن دانه هاى موى ريش خود انجام ندادند ، برو ، اين قيل و قال را كوتاه كن ، ما و خودت را گرفتار و بال مساز .\r\n","description":"","footnote":"","page_name":" 74 ","page_number":78},
  {"content":"\r\n\r\nجواب گفتن مهمان ايشان را و مثل آوردن به دفع كردن حارس كشت به بانگ دف از كشت اشترى را كه كوس محمودى بر پشت او زدندى .\r\n\r\n( ( 4088 ) ) گفت اى ياران از آن ديوان نيم\r\nكه ز لاحولى ضعيف آيد پيم\r\n( ( 4089 ) ) كودكى كاو حارس كشتى بدى\r\nطبلكى در دفع مرغان مىزدى\r\n( ( 4090 ) ) تا رميدى مرغ از آن طبلم ز كشت\r\nكشت از مرغان سلامت مىگذشت\r\n( ( 4091 ) ) چون كه سلطان شاه محمود كريم\r\nبر گذر زد آن طرف خيمهء عظيم\r\n( ( 4092 ) ) با سپاهى همچو استاره اثير\r\nانبه و پيروز و صفدر ملك گير\r\n( ( 4093 ) ) اشترى بد كاو بدى حمال كوس\r\nبختئى بد پيش رو هم چون خروس\r\n( ( 4094 ) ) بانگ كوس و طبل بر وى روز و شب\r\nمىزدندى در رجوع و در طلب\r\n( ( 4095 ) ) اندر آن مزرع در آمد آن شتر\r\nكودك آن طبلك بزد در حفظ بر\r\n( ( 4096 ) ) عاقلى گفتش مزن طبلك كه او\r\nبختى طبل است و با آن شست خو\r\n( ( 4097 ) ) پيش او چبود تبوراك تو طفل\r\nكه كشد او طبل سلطان بيست كفل\r\n( ( 4098 ) ) عاشقم من كشتهء قربان لا\r\nجان من نوبت گه طبل بلا\r\n( ( 4099 ) ) خود تبوراك است اين تهديدها\r\nپيش آن چه ديده است اين ديده ها\r\n( ( 4100 ) ) اى حريفان من از آنها نيستم\r\nكز خيالاتى در اين ره بيستم\r\n( ( 4101 ) ) من چو اسماعيليانم بىحذر\r\nبل چو اسماعيل آزادم ز سر\r\n( ( 4102 ) ) فارغم از طمطراق و از ريا\r\nقل تعالوا گفت جانم را بيا\r\n( ( 4103 ) ) گفت پيغمبر كه جاد فى السلف\r\nبالعطية من تيقن بالخلف\r\n( ( 4104 ) ) هر كه بيند مر عطا را صد عوض\r\nزود دربازد عطا را زين غرض\r\n( ( 4105 ) ) جمله در بازار از آن گشتند بند\r\nتا چو سود افتاد مال خود دهند\r\n( ( 4106 ) ) زر در انبانها نشسته منتظر\r\nتا كه سود آيد به بذل آيد مصر\r\n( ( 4107 ) ) چون ببيند كاله‌اى در رنج پيش\r\nسرد گردد عشقش از كالاى خويش\r\n\r\n","description":"","footnote":"","page_name":" 75 ","page_number":79},
  {"content":"\r\n\r\n( ( 4108 ) ) گرم ز ان مانده است با آن كاو نديد\r\nكاله هاى خويش را ربح و مزيد\r\n( ( 4109 ) ) همچنين علم و هنرها و حِرَف\r\nچون نديد افزون از آنها در شرف\r\n( ( 4110 ) ) تابه از جان نيست جان باشد عزيز\r\nچون به آمد نام جان شد چيز ليز\r\n( ( 4111 ) ) لعبت مرده بود جان طفل را\r\nتا نگشت او در بزرگى طفل زا\r\n( ( 4112 ) ) اين تصور وين تخيل لعبت است\r\nتا تو طفلى پس بدانت حاجت است\r\n( ( 4113 ) ) چون ز طفلى رست جان شد در وصال\r\nفارغ از حس است و تصوير و خيال\r\n( ( 4114 ) ) نيست محرم تا بگويم بىنفاق\r\nتن زدم و الله اعلم بالوفاق\r\n( ( 4115 ) ) مال و تن برفند ريزان فنا\r\nحق خريدارش كه الله اشترى\r\n( ( 4116 ) ) برفها ز ان از ثمن اوليستت\r\nكه تو در شكى يقينى نيستت\r\n( ( 4117 ) ) وين عجب ظنى است در تو اى مهين\r\nكه نمىپرّد به بستان يقين\r\n( ( 4118 ) ) هر گمان تشنهء يقين است اى پسر\r\nمىزند اندر تزايد بال و پر\r\n( ( 4119 ) ) چون رسد در علم بس پر پا شود\r\nمر يقين را علم او پويا شود\r\n( ( 4120 ) ) ز انكه هست اندر طريق مفتتن\r\nعلم كمتر از يقين و فوق ظن\r\n( ( 4121 ) ) علم جوياى يقين باشد بدان\r\nو ان يقين جوياى ديد است و عيان\r\n( ( 4122 ) ) انذر الهاكم بجو اين را كنون\r\nاز پس كلا پس لو تعلمون\r\n( ( 4123 ) ) مىكشد دانش به بينش اى عليم\r\nگر يقين بودى بديدندى جحيم\r\n( ( 4124 ) ) ديد زايد از يقين بىامتهال\r\nآن چنان كز ظن همىزايد خيال\r\n( ( 4125 ) ) اندر الهاكم بيان اين ببين\r\nكه شود علم اليقين عين اليقين\r\n( ( 4126 ) ) از گمان و از يقين بالاترم\r\nوز ملامت بر نمىگردد سرم\r\n( ( 4127 ) ) چون دهانم خورد از حلواى او\r\nچشم روشن گشتم و بيناى او\r\n( ( 4128 ) ) پا نهم گستاخ چون خانه روم\r\nپا نلرزانم نه كورانه روم\r\n( ( 4129 ) ) آن چه گل را گفت حق خندانْش كرد\r\nبا دل من گفت و صد چندانْش كرد\r\n( ( 4130 ) ) آن چه زد بر سرو و قدّش راست كرد\r\nو آنچه از وى نرگس و نسرين بخورد\r\n( ( 4131 ) ) آن چه نى را كرد شيرين جان و دل\r\nو انچه خاكى يافت ز ان نقش چگل\r\n\r\n","description":"","footnote":"","page_name":" 76 ","page_number":80},
  {"content":"\r\n\r\n( ( 4132 ) ) آن چه ابرو را چنان طرّار ساخت\r\nچهره را گل گونه و گلنار ساخت\r\n( ( 4133 ) ) مر زبان را داد صد افسونگرى\r\nو آنچه كان را داد زرّ جعفرى\r\n( ( 4134 ) ) چون در زرّادخانه باز شد\r\nغمزهاى چشم تير انداز شد\r\n( ( 4135 ) ) بر دلم زد تير و سودائيم كرد\r\nعاشق شكر و شكر خائيم كرد\r\n( ( 4136 ) ) عاشق آنم كه هر آن آنِ اوست\r\nعقل و دين جان دار يك مرجان اوست\r\n( ( 4139 ) ) هر كه از خورشيد باشد پشت گرم\r\nسخت رو باشد نه بيم او را نه شرم\r\n( ( 4140 ) ) هم چو روى آفتاب بىخدر\r\nگشت رويش خصم سوز و پرده در\r\n( ( 4141 ) ) هر پيمبر سخت رو بُد در جهان\r\nيك سواره كوفت بر جيش شهان\r\n( ( 4142 ) ) رو نگردانيد از ترس و غمى\r\nيك تنه تنها بزد بر عالمى\r\n( ( 4143 ) ) سخت رو شد سنگ ثابت با رسوخ\r\nاو نترسيد از جهان پر كلوخ\r\n( ( 4144 ) ) كان كلوخ از خشت زن يك لخت شد\r\nسنگ از صنع خدايى سخت شد\r\n( ( 4145 ) ) گوسفندان گر برونند از حساب\r\nز انبهيشان كى بترسد آن قصاب\r\n( ( 4146 ) ) كلكم راع نبى چون راعى است\r\nخلق مانند رمه او ساعى است\r\n( ( 4147 ) ) از رمه چوپان نترسد در نبرد\r\nليكشان حافظ بود از گرم و سرد\r\n( ( 4148 ) ) گر زند بانگى ز قهر او بر رمه\r\nدان ز مهر است آن كه دارد بر همه\r\n( ( 4150 ) ) من تو را گريان و غمگين ز ان كنم\r\nتا كت از چشم بدان پنهان كنم\r\n( ( 4151 ) ) تلخ گردانم ز غمها خوى تو\r\nتا بگردد چشم بد از روى تو\r\n( ( 4152 ) ) نى تو صيادى و جوياى منى\r\nبنده و افكندهء راى منى ؟\r\n( ( 4153 ) ) حيله انديشى كه در من در رسى\r\nدر فراق و جستن من بىكسى\r\n( ( 4154 ) ) چاره مىجويد پى من درد تو\r\nمىشنودم دوش آه سرد تو\r\n( ( 4155 ) ) مىتوانم هم كه بىاين انتظار\r\nره دهم بنمايمت راه گذار\r\n\r\n","description":"","footnote":"","page_name":" 77 ","page_number":81},
  {"content":"\r\n\r\n\r\n( ( 4156 ) ) تا از اين گرداب دوران وارهى\r\nبر سر گنج وصالم پا نهى\r\n( ( 4157 ) ) ليك شيرينى و لذات مقر\r\nهست بر اندازهء رنج سفر\r\n( ( 4158 ) ) آن گه از شهر و ز خويشان بر خورى\r\nكز غريبى رنج و محنتها برى\r\nهر چه آسان يافتى آسان دهى\r\nدرد مشكل ياب را بر جان نهى\r\n\r\nآيه\r\n« إِنَّ الله اِشْتَرى مِنَ اَلْمُؤْمِنِينَ أَنْفُسَهُمْ وَأَمْوالَهُمْ بِأَنَّ لَهُمُ اَلْجَنَّةَ يُقاتِلُونَ فِي سَبِيلِ الله فَيَقْتُلُونَ وَيُقْتَلُونَ وَعْداً عَلَيْه حَقًّا فِي اَلتَّوْراةِ وَاَلإِنْجِيلِ وَاَلْقُرْءانِ وَمَنْ أَوْفى بِعَهْدِه مِنَ الله فَاسْتَبْشِرُوا بِبَيْعِكُمُ اَلَّذِي بايَعْتُمْ بِه وَذلِكَ هُوَ اَلْفَوْزُ اَلْعَظِيمُ » 9 : 111 ( 1 )  ( خداوند از مردم با ايمان نفوس و اموالشان را در مقابل بهشت خريدارى فرموده است : آنان در راه خدا به پيكار بر مىخيزند ، مىكشند و كشته مىشوند ، وعدهء الهى در تورات و انجيل و قرآن [ بان مردم با ايمان 
  ] حق است و كيست بعهد خود وفا كننده تر از خدا . شما را به معاملهء ( نفوس و اموال با خدا ) كه انجام داده‌ايد بشارت باد همانست نائل شدن بزرگ [ به مقام مطلوب 
  ] .\r\n« أَلْهاكُمُ اَلتَّكاثُرُ . حَتَّى زُرْتُمُ اَلْمَقابِرَ . كَلَّا سَوْفَ تَعْلَمُونَ . ثُمَّ كَلَّا سَوْفَ تَعْلَمُونَ . كَلَّا لَوْ تَعْلَمُونَ عِلْمَ اَلْيَقِينِ . لَتَرَوُنَّ اَلْجَحِيمَ . ثُمَّ لَتَرَوُنَّها عَيْنَ اَلْيَقِينِ . ثُمَّ لَتُسْئَلُنَّ يَوْمَئِذٍ عَنِ اَلنَّعِيمِ . » 102 : 1 - 8 ( 2 )  ( شما را علاقه به افزودن [ مال و اولاد و ساير عناصر مباهات 
  ] از خدا مشغول\r\n","description":"","footnote":" ( 1 ) سوره التوبة ، آيهء 111 . .  ( 2 ) سوره التكاثر ، آيهء 1 تا 8 . . ","page_name":" 78 ","page_number":82},
  {"content":"\r\n\r\n\r\nكرد ، تا به ديدار گورها رفتيد ، نه ، البته به زودى خواهيد دانست ، سپس البته به زودى خواهيد دانست .\r\nبه طور قطع با علم اليقين خواهيد دانست . شما يقيناً دوزخ را خواهيد ديد ، سپس با عين اليقين آن دوزخ را خواهيد ديد ، سپس در آن روز ( رستاخيز ) از نعمتهاى الهى مسئول قرار خواهيد گرفت . )\r\nروايت\r\n« من ايقن بالخلف جاد بالعطية » . ( 1 )  ( كسى كه به پاداش يقين داشته باشد در بخشش پيش دستى مىكند ) .\r\n« ألا كلكم راع و كلكم مسئول عن رعيته . » ( 2 )  ( بدانيد همهء شما رهبريد و همگى نسبت به پيروانتان مسئوليد ) .\r\n\r\n( ( 4110 ) ) تا به از جان نيست جان باشد عزيز\r\nچون به آمد نام جان شد چيز ليز\r\n( ( 4111 ) ) لعبت مرده بود جان طفل را\r\nتا نگشت او در بزرگى طفل زا\r\n\r\nحيات طبيعى چونان عروسك بىجان است كه كودك آن را داراى جان مىبيند ، موقعى كه جان حقيقى در درون آدمى به وجود آمد آن حيات طبيعى عروسك بىجان بودن خود را نشان مىدهد .\r\nپديدهء حيات به طور كلى در سير تكاملى خود از هر موقعيتى كه عبور مىكند ،\r\n","description":"","footnote":" ( 1 ) شرح نهج البلاغه ، ج 4 ص 308 . .  ( 2 ) مسند احمد بن حنبل ، ج 2 ص 5 ، اين حديث از امير المؤمنين ( ع ) هم نقل شده است . . ","page_name":" 79 ","page_number":83},
  {"content":"\r\nلطافت و گسترش و هشيارى بيشترى بدست آورد ، به طورى كه مىتوان گفت : هر موقعيت پيشين در مقابل موقعيت بعدى مانند عروسك بىجان در مقابل انسان جاندار است . اين انقلاب و تحول در ذات خود حيات و قدرت شگفت انگيز ذاتى آن است كه در گذرگاه خود بروز مىدهد .\r\nبه فعليت رسيدن آن قدرت و بروز انقلاب و تحول يك پديدهء ناخود آگاه و طبيعى براى خود حيات نيست ، بلكه اين انسان جاندار است كه بايد آن قدرت را مورد بهره بردارى قرار داده و تحول عالى جان را به وجود بياورد . آن بيت حافظ كه مىگويد :\r\n\r\nآدمى در عالم خاكى نمىآيد به دست\r\nعالمى ديگر ببايد ساخت وز نو آدمى\r\n\r\nاشاره به همين معنا است كه بايد حقيقت عظماى جان را شناخت و آن را از حيات طبيعى استخراج كرد . خاك تيره و آدم امكان ندارد آدمى از عالم خاكى به وجود بيايد ، بلكه آدميت محصول كوششى است كه من انسانى در گذرگاه تكامل مىتواند به دست بياورد .\r\nگويى جان آدمى با پوستهايى روى هم پيچيده شده است ، هر يكى از پوستها كه مجاور طبيعت است ، بالنسبه به پوست درونى جلوهء مخصوصى از طبيعت و قوانين آن است . با برداشته شدن هر يك از آن پوستها پوست بعدى با ظرافت و لطافت و روحانيت بيشتر با طبيعت تماس مىگيرد ، و نمىتواند به كلى خود را از تير رس ماده و جريانات و امواج آن بر كنار نمايد .\r\nاين حال ادامه دارد تا موقعى كه همهء پوستها بر كنار گردد و جان واقعى آدمى كه با شعاعى از ملكوت الهى در آميخته است به فعليت برسد و از خود طبيعى كه عبارت است از جهانهاى طبيعى تو در تو ، رها شود .\r\nدر اين رهايى است كه :\r\n\r\nبار ديگر از ملك پرّان شوم\r\nآن چه آن در وهم نايد آن شوم\r\n\r\nاگر اين تكامل تدريجى صحيح فرض نشود ، با مشكلات زيادى در موجوديت\r\n","description":"","footnote":"","page_name":" 80 ","page_number":84},
  {"content":"\r\n\r\nانسانى مانند نقص و بد بختى او در اين زندگانى روبه رو خواهيم گشت كه حتى توانايى پاسخ گفتن يكى از آنها را نخواهيم داشت .\r\n\r\n( ( 4129 ) ) آن چه گل را گفت حق خندانش كرد\r\nبا دل من گفت و صد چندانش كرد\r\n\r\nبا آن كلمه كه خداوند گل را نوازش داد و خندانش كرد ، دل را هم نوازش داده و خندهء او را صد چندان نموده است .\r\nگلهاى زيبا و رنگارنگ را بنگريد كه چگونه به روى شما مىخندند . آرى گلها مىخندند ، خندهء آنها از آب مايع و خاك تيره و شعاع آفتاب نيست ، زيرا همين عوامل بر خارهاى مغيلان و گياهان زهر آگين نيز تأثير مىكند و آنها را هم مىروياند .\r\nتحول يافتن عوامل خارج از منطقه زيبايى و ورود آنها به حوزهء زيبايىها خواه معلول بازيگرى انسانى باشد يا تماشاگرى محض او ، پديده ايست بس شگفت انگيز كه به وسيلهء اصطلاح بافىهاى حرفه‌اى در بارهء آن نمىتوان انديشه هاى نافذ و تابناك را قانع كرد . در خندهء گلهاى شكوفان و قيافهء در هم پيچيدهء خار مغيلان راز نهفته ايست كه دو نوع تموج مثبت و منفى روح آدمى را نشان مىدهند .\r\nهمان اندازه كه خندهء گل نرگس و ياسمن در توجيه روح در خندهء اسرار درونىاش موثر است ، همان اندازه قيافهء گرفته و منزجر كنندهء خار مغيلان در نيرو بخشيدن به حركت مثبت روح تأثير مىگذارد .\r\nبنا بر اين بيت مورد تحليل را نبايد يك جانبه منظور نموده و بگوييم :\r\nپديده هاى زشت نماى قلمرو هستى داراى راز نهفته نيست ، همان حيوانات و حشرات زشت نما كه انسان سطحى از ديدن آنها مبهوت و مات مىگردد و سؤال از حكمت آفرينش آنها را بىپاسخ تلقى مىكند ، داراى اسرار حياتى هستند كه اقيانوس\r\n","description":"","footnote":"","page_name":" 81 ","page_number":85},
  {"content":"\r\n\r\nحيات به آنها بخشيده و تشابه حالات گوناگون درون آدمى را بان جانداران زشت نما گوشزد نموده است .\r\nآرى همواره چنين بوده است كه انسان به جهت ناتوانى مغزى مانند كودكان دنبال شيرينى و خنده مىرود و حيات خود را با آنها تفسير مىنمايد و حتى راز نهفتهء درونى خويش را هم با خندهء خوشايند توجيه مىكند . مگر چنين نيست كه غم و اندوههاى عالى به قول جلال الدين تجديد دخل و انرژى است كه با خنده ها و شكفتگىها مستهلك شده است ؟\r\n\r\n( ( 4137 ) ) من نلافم ور بلافم همچو آب\r\nنيست در آتش كشىام اضطراب\r\n( ( 4139 ) ) هر كه از خورشيد باشد پشت گرم\r\nسخت رو باشد نه بيم او را نه شرم\r\n\r\nآيا صحيح است كه انسان مىتواند مقامات عاليهء انسانى را كه به دست آورده است ، باز گو كند ؟\r\nنظريات اخلاقيون و گفته هاى خود جلال الدين در مسئلهء فوق مختلف است .\r\nگروهى مىگويند : باز گو كردن و نشان دادن موقعيت عالى كه به دست آمده است با اساسىترين اصول اخلاقى كه عبارت است از تواضع و فروتنى منافات دارد ، لذا زشت و قابل نكوهش است .\r\nگروهى ديگر نظريه‌اى مخالف گروه يكم ابراز نموده مىگويند : در نشان دادن واقعيات هيچ مانع اخلاقى و روحى وجود ندارد ، زيرا واقعيت بدان جهت كه واقعيت است شايستهء نمودار گشتن در جامعه است .\r\nگروه سوم - شايستگى ابراز رشد روحى را وابسته به نتايج آن مىدانند و مىگويند : اگر ابراز كمال و رشد روحى نتيجهء تعليم و تربيت و تشويق ديگران را در بر\r\n","description":"","footnote":"","page_name":" 82 ","page_number":86},
  {"content":"\r\nداشته باشد نه تنها ابراز موقعيت عالى قبيح نيست ، بلكه جنبهء لزوم هم پيدا مىكند .\r\nبه نظر مىرسد عقيدهء گروه سوم با تفصيل و تحليل لازم ، منطقى تر و منتج تر از عقيدهء گروه يكم و دوم مىباشد .\r\nبه توضيح اين كه ابراز موقعيت عالى صورتهاى مختلفى دارد :\r\n1 - خود موقعيت عالى بنفسه مقتضى بروز و لبريز شدن است :\r\n\r\nگل خندان كه نخندد چه كند\r\nعَلَم از مشك نبندد چه كند\r\n\r\nمخصوصاً اگر اشخاص رشد يافته از حيله گرىها و پيچ و خم بازىها و به اصطلاح روباه بازىها بر كنار بوده و با تمام وجودشان واقعيات را درك و در پى جويى حقايق حركت كنند ، اين گونه اشخاص چنان كه در اظهار نقايص خود امتناعى ندارند ، همچنان در ابراز كمالات خود سدى در مقابل خويشتن نمىبينند .\r\nمعمولًا اين گونه ابراز رشد از غرض ورزىها بر كنار مىباشد . ولى با اين حال دقت نظر و هشيارى زيادى لازم است كه از نتايج انعكاس موقعيت عالى سوء استفاده نشود .\r\n2 - ابراز موقعيت عالى براى هدفهاى عالى انسانى صورت بگيرد .\r\nدر اين فرض گمان نمىرود كسى در شايستگى نشان دادن واقعيت اعتراضى داشته باشد ، بلكه مىتوان گفت : كسانى كه با دست يافتن به رشد شخصيت ، توانايى بهره بردارى از آن را در اغراض نيكو دارا مىباشند ، اگر از اين بهره بردارى امتناع بورزند ، در حقيقت از مرتبهء عالى رشد شخصيت تنزل يافته‌اند .\r\n3 - كسانى هستند كه در اظهار وضع عالى خود ، هيچ نيت فاسدى ندارند و نمىخواهند با ابراز آن ، سوء استفاده‌اى داشته باشند ، ولى دلشان مىخواهد نام نيك و شايستگى خود را در اجتماع منعكس كنند ، اينان در عين حال كه ضررى به جامعه ندارند ، در لبهء پرتگاه قرار گرفته‌اند ، زيرا چه بسا اتفاق مىافتد كه آن نام نيك و شهرت بشايستگى در ميان مردم تدريجاً جنبهء معبودى به خود بگيرد و از حركت صاحبش رو به كمال جلوگيرى كند .\r\n","description":"","footnote":"","page_name":" 83 ","page_number":87},
  {"content":"\r\n\r\n4 - وقيحترين افراد كسانى هستند كه ابراز موقعيت عالى را مانند دانش و بينش وسيله سود جويى خود قرار داده و ( بقول جلال الدين ) منظورى جز آويزان شدن از سبيل مردم ندارند .\r\nتفسير ابيات\r\nمهمان در پاسخ آن مردم چنين مىگويد : كه اى دوستان ، من از آن شياطين نيستم كه با شنيدن يك لا حول و لا قوه الا بالله ضعف و سستى در اركان وجودم راه بيابد . براى شما داستانى بگويم تا وضع مرا درك نماييد : كودكى پاسبانى كشتزارى را به عهده گرفته بود ، براى دفع پرندگان كه به آن مزرعه آفت مىزدند طبل مىزد ، و بدين ترتيب پرندگان موذى از صداى طبل آن كودك فرار مىكردند و مزرعه آفتى از مرغان نمىديد ، در يكى از روزها سلطان محمود از آن طرف مىگذشت ، در نزديكى آن مزرعه چادر زد ، سپاهيان انبوهش مانند ستارگان اثيرى متراكم و پيروزمند و صفدر ، پيرامون او را گرفته بودند .\r\nسلطان محمود شترى داشت كه طبل بزرگ و جنگى او را حمل مىكرد ، اين شتر دو كوهان مانند خروس ، چالاك و هميشه پيش رو بود ، روزان و شبان كوس پر صداى سلطان محمود در رفت و برگشت به ميانهاى جنگ در پشت اين شتر نواخته مىشد ، وقتى كه شتر مزبور گام در مزرعهء آن كودك نهاد ، كودك ساده لوح براى حفظ مزرعه بر طبل كوفت .\r\nخردمندى كه ناظر آن منظره بود فرياد زد اى كودك ساده لوح ، طبل مزن زيرا اين شتر خود با آواز طبل آشنا و اصلا كارش كشيدن طبل پر صداست . كوس تو كودك بىنوا در گوش آن شتر چه اثر خواهد كرد ، در حالى كه آن حيوان بيست نقاره سلطانى را بر پشت خود مىكشد .\r\nشما مردم چه مىگوييد ؟ من خود آن عاشق قربانى لا إله الا الله هستم كه جان من محل صداهاى طبل بلا و گرفتاريهاست ، اين همه تهديدهايى كه شما مىكنيد\r\n","description":"","footnote":"","page_name":" 84 ","page_number":88},
  {"content":"\r\nهمانند آن طبل ناچيز كودك است در مقابل اين ديده گان من كه ديدنيها را ديده است ، برويد - :\r\n\r\n( ( 4100 ) ) اى حريفان من از آنها نيستم\r\nكز خيالاتى در اين ره بايستم\r\n\r\nمن در ميان انسانها از گروه اسماعيليانم كه ترسى از كشته شدن ندارم ، بلكه مانند اسماعيل ، ذبيح ا للهام كه آزادى از سر و جان به دست آورده‌ام .\r\nمن از طمطراق و رياكارىها از آن موقعى كه خطاب تعالوا در اعماق جانم طنين انداخته و جانم را به سوى خود خوانده است ، فارغ گشته‌ام ، پيامبر عزيز فرموده است : هر كس كه يقين به پاداش دارد در جود و بخشش پيش دستى مىكند ، هر كسى كه يك عطا را در مقابل صد پاداش مىبيند در برابر آن هدف ، عطاها خواهد كرد ، مگر بينيد :\r\nآنان كه در بازار سوداگرى خود را به زنجير بسته‌اند اموال خود را از دست مىدهند و در مقابل سودى به دست مىآورند . سكه هاى طلايى در انبانها و صندوقها منتظر سود نشسته‌اند كه اگر سودى از در در آيد با اصرار هر چه زيادتر خود را بذل كنند . در آن هنگام كه انسان عاقل رنج بيشترى در به دست آوردن كالاى عالىتر احساس مىكند ، بىپروا از آن رنج ، دست از عشق كالاى خويشتن مىشويد .\r\nكسى كه با عشق و علاقه و دو دستى به كالاى موجود خود چسبيده است ، براى آنست كه نمىداند كه آن كالا سود بيشترى را در موقع از دست دادنش عايد خواهد كرد .\r\nبدين ترتيب دانشها و هنرها و پيشه ها براى انسان مادامى كه افزون تر و شريف تر از آن را نديده است ، مطلوب و معشوق جلوه مىكند . بلى ، مادامى كه چيزى بهتر از جان براى انسان مطرح نشده است ، جان براى او بسيار عزيز است و در آن هنگام كه حقيقتى عالى تر از جان سراغ انسان را بگيرد همان جان عزيز محقر مىشود ، نام حقيرانه بر خود مىگيرد ، عروسك بىجان براى كودك بازيگر مانند جان عزيز است تا آن گاه كه آن كودك بزرگ شود و طفلى بزايد و طعم\r\n","description":"","footnote":"","page_name":" 85 ","page_number":89},
  {"content":"\r\nجان واقعى را بخشد .\r\nاز اين مثال مىتوانى تصورات و تخيلات بىپايهء خود را ارزيابى نموده و بدانى كه اين همه هيجانات و جريانات جز عروسك بازى چيزى نبوده است ، و تا از مرحلهء كودكى گام فراتر نگذارى نيازمند همان تصورات و تخيلات خواهى ماند .\r\nدر آن موقع كه جان آدمى از مرحله طفوليت گام فراتر مىنهد از اين همه احساس و تصور و خيال و صورتگرىها دست بر مىدارد . مطلب را در همين جا بگذاريم و بگذريم : -\r\n\r\n( ( 4114 ) ) نيست محرم تا بگويم بىنفاق\r\nتن زدم و الله اعلم بالوفاق [\r\n\r\nآرى ، جلال الدين در ديباچه دفتر اول مثنوى همچنين گفته بود : -\r\n\r\nسر پنهان است اندر زير و بم\r\nفاش اگر گويم جهان بر هم زنم\r\nآن چه نى مىگويد اندر اين دو باب\r\nگر بگويم من جهان گردد خراب\r\nبا لب دمساز خود گر جفتمى\r\nهمچو نى من گفتنىها گفتمى\r\n\r\nاين مال و بدن و مقتضيات لذت بار آنها ، چونان برفند كه راهى جز زوال و فنا در پيش ندارند و با اين حال عظمت كردگار ما خريدار همين مال و تن است . هيچ مىدانيد كه چرا اين اموال و نفوس شما كه ذاتا مانند برف رو بزوال هستند ، از آن قيمتى كه خدا خواهد داد بر شما عالىتر جلوه مىكند ؟ علتش آنست كه شما بمقام والاى يقين گام نگذاشته و در گرداب اوهام و شكوك كلافه گشته‌ايد .\r\nاين گمان شما شگفت گمانى است كه در همان نقطهء آغاز ميخ كوب شده و بال و پرى به بوستان يقين نمىگشايد .\r\nدريغا كه همين گمانها كه در مغز ما آدميان بروز مىكند و مىتواند مقدمات اوليهء سير تكاملى روان ما به سوى يقين باشد ، مورد اهميت و اعتناى ما نبوده و تشنگى سوزان آن گمانها را به يقين ناديده مىگيريم .\r\nهمين گمانها وقتى كه به مرحلهء علم قدم گذارد و قوى تر و پايدار تر مىگردد و بدون اين كه در همان نقطه كه به علم مبدل شده است توقف كند سراغ يقين را مىگيرد .\r\n","description":"","footnote":"","page_name":" 86 ","page_number":90},
  {"content":"\r\nزيرا ، در راه پر هيجان و پر پيچ و خم حقايق ، علم در حد وسط قرار گرفته ، يقين فوق علم ، و گمان در مرحله پائين تر از آن قرار مىگيرد .\r\nگمان نرود كه هنگامى كه علم بمرحله يقين رسيد همان يقين بتواند تشنگى سوزان درون انسانى را در وصول به واقعيات اشباع كند بلكه : -\r\n\r\nآن يقين جوياى ديد است و عيان\r\n\r\nبرو در سورهء مباركه ألهاكم التكاثر اين نكته را جستجو كن ، خواهى ديد كه پس از جمله سوف تعلمون جمله لو تعلمون علم اليقين و پس از آن ثم لترونها عين اليقين آمده است .\r\nاى داناى خردمند ، اگر بنعمت عظماى دانش رسيده‌اى ، اين دانش ترا به بينش خواهد كشانيد ، اگر اين مردم واقعا يقين داشتند ، دوزخ را مىديدند . همواره از نعمت عظماى يقين ديدن توليد مىشود و فاصله اين دو مرحله بسيار كم است و يا اصلا فاصله‌اى ما بين آنها وجود ندارد ، چنان كه خيال بدون فاصله از گمان توليد مىگردد .\r\nبرو بيان اين نكته را در سوره الهاكم التكاثر ببين ، باشد كه علم اليقين تو به عين اليقين مبدل گردد .\r\nمهمان به سخنانش اضافه مىكند كه من از گمان و يقين بالاترم . و با ملامتها و نكوهشهاى شما سر از مقصود بر نمىگردانم .\r\nاز آن موقع كه دهانم از حلواى شيرين او طعم جان بخش دريافته است ، داراى ديده گان روشن گشته ، و در هر حال او را مىبينم . من در اين مسجد چنان گستاخانه قدم خواهم گذاشت كه گويى بخانهء خودم مىروم ، لذا ، پايم در اين راه نخواهد لرزيد زيرا من كور كورانه قدم بر نمىدارم . آن راز نهانى را كه خداوند با گل در ميان نهاده و او را خندان نموده است ، همان راز را در دل من شكوفان ساخته دلم راصد چندان خندان ساخته است .\r\nآن خدايى كه قامت سرو را بر افراشته و نرگس و نسرين را از لطف خود بهره ور ساخته و آن خدايى كه جان و دل نيشكر را شيرين نموده ، و خاك تيره ، نقش چگلى\r\n","description":"","footnote":"","page_name":" 87 ","page_number":91},
  {"content":"\r\nدريافته و ابروى زيبايان را دل ربا و چهره هاى ماه و شان را گلگون و گلنار ساخته است .\r\nآن خدايى كه صدها افسونگرى به زبان آدمى داده و آن خدايى كه در معادن زير زمينى طلاى ناب جعفرى به وجود آورده و از آن موقع كه در زراد خانهء خود را به روى عالم و عالميان باز كرده و الطاف الهىاش شعاع به دل و جان آدمى انداخته است عنايت او بر دلم راه يافته و سوداى عشقش را بر سرم انداخته ، عاشق سپاس گوى و شكر خوارم كرده است .\r\nمن آن عاشق جلال و جمال ابدى هستم كه هر موجود از آن اوست ، و اين همه عقول و جانهاى انسانى جاندار يك مرجان اوست . شما خيال مىكنيد با اين جملات ياوه سرايى مىكنم ؟ نه هرگز : -\r\n\r\n( ( 4137 ) ) من نه لافم ور بلافم همچو آب\r\nنيست در آتش كشىام اضطراب\r\n( ( 4138 ) ) چون بدزدم چون حفيظ مخزن اوست\r\nچون نباشم سخت رو پشت من اوست\r\n\r\nآرى : -\r\n\r\n( ( 4139 ) ) هر كه از خورشيد باشد پشت گرم\r\nسخت رو باشد نه بيم او را ، نه شرم\r\n\r\nچنين شخص رشد يافته مانند چهرهء آفتاب بىپرده و روى خصم سوز و بر كنار زننده پرده ها دارد ، اين همه تكاپوى بىباكانهء پيامبران ، علتى جز عظمت پشتيبانى كه احساس مىكردند نداشت . به همين جهت بود كه به تنهايى حمله بر سپاه پادشاهان بردند و باكى از اندوه و ترس نداشتند ، بدين جهت از سنگلاخ و فراز و نشيب حوادث رو بر نگرداندند و يكه و تنها خود را به جهانى پر از مخالف زدند ، سنگ سخت و محكم از دنيايى پر از كلوخ باكى ندارد ، زيرا كلوخ را خشت زنى مىسازد ، اما سختى سنگ از خداست .\r\nاگر شمارهء گوسفندان از حد و حساب بيرون شود ، قصاب زبر دست را چه باك . بدين جهت بود كه پيامبر فرمود :\r\n","description":"","footnote":"","page_name":" 88 ","page_number":92},
  {"content":"\r\nهمهء شما چوپانيد و مردم ديگر مانند گله كه چوپان در دنبال آنان براى حفظ شان مىكوشد .\r\nاگر چوپان نهيبى بر گله گوسفندان بزند ، از قهر و آشفتگى نيست ، بلكه از روى مهر و محبت است كه بر جانهاى گوسفندان دارد .\r\nگوش من هر لحظه از بخت نو اين بانگ را مىشنود كه اگر تو را اندوهگين سازم غمگين مباش ، زيرا - :\r\n\r\n( ( 4150 ) ) من تو را گريان و غمگين ز ان كنم\r\nتا كت از چشم بدان پنهان كنم\r\n( ( 4151 ) ) تلخ گردانم ز غمها خوى تو\r\nتا بگردد چشم بد از روى تو\r\n\r\nمگر مثل تو مثل آن صياد نيست كه در جستجوى شكار ، متحمل مشقتها و رنجهاست ؟ تو جوياى منى ، تو بنده و تسليم مشيت من مىباشى ، تو چاره ها مىانديشى كه روزى به بارگاه من راهى پيدا كنى . تو در هجران و جستجوى من بىكس و بىياورى دردى در تو ايجاد كرده‌ام كه آن درد دواى خود را در جستجوى من مىبيند ، آرى - :\r\n\r\nمىشنودم دوش آه سرد تو\r\n\r\nمن : -\r\n\r\n( ( 4155 ) ) مىتوانم هم كه بىاين انتظار\r\nره دهم بنمايمت راه گذار\r\n( ( 4156 ) ) تا از اين گرداب دوران وا رهى\r\nبر سر گنج وصالم پا نهى\r\n\r\nاما اين را بدان كه مقدار شيرينى و لذت مقصد به اندازه رنج و زحمتى است كه مسافر تحمل مىكند . اين قاعده كلى است كه : -\r\n\r\n( ( 4158 ) ) آن گه از شهر و ز خويشان بر خورى\r\nكز غريبى رنج و محنتها برى\r\n\r\nبىهوده عاشق آسان يافتن مباش ، زيرا : -\r\n\r\nهر چه آسان يافتى آسان دهى\r\nدرد مشكل ياب را بر جان نهى\r\n\r\n","description":"","footnote":"","page_name":" 89 ","page_number":93},
  {"content":"\r\n\r\nتمثيل گريختن مؤمن و بىصبرى او در بلا به اضطراب و بىقرارى نخود به جوش در ديگ ، تا بيرون جهد و منع كدبانو\r\n\r\nبشنو اين تمثيل و قدر خود بدان\r\nاز بلاها رو مگردان اى جوان\r\n( ( 4159 ) ) در نخود بنگر كه اندر ديگ چون\r\nمىجهد بالا چو شد ز آتش زبون\r\n( ( 4160 ) ) هر زمانى مىبرآيد وقت جوش\r\nبر سر ديگ و بر آرد صد خروش\r\n( ( 4161 ) ) كه چرا آتش به من در مىزنى ؟\r\nچون خريدى چون نگونم مىكنى ؟\r\n( ( 4162 ) ) مىزند كفليز كدبانو كه نى\r\nخوش به جوش و برمجه ز آتش كنى\r\n( ( 4163 ) ) ز ان نجوشانم كه مكروه منى\r\nبلكه تا گيرى تو ذوق و چاشنى\r\n( ( 4164 ) ) تا غذا گردى بياميزى به جان\r\nبهر خوارى بيستت اين امتحان\r\n( ( 4165 ) ) آب مىخوردى به بستان سبز و تر\r\nبهر اين آتش بد است آن آب خور\r\n( ( 4166 ) ) رحمتش سابق بد است از قهر ز ان\r\nتا ز رحمت گردد اهل امتحان\r\n( ( 4167 ) ) رحمتش بر قهر از آن سابق شده ست\r\nتا كه سرمايهء وجود آيد به دست\r\n( ( 4168 ) ) ز انكه بىلذت نرويد لحم و پوست\r\nچون نرويد چه گدازد عشق دوست\r\n( ( 4169 ) ) ز ان تقاضا گر بيايد قهرها\r\nتا كنى ايثار آن سرمايه را\r\n( ( 4170 ) ) باز لطف آيد براى عذر او\r\nكه بكردى غسل و برجستى ز جو\r\n( ( 4171 ) ) با نخود گويد چريدى در بهار\r\nرنج مهمان تو شد نيكوش دار\r\n( ( 4172 ) ) تا كه مهمان باز گردد شكر ساز\r\nپيش شه گويد ز ايثار تو باز\r\n( ( 4173 ) ) تا به جاى نعمتت منعم رسد\r\nجمله نعمتها برد بر تو حسد\r\n( ( 4174 ) ) من خليلم تو پسر پيش بچك\r\nسر بنه انى اَرانى اَذْبَحُك\r\n( ( 4175 ) ) سر به پيش قهر نه دل برقرار\r\nتا ببرّم حلقت اسماعيل وار\r\n( ( 4176 ) ) سر ببرّم ليك اين سر آن سر است\r\nكز بريده گشتن و كشتن برست\r\n( ( 4177 ) ) ليك مقصودم از آن تعليم توست\r\nاى مسلمان بايدت تسليم جست\r\n\r\n","description":"","footnote":"","page_name":" 90 ","page_number":94},
  {"content":"\r\n\r\n( ( 4178 ) ) اى نخود مىجوش اندر ابتلا\r\nتا نه هستى و نه خود ماند تو را\r\n( ( 4179 ) ) اندر آن بستان اگر خنديده اى\r\nتو گل بستان جان و ديده اى\r\n( ( 4180 ) ) گر جدا از باغ آب و گل شدى\r\nلقمه گشتى اندر احيا آمدى\r\n( ( 4181 ) ) شو غذا و قوّت انديشه ها\r\nشير بودى شير شو در بيشه ها\r\n( ( 4182 ) ) از صفاتش رسته و الله نخست\r\nدر صفاتش باز رو چالاك و چست\r\n( ( 4183 ) ) ز ابر و خورشيد و ز گردون آمدى\r\nپس شدى اوصاف و گردون بر شدى\r\n( ( 4184 ) ) آمدى در صورت باران و تاب\r\nمىروى اندر صفات مستطاب\r\n( ( 4185 ) ) جزو شيد و ابر و انجمها بدى\r\nنفس و فعل و قول و فكرتها شدى\r\n( ( 4186 ) ) هستى حيوان شد از مرگ نبات\r\nراست آمد اقتلوني يا ثقات\r\n( ( 4187 ) ) چون چنين بُرديست ما را بعد مات\r\nراست آمد ان فى قتلى حيات\r\n( ( 4188 ) ) فعل و قول صدق شد قوت ملك\r\nتا بدين معراج شد سوى فلك\r\n( ( 4189 ) ) آن چنان كان طعمه شد قوت بشر\r\nاز جمادى بر شد و شد جانور\r\n( ( 4190 ) ) اين سخن را ترجمهء پهناورى\r\nگفته آيد در مقام ديگرى\r\n( ( 4191 ) ) كاروان دايم ز گردون مىرسد\r\nتا تجارت مىكند وا مىرود\r\n( ( 4192 ) ) پس برو شيرين و خوش با اختيار\r\nنى به تلخى و كراهت دزدوار\r\n( ( 4193 ) ) ز ان حديث تلخ مىگويم تو را\r\nتا ز تلخىها فرو شويم تو را\r\n( ( 4194 ) ) ز آب سرد انگور افسرده رهد\r\nسردى و افسردگى بيرون نهد\r\n( ( 4195 ) ) تو ز تلخى چون كه دل پر خون شوى\r\nپس ز تلخىها همه بيرون دوى\r\nآن زمان شيرين شوى همچون عسل\r\nفارغ آيى گر به تو ريزند خل\r\nهر كه او اندر بلا صابر نشد\r\nمقبل اين درگه فاخر نشد\r\n( ( 4196 ) ) سگ شكارى نيست او را طوق نيست\r\nخام و ناجوشيده جز بىذوق نيست\r\n\r\n","description":"","footnote":"","page_name":" 91 ","page_number":95},
  {"content":"\r\n\r\n\r\nآيه\r\n« وَرَحْمَتِي وَسِعَتْ كُلَّ شَيْءٍ . » 7 : 156 ( 1 )  ( و رحمت من به همه چيز گسترده است ، يا گسترده تر از همه چيز است ) « رَبَّنا وَسِعْتَ كُلَّ شَيْءٍ رَحْمَةً وَعِلْماً . » 40 : 7 ( 2 )  ( اى پروردگار ما ، رحمت و علم تو به همه چيز گسترده است ) « فَلَمَّا بَلَغَ مَعَه اَلسَّعْيَ قالَ يا بُنَيَّ إِنِّي أَرى فِي اَلْمَنامِ أَنِّي أَذْبَحُكَ فَانْظُرْ ما ذا تَرى ، قالَ يا أَبَتِ اِفْعَلْ ما تُؤْمَرُ سَتَجِدُنِي إِنْ شاءَ الله مِنَ اَلصَّابِرِينَ . » 37 : 102 ( 3 )  ( وقتى كه [ ابراهيم 
  ] با فرزندش [ اسماعيل 
  ] به عمل سعى رسيدند ، ابراهيم گفت : اى فرزندم ، در عالم رويا مىبينم كه ترا ذبح مىكنم . ببين تو چه مىبينى ؟ اسماعيل گفت : اى پدرم ، آن چه كه به تو دستور داده شده است انجام بده . ان شاء الله مرا از بردباران خواهى يافت . )\r\nروايت\r\n« سبقت رحمته غضبه و لا يفوته احد إذا طلبه » . ( 4 )  ( رحمت خدا بر غضبش سبقت دارد و اگر كسى را بخواهد او نمىتواند از دست خدا فرار كند . )\r\n","description":"","footnote":" ( 1 ) سوره الاعراف ، آيهء 156 . .  ( 2 ) سوره غافر ، آيهء 7 . .  ( 3 ) سوره الصافات ، آيهء 102 . .  ( 4 ) دعاى عدليه . . ","page_name":" 92 ","page_number":96},
  {"content":"\r\n\r\n\r\n( ( 4193 ) ) ز ان حديث تلخ مىگويم تو را\r\nتا ز تلخى فرو شويم تو را\r\n\r\nگاهى براى نابود ساختن تلخىهاى صفات زشت ، شيرينترين دواها تلخترين اندرزها است\r\nاز آن موقع كه موضوع هدف اعلاى زندگى از ميان انسانها رخت بر بست ، از آن هنگام كه خنده ها و آرايشهاى صورى و خوش گذرانىهاى اپيكورى جاى تكامل روحى و سير به سوى منازل اعلاى انسانيت را گرفت .\r\nاز وقتى كه شهرت پرستان و هوا زده هاى متفكر نما بايستگىها و شايستگىهاى روحى انسانى را بباد مسخره گرفتند ، و پيرايش سرخاب و سفيداب را به وارستگىهاى روحى مقدم داشتند ، در نتيجه تعليم و تربيتها هم صورت مسخره‌اى به خود گرفت . ناز كشيدن و به به گفتن و منوچ گفتن بجاى منوچهر و فرى جون بجاى فريده و اسى جان گفتن بجاى اسفنديار هنگام تعليم و تربيت ، انسان ايجاد نمىكند ، بلكه مخاطب را مغرور عواطف حيوانى گوينده نموده و او را وادار مىكند كه همان وضع موجودش را منطقى و شايسته ترين وضع ممكن بداند آيا با اين آفرينها و احسنتها و به به هاى بىمورد وقيحترين جنايت را به روح تشنهء افراد مورد تعليم و تربيت روا نمىداريم ؟ انسان كه تمام مغز و روان و قلب او ، از مربيان مطالبهء جهش و تكامل مىكند و براى رسيدن به توانايى جهش و مراحل كمال احتياج به گذشتها و تعديل فعاليتهاى غرايز حيوانى دارد ، مىتواند با به به و ناز و غمزه به مطلوب خود برسد آن چه كه ضرورت دارد ، اين است كه با ضربه هاى غير منطقى اهانت و تحقير در روان اشخاص مورد تربيت ايجاد نكنيم كه در نتيجه باعث مختل شدن شخصيت آنان شود ، اين اصل مىگويد براى پاك كردن گرد و غبار طبيعت ناخود آگاه ، از چهرهء درونى\r\n","description":"","footnote":"","page_name":" 93 ","page_number":97},
  {"content":"\r\n\r\nانسان و براى برداشتن زنجير گرانبار خود خواهى از دست و پاى روح مورد تربيت ، بايد دواى تلخ توبيخ و تهديد به كار برده شود ، بلكه همچنين تازيانه‌اى كه شعلهء عشق و كمال از ضربه هايش زبانه خواهد كشيد بايد تجويز شود .\r\nامروزه ادبيات غرب و شرق ما همه و همه پر از بيان طرق ناز كشيدن و به به گفتن به انسانها مخصوصاً نسل جديد است . كسى پيدا نمىشود بگويد كه آقايان عزيز ، منتظر چه هستيد و از جان انسانها چه مىخواهيد ؟ مگر همه اين ناز كشيدنهاى بىاصل و به به گفتنهاى رياكارانهء شما به پوچى زندگى انسانهاى امروز مخصوصاً نسل جديد نيانجاميده است ؟ بس كنيد ، بگذاريد انسانها با طبيعت سالم و روح پر تحرك به راه خويش بروند ، بگذاريد اگر چه با تجويز داروهاى تلخ اين اسپرها و اوولهاى تورم يافته به تولدهاى واقعى خود برسند .\r\nتفسير ابيات\r\nبراى ارزيابى موجوديت و طريق شدنهاى تكاملى ، اين مثال را بشنو و در اين راه از بلاها و ناراحتىها روى گردان مباش . در باره نخودى كه در ديگ مىجوشد و مىجهد و در مقابل آتش ناتوان گشته است با دقت بنگر . اين موجود در هر لحظه‌اى كه مىجوشد ، صدها خروش بر سر ديگ بر مىآورد . و با كدبانو مىگويد : - كه چرا آتش به من در مىزنى چون خريدى چون نگونم مىكنى ؟ كدبانو بدون اين كه گوش بداد و فرياد نخود بدهد كف گير بر او مىزند و مىگويد : تو اشتباه مىكنى ، هم اكنون به جوش و از اين آتش خود را بر كنار مكن ، من ترا از آن جهت كه براى من ناخوش آيندى نمىجوشانم ، بلكه براى آنست كه ذوق و مايهء خود را دريابى و به صورت غذاى گوارا در آيى و سپس با جان من در آميزى ، آيا آماده كردن تو براى ورود در حوزه جان آدمى براى خوار كردن و پستى است ؟ تو در روزهاى گذشته در بستان سبز و خرم آبها خورده‌اى ، خوردن آن آبهاى گوارا براى آتش امروزت بوده است .\r\n","description":"","footnote":"","page_name":" 94 ","page_number":98},
  {"content":"\r\nآن آب خوردن روزگار گذشته مانند رحمت الهى بود كه بر غضبش سبقت دارد و با همان رحمت بود كه انسانها را براى آزمايش آماده ساخت . سرمايهء وجود هر موجود ، رحمت الهى است كه بر قهرش سبقت گرفته است ، تا سرمايه هستى را بر آنها ببخشايد . آن لذت ديروزى كه موجب روييدن گوشت و پوست بوده است ، براى اين بود كه امروز عشق دوست محبوب را بجاى بياورد . از همان خداى تقاضاگر قهرها بسراغ تو خواهد آمد ، باشد كه تو همان سرمايه اندوخته را تقديمش كنى ، پس از آن كه سرمايه هستى را در طبق اخلاص دربار گاهش نهادى ، بار ديگر لطف يزدانى بسراغت مىآيد ، تحسينت مىكند و مىگويد ، آرى : تو موجوديت خود را از كثافات و لجنهاى ماديات شستشو كردى و از جويبار خيالات طبيعى بر جستى . كدبانو به نخود مىگويد : تو در بهاران مواد غذايى را چريدى ، امروز همان مواد ميزبان رنجها و آلام تو گشته است .\r\nاين مهمانان روح پرور را بپذير و مقدمشان را مبارك بدان ، زيرا كه اين مهمانان ناخوش آيند از پيش تو در حال سپاس گزارى بر مىگردند و ايثار و بخشش تو را پيش خداوند بزرگ باز گو خواهند كرد .\r\nاگر اين محنتها و ناگوارىها را تحمل كنى ، بجاى رسيدن به نعمتهاى مورد انتظار به خود منعم خواهى رسيد ، در اين وقت است كه همهء نعمتها بر تو رشك خواهد ورزيد .\r\nمن همان ابراهيم خليلم تو اى پسر نازنينم ، بيا سر در مقابلم بر زمين گذار ، زيرا در عالم رويا ديده‌ام كه تو را ذبح مىكنم .\r\nبا دلى آرام سر به پيش اين قهر يزدانى بگذار تا گلوى ترا اسماعيل وار ببرم ، اما اين حقيقت را بدان ، سرى كه با لبه ى شمشير الهى بريده شود ، سرى است كه ما فوق بريده شدن و كشته شدن است . مقصودم از اين مطلب اى مسلمان عزيز ، تعليم و تربيت تست . اى گرويدهء كيش پاك اسلام در جستجوى تسليم به خواستهء خدايت باش .\r\n","description":"","footnote":"","page_name":" 95 ","page_number":99},
  {"content":"\r\nاز اين همه رنج و شكنجه با كى نداشته باش - :\r\n\r\n( ( 4178 ) ) اى نخود مىجوش اندر ابتلا\r\nتا نه هستى و نه خود ماند تو را\r\n\r\nدر فصل بهار در آن بوستان سر سبز و خرم خنديده بودى ، اما اى كاش مىدانستى كه تو گل آن بستان پر از گياه و درخت نبوده‌اى بلكه تو گل گلستان جان و ديدهء آدميان هستى ، اين همه جوش و خروش و ناراحتى چه معنا دارد ؟ : -\r\n\r\n( ( 4180 ) ) گر جدا از باغ و آب و گل شدى\r\nلقمه گشتى اندر احياء آمدى\r\n\r\nتوقف مكن ، به پيش رفت خود ادامه بده : -\r\n\r\n( ( 4181 ) ) شو غذا و قوّت انديشه ها\r\nشير بودى شير شو در بيشه ها\r\n\r\nحال كه تو ريشه و آغاز وجودت را از صفات الهى گرفته‌اى ، بيا ، در اين تحول و انقلاب ، بار ديگر رو به سوى صفاتش ببر و در اين راه توقفى مكن . تو اى انسانى كه در گذرگاه هستى سر از ابر و خورشيد و گردون بر آورده‌اى ، هم اكنون ، به پيشگاه اوصاف الهى رهسپار شو . و گام به ما فوق گردون گذار ، تو همان موجودى كه در صورت باران و تابش آفتاب به عرصه هستى قدم گذاشتى ، اكنون رو به صفات عاليه الهى روانه گشته‌اى . تو جزء خورشيد و ابر و ستاره ها بودى ، اكنون داراى نفس و فعل و قول و انديشه ها گشته‌اى . موجود از قلمرو گياه عبور مىكند و از موجوديت گياهى دست بر مىدارد و به هستى حيوانى نائل مىگردد . اين مطلب درست است ، اى برادران مورد اطمينانم ، مرا بكشيد ، زيرا حيات من در كشته شدن است . حال كه بعد از باختن چنين بردى در دنبال است ، چرا اين مرگ را استقبال نكنيم ، زيرا اين كشته شدن حيات حقيقى را در دنبال دارد . كردار و گفتار راستين ، غذاى فرشتگان گشته و بدين وسيله آنان را رهسپار كوى ملكوتى الهى كرده است . چنان كه بشر به نيروى طعامهايى كه تناول مىكند از جمادى عبور كرده و به عالم جانداران قدم مىگذارد . بس است بگذريم : -\r\n\r\n( ( 4190 ) ) اين سخن را ترجمهء پهناورى\r\nگفته آيد در مقام ديگرى\r\n\r\nكاروانيان موجودات از كيهان با عظمت فرود مىآيند و تجارتها مىكنند و\r\n","description":"","footnote":"","page_name":" 96 ","page_number":100},
  {"content":"\r\nبر مىگردند ، پس تو هم اى انسان ، راه خود را پيش گير و با ذائقه ى شيرين و چهرهء باز و با دلى آزاد ، نه با تلخى و كراهت مانند دزدان ، با اين كاروانيان قدم بردار . احساس مىكنم كه مطالب تلخ و كوبنده‌اى براى تو مىگويم ، اما هرگز از من مرنج و دلگير مباش ، زيرا -\r\n\r\n( ( 4193 ) ) ز ان حديث تلخ مىگويم تو را\r\nتا ز تلخىها فرو شويم تو را\r\n\r\nانگور افسرده وقتى كه با آب سرد تماس مىگيرد ، سردى و افسردگىاش بر طرف مىگردد ، اگر دل آگاه تو از اين گفتارهاى تلخ من پر خون شود ، تلخىهاى درونى تو مبدل به شيرينى خواهد گشت ، محتويات درونى تو آن گاه مانند عسل شيرين مىشود كه سركه‌اى در آن بريزند . خلاصه - هر كس كه تحمل خود را در مقابل بلايا و مصايب از دست داد ، راهى بدرگاه فاخر كمال نخواهد يافت . آن سگ ولگرد چون توانايى شكار ندارد ، نه طوقى بگردنش مىاندازند و نه ارزشى به او مىدهند . چنان كه ميوهء خام و نه پخته به ذائقهء آدمى شيرين نخواهد بود .\r\n","description":"","footnote":"","page_name":" 97 ","page_number":101},
  {"content":"\r\n\r\n\r\n\r\nتمثيل صابر شدن مؤمن چون بر سر و منفعت بلا واقف شود\r\n\r\n( ( 4197 ) ) آن نخود گفت ار چنين است اى ستى\r\nخوش بجوشم ياريم ده راستى\r\n( ( 4198 ) ) تو در اين جوشش چو معمار منى\r\nكفچليزم زن كه بس خوش مىزنى\r\n( ( 4199 ) ) همچو پيلم بر سرم زن زخم و داغ\r\nتا نبينم خواب هندستان و باغ\r\n( ( 4200 ) ) تا كه خود را در دهم در جوش من\r\nتا رهى يابم در آن آغوش من\r\n( ( 4201 ) ) ز ان كه انسان در غنا طاغى شود\r\nهمچو پيل خواب بين ياغى شوى\r\n( ( 4202 ) ) پيل چون در خواب بيند هند را\r\nپيلبان را نشنود آرد دغا\r\n\r\nآيه\r\n« كَلَّا إِنَّ اَلإِنْسانَ لَيَطْغى . أَنْ رَآه اِسْتَغْنى . » 96 : 6 - 7 ( 1 )  ( نه هرگز . البته انسان طغيان مىكند موقعى كه خود را بىنياز مىبيند )\r\nتفسير ابيات\r\nنخود در پاسخ كدبانو چنين مىگويد : پس از دريافت حكمت سوز و گداز و جوش ، ديگر خوش خواهم جوشيد ، تو هم از روى صدق و صفا ياورم باش ، زيرا در اين جوشش ، سازندهء حقيقى من تويى ، حال به هرطور كه بخواهى كف گير بر من بزن و باكى نداشته باش . در حقيقت من همان پيلم كه بايد بر سرش كوبيد تا خواب هندوستان و باغ و بوستان آن سرزمين منحرفش نسازد . من خود را بجوشيدنها خواهم سپرد ، باشد كه راهى به آغوش محبوبم پيدا كنم .\r\nانسان آن موجودى است كه هر قدر احساس بىنيازى كند ، بر طغيان خود مىافزايد ، مانند آن پيل كه خواب مىبيند و به ياغيگرى مىپردازد و سر مست مىگردد و دستور پيل بانش را نمىشنود و از اطاعتش سر مىپيچد .\r\n","description":"","footnote":" ( 1 ) سوره العلق ، آيهء 6 و 7 . . ","page_name":" 98 ","page_number":102},
  {"content":"\r\n\r\nعذر گفتن كدبانو با نخود و حكمت در جوش داشتن كدبانو نخود را\r\n\r\n( ( 4203 ) ) آن ستى گويد و را كه پيش از اين\r\nمن چو تو بودم ز اجزاى زمين\r\n( ( 4204 ) ) چون بپوشيدم جهاز آذرى\r\nبس پذيرا گشتم و اندر خورى\r\n( ( 4205 ) ) مدتى جوشيده‌ام اندر زمن\r\nمدتى ديگر درون ديگ تن\r\n( ( 4206 ) ) زين دو جوشش قوّت حسها شدم\r\nروح گشتم پس تو را استا شدم\r\n( ( 4207 ) ) در جمادى گفتمى ران مىروى\r\nتا شوى علم و صفات معنوى\r\n( ( 4208 ) ) چون شدى تو روح پس بار دگر\r\nجوش ديگر كن ز حيوانى گذر\r\n( ( 4209 ) ) از خدا مىخواه تا زين نكته ها\r\nدر نلغزى و رسى در منتها\r\n( ( 4210 ) ) ز انكه از قرآن بسى گمره شدند\r\nز ان رسن قومى درون چَه شدند\r\n( ( 4211 ) ) مر رسن را نيست جرمى اى عنون\r\nچون تو را سوداى سر بالا نبود\r\nجانب آن عاشق بىخويش ران\r\nكه در آن مسجد چه كرد از امتحان ؟\r\n\r\n« وَنُنَزِّلُ مِنَ اَلْقُرْءانِ ما هُوَ شِفاءٌ وَرَحْمَةٌ لِلْمُؤْمِنِينَ وَلا يَزِيدُ اَلظَّالِمِينَ إِلَّا خَساراً . » 17 : 82 ( 1 )  ( از قرآن آياتى مىفرستيم كه شفاء و رحمت براى مومنين است و براى ستمكاران چيزى جز خسارت نمىافزايد ) .\r\n« يُضِلُّ بِه كَثِيراً وَيَهْدِي بِه كَثِيراً وَما يُضِلُّ بِه إِلَّا اَلْفاسِقِينَ . » 2 : 26 ( 2 )  ( با آن مثلها كه در قرآن آورده مىشود ) گروه زيادى گمراه و گروه زيادى هدايت مىشوند و خداوند با آن مثلها گمراه نمىكند مگر تبه كاران را .\r\n","description":"","footnote":" ( 1 ) سوره الإسراء ، آيهء 82 . .  ( 2 ) سوره البقرة ، آيهء 26 . . ","page_name":" 99 ","page_number":103},
  {"content":"\r\n\r\n\r\n( ( 4210 ) ) ز انكه از قرآن بسى گمره شدند\r\nز ان رسن قومى درون چَه شدند\r\n( ( 4211 ) ) مر رسن را نيست جرمى اى عنود\r\nچون تو را سوداى سر بالا نبود\r\n\r\nطنابى در فضاى هستى كه پايينش سقوط و بالايش كمال است ، آويزان گشته است ، با اين طناب مىتوانى پايين به روى و در چاه طبيعت سر نگون گردى و مىتوانى بمرتفعترين قلهء كمال صعود كنى .\r\nيكى از عالىترين مضامين انسانى ، فردى و اجتماعى ، روانى و اخلاقى و اقتصادى و سياسى و طبيعى ، همين مضمون است كه جلال الدين در دو بيت مورد تحليل گوشزد كرده است . آن چه را در دو بيت فوق مطرح مىكند ، مىتوان به عنوان يك اصل كلى در تمام شئون بشرى تلقى نمود .\r\nبه توضيح اين كه انسان در هر موقعيتى هم كه قرار بگيرد ، پيرامون او را پديده ها و قوانين و وسايل فراوانى احاطه كرده است .\r\nآن پديده ها و قوانين و وسايل به خودى خود در راه تعيين سر نوشتى كه انسان با دست خود بايد بسازد ، آمادگى فعاليت خود را اعلام كرده‌اند ، بدون اين كه اين اعلام موجب اجبار انسانى بوده باشد ، مثلًا نور يكى از آن پديده ها و وسايل است كه تمام جايگاه هاى حيات ما را روشن ساخته است ، در عين حال ما را به هيچ يك از هدفهاى حياتى كه بايد آن را به دست بياوريم مجبور نمىسازد .\r\nپديدهء نور تا كنون هيچ قمار بازى را مجبور نساخته است كه در روشناييش بنشيند و قمار بازى كند ، چنان كه هيچ پارسايى را مجبور نساخته است كه در روشناييش بنشيند و به عبادت خداوندى پردازد .\r\nنور آفتاب يا هر روشنايى شبانگاهى كه با دست بشرى ساخته و تنظيم شده\r\n","description":"","footnote":"","page_name":" 100 ","page_number":104},
  {"content":"\r\n\r\nاست ، از راه اجبار دست گاندى را نگرفته است و او را مجبور نساخته است كه بيا به تنهايى يا با ياورانت در زير روشنايى من بنشين و براى اصلاح جامعهء خود بينديش . . . آب ، آن مادهء حياتى كرهء خاكى به وجود و جريان خود ادامه مىدهد ، بدون اين كه كسى را مجبور كند شخص ديگرى را در استخر آب بيندازد و او را غرق كند يا جهاز هاضمه و دستگاه مربوط بدن را به آشاميدن خود مجبور بسازد و نه تنها او را از مرگ نجات بدهد ، بلكه سلولها و اعصاب مغزى را آمادهء انديشه و رويا و تخيل و تداعى معانى و خود آگاهى نمايد . آرى مادهء آب هيچ گونه مأمور اجرايى بالاى سر استعمال كنندگان آب نگماشته است .\r\nاين انسان است كه حيات خود را مىخواهد و آن آب را با انواع گوناگون مورد بهره بردارى قرار مىدهد .\r\nاين مسئله مورد ترديد نيست . آن چه كه جاى تاسف است ، اين است كه اين انسان روى چه عواملى به جاى داشتن سوداى سر به بالا همواره ميل به سر بپايين مىكند ؟\r\nسر به بالا و سر به پايين يعنى چه ؟\r\nبراى توصيف و تحليل سر به بالا و سر به پايين ، مسائل زير را با دقت مطالعه فرماييد :\r\n1 - ارزيابى و درك موقعيت وجودى و احساس موقعيت عالى تر در هر گونه شرايط و تكاپو براى وصول به آن موقعيت ، سر به بالا ناميده مىشود . خود را رها ساختن در مقابل عوامل طبيعت و چنگالهاى درندگان انسان نما و از دست دادن موقعيت عالى تر و سقوط به موقعيت پايينتر ، سر به پايين ناميده مىشود .\r\n2 - رسنهاى قوانين و پديده ها و وسايل در هر موقعيت كه قرار گرفته باشيم ، از بالاى سر ما تا دسترس ما آويزان شده است . اين رسنها دو سر دارند : يك سر به\r\n","description":"","footnote":"","page_name":" 101 ","page_number":105},
  {"content":"\r\nطبيعت و سر ديگر به ما فوق طبيعت . و ما در نقطه‌اى هستيم كه مىتوانيم آن رسن را بهر دو طرف سقوط و كمال دستاويز قرار بدهيم .\r\n3 - محدوديتهاى ناشى از جهل و ناتوانى به معناى عمومى ، اگر چه هدفهاى حياتى سر به بالاى انسان را محدود مىسازند و در نتيجه استفاده‌اى كه دانا تران و تواناتران مىتوانند از رسنها داشته باشند براى ما امكان ناپذير مىگردد ، ولى آن موجودى كه سر به بالا مىكند روح آدمى است و اين روح حتى با دست انداختن به رسن به نيت سر به بالا رفتن كار خود را مىتواند در صعود به قلهء مرتفع كمال صورت بدهد . وقتى كه به اين نكته متذكر مىشويم ، فاصله ميان خود روح و موقعيت بالا با كيلو متر و فرسخ مقياس گيرى نمىشود ، بلكه يك توجه واقعى به بالا و خواستن و اقدام به وصول به آن براى آرمان مزبور كفايت مىكند .\r\nاين اصل به آسانترين وجه روشن مىشود كه نبايد براى سر به بالا رفتن منتظر آمادگى رسن پديده ها و حقايق و وسايل طبيعى و انسانى از تمام جهات بود . اگر درست دقت كنيم خواهيم ديد كه يكى از اشتباهات انسانى همين مسئله است كه اشتياق خود را براى به دست آوردن همهء وسايل براى همهء هدفهاى انسانى و جهانى كه از بىنهايت جويى او سر چشمه مىگيرد و اساسىترين ريشه تحولات عالى او است ، با لزوم عملى شدن مورد اشتياق در هر گونه شرايط و موقعيتها در هم مىآميزد و از خود همين وسيله ( بىنهايت جويى ) نمىتواند بهره بردارى نمايد .\r\n4 - زمينهء وجودى انسان نيروى سر به بالا رفتن را در خود دارد ، با گذشت ساليان عمر و با افزايش تجربه ها و دانش و بينشها اين نيرو هم اهميت خود را بيشتر نشان مىدهد و هم امكانات بهره بردارى از آن نيرو افزايش مىيابد .\r\nبهره بردارى از اين نيروى اعجاز آميز احتياج به خواستن جدى و جهش در دنبال آن دارد .\r\n5 - اين نيرو در اذهان متفكرين تفسيرات گوناگونى ديده است :\r\n","description":"","footnote":"","page_name":" 102 ","page_number":106},
  {"content":"\r\nاز آن جمله داروين از نظر زيست شناسى و توماس هابس از نظر زندگى اجتماعى . و بعضى ديگر چنين مىگفتند كه جاندار عموما و انسان مخصوصاً نيروى مزبور را در راه انتخاب طبيعى در ميان تنازع در بقا به كار مىبرد و سر به بالا رفتن جاندار جز باز كردن ميان براى حيات طبيعى و تحصيل وسايل مناسب تر براى ادامه زندگى خود چيزى ديگر نيست .\r\nاينان جريان عادى زندگان را مىديدند و رواج تكاپو براى تحصيل قدرتهاى طبيعى در راه زندگى طبيعى را مشاهده مىنمودند و بدان جهت كه به سر بالا رفتن طبيعى خيره شده بودند ، نتوانستند اين حقيقت را درك كنند كه همهء نيروهاى انسانى و طبيعى بمنزلهء مواد خامى هستند كه اگر به حال خود گذاشته شوند ، نتيجه‌اى جز انتخاب طبيعى در ميان تنازع در بقا ( سر به پايين ) نخواهند داشت .\r\nو اين انسان است كه بايد آن نيروها را به سود واقعيتهاى انسانى مهار كند ، قدرتهاى پوشالى طبيعت همواره در باد پاى قدرتهاى عالى تر هيچ و پوچ مىشود و از بين مىرود .\r\nثروت دنيا داران و شمشير تيز چنگيزها و شهرت و مقام بيسمارك و چمبرلنها و زيبايى كلئوپاترها و چشمگيرى تيمور لنگ و ناپلئونها همه و همه در مقابل سر به بالا رفتن كپلر ناتوان از معاش روزانهء خود و محروم از هر قدرت و مقام ، جز به سر به طبيعت پائين به چيز ديگرى نمىتواند تفسير شود .\r\nكوششهاى اخلاقى سانتهيلر و هوگو ، اعلاميهء جهانى حقوق بشر ببار مىآورد و فرانسه را شايستهء ادامهء حيات در فرهنگ بشرى معرفى مىكند و ناپلئون با آن پالتوى خز كه براى سر به بالا رفتن كه در قاموس بشرى همان سوارى بر دوش آدميان بود ، مردهء فرانسه را به دست فرانسويان مىدهد و خود راهى سنت هلن مىگردد .\r\nاين تعارض در سر به بالا رفتنها شبيه به تعارض سر به بالا رفتنهاى غرايز حيوانى و عقل و وجدان است در آدميان ، كه بالاخره پيروزى نصيب عقل و وجدان آدمى خواهد بود .\r\n","description":"","footnote":"","page_name":" 103 ","page_number":107},
  {"content":"\r\n\r\nتفسير ابيات\r\nآن كدبانو مىگويد : اى نخود ، پيش از اين دوران ، من هم مانند تو از اجزاى زمين بودم ، از آن هنگام كه لباس آتشين بر تنم كردم ، حال تلاش و جوش و خروش را پذيرفتم .\r\nآرى ، من هم مدتى از روزگاران را بجوشش در آمدم و مدتى ديگر در درون ديگ كالبد مادى خروشيدم ، از اين دو جوشش گذشته ، نيروى احساس و آگاهى به دست آوردم و بمرحلهء روح گام نهادم و اكنون استاد پرورش دهندهء تو گشته‌ام . من در عالم جمادى با خويشتن مىگفتم : كه به زودى رخت از اين عالم بر بندم و به صحنهء صفات معنوى وارد شوم ، وقتى كه روح حياتى را دريافتم با خويشتن گفتم ، جوش ديگرى بايد ، كه از عالم حيوانى بگذرم و رهسپار منزلگه والاترى گردم . انسان راهرو و تشنه حقايق الهى ، از خدا مسئلت كن كه از اين نكته ها نلغزى و بمقاصد عالىتر صعود نمايى ، اين نكته ها كه مىگويم همانند قرآن است كه بسى افراد را گمراه مىكند و با اين كه آيات قرآنى مانند رسنى است كه در گذرگاه هستى از بارگاه الهى آويزان شده است ، گروه فراوانى از آن رسن گرفته و بجاى آن كه بالاتر روند به سيه چال نيستى سقوط مىكنند .\r\nاى آدم كج بين و كج رو ، اگر تو را ميل سر بالا رفتن نباشد تقصير رسن چيست ؟ اين موضوع را بگذاريم و برويم سراغ آن عاشق خود باخته كه مىخواست در آن مسجد مهمان كش ، مهمان شود و خود را در ميان آزمايش غوطه ور كند .\r\n","description":"","footnote":"","page_name":" 104 ","page_number":108},
  {"content":"\r\n\r\nباقى قصه مهمان آن مسجد مهمان كش و ثبات و صدق او\r\n\r\n( ( 4212 ) ) آن غريب شهر سر بالا طلب\r\nگفت مىخسبم در اين مسجد به شب\r\n( ( 4213 ) ) مسجدا گر كربلاى من شوى\r\nكعبهء حاجت رواى من شوى\r\n( ( 4214 ) ) هين مرا بگذار اى بگزيده دار\r\nتا رسن بازى كنم منصور وار\r\n( ( 4215 ) ) گر شديد اندر نصيحت جبرئيل\r\nمىنخواهد غوث در آبش خليل\r\n( ( 4216 ) ) جبرئيلا رو كه من افروخته\r\nبهترم چون عود و عنبر سوخته\r\n( ( 4217 ) ) جبرئيلا گر چه يارى مىكنى\r\nچون برادر پاسدارى مىكنى\r\n( ( 4218 ) ) اى برادر من بر آذر چابكم\r\nمن نه آن جانم كه گردم بيش و كم\r\n( ( 4219 ) ) جان حيوانى فزايد از علف\r\nآتشى بود و چو هيزم شد تلف\r\n( ( 4220 ) ) گر نگشتى هيزم او مثمر بدى\r\nتا ابد معمور و هم عامر بدى\r\n( ( 4221 ) ) باد سوزان است اين آتش بدان\r\nپرتو آتش بود نى عين آن\r\n( ( 4222 ) ) عين آتش در اثير آمد يقين\r\nپرتو و سايهء وى است اندر زمين\r\n( ( 4223 ) ) لاجرم پرتو نپايد ز اضطراب\r\nسوى معدن باز مىگردد شتاب\r\n( ( 4224 ) ) قامت تو برقرار آمد بساز\r\nسايه ات كوته دمى يك دم دراز\r\n( ( 4225 ) ) ز ان كه در پرتو نيابد كس ثبات\r\nعكسها واگشته سوى امهات\r\n( ( 4226 ) ) هين دهان بر بند فتنه لب گشاد\r\nخشك آر الله اعلم بالرشاد\r\nفتنه زاد و كرد عالم را خراب\r\nشرق و غرب افتاد اندر اضطراب\r\nچون مرا تب گشت دلها تنگ شد\r\nهر يكى با ديگرى در جنگ شد\r\nگفتوگو بسيار شد خامش شدم\r\nمسئله تنظيم كردم تن زدم\r\nور تو گويى موجب فتنه چه بود ؟\r\nباز گويم گوش من چون غم فزود\r\n\r\n","description":"","footnote":"","page_name":" 105 ","page_number":109},
  {"content":"\r\n\r\n\r\n( ( 4222 ) ) عين آتش در اثير آمد يقين\r\nپرتو و سايهء وى است اندر زمين\r\n( ( 4223 ) ) لا جرم پرتو نپايد ز اضطراب\r\nسوى معدن باز مىگردد شتاب\r\n( ( 4224 ) ) قامت تو برقرار آمد بساز\r\nسايه ات كوته دمى يك دم دراز\r\n\r\nاعيان حقايق جهان هستى در پشت پردهء طبيعت است ، اين اعيان مشهود روشنايىها و سايه هاى آنها است ( مثل افلاطونى )\r\nما در مجلدات پيشين تفسير و نقد و تحليل مثنوى مسائلى را در بارهء مثل افلاطونى به طور اختصار بررسى كرده‌ايم . در ابيات فوق نكتهء مهمى وجود دارد كه ما در اينجا مطرح مىكنيم :\r\nچنين به نظر مىرسد كه جلال الدين مىخواهد توضيح معقولى را در بارهء مثل بيان كند ، اگر چه اين توضيح نمىتواند مانند يك دليل قاطعانه مثل را اثبات كند ، ولى مطلب ، فوق العادهء جالب است .\r\nبه اين بيان كه حقايق اشياء در عالم ما فوق محسوسات به طور ثابت وجود دارد اين حقايق بر دو قسم است قسم يكم - حقايق نورانى كه در پشت پردهء نمودها قرار گرفته و ما در جهان محسوس جز روشنايىهاى آنها را نمىبينيم ، حقيقت آفتاب اين جرم نورانى نيست كه ما آن را از كرهء زمين مشاهده مىكنيم ، بلكه پرتوى از آفتاب حقيقى است كه در جهان پشت نمودها وجود دارد .\r\nقسم دوم - حقايق و غير نورانى - ما خود آن حقايق را نمىبينيم ، بلكه سايه هاى آنها را مشاهده مىكنيم .\r\nالبته اين مسئله كه وسيلهء نشان دهندهء پرتو حقايق نورانى و سايه هاى حقايق\r\n","description":"","footnote":"","page_name":" 106 ","page_number":110},
  {"content":"\r\nغير نورانى چيست ؟ جلال الدين در اين ابيات مطرح نكرده است ، بلكه مطالبى جسته و گريخته در مثنوى آورده است كه مىتواند اين وسيله را تا حدود قابل درك توضيح بدهد .\r\nمثلًا در آن ابيات كه مىگويد : « آفتاب آفتاب » مىتواند آن آفتاب برين را ايجاد كنندهء سايه هاى حقايق نورانى و نشان دهندهء روشنايىهاى حقايق نورانى معرفى كند .\r\nآن گاه جلال الدين مىپردازد به بيان ثبات و بر قرارى حقايق عينى پشت پرده و زوال و تغيير و روشنايىها و سايه هاى روى پرده و تشبيه جالبى در اين باره بيان مىكند :\r\n\r\n( ( 4224 ) ) قامت تو برقرار آمد بساز\r\nسايه ات كوته دمى يك دم دراز\r\n\r\nقامت انسانى ثبات و دوام نسبى دارد ، ولى سايه‌اى كه بر روى زمين مىاندازد مختلف است ، گاهى كوتاه و گاهى دراز مىباشد .\r\nاين كوتاهى و درازى ناشى از موقعيتى است كه قامت انسان در مقابل جسم نورانى دارا مىباشد . براى تحقق اين موضوع چند چيز ضرورت دارد :\r\n1 - حقيقت ثابت كه هيچ گونه تغيير و تحول را نمىپذيرد .\r\n2 - منبع نورانى كه در وضعى با آن حقيقت قرار بگيرد كه موجب سايه انداختن آن حقيقت بوده باشد .\r\n3 - سايه هايى كه از قرار گرفتن حقيقت ثابت در مقابل منبع نورانى توليد مىگردد .\r\n4 - عامل تغيير و تحول در رابطهء حقيقت با منبع نورانى كه موجب اختلاف كميت و كيفيت سايه ها مىباشد .\r\nاگر ضرورتى بتواند خود حقايق ثابتهء پشت پردهء طبيعت را اثبات كند ، سه موضوع ديگر قابل تصور و پذيرش منطقى مىگردد ، ولى تمام اشكالات و دشواريها مربوط به وجود آن حقايق است .\r\nكدامين منطق ضرورت آن حقيقت را اثبات كرده است ؟ مخصوصاً با نظر به بىنيازى\r\n","description":"","footnote":"","page_name":" 107 ","page_number":111},
  {"content":"\r\n\r\nخداوند از هر وسيله در امر آفرينش . او در امر آفرينش نه به عقول ده گانهء فلاسفه گذشته احتياج دارد و نه به امكان اشرف و نه به مثل افلاطونى . مگر اين كه گفته شود : اين موضوعات به عنوان وسيلهء آفرينش رو بناى جهان هستى نيست ، بلكه به جهت لزوم وابسته شدن امور عرضى به امور ذاتى و پيوستگى امور متغير به امور ثابت است جريان اين قانون در خلقت مربوط به سيستم مجموعى هستى است كه طبيعتا اقتضاى دو نوع موجود پشت پرده‌اى ثابت و روى پرده‌اى متغيرى دارد ، مانند سيستم روح و كالبد مادى .\r\nنقاط اتصال اين دو قلمرو روح آدمى است ، يعنى روح انسانى است كه از يك رو مجاور رو بناى طبيعت و متغيرات است و از روى ديگر متصل به پشت پردهء حقيقت ما فوق حقايق ثابت است .\r\nبه نظر مىرسد اگر بجاى حقيقت ثابت در پشت پردهء حقيقت ما فوق ثبوت و تغير به كار ببريم ، دشوارىهاى زيادى را از بين خواهيم برد ، چنان كه وقتى كه از تغيرات و حركت و سكون و كم و زيادى كالبد مادى صحبت مىداريم ، نمىتوانيم نقيض آن مفاهيم را در روح مطرح كنيم ، بلكه مىگوييم : روح ما فوق آن امور و اضداد و نقايض آنها است .\r\nاين مسئله ايست كه در مباحث علت و معلول مشروحاً مطرح و قابل پذيرش بودن آن را اثبات نموده‌ايم ، مراجعه شود .\r\nتفسير ابيات\r\nآن غريب شهر كه هواى سر بالا كردن بر سر داشت ، بدون اعتنا به گفته هاى مردم با تمام جسارت گفت : امشب در اين مسجد خواهم خوابيد ، آن گاه رو به مسجد كرده چنين گفت : -\r\n\r\n( ( 4213 ) ) مسجدا ، گر كربلاى من شوى\r\nكعبه‌اى حاجت رواى من شوى\r\n\r\nاى مسجد كه براى من بمنزله دار بر افراشته انتخاب شده‌اى بگذار بروم بالاى\r\n","description":"","footnote":"","page_name":" 108 ","page_number":112},
  {"content":"\r\nتو و مانند منصور حلاج ( 1 )  رسن بازىها كنم . سپس رو به مردم كرده گفت : اگر شما در اين اندرز كه به من مىدهيد خود را جبرئيل فرض كنيد اين را هم بدانيد كه من آن ابراهيم خليلام كه حتى در شعله هاى سوزان آتش ، پناهى از او نمىخواست . آرى : -\r\n\r\n( ( 4217 ) ) جبرئيلا گر چه يارى مىكنى\r\nچون برادر پاسدارى مىكنى\r\n\r\nاما اين را بدان كه -\r\n\r\n( ( 4218 ) ) اى برادر من بر آذر چابكم\r\nمن نه آن جانم كه گردم بيش و كم\r\n\r\nآن جانى كه از گياه و مواد زمينى نمو مىكند شايستهء آتش است كه در جريانات طبيعى به هيزم تبديل مىگردد و طعمهء آتش قرار مىگيرد .\r\nاگر آن جان با دريافت حقيقت خويشتن از مجراى هيزم بودن خارج مىگشت بارور مىشد و براى هميشه آباد و سازنده بود .\r\nاين آتش صحنه طبيعت را كه مىبينى حقيقت عينى آتش نيست ، بلكه باد سوزان و پرتو آتش است كه در روى پردهء طبيعت ديده مىشود نه عين واقعى آن . عين خود آتش را به طور يقين در جهان اثير بايد جستجو كرد .\r\nآن چه در روى زمين ديده مىشود پرتو و سايه آتش است . و اين مطلب را هم مىدانيم كه پرتو و سايه هر چيز اضطراب و تلاشى دارد كه بجايگاه اصلى خود بشتابد اين همه اختلافات و تغييرات مربوط به سايه هاى موجودات است ، نه به اصل اعيان آنها قامت آدمى ثابت و برقرار است در صورتى كه سايه او گاهى كوتاه و گاهى دراز است بدين جهت است كه هيچ كس در نمايشهاى پرتو و سايه ها نمىتواند ثبات و استقرارى به دست بياورد ، زيرا مىداند كه عكسها و سايه ها و روشنايىهاى وابسته و بالاخره بمنابع اصلى خود رهسپار خواهد گشت . اى مولوى هم اكنون دهان بر بند و بيش از اين به فاش ساختن اسرار نهانى وجود اصرار مكن ، زيرا لبهاى فتنهء مردم كوته بين باز شده است .\r\n","description":"","footnote":" ( 1 ) در باره شخصيت حسين بن منصور حلاج و نظريات دانشمندان و عرفاى اسلامى در باره او به مجلدات گذشته مراجعه شود . . ","page_name":" 109 ","page_number":113},
  {"content":"\r\nببنديم سر چشمهء زبان را كه اذهان عاميان توانايى هضم اين مسائل را ندارد . اين مسائل فتنه ها بر پا مىكند و جهانى را ويران مىسازد و شرق و غرب را در اضطراب مىاندازد . در اين مورد : -\r\n\r\nگفت و گو بسيار شد خامش شدم\r\nمسئله تنظيم كردم تن زدم\r\nور تو گويى موجب فتنه چه بود ؟\r\nباز گويم گوش كن چون غم فزود\r\n\r\n","description":"","footnote":"","page_name":" 110 ","page_number":114},
  {"content":"\r\n\r\nذكر خيال بد انديشيدن قاصر فهمان\r\n\r\n( ( 4227 ) ) پيش از آن كاين قصه تا مخلص رسد\r\nدود گندى آمد از اهل حسد\r\n( ( 4228 ) ) من نمىرنجم از اين ، ليك اين لگد\r\nخاطر ساده دلى را پى كند\r\n( ( 4229 ) ) خوش بيان كرد آن حكيم غزنوى\r\nبهر محجوبان مثال معنوى\r\n( ( 4230 ) ) كه ز قرآن گر نبيند غير قال\r\nاين عجب نبود ز اصحاب ضلال\r\n( ( 4231 ) ) كز شعاع آفتاب پر ز نور\r\nكور جز گرمى نيابد در عبور\r\n( ( 4232 ) ) خربطى ناگاه از خر خانه اى\r\nسر برون آورد چون طعّانه اى\r\n( ( 4233 ) ) كاين سخن پست است يعنى مثنوى\r\nقصهء پيغمبر است و پيروى\r\n( ( 4234 ) ) نيست ذكر و بحث و اسرار بلند\r\nكه دوانند اوليا ز ان سو سمند\r\n( ( 4235 ) ) از مقامات تبتل تا فنا\r\nپايه پايه تا ملاقات خدا\r\n( ( 4236 ) ) شرح و حد هر مقام و منزلى\r\nكه بپر زو بر پرد صاحب دلى\r\nجمله سر تا سر فسانه است و فسون\r\nكودكانه قصه بيرون و درون\r\n( ( 4237 ) ) چون كتاب الله بيامد هم بر آن\r\nاين چنين طعنه زدند آن كافران\r\n( ( 4238 ) ) كه اساطير است و افسانهء نژند\r\nنيست تعمينى و تحقيقى بلند\r\n( ( 4239 ) ) كودكانه خرد فهمش مىكنند\r\nنيست جز امر پسند و ناپسند\r\nذكر آدم گندم و ابليس و مار\r\nذكر هود و باد و ابراهيم و نار\r\nذكر نوح و كشتى و طوفان تن\r\nذكر كنعان و سر از خط تافتن\r\n( ( 4240 ) ) ذكر يوسف ذكر زلف پر خمش\r\nذكر يعقوب و زليخا و غمش\r\nذكر اسماعيل و ذبح و جبرئيل\r\nذكر قصهء كعبه و اصحاب فيل\r\nذكر بلقيس و سليمان و سبا\r\nذكر داود و زبور و اوريا\r\nذكر طالوت و شعيب و صوم او\r\nذكر يونس ذكر لوط و قوم او\r\nذكر حمل مريم و نخل و مخاض\r\nذكر زكريا و يحيى و رياض\r\nذكر صالح ناقه و تقسيم آب\r\nذكر ادريس و مناجات و جواب\r\n\r\n","description":"","footnote":"","page_name":" 111 ","page_number":115},
  {"content":"\r\n\r\n\r\nذكر الياس و عزير موت او\r\nذكر قارون و زمين رفتن فرو\r\nذكر ايّوب و صبورى در بلا\r\nذكر اسرائيليان در تيه لا\r\nذكر موسى و شجر طور و عصا\r\nخلع نعلين و خطابات و عصا\r\nذكر عيسى و عروجش بر سما\r\nذكر ذو القرنين و خضر و ارميا\r\nذكر فضل احمد و خلق عظيم\r\nكه قمر از معجزاتش شد دو نيم\r\n( ( 4241 ) ) ظاهر است و هر كسى پى مىبرد\r\nكو بيان كه گو شود در وى خرد\r\n( ( 4242 ) ) گفت اگر آسان نمايد اين به تو\r\nاين چنين يك سوره گو اى سخت رو\r\n( ( 4243 ) ) جنّيان و انسيان و اهل كار\r\nگو يكى آيت از اين آسان بيار\r\n\r\nآيه\r\n« يَقُولُ اَلَّذِينَ كَفَرُوا إِنْ هذا إِلَّا أَساطِيرُ اَلأَوَّلِينَ » 6 : 25 ( 1 )  ( آنان كه كفر ورزيده‌اند ، مىگويند : اين قرآن نيست مگر افسانه هاى گذشتگان ) .\r\n« وَإِنْ كُنْتُمْ فِي رَيْبٍ مِمَّا نَزَّلْنا عَلى عَبْدِنا فَأْتُوا بِسُورَةٍ مِنْ مِثْلِه وَاُدْعُوا شُهَداءَكُمْ مِنْ دُونِ الله إِنْ كُنْتُمْ صادِقِينَ » 2 : 23 ( 2 )  ( اگر در بارهء آن چه كه به بندهء خود فرستاده‌ايم در ترديد قرار گرفته اين ، يك سوره مثل سوره هاى قرآنى يا سوره‌اى از مثل پيامبر كه هيچ گونه درسى نخوانده است ، بياوريد و شهود خود را بجز خداوند بخوانيد اگر راست مىگوييد .\r\n","description":"","footnote":" ( 1 ) سوره الانعام ، آيهء 25 . اين مضمون در 9 مورد ذكر شده است : الانفال آيهء 31 النحل آيهء 24 المؤمنون آيهء 83 الفرقان آيهء 5 النمل آيهء 68 الاحقاف آيهء 70 القلم آيهء 15 المطففين آيهء 13 . .  ( 2 ) سوره البقرة ، آيهء 24 . . ","page_name":" 112 ","page_number":116},
  {"content":"\r\n\r\nتفسير ابيات\r\nپيش از آن كه اين داستان به پايان رسد از دهان مردم حسود دود گندى بالا آمد و فضاى محفل روحانيان را متعفن ساخت .\r\nمن خود از اين لگد پرانىها رنجشى ندارم ، بيم از آن دارم كه خاطر ساده لوحى را مختل بسازد . چه خوش گفته است آن حكيم غزنوى ( سنايى ) در باره مردمى كه از دريافت حقايق محرومند : -\r\n\r\nعجب نبود گر از قرآن نصيبت نيست جز حرفى\r\nكه از خورشيد جز گرمى نيابد چشم نابينا\r\n\r\nآرى ، يك خر منشى از خر خانه ، مانند كسى كه كارش تنها طعنه زدن است سر بيرون آورد و چنين گفت : -\r\n\r\n( ( 4233 ) ) كاين سخن پست است يعنى مثنوى\r\nقصهء پيغمبر است و پيروى\r\n\r\nدر اين مثنوى نه ذكرى وجود دارد و نه بحثى و نه آن اسرار اعلا كه اولياء الله اسب به سوى آنها مىتازند . در اين مثنوى از مقامات عالى زهد و رياضت تا مقام فنا و از آن منزلگه تا ملاقات خدا چيزى ديده نمىشود ، همچنين شرح و تعريف مقامات و منازلى كه صاحب دلان از آنها به پرواز در مىآيند ، گفتگويى بميان نيامده است و به طور كلى :\r\n\r\nجمله سر تا سر فسانه است و فسون\r\nكودكانه قصه بيرون و درون\r\n\r\nاين بد بينىها و اهانتها بر كتاب مثنوى رنجى در دلم ايجاد نمىكند ، زيرا قرآن كه كتاب الهى است مورد طعنه ى كفار قرار گرفته و مىگفتند :\r\n\r\n( ( 4238 ) ) كه اساطير است و افسانهء نژند\r\nنيست تعميقى و تحقيقى بلند\r\n( ( 4239 ) ) كودكان خرد فهمش مىكنند\r\nنيست جز امر پسند و ناپسند\r\n\r\nدر اين كتاب داستان آدم و گندم و شيطان و مار و ذكرى از هود و طوفان و ابراهيم و آتش ، يادى از نوح و كشتى و طوفان دريا و پسر نوح ( كنعان ) و تمرد كردن او و همچنين\r\n","description":"","footnote":"","page_name":" 113 ","page_number":117},
  {"content":"\r\nقصهء يوسف و زلف پر خم او و داستان يعقوب و زليخا و عشق سوزانش ، همچنين سر گذشت اسماعيل و ذبح و آمدن جبرئيل و داستان كعبه و اصحاب كهف و بلقيس و سليمان و تبه كارى قوم سبا ، يادى از داود و زبور و اوريا و داستانهاى ديگر مانند داستان طالوت و شعيب و روزه داريهاى او و خاطرهء يونس و لوط و قوم او ، نيز ياد آورىهاى زيادى در بارهء حمل مريم و رفتن او به زير نخل و درد زاييدن او و مسائل مربوط به زكريا و يحيى و باغها و قصهء صالح و ناقه اش و تقسيم آب ، ذكرى از ادريس و مناجاتهاى وى و يادى از الياس و عزيز و مردن صد سالهء او ، قصهء قارون و فرو رفتنش در زمين و ابتلاآت ايوب و شكيبايى او و گم شدن اسرائيليان در بيابانها و قصه هاى گوناگون موسى و درخت و كوه و عصا و كندن نعلين و سخن گفتن و عطاهاى الهى به اسرائيليان . همچنين ذكر عيسى و بالا رفتن او به آسمان و ياد آورى سر گذشت ذو القرنين و خضر و ارميا و بيان فضل و فضيلت پيامبر اكرم و اخلاق بىمانند او و دو نيم شدن ماه بمعجزه او . . . اينها همه داستانهاى آشكار است كه همه مىفهمند و در هيچ يك از اين مطالب مسأله‌اى وجود ندارد كه عقل آدمى در آن گم شود . در جواب اين ظاهر بينان تبه كار يك پاسخ مختصر وجود دارد كه خداوند فرموده است -\r\n\r\n( ( 4242 ) ) گفت اگر آسان نمايد اين به تو\r\nاين چنين يك سوره گو اى سخت رو\r\n( ( 4243 ) ) جنّيان و انسيان و اهل كار\r\nگو يكى آيت از اين آسان ، بيار\r\n\r\n","description":"","footnote":"","page_name":" 114 ","page_number":118},
  {"content":"\r\n\r\n\r\nتفسير اين خبر مصطفى عليه السلام كه ان للقرآن ظهراً و بطناً و لبطنه بطناً الى سبعة ابطن و فى رواية الى سبعين بطناً\r\n\r\n( ( 4244 ) ) حرف قرآن را مدان كه ظاهريست\r\nزير ظاهر باطنى بس قاهريست\r\n( ( 4245 ) ) زير آن باطن يكى بطن دگر\r\nخيره گردد اندر او فكر و نظر\r\nزير آن باطن يكى بطن سوم\r\nكاندر او گردد خردها جمله گم\r\n( ( 4246 ) ) بطن چارم از نبى خود كس نديد\r\nجز خداى بىنظير و بىنديد\r\nهمچنين تا هفت بطن اى بو الكرم\r\nمىشمر تو زين حديث معتصم\r\n( ( 4247 ) ) رو ز قرآن اى پسر ظاهر مبين\r\nديو آدم را نبيند غير طين\r\n( ( 4248 ) ) ظاهر قرآن چو شخص آدمى است\r\nكه نقوشش ظاهر و جانش خفيست\r\n( ( 4249 ) ) مرد را صد سال عمّ و خال او\r\nيك سر مويى نبيند حال او\r\n\r\nروايت\r\n« ان للقرآن ظهرا و بطنا و لبطنه بطنا الى سبعه ابطن » ( 1 )  ( به تحقيق براى قرآن آشكارى است و باطنى و براى باطن آن ، باطن ديگرى است تا هفت باطن ) .\r\n« ان للقرآن ظهرا و بطنا و ان علم كل شيئى فى القرآن و ان علم ذلك عند الائمة عليهم السلام و لا يعلمه غيرهم الا بتعليمهم . » ( 2 )  ( براى قرآن آشكارى است و باطنى و علم همه چيز در قرآن است . اين علم قرآنى در نزد امامان عليهم السلام است و ديگران جز به تعليم آنان چيزى از قرآن نمىدانند . )\r\n","description":"","footnote":" ( 1 ) تفسير صافى ، مقدمه ، فيض كاشانى . .  ( 2 ) سفينه البحار ، ج 2 ص 414 . . ","page_name":" 115 ","page_number":119},
  {"content":"\r\n\r\nتفسير ابيات\r\nتو هرگز گمان مبر كه كلمات قرآنى مانند ساير الفاظ همان مفاهيم معمولى را در بر دارد ، زيرا ظواهر آن داراى باطن با عظمتى است ، همچنان هر باطنى داراى باطن ديگرى است كه انديشه ها و آراء انسانها در آنها خيره مىماند . بدين سان بطن چهارم قرآن را كسى نمىتواند درك كند ، مگر خدايى كه قرآن را نازل فرموده است ، بدين ترتيب تا هفت بطن مطابق حديث فوق مىتوانيد براى قرآن به شماريد ، تو اى فرزند روحانى من ، برو تنها به ظاهر قرآن منگر ، زيرا قرآن ، درست شبيه به موجود انسانى است كه بدنش ظاهر ولى روحش مخفى است ، انسان ساليان دراز با عمو و دايى و ساير خويشاوندان خود آشنا و مانوس است ، ولى جز نقش ظاهرى و همان صورت كالبد مادى آنان چيز ديگرى را از آنها نمىشناسد .\r\n","description":"","footnote":"","page_name":" 116 ","page_number":120},
  {"content":"\r\n\r\n\r\nبيان آن كه رفتن انبياء و اولياء عليهم السلام به كوه ها و غارها جهت پنهان كردن خويش نيست و جهت خوف و تشويش خلق نيست ، بلكه جهت ارشاد خلق است و تحريض بر انقطاع از دنيا به قدر ممكن\r\n\r\n( ( 4250 ) ) آن كه گويند اوليا در كُه روند\r\nتا ز چشم مردان پنهان بوند\r\n( ( 4251 ) ) پيش خلق ايشان فراز صد كُه اند\r\nگام خود بر چرخ هفتم مىنهند\r\n( ( 4252 ) ) پس چرا پنهان شود كُه جو بود\r\nكاو ز صد دريا و كُه آن سو بود ؟\r\n( ( 4253 ) ) حاجتش نبود به سوى كُه گريخت\r\nكز پيش كرّهء فلك صد نعل ريخت\r\n( ( 4254 ) ) چرخ گرديد و نديد او گردشان\r\nتعزيت جامه بپوشيد آسمان\r\n( ( 4255 ) ) گر به ظاهر آن پرى پنهان بود\r\nآدمى پنهانتر از پريان بود\r\n( ( 4256 ) ) نزد عاقل ز ان پرى كه مضمر است\r\nآدمى صد بار خود پنهانتر است\r\n( ( 4257 ) ) آدمى نزديك عاقل چون خفى است\r\nچون بود آدم كه در غيب او صفى است\r\n( ( 4252 ) ) پس چرا پنهان شود كُه جو بود\r\nكاو ز صد دريا و كُه آن سو بود ؟\r\n\r\nعلت تمايل و رفتن پيامبران و اولياء الله به كوه و دشت چه بوده است ؟\r\nالبته چنان كه جلال الدين در ابيات مربوط متذكر مىشود ، تكامل و رشد روحى پيامبران به حدى بوده كه براى تصفيه ى روح نيازى به گردش در كوه و دشت بلكه نيازى به سياحت در همهء جهان هستى نداشته‌اند .\r\nاما گردشهاى شبانگاهى و گشتن در كوه و هامون و به طور كلى خلوت گزيدن از مردم و ساخته دست آنان ، در زندگى پيامبران و اولياء الله ديده شده است . چند انگيزه براى اين موضوع محتمل است :\r\n1 - عظمتى در كوه ها و گسترشى در بيابانها و سطوح اقيانوسها و بلندى فضا\r\n","description":"","footnote":"","page_name":" 117 ","page_number":121},
  {"content":"\r\nو كرات زرينش مشاهده مىشود كه سنخيتى با عظمت و گسترش روح آدمى دارد . اين سنخيت علت كشش روح به سوى آنها است .\r\nاين احساس مادامى كه اثر دريافت شده از نظارهء كوه و بيابان و اقيانوس و فضاى لاجوردين ، مانند پوست جامد روى مغز روح را نپوشاند ، [ چنان كه در سكنهء كوه پايه ها و باديه نشينها و ستاره شناسان حرفه‌اى و كشتى رانان و ملاحان حرفه‌اى به وجود مىآيد . روح اينان تحول دائمى خود را از دست مىدهد و آن مناظر با عظمت كوچكترين اثرى در آنان ايجاد نمىكند ، 
  ] براى دريافت عظمت و نمونه‌اى از بىنهايت ، از مناظر اقيانوسى و آسمانى و كوه و دشت براى چشيدن طعم تحرك روح مورد نياز است كه نگذارد آن احساسات فوق العادهء با ارزش به پوستهاى جامدى تبديل گردد و پيرامون روح را فرا بگيرد .\r\nمسلم است كه ارواح متحرك پيامبران و اولياء الله از نقص مزبور بر كنار بوده است ، با اين حال ، از آن جهت كه در قلمرو طبيعت با دمسازى با كالبد مادى ، زندگى مىكردند ، گردش در مناظر عظمت آميز و نظاره به آسمان و درياها تنوعى براى سطح مجاور طبيعت روحشان بوده است .\r\n2 - مناظر مزبور مانند پالايشگاه عظيم است كه محصولات مغزى آدمى و انعكاسات روانى او را تصفيه مىكند و انديشه ها و احساسات زود گذر و جزئى را از تفكرات ثابت و دايمى كه در هر حال براى يك انسان معتدل وجود دارد تفكيك مىنمايد .\r\nاگر در تماشاى مناظر مزبور تصفيه به طور كامل صورت بگيرد ، كار اعجاز آميزى را انجام مىدهد كه ممكن است در سر نوشت بعدى انسانى اثر اساسى داشته باشد ، اين كار اعجاز آميز عبارت است از فرو رفتن در اعماق درون و پيدا كردن خود و دمسازى با او ، اگر چه براى لحظاتى اندك بوده باشد .\r\n3 - خصوصيت ديگرى كه در مناظر مرتفع و گسترده و با عظمت وجود دارد ،\r\n","description":"","footnote":"","page_name":" 118 ","page_number":122},
  {"content":"\r\nاين است كه انسان با فرو رفتن در آنها اشراف و سيطرهء بسيار ظريفى به نوع انسانى پيدا مىكند .\r\nاين نكته را جبران خليل جبران از زبان پيامبرى كه در حال وداع با امتش مىباشد ، چنين تجسيم كرده است :\r\n« من در ميان شما مانند همان قطعهء ابر بودم ، در فضاى خيابانها و كوچه هاى شما حركت مىكردم ، در حالى كه روحم در درون خانه هاى شما به نظاره مىپرداخت . حركات و طپشهاى دلهاى شما در اعماق قلبم منعكس مىگشت ، حرارت آه هاى درونى شما به روى من مىرسيد ، تمام شاديها و اندوه هاى شما را دريافته‌ام .\r\nرؤياهاى شما هنگام آرامش شما ، رؤياهايى بود كه در اعماق جانم موج مىزد . اوقات فراوانى در ميان شما چونان درياچه‌اى ميان كوه ها بودم .\r\nقله هاى شما و راه هاى كج و راست شما در آب زلال درياچه ى روحم منعكس مىگشت ، حتى صورت افكار و آرزوهاى شما را كه در درونتان دسته دسته سر بر مىكشيدند ، آب زلال درياچهء درونم به وضوح نشان مىداد . خندهء كودكان شما مانند آبهاى باريك از آن كوهها كه پيرامون من قرار گرفته بودند ، راهى به درياچهء دلم باز مىكرد و به درياچه ى دلم سرازير مىگشت . . » .\r\nپس از چند جملهء ديگر مىگويد : گروهى از شما مرا انسان منفردى مىداند كه با محبت به تنهايى خودم را پوشانيده‌ام . شما با يكديگر چنين مىگوييد : اين شخص را زياد توبيخ نكنيد ، زيرا او از فرزندان انسان نيست ، او از نشستن روى تپه ها و نگريستن به شهر ما لذت مىبرد .\r\nآرى ، من روى تپه ها مىنشينم و در زمينهاى دور دست قدم مىزنم ، زيرا امكان ندارد كه من بدون اين كه در بلندى باشم يا بدون آن كه دور تر از شما بايستم ، شما را درست ببينم و بشناسم ؟ بعضى ديگر مرا مىخوانند ، ولى نه با الفاظ معمولى شما .\r\nآنان مىگويند : اى غريب ، اى عاشق آن بلندىها كه به آن نخواهى رسيد ،\r\n","description":"","footnote":"","page_name":" 119 ","page_number":123},
  {"content":"\r\n\r\nتو چرا در قلهء كوه ها كه جايگاه آشيانهء كركسها است منزل گرفته‌اى ؟ چرا دنبال چيزى كه بان نخواهى رسيد ، اين اندازه تلاش مىكنى ؟ در آن بلندىها كدامين بادهاى تند وز را شكار خواهى كرد ؟ كدام است آن پرنده هايى كه در فضاى پهناور به جستجويش نشسته‌اى ؟ بيا به طرف ما ، بيا فردى از ما باش .\r\nاز آن بالاها پايين تر بيا ، گرسنگىهاى خود را با نان ما بر طرف ساز ، سوز تشنگىهايت را با نوشابه هاى گواراى ما خاموش فرما . آنان اين سخنها را هنگامى كه تنها هستند و با خود خلوت نموده‌اند . به زبان مىآورند . اگر خلوت آنان با روحشان عميقتر بود ، درك مىكردند كه من به جز براى درك رازهاى نهفتهء شادىها و اندوه هاى آنان تلاش نمىكنم . من دنبال هيچ شكارى نمىروم مگر ذات با عظمت شما كه رو به ملكوت دارد . . . » ( 1 )  4 - نكتهء يكم است كه جلال الدين در عنوان ابيات مطرح نموده و مىگويد : خلوت گزينى پيامبران و اولياء الله در كوه ها و غارها به جهت ارشاد خلق بوده است . مىتوان گفت : اين نكته را مىتوان در همان سه انگيزه كه ما به طور اختصار بررسى كرديم جستجو كرد .\r\n5 - نكتهء دوم است كه باز جلال الدين در عنوان ابيات متذكر شده است و آن عبارت از تحريك مردم به قدر ممكن بر انقطاع از دنيا است . اين مطلب به طور كلى صحيح نيست ، مشروح آن را در مجلدات گذشته در موضوعات مربوط به چگونگى ارتباط انسان با محيط و اجتماع مطرح نموده‌ايم .\r\nتفسير ابيات\r\nاين كه مىگويند : اولياء الله براى پنهان شدن از چشم مردم به كوه ها مىروند ، درست نيست ، زيرا خود آنان بلندتر از صدها كوهند و گام بر چرخ هفتم مىگذارند . بنا بر اين كسى كه بالاتر از صدها دريا و كوه است به چه علت برود و در كوه پنهان شود ؟\r\n","description":"","footnote":" ( 1 ) النَّبىّ ، جبران خليل جبران ، وداع . . ","page_name":" 120 ","page_number":124},
  {"content":"\r\n\r\n( ( 4253 ) ) حاجتش نبود به سوى كُه گريخت\r\nكز پيش كرّهء فلك صد نعل ريخت\r\n\r\nچرخ مىگردد و حتى گرد آنان را هم نمىبيند و از اين جهت جامهء تعزيت مىپوشد . اگر چه پريان در ظاهر پنهانند .\r\nولى -\r\n\r\n« آدمى پنهان تر از پريان بود » .\r\n\r\nدر نظر خردمند انسان صد بار از پرى مخفى تر است . حال كه آدم معمولى درنظر انسان عاقل مخفى است -\r\n\r\n« چون بود آدم كه در غيب او صفى است »\r\n\r\n","description":"","footnote":"","page_name":" 121 ","page_number":125},
  {"content":"\r\n\r\n\r\n\r\nتشبيه صورت اولياء و صورت كلام اولياء به صورت عصاى موسى و صورت افسون عيسى عليهم السلام\r\n\r\n( ( 4258 ) ) آدمى همچون عصاى موسى است\r\nآدمى همچون فسون عيسى است\r\n( ( 4259 ) ) در كف حق بهر داد و بهر دين\r\nقلب مؤمن هست بين الاصبعين\r\n( ( 4260 ) ) ظاهرش چوبى و ليكن پيش او\r\nكون يك لقمه چو بگشايد گلو\r\n( ( 4262 ) ) تو مبين افسونش آن لهجات پست\r\nآن نگر كه مرده بر جست و نشست\r\n( ( 4263 ) ) تو مبين مر آن عصا را سهل يافت\r\nآن ببين كه بحر اخضر را شكافت\r\n( ( 4265 ) ) تو ز دورى مىنبينى غير گرد\r\nاندكى پيش آ ببين در گرد مرد\r\n( ( 4266 ) ) ديده ها را گرد او روشن كند\r\nكوه ها را مردى او بر كند\r\n\r\nروايت\r\n« قلب المؤمن بين اصبعين من اصابع الجبار « ( 1 )  ( قلب مؤمن در ميان دو انگشت از انگشتان خدا است . )\r\nتفسير ابيات\r\nآدمى مانند عصاى موسى و دم عيسى است ، اين عصا و دم الهى در دست خداوندى براى عدالتها و نيكىها به مفاد حديث » قلب مومن ميان دو انگشت خدا است « قرار گرفته است . تو با ديدن ظاهر آدمى فريب مخور ، زيرا عصاى موسى هم در ظاهر چيزى جز چوب نبود ، اما هنگامى كه دهان باز مىكرد هستى براى او لقمه‌اى بيش نبود ، همچنين دم عيسى را مانند حرف و صداى معمولى تلقى مكن ، بلكه نتيجه\r\n","description":"","footnote":" ( 1 ) مسند احمد بن حنبل ، ج 2 ص 173 . . ","page_name":" 122 ","page_number":126},
  {"content":"\r\nحرف و صوت عيسى را در نظر بگير كه مرگ را از مرده مىگريزاند . تو آن عصاى چوبين را منگر ، بلكه - واقعيت آن را ببين كه درياى نيل را از هم شكافت ، سپاه انبوه از مسافت دور مانند يك چتر سياه نمودار مىشود ، چنان كه همواره ديدگان طبيعى آدمى از دور شبحى از گرد مىبيند ولى وقتى كه نزديك مىشود مردى بزرگ در ميان آن گرد مشاهده مىكند . چنان مردى كه گرد پايش ديده ها را روشن بسازد و كوههاى سر به فلك افراشته را از زمين بر كند .\r\n","description":"","footnote":"","page_name":" 123 ","page_number":127},
  {"content":"\r\n\r\n\r\nتفسير « يا جِبالُ أَوِّبِي مَعَه وَاَلطَّيْرَ » 34 : 10\r\n\r\nچون كه موسى برشد از اقصاى دشت\r\nكوه طور از مقدمش رقاص گشت\r\n( ( 4268 ) ) روى داود از فرش تابان شده\r\nكوه ها اندر پيش نالان بده\r\n( ( 4269 ) ) كوه با داود گشته همرهى\r\nهر دو مطرب مست در عشق شهى\r\n( ( 4270 ) ) يا جبال اوبى امر آمده\r\nهر دو هم آواز و هم پرده شده\r\n( ( 4271 ) ) گفت داودا ، تو هجرت ديده اى\r\nبهر من از هم دمان ببريده اى\r\n( ( 4272 ) ) اى غريب فرد بىمونس شده\r\nآتش شوق از دلت شعله زده\r\n( ( 4273 ) ) مطربان خواهى و قوّال و نديم\r\nكوه ها را پيشت آرد آن قديم\r\n( ( 4274 ) ) تا كه قوّالى و سرنايى كنند\r\nجمله پيشت باد پيمايى كنند\r\n( ( 4275 ) ) تا بدانى ناله چون كُه را رواست\r\nبىلب و دندان ولى را ناله هاست\r\n( ( 4276 ) ) نغمهء اجزاى آن صافى جسد\r\nهر شبى در گوش حسش مىرسد\r\n( ( 4277 ) ) همنشينان نشنوند او بشنود\r\nاى خنك جان كاو به غيبش بگرود\r\n( ( 4278 ) ) بنگرد صد گفتگو در خويش او\r\nهمنشينش ز ان نبرده هيچ بو\r\n( ( 4279 ) ) صد سؤال و صد جواب اندر دلت\r\nمىرسد از لا مكان تا منزلت\r\n( ( 4280 ) ) بشنوى تو نشنود ز ان گوش كس\r\nگر به نزديك تو آرد گوش بس\r\n\r\nآيه\r\n« وَلَقَدْ آتَيْنا داوُدَ مِنَّا فَضْلًا يا جِبالُ أَوِّبِي مَعَه وَاَلطَّيْرَ وَأَلَنَّا لَه اَلْحَدِيدَ » 34 : 10 ( 1 )  ( ما به داود فضيلتى داديم ، اى كوه ها با داود به نيايش و باز گشت به سوى من بهمراه پرندگان بپردازيد و آهن را براى داود نرم ساختيم » .\r\n« اَلَّذِينَ يُؤْمِنُونَ بِالْغَيْبِ وَيُقِيمُونَ اَلصَّلاةَ وَمِمَّا رَزَقْناهُمْ يُنْفِقُونَ » 2 : 3 ( 2 )  [ متقين 
  ] كسانى هستند كه به غيب ايمان مىآورند و نماز را بر پا مىدارند و از آن چه كه به آنان روزى كرده‌ايم انفاق مىكنند . )\r\n","description":"","footnote":" ( 1 ) سوره سبا ، آيهء 10 . .  ( 2 ) سوره البقرة ، آيهء 3 . . ","page_name":" 124 ","page_number":128},
  {"content":"\r\n\r\nتفسير ابيات\r\nدر آن هنگام كه موسى بن عمران از اقصاى بيابان به سوى طور سينا برگشت ، آن كوه از مقدم مبارك موسى به جست و خيز پرداخت ، فر و شكوه الهى كه روى داود را فروزان ساخته بود كوهها هم در مقابلش بدرگاه الهى ناله ها مىكردند كوه جامد و داود پيامبر هر دو در عشق الهى خود را باخته بودند ، دستور يا جبال اوبى نازل شد و كوه و داود را هم آواز و هم آهنگ ساخت كوه [ يا خدا 
  ] بداود چنين گفت : تو براى من از يار و ياوران خود بريده و درد تلخ هجران كشيده‌اى . اى غريب تنها ، كه هر گونه مونس را از دست داده‌اى و آتش شوق در دل تو شعله ور گشته است ، حال كه تو مطلوب و هم صحبت و هم راز مىخواهى خداى ابدى و ازلى كوهها را پيش تو آورده و تسليمت ساخته است تا با تو سخنها گويند و براى تو بخوانند و سرناها بنوازند و ترا مشغول بدارند . تا با شنيدن ناله ها و نغمه هاى كوه جامد بدانى كه اولياء الله بدون احتياج به تحريك لب و دندان ناله ها دارند . نغمه هاى اجزاى آن پاك بدن در هر شبى در گوش حسى او طنين مىاندازد . همنشينان اولياء الله نغمه هاى وجود آنان را نمىشنوند ، اين يك امر غيبى است ، خوشا به حال آن جان رشد يافته كه غيب را درك كند و به او بگرود . و صدها گفتگو را در ذات او بشنود ، در حالى كه همنشينان معمولى بويى از آنها نمىبرند . براى تصديق اين حقيقت به درون خود بنگر - :\r\n\r\n( ( 4279 ) ) صد سؤال و صد جواب اندر دلت\r\nمىرسد از لا مكان تا منزلت\r\n( ( 4280 ) ) بشنوى تو نشنود ز ان گوش كس\r\nگر به نزديك تو آرد گوش بس\r\n\r\n","description":"","footnote":"","page_name":" 125 ","page_number":129},
  {"content":"\r\n\r\n\r\nجواب طعنه زنندهء مثنوى از قصور فهم خود\r\n\r\n( ( 4281 ) ) گيرم اى كر تو خود آن را نشنوى\r\nچون مثالش ديده‌اى چون نگروى\r\n( ( 4282 ) ) اى سگ طاعن تو عوعو مىكنى\r\nطعن قرآن را برون شو مىكنى\r\n( ( 4283 ) ) اين نه آن شير است كز وى جان برى\r\nيا ز پنجهء قهر او ايمان برى\r\n( ( 4284 ) ) تا قيامت مىزند قرآن ندا\r\nكاى گروه جهل را گشته فدا\r\n( ( 4285 ) ) مر مرا افسانه مىپنداشتيد\r\nتخم طعن و كافرى مىكاشتيد\r\n( ( 4286 ) ) خود بديديد اى كه طعنه مىزديد\r\nكه شما فانى و افسانه بُديد\r\n( ( 4287 ) ) من كلام حقم و قائم به ذات\r\nقوت جان جان و ياقوت زكات\r\n( ( 4288 ) ) نور خورشيدم فتاده بر شما\r\nليك از خورشيد ناگشته جدا\r\n( ( 4289 ) ) نك منم ينبوع آن آب حيات\r\nتا رهانم عاشقان را از ممات\r\n( ( 4290 ) ) گر چنان گند آزتان ننگيختى\r\nجرعه‌اى بر كوزه تان حق ريختى\r\n( ( 4291 ) ) نى ، بگيرم گفت و پند آن حكيم\r\nدل مگردانم ز هر قولى سقيم\r\nتا بيابد درد من از او دوا\r\nفارغ آيم من ز هر طعنى جدا\r\n\r\nتفسير ابيات\r\nاى كر بد بخت ، فرض مىكنم كه تو نغمه هاى روانى اولياء الله را نمىشنوى ، اما تو كه مثل آن را در درون خود در مىيابى چرا نمىپذيرى ؟ اى سگ صفت طعنه زن ، تو با اين اعتراضاتت عو عو مىكنى و با طعنه زدن به قرآن خود را از دستورات آن بر كنار مىكنى ، اما اين را بدان -\r\n\r\n( ( 4283 ) ) اين نه آن شير است كز وى جان برى\r\nيا ز پنجهء قهر او ايمان برى\r\n\r\nقرآن ، آن كتاب الهى تا روز رستاخيز فرياد مىزند ، اى قربانيان جهالت -\r\n\r\n( ( 4285 ) ) مر مرا افسانه مىپنداشتيد\r\nتخم طعن و كافرى مىكاشتيد\r\n\r\n","description":"","footnote":"","page_name":" 126 ","page_number":130},
  {"content":"\r\nاكنون كه پرده هاى ظلمانى هوى و هوس و طبيعت از جلوى چشمان شما بر كنار شده است : -\r\n\r\n( ( 4286 ) ) خود بديديد اى خسان طعنه زن\r\nكه شما بوديد افسانه نه من\r\n\r\nاى طعنه زنندگان ، امروز بسقوط و فناى ابدى خود بنگريد و ببينيد كه افسانه من بودم يا شما . امروز بر شما ثابت شد : - كه\r\n\r\n( ( 4287 ) ) من كلام حقم و قائم به ذات\r\nقوت جان جان و ياقوت زكات\r\n\r\nكلمات و جملات من در آن زندگى دنيوى شما شعاعى از خورشيد ازليت بود كه با پيوستگى به منبع خود بر شما مىتابيد ، امروز : -\r\n\r\n( ( 4289 ) ) نك منم ينبوع آن آب حيات\r\nتا رهانم عاشقان را از ممات\r\n\r\nاگر بوى عفونت آور از كوزهء وجودتان منتشر نمىگشت ، خدا جرعه‌اى هم بر كوزه شما سرازير مىكرد . من گفته ها و پندهاى خداى حكيم را گرفته و با شنيدن هر سخن منحرف دل از آن بر نخواهم تافت ، باشد كه دردهاى خود را با كلام الهى چاره كنم و از ضربه هاى طعنه زنندگان فارغ شوم .\r\n","description":"","footnote":"","page_name":" 127 ","page_number":131},
  {"content":"\r\n\r\nمثل زدن در رميدن كرهء اسب از خوردن آب و سبب شخوليدن سايسان\r\n\r\n( ( 4292 ) ) آن كه فرموده است او اندر خطاب\r\nكرّه و مادر همىخوردند آب\r\n( ( 4293 ) ) مىشخوليدند هر دم آن نفر\r\nبهر اسبان كه هلا زين آب خور\r\n( ( 4294 ) ) آن شخوليدن به كرّه مىرسيد\r\nسر همىبرداشت وز خود مىرميد\r\n( ( 4295 ) ) مادرش پرسيد كى كرّه چرا\r\nمىرمى هر ساعتى زين استقا ؟\r\n( ( 4296 ) ) گفت كرّه مىشخولند اين گروه\r\nز اتفاق بانگشان دارم شكوه\r\n( ( 4297 ) ) پس دلم مىلرزد از جا مىرود\r\nز اتفاق نعره خوفم مىرسد\r\n( ( 4298 ) ) گفت مادر تا جهان بوده است اين\r\nكار افزايان بدند اندر زمين\r\n( ( 4299 ) ) هين تو كار خويش كن اى ارجمند\r\nزود كايشان ريش خود بر مىكنند\r\n( ( 4300 ) ) وقت تنگ و مىرود آب فراخ\r\nپيش از آن كز هجر گردى شاخ شاخ\r\n( ( 4301 ) ) شهره كارى زيست پر آب حيات\r\nآب كش تا بردمد تا تو نبات\r\n( ( 4302 ) ) آب خضر از جوى نطق اوليا\r\nمىخوريم اى تشنهء غافل بيا\r\n( ( 4303 ) ) گر نبينى آب كورانه به فن\r\nسوى جو آور سبو در جوى زن\r\n( ( 4304 ) ) چون شنيدى كاندرين جو آب هست\r\nكور را تقليد بايد كار بست\r\n( ( 4305 ) ) جو فرو بر مشك آب انديش را\r\nتا گران بينى تو مشك خويش را\r\n( ( 4306 ) ) چون گران ديدى شوى تو مستدل\r\nرست از تقليد خشك آن گاه دل\r\n( ( 4307 ) ) گر نبيند كور آب جو عيان\r\nليك بيند چون سبو گردد گران\r\n( ( 4308 ) ) كه ز جو اندر سبو آبى برفت\r\nكاين سبك بود و گران شد ز اب زفت\r\n( ( 4309 ) ) ز انكه هر بادى مرا در مىربود\r\nباد مىنربايدم ثقلم فزود\r\n( ( 4310 ) ) مر سفيهان را ربايد هر هوا\r\nز انكه نبودشان گرانىّ قوى\r\n( ( 4311 ) ) كشتى بىلنگر آمد مرد شر\r\nكه ز باد كژ بيابد او حذر\r\n( ( 4312 ) ) لنگر عقل است عاقل را امان\r\nلنگرى دريوزه كن از عاقلان\r\n( ( 4313 ) ) كاو مددهاى خرد چون در ربود\r\nاز خزينهء درّ آن درياى جود\r\n\r\n","description":"","footnote":"","page_name":" 128 ","page_number":132},
  {"content":"\r\n\r\n\r\n( ( 4314 ) ) ز اين چنين امداد دل پر فن شود\r\nبجهد از دل چشم هم روشن شود\r\n( ( 4315 ) ) ز انكه نور از دل بر اين ديده نشست\r\nتا چو دل شد ديدهء تو عاطل است\r\n( ( 4316 ) ) دل چو بر انوار عقل پير زد\r\nز ان نصيبى هم به دو ديده دهد\r\n( ( 4317 ) ) پس بدان كآب مبارك ز آسمان\r\nوحى دلها باشد و صدق بيان\r\n( ( 4318 ) ) ما چو آن كره هم آب جو خوريم\r\nسوى آن وسواس طاعن ننگريم\r\n( ( 4319 ) ) پيرو پيغمبرانى ره سپر\r\nطعنهء خلقان همه بادى شمر\r\n( ( 4320 ) ) آن خداوندان كه ره طى كرده اند\r\nگوش بر بانگ سگان كى كرده اند\r\n( ( 4298 ) ) گفت مادر تا جهان بوده است اين\r\nكار افزايان بُدند اندر زمين\r\n( ( 4299 ) ) هين تو كار خويش كن اى ارجمند\r\nزود كايشان ريش خود بر مىكنند\r\n( ( 4300 ) ) وقت تنگ و مىرود آب فراخ\r\nپيش از آن كز هجر گردى شاخ شاخ\r\n\r\nدر هر دوره و جامعه‌اى گروهى هستند كه بالاى سر انسانهايى كه آب حيات مىآشامند ، سوت مىزنند ، اينان كارى جز مختل كردن اشتياق و كوشش انسانها را به آشاميدن آب حيات انجام نمىدهند .\r\nشما اى انسانها كه احتياج به آب حيات را در خويشتن درك نموده جريان آن آب حيات بخش را در مقابل ديده گانتان مىبينيد ، به سوت زدن آن كار افزايان اخلالگر اعتنا نكنيد ، زيرا : -\r\n\r\nوقت تنگ و مىرود آب فراخ\r\n\r\nاز عالىترين مسائل انسانى كه در كتاب مثنوى آمده است ، مضامين ابيات فوق است كه درخشنده ترين و پر معنى آنها است . ديده شده است كه وقتى خر و اسب را براى آشاميدن آب به كنار رودخانه ها مىبرند ، متصدى آنان شروع به سوت زدن مىكند ، مىگويند : سوت زدن باعث مىشود كه حيوانات مزبور سر پايين\r\n","description":"","footnote":"","page_name":" 129 ","page_number":133},
  {"content":"\r\nبيندازند و آب بياشامند ، يا با آرامش بيشتر به آشاميدن بپردازند .\r\nدليل دروغ بودن اين گمان همانست كه جلال الدين متذكر مىشود كه : اگر سوت زدن يك عامل طبيعى و واقعى براى آب آشاميدن حيوانات بود ، چرا كودكان آنها از صداى آن سوت وحشت مىكنند و سر از آب آشاميدن بالا مىبرند و شايد هم رم كنند ؟ جلال الدين از اين مثال نتايج فوق العادهء جالب مىگيرد :\r\n1 - چنان كه گفتيم ، اگر حيوانات در موقع آب خوردن ، حقيقتا به سوت زدن نيازمند بودند ، بچه علت كودكان حيوانات كه هنوز فطرت صاف و بىآلايش خود را از دست نداده‌اند ، از سوت زدن احساس لزوم آشاميدن آب يا احساس آرامش در آن موقع نمىنمايند ؟ پس معلوم مىشود كه اثر آن سوت زدنها از عادتهاى تقليدى است كه پس از جدايى حيوانات از فطرتهاى اصلى شان در آنها به وجود مىآيد .\r\n2 - اين همه تحريكات روحى و مادى تصنعى كه بشر بينوا از سوت زنان جوامع خود ، مىبيند و مىشنود ، نه تنها به سود او نبوده است ، بلكه او را از راه هموار طبيعت خدا دادى منحرف ساخته و به فرار از واقعيتها كه عقل و وجدان صافشان در پيش پايشان گسترده ، وادار ساخته است . -\r\n\r\nچشم روشن را ز عينك مىفزايد تيرگى\r\nصاف دل گمراه مىگردد ز برهان بيشتر\r\n\r\n3 - به جاى آن كه رهبران فكرى و اجتماعى تمام كوشش خود را در راه تصفيهء جويبار حيات و انديشه هاى آدميان مبذول بدارند و بجاى آن كه تشنگى واقعى مردم را به خودشان بنمايانند و كوزه هاى ناچيز آنان را به سر چشمه ساز آب حيات فرو برند ، سوت مىزنند و با بهانهء اكثريتها و اتفاق نظرها تحريكات تصنعى خود را در هم مىآميزند و سوت زدن خود را باصداى بلندتر و با اهميت تر طنين انداز مىكنند -\r\n\r\n( ( 4296 ) ) گفت كرّه مىشخولند اين گروه\r\nز اتفاق بانگشان دارم شكوه\r\n\r\nهماهنگى صداى سوت زنان چنان شوكت و شكوهى از آنان در دل پاك فطرتان\r\n","description":"","footnote":"","page_name":" 130 ","page_number":134},
  {"content":"\r\nايجاد مىكند كه طبيعت اصلى آنان را براى خود مشكوك جلوه مىدهد ، آيا واقعا بشر بدون آن همه سوت زدنها نمىتوانست زندگى كند ؟ مثلًا آيا مردم قرن بيستم بدون سوت زدن و تحريكات شرم آور و ننگين بار نمىتوانند غريزهء جنسى خود را اشباع نمايند ؟ آيا فرو نشاندن تشنگى جنسى كه سوزان تر از همهء تشنگىها است ، به اين همه سوت زدنها احتياج دارد ؟ آيا با اين سوت زدنها بشر را به محو نابود ساختن احساس هر گونه تشنگى نسبت بزندگى اجتماعى ، مادى ، معنوى و وحى وادار نمىسازند ؟ اين همه انرژىهاى مادى و معنوى كه براى تبليغات در راه ايجاد تقاضاهاى مصنوعى صرف مىشود ، تقاضاهاى طبيعى را مختل نخواهد ساخت ؟ اين پيش تازان احتياج بشر را به شنيدن سوتهاى مصنوعى به عنوان عامل پيش رفت با مهارتهاى محير العقول چنان اثبات مىكنند كه اگر كسى هم كوچكترين انديشه‌اى در بارهء فلسفهء سوت زدنها بمغز خود راه بدهد ، به نادانى و عقب ماندگى متهمش مىكنند استاد نماها كارى به آن ندارند كه عمر گران بهاى مورد تعليم و تربيتشان رو بزوال و آب حيات جويبار طبيعت و مغز و روان جويندگان دانش و بينش كه در مقابل آنان زانوى تسليم بر زمين زده‌اند ، مىرود و از افق ديده گان و از دسترسشان ناپديد مىگردد استاد نماها فقط مىتوانند سوت بزنند و مقامات و ثروتهاى كلانى نسبت به سوت زدنهاى خود دريافت نمايند ، كارى بان ندارند كه آب حيات را از دست پاك فطرتان صاف دل مىگيرند .\r\n","description":"","footnote":"","page_name":" 131 ","page_number":135},
  {"content":"\r\n\r\n\r\n( ( 4305 ) ) جو فرو بر مشك آب انديش را\r\nتا گران بينى تو مشك خويش را\r\n\r\nمشك درون آدمى كه با انواع مختلف در بارهء آب مىانديشد ، بايد در جويبار آب زلال اهل حق و حقيقت فرو رود\r\nماهيت عظمت و رشد و تكامل روحى به هيچ وجه قابل لمس و مشاهده نيست ، چنان كه پستىها و رذالت روانى هم مانند ساير نمودها و اشكال طبيعى قابل تماشاگرى نمىباشد . به همين جهت است كه انتقال عظمت و رشد و تكامل از درون رهبر به درون راهرو مانند انتقال يك جسم يا پديدهء قابل مشاهده از مكانى به مكان ديگر نيست . در اين مورد مانند ساير پديده ها و فعاليتهاى روانى تنها اثر و نتيجه است كه از وقوع تحول و انقلاب روحى مىتواند خبر بدهد .\r\nاز اين قاعده مطلبى را كه مىتوان استفاده كرد ، اين است كه كسانى كه در فرا گيرى معانى و حقايق ، تمام اهميت و توجهشان متمركز در مفاهيم و اشكال و كميتهاى آن معانى و حقايق بوده باشد ، امكان ندارد كه بتوانند در راهى كه به سوى حقايق پيش گرفته‌اند قدمى بردارند .\r\nبلى ممكن است بگوييم كه فرا گيرى حقايق با نظر به علاقهء واقعى بانها امكان پذير مىباشد ، ولى آن چه هدف اقصاى روح است ، آن شدنها است كه با فرا گيرى مطلق انجام نمىپذيرد . به قول جلال الدين :\r\n1 - انسان طالب كمال بايد بهر نحوى است ، داشتن سبوى درونى را كه خواهان آب است درك كند و دريا بد .\r\n2 - پس از آن در جستجوى جويبارى باشد كه واقعا آب حيات رشد و تكامل در آن در جريان است .\r\n3 - نمىتواند با نگريستن از دور و تماشا و لذت بردن از آب زلال حيات آن\r\n","description":"","footnote":"","page_name":" 132 ","page_number":136},
  {"content":"\r\n\r\nجويبار ، سبوى درونى خود را پر كند ، بلكه مجبور است ، سبوى خالى خود را به نزديك آن جويبار بياورد و در آن فرو برد .\r\nدر اين هنگام است كه اگر نابينا هم بوده باشد و نتواند امواج آب را در جويبار و خود آب را در مشگ و سبوى خويش مشاهده كند ، سنگينى سبوى خود را احساس خواهد كرد .\r\nتفسير ابيات\r\nگوينده‌اى اين مثال را در خطاب به جوامع بشرى مىگويد : اسبى كه با كرهء خويش مشغول آشاميدن آب بودند . متصديان آن هر لحظه سوت مىزدند و مىخواستند اسبها با شنيدن صداى سوت آب بياشامند . كرهء اسب كه به طور طبيعى با مادرش آب مىآشاميد وقتى كه صداى سوت را مىشنيد سر از آب برمىداشت و رم مىكرد مادرش پرسيد فرزند عزيزم ، چرا سر از آب برمىدارى و مضطرب مىگردى و رم مىكنى ؟ كره در پاسخ مادرش مىگويد ، از اين صداى سوت كه صاحبان ما باتفاق هم بر مىآورند ، شكوه و هراس آنان دلم را مىلرزاند و مىترسم .\r\nمادر گفت : فرزند عزيزم تا جهان وجود داشته است ، كره زمين پر از اين فضولان كار افزا بوده است ، تو سرت را پايين بينداز و كار خود را انجام ده و اعتنايى به صداى سوت آنان مكن ، زيرا آن احمقان ريش خود را بر مىكنند . سرت را پائين بينداز زيرا : -\r\n\r\n( ( 4300 ) ) وقت تنگ و مىرود آب فراخ\r\nپيش از آن كز هجر گردى شاخ شاخ\r\n\r\nجويبار حيات پر از آب حيات است ، اين آب حيات بخش را به خود جذب كن تا وجودت را بروياند و بارور سازد .\r\nاى تشنگان غافل از آب زلال حيات ، ما از جويبار نطق اولياء الله آب حيات خضر مىآشاميم ، بياييد و طعم اين آب را بچشيد .\r\n","description":"","footnote":"","page_name":" 133 ","page_number":137},
  {"content":"\r\nشما اگر مانند نابينايان آب را بينيد . به سوى درونى خود را به جويبار نزديك كنيد و در آن غوطه ور بسازيد .\r\nشما كه شنيده‌ايد ، رهبرانى وجود دارند كه آب حيات در جويبار درونى آنان موج مىزند ، براى آغاز حركت با همان شنيدن راه بيفتيد و از اين تقليد ابتدايى نترسيد .\r\nدر آن هنگام كه مشك آب انديش خود را در نهر انبوه رهبران الهى فرو برديد سنگين شدن مشك خود را احساس خواهيد كرد . از موقع احساس سنگين شدن مشك قدرت استدلال و نظر در شما پديد مىآيد و دلهاى شما از تقليد خشك نجات مىيابد . احساس پر شدن مشك و سنگينى آن ، از آن موقع شروع مىشود كه در وضع خويشتن مىنگرى و مىبينى كه سابق بر اين هر بادى از هر طرف كه مىوزيد ، ترا از جاى خود بر مىكند و مىربود ، ولى اكنون هيچ بادى به جهت سنگينى كه به دست آورده‌اى ترا نمىربايد . وجود خالى از معرفت را بدان جهت كه مانند پر كاهى سبك بوده و قوت و سنگينى ندارد هر گونه هواى سبك و تندى از جايش بر مىكند . آرى : -\r\n\r\n( ( 4311 ) ) كشتى بىلنگر آمد مرد شر\r\nكه ز باد كژ بيابد او حذر\r\n( ( 4312 ) ) لنگر عقل است عاقل را امان\r\nلنگرى دريوزه كن از عاقلان\r\n\r\nدر آن هنگام كه عقل عاقل مددهايى از خزانه پر از در درياى جود به دست مىآورد اولًا دل او انواعى از معارف و روشنىها را در مىيابد و آن گاه همان روشنايىها از دل به ديدهء او سرازير مىشود و روشنش مىسازد .\r\nاين يك امر طبيعى است كه نور ديدهء آدمى از دل او سر چشمه مىگيرد ، زيرا كسى كه دل از دست بدهد كارى از ديدهء او ساخته نخواهد شد ، وقتى كه دل از تابش انوار عقل تجربه ديده بر خوردار گردد ، نصيبى هم از آن انوار به ديده گان آدمى مىبخشد .\r\nبنا بر اين اشراقات و مكاشفات قلبى و صدق گفتار چونان آب مباركى است كه\r\n","description":"","footnote":"","page_name":" 134 ","page_number":138},
  {"content":"\r\nاز آسمان فرو مىآيد و ما را به آشاميدنش تشويق مىكند ، در حقيقت : -\r\n\r\n( ( 4318 ) ) ما چو آن كرّه هم آب جو خوريم\r\nسوى آن وسواس طاعن ننگريم\r\n\r\nپيرو پيامبران الهى گرديم و راه كمال و سپس ابديت را در پيش بگيريم و طعنه مردم احمق را چونان بادى تلقى كنيم كه لحظه‌اى مىورزد و راه فنا در پيش مىگيرد . آن صاحب دلان و ارباب معرفت كه در قلمرو هستى راهى را سپرى كرده‌اند ، هرگز گوش به بانك سگان پست فطرت فرا نداده‌اند .\r\n","description":"","footnote":"","page_name":" 135 ","page_number":139},
  {"content":"\r\n\r\n\r\nبقيه ذكر آن مسجد مهمان كش\r\n\r\n( ( 4321 ) ) باز گو كان پاك باز شير مرد\r\nاندر آن مسجد چه بنمود و چه كرد ؟\r\n( ( 4322 ) ) خفته در مسجد خود او را خواب كو\r\nمرد غرقه گشت چون خسبد ؟ بگو\r\n( ( 4323 ) ) خواب مرغ و ماهيان باشد همى\r\nعاشقان را زير غرقاب غمى\r\n( ( 4324 ) ) نيم شب آواز با هولى رسيد\r\nكايم آيم بر سرت اى مستفيد\r\n( ( 4325 ) ) پنج كرت اين چنين آواز سخت\r\nمىرسيد و دل همىشد لخت لخت\r\n\r\nتفسير ابيات\r\nاى مولوى ، در بارهء آن پاكباز شير مرد گفتگو كن و بگو ببينيم ، آن مرد در آن مسجد چه كرد ؟ آن مرد رفت و در مسجد خوابيد ، اما خواب كجاست ، مردى كه در حال غرق شدن است چگونه خواب او را فرا مىگيرد ؟ مرغ و ماهى و همه جانداران را خواب مىبرد ، اما عاشقان ، غرقاب درياى اندوه مىمانند ، نيمهء شب بود كه آواز وحشتناكى را شنيد كه مىگفت : اكنون بالاى سر تو مىآيم و اين آواز هراس انگيز پنج بار تكرار گشت و دل آن مرد را پاره پاره مىكرد .\r\n","description":"","footnote":"","page_name":" 136 ","page_number":140},
  {"content":"\r\n\r\nتفسير آيه كه « وَأَجْلِبْ عَلَيْهِمْ بِخَيْلِكَ وَرَجِلِكَ » 17 : 64\r\n\r\n( ( 4326 ) ) تو چو عزم دين كنى با اجتهاد\r\nديو بانگت بر زند اندر نهاد\r\n( ( 4327 ) ) كه مرو ز ان سو بينديش اى غوى\r\nكه اسير رنج و درويشى شوى\r\n( ( 4328 ) ) بىنوا گردى ز ياران وا برى\r\nخوار گردى و پشيمانى خورى\r\n( ( 4329 ) ) تو ز بيم بانگ آن ديو لعين\r\nوا گريزى در ظلالت از يقين\r\n( ( 4330 ) ) كه هلا فردا و پس فردا مراست\r\nراه دين پويم كه مهلت پيش ماست\r\n( ( 4331 ) ) مرگ بينى باز كاو از چپ و راست\r\nمىكشد همسايه را تا بانگ خاست\r\n( ( 4332 ) ) باز عزم دين كنى از بيم جان\r\nمرده سازى خويشتن را يك زمان\r\n( ( 4333 ) ) پس سلح بر بندى از علم و حكم\r\nكه من از خوفى نيارم پاى كم\r\n( ( 4334 ) ) باز بانگى بر زند بر تو ز مكر\r\nكه بترس و باز گرد از تيغ فقر\r\n( ( 4335 ) ) باز بگريزى ز راه روشنى\r\nآن سلاح علم و فن را بفكنى\r\n( ( 4336 ) ) سالها او را به بانگى بنده اى\r\nدر چنين ظلمت نمد افكنده اى\r\n( ( 4337 ) ) هيبت بانگ شياطين خلق را\r\nبند كرده است و گرفته حلق را\r\n( ( 4338 ) ) تا چنان نوميد شد جانشان ز نور\r\nكه روان كافران ز اهل قبور\r\n( ( 4339 ) ) اين شكوه بانگ آن ملعون بود\r\nهيبت بانگ خدايى چون بود\r\n( ( 4340 ) ) هيبت باز است بر كبك نجيب\r\nهر مگس را نيست ز ان هيبت نصيب\r\n( ( 4341 ) ) ز انكه نبود باز صياد مگس\r\nعنكبوتان مىمگس گيرند و بس\r\n( ( 4342 ) ) عنكبوت ديو بر تو چون ذباب\r\nكرّ و فرّ دارد نه بر كبك و عقاب\r\n( ( 4343 ) ) بانگ ديوان گله بان اشقياست\r\nبانگ سلطان پاسبان اولياست\r\n( ( 4344 ) ) تا نياميزد بدين دو بانگ دور\r\nقطره‌اى از بحر خوش با بحر شور\r\n\r\n","description":"","footnote":"","page_name":" 137 ","page_number":141},
  {"content":"\r\n\r\n\r\nآيه\r\n« وَاِسْتَفْزِزْ مَنِ اِسْتَطَعْتَ مِنْهُمْ بِصَوْتِكَ وَأَجْلِبْ عَلَيْهِمْ بِخَيْلِكَ وَرَجِلِكَ وَشارِكْهُمْ فِي اَلأَمْوالِ وَاَلأَوْلادِ وَعِدْهُمْ وَما يَعِدُهُمُ اَلشَّيْطانُ إِلَّا غُرُوراً » . 17 : 64 ( 1 )  اى شيطان برو ( باصداى خود هر كه را از مردم كه بتوانى بلغزان و جمع كن براى آنان كمكهاى خود را از سواره و پياده و در اموال و اولادشان شركت كن و بانها وعده ها بده ، شيطان وعده نمىدهد مگر براى فريب ) .\r\n« اَلشَّيْطانُ يَعِدُكُمُ اَلْفَقْرَ وَيَأْمُرُكُمْ بِالْفَحْشاءِ وَالله يَعِدُكُمْ مَغْفِرَةً مِنْه وَفَضْلًا وَالله واسِعٌ عَلِيمٌ » 2 : 268 . ( 2 )  ( شيطان به شما وعدهء فقر و فلاكت مىدهد و شما را به زشتىها امر مىكند و خداوند به شما ببخشايشى از خود و فضلى وعده مىدهد و خداوند گشايش دهنده و دانا است ) .\r\n« قَدْ يَئِسُوا مِنَ اَلآخِرَةِ كَما يَئِسَ اَلْكُفَّارُ مِنْ أَصْحابِ اَلْقُبُورِ » 60 : 13 . ( 3 )  ( به تحقيق آنان از آخرت مايوس گشتند ، چنان كه كفار از مردگان گورستان نااميد گشتند ) .\r\nتفسير ابيات\r\nتو هم اى انسان ، وقتى كه كوشش مىكنى و تصميم به عمل به دين مىگيرى ، شيطان در درون تو فرياد بر مىآورد كه به طرف دين حركت مكن و بيانديش در اين كه گرفتار رنج و فقر و فلاكت خواهى گشت ، تو در گرايش به دين بىنوا گشته و از ياران خود جدا مىشوى و پست و خوار مىگردى و در درياى پشيمانى غوطه ور خواهى گشت .\r\nتو آدم ساده لوح هم از بيم بانگ آن شيطان ملعون از حالت يقينى كه داشتى\r\n","description":"","footnote":" ( 1 ) سوره الإسراء ، آيهء 64 . .  ( 2 ) سوره البقرة ، آيهء 268 . .  ( 3 ) سوره الممتحنة ، آيهء 13 . . ","page_name":" 138 ","page_number":142},
  {"content":"\r\nبه گمراهى خواهى گريخت و براى خود چنين تسليت خواهى داد -\r\n\r\n( ( 4330 ) ) كه هلا فردا و پس فردا مراست\r\nراه دين پويم كه مهلت پيش ماست\r\n\r\nناگهان كاروانيان مرگ را كه از چپ و راست از همسايه و دور و نزديك در حركتاند ، مىبينى و بانگ هراس انگيز مرگ را مىشنوى ، در نتيجه : -\r\n\r\n( ( 4332 ) ) باز عزم دين كنى از بيم جان\r\nمرده سازى خويشتن را يك زمان\r\n\r\nسپس از دانشها و حكمتها كه در بارهء زندگى و مرگ مىشنوى ، خود را مسلح ديده مىگويى : من از تهديدات شيطان نخواهم ترسيد ، ولى هرگز گمان مبر كه شيطان مطرود درگاه الهى در بارهء شما آدميان دست روى دست بگذارد بلكه : -\r\n\r\n( ( 4334 ) ) باز بانگى بر زند بر تو ز مكر\r\nكه بترس و باز گرد از تيغ فقر\r\n\r\nبا شنيدن اين صداى تباه كننده : -\r\n\r\n( ( 4335 ) ) باز بگريزى ز راه روشنى\r\nآن سلاح علم و فن را بفكنى\r\n\r\nدريغا : -\r\n\r\n( ( 4336 ) ) سالها او را به بانگى بنده اى\r\nدر چنين ظلمت نمد افكنده اى\r\n\r\nاين مردم را كه شب و روز مىبينى هيبت بانك شياطين زبونشان كرده و گلوى آنان را مىفشارد و چنان از انوار الهى جان آنان را نوميد مىسازد : -\r\n\r\nكه روان كافران ز اهل قبور\r\n\r\nكار آدمى بس شگفت انگيز است ، زيرا لحظه‌اى هم در اين نمىانديشد كه : -\r\n\r\n( ( 4339 ) ) اين شكوه بانگ آن ملعون بود\r\nهيبت بانگ خدايى چون بود ؟\r\n\r\nهيبت و شكوه عقاب نيرومند هميشه متوجه كبك نجيب است ، زيرا مگس ، شايسته دريافت عظمت آن هيبت نيست ، همچنين صداى الهى براى كسانى كه از متن حيات خدا دادى بر كنار گشته و راه سقوط را پيش گرفته‌اند اثرى نخواهد بخشيد .\r\nهيچ تا كنون شنيده‌ايد كه عقاب بلند پرواز نيرومند براى صيد مگس به راه بيفتد ؟ اين كار عنكبوتان است كه دنبال مگس را مىگيرند و براى شكار آنها تلاش\r\n","description":"","footnote":"","page_name":" 139 ","page_number":143},
  {"content":"\r\nمىكنند . شيطان همانند عنكبوتى است كه در مقابل تو انسان مگس صفت داراى اهميت و شكوه و قدرت است نه در مقابل كبك و عقاب ، آرى به طور كلى : -\r\n\r\n( ( 4343 ) ) بانگ ديوان گله بان اشقياست\r\nبانگ سلطان پاسبان اولياست\r\n\r\nاين دو بانگ هرگز به يكديگر مخلوط نخواهند گشت ، چنان كه قطره‌اى از درياى شيرين با درياى شور با يكديگر در نمىآميزند .\r\n","description":"","footnote":"","page_name":" 140 ","page_number":144},
  {"content":"\r\n\r\nرسيدن بانگ طلسم نيم شب مهمان مسجد را\r\n\r\n( ( 4345 ) ) بشنو اكنون قصهء آن بانگ سخت\r\nكه نرفت از جا بدان آن نيك بخت\r\n( ( 4346 ) ) گفت چون ترسم چو هست آن طبل عيد\r\nتا دهل ترسد كه زخم او را رسيد\r\n( ( 4347 ) ) اى دهلهاى تهىّ پر ز كوب\r\nقسمتان از عيد چون شد زخم چوب\r\n( ( 4348 ) ) شد قيامت عيد و بىدينان دهل\r\nما چو اهل عيد خندان همچو گل\r\n( ( 4349 ) ) بشنو اكنون اين دهل چون بانگ زد\r\nديگ دولت با چگونه مىپزد\r\n( ( 4350 ) ) چون كه بشنود آن دهل آن مرد ديد\r\nگفت چون ترسد دلم از طبل عيد ؟\r\n( ( 4351 ) ) گفت با خود هين ملرزان دل كزين\r\nمرد جان بد دلان بىيقين\r\n( ( 4352 ) ) وقت آن آمد كه حيدروار من\r\nملك گيرم يا بپردازم بدن\r\n( ( 4353 ) ) بر جهيد و بانگ بر زد كاى كيا\r\nحاضرم اينك اگر مردى بيا\r\n( ( 4354 ) ) در زمان بشكست ز آواز آن طلسم\r\nزر همىريزيد هر سو قسم قسم\r\n( ( 4355 ) ) ريخت چندين زر كه ترسيد آن پسر\r\nتا بگيرد زر ز پى راه در\r\nپر شد آن مسجد ز زر هر جايگاه\r\nمرد حيران شد ز تقدير إله\r\n( ( 4356 ) ) بعد از آن برخاست آن شير عتيد\r\nتا سحرگه زر به بيرون مىكشيد\r\n( ( 4357 ) ) دفن مىكرد و همىآمد به زر\r\nبا جوال و توبره بار دگر\r\n( ( 4358 ) ) گنجها بنهاد آن جان باز از آن\r\nكورى و ترسانى و واپس خزان\r\n( ( 4359 ) ) اين زر ظاهر به خاطر آمده است\r\nدر دل هر كور دور زر پرست\r\n( ( 4360 ) ) كودكان كاسه سفالين بشكنند\r\nنام زر بنهند و در دامن كنند\r\n( ( 4361 ) ) اندر آن بازى چو گويى نام زر\r\nآن كند در خاطر كودك گذر\r\n( ( 4362 ) ) بل زر مضروب ضرب ايزدى\r\nكاو نگردد كاسد ، آمد سرمدى\r\n( ( 4363 ) ) آن زرى كاين زر از آن زر تاب يافت\r\nگوهر و تا بندگى و آب يافت\r\n( ( 4364 ) ) آن زرى كه دل از او گردد غنى\r\nغالب آمد بر قمر در روشنى\r\n\r\n","description":"","footnote":"","page_name":" 141 ","page_number":145},
  {"content":"\r\n\r\n\r\n( ( 4365 ) ) شمع بود آن مسجد و پروانه او\r\nخويشتن انداخت آن پروانه خو\r\n( ( 4366 ) ) سوخت پرّش را و ليكن ساختش\r\nبس مبارك آمد آن انداختش\r\n( ( 4367 ) ) همچو موسى بود آن مسعود بخت\r\nكاتشى ديد او به سوى آن درخت\r\n( ( 4368 ) ) چون عنايتها بر او موفور بود\r\nنار مىپنداشت و ان خود نور بود\r\n( ( 4369 ) ) مرد حق را چون ببينى اى پسر\r\nتو گمان دارى بر او نار بشر\r\n( ( 4370 ) ) تو ز خود مىآيى و آن در تو است\r\nنار و خار ظنّ و باطل اين سو است\r\n( ( 4371 ) ) او درخت موسى است و پر ضيا\r\nنور خوان ، نارش مخوان ، بارى بيا\r\n( ( 4372 ) ) نى فطام اين جهان نارى نمود\r\nسالكان رفتند آن خود نور بود\r\n( ( 4373 ) ) پس بدان كه شمع دين بر مىشود\r\nاين نه همچون ديگر آتشها بود\r\n( ( 4374 ) ) اين نمايد نور و سوزد يار را\r\nو انگه وصلت دل افروزنده اى\r\n( ( 4376 ) ) شكل شعله نور پاك ساز وار\r\nحاضران را نور و دوران را چو نار\r\nحاضران از غايبان خوشحالتر\r\nغائبان را نيست توفيق خبر\r\nاين سخن را نيست پايانى پديد\r\nگو حديث عاشق و صدر مجيد\r\n\r\nآيه\r\n« وَهَلْ أَتاكَ حَدِيثُ مُوسى . إِذْ رَأى ناراً فَقالَ لأَهْلِه اُمْكُثُوا إِنِّي آنَسْتُ ناراً لَعَلِّي آتِيكُمْ مِنْها بِقَبَسٍ أَوْ أَجِدُ عَلَى اَلنَّارِ هُدىً . فَلَمَّا أَتاها نُودِيَ يا مُوسى إِنِّي أَنَا رَبُّكَ فَاخْلَعْ نَعْلَيْكَ إِنَّكَ بِالْوادِ اَلْمُقَدَّسِ طُوىً » 20 : 9 - 12 . ( 1 )  ( و آيا داستان موسى به تو رسيده است ؟ وقتى كه ( از دور ) آتشى را ديد به خانوادهء خودش گفت : در اينجا درنگ كنيد ، من آتشى را مىبينم ، شايد روشنايى از آن به شما بياورم ، يا به وسيلهء آن به طرف آتش هدايت شوم . وقتى كه به نزد آن آتش رسيد ، ندايى شنيد كه مىگفت : موسى ، منم خداى تو ، كفشهايت را از\r\n","description":"","footnote":" ( 1 ) سوره طه ، آيهء 9 تا 12 . . ","page_name":" 142 ","page_number":146},
  {"content":"\r\n\r\nپايت در آور تو اكنون در وادى مقدس طوى هستى .\r\nتفسير ابيات\r\nاكنون داستان آن فرياد سخت را بشنو كه مهمان آن فرياد را شنيد و وحشتى نكرد ، با خود چنين گفت : من از اين صدا كه مانند آواز طبل عيد است چرا بترسم ؟ بگذار خود آن طبل بترسد كه زخم ضربه به او وارد مىشود .\r\nاى دهلهاى ميان تهى و پر صدا ، چه شده است كه نصيب شما از عيد فقط خوردن زخم چوب گشته است در آن هنگام كه رستاخيز فرا رسد هنگام عيد است و بىدينان تبه كار مانند دهل كه بر آنها كوبيده شود و ما همچون گل خندان خواهيم بود .\r\nاكنون گوش فرا ده كه آن دهل وقتى بصدا در آمد ، ديگ آش دولت و اقبال مهمان چگونه پخته شد . وقتى كه آن مرد بينا صداى آن دهل را شنيد با خويشتن چنين گفت كه چرا دلم از نواى طبل عيد بترسد ؟ و به خويشتن چنين تلقين كرد كه اى دل عزيز مبادا از اين بانك بترسى ، اين جانهاى بد دل و محروم از يقين است كه در مقابل اين گونه صداها از پاى در مىآيند ، در اين هنگام استقامت بورز و بدان كه - :\r\n\r\n( ( 4352 ) ) وقت آن آمد كه حيدر وار من\r\nملك گيرم يا بپردازم بدن\r\n\r\nفوراً از جاى خود بر خاست و رو به آن طرف كه صدا از آن جا طنين انداز شده بود نموده چنين گفت : اى صاحب بانك سخت ، من اكنون حاضرم ، اگر مردى پيش بيا . هيمن كه مهمان اين مردانگى و استقامت را از خود نشان داد ، طلسم اسرار آميز آن آواز در هم شكست ، آن گاه مشاهده كرد كه از هر طرف طلاها ريخته مىشود ، آن قدر طلا در آن مسجد ريخته شد كه مهمان ترسيد كه راه ، رفتن او را بگيرد . تمام مسجد از طلا پر شد و آن مرد را به حيرت در تقديرات الهى وادار ساخت . سپس بر خاست و مانند شير بيباك تا سحر گاه طلاها را از مسجد بيرون مىبرد و در جايى مخفى مىكرد و بار ديگر با جوال و گونى بر مىگشت . اين طلاها كه من گفتم به گمان آدمهاى نابينا و زر پرست همان طلاهاى معمولى مىباشد ، مانند كودكان كه كاسهء سفالين را\r\n","description":"","footnote":"","page_name":" 143 ","page_number":147},
  {"content":"\r\nمىشكنند و قطعات آن را در دامن خود مىريزند و نام طلا بر روى آنها مىگذارند . در هنگام بازى اگر نامى از طلا ببرى ، بذهن آن كودك ساده لوح همان پاره هاى سفالين خطور خواهد كرد ، ما آن طلايى را كه سكهء ابديت بر آن نقش بسته است ، منظور كرده‌ايم كه هرگز كساد را بر آن راه يا بى نيست . مقصود من از آن طلاها كه در مسجد ريخته شد جوهرى است كه ارزش و تابش و گوهر اين طلاهاى ظاهرى از آن دريافت شده است . من آن طلاى حقيقى را مىگويم كه در روشنايى به تابش ماه پيروز گشته و استغناى حقيقى دل آدمى در گروگان آن است . مثل آن مهمان و مسجد ، مثل پروانه و شمع بود كه پروانه صفت خويشتن را به شمع انداخت .\r\nاگر چه پر و بال او را شعله زد و سوزانيد ، ولى او را بار ديگر ساخت و به هستى واقعى نائلش كرد . وه چه مبارك بود انداختن آن مرد خويش را در شعله هاى شمع مسجد . آن مرد سعادتمند مانند موسى بود كه از دور در شاخه هاى درخت آتشى ديد . عنايتهاى خداوندى كه بر موسى فراوان بود آتشى را مىديد كه در حقيقت روشنايى الهى بود . تو اى پسر ساده لوح ، مرد الهى را مشاهده ، نموده گمان مىكنى كه او همان آتش بشر طبيعى است حق با تو است ، زيرا حركت ادراك تو از درون خودت شروع شده است و آن آتش در درون تو است كه به هر گونه كه بنگرى او را آتش مىبينى ، اين همه آتش و خارهاى جان گزاى گمان و وهم و بىهودگىها در اين روى پرده طبيعت است . دقت كن بار ديگر بيانديش : -\r\n\r\n( ( 4371 ) ) او درخت موسى است و پر ضيا\r\nنور خوان نارش نخوان بارى بيا\r\n\r\nمگر چنين نيست كه بريده شدن و قطع علايق از اين دنياى مادى نمايش آتش دارد ، ولى هنگامى كه سالكان راه حق و حقيقت ، به سوى قطع علايق رهسپار گشتند ، نور بودن آن را دريافتند ، بنا بر اين ، هشيار باش هنگامى كه شمع دين فروزان مىگردد ، قابل مقايسه با آتشهاى ديگر نخواهد بود ، شعله هاى طبيعى ، نور مىنمايد ولى ياران را مىسوزاند ، در صورتى كه شمع دين در ظاهر آتش ولى براى كسانى كه\r\n","description":"","footnote":"","page_name":" 144 ","page_number":148},
  {"content":"\r\nبه ديدارش مىروند گل و رياحين است .\r\nاين آتشهاى طبيعى ظاهر سازنده‌اى دارد ولى در حقيقت كارى جز سوز زندگى ندارند ، در حالى كه شمع دين در هنگام وصال دل افروزى خود را نمودار مىسازد . شعله شمع دين الهى شكل آتش دارد ولى نورى است پاك و سازنده و براى كسانى كه در پيشگاه دين حضور مىيابند نور روشنگر و براى آنان كه دور از ديناند آتشى است سوزاننده ، آرى اين قاعده كلى است : -\r\n\r\nحاضران از غايبان خوشحالتر\r\nغايبان را نيست توفيق خبر\r\n\r\nاين سخن را هم در اين جا پايان دهيم و برويم بسراغ عاشق بخارايى و صدر جهان .\r\n","description":"","footnote":"","page_name":" 145 ","page_number":149},
  {"content":"\r\n\r\nملاقات آن عاشق با صدر جهان\r\n\r\n( ( 4377 ) ) آن بخارى نيز خود بر شمع زد\r\nگشته بود از عشقش آسان آن كبد\r\n( ( 4378 ) ) آه سوزانش سوى گردون شده\r\nدر دل صدر جهان مهر آمده\r\n( ( 4379 ) ) گفته با خود در سحرگه كاى احد\r\nحال آن آوارهء ما چون بود\r\n( ( 4380 ) ) او گناهى كرد و ما ديديم ليك\r\nرحمت ما را نمىدانست نيك\r\n( ( 4381 ) ) خاطر مجرم ز ما ترسان شود\r\nليك صد اميد در ترسش بود\r\n( ( 4382 ) ) من بترسانم وقيح ياوه را\r\nو ان كه ترسد من چه ترسانم و را\r\n( ( 4383 ) ) بهر ديگ سرد آذر مىرود\r\nنى بدان كه جوشش از سر مىرود\r\n( ( 4384 ) ) ايمنان را من بترسانم به خلم\r\nخائفان را ترس بردارم ز حلم\r\n( ( 4385 ) ) پاره دوزم پاره در موضع نهم\r\nهر كسى را شربت اندر خور دهم\r\n( ( 4386 ) ) هست سرّ مرد چون بيخ درخت\r\nز ان برويد برگهاش از چوب سخت\r\n( ( 4387 ) ) در خور آن بيخ رسته برگها\r\nدر درخت و در نفوس و در نها\r\n( ( 4388 ) ) بر فلك برهاست ز اشجار وفا\r\nاصلها ثابت و فرعه فى السماء\r\n( ( 4389 ) ) چون برست از عشق پر بر آسمان\r\nچون نرويد در دل صدر جهان ؟\r\n( ( 4390 ) ) موج مىزد در دلش عفو گنه\r\nكه ز هر دل تا دل آمد روزنه\r\n( ( 4391 ) ) كه ز دل تا دل يقين روزن بود\r\nنى جدا و دور چون دو تن بود\r\n( ( 4392 ) ) متصل نبود سفال دو چراغ\r\nنورشان ممزوج باشد در مساغ\r\n( ( 4393 ) ) هيچ عاشق خود نباشد وصل جو\r\nكه نه معشوقش بود جوياى او\r\n( ( 4394 ) ) ليك عشق عاشقان تن زه كند\r\nعشق معشوقان خوش و فربه كند\r\n( ( 4395 ) ) چون درين دل برق مهر دوست جست\r\nاندر آن دل دوستى ميدان كه هست\r\n( ( 4396 ) ) در دل تو مهر حق چون شد دو تو\r\nهست حق را بىگمانى مهر تو\r\n( ( 4397 ) ) هيچ بانگ كف زدن آيد به در\r\nاز يكى دست تو بىدست دگر\r\n\r\n","description":"","footnote":"","page_name":" 146 ","page_number":150},
  {"content":"\r\n\r\n( ( 4398 ) ) تشنه مىنالد كه كو آب گوار ؟\r\nآب هم نالد كه كو آن آب خوار ؟\r\n( ( 4399 ) ) جذب آب است اين عطش در جان ما\r\nما از آنِ او و او هم ز ان ما\r\n( ( 4400 ) ) حكمت حق در قضا و در قدر\r\nكرد ما را عاشقان همدگر\r\n( ( 4401 ) ) جمله اجزاى جهان ز آن حكم پيش\r\nجفت جفت و عاشقان جفت خويش\r\n( ( 4402 ) ) هست هر عضوى ز عالم جفت خواه\r\nراست همچو كهربا و برگ كاه\r\n( ( 4403 ) ) آسمان گويد زمين را مرحبا\r\nبا تواَم چون آهن و آهن ربا\r\n( ( 4404 ) ) آسمان مرد و زمين زن در خرد\r\nهر چه آن انداخت اين مىپرورد\r\n( ( 4405 ) ) چون نماند گرمىاش بفرستد او\r\nچون نماند ترّىاش نم بدهد او\r\n( ( 4406 ) ) برج خاكى خاك ارضى را مدد\r\nبرج آبى ترّىاش اندر دهد\r\n( ( 4407 ) ) برج بادى ابر سوى او برد\r\nتا بخارات و خم را بر كشد\r\n( ( 4408 ) ) برج آتش گرمى خورشيد ازو\r\nهم چو تابهء سرخ ز آتش پشت و رو\r\n( ( 4409 ) ) هست سر گردان فلك اندر زمن\r\nهم چو مردان گرد مكسب بهر زن\r\n( ( 4410 ) ) وين زمين كدبانويىها مىكند\r\nبر ولادات و رضاعش مىتند\r\n( ( 4411 ) ) پس زمين و چرخ را دان هوشمند\r\nچون كه مار هوشمندان مىكنند\r\n( ( 4412 ) ) گرنه از هم اين دو دل بر مىمزند\r\nپس چرا چون جفت درهم مىخرند ؟\r\n( ( 4413 ) ) بىزمين كى گل برويد و ارغوان\r\nپس چه زايد ز آب و تاب آسمان\r\n( ( 4414 ) ) بهر آن ميل است در ماده به نر\r\nتا بود تكميل كار همدگر\r\n( ( 4415 ) ) ميل اندر مرد و زن حق ز آن نهاد\r\nتا بقا يابد جهان زين اتحاد\r\n( ( 4416 ) ) ميل هر جزوى به جزوى هم نهد\r\nز اتحاد هر دو توليدى زهد\r\n( ( 4417 ) ) شب چنين با روز اندر اعتناق\r\nمختلف در صورت اما اتفاق\r\n( ( 4418 ) ) روز و شب ظاهر دو ضدّ و دشمنند\r\nليك هر دو يك حقيقت مىتنند\r\n( ( 4419 ) ) هر يكى خواهان دگر را همچو خويش\r\nاز پى تكميل فعل و كار خويش\r\n( ( 4420 ) ) ز انكه بىشب دخل نبود طبع را\r\nپس چه اندر خرج آرد روزها ؟\r\n\r\n","description":"","footnote":"","page_name":" 147 ","page_number":151},
  {"content":"\r\n\r\n\r\nآيه\r\n« أَ لَمْ تَرَ كَيْفَ ضَرَبَ الله مَثَلًا كَلِمَةً طَيِّبَةً كَشَجَرَةٍ طَيِّبَةٍ أَصْلُها ثابِتٌ وَفَرْعُها فِي اَلسَّماءِ . تُؤْتِي أُكُلَها كُلَّ حِينٍ بِإِذْنِ رَبِّها وَيَضْرِبُ الله اَلأَمْثالَ لِلنَّاسِ لَعَلَّهُمْ يَتَذَكَّرُونَ . وَمَثَلُ كَلِمَةٍ خَبِيثَةٍ كَشَجَرَةٍ خَبِيثَةٍ اُجْتُثَّتْ مِنْ فَوْقِ اَلأَرْضِ ما لَها مِنْ قَرارٍ . » 14 : 24 - 26 ( 1 )  ( آيا نمىبينى خداوند چگونه مثل مىزند : كلمهء پاكيزه مانند درخت پاكيزه ايست كه ريشهء آن ثابت و شاخه هايش در آسمان است و ميوه هاى خود را با اذن خداوندى در هر موقع نثار مىكند و خداوند مثالها را براى مردم مىزند باشد كه آنان متذكر شوند و مثل كلمهء پليد مانند درخت پليد است كه ريشه اش از روى زمين كنده شده و ثبات و استقرارى ندارد ) .\r\n« وَمِنْ كُلِّ شَيْءٍ خَلَقْنا زَوْجَيْنِ لَعَلَّكُمْ تَذَكَّرُونَ » 51 : 49 ( 2 )  ( ما از هر چيز جفت آفريديم ، شايد متذكر شويد . )\r\n\r\n( ( 4388 ) ) بر فلك برهاست ز اشجار وفا\r\nاصلها ثابت و فرعه فى السماء\r\n\r\nحقايق و سخنان سودمند مانند درخت برومند و جاويدان است كه ريشه اش ثابت و شاخه اش در آسمان است .\r\nجلال الدين در بيت مورد تحليل وفا را بدرختى تشبيه مىكند كه ميوه هايش سر به آسمان كشيده است ، آن گاه اين مضمون را يكى از موارد آيه‌اى قرار داده است كه در عنوان آيه ذكر كرديم . به همين جهت ما به آن قانون كلى كه مدلول آيه است اشاره مىكنيم و توضيح مختصرى در بارهء آن مىدهيم :\r\n","description":"","footnote":" ( 1 ) سوره ابراهيم ، آيهء 24 تا 26 . .  ( 2 ) سوره الذاريات ، آيهء 49 . . ","page_name":" 148 ","page_number":152},
  {"content":"\r\nآيهء مورد بحث لفظ كلمه را در بر دارد كه معناى لغويش لفظ قابل استعمال است ولى معانى متعددى را در بر دارد كه از آن جمله است : مشيت و فعل ( كار ) . به نظر مىرسد مقصود از كلمه در آيهء مباركه همان معناى عمومى باشد كه شامل سخن و كردار مىشود .\r\nآيهء شريفه مىگويد : گفتار و كردار پاكيزه داراى ريشهء ثابت است كه جريان حوادث و بروز فراز و نشيبهاى تاريخ و تحولات جاريه در شئون بشرى و تنوعات زندگى نمىتواند آن را متزلزل كند و همواره ميوه ها و نتايج سودمند خود را به انسانها خواهد بخشيد . اين همان مضمون است كه در آيهء زير هم ديده مىشود : - « فَأَمَّا اَلزَّبَدُ فَيَذْهَبُ جُفاءً وَأَمَّا ما يَنْفَعُ اَلنَّاسَ فَيَمْكُثُ فِي اَلأَرْضِ 13 : 17 . . . » ( 1 )  ( اما كفهاى ناپايدار مىرود و پوچ مىشود ، ولى آن چه كه به حال مردم سودمند است در روى زمين ثابت مىماند ) .\r\nآرى در روى كرهء خاكى ما هر روز ميلياردها سخن گفته مىشود و ميلياردها كار صورت مىگيرد و زوال و بقاى هر يك از آن گفتارها و كردارها بستگى به مقدار بهره مندى آنها از واقعيات دارد .\r\nگردونهء تاريخ شب و روز بگردش خود ادامه مىدهد و حوادث و گفتار و كردارهاى آدميان را تفكيك نموده ، كه بىهوده و مضر است به زباله دان تاريخ ميريزد و آن چه كه سودمند و از واقعيات بهره مند است ، به صورت جزئى از خود در آورده در پيش برد وضع بشرى و در حفظ ايده هاى عالى تأثير مىبخشد .\r\nاز آن روز كه ارسطو گفته است : « دائره بيش از يك نقطه ى مركزى ندارد » تا كنون ميلياردها سخن گفته شده و در فضاى محدود و نامحدود يك يا چند جامعه طنين انداز گشته است و سپس خاموش شده و از بين رفته است ، اما اين جمله با ريشهء ثابتى كه در واقعيات دارد . هنوز بهستى و سودمندى خود ادامه مىدهد .\r\nهمچنين از آن روز كه سقراط گفته است : « خودت را بشناس » پيامبران\r\n","description":"","footnote":" ( 1 ) سوره الرعد ، آيهء 17 . . ","page_name":" 149 ","page_number":153},
  {"content":"\r\nفرموده‌اند : « عدالت بورزيد » ، « شما انسانها بدون وابستگى به خدا زندگى قابل تفسير و توجيه نخواهيد داشت » . . . تا كنون در هر خانه و محله و شهر و كشور و قاره سخنانى گفته شده است كه قابل شمارش با اعداد معمولى نيست ، همهء آن سخنان رفتند و اثرى از آنها باقى نماند ولى امثال جملات فوق هميشه زير بناى زندگى ايده آل انسانها بوده است .\r\nو بر عكس ، سخن زشت و پوچ و كردار غير مستند به اصل ، هر لحظه فضاى جوامع را پر مىكند و لحظهء ديگر همهء آنها رهسپار نيستى مىگردد . ناپلئونش مىگويد : فرانسه برتر از همه ، هيتلرش مىگويد : نژاد ژرمن فوق همه ، رفتگر كوچه ها مىگويد : مردم پوست گردو را نشكنند تا من به زحمت نيفتم نرونش مىگويد : اى كاش همهء مردم يك سر داشتند و من با يك ضربهء شمشير آن را از تن جدا مىكردم . شاعرش مىگويد :\r\n\r\nمخبران را ز دليل امساك است\r\nگفته هاى همه شبهتناك است\r\n\r\nيكى ديگر هم مىگويد : همه راست مىگويند :\r\n\r\nعقد الخلائق فى الاله عقايداً\r\nو انا اعتقدت جميع ما اعتقدوه (\r\n\r\nمردم در بارهء خدا اعتقاداتى دارند ، و من به همهء آن عقايد معتقدم ) اين همه سخنان و كردارهاى بىهوده و مضر روز و شب فضاى جوامع را تيره و تار مىكند ولى ثبات و استقرارى ندارد ، زيرا در مقابل اشعه خورشيد فطرت پاك آدميان كه به اين خاكدان قدم مىگذارند ، آن تاريكىهاى بىاصل نمىتواند مقاومتى داشته باشد . آن گفتارها و كردارهاى زشت فضا را مه آلود مىكند ، اما خورشيد حقيقتى را كه در دلهاى آدميان همواره فروزان است نمىتواند نابود كند .\r\n","description":"","footnote":"","page_name":" 150 ","page_number":154},
  {"content":"\r\n\r\n\r\n( ( 4393 ) ) هيچ عاشقى خود نباشد وصل جو\r\nكه نه معشوقش بود جوياى او\r\n( ( 4394 ) ) ليك عشق عاشقان تن زه كند\r\nعشق معشوقان خوش و فربه كند\r\n\r\nوصال جويى عاشق ناشى از جويندگى معشوق است عاشق خويش را\r\nعشق آن پديدهء بىشناسنامه در كشور درون ، از نگاهى آغاز مىشود و در دست بهم دادن تمام نيروها و روابط مغزى براى روشن كردن يك لامپ كه تنها معشوق را نشان مىدهد تكميل و با سوختن همان لامپ كه كشف از مختل شدن همهء نيروها و روابط مغزى مىنمايد ، پايان مىپذيرد .\r\nميان آغاز و پايان عشقهاى مجازى ، روح آدمى در معرض تحولات فراوانى است كه معمولا قابل پيش بينى نيست ، چه بسا كه در يك يا چند تحول ، عشق مجازى مبدل به عشق حقيقى مىگردد .\r\nاين سر نوشت در عشقهاى مجازى قطعى است . مفاد بيت دوم ناظر به همين عشقهاى مجازى است ، و الا در عشق حقيقى كه جلال الدين در سر تا سر مثنوى آهنگ آن را مىنوازد ، دو خاصيت لاغر شدن و فربه شدن كه ناشى از سوزش فراق عاشق و لذت توجه معشوق به عاشق خويش است ، به كلى منتفى مىباشد ، زيرا لاغرى و فربهى ، مخصوصاً پديدهء دوم ( فربهى ) از مقتضيات وصول بمطلوب خود طبيعى است ، بلى در عشق حقيقى موضوع لاغرى و تغييرات در رنگ و نيروها در مراحل اولى عشق امكان پذير است ، ولى در مراحل اعلاى آن ، « خود طبيعى » به طورى تعديل مىيابد كه پيرو من انسانى مىگردد و مانند ديدن چشم و بوييدن بينى و لمس اعضاء ، وظيفه ى خود را انجام مىدهد و از بهره بردارىهاى قانون جسم و ماده برخوردار مىگردد .\r\nپيامبران و اولياء الله كه عشاق حقيقى الهى بودند . نه نقصى در حواس داشتند\r\n","description":"","footnote":"","page_name":" 151 ","page_number":155},
  {"content":"\r\nو نه لاغرى و افسردگى طبيعى . ما در بارهء پيامبر و على بن ابى طالب عليه السلام در هيچ تاريخ معتبرى نديده‌ايم كه به جهت عشق الهى لاغر و پژمرده و داراى حواس كمتر از معمولى بوده باشند .\r\nاين كه جلال الدين مىگويد : اگر معشوق جوياى عاشق نباشد ، عاشق جوياى وصال نيست ، مطلبى است كه شعراى فراوان آن را گوشزد كرده‌اند . از آن جمله : -\r\n\r\nعشق دل بر ما ز عشق ما برو افزونتر است\r\nدل بر از دل نگذرد ، گر دل ز دل بر بگذرد\r\nتا كه از جانب معشوق نباشد كششى\r\nنالهء عاشق بىچاره به جايى نرسد\r\n\r\nتفسير اين پديده از نظر روانى بدين ترتيب است كه : عشق و علاقهء معشوق به عاشق ، خود نمونه يا مقدمه‌اى براى وصال تلقى مىشود ، يا در حياتىترين پديدهء روانى او ، اين اجابت عملا آتش عشق عاشق را تند و تيز تر مىكند ، اگر چه اميد وصال هم در ميان نباشد .\r\nشعله ور شدن اشتياق عاشق ناشى از اجابت معشوق و شركت او در موضوع عشق است و اما بدون اجابت معشوق ، اشتياق كسى كه عشق مىورزد آتشى است كه در درون او بر افروخته شده است .\r\nنكتهء ديگرى كه در اين مورد قابل توجه است ، اين است كه اجابت معشوق در حقيقت حقارتى را كه عاشق به طور ناخود آگاه در شخصيت خود احساس مىكند جبران مىنمايد .\r\nعشق يعنى احساس احتياج به حيات ايده آل . اين احساس هر چه كه بيشتر شود اگر چه لذت عشق پردهء نازكى روى آن مىكشد و نمىگذارد تلخى و ناروايى احتياج حياتى خود را كه مربوط به ارادهء شخص ديگرى است بچشد ولى چنان كه گفتيم : شخصيت آدمى اين تلخى را به طور ناخود آگاه مىچشد .\r\n","description":"","footnote":"","page_name":" 152 ","page_number":156},
  {"content":"\r\n\r\nاين تلخى موقعى كام عشق را تباه مىسازد كه عشق او به جهت عاملى شروع بكاهش كند ، گويى در اين موقع به تازگى خود را دريافته است و معشوق را كوچكتر از آن مىبيند كه شخصيت بىنيازى طلب خود را در اختيار او بگذارد -\r\n\r\nگر ماه شوى به آسمان كم نگرم\r\nور سرو شوى به بوستان كم گذرم\r\nور مايهء جان شوى به هيچت نخرم\r\nيادت نكنم ديگر و نامت نبرم\r\n\r\nاين همان تلخى احتياجى است كه در روزگار عشق پرده‌اى از لذت رويش را پوشانيده بود و امروز آن پرده بر طرف شده و كام عاشق را تباه ساخته است .\r\n\r\n( ( 4401 ) ) جمله اجزاى جهان ز ان حكم پيش\r\nجفت جفت و عاشقان جفت خويش\r\n( ( 4402 ) ) هست هر عضوى ز عالم جفت خواه\r\nراست همچون كهربا و برگ كاه\r\n\r\nجفت جفت بودن اجزاى جهان هستى چه معنا دارد ؟\r\nجفت گيرى جانداران موضوع ، روشنى است كه همگان از آن اطلاع دارند ، تلقيحهايى كه در درختان صورت مىگيرد ، مسأله‌اى است كه مردم كم و بيش از آن با خبرند .\r\nاما اين كه تمام اجزاى عالم وجود جفت جفت هستند ، براى همهء اشخاص نه تنها مطرح نيست ، بلكه قابل تصور هم نمىباشد .\r\nاين موضوع را قرآن مجيد مطابق آيه‌اى كه تحت عنوان آيه آورديم ، تذكر داده و گفته است :\r\nاز هر چيز جفت آفريده‌ايم و اين نكته هم در آيهء مزبور وجود دارد كه « لَعَلَّكُمْ تَذَكَّرُونَ » 51 : 49 ( شايد شما هم متذكر شويد ) . البته آيه بيش از موضوع جفت آفريده شدن اشياء چيز ديگرى را بيان ننموده است .\r\n","description":"","footnote":"","page_name":" 153 ","page_number":157},
  {"content":"\r\n\r\nآيا اين جفت بودن عبارت است از دو جزء ، يكى در مقابل ديگرى مانند يك جفت كفش يا يك نر و يك ماده ، يا شامل يك جزء در مقابل اجزاء متعدد ديگر مانند يك پروتون در مقابل دو ، سه ، چهار . . . . الكترون ؟ آيا شامل تركيب هر يك از موجودات عالم از پوست مادى و مغزى حياتى مىشود ؟ آيا دو جزء جفت خود واحدى را تشكيل داده با موجود ديگرى كه آن هم جفت يا طاق است ، حالت جفتى پيدا مىكند ؟ آيا مقصود ارتباط شديد همهء اجزاى هستى با يكديگر است كه هر دو جزء به جهت شدت ارتباط ناشى از مجاورت با همديگر حالت جفتى پيدا مىكنند ؟ آن چه كه مسلم است اين است كه حقايق مطرح شده براى بشريت ، واقعيات را آن چنان كه هستند نشان نداده است .\r\nاز مضمون آيهء شريفه چنين بر مىآيد كه بشر مىتواند جفت جفت بودن اجزاى هستى را متذكر شود ، بنا بر اين فرهنگ عالى بشرى در بارهء اين مسئله بانتظار فردا نشسته است .\r\nتفسير ابيات\r\nآن عاشق بخارايى پروانه وار خود را به شعله هاى شمع معشوقش زده باكى از سوختن نداشت ، زيرا عاشق بود و آن همه فدا كارى و كوشش فوق طاقت براى او آسان مىنمود .\r\nآه سوزانى كه از نهاد او سر مىكشيد بر فراز آسمانها مىرفت و از راه ما وراء طبيعت محسوس رو به اعماق قلب صدر جهان سرازير مىگشت و محبت و مهر او را به هيجان در مىآورد ، در يكى از سحرگاهان صدر جهان با خود بگفتگو پرداخت و رو به سوى خدا كرد و گفت : اى خداى بىنظير : -\r\n\r\nحال آن آوارهء ما چون بود\r\n\r\nآن آوارهء عشق سوزان گناهى كرد و ما شاهد آن گناهش بوديم ، اما او از رحمت\r\n","description":"","footnote":"","page_name":" 154 ","page_number":158},
  {"content":"\r\nما غافل بود ، خاطر گنهكار از ما ترسان و بيمناك است ، ولى در عين حال در همان بيم و هراسش صدها اميد وجود دارد .\r\nمن شخص وقيح و ياوه و تبه كار را مىترسانم ، اما كسى كه خود در بارهء من احساس شوكتى مىكند و مىترسد به چه علت مىتوانم او را بترسانم ؟ همواره آتش سوزان را زير ديگ سرد مىگذارند و آن ديگى كه خود مىجوشد و لبريز مىگردد ، چه احتياجى به آتش دارد . من كسانى را كه ايمن و بىخيال هستند با خشم و خروش خود بيمناك مىسازم و كسانى را كه در بارهء من ترس و بيم دارند ، با بردبارى و شكيبايى ، اضطراب و واهمه شان را بر طرف مىسازم .\r\nمن آن پاره دوزم كه وصله ها را در مورد خود به كار مىبرم و براى هر كسى شربت شايستهء او را مىچشانم .\r\nراز درونى انسانى چونان ريشهء درخت است كه برگهايش را از چوب سخت بيرون مىآورد و شكوفانش مىسازد ، آنهمه برگها با آن ريشه ، سنخيت داشته و نمىتواند غير سنخ خود را بروياند ، اين اصل در همهء موجودات خواه درخت باشد ، خواه نفوس انسانى ، خواه عقول آدميان ، هميشه در جريان است .\r\nدرختان وفا كه در زمين كاشته شود ، ميوه هاى خود را تا خيمهء مينا رنگ آسمان بر مىافرازد . اين است قانونى كه يزدان پاك در كتاب آسمانىاش بما تعليم فرموده است .\r\n« أَصْلُها ثابِتٌ وَفَرْعُها فِي اَلسَّماءِ » 14 : 24 جايى كه آسمان از عشق پر و بال يافته و به حركت در آمده است چگونه اين عشق در دل صدر جهان بال و پر نروياند ؟ صدر جهان خوب احساس مىكرد كه امواج عفو و بخشش در اقيانوس دلش موج مىزند و او را مىشوراند ، اين تموجات شگفت انگيز بىعلت و تصادفى نبود ، زيرا اقيانوس عشق ، درون عاشق و معشوق را يكى مىكند و از هر يك از آن دو كه\r\n","description":"","footnote":"","page_name":" 155 ","page_number":159},
  {"content":"\r\nموجى بر خيزد دامن خود را تا درون ديگرى مىكشاند . بىهوده نبود كه انسان شناسان به اين اصل اصرار مىورزند : -\r\n\r\nكه زهر دل تا دل آمد روزنه\r\n\r\nاين همان روزنهء ما وراى طبيعى است كه به طور يقين دريچه هاى دلهاى آدميان را به هم وصل مىكند و جدايى و دورى كالبدهاى مادى را بر كنار مىسازد .\r\nآرى ، مواد سفالين و فلزى چراغها از يكديگر جداست ولى انوار آنها با يكديگر در مىآميزند و نور واحد تشكيل مىدهند . اين است راز دائمى عشق كه : -\r\n\r\n( ( 4393 ) ) هيچ عاشق خود نباشد وصل جو\r\nكه نه معشوقش بود جوياى او\r\n\r\nاما اين نكته را هم خاطر نشان بسازيم كه عشق كالبد مادى عاشق را رنجور و لاغر مىكند ، از طرف ديگر عشق معشوق او را خوش و فربه مىسازد . در آن هنگام كه در دل آدمى بارقه‌اى از مهر دوست مىدرخشد ، يقين بدان كه در دل معشوق نيز محبت نسبت به عاشق وجود دارد . اكنون از عشق مجازى كه براى شرح ذهن تو توضيحش دادم ، بگذريم و عشق الهى را در نظر بگيريم : -\r\n\r\n( ( 4396 ) ) در دل تو مهر حق چون شد دو تو\r\nهست حق را بىگمانى مهر تو\r\n\r\nمگر از يك دست صدا بر مىآيد ؟ مگر بدون اين كه دستى به دست ديگر زده شود صدايى از آن بر مىآيد ؟ آهنگ زيباى عشق در آن هنگام كه در درون عاشق نواخته مىشود ، محصول تارها و مضرابهايى است كه دلهاى عاشق و معشوق دست به دست هم داده و آن را به وجود آورده‌اند . من بارها گفته‌ام : -\r\n\r\n( ( 4398 ) ) تشنه مىنالد كه كو آب گوار ؟\r\nآب هم نالد كه كو آن آب خوار ؟\r\n( ( 4399 ) ) جذب آب است اين عطش در جان ما\r\nما از آنِ او و او هم ز آن ما\r\n\r\nاين است حكمت عاليه قضا و قدر الهى در جهان هستى كه ما را عاشق يكديگر قرار داده است . مگر يك موجود حتى در با عظمتترين موقعيت مىتواند بتنهايى در كارگاه سترگ هستى ، آهنگ وجود خود را بنوازد ؟ اين نمايش نامه بزرگ وجود\r\n","description":"","footnote":"","page_name":" 156 ","page_number":160},
  {"content":"\r\nكه از بامداد زمان تا شامگاهش ، مشيت بارقهء الهى را نمودار مىسازد .\r\n\r\n( ( 4401 ) ) جمله اجزاى جهان ز ان حكم پيش\r\nجفت جفت و عاشقان جفت خويش\r\n( ( 4402 ) ) هست هر عضوى ز عالم جفت خواه\r\nراست هم چون كهربا و برگ كاه\r\n\r\nآسمان بزرگ با آن همه كهكشانها و كار زارهايش با كرهء محقر زمين به راز و نياز مىپردازد و مىگويد : اى كرهء خاكى ، چه خوش رابطه‌اى است كه در ميان من و تو دست قدرت لا يزال الهى ايجاد كرده است ، من با تو چون آهن و آهن ربائيم ، كره خاكى كه در گوشهء ناچيزى از فضا گهواره وار مىگردد ، آغوش استعداد و گيرندگى خود را بر فعاليتهاى كيهانى باز كرده و مانند زن ، نطفه‌اى را كه آسمان در او مىاندازد مىگيرد و مىپروراند ، در آن هنگامى كه كره خاكى گرمى خود را از دست مىدهد ، فورا آسمان فعال گرمى را بسراغش مىفرستد و هنگام كه خشكى سوزان بخواهد دمار از روزگار زمين در آورد ، آب حيات را بر او سرازير مىكند .\r\nمنبع خاكى آسمان ، خاك زمين را تقويت مىكند و منبع آبش آبيارىاش مىكند ، منبع باد ابرهاى فضايى را سوى زمين به حركت در مىآورد و بخارات دريايى و غير دريايى را جذب مىنمايد .\r\nمنبع آتش كه حرارت آفتاب نيرو از آن مىگيرد ، و مانند تابهء زرين كه رويش از آتش سرخ شده است در فضا بنور افشانى و شعله زايى خود مشغول است .\r\nاين همه افلاك و ثوابت و سيارگان مانند انسان در كرهء خاكى براى كسب مقاصد خود در حركتاند [ آرى : -\r\n\r\nچرخ چون مىبگذرد تا حال او مىبگذرد\r\nسر گشتن چيستى گر نه پى مبداستى 
  ]\r\n\r\nناصر خسرو اما اين زمين خاكى كار كدبانويى دارد ، مىزايد و شير مىدهد . اى انسان آگاه ، روى سخن من با توست : آيا اين همه فعاليتهاى زمينى و كيهانى نمىتواند\r\n","description":"","footnote":"","page_name":" 157 ","page_number":161},
  {"content":"\r\nبراى تو اثبات كند كه اين جامد نماها هم براى خود درك و هوشى دارند ؟ براى اثبات درك و هوش اين موجودات ، يك توجه عالمانه كافيست كه از اين همه فعاليتهاى شگفت انگيز درك و هوش آن را در يابد .\r\nتو كه مىبينى جوش و تلاش كره خاكى با آن همه گلها و ارغوانهايش در صفحه خاك تيره را مىآرايد و حس زيبايى انسانها را اشباع مىكند ، چگونه خود را قانع مىسازى كه اين همه آب و تاب كيهانى محصول ندارد ؟ در اين دنيا تمايلى در نهاد ماده و نر ايجاد شده است كه با يكديگر هم آهنگ شوند و كار يكديگر را تكميل نمايند . گرايش مرد و زن به يكديگر حكمتى جز آن ندارد كه جهان به وجود خود ادامه دهد ، اين است حكمت متعاليه‌اى كه حق جلت عظمته در ميان اين دو صنف قرار داده است .\r\nبار ديگر مىگوييم كه ميل هر جزئى از اجزاء جهان به جزء ديگر براى آن اتحاد اسرار آميز است كه آن را توليد محصول مىناميم . در به دو نظر شب و روز دو نمود مختلف و متضاد مىنمايند ، اما هر دو با عشق سوزان دنبال يك حقيقت را گرفته‌اند . طبايع هستى در شباهنگام ، نيروها مىاندوزند و در هنگام روز آن را خرج مىكنند .\r\n","description":"","footnote":"","page_name":" 158 ","page_number":162},
  {"content":"\r\n\r\n\r\nجذب هر عنصرى جنس خود را كه در تركيب آدمى محتبس شده است به غير جنس\r\n\r\n( ( 4421 ) ) خاك گويد خاك را باز گرد\r\nترك جان گو سوى ما آ همچو گرد\r\n( ( 4422 ) ) جنس مايى پيش ما اوليترى\r\nبه كز آن تن وارهى وز آن ترى\r\n( ( 4423 ) ) گويد آرى ليك من پا بسته ام\r\nگر چه همچون تو ز هجران خسته ام\r\n( ( 4424 ) ) ترّى تن را بجويند آبها\r\nكاى ترى باز آ ز غربت سوى ما\r\n( ( 4425 ) ) گرمى تن را همىخواند اثير\r\nكه ز نارى راه اصل خويش گير\r\n( ( 4426 ) ) هست هفتاد و دو علت در بدن\r\nاز كششهاى عناصر بىرسن\r\n( ( 4427 ) ) علت آيد تا بدن را بگسلد\r\nتا عناصر همدگر را واهلد\r\n( ( 4428 ) ) چار مرغند اين عناصر بسته پا\r\nمرگ و رنجورىّ و علت پا گشا\r\n( ( 4429 ) ) پايشان از همدگر چون باز كرد\r\nمرغ هر عنصر يقين پرواز كرد\r\n( ( 4430 ) ) جذبهء اين اصلها و فرعها\r\nهر دمى رنجى نهد در جسم ما\r\n( ( 4431 ) ) تا كه اين تركيبها را بر درد\r\nمرغ هر جزوى به اصل خود پرد\r\n( ( 4432 ) ) حكمت حق مانع آيد زين عجل\r\nجمعشان دارد به صحت تا اجل\r\n( ( 4433 ) ) گويد اى اجزا اجل مشهود نيست\r\nپر زدن پيش از اجلتان سود نيست\r\n\r\nتفسير ابيات\r\nمنبع خاك مواد هستى خاكهاى بدن آدمى را مخاطب ساخته ، مىگويد : وجود تو در كالبد انسانى ، براى ابديت تعبيه نشده است ، رهايش كن و به سوى ما بر گرد تو در كارگاه هستى هم جنس مايى ، سزاوار است كه نزد ما باشى ، زيرا در آن موقعيت بدن كه تراكم يافته و كالبد را تشكيل داده‌اى ، براى تو عاريتى بوده و هميشگى نخواهد بود ، مادر خاكى بدن چنين پاسخ مىدهد : -\r\n\r\n( ( 4423 ) ) گويد آرى ليك من پا بسته ام\r\nگر چه همچون تو ز هجران خسته ام\r\n\r\n","description":"","footnote":"","page_name":" 159 ","page_number":163},
  {"content":"\r\nمنبع اصلى آب بدن آدمى نيز همين گفتگو را با كالبد آدمى دارد و همچنين اثير كه منبع حرارتها است ، گرمى بدن را مخاطب ساخته و مىگويد :\r\nجنس تو از آتش است ، راه جنس اصلى خود را پيش گير و به اصل خود باز گرد ، كششهاى عناصر بدن بدون اين كه طنابى آنها را به هم وصل كند ، هفتاد و دو نوع علتها و بيمارىها به وجود آورده است ، اين بيمارىها در وجود آدمى بروز مىكنند و مىخواهند اجزاء و عناصر بدن را از هم بگسلند .\r\nپس در حقيقت عناصر بدن آدمى مانند چهار مرغ هستند كه پايشان به زنجير نامحسوس بسته شده است ، مرگ و بيمارىها و رنجورىها عامل باز كنندهء آن زنجير مىباشند ، در آن هنگام كه زنجير از پاهاى پرندگان عناصر باز مىگردد ، پرندهء هر عنصرى به طور يقين به جايگاه اصلى خود پرواز مىكند .\r\nجذبه هايى كه اصول و شاخه هاى عناصر آدمى دارا هستند . در جسم ما آدميان هر لحظه‌اى رنجى و دردى به بار مىآورد ، تا آن گاه كه اين تركيبها متلاشى شود و مرغ هر جزئى به اصل خود به پرواز در آيد . حكمت عالى حق جل و علا از پرواز شتاب زده جلوگيرى مىكند و تا هنگام فرا رسيدن اجل بوسيله صحت و تندرستى محفوظشان مىدارد ، همواره اين خطاب قدسى از ملكوت الهى اجزاء و عناصر كالبد آدمى را مخاطب ساخته و : -\r\n\r\n( ( 4433 ) ) مىگويد اى اجزا اجل مشهود نيست\r\nپر زدن پيش از اجلتان سود نيست\r\n\r\n","description":"","footnote":"","page_name":" 160 ","page_number":164},
  {"content":"\r\n\r\nمنجذب شدن جان نيز به عالم ارواح و تقاضا و ميل او به مقر خود و منقطع شدن از اجزاى اجسام كه كندهء پاى باز روحند\r\n\r\n( ( 4434 ) ) چون كه هر جزوى بجويد ارتفاق\r\nچون بود جان عزيز اندر فراق ؟\r\n( ( 4435 ) ) گويد اى اجزاى پست فرشىام\r\nغربت من تلختر من عرشىام\r\n( ( 4437 ) ) ميل جان اندر حيات و در حى است\r\nز انكه جان لا مكان اصل وى است\r\n( ( 4438 ) ) ميل جان در حكمت است و در علوم\r\nميل تن در باغ و راغ است و كروم\r\n( ( 4439 ) ) ميل جان اندر ترقى و شرف\r\nميل تن در كسب اسباب علف\r\n( ( 4440 ) ) ميل و عشق آن شرف را سوى آن\r\nزين يحب را و يحبون را بدان\r\n( ( 4441 ) ) گر بگويم شرح اين بىحد شود\r\nمثنوى هفتاد من كاغذ شود\r\n( ( 4442 ) ) حاصل آن كه هر كه او طالب بود\r\nجان مطلوبش بر او راغب بود\r\n( ( 4443 ) ) آدمى حيوان نباتى و جماد\r\nهر مرادى عاشق هر بىمراد\r\n( ( 4444 ) ) بىمرادان بر مرادى مىتنند\r\nو ان مرادان جذب ايشان مىكنند\r\n( ( 4445 ) ) ليك ميل عاشقان لاغر كند\r\nميل معشوقان خوش و با فر كند\r\n( ( 4446 ) ) عشق معشوقان رخ افروخته\r\nعشق عاشق جان او را سوخته\r\n( ( 4447 ) ) كهربا عاشق به شكل بىنياز\r\nكاه مىكوشد در آن راه دراز\r\n( ( 4448 ) ) اين رها كن عشق آن بسته دهان\r\nتافت اندر سينهء صدر جهان\r\n( ( 4449 ) ) دود آن عشق و غم آتشكده\r\nرفته در مخدوم آن مشفق شده\r\n( ( 4450 ) ) ليكش از ناموس و پوش آبرو\r\nشوم مىآمد كه واجويد از او\r\n( ( 4451 ) ) رحمتش مشتاق آن مسكين شده\r\nسلطنت زين لطف مانع آمده\r\n( ( 4452 ) ) عقل حيران كاين عجب او را كشيد\r\nبا كشش ز ان سو بدين جانب رسيد\r\n( ( 4453 ) ) ترك جلدى كن كز اين ناواقفى\r\nلب ببند الله اعلم بالخفى\r\n\r\n","description":"","footnote":"","page_name":" 161 ","page_number":165},
  {"content":"\r\n\r\n\r\nلب ببندم هر دمى زينسان سخن\r\nتوبه آرم هر زمان صد بار من\r\n( ( 4454 ) ) كاين سخن را بعد از اين مدفون كنم\r\nآن كشنده مىكشد من چون كنم\r\n( ( 4455 ) ) كيست آن كه مىكشد اى معتنى ؟\r\nآن كه مىنگذاردت كه دم زنى\r\n( ( 4456 ) ) صد عزيمت مىكنى بهر سفر\r\nمىكشاند مر تو را جاى دگر\r\n( ( 4457 ) ) ز ان بگرداند به هر سو آن لگام\r\nتا خبر يابد ز فارس اسب خام\r\n( ( 4458 ) ) اسب زيركسار ز ان نيكو پى است\r\nكاو همىداند كه فارس بر وى است\r\n( ( 4459 ) ) او دلت را برد و صد سودا ببست\r\nبىمرادت كرد و پس دل را شكست\r\n( ( 4460 ) ) چون شكست او بال آن راى نخست\r\nچون نشد هستىّ بال اشكن درست\r\n( ( 4461 ) ) چون قضايش حبل تدبيرت گسست\r\nچون نشد بر تو قضاى او درست\r\n\r\nآيه\r\n« يا أَيُّهَا اَلَّذِينَ آمَنُوا مَنْ يَرْتَدَّ مِنْكُمْ عَنْ دِينِه فَسَوْفَ يَأْتِي الله بِقَوْمٍ يُحِبُّهُمْ وَيُحِبُّونَه أَذِلَّةٍ عَلَى اَلْمُؤْمِنِينَ أَعِزَّةٍ عَلَى اَلْكافِرِينَ 5 : 54 . . . » ( 1 )  ( اى كسانى كه ايمان آورده‌ايد ، هر كس از شما از دينش مرتد شود ، خداوند به زودى گروهى را بجاى آنان مىآورد كه آنها را دوست مىدارد و آنها هم خدا را دوست مىدارند ، تسليم مردم با ايمانند و به كفار ، با شوكت و جلال مىباشند )\r\n","description":"","footnote":" ( 1 ) سوره المائدة ، آيهء 54 . . ","page_name":" 162 ","page_number":166},
  {"content":"\r\n\r\n\r\n( ( 4442 ) ) حاصل آن كه هر كه او طالب بود\r\nجان مطلوبش بر او راغب بود\r\n( ( 4443 ) ) آدمى حيوان نباتى و جماد\r\nهر مرادى عاشق هر بىمراد\r\n( ( 4444 ) ) بىمرادان بر مرادى مىتنند\r\nو آن مردان جذب ايشان مىكنند\r\n\r\nعشق در ميان عاشق آگاه و معشوق ناآگاه\r\nدر ابيات پيشين جلال الدين گفته بود :\r\n\r\nهيچ عاشق خود نباشد وصل جو\r\nكه نه معشوقش بود جوياى او\r\nليك عشق عاشقان تن زه كند\r\nعشق معشوقان خوش و فربه كند\r\n\r\nدر نظر بدوى ابيات مورد تحليل با دو بيت فوق تكرار مىنمايد ، ولى با كمى دقت معلوم مىشود كه ابيات فوق داراى نكته‌اى است كه در دو بيت فوق وجود ندارد .\r\nآن نكته اين است كه : گاهى در پديدهء عشق چنين مىنمايد كه نه تنها معشوق عشقى به عاشق خود نمىورزد ، بلكه اصلا از سوز و گداز عاشقانهء عاشق اطلاعى هم ندارد ، پس مضمون :\r\n\r\nتا كه از جانب معشوق نباشد كششى\r\nنالهء عاشق بىچاره به جايى نرسد\r\n\r\nصحيح نيست . نكته‌اى را كه جلال الدين در ابيات مورد تحليل آورده است ، پاسخى به اعتراض مزبور است ، به اين بيان كه خود معشوق كه در ظاهر بىمراد به نظر مىرسد و عشقى در او به عاشق خود ديده نمىشود يك امر ظاهرى است ، و اگر كاوش واقعى صورت بگيرد ، خواهيم ديد كه معشوق بدان جهت كه داراى روحى است كه به طور طبيعى عشق به عاشق خود را در بر دارد ، مطلب مزبور كاملًا صحيح مىباشد .\r\nاين مطلب احتياج به تفكيك انواع معشوق دارد كه ما اجمالا متذكر مىشويم ، معشوق يا فردى از انسان است يا خود خدا است .\r\n","description":"","footnote":"","page_name":" 163 ","page_number":167},
  {"content":"\r\n\r\n\r\nميل و عشق آن شرف را سوى آن\r\nزين يحب را و يحبون را بدان\r\n\r\nو اگر معشوق فردى از انسان باشد ، اگر جنبهء معشوق بودن انسان روح انسانى وابسته به روح ملكوتى او باشد ، باز مرتبه‌اى از همان محبت كه گفتيم براى او وجود دارد و اگر جنبهء معشوق بودن انسان زيبايى روى و ظاهرى او بوده باشد ، صحت نكته‌اى كه جلال الدين متذكر شده است مشكوك ، بلكه در اغلب موارد واقعيت ندارد ، زيرا عشقهاى مجازى چنان كه به جهت نبودن مقتضيات و وجود موانع طبيعى و انسانى با شكست مواجه مىگردد ، همچنين به جهت بىاعتنايى معشوق و بىخيالى او در بارهء عشق عاشق ، از بين مىرود .\r\nتفسير ابيات\r\nحال كه هر جزئى از اجزاء بدن جوياى اصل خويش و ورود در حوزهء منبع خود مىباشد ، بنا بر اين حال اين جان عزيز در دوران هجران از كانون اصيل خود چگونه خواهد بود ؟ جان آدمى كالبد خود را مخاطب قرار داده : -\r\n\r\n( ( 4435 ) ) گويد اى اجزاى پست فرشىام\r\nغربت من تلختر ، من عرشىام\r\n\r\nميل و گرايش بدن مادى به سبزه ها و آب روان است زيرا كه اصول و ريشه هاى خود را از آنها دريافته است ، اما گرايش جان به حيات جاودانى و خالق حيات است ، زيرا كه يك روح لا مكانى ريشهء اساسى اوست ، لذا به طور كلى : -\r\n\r\n( ( 4438 ) ) ميل جان در حكمت است و در علوم\r\nميل تن در باغ و راغ است و كروم\r\n( ( 4439 ) ) ميل جان اندر ترقى و شرف\r\nميل تن در كسب اسباب علف\r\n\r\nشرافت و عظمت آن پديده هاى ملكوتى ميل و عشقى جز به جان آدمى ندارد . اين عشق ورزى ملكوتى را مقدمه‌اى به يحبهم و يحبونه بدان . بگذاريم و بگذريم زيرا : -\r\n\r\n( ( 4441 ) ) گر بگويم شرح اين بىحد شود\r\nمثنوى هفتاد من كاغذ شود\r\n\r\nخلاصه گفته هايم اين است كه هر كسى كه در اين دنيا از نعمت جويندگى برخوردار\r\n","description":"","footnote":"","page_name":" 164 ","page_number":168},
  {"content":"\r\nشود ، مسلماً جان مطلوب و مقصد و آرمانش نيز جويا و راغب او خواهد بود ، به طور كلى انسان و حيوان و نبات و جماد عشق مىورزند و هر صاحب مرادى از اين موجودات به چيزى عشق مىورزد كه اطلاعى از عاشق ندارد ، همان موجودات بىمراد و بىاطلاع و ناآگاه ، عاشق مرادهايى هستند كه بوسيله آنها با عشاق خود رابطه برقرار مىكنند و بانها جذب مىشوند ، اما عشق در طرفين خود اثر مساوى ايجاد نمىكند ، بلكه ميل عشاق كالبد آنان را مىگدازد و لاغر مىكند و ميل معشوقان جان معشوق يا موجوديت عاشق را خوش و با فر و شكوه مىسازد . عشق معشوقان مانند دوزخ بر افروخته است كه شعله هايش در جان عاشق زبانه مىكشد . كهربا حقيقت عاشقانه‌اى دارد ولى شكل ظاهرى آن بىنياز مىنمايد ، اما كاه بىنوا در راه درازى كه به پيوستن به كهربا دارد در كوشش و حركت است . اين موضوع را رها كن و داستان عاشق صدر جهان را باز گو كن كه چگونه عشق آن خاموش پر غوغا در سينه صدر جهان تابيدن گرفته بود . دود عشق و غم آتشكدهء درون آن عاشق سر بر مىآورد و سينهء فضاها و موجودات سر راهى را مىشكافت و وارد درون مخدوم و معشوقش گشته و به مهر و داد مبدل مىگشت اما شرافت و عظمت و آبروى صدر جهان او را از جستجوى خادم عاشقش جلوگيرى مىكرد . شگفت انگيز منظره‌اى بود زيرا از يك طرف : -\r\n\r\nرحمتش مشتاق آن مسكين شده\r\n\r\nاز طرف ديگر : -\r\n\r\nسلطنت زين لطف مانع آمده\r\n\r\nعقل سودا پز محدود در تحير و بهت فرو رفته بود كه آيا صدر جهان بود كه عاشق را به خود جذب كرد يا عشق خدمتگزار عاشق بود كه او را رهسپار كوى معشوق نمود . به اين عقل بىنوا بگو : -\r\n\r\n( ( 4453 ) ) ترك جلدى كن كز اين ناواقفى\r\nلب ببند الله اعلم بالخفى\r\n\r\nبله ، من از اين سخنان زياد مىگويم و در حيرت و دهشت غوطه ور مىگردم ،\r\n","description":"","footnote":"","page_name":" 165 ","page_number":169},
  {"content":"\r\nآن گاه از اين گونه سخنان لب مىبندم و صدها توبه مىكنم كه ديگر از اين سخنان به زبان نخواهم آورد و با خويشتن مىگويم : -\r\n\r\nكاين سخن را بعد از اين مدفون كنم\r\n\r\nاما چه كنم : -\r\n\r\nآن كشنده مىكشد من چون كنم ؟\r\n\r\nهيچ مىدانيد كه كيست كه آن كسى كه آن سخنان را مىكشد و بيرون مىآورد ؟ او همان كس است كه نمىگذارد كه تو حتى كلمه‌اى بر زبان آورى و دم بزنى . مگر گمان مىكنيد كه هر كس به هر چيز تصميم بگيرد مىتواند عمل كند . تو خودت به اوراق كتاب عمر خويش و ديگران بنگر ، خواهى ديد كه براى سفر بمقصدى عزيمتها و تصميمات قاطعانه گرفته‌اى ولى كسى ديگر ترا به جايى ديگر ، مىكشاند . در اين فسخ عزيمتها و شكستن تصميمها مىتوانيم عالىترين نتيجهء حكمت الهى را در يابيم كه اين بر گرداندن افسار براى آن است كه اسب خام و ساده لوح وجود تو بداند كه سوارى در پشت او نشسته است . بلى ، چنين است :\r\n\r\n( ( 4458 ) ) اسب زيركسار ز ان نيكو پى است\r\nكاو همىداند كه فارس بر وى است\r\n\r\nآن خداى بزرگ و خلاق هستى دل تو را به صدها مقاصد مايل مىسازد و علاقه مند مىكند ، آن گاه از رسيدن به مقصود جلوگيرت مىشود و فعاليت دلت را از رسيدن به آرمان مىشكند .\r\nهيچ مىدانى كه به چه علت پر و بال آن همه تمايل و رأى نخستين تو را شكست و از هم متلاشى كرد ؟ براى آن است كه هستى موجودى كه شكننده بال و نيرو بخش تست براى تو مطرح نشده بود و نيز بدان جهت كه قضا و قدر پيروزمندانهء او براى تو قابل دريافت نشده بود لذا دست تواناى قضا و قدر و طناب تدبيرهاى تو را از هم گسست .\r\n","description":"","footnote":"","page_name":" 166 ","page_number":170},
  {"content":"\r\n\r\n\r\nفسخ عزايم و نقضها جهت با خبر كردن آدمى را از آن كه مالك و قاهر اوست و گاه گاه عزم او را فسخ ناكردن و نافذ داشتن تا طمع او را بر عزم كردن دارد تا باز عزمش را بشكند تا تنبيه بر تنبيه بود\r\n\r\n( ( 4462 ) ) عزمها و قصدها در ماجرا\r\nگاه گاهى راست مىآيد تو را\r\n( ( 4463 ) ) تا به طمْع آن دلت نيت كند\r\nبار ديگر نيتت را بشكند\r\n( ( 4464 ) ) ور به كلى بىمرادت داشتى\r\nدل شدى نوميد امل كى كاشتى ؟\r\n( ( 4465 ) ) ور نكاريدى امل از عوريش\r\nكى شدى پيدا بر او مقهوريش ؟\r\n( ( 4466 ) ) عاقلان از بىمرادىهاى خويش\r\nبا خبر گشتند از مولاى خويش\r\n( ( 4467 ) ) بىمرادى شد قلاوز بهشت\r\nحفت الجنة شنو اى خوش سرشت\r\n( ( 4468 ) ) چون مراداتت همه اشكسته پاست\r\nپس كسى باشد كه كام او رواست\r\n( ( 4469 ) ) پس شدند اشكسته اش آن صادقان\r\nليك كو خود آن شكست عاشقان ؟\r\n( ( 4470 ) ) عاقلان اشكسته اش از اضطرار\r\nعاشقان اشكسته با صد اختيار\r\n( ( 4471 ) ) عاقلانش بندگان بندىاند\r\nعاشقانش شكَّرى و قندىاند\r\n( ( 4472 ) ) ائتيا كرهاً مهار عاقلان\r\nائتيا طوعاً مهار بىدلان\r\n\r\nآيه\r\n« ثُمَّ اِسْتَوى إِلَى اَلسَّماءِ وَهِيَ دُخانٌ فَقالَ لَها وَلِلأَرْضِ اِئْتِيا طَوْعاً أَوْ كَرْهاً قالَتا أَتَيْنا طائِعِينَ » 41 : 11 ( 1 )  ( سپس خداوند متعال آسمان را كه دود ( يا گازى ) بود مورد توجه قرار داده به آسمان و زمين فرمود : خواه از روى اختيار و خواه از روى اجبار بياييد ، آنها گفتند : ما از روى اختيار آمديم . )\r\n","description":"","footnote":" ( 1 ) سوره فصلت ، آيهء 11 . . ","page_name":" 167 ","page_number":171},
  {"content":"\r\n\r\n\r\nروايت\r\n« عرف الله بفسخ العزائم و حل العقود و كشف البليه عمن اخلص النيه » ( 1 )  ( خداوند شناخته شده است بوسيله بهم زدن تصميمها و باز كردن بسته شده ها و بر طرف نمودن بلاها از كسى كه نيتش را پاك گردانيده است ) .\r\n\r\n( ( 4462 ) ) عزمها و قصدها در ماجرا\r\nگاه گاهى راست مىآيد تو را\r\n( ( 4463 ) ) تا به طمْع آن دلت نيت كند\r\nبار ديگر نيّتت را بشكند\r\n( ( 4464 ) ) ور به كلى بىمرادت داشتى\r\nدل شدى نوميد امل كى كاشتى\r\n\r\nتوجه و محاسبهء به هم خوردن تصميمها و موفقيت به اجراى آنها دو بال زندگى آگاهانه است .\r\nاگر شخصى پيدا شود به خود اجازه بدهد كه در همه چيز ترديد كند ، در اين موضوع نمىتواند ترديدى داشته باشد كه رويدادهاى زندگى همواره به دل خواه انسانى به وجود نمىآيد . گروهى از افراد در مقابل اين موضوع دچار سرگيجه مىشوند و قدرت درك راز نهفته در اين موضوع را ندارند .\r\nمىبينند گاهى تصميماتى مىگيرند كه صد در صد و همه جانبه اجرا مىگردد ، گاهى تصميم نگرفته در ميان رويدادى غوطه ور مىشوند كه حتى در خواب هم نمىديدند گاهى با دقت كامل و با هدف گيرى و انتخاب وسايل منطقى قطعى ، تصميم به گفتار يا عملى مىگيرند ، ناگهان آن چنان مقتضيات تصميم خود به خود متلاشى مىشود ، يا موانعى\r\n","description":"","footnote":" ( 1 ) غرر الحكم و درر الكلم ، از كلمات امير المؤمنين ( ع ) ، تأليف عبد الواحد آمدى مادهء ع . . ","page_name":" 168 ","page_number":172},
  {"content":"\r\nپيش مىآيد كه يك هزارم آن هم از ذهنشان خطور نمىكرد . گاه ديگر پس از تحمل هزاران زحمات و مقدمات اسكنجبين به دست مىآورد و تصميم مىگيرد كه صفراى خود را با سركنگبين تعديل نمايد ، اما : -\r\n\r\nاز قضا سركنگبين صفرا فزود\r\n\r\nو پس از سپرى كردن صدها مقدمات و به دست آوردن امكانات تصميم مىگيرد كه روغن بادام بخورد كه معده اش به كار بيافتد ، اما : -\r\n\r\nروغن بادام خشكى مىنمود\r\n\r\nچنان كه گفتيم . اين شكستها در تصميم و عزم و موفقيتهاى بدون تصميم براى اذهان خام شكنجه آور و گيج كننده است .\r\nاين جريان متضاد در زندگى يكى از عالىترين طرق درك يك جريان ما فوق خواسته ها و رويدادهاى هستى است كه بجاى گيج و مبهوت و نوميد ساختن به هشيارى انسان و تكيهء او به موجود برترين افزايد .\r\nحسابگران دقيق در سر نوشت جوامع هرگز نتوانسته‌اند در بارهء آيندهء خود و ديگران ، حتى در آينده هاى نزديك پيش بينى قطعى ابراز نمايند ، زيرا آنان به خوبى مىدانند كه « مىخواهم » انسانها پديده ايست كه در درون آنان به وجود مىآيد [ بدون اين كه واقعيتهاى روى پرده و پشت پرده در اختيار آنان حتى در ديدگاه آنان قرار بگيرد ، 
  ] مىجوشد و جهانى براى خود مىسازد و با مقدمات و وسايلى كه در نظر گرفته و روى آنها تصميم خود را اتخاذ نموده است ، هدف خود را در دسترس مىبيند و كوچكترين ترديدى هم در حتمى بودن وصول بان هدف به مغز خود راه نمىدهد ، ناگهان فضاى حوادث عوض مىشود ، روابط فرد با فرد يا فرد با اجتماع ، بلكه گاهى فضاى اجتماع دگرگون مىگردد و گاهى هم عواملى طبيعى « مىخواهم » آدمى را بباد مسخره مىگيرد ، مثلًا يك قطعه ابر پر باران خرامان خرامان قدم به فضاى واترلو مىگذارد و تصميم ناپلئون را با مارشالهايش نقش بر آب و در درهء خاكى واترلو دفن مىنمايد و سپس بىاعتنا راه خود را پيش مىگيرد . گاهى هم فعاليتهاى\r\n","description":"","footnote":"","page_name":" 169 ","page_number":173},
  {"content":"\r\n\r\nيكى از غرايز در راه خود به سوى اشباع شدن ، با فعاليت غريزهء ديگرى گلاويز مىشود و كاسه و كوزه سر تصميم و مىخواهم مىشكند ، ممكن است اين گلاويز شدن را تضاد عواطف و احساسات بناميم ، كه هر لحظه انسان را از لحظهء ديگرش جدا مىسازد .\r\nاين همه عوامل شكست تصميمها و خنثى شدن « مىخواهم » ها براى هشياران وسيله و انگيزه‌اى براى توجيه انسانها به سوى خالق مطلق است و براى ناهشياران بهانه‌اى براى فرار از منطق پذيرى حيات .\r\nتفسير ابيات\r\nدر اين سنت ديرينهء وجود لختى بيانديش ، اين جريان شگفت انگيز زندگى را دقيقاً مورد تحليل قرار بده كه :\r\n\r\n( ( 4462 ) ) عزمها و قصدها در ماجرا\r\nگاه گاهى راست مىآيد تو را\r\n\r\nبراى آن كه :\r\n\r\n( ( 4463 ) ) تا به طمْع آن دلت نيت كند\r\nبار ديگر نيتت را بشكند\r\n\r\nاين يك حكمت حيات بخشى است كه به انسانها عطا شده است ، زيرا -\r\n\r\n( ( 4464 ) ) ور به كلى بىمرادت داشتى\r\nدل شدى نوميد امل كى كاشتى\r\n\r\nو اگر اين آدمى از همه آرزوها و اميال بىبهره بود و دانه هاى خواسته ها و آرزوها در درون او كاشته نمىشد و با شكست مواجه نمىگشت ، هرگز مقهور بودن او در زير سلطهء قادر مطلق براى او اثبات نمىشد [ در مقابل اين قانون حيات بخش پست صفتان و جانوران انسان نما به خفقان مبتلا مىشوند و قدرت تحرك و اميد را از دست مىدهند ، 
  ] اما :\r\n\r\n( ( 4466 ) ) عاقلان از بىمرادىهاى خويش\r\nبا خبر گشتند از مولاى خويش\r\n\r\nمحروميت از اشباع خواسته ها و مقاصد حيات طبيعى پيش قراولى است كه انسان بينا را به فردوس برين رهنمون مىگردد ، چنان كه پيشواى عزيز ما خبر داده است كه [ حفت الجنة بالمكروهات 
  ] اى خوش سرشت نازنين ، اين جمله را بشنو\r\n","description":"","footnote":"","page_name":" 170 ","page_number":174},
  {"content":"\r\nو از طمع بر آورده شدن تمام خواسته ها و آرمانها چشم بپوش و خود را به مشيت قاهره الهى بسپار . چقدر زبون و ناتوان است كسى كه از مواجه شدن آرمانها و خواسته هاى خويش با شكستهاى نابود كننده پى به وجود يك كامرواى مطلق در جهان هستى نبرد .\r\nشكسته شدن خواسته ها و محروميت از وصول به آرمانها انواعى دارد و نتايجى . راستگويان و راست كرداران از شكسته شدن آرزوها و خواسته هاى خود نتيجه‌اى مىگيرند و عشاق خود باخته نتيجه‌اى ديگر . بدين سان كه :\r\n\r\n( ( 4470 ) ) عاقلان اشكسته اش از اضطرار\r\nعاشقان اشكسته با صد اختيار\r\n( ( 4471 ) ) عاقلانش بندگان بندىاند\r\nعاشقانش شكَّرى و قندىاند\r\n\r\nاجبار و اضطرار است كه مهارى بر خردمندان مىزند و آنان را به اكراه به كوى حق و حقيقت مىكشاند ، در صورتى كه مهار عشاق بىدل ، آزادى و حريت روح است كه آنان را به بارگاه ربوبى رهنمون مىشود .\r\n","description":"","footnote":"","page_name":" 171 ","page_number":175},
  {"content":"\r\n\r\n\r\n\r\nنظر كردن پيغمبر صلى الله عليه و آله به اسيران و تبسم كردن و گفتن كه عجبت من قول يجرون الى الجنة بالسلاسل و الأغلال\r\n\r\n( ( 4473 ) ) ديد پيغمبر يكى جوق اسير\r\nكه همىبردند و ايشان در نفير\r\n( ( 4474 ) ) ديدشان در بند آن آگاه شير\r\nمىنظر كردند در وى زير زير\r\n( ( 4475 ) ) تا همىخاييد هر يك از غضب\r\nبر رسول صدق دندانها و لب\r\n( ( 4476 ) ) زهره نى با آن غضب كه دم زنند\r\nز ان كه در زنجير قهر ده مناند\r\n( ( 4477 ) ) مىكشاندشان موكل سوى شهر\r\nمىبرد از كافرستانشان به قهر\r\n( ( 4478 ) ) نى فدايى مىستاند نى زرى\r\nنى شفاعت مىرسد از سرورى\r\n( ( 4479 ) ) رحمت عالم همىگويند و او\r\nعالمى را مىبرد حلق و گلو\r\n( ( 4480 ) ) با هزار انكار مىرفتند راه\r\nزير لب طعنه زنان بر كار شاه\r\n( ( 4481 ) ) چاره ها كرديم و اينجا چاره نيست\r\nخود دل اين مرد كم از خاره نيست\r\n( ( 4482 ) ) ما هزاران مرد شير الب ارسلان\r\nبا دو سه عريان سست نيم جان\r\n( ( 4483 ) ) اين چنين درمانده اين از كژروى است\r\nيا ز اخترهاست با خود جادوى است\r\n( ( 4484 ) ) بخت ما را بر دريد آن بخت او\r\nتخت ما شد سر نگون از تخت او\r\n( ( 4485 ) ) كار او از جادويى گر گشت زفت\r\nجادويى كرديم ما همچون نرفت\r\n\r\nروايت\r\n« عجب ربنا » او عجبت « من قوم يقادون الى الجنة فى السلاسل » ( 1 )  ( تعجب كرد خداى ما از گروهى كه با زنجيرها به بهشت رانده مىشوند ) .\r\nتفسير ابيات\r\nپيامبر اكرم صلى الله عليه و آله جوقه‌اى از اسيران را كه به زنجير بسته شده در حالى كه ناراحت\r\n","description":"","footnote":" ( 1 ) مسند احمد بن حنبل ، ج 2 ص 302 صحيح بخارى ، باب جهاد سنن ابى داود ، باب جهاد نقل از المعجم المفهرس لالفاظ الحديث النبوى ج 4 ص 131 . . ","page_name":" 172 ","page_number":176},
  {"content":"\r\nبودند مىبردند تماشا مىكرد ، آن شير آگاه و دلاور حق مىديد كه آنان در حال بسته شدن به زنجير از زير چشمانشان به آن حضرت مىنگريستند و مىديد كه آنان از شدت خشم لبهاى خود را به دندانشان مىگزيدند اما قدرتى نداشتند كه در آن حال غضب سخنى بگويند ، زيرا در زير زنجير سنگين بار قامتشان خميده شده بود . مأموران پيامبر آنها را با قدرت از كافرستان به سوى شهر ايمان مىكشاندند و آن مأموران نه از آنها فديه‌اى مىپذيرفتند و نه طلايى و نه از يك مقام بزرگ شفاعتى بدادشان مىرسيد ، آنان با خود چنين مىگفتند\r\n\r\n( ( 4479 ) ) رحمت عالم همىگويند و او\r\nعالمى را مىبرد حلق و گلو\r\n\r\nبدين سان با هزاران تند روى و انكار و طعنه زنان به كارهاى پيامبر راه مىرفتند و با يكديگر مىگفتند : ما براى ادامه زندگى مطلوب خويش چاره سازيها كرديم ولى در اين پيش آمد دست ما از هر گونه چاره‌اى كوتاه ماند ، زيرا دل اين مرد ( پيامبر صلى الله عليه و آله ) كمتر از سنگ خارا نيست . ما با اين افراد زياد خود كه داريم ، هزاران شير مرد و قهرمانيم و در مقابل دو سه عريان نيمه جان در مانده‌ايم آيا اين درماندگى از كجروىهاى ماست يا نحس اختران آسمانى ميان زندگى را بر ما تنگ كرده است يا اين سحر و جادويى است مرموز ؟ بخت و اقبال اين مرد ( پيامبر صلى الله عليه و آله ) بخت ما را از هم شكافت و تخت عظمت ما را نگون سار كرد . اگر او در اين پيروزى به جادوگرىها دست انداخته بود ما هم بنوبت خود جادوگرىها كرديم ولى سودى نبخشيد .\r\n","description":"","footnote":"","page_name":" 173 ","page_number":177},
  {"content":"\r\n\r\nتفسير اين آيه كه ان تستفتحوا فقد جاءكم الفتح . طاعنان مىگفتند كه از ما و محمد آن كه حق است فتح و نصرتش بده و اين بدان مىگفتند كه گمان داشتند خود بر حقّند و طالب حق بىغرض اكنون محمد منصور شد\r\n\r\n( ( 4486 ) ) از بتان و از خدا درخواستيم\r\nكه بكن ما را اگر ناراستيم\r\n( ( 4487 ) ) و ان كه حق و راست است از ما و او\r\nنصرتش ده نصرت او را بجو\r\n( ( 4488 ) ) اين دعا بسيار كرديم و صلات\r\nپيش لات و پيش عزّى و منات\r\n( ( 4489 ) ) كه اگر حق است او پيداش كن\r\nور نباشد حق زبون ماش كن\r\n( ( 4490 ) ) چون كه وا ديديم او منصور بود\r\nما همه ظلمت بُديم او نور بود\r\n( ( 4491 ) ) اين جواب ماست كانچه خواستيد\r\nگشت پيدا كه شما ناراستيد\r\n( ( 4492 ) ) باز اين انديشه را از فكر خويش\r\nكور مىكردند دفع از ذكر خويش\r\n( ( 4493 ) ) كاين تفكرمان هم از ادبار رست\r\nكه صواب او شود در دل درست\r\n( ( 4494 ) ) خود چه شد گر غالب آمد چند بار\r\nهر كسى را غالب آرد روزگار\r\n( ( 4495 ) ) ما هم از ايام بخت آور شديم\r\nبارها بر وى مظفر آمديم\r\n( ( 4496 ) ) باز مىگفتند اگر چه او شكست\r\nچون شكست ما نبود او زشت و پست\r\n( ( 4497 ) ) ز ان كه بخت نيك او را در شكست\r\nداد صد شادىّ پنهان زير دست\r\n( ( 4498 ) ) كاو به اشكسته نمىمانست هيچ\r\nكه نه غم بودش در آن نى پيچ پيچ\r\n( ( 4499 ) ) چون نشان مؤمنان مغلوبى است\r\nليك در اشكست مؤمن خوبى است\r\n( ( 4500 ) ) گر تو مشك و عنبرى را بشكنى\r\nعالمى از فيح ريحان پر كنى\r\n( ( 4501 ) ) ور شكستى ناگهان سرگين خر\r\nخانه ها پر گند گردد سر بسر\r\nكه كند خود مشك با سرگين قياس\r\nآب را با بول و اطلس با پلاس\r\n\r\n","description":"","footnote":"","page_name":" 174 ","page_number":178},
  {"content":"\r\n\r\n\r\nآيه\r\n« إِنْ تَسْتَفْتِحُوا فَقَدْ جاءَكُمُ اَلْفَتْحُ وَإِنْ تَنْتَهُوا فَهُوَ خَيْرٌ لَكُمْ وَإِنْ تَعُودُوا نَعُدْ وَلَنْ تُغْنِيَ عَنْكُمْ فِئَتُكُمْ شَيْئاً وَلَوْ كَثُرَتْ وَأَنَّ الله مَعَ اَلْمُؤْمِنِينَ » 8 : 19 ( 1 )  ( اگر شما پيروزى را مىخواهيد ، پيروزى به سراغتان آمده است و اگر از انحراف امتناع بورزيد ، براى شما بهتر است و اگر بر گرديد به وضع سابق خودتان ما هم خواهيم برگشت و گروه شما از هيچ چيز شما را بىنياز نخواهد كرد اگر چه افراد گروه شما زياد باشند و خداوند با گروه مؤمنين است ) .\r\nتوضيح\r\n- در اشخاص مخاطب به خطاب فوق ميان مفسرين اختلاف نظر وجود دارد .\r\nگروهى مىگويند : مخاطب آيهء فوق طايفهء مشركين هستند . وقتى كه دو گروه مسلمانان و مشركين رو در روى هم قرار گرفتند ابو جهل گفت : « پروردگارا ، دين ما قديمى و دين محمد صلى الله عليه و آله جديد است ، هر يك از اين دو دين كه در نزد تو محبوب تر و مورد رضايت تست ، اهل آن دين را امروز پيروز گردان . » اين است پيروزى دين حق كه فرا رسيده است . . . گروه دوم مىگويند : كه مسلمانان بودند كه دعاى طلب پيروزى كرده بودند خداوند هم اجابت فرمود ، ضمنا كردار ناشايست بعضى از مسلمانان را در بارهء مخالفت با پيامبر اكرم در موضوع غنيمتها و اسراى جنگى مورد توبيخ قرار داده ميفرمايد : اگر از آن قبيل كارهاى ناشايست امتناع كنيد براى شما بهتر است ، ولى با نظر به مجموع مضامين آيات نظريهء اول صحيحتر به نظر مىرسد . » وَإِذْ قالُوا اَللَّهُمَّ إِنْ كانَ هذا هُوَ اَلْحَقَّ مِنْ عِنْدِكَ فَأَمْطِرْ عَلَيْنا حِجارَةً مِنَ اَلسَّماءِ أَوِ اِئْتِنا بِعَذابٍ أَلِيمٍ » 8 : 32 ( 2 )  ( وقتى كه آن كفار گفتند : اى خدا ، اگر اين دين كه پيامبر مىگويد از\r\n","description":"","footnote":" ( 1 ) سوره الانفال ، آيهء 19 . .  ( 2 ) سوره الانفال ، آيهء 32 . . ","page_name":" 175 ","page_number":179},
  {"content":"\r\n\r\nنزد تست ، سنگهايى از آسمان بر سر ما فرو ريز ، يا عذاب دردناكى نصيب ما كن ) .\r\nتفسير ابيات\r\nما از بتها و از خود خدا خواسته بوديم كه اگر ما به راه راست نمىرويم ما را از ريشه بر كن و گفته بوديم پروردگارا ، هر يك از دو طرف ( ما و او ) كه حق است ياريش كن و پيروزش گردان ، ما از اين دعاها و نثارها در پيشگاه لات و عزى و منات فراوان كرديم و از آنها خواستيم كه اگر اين شخص حق است ، او را بر ما پيروز گردان و اگر حق نيست در دست ما اسير و ناتوانش ساز . اكنون كه مىبينيم او شاهد پيروزى را در آغوش گرفت ، فهميديم : كه -\r\n\r\nما همه ظلمت بديم او نور بود\r\n\r\nپاسخ آن همه سؤالات و دعاهاى ما اين پيش آمد عينى بود كه بر ما اثبات كرد كه اين شخص در جادهء راست گام بر مىدارد ما در پيچا پيچ انحراف سر گردانيم . بار ديگر همين حقيقت را كه در وجدانشان روشن شده بود مىپوشاندند و در نابينا كردن ديده گان وجدان مىكوشيدند و با اصرار و لجاجت ، حقيقت كشف شده را از خود دور مىساختند و چنين مىگفتند : -\r\n\r\n( ( 4493 ) ) كاين تفكرمان هم از ادبار رست\r\nكه صواب او شود در دل درست\r\n\r\nبسيار خوب ، اگر او چندين بار پيروز شده است ، اين سنت ديرينهء روزگاران است كه هر كسى را به مدت محدودى در اين زندگانى پيروز مىگرداند . خود ما هم بارها از روزگاران و شانس پيروزمندانه رسيده و بر او غلبه كرده‌ايم .\r\nاين مطالب وجدان را قانع نمىساخت : -\r\n\r\n( ( 4496 ) ) باز مىگفتند اگر چه او شكست\r\nچون شكست او نبود او زشت و پست\r\n\r\nشكستى كه در آن روزگاران نصيب او گشته بود صدها شادى پنهانى براى او ببار آورد ، چنانچه گويى او با شكستى روبه رو نشده است ، زيرا در پيچا پيچ مغلوبيت\r\n","description":"","footnote":"","page_name":" 176 ","page_number":180},
  {"content":"\r\nنه اندوهگين بود و نه زبون .\r\nآرى نشان راستين مردان با ايمان مغلوب شدن است ، اما اين شكست پيروزى واقعى در بر دارد ، برو مشگ و عنبر را بشكن ، فضاى عالم را از بوى عطر آگين پر خواهى كرد و بر عكس ، اگر سرگين خر را متلاشى كنى فضاى خانه ها پر از بوى گند خواهد گشت . بگو ببينم ، كيست در اين دنيا كه از خرد بهره مند باشد و مشگ را با سرگين ، آب را با بول ، اطلس را با گليم ناچيز مقايسه كند ؟\r\n","description":"","footnote":"","page_name":" 177 ","page_number":181},
  {"content":"\r\n\r\n\r\n\r\nسرّ آن كه بىمراد باز گشتن رسول صلى الله عليه و آله از حديبيه حق تعالى لقب آن فتح كرد كه انّا فتحنا لك فتحاً مبينا به صورت غلق بود و به معنى فتح چنان كه شكستن مشك به ظاهر شكستن است و به معنى درست كردن مشكى او را و تكميل فوائد اوست\r\n\r\n( ( 4502 ) ) وقت واگشت از حديبيّه رسول\r\nدر تفكر بود و غمگين و ملول\r\nناگهان آمد ز حق شمع رسل\r\nدولت انا فتحنا زد دهل\r\n( ( 4503 ) ) آمدش پيغام از دولت كه رو\r\nتو ز منع اين ظفر غمگين مشو\r\n( ( 4504 ) ) كاندرين خوارى به نقدت فتحهاست\r\nنك فلان قلعه فلان بقعه تو راست\r\n( ( 4505 ) ) بنگر آخر چون كه و اگر ديد تفت\r\nبر قريظه و بر نضير از وى چه رفت\r\n( ( 4506 ) ) قلعه ها هم گرد آن بر بقعه اش\r\nشد مسلم و از غنائم گشت خوش\r\n( ( 4507 ) ) ور نباشد آن تو بنگر كاين فريق\r\nپر غم و رنجاند و مفتون و عشيق\r\n( ( 4508 ) ) زهر خوارى را چو شكَّر مىخورند\r\nخار غمها را چو اشتر مىچرند\r\n( ( 4509 ) ) بهر عين غم نه از بهر فرج\r\nاين تسافل پيش ايشان چون درج\r\n( ( 4510 ) ) آن چنان شادند اندر قعر چاه\r\nكه همىترسند از تخت و كلاه\r\nدر فقيرى هر يكى صد شهريار\r\nدر خزان فاقه صد هم چون بهار\r\n( ( 4511 ) ) هر كه با دل بر بود او همنشين\r\nفوق گردون است نى زير زمين\r\n\r\nآيه\r\n« إِنَّا فَتَحْنا لَكَ فَتْحاً مُبِيناً . » 48 : 1 ( 1 )  ( ما براى تو يك پيروزى آشكارى را نصيب كرديم ) .\r\nتوضيح\r\n- انس و قتاده مىگويند : آيه شريفه در موقع مراجعت پيغمبر اكرم صلى الله عليه و آله از صلح حديبيه نازل شده و به فتح مكه بشارت داده است .\r\nجابر مىگويد : ما فتح مكه را از همان روز حديبيه مىدانستيم . فراء مىگويد :\r\n","description":"","footnote":" ( 1 ) سوره الفتح ، آيهء 2 . . ","page_name":" 178 ","page_number":182},
  {"content":"\r\n\r\nمقصود خود صلح حديبيه است كه به سود مسلمانان تمام شد .\r\nجلال الدين در عنوان ابيات آيه را مطابق قول انس و قتاده استشهاد كرده است .\r\nگفتهء فراء را بعضى مورخين تاييد كرده مىگويند : « اسلام تا روز صلح حديبيه به پيروزى مهمتر از پيروزى حديبيه نائل نشده بود ، زيرا يك حالت امن در مردم ايجاد شد و در عرض دو سال ، بيش از گذشته مردم به دين اسلام گرويدند . » ( 1 ) \r\nتفسير ابيات\r\nدر موقع باز گشت از صلح حديبيه پيامبر اكرم اندوهگين و ملول و در انديشه فرو رفته بود ، ناگهان از طرف حق تعالى شمع فروزان رسالت فرود آمد و دولت انا فتحنا لك فتحا مبينا طبل پيروزيش را نواخت ، پيام الهى چنين بود كه اى پيامبر ما ، به راه خود برو و از محروميت پيروزى در حديبيه غمگين مباش ، در دنبال مغلوبيت ظاهرى پيروزيها نهفته است و تو به گشودن قلعه ها و بقعه ها نائل خواهى گشت . تو خود بنگر كه پس از آن كه پيامبر اكرم با حال پر هيجان و اندوه از حديبيه برگشت چه پيروزيها كه در بارهء بنى يهود خيبر و نصرت بر مشركين نصيبش نگشت ، قلعه ها و ساختمانها و غنائم گوناگون آن دو طايفه به تصرف آن حضرت در آمد ، اگر هم اين منافع مادى در ميان نباشد ، باز اين مردان الهى عاشق و مفتون غم و رنج مىباشند . آنان : -\r\n\r\n( ( 4508 ) ) زهر خوارى را چو شكَّر مىخورند\r\nخار غمها را چو اشتر مىچرند\r\n\r\nاينان بدون انتظار فرج غم و اندوه را بر جان مىخرند ، اين حالات غم انگيز كه مردم معمولى آن را پست مىدانند در نزد آنان مقام عالى و درجهء شامخى داشت .\r\nاگر مردم معمولى در قعر چاه ناگوارىهاى زندگى قرار بگيرند ، براى از دست دادن همين تنگنا و ناملايمات چنان مىترسند كه تخت نشينان و تاجداران به تخت و تاج خود . هر يك از راد مردان فقر و بىنوايى صد شهر يار و در خزان تنگدستى مانند صد فصل بهارىاند اين همه براى آن است كه : -\r\n\r\n( ( 4511 ) ) هر كه با دل بر بود او همنشين\r\nفوق گردون است نى زير زمين\r\n\r\n","description":"","footnote":" ( 1 ) الكامل فى التاريخ ، ابن اثير ، ج 2 ص 205 . . ","page_name":" 179 ","page_number":183},
  {"content":"\r\n\r\n\r\nتفسير اين خبر كه مصطفى صلى الله عليه و آله فرمود : لا تفضلونى على يونس بن متى\r\n\r\n( ( 4512 ) ) گفت پيغمبر كه معراج مرا\r\nنيست بر معراج يونس اجتبا\r\n( ( 4513 ) ) آنِ من بالا و آنِ او به شيب\r\nز ان كه قرب حق برون است از حسيب\r\n( ( 4514 ) ) قرب نى بالا نه پستى رفتن است\r\nقرب حق از حبس هستى رستن است\r\n( ( 4515 ) ) نيست را چه جاى بالا پست و زير\r\nنيست را نه زود نه دور و نه دير\r\n( ( 4516 ) ) كارگاه صنع حق در نيستى است\r\nغرّهء هستى چه دانى نيست چيست\r\n( ( 4517 ) ) حاصل اين اشكست ايشان اى كيا\r\nمىنماند هيچ با اشكست ما\r\n( ( 4518 ) ) آن چنان شادند در ذلّ و تلف\r\nهمچو ما در وقت اقبال و شرف\r\n( ( 4519 ) ) برگ بىبرگى همه اقطاع اوست\r\nفقر و خواريش افتخار است و علوست\r\n( ( 4520 ) ) آن يكى گفت ار چنان است آن فريد\r\nچون از اين فتح و ظفر پر باد شد ؟\r\n( ( 4523 ) ) شاد شد جانش كه بر شيران نر\r\nيافت آسان نصرت و فتح و ظفر\r\n( ( 4524 ) ) پس بدانستيم كاو آزاد نيست\r\nجز به دنيا دل خوش و دل شاد نيست\r\n( ( 4525 ) ) ور نه چون خندد كه اهل آن جهان\r\nبر بد و نيكند مشفق مهربان\r\n\r\nروايت\r\n« لا تفضلونى على يونس بن متى » ( 1 )  ( مرا ( پيامبر اكرم ) به يونس بن متى برترى ندهيد ) .\r\nروايت فوق در كتاب حليه الأولياء از اعمش از ابو وائل از عبد الله از پيامبر اكرم صلى الله عليه و آله نقل شده و پس از نقل روايت مىگويد : اين حديث صحيح و مورد اتفاق\r\n","description":"","footnote":" ( 1 ) شرح مثنوى انقروى ، ج 3 ص 390 حلية الأولياء ، ابو نعيم اصفهانى ج 5 ص 57 . . ","page_name":" 180 ","page_number":184},
  {"content":"\r\n\r\n\r\nاست و ابن جرير و يحيى بن سعيد و ديگران نيز نقل كرده‌اند .\r\nتوضيح\r\n- در تفسير روايت فوق مسائلى مطرح شده است كه ما بتفصيل آنها نمىپردازيم .\r\nبه نظر مىرسد كه مقصود پيامبر اكرم صلى الله عليه و آله جلوگيرى از انتقاد و اهانت به مقام شامخ حضرت يونس است كه بعضىها خيال مىكردند كه ارتكاب او به ترك اولى مقام او را از نظر نبوت هم ساقط كرده است . در حقيقت منظورشان از برترى دادن پيامبر اكرم صلى الله عليه و آله بر يونس ، پست شمردن او بوده است . و اين منافاتى با برترى پيامبر اكرم بر يونس به جهت مزاياى مخصوص ندارد .\r\nآيات قرآنى هم دلالت به اين دارد كه بعضى از پيامبران به بعضى ديگر برترى دارند ، از آن جمله :\r\n« تِلْكَ اَلرُّسُلُ فَضَّلْنا بَعْضَهُمْ عَلى بَعْضٍ » 2 : 253 ( 1 )  ( بعضى از پيامبران را به بعضى ديگر ترجيح داديم ) .\r\n\r\n( ( 4513 ) ) آنِ من بالا و آنِ او به شيب\r\nز انكه قرب حق برون است از حسيب\r\n( ( 4514 ) ) قرب نى بالا نه پستى رفتن است\r\nقرب حق از حبس هستى رستن است\r\n\r\nبدان جهت كه خداوند در نقطهء معينى از عالم هستى قرار نگرفته است ، لذا تقرب به او احتياج به سير رو به بالا و پايين و پيش و پس و راست و چپ مكانى و فضايى دارد .\r\nاين مسئله از هر دو نظر عقلى و نقلى مورد تسليم و بديهى است كه خداوند متعال در هيچ نقطه‌اى از نقاط عالم هستى قرار نگرفته است ، چنان كه روح انسانى در نقطه‌اى از نقاط يك واحد از انديشه اش متمركز نمىشود ، زيرا چنان كه امير المؤمنين على عليه السلام فرموده است :\r\n","description":"","footnote":" ( 1 ) سوره البقرة ، آيهء 253 . . ","page_name":" 181 ","page_number":185},
  {"content":"\r\n« و من قال فيم فقد ضمنه و من قال علام فقد اخلى منه » ( 1 )  ( كسى كه بگويد : خدا در چيزى است ، آن چيز را محيط به خدا كرده است . و اگر بگويد : روى چيزى است آن چيز را از خدا خالى قرار داده است ) .\r\nآيات شريفهء قرآنى هم با بيانات مختلف اين مسئله را گوشزد نموده و در بعضى از آيات صريحا مىگويد :\r\n« وَلِلَّه اَلْمَشْرِقُ وَاَلْمَغْرِبُ فَأَيْنَما تُوَلُّوا فَثَمَّ وَجْه الله » 2 : 115 ( 2 )  ( براى خداست مشرق و مغرب ، بهر طرف كه روى بگردانيد وجه الله در همان طرف هست ) .\r\nاين حقيقت از نظر تمام فلاسفه ى جهان بين درست است كه انتزاع بالا و پايين و ساير جهات از طرز قرار گرفتن انسان جهت بين ، در عالم جسمانى داراى جهات انتزاع گشته و فى نفسه هيچ گونه واقعيتى ندارد . جلال الدين در ابيات گذشته تحت عنوان « مهلت دادن موسى عليه السلام فرعون را . . . در همين دفتر سوم » چنين گفته است :\r\n\r\nلا مكانى كه در او نور خداست\r\nماضى و مستقبل و حالش كجاست\r\nماضى و مستقبل اى جان از تو است\r\nهر دو يك چيز است پندارى دو است\r\nيك تنى او را پدر ما را پسر\r\nبام زير زيد و بر عمر و آن زبر\r\nنسبت زير و زبر شد زين دو كس\r\nسقف سوى خويش يك چيز است و بس\r\n\r\nاين چهار بيت كه داراى عالىترين مضمون در جهان بينى است ، بهترين و روشنترين راه را در فهم محدوديت نگرشها و جهت يابىهاى ما باز مىكند .\r\nچنان كه ملاحظه مىشود جلال الدين اولًا به پاره كردن حلقه هاى زنجير زمان كه بر دست و پاى مغز آدمى پيچيده است ، مىپردازد و مىگويد : قطعه قطعه كردن زمان و انتزاع گذشته و حال و آينده از آن ، نوعى بازتابها و انعكاساتى است\r\n","description":"","footnote":" ( 1 ) نهج البلاغه ، ج 1 خطبهء يكم . .  ( 2 ) سوره البقرة ، آيهء 115 . . ","page_name":" 182 ","page_number":186},
  {"content":"\r\n\r\nكه ساختمان مغزى ما در مقابل مشاهدهء حركات و تحولات انسانى و طبيعى از خود نشان مىدهد .\r\nاين نظريه كه در بارهء عدم اصالت زمان در موارد متعددى از مثنوى ديده مىشود ، اشكالات فراوانى را در جهان بينى و شناخت رابطهء جهان با ما وراى طبيعى و خدا حل و فصل مىنمايد .\r\nعين اين سازندگى انسانى و نسبيت در بارهء جهت و فضا و مكان نيز جريان دارد .\r\nتا موجود مجسمى در يك فضاى قابل ظرفيت براى آن موجود وجود نداشته باشد ، جهات ششگانهء فوق منشئى براى انتزاع نخواهد داشت .\r\nتفسير ابيات\r\nپيامبر اكرم فرمود : معراجى كه من توفيق نيل بدان يافته بر معراج يونس برترى ندارد ، درست است كه معراج من رو به بالا و معراج او رو به پائين بود ، اما تقرب به پروردگار از اين محاسبات مربوط به بالا و پائين ، راست و چپ و پيش و پس بالاتر است ، بلكه تقرب به خداوند جلت عظمته به مقدار رهايى از زندان هستى طبيعى وابسته است . پس از آن كه هستى عالم طبيعت در پشت سر گذاشته شد و گام به قلمرو نيستى ( ما وراى طبيعت ) نهاده شد ، موردى براى بالا و پست و دور و نزديك و زود و دير ندارد . كارگاه با عظمت صنع ربوبى در همان قلمرو نيستى است ، تو كه مغرور اين هستى كف آسا و ناچيز هستى ، چه مىدانى كه نيستى چيست و حقيقتش كدام است ؟ خلاصه در آن داستان گفتيم كه شكست خوردن مردان الهى شكست واقعى نيست زيرا مغلوبيت آنان شبيه به مغلوبيت ما نيست ، آنان : -\r\n\r\n( ( 4518 ) ) آن چنان شادند در ذلّ و تلف\r\nهمچو ما در وقت اقبال و شرف\r\n\r\nبرگ بىبرگى براى آنان ملك پهناورى است كه پروردگارشان عنايت فرموده است ، همچنان فقر و خواريها كه ظاهر موجوديتشان را فرا گفته است براى آنان افتخار و عظمتى است .\r\n","description":"","footnote":"","page_name":" 183 ","page_number":187},
  {"content":"\r\nيكى از آن اسيران چنين مىگفت : كه اگر آن يگانه مرد داراى اين اوصاف است كه شما مىگوييد ، به چه علت موقعى كه ما را بستهء زنجير ديد خنديد و شاديها نمود . [ شما كه مىگوييد 
  ] وجود او و شادى او دگرگون شده شادى او مربوط به اين جنس مادى و حتى آزادى از اين جنس نيست و پس چگونه با غلبه بر دشمنان خود خوشحال شد ؟ و چطور از اين پيروزى مغرور گشت ؟ آرى ، جان او شاد شده است ، براى اين كه بر مردانى چون شير نر به آسانى پيروز گشته است . بدين جهت است كه ما فهميديم كه اين شخص از زندان ماده آزاد نشده است و دل خوشى او به همين دنيا است كه در آن زندگى مىكند . براى چه به وضع ما مىخندد اگر او اهل آن دنيا بود مانند ساير مردان خدا مىبايست به همه خوبيها و بديها مشفق و مهربان باشد .\r\n","description":"","footnote":"","page_name":" 184 ","page_number":188},
  {"content":"\r\n\r\n\r\nآگاه شدن پيغمبر صلى الله عليه و آله از طعن ايشان بر شماتت او\r\n\r\n( ( 4526 ) ) اين بمنگيدند در زير زبان\r\nآن اسيران با هم اندر بحث آن\r\n( ( 4527 ) ) تا موكل نشنود در ما جهد\r\nخوش سخن در گوش آن سلطان نهد\r\n( ( 4528 ) ) گر چه نشنيد آن موكل اين سخن\r\nرفت در گوشى كه آن بد من لدن\r\n( ( 4529 ) ) بوى پيراهان يوسف را نديد\r\nآن كه حافظ بود و يعقوبش شنيد\r\n( ( 4530 ) ) آن شياطين بر عنان آسمان\r\nنشنوند آن سرّ لوح غيب دان\r\n( ( 4531 ) ) آن محمد خفته و تكيه زده\r\nآمده سِرّ گرد او گردان شده\r\n( ( 4532 ) ) آن خورد حلوا كه روزيش است باز\r\nآن نه كانگشتان او باشد دراز\r\n( ( 4533 ) ) نجم ثاقب گشته حارس ديور ان\r\nكه بهل دزدى ز احمد سرّ ستان\r\n( ( 4534 ) ) اى دو ديده سوى دكان از پگاه\r\nهين به مسجد رو بجو رزق از إله\r\n\r\nآيه\r\n« وَلَقَدْ جَعَلْنا فِي اَلسَّماءِ بُرُوجاً وَزَيَّنَّاها لِلنَّاظِرِينَ . وَحَفِظْناها مِنْ كُلِّ شَيْطانٍ رَجِيمٍ . إِلَّا مَنِ اِسْتَرَقَ اَلسَّمْعَ فَأَتْبَعَه شِهابٌ مُبِينٌ . » 15 : 16 - 18 ( 1 )  ( به تحقيق ما در آسمان برجها قرار داديم و آنها را براى نظاره كنندگان آراستيم . و آنها را از نفوذ هر شيطان مطرود محفوظ داشتيم . مگر كسى از آنها كه پنهانى گوش فرا بدهد ، در اين صورت ستارهء شهاب روشنى تعقيبش مىكند ) .\r\n« إِنَّا زَيَّنَّا اَلسَّماءَ اَلدُّنْيا بِزِينَةٍ اَلْكَواكِبِ . وَحِفْظاً مِنْ كُلِّ شَيْطانٍ مارِدٍ . لا يَسَّمَّعُونَ إِلَى اَلْمَلإِ اَلأَعْلى وَيُقْذَفُونَ مِنْ كُلِّ جانِبٍ . دُحُوراً وَلَهُمْ عَذابٌ واصِبٌ . إِلَّا مَنْ خَطِفَ اَلْخَطْفَةَ فَأَتْبَعَه شِهابٌ ثاقِبٌ » 37 : 6 - 10 ( 2 )  ( ما آسمان دنيا ( پايين ) را با زينت ستارگان آراستيم و آن را از هر شيطان\r\n","description":"","footnote":" ( 1 ) سوره الحجر ، آيهء 17 و 18 . .  ( 2 ) سوره الصافات ، آيات 6 تا 11 . . ","page_name":" 185 ","page_number":189},
  {"content":"\r\n\r\n\r\n\r\nپليد محفوظ داشتيم ، تا نتوانند به گروه فرشتگان آسمانى گوش فرا دهند . و ستاره هاى شهابى به سوى آنها انداخته مىشود ، تا به وسيلهء آنها اجبارا دفع شوند ، با اين حال براى آنان عذاب دائمى است ، مگر كسى از آنان جهش دزدانه نمايد ، در اين صورت ستارهء روشن و آتشين تعقيبش مىكند ) .\r\nتوضيحى در بارهء صعود شياطين به عالم بالا و سركوب شدن آنها\r\nدر آياتى كه مطرح كرديم ، چند مسئله وجود دارد و ما آنها را اختصارا متذكر مىشويم :\r\nمسئلهء يكم\r\n- در معناى بروج مفسرين اختلاف نظر دارند ، گروهى مىگويند : مقصود از بروج منازلى است كه سيارات از آنها عبور مىكنند ، تعبير طرق آسمانى هم اين معنا را تاييد مىكند ، با نظر بمجموع مطالب موجود در اين موضوع از نظر هيئت قديم و جديد ، مىتوان محيطهاى مختلفى را كه ستارگان در پيرامون خود دارند و اتمسفرهاى مخصوصى كه آنها دارند ، براى معناى برج در نظر گرفت .\r\nگروه ديگر مىگويند : مقصود خود ستارگان است و استدلال آنان به خود آيه قرآنى است ، مىگويند : آيهء 17 و 18 سورهء حجر خود بروج را وسيلهء زينت اسمان معرفى مىكند و جاى ترديد نيست كه منازل و محيطها و آتمسفرها براى مردم معمولى كه از علم نجوم اطلاعى ندارند ، مطرح نيست ، زيرا قابل مشاهدهء روشن نيست تا وسيلهء زينت بوده باشد .\r\nمسئلهء دوم\r\n- مزين شدن آسمان دنيا با زينت ستارگان دلالت مىكند به اين كه تمام ستارگان و كهكشانها و كار زارها در آسمان اول است كه براى مردم بىواسطه يا با واسطه قابل رويت است : نتيجه‌اى كه از اين استنباط گرفته مىشود ، موضوع هفت آسمان است كه در قرآن آمده و براى بعضى از مردم غير قابل هضم جلوه نموده است .\r\nاين آيه مىگويد : تمام كراتى كه براى بشر قابل مشاهده است ، زينت بخش\r\n","description":"","footnote":"","page_name":" 186 ","page_number":190},
  {"content":"\r\n\r\n\r\n\r\nاولين ( نزديكترين ) آسمان است .\r\nبنا بر اين وجود شش آسمان ديگر از ما وراى آسمان اولين را با هيچ روش علمى نمىتوان انكار كرد .\r\nمسئلهء سوم\r\n- شياطينى وجود دارند كه مىخواهند از سطح طبيعى كرات فضايى به ما وراى طبيعى آنها نفوذ نموده و از تسبيح و تقديس كر و بيان ملكوتى آگاه شوند و به اصطلاح ماجرا جويى كنند . اين موجودات پليد مانند ضدى به موجودات پاك و مقدس ( فرشتگان ) مىنگرند و مىخواهند تا قدرت دارند با فساد و پليدى خود آن موجودات مقدس را هم آلوده كنند .\r\nمسئلهء چهارم\r\n- بعضى از ستارگان از حركات و نفوذ شياطين به ما وراى طبيعت جلوگيرى مىكنند . ممكن است چنين گمان برود كه كرات سماوى بان عظمت كه درنظم عمومى كيهانى قرار گرفته‌اند ، نمىتوانند به عنوان وسيلهء طرد شياطين فعاليت كنند .\r\nاين يك گمان سطحى است ، زيرا در صحنهء طبيعت مىبينيم : موادى وجود دارند در عين حال كه براى خود حقايقى هستند كه در نظم طبيعت زمينى فعاليت مىكنند ، ضمنا ضد ميكرب هم هستند و اين وظيفه را هم به عهده دارند كه با ميكربها مبارزه و آنها را نابود بسازند .\r\nآتش يا الكل دو حقيقت طبيعى هستند كه تابع قوانين مربوط و منشا اثرهاى وجودى خويشند در عين حال مىتوانند ميكربهايى را هم كه مضرند نابود بسازند .\r\nتفسير ابيات\r\nاين جملات را اسيران بسته در زنجير آهسته به يكديگر مىگفتند ، به اين علت كه مبادا مأمور آن سخنان را بشنود و با اعتراض و سختگيرى نمايد و سپس اين سخنان را به گوش پيامبر برساند ، اگر چه اين سخنان را مأمور پيامبر نمىشنيد ، اما گوش\r\n","description":"","footnote":"","page_name":" 187 ","page_number":191},
  {"content":"\r\nپيامبر كه شنوايىاش نيرو از ما وراى طبيعت مىگرفت ، آن سخنان را شنيد ، چنان كه كسى كه پيراهن يوسف را در بغل گرفته و به طرف يعقوب مىبرد ، بويى از پيراهن استشمام نمىكرد . ولى يعقوب آن هجران كش فرزند نازنيناش بوى پسر را از آن پيراهن در مىيافت . شياطين در آسمانها بالا مىروند ولى اسرار لوح الهى را نمىشنوند . آن پيامبر در حالى كه تكيه زده و خوابيده بود سر نهانى بسراغش مىآمد و دور سرش مىگشت . اين قاعده كلى است كه حلوا را كسى مىخورد كه نصيبى از حلوا دارد نه كسى كه داراى انگشتان دراز است . ستاره نافذ كه پاسبان شياطين است به آن موجودات پليد مىگويد كه شما اين گوش دادنهاى پنهانى را براى شنيدن اسرار آسمانى رها كنيد و برويد در روى زمين رازهاى الهى را از احمد صلى الله عليه و آله بشنويد ، اى كسى كه همواره ديده گانت را از بامداد به دكان سوداگرى دوخته‌اى ، برو به عبادتگاه الهى و روزى از خدا بطلب .\r\n","description":"","footnote":"","page_name":" 188 ","page_number":192},
  {"content":"\r\n\r\nفهم كردن رسول عليه السلام ضمير اسيران را\r\n\r\n( ( 4535 ) ) پس رسول آن گفتشان را فهم كرد\r\nگفت آن خنده نبودم از نبرد\r\n( ( 4536 ) ) مرده‌اند ايشان و پوسيدهء فنا\r\nمرده كشتن نيست مردى پيش ما\r\n( ( 4537 ) ) خود كىاند ايشان ؟ كه مه گردد شكاف\r\nچون كه من پا بفشرم اندر مصاف\r\n( ( 4538 ) ) آن گهى كازاد بوديد و مكين\r\nمن شما را بسته مىديدم چنين\r\n( ( 4539 ) ) اى بنازيده به ملك و خانمان\r\nنزد عاقل اشترى بر نردبان\r\n( ( 4540 ) ) تا فتاده شخص را از بام طشت\r\nپيش چشمم كل آت آت گشت\r\n( ( 4541 ) ) بنگرم در غوره مىبينم عيان\r\nبنگرم در نيست شىء بينم عيان\r\n( ( 4542 ) ) بنگرم سرّ عالمى بينم نهان\r\nآدم و حوا نرسته از جهان\r\n( ( 4543 ) ) من شما را وقت ذرّات الست\r\nديده‌ام پا بسته و منكوس و پست\r\n( ( 4544 ) ) از حدوث آسمان بىعمد\r\nآن چه دانسته بُدم افزون نشد\r\n( ( 4545 ) ) من شما را سر نگون مىديده ام\r\nپيش از آن كز آب و گل باليده ام\r\n( ( 4546 ) ) نو نديدم تا كنم شادى بدان\r\nاين همىديدم در آن اقبالتان\r\n( ( 4547 ) ) بستهء قهر خفى آن گه چه قهر\r\nقند مىخورديد و در وى درج زهر\r\n( ( 4548 ) ) اين چنين قندى پر از زهر ار عدو\r\nخوش بنوشد چت حسد آيد بر او ؟\r\n( ( 4549 ) ) با نشاط آن زهر مىكرديد نوش\r\nمرگتان خفيه گرفته هر دو گوش\r\n( ( 4550 ) ) من نمىكردم غزا از بهر آن\r\nتا ظفر يابم فرو گيرم جهان\r\n( ( 4551 ) ) كاين جهان جيفه ست و مردار و رخيص\r\nبر چنين مردار چون باشم حريص\r\n( ( 4552 ) ) سگ نيم تا پرچم مرده كنم\r\nعيسىام آيم كه تا زنده اش كنم\r\n( ( 4553 ) ) ز ان همىكردن صفوف جنگ چاك\r\nتا رهانم مر شما را از هلاك\r\n( ( 4554 ) ) ز ان نمىبرّم گلوهاى بشر\r\nتا مرا باشد كر و فرّ و حشر\r\n( ( 4555 ) ) ز ان همىبرّم گلويى چند تا\r\nز ان گلوها عالمى يابد رها\r\n( ( 4556 ) ) كه شما پروانه وار از جهل خويش\r\nپيش آتش مىكنيد اين جمله كيش\r\n\r\n","description":"","footnote":"","page_name":" 189 ","page_number":193},
  {"content":"\r\n\r\n\r\n\r\n( ( 4557 ) ) من همىرانم شما را همچو مست\r\nاز در افتادن در آتش با دو دست\r\n( ( 4558 ) ) آن كه خود را فتحها پنداشتيد\r\nتخم منحوسىّ خود مىكاشتيد\r\n( ( 4559 ) ) يكدگر را جدّ جدّ مىخوانديد\r\nسوى اژدرها فرس مىرانديد\r\n( ( 4560 ) ) قهر مىكرديد و اندر عين قهر\r\nخود شما مقهور قهر شير دهر\r\n\r\nروايت\r\n« الدنيا جيفه و طاليبها كلاب » . ( 1 )  ( دنيا مانند مردار و جويندگانش مانند سگها هستند ) .\r\n« كنت نبيا و آدم بين الماء و الطين » . ( 2 )  ( من پيامبر بودم در حالى كه آدم ميان آب و گل بود ) .\r\n« كنت نبيا و آدم بين الروح و الجسد » . ( 3 )  ( من پيامبر بودم در حالى كه آدم ميان روح و بدن بود ) .\r\nتوضيح :\r\nمضمون روايت اول در نقل سينه به سينه معروف است ، شبيه به اين مضمون در رواياتى وارد شده است . و در روايتى از اصبغ بن نباته از امير المؤمنين على عليه السلام چنين آمده است كه :\r\n« ألا انى عبد الله و اخو رسوله و صديقه الاول قد صدقته و آدم بين الروح و الجسد » . ( 4 )  ( بدانيد ، من بندهء خدا هستم و برادر پيامبرش و صديق اول او ، من او را تصديق كردم در حالى كه آدم ميان روح و جسد بوده است . ) در روايت ديگرى هم مضمون روايت دوم ديده مىشود :\r\n« قال فى المقاصد رواه ابو نعيم فى الدلائل و ابن ابى حاتم فى تفسيره و ابن اللال و من طريقه الديلمى عن ابى هريره مرفوعا . اخرجه احمد و البخارى\r\n","description":"","footnote":" ( 1 ) كشف الخاء ، ج 1 ص 409 . .  ( 2 ) مضمون جملهء فوق مشهور است . .  ( 3 ) بحار الانوار مجلسى ، ج 15 ص 15 . .  ( 4 ) بحار الانوار مجلسى ، ج 15 ص 15 . . ","page_name":" 190 ","page_number":194},
  {"content":"\r\nفى تاريخه و البغوى و ابن السكن و ابو نعيم في الحليه و صححه الحاكم بلفظ كنت نبيا و آدم بين الروح و الجسد » . ( 1 )  و در ص 132 از مأخذ زير مىگويد :\r\n« كنت نبيا و آدم بين الماء و الطين » لا اصل له ، و قال العلقمى فى شرح الجامع الصغير انه صحيح « . ( 2 )  سعد تفتازانى در كتاب مقاصد مىگويد : اين روايت را ابو نعيم در كتاب دلائل و ابن ابى حاتم در تفسيرش و ابن اللال و از راويان طريقش ديلمى از ابو هريره به طور مرفوع . احمد بن حنبل و بخارى در تاريخش و بغوى و ابن السكن و ابو نعيم در كتاب حليه الأولياء و حاكم با لفظ » من پيامبر بودم در حالى كه آدم ميان روح و جسد بود . ) بعد در ص 132 مىگويد :\r\nاين جمله ( من پيامبر بودم و آدم ميان آب و گل بود ) علقمى مىگويد : اصل ندارد گفته در شرح جامع صغير گفته است : اين جمله صحيح است ) .\r\nيك مضمون ديگر از مأخذ زير نقل شده است كه مىگويد :\r\n« كنت اول النبيين فى الخلق و اخرهم فى البعث » . ( 3 )  ( من اولين تمام پيامبران هستم از جهت خلقت ، و آخرين آنها هستم از جهت مبعوث شدن ) .\r\nبدان جهت كه معناى نبوت از پيام آوردن و خبر دادن مأخوذ است ، ممكن است اين سؤال مطرح شود : مادامى كه انسانى وجود نداشت كه پيام و رسالت به او ابلاغ شود ، چگونه پيامبر اكرم به عنوان پيامبر و خبر آورنده پيش از به وجود آمدن انسانها صدق مىكند ؟\r\n","description":"","footnote":" ( 1 ) كشف الخاء و مزيل الالباس ، شيخ اسماعيل عجلونى نقل از : مقاصد تفتازانى و دلايل و حلية الأولياء ابو نعيم . و ابن اللال ، ديلمى از ابو هريره ، احمد بن حنبل و بخارى در تاريخش ، بغوى و ابن السكن و حاكم . .  ( 2 ) كشف الخاء ، ج 2 ص 129 . .  ( 3 ) كشف الخاء ، ج 2 ص 129 . . ","page_name":" 191 ","page_number":195},
  {"content":"\r\n\r\nدر پاسخ اين سؤال مطالب گوناگونى گفته شده است و ما به تفصيل آنها نمىپردازيم . آنچه كه به نظر مىرسد اين است كه اگر روايات فوق از حيث سند صحيح باشد مقصود پيامبر اكرم صلى الله عليه و آله بيان سابقهء عظمتى است كه در اين دنيا يكى از آثارش نبوت و رسالت بوده است و با نظر به سبقت آفرينش ارواح به ابدان ، اين مطلب مورد اعتراض واقع نخواهد گشت و تلازم خصوصيتهاى موهبتى با ارواح كه در زندگانى دنيوى به عنوان سرمايهء مخصوص بروز مىكند ، مطلبى قابل قبول است . روايت « قال رسول الله صلى الله عليه و آله : مثلى كمثل رجل استوقد نارا فلما اضائت ما حولها جعل الفراش و هذه الدواب التي تقع فى النار يقعن فى النار و جعل يحجزهن و يغلبنه فيتقحمن فيها فانا آخذ بحجزكم عن النار و أنتم تقحمون فيه » . ( 1 )  ( پيامبر اكرم فرمود : من مانند كسى هستم كه آتشى را روشن كند پروانه ها و ساير حيوانات كه به آتش مىروند و خود را بان آتش مىزنند و او از ورود آنها به آتش جلوگيرى مىكند ، باز آن حيوانات سر باز مىزنند و مىخواهند به آتش بروند ، من شما را جلوگيرى مىكنم و شما مىخواهيد به آتش بيافتيد ) .\r\n\r\n( ( 4563 ) ) مرده‌اند ايشان و پوسيدهء فنا\r\nمرده كشتن نيست مردى پيش ما\r\n\r\nكشتن و ستيزه با مردمى كه در سيه چال سقوط دست و پا مىزنند دور از انسانيت است\r\nموقعى كه دو انسان يا دو جامعه با يكديگر رو در رو قرار مىگيرند و گلاويز مىشوند ، مسلماً آن طرف كه داراى قدرت بيشترى است ، طرف ناتوان را خواهد شكست قدرتهاى معمولى در زندگى معمولى افراد و جوامع همواره به ترتيب فوق به فعاليت\r\n","description":"","footnote":" ( 1 ) شرح مثنوى انقروى ، ج 3 ص 394 رمضانى ص 210 صحيح مسلم ، 1789 . . ","page_name":" 192 ","page_number":196},
  {"content":"\r\nپرداخته است .\r\nاگر قدرتى درمقابل قدرت ديگر صف آرايى نمايد ، و پس از گلاويزىهاى لازم و كافى يكى از قدرتها با شكست روبه رو شود ، در قاموس زندگى معمولى كه متاسفانه مبارزهء قدرتها را برسميت مىشناسد ، يك موضوع عادى جلوه مىكند .\r\nاما اگر قدرتى فعاليت خود را در بارهء انسان يا جامعه‌اى پياده كند كه ياراى مقاومت در مقابل آن را ندارد ، اين قدرت را در اصطلاح عمومى : « مظلوم كش و ظالم پرست » مىنامند كه يكى از وقيحترين مظاهر حيوانيت انسان نماها است اين صفتى است كه حتى بعضى از حيوانات از آن استنكاف دارند ، زيرا مىگويند : گروه فراوانى از حيوانات مادامى كه حيوان ديگر در حال عرضهء قدرت نباشد و حالت گرسنگى و اضطرار طبيعى نداشته باشد قدرت خود را در نابود كردن حيوان به فعاليت نمىاندازد .\r\nبا اين حال اين انسان است كه نام خود را اشرف موجودات گذاشته و بدون احتياج به صرف قدرت و بدون اضطرار به عرضه ى نيرو ، مىزند و مىكشد و پاى مال مىكند چرا ؟ فقط براى اين كه قدرت دارد و زور آزمايى را مانند تنفس از هوا ضرورى مىداند و بر انداختن ناتوان را از صفحهء وجود ، براى خود افتخار تلقى مىكند اين است اشرف مخلوقات بلكه اگر در حال اين اشرف مخلوقات درست دقت شود خواهيم ديد كه موقعى كه حرص و جوش تملكش از حد مىگذرد ، مواد زندگى ساير انسانها را بنام قانون و حقوق به يغما مىبرد ، نه براى اين كه واقعا مىخواهد احتياج مادى خود را بر طرف بسازد ، بلكه فقط بدان جهت دست به يغما مىزند كه قدرت دارد ، پول دارد و تمكين دارد اين اشرف مخلوقات كارهاى زيادى دارد كه گفتنى نيست جلال الدين وضع او را در اين جمله خلاصه كرده است : « عامهء مظلوم كش و ظالم پرست » .\r\nپيامبر اكرم به كدامين عامل خنده در بارهء آن اسيران به خندد ؟ كسى كه\r\n","description":"","footnote":"","page_name":" 193 ","page_number":197},
  {"content":"\r\n\r\nتبه كارى و صفات زشت ، حيات واقعى او را سلب كرده ، مرده‌اى است قابل ترحم و دل سوزى ، نه مورد خنده و استهزاهاى ناجوانمردانه .\r\nنكتهء بسيار لطيف و انسانى در بيت مورد تحليل وجود دارد كه ما به طور اختصار متذكر مىشويم : كشتن يك انسان از وارد ساختن كوچكترين اهانت به جزئى از شخصيت انسانى گرفته ، تا متلاشى ساختن وجود او را شامل مىگردد ، اغلب ما متوجه نيستيم كه در طول زندگانى خود بهزاران جنايت و آدم كشى دست زده‌ايم ، ولى دست و دامان خود را از هر گونه خون و جنايت پاك مىپنداريم پهلو به پهلوى حقوق اعضاى مادى آدمى ، حقوقى هم براى جانها وجود دارد ، بلكه اگر حقوق جانها مراعات نشود حقوق اعضاى مادى و شئون طبيعى اگر هم كاملًا مراعات و بجاى آورده شود ، نتيجهء انسانى ندارد . يك خندهء بىموقع يك ضربهء روانى براى انتقام جويى بىمورد حقوق بىنهايت جانهاى آدميان را پاى مال مىسازد . دريغا\r\n\r\n( ( 4543 ) ) من شما را وقت ذرات الست\r\nديده‌ام پا بسته و منكوس و پست\r\n\r\nآيا تبه كارى و فضيلت از عالم الست نصيب انسانها شده است ؟\r\nاين مسئله يكى از ريشه هاى اصيل قضا و قدر تفسير نشده بوده و موجب استنتاج نظريهء جبريون مىباشد . البته رواياتى در تفسير آيهء أ لست بربكم آمده است كه مىگويد : ارواح انسانها پيش از ورود به جهان طبيعت آفريده شده و استعداد خطاب الست بربكم را داشته‌اند ، اين مرحلهء هستى را عالم ذر نيز ناميده‌اند ، از بعضى روايات چنين بر مىآيد كه شقاوتها و سعادتهايى كه در گذرگاه طبيعت دامن گير انسانها مىگردد . از همان عالم الست مىباشد و جلال الدين هم در بيت مورد نقد و تحليل همين مسئله را گوشزد مىكند . ولى با نظر به مجموع ادلهء عقلى و منابع نقلى از قرآن و احاديث معتبر ، اگر هم عالمى بنام عالم ذر و الست وجود داشته است\r\n","description":"","footnote":"","page_name":" 194 ","page_number":198},
  {"content":"\r\n\r\nچنين نبوده است كه وضع ارواح در آن عالم پيش ساز وضع ارواح انسانى در گذرگاه طبيعت بوده باشد .\r\nبلكه يا در آن عالم اصلا موضوع تفاوت ميان شقاوت و سعادت و فضيلت و تبه كارى نبوده و همهء ارواح با مشاهدهء عظمت ربوبى خدا شناس و خدا ياب بوده‌اند و سپس در عالم طبيعت به جهت تبعيت از خواهشهاى نفسانى و غرايز حيوانى ، تبه كار ، و به جهت پيروى از احكام عقل و وجدان و پيامبران ، صاحب سعادت و فضيلت گشته‌اند ، و يا فرض كنيم كه موضوعى براى تبه كارى و فضيلت و سعادت و شقاوت در آن عالم وجود داشته است كه ناشى از اختيار مناسب آن عالم بوده و مجوز خوبى و بدى و سعادت و شقاوت بالنسبه بان قلمرو بوده است .\r\nزيرا چنانچه در مباحث پيشين و در مسائل دفتر پنجم خواهيم گفت :\r\nتبه كارى و فضيلت بدون واسطهء درك و اختيار به هيچ وجه معقول نيست ، تبه كارى بىاختيار در يك امر ضرورى ، عين باريدن باران و سقوط قطرات آن به مزرعه يا شوره زار است كه باران نه در صورت اولى با فضيلت و نه در صورت دومى تبه كار است .\r\nبنا بر اين فرض كه فضيلت و تبه كارى در عالم ارواح وجود داشته است ، بايد به اين مطلب ملتزم شويم كه ارواح پاداش و مجازات خود را هم مطابق وضعى كه اندوخته بوده‌اند دريافت نموده ، سپس پاك و با فطرت صاف به اين دنيا وارد شده‌اند ، و گر نه تمام قوانين عقلانى و وجدانى و هزاران ادله نقلى قطعى را بايد به دور بريزيم . اين بيان كه گفتيم در مسئلهء روايات طينت اولى هم جريان دارد ، به اين معنا كه رواياتى كه مىگويد : افراد بشر طينت بد يا خوب را پيش از ورود به گذرگاه طبيعت با خود داشته‌اند ، يا بايد با بيان فوق تفسير شود يا به كلى مردود و يا مسكوت تلقى گردد .\r\nتفسير ابيات\r\nپيامبر اكرم صلى الله عليه و آله گفته هاى آن اسيران را با نيروى الهى شنيد و فهميد . سپس فرمود : خندهء من براى پيروزى در نبرد نمىباشد ، زيرا كسانى كه قربانى جهل و تبه كارى شده‌اند مردگانى هستند قابل ترحم ، انسانى كه از اندك مزاياى انسانيت\r\n","description":"","footnote":"","page_name":" 195 ","page_number":199},
  {"content":"\r\nبر خوردار است با خنده هاى سخريه آميز خود ، بار ديگر آنان را نمىكشد و نابود نمىسازد . من بكدامين موجوديت آنان بخندم ؟ اينان چه كسانى هستند كه براى من عامل خنده بوده باشند ، من اگر بخواهم و پا فشارى كنم مىتوانم ماه را هم بشكافم .\r\nدر آن روزگاران كه شما خود را آزاد و داراى امكانات مىديديد ، ، من شما را در زنجير بردگى مىديدم ، تو كه امروز به ملك و مقام و خانمان مىنازى ، وضع تو در مقابل مردم خردمند وضع شترى را به ياد مىآورد كه به نردبان بىاساس سوار شده است . من از آن موقع كه شخصيت طبيعىام را از بام انداخته‌ام مام رويدادها و فراز و نشيبهاى اين جهان در مقابل ديده گانم قرار گرفته است . من غوره مىبينم و به طور عيان مىرا در آن مشاهده مىكنم . من در نيستى مىنگرم ، به طور نهان هستى را در آن مىبينم ، آرى - :\r\n\r\n( ( 4542 ) ) بنگرم سر عالمى بينم نهان\r\nآدم و حوا نه رسته از جهان\r\n\r\nمن در عالم الست ذرات وجود شما را كه پا بسته و نگون سار و پست بودند ديده بودم ، من از به وجود آمدن اين كيهان با عظمت بىستون ، آن چه را كه ديده بودم پس از ورود به اين زندگانى بر دانشم نيفزوده است . من پيش از آن كه در اين آب و گل بزندگى بپردازم ، در جهانهاى گذشته سر نگونى شما را ديده بودم ، من كه امروز چيز تازه‌اى در بارهء شما نمىبينم ، چه انگيزه‌اى براى شادى به اسيرى شما خواهم داشت ؟ من در آن اقبال و سر نوشت اولى شما اين همه پيش آمدها را ديده بودم : شما پيش از ورود به صحنهء هستى با قهر مخفى يزدانى بسته شده بوديد ، آن هم چه قهرى ؟ - :\r\nقند مىخورديد در وى درج زهر اگر دشمنآدمى چنين قند پر از زهر را با خوشى و رضايت بخورد ، چه جاى حسد و رشك بر اين دشمن است ؟ شما با نشاط و شعف فراوان زهر جان سوز را نوش مىكرديد و دانستيد كه مرگ به طور پنهانى دو گوش شما را گرفته به سوى خود مىكشاند ، مگر من هواى جهان گيرى بر سر دارم تا براى گرفتن جهان و جهانيان دست به شمشير\r\n","description":"","footnote":"","page_name":" 196 ","page_number":200},
  {"content":"\r\nببرم ، آرى : -\r\n\r\n( ( 4550 ) ) من نمىكردم غزا از بهر آن\r\nتا ظفر يابم فرو گيرم جهان\r\n\r\nزيرا : -\r\n\r\n( ( 4551 ) ) كاين جهان جيفه است و مردار و رخيص\r\nبر چنين مردار چون باشم حريص\r\n\r\nمن سگ نيستم كه دم مرده را بكنم بلكه آن عيسى نفسم كه آمده‌ام تا مردگان هوى و هوس را زنده گردانم . من صفهاى انبوه جنگ آور شما را از هم مىشكافتم كه شما را از هلاكت نجات بدهم . من : -\r\n\r\n( ( 4554 ) ) ز ان نمىبرّم گلوهاى بشر\r\nتا مرا باشد كر و فرّ و حشر\r\n\r\nبلكه : -\r\n\r\n( ( 4555 ) ) ز ان همىبرّم گلويى چند تا\r\nز ان گلوها عالمى يابد رها\r\n\r\nمثل من و شما مثل كسى است كه آتش را مىبيند و از روى خير انديشى و خير خواهى از ورود پروانه ها و سوختن در آن آتش جلوگيرى مىكند ، من با دو دست خويش ، شما خود باختگان را از آتش دور مىكنم . آن همه غلبه ها را كه شما فتح و پيروزى مىپنداشتيد چيزى جز دانه هاى بد بختى و منحوسى نبود كه با دست خود مىكاشتيد ، همديگر را تهديد مىكرديد و يكديگر را مغرور مىساختيد و نمىدانستيد كه دو اسبه به سوى كام اژدها مىتازيد . شما غلبه مىكرديد و نمىدانستيد در عين اين غلبه مغلوب شير روزگار و قضا خواهيد بود .\r\n","description":"","footnote":"","page_name":" 197 ","page_number":201},
  {"content":"\r\n\r\nبيان آن كه طاغى در عين قاهرى مقهور است و در عين منصورى مأسور\r\n\r\n( ( 4561 ) ) دزد قهر خواجه كرد و زر كشيد\r\nاو بدان مشغول بُد والى رسيد\r\n( ( 4562 ) ) گر ز خواجه آن زمان بگريختى\r\nكى بر او والى حشر انگيختى ؟\r\n( ( 4563 ) ) قاهرىّ دزد مقهوريش بود\r\nز ان كه قهر او سر او را ربود\r\n( ( 4564 ) ) غالبى بر خواجه دام او شود\r\nتا رسد والى و بستاند قَود\r\n( ( 4565 ) ) اى كه تو بر خلق چيره گشته اى\r\nدر نبرد و غالبى آغشته اى\r\n( ( 4566 ) ) آن به قاصد منهزم كردستشان\r\nتا تو را در حلقه مىآرد كشان\r\n( ( 4567 ) ) هين عنان در كش پى اين منهزم\r\nدر مران تا تو نگردى منخزم\r\n( ( 4568 ) ) چون كشانندت بدين شيوه به دام\r\nجمله بينى بعد از آن اندر زحام\r\n( ( 4569 ) ) عقل ازين غالب شدن كى گشت شاد\r\nچون درين غالب شدن ديد او فساد\r\n( ( 4570 ) ) تيز چشم آمد خرد بيناى پيش\r\nكه خدايش سرمه كرد از كحل خويش\r\n( ( 4571 ) ) گفت پيغمبر كه هستند از فنون\r\nاهل جنت در خصومتها زبون\r\n( ( 4572 ) ) از كمال حزم و سوء الظن خويش\r\nنى ز نقص و بد دلى و ضعف كيش\r\n( ( 4573 ) ) در فره دادن شنودن در كمون\r\nحكمت لو لا رجال مؤمنون\r\n( ( 4574 ) ) دست كوتاهى ز كفار لعين\r\nفرض شد بهر خلاص مؤمنين\r\n( ( 4575 ) ) قصهء عهد حديبيه بخوان\r\nكف ايديكم تمامت ز ان بدان\r\n( ( 4576 ) ) نيز اندر غالبى هم خويش را\r\nديد او مغلوب دام كبريا\r\nما رميت إذ رميت آمد خطاب\r\nگم شد او و اللَّه اعلم بالصواب\r\n( ( 4577 ) ) ز ان نمىخندم من از زنجيرتان\r\nكه بكردم ناگهان شبگيرتان\r\n( ( 4578 ) ) ز ان همىخندم كه با زنجير و غل\r\nمىكشمتان سوى سروستان و گل\r\n( ( 4579 ) ) اى عجب كز آتش بىزينهار\r\nبسته مىآريمتان تا سبزه زار\r\n( ( 4580 ) ) از سوى دوزخ به زنجير گران\r\nمىكشمتان تا بهشت جاودان\r\n\r\n","description":"","footnote":"","page_name":" 198 ","page_number":202},
  {"content":"\r\n\r\n\r\n( ( 4581 ) ) هر مقلد را درين ره نيك و بد\r\nهم چنان بسته به حضرت مىكشد\r\n( ( 4582 ) ) جمله در زنجير بيم و ابتلا\r\nمىروند اين ره به غير اوليا\r\n( ( 4583 ) ) مىكشند اين راه را پيكان وار\r\nجز كسانى واقف از اسرار كار\r\n( ( 4584 ) ) جهد كن تا نور تو رخسان شود\r\nتا سلوك و خدمتت آسان شود\r\n( ( 4585 ) ) كودكان را مىبرى مكتب به زور\r\nز ان كه هستند از فوايد چشم كور\r\n( ( 4586 ) ) چون شود واقف به مكتب مىدود\r\nجانش از رفتن شكفته مىشود\r\n( ( 4587 ) ) مىرود كودك به مكتب پيچ پيچ\r\nچون نديد از مزد كار خويش هيچ\r\n( ( 4588 ) ) جهد كن در كيسه دانگى دست مزد\r\nآن گهى بىخواب گردد شب چو دزد\r\n( ( 4589 ) ) جهد كن تا مزد طاعت در رسد\r\nبر مطيعان آن گهت آيد حسد\r\n( ( 4590 ) ) ائتيا كرهاً مقلد گشته را\r\nائتيا طوعاً صفا بسرشته را\r\n( ( 4591 ) ) اين محب حق ز بهر علَّتى\r\nو ان دگر را بىغرض خود خلَّتى\r\n( ( 4592 ) ) اين محبّ دايه ليك از بهر شير\r\nو ان دگر دل داده بهر اين ستير\r\n( ( 4593 ) ) طفل را از حسن او آگاه نى\r\nغير شير او را ازو دل خواه نى\r\n( ( 4594 ) ) و ان دگر خود عاشق دايه بود\r\nبىغرض در عشق يك رايه بود\r\n( ( 4595 ) ) پس محبّ حق به اميد و بترس\r\nدفتر تقليد مىخواند به درس\r\n( ( 4596 ) ) و ان محبّ حق ز بهر حق كجاست\r\nكه ز اغراض و ز علتها جداست\r\n( ( 4598 ) ) گر محبّ حق بود لغيره\r\nكى ينال دائما من خيره ؟\r\n( ( 4599 ) ) يا محب حق بود لعينه\r\nلا سواه خائقا من بينه\r\n( ( 4600 ) ) هر دو را اين جستجوها ز ان سريست\r\nاين گرفتارى دل ز ان دلبريست\r\n\r\nآيه\r\n« هُمُ اَلَّذِينَ كَفَرُوا وَصَدُّوكُمْ عَنِ اَلْمَسْجِدِ اَلْحَرامِ وَاَلْهَدْيَ مَعْكُوفاً أَنْ يَبْلُغَ مَحِلَّه وَلَوْ لا رِجالٌ مُؤْمِنُونَ وَنِساءٌ مُؤْمِناتٌ لَمْ تَعْلَمُوهُمْ أَنْ تَطَؤُهُمْ فَتُصِيبَكُمْ مِنْهُمْ\r\n","description":"","footnote":"","page_name":" 199 ","page_number":203},
  {"content":"\r\nمَعَرَّةٌ بِغَيْرِ عِلْمٍ لِيُدْخِلَ الله فِي رَحْمَتِه مَنْ يَشاءُ لَوْ تَزَيَّلُوا لَعَذَّبْنَا اَلَّذِينَ كَفَرُوا مِنْهُمْ عَذاباً أَلِيماً » . 48 : 25 ( 1 )  ( آنان ( قريش ) كسانى بودند كه كفر ورزيدند و شما را از ورود به مسجد حرام جلوگيرى نمودند و نگذاشتند كه شترهاى قربانى را به محلش ( مكه ) برسانيد ( 2 )  و اگر مردان و زنان با ايمان كه ( ضعيف بودند و با قريش مخلوط شده بودند ) و شما از وجود آنان در ميان قريش اطلاع نداشتيد ، نبودند ، در صورت پيكار ، آنان زير پاى شما پاى مال مىگشتند و براى شما جنايتى محسوب مىگشت ، تا خداوند هر كس را بخواهد در رحمت خود داخل كند و اگر كفار از مومنين تفكيك شده بودند ، ما آنان را كه كفر مىورزيدند با عذاب دردناكى معذب مىساختيم ) .\r\n« وَهُوَ اَلَّذِي كَفَّ أَيْدِيَهُمْ عَنْكُمْ وَأَيْدِيَكُمْ عَنْهُمْ بِبَطْنِ مَكَّةَ مِنْ بَعْدِ أَنْ أَظْفَرَكُمْ عَلَيْهِمْ وَكانَ الله بِما تَعْمَلُونَ بَصِيراً » 48 : 24 ( 3 )  ( و او بود آن خدا كه دست آنها را از شما و دست شما را از آنها در بطن مكه ( حديبيه ) نگه داشت ، پس از آن كه شما را بر آنها پيروز ساخت و خداوند به آن چه كه انجام مىدهيد بينا است ) .\r\n« وَما رَمَيْتَ إِذْ رَمَيْتَ وَلكِنَّ الله رَمى » . 8 : 17 ( 4 )  ( تو نبودى كه آن مشت ريگ را به سوى كفار انداختى ، بلكه خدا بود كه آن را انداخت ) .\r\n","description":"","footnote":" ( 1 ) سوره الفتح ، آيهء 25 . .  ( 2 ) زيرا هدى عمره در مكه ذبح مىشود و آنان در حديبيه جلو پيامبر را گرفته بودند . .  ( 3 ) سوره الفتح ، آيهء 24 . .  ( 4 ) سوره الانفال ، آيهء 17 . . ","page_name":" 200 ","page_number":204},
  {"content":"\r\n\r\n\r\nروايت\r\n« أ لا أخبر كم باهل الجنة : كل ضعيف متضعف لو اقسم على الله لابره و أ لا أخبركم باهل النار : كل عتل جواظ مستكبر » . ( 1 )  ( آيا خبر ندهم به شما [ وصف 
  ] اهل بهشت را ؟ : اهل بهشت ضعيف و ضعيف نما هستند ، اگر به خدا سوگند بخورند بجاى مىآورند . آيا خبر ندهم به شما [ وصف 
  ] اهل دوزخ را ؟ اهل دوزخ هر انسان خشن پر خور و متكبر و با نخوت است ) .\r\nتوضيح\r\n- ممكن است اين سؤال مطرح شود كه توصيف اهل بهشت به ضعيف و ناتوان ، دست و پاى مردم با ايمان را در اين زندگانى دنيا مىبندد و آنان را تسليم جباران طغيانگر جوامع مىسازد ؟ پاسخ اين سؤال اين است كه مقصود از ضعف و ناتوانى در روايت فوق ، از دست دادن موقعيت وجودى و تن به جور و ستم دادن نيست ، زيرا - اولًا آيات متعدد و روايات زيادى صريحا و به طور كنايه از ستمديده گى جلوگيرى مىكند و مظلوميت اختيارى را مانند بىدادگرى ممنوع و تقبيح مىنمايد .\r\nو اين روايت نمىتواند در مقابل صراحت آيه‌اى كه مىگويد :\r\n« إِنَّ اَلَّذِينَ تَوَفَّاهُمُ اَلْمَلائِكَةُ ظالِمِي أَنْفُسِهِمْ قالُوا فِيمَ كُنْتُمْ قالُوا كُنَّا مُسْتَضْعَفِينَ فِي اَلأَرْضِ قالُوا أَ لَمْ تَكُنْ أَرْضُ الله واسِعَةً فَتُهاجِرُوا فِيها فَأُولئِكَ مَأْواهُمْ جَهَنَّمُ وَساءَتْ مَصِيراً » 4 : 97 . ( 2 )  ( كسانى را كه فرشتگان در حال ستمگرى به خود در مىيابند ، مىگويند : شما در چه حال بوديد ؟ مىگويند : ما در روى زمين ناتوان و بىنوايان بوديم . فرشتگان مىگويند : مگر زمين خدا پهناور نبود كه در آن مهاجرت كنيد منزلگه\r\n","description":"","footnote":" ( 1 ) مسلم و بخارى از حارثه بنت وهب به نقل از شرح انقروى ، ج 3 ص 395 نهايه ، ابن اثير ج 1 ص 188 در توصيف اهل دوزخ . .  ( 2 ) سوره النساء ، آيهء 97 . . ","page_name":" 201 ","page_number":205},
  {"content":"\r\n\r\nنهايى آنان دوزخ است ، دوزخ بازگشتگاه بدى است ) .\r\nبنا بر اين مقصود از ضعف در روايت به قرينهء « اگر سوگند به خدا بخورند ، بان سوگند عمل مىكنند » ناتوانى در مقابل تعهدات و مسئوليتهايى است كه پذيرفته‌اند .\r\nمسلم است كه وفا به تعهدات و عمل به طبق مسئوليتها از مهمترين موانع قدرت نمايىهاى ضد اصول و تعهدات مىباشد . همچنين در مقابل توصيف اهل دوزخ به خشونت و نخوت و تكبر ، معلوم مىشود كه منظور از ضعيف ، فروتنى و شكيبايى و متانت است ، نه ناتوانى و بد بختى كه در صورت اختيار ، روش ضد مشيت الهى است كه فرموده است : ايمان باعث عزت و شوكت انسانى است .\r\n\r\n( ( 4565 ) ) اى كه تو بر خلق چيره گشته اى\r\nدر نبرد و غالبى آغشته اى\r\n( ( 4566 ) ) آن به قاصد منهزم كردستشان\r\nتا تو را در حلقه مىآرد كشان\r\n\r\nدست انتقام الهى به وسيلهء وجدان آگاه تاريخ بشرى و مجارى طبيعت هر حلقه‌اى را كه بوسيله بىداد گران پيروزمند به دست و پاى ناتوانان بسته مىشود ، دير يا زود باز مىكند و زنجير گرانبارى به سنگينى جهان هستى به دست و پاى ارواح آن بىدادگران مىبندد .\r\nديده گان ظاهر بين بشرى به همان اندازه كه به پى گردى و مشاهدهء سنتهاى جاريه تنازع در بقا عشق مىورزد ، از ديدن قوانين ما فوق طبيعت كه در عرصهء طبيعت در جريان است ، ناتوان و روىگردان مىگردد . اگر هم گاهگاهى بارقه‌اى از آگاهى وجدانش به ديده گان او راه يابد ، فورا دست به كار تاويل مىشود و سنت هلنهاى ناپلئونها را به اشتباه و خطا كارى آن ابر سياه مستند مىسازد كه پاسى از شب گذشته سراغ فضاى واترلو را مىگيرد و شكست ناپلئونها را حتمى مىسازد . اين را نمىدانند كه\r\n","description":"","footnote":"","page_name":" 202 ","page_number":206},
  {"content":"\r\nتماشاى پيروزمندانهء بدنهاى متلاشى شده در اوسترليز و نظارهء مسرورانه به شعله هاى آتش در خانمان مردم بىگناه ، گريه هاى آتشين سنت هلنها را در دنبال خود مىكشاند .\r\nقدرتى كه به سراغ يك فرد يا يك گروه مىآيد ، هشدار بيدار كننده‌اى هم به همراه خود مىآورد و عاريتى بودن خود را بان فرد يا گروه اعلام مىكند :\r\nمنم آن قدرت كه از اقوام و ملل گذشته و از رويدادهاى غير قابل محاسبه و غير اختيارى و عوامل ناخود آگاه طبيعت كه آگاهى در زير بنايش مانند روح در كالبد مادى آدمى است ، به سراغ شما آمده‌ام ، در بارهء من اشتباه نكنيد ، من براى خنداندن آمده‌ام نه براى گرياندن . من براى زندگى آمده‌ام نه براى مرگ . من كارى جز اين ندارم كه رويداد را از زير صفر به بالاى صفر حركت بدهم ، خنده و زندگى و ارتقاء دادن به بالاى صفر كار من و ماهيت من است . تخريب و انهدام به نابودى خود من كه با مشيت الهى جهان هستى را به جريان انداخته‌ام ، منجر خواهد گشت .\r\nمن به طور فراوان شنيده‌ام كه هر كس از شما آدميان نصيبى از من داشته باشد به خود مىبالد و همه كس و همه چيز را وسيله و خود را هدف مطلق هستى ، مىپندارد . من از اين پندار احمقانه خنده‌ام مىگيرد و بان آدميان قدرت پرست مىگويم ، من كه خود وسيله‌اى بيش نيستم ، چگونه مىتوانم شما را موجود مطلق بسازم ؟ من كه قدرتم ناميده‌ايد ، ميلياردها سال است كه در عرصه ى هستى مشغول انجام وظيفه هستم . از غول آساترين كهكشانها گرفته تا حركت ناچيز شاخ مورچه را تحت سيطرهء خود ديده‌ام من به همهء حركات و سكنات عالم آفرينش آشنايى ديرينه و بسيار نزديك دارم و در هيچ مورد و قلمروى موجودى ناتوان تر از آن انسان نديده‌ام كه در تراكم سپاهيان من در پيرامونش ، مغرور گردد و نداند كه اين سپاهيان براى تقويت و ايجاد اقتدار مثبت در آن انسان بسيج نشده‌اند ، بلكه در راه فرار از قدرتهاى\r\n","description":"","footnote":"","page_name":" 203 ","page_number":207},
  {"content":"\r\nبزرگتر چند صباحى آن انسان را پناهگاه خود ديده‌اند .\r\nاين انسان نمىداند كه اگر انسانها با داشتن وجدان و روح نتوانند از پيكار دست بر دارند ، من قدرت كه از وجدان و روح بىبهره هستم ، چگونه از جنگ و زور آزمايى با قدرتهاى ديگر مىتوانم نجات پيدا كنم بدينسان براى ابد گرگى به دنبال گرگ ديگر ، ببرى به دنبال ببر ديگر به راه خواهد افتاد .\r\nاين است نيم رخى از چهرهء من كه متاسفانه افراد و گروه هاى بشرى جز آن چيزى از من نمىبينند . نيم رخ ديگرى دارم كه همواره در نمايش نامهء بزرگ تاريخ در زير خطوط و اشكال متنوع كه از نيم رخ معمولى و مورد مشاهدهء من سرازير مىگردد پوشيده مانده است .\r\nنه تنها اين نيم رخ پوشيده مانده است ، بلكه اصولا آن را به خود من مستند نمىدانند و سقراط را مىگويند ناتوان بوده است ، على بن ابى طالب را ناتوان معرفى كرده‌اند ، براى چه ؟ براى اين كه بجاى چنگال خونين دست نوازش بر سر ايده آلهاى عالى بشريت كشيده و قدرت را در راه حركت با آهنگ اصلى هستى به كار برده‌اند تفاوت اين دو نيم رخ تفاوتى است كه ميان روح ملكوتى يك انسان راد مرد با مزبله‌اى كه در آنجا محبوسش كرده‌اند وجود دارد .\r\n","description":"","footnote":"","page_name":" 204 ","page_number":208},
  {"content":"\r\n\r\n\r\n( ( 4577 ) ) ز ان نمىخندم من از زنجيرتان\r\nكه بكردم ناگهان شبگيرتان\r\n( ( 4578 ) ) ز ان همىخندم كه با زنجير و غل\r\nمىكشمتان سوى سروستان و گل\r\n\r\nدر مقامات تعليم و تربيت ، در موقع مواجهه با امتناع و لجاجت مورد تعليم و تربيت ، هدف را گم نكنيم و با عصبانيت و جوش و خروش در مقابل فرا گيرندگان صف آرايى راه نياندازيم .\r\nيكى از خطاهاى بسيار ويران كنندهء ما موقعى است كه تعليم و تربيت با كشيدن انتقام در هم مىآميزد ، اين اختلاط موقعى است كه روان ضعيف سازنده با مواجهه با امتناع و لجاجت مورد سازندگى ، اشراف و سلطهء راهنمايى خود را از دست مىدهند و به روان مورد سازندگى نزديك و نزديكتر مىگردد و بدون آگاهى به قلمرو روان مزبور وارد شده و به جنگ و پيكار مىپردازد .\r\nدر اين حالت مانند اين است كه چراغ راهنمايى به شعله هاى آتشى تبديل شده است كه راهرو و همچنين وسيلهء حركت او را طعمهء شعله هاى خود مىسازد . گلاويز شدن دو روح در هيچ موقعيت و در هيچ نژاد نتوانسته است اثر مثبتى را كه در يكى از آن دو وجود دارد ، به ديگرى منتقل بسازد .\r\nاگر ناشىگرى و بىتوجهى باعث شود كه روح شخص مورد تعليم و تربيت حالت مقابله و رو در رو قرار گرفتن به خود بگيرد ، اگر چه روح مربى و آموزنده در اوج عظمت هم بوده باشد ، كوچكترين تأثير در مورد مفروض ايجاد نخواهد كرد .\r\nآن ضربه ها ملايم و منطقى روانى كه بعقيدهء ما يكى از بزرگترين عوامل تعليم و تربيت در انسانها است ، اگر خام و ناشيانه به كار برده شود ، روان نيازمند به تعليم و تربيت را اگر هم مختل نسازد ، وادار مىكند كه در مقابل آن ضربه به دفاع از خود برخيزد .\r\n","description":"","footnote":"","page_name":" 205 ","page_number":209},
  {"content":"\r\n\r\nو اثر ضربه را بر گرداند ، بلكه به اين هم قناعت نمىورزد و سمت متضاد ضربه را براى دفاع از خود پيش مىگيرد ، لذا ضربه هاى روانى كه در ساختن انسانهاى بزرگ اثرى ايجاد كرده - اولا پس از دوران كودكى و وصول به مراحل رشد روانى مىباشد ، زيرا در دوران كودكى اغلب بلكه همهء ضربه ها با روان مايع روبه رو مىشود و چون روان مايع داراى محتوياتى نيست كه به جهت ضربهء روانى بجوشد و بتلاطم بيافتد و روح احساس لزوم جهش بنمايد . لذا بىاثر ، بلكه ممكن است با خطر مواجه شود .\r\nثانياً - تأثير ضربه ها همواره مشروط به اين است كه وارد كننده اشراف و بىغرضى و معرفت خود را مستقيم يا غير مستقيم به مورد ضربه احراز نموده و به كلى دور از گلاويزى عملى با مورد ضربه كار خود را انجام بدهد . و بدين جهت است كه رويدادهايى كه در روان انسانها تأثير شديد ايجاد مىكند از رويدادهايى هستند كه از متن جهان هستى در مىآيند ، نه از عوارض توجيه شده .\r\n\r\n( ( 4582 ) ) جمله در زنجير بيم و ابتلا\r\nمىروند اين ره به غير اوليا\r\n\r\nراهى كه بايد سپرى شود به جهت اكراه و اجبار ، سنگلاخش نكنيم ، با خوش رويى و اختيار و راهنمايى مربيان راه را در پيش بگيريم تا هم به مقصد برسيم و هم از مزاياى خود راه برخوردار شويم\r\nكاروانيان بشرى در سپرى كردن راه زندگى به انواع مختلفى تقسيم مىشوند ، ما بعضى از آن انواع را متذكر مىشويم :\r\nنوع يكم - نه راهى مىدانند و نه منزلى و نه مقصدى ، اينان حتى بزنده بودن خود هم آگاهى ندارند . بنا بر اين ، اينان در راه زندگى نمىروند ، بلكه كشيده مىشوند نمىايستند ، بلكه متوقفشان مىسازند . نمىخندند بلكه آنان را مىخندانند ، پيروز\r\n","description":"","footnote":"","page_name":" 206 ","page_number":210},
  {"content":"\r\nنمىشوند ، وسيلهء پيروزى قرار مىگيرند . آنان نمىدانند ، بلكه نوار ضبط مغزشان را پر مىكنند ، و به طور كلى تمام شادىها و اندوه ها و اعتلا و سقوط آنان همان پديده هايى است كه در عروسكها ديده مىشود .\r\nنوع دوم - افرادى براى زندگى خود تفسيرى كرده‌اند كه تنها در ذهنشان موج مىزند . اينان دنيا را از ديدگاه يك داماد كه به حجلهء عروس مىنگرد ، تماشا مىكنند و براى توضيح و توجيه ميليونها كار شكنىهاى طبيعى و انسانى در آن حجله تأويلات و تفسيراتى دارند . اينان هم به ريش خود مىخندند و هم به واقعيات جاريه در قلمرو انسان و جهان .\r\nنوع سوم - بدون تفسير مجرد ذهنى در بارهء حيات در عرصه ى هستى ، خود را به جريان قوانين طبيعت و اجتماعات سپرده و تصادم حوادث و واقعيات را با خواسته هاى درونى خويش ، نوعى از اشتباه و خطاى طبيعت محسوب مىدارند كه اگر امكان داشته باشد ، پا از جهان هستى بيرون گذاشته و جهان ديگرى مطابق دل خواهشان خواهند ساخت .\r\nنوع چهارم - كسانى هستند كه براى زندگى راه و منزلگه و مقصدى پذيرفته‌اند ، و براى سپرى كردن راه و ارزيابى منزلگاه ها و مقاصد ، اصول و قواعدى را در نظر گرفته و مىخواهند مطابق آن اصول و قواعد حركت كنند ، ولى اين حركت به قول جلال الدين با بيم و ابتلا و احساس رنج و مشقت صورت مىگيرد ، گويى اكراه و اجبارى وجود دارد كه او را به حركت مزبور وادار مىكند ، حركاتش شبيه به حركات كسى است كه بار سنگينى را به دوش مىكشد و احساس تحمل مشقت مىنمايد و چون گاهى از لذايذ محتويات بارى كه به دوش مىكشد برخوردار مىگردد ، يا پيش تازان مورد اطمينان ، از لذت بخش بودن آن محتويات اطلاعى به او مىدهند ، در خود نيرويى براى حركتهاى بعدى احساس مىكند .\r\nاينان مصداق اين بيت جلال الدين هستند كه مىگويد :\r\n\r\n( ( 4582 ) ) جمله در زنجير بيم و ابتلا\r\nمىروند اين ره به غير اوليا\r\n\r\n","description":"","footnote":"","page_name":" 207 ","page_number":211},
  {"content":"\r\n\r\nنوع پنجم - كسانى از كاروانيان بشريتاند كه راه و منزلگه و مقصدشان به وسيلهء راهنمايان صدق و خلوص به آنان قابل درك شده ، توانسته‌اند ، به وسيلهء عقل و وجدان طعم سپرى كردن آن راه و منزل را رو به مقصد به چشند ، اينان نه تنها اصول و قوانين حركت به كمال را در زندگانى بارى بدوش خويش احساس نمىكنند بلكه خود طبيعى را سنگينترين باز مزاحم به دوش موجوديت خود تلقى مىكنند . اينان را هيچ عامل طبيعى و انسانى تحريك نمىكند ، بلكه خودشان هستند كه حركت مىكنند ، هيچ عاملى نمىتواند اينان را متوقف بسازد اين خودشان هستند كه مىايستند اگر مىدانند خودشان مىدانند ، خودشان مىخندند و مىگريند و بعبارت كلى تر اينان در مقابل طبيعت و انسانها وجود دارند راه رفتنشان آميخته با بيم و هراس و دو دلى و تاريكى و روشنايى نيست ، زيرا براى به دست آوردن اطمينان خاطر در زندگى و روشنايى ، مطلق ، موجود بودن شرط لازم و كافى است و اينان از موجوديت چنان كه گفتيم كاملًا برخوردارند . ما در مباحث آينده راه موجود شدن را در جهان هستى به طور مشروح مطرح خواهيم كرد\r\nتفسير ابيات\r\nدزدى با شخصى به پيكار بر خاسته و بر او پيروز شد و طلاى او را از دستش به در آورد . در اين هنگام داروغه رسيد و او را دستگير كرد اگر دزد به جاى پيكار با آن فرد از وى گريخته بود آيا به دست داروغه گرفتار مىشد ؟ پيروزى وى بر صاحب طلا در واقع شكست او بود زيرا همين پيروزى ظاهرى سر او را به باد داد .\r\nدر حقيقت پيروزى ظاهرى بر خواجهء صاحب مال ، دامى بود كه در راه او گسترده شده بود و باعث رسيدن مأمور حاكم و اجراى كيفر در باره او گشته است .\r\nاى قدرتمندان پيروز نما كه بر مخلوق خداوند چيره گشته و در نبرد ، و پيروزيها خود را فرو برده‌ايد ، بدانيد كه ، دست غيبى با مغلوب گشتن ناچيز مردم حلقهء\r\n","description":"","footnote":"","page_name":" 208 ","page_number":212},
  {"content":"\r\nزنجير گرانبارى را بدور گردن شما پيچيده است . اين قدر به دنبال شكست خوردگان ناتوان ، كوهها و دشتها و دره ها و هامونها را پشت سر مگذاريد ، لختى عنان در كشيده و براى اين كه خود شما سر نگون و در زنجير اسارت دنيوى و اخروى بسته نشويد به تعقيب مردم نپردازيد ، حوادث روزگاران و گرگان درنده تر از شما در كمينگاه فرصت نشسته‌اند و با همان دام پيروزى نما شما را گرفتار خواهند كرد . بارى به خود آييد و پس از اين پيروزيهاى شكنندهء خويش لختى بيانديشيد ، ببينيد شادمانى و وجد و شعف شما به اين پيروزيها از كجا ناشى شده است ، آيا نفس حيوانى شما است كه براى پيروزىهاى شما پاى مىكوبد و دست مىافشاند يا عقل خدا دادى شما ؟ نه ، سوگند به خداى زندگى و مرگ ، زيرا :\r\n\r\n( ( 4569 ) ) عقل از اين غالب شدن كى گشت شاد\r\nچون در اين غالب شدن ديد او فساد\r\n\r\nعقل آدمى كه پيك امين الهى است چگونه مىتواند اين پيروزيهاى سبع منشانه را امضا كند و بپذيرد در صورتى كه : -\r\n\r\n( ( 4570 ) ) تيز چشم آمد خرد بيناى پيش\r\nكه خدايش سرمه كرد از كحل خويش\r\n\r\nپيامبر عزيز ما فرموده است كه اهل بهشت در خصومتها چنان دادگرى را مراعات مىكنند كه گويى مردمى ناتوانند ، مردم با ايمان در ميان نبرد نه نقصى دارند و نه بد دلى ، نه زبونند و ناتوان بلكه به جهت كمال احتياط و بد گمانى كه در هيجانات نفس حيوانى دارند از هيجانات ناروا و دست يازيدن به پيروزيهاى حيوانى خوددارى مىورزند در شكوه و جلال خدايى كه بجانهاى مردم با ايمان عنايت شده بود مخفيانه حكمت صلح حديبيه را ( لو لا رجال مومنون . . . رجوع شود به توضيح آيه ) شنيده بودند ، آنان فهميده بودند كه براى نجات يافتن مومنينى كه در ميان كفار قرار گرفته بودند ميبايست دست از نبرد با كفار بردارند .\r\nداستان پيمان حديبيه را بخوان و حكمت [ كف ايديكم . . . 
  ] را درك كن . پيامبر\r\n","description":"","footnote":"","page_name":" 209 ","page_number":213},
  {"content":"\r\nاكرم در همان حال پيروزى باز خود را مغلوب مشيت الهى مىدانست ، زيرا او مىدانست كه [ ما رميت إذ رميت و لكن الله رمى 
  ] پيامبر اكرم صلى الله عليه و آله خطاب بان كفار بسته در زنجير مىفرمود :\r\n\r\n( ( 4577 ) ) ز ان نمىخندم من از زنجيرتان\r\nكه بكردم ناگهان شبگيرتان\r\n\r\nبلكه خنده‌ام بدان جهت است كه : -\r\n\r\n( ( 4579 ) ) اى عجب كز آتش بىزينهار\r\nبسته مىآريمتان تا سبزه زار\r\n( ( 4578 ) ) ز ان همىخندم كه با زنجير و غل\r\nمىكشمتان سوى سروستان و گل\r\n( ( 4580 ) ) از سوى دوزخ به زنجير گران\r\nمىكشمتان تا بهشت جاودان\r\n\r\nهر مقلدى ، خوب يا بد ، به همان صورت گرفتار در بند تقليد خود به پيشگاه خداوند كشيده مىشود . آرى : -\r\n\r\n( ( 4582 ) ) جمله در زنجير بيم و ابتلا\r\nمىروند اين ره به غير اوليا\r\n( ( 4583 ) ) مىكشند اين راه را پيكار وار\r\nجز كسانى واقف از اسرار كار\r\n\r\nبرو جهد كن و كوشش نما تا نور الهى در درونت فروزان گردد ، باشد كه خدمت و سلوك تو در سفر الهى سهل و آسان گردد ، در بارهء كودكان بيانديش ، خواهى ديد كه بزرگان دست آنان را گرفته و با زور و قهر به مكتب مىبرند ، زيرا آنان بفوائد تحصيل و مشقت در راه آن بينا نيستند ، اما همين كه از راز زور و قهر بزرگان آگاه شدند ، جانشان با رفتن بمكتب شكوفان مىگردد . كودك با حال آشفته و روان پر پيچ و خم بمكتب مىرود ، زيرا چيزى به عنوان مزد كارش نمىيابد ، ولى هنگامى كه در كيسه روح خود تدريجاً مزد و پاداش آن زحمات را احساس كرد از شوق و شعف تحصيل مانند دزدان حتى بىخوابيها را استقبال خواهد كرد ، تو امروز جهد كن تا با شكفتن روان پاداش اطاعت و بندگىات را دريابى ، آن گاه خواهى ديد كه نه تنها تحمل سختىهاى اطاعت و بندگى براى تو ناگوار نيست ، بلكه رشك به حال بندگان و مطيعان بارگاه ربوبى خواهى برد . اين كه خداوند مىفرمايد [ ائتيا كرها . . . 
  ]\r\n","description":"","footnote":"","page_name":" 210 ","page_number":214},
  {"content":"\r\nبراى بىنوايان گرفتار در تقليد بوده ، و [ ائتيا طوعا . . . 
  ] براى كسانى است كه طبيعت خود را تصفيه و ذات خود را بصفا و خلوص رسانده‌اند . تفاوتى چند ميان مقلد و محقق براى تو باز گو كنم : مقلد حق جلت عظمه را دوست مىدارد ، اما دوستى او معلول علل و اغراض است ، در صورتى كه براى انسان محقق ، محبت الهى بدون دخالت كوچكترين غرض ، همان رابطهء خود محبت مىباشد . كودكى را در نظر بگيريد كه به دايهء خود محبت مىورزد براى چه ؟ براى شيرى كه از او مىخورد ، در حالى كه مرد صاحب نظر و عاشق جمال ، خود آن دايه را مىخواهد ، آن كودك شير خواره از زيبايى دايه اطلاعى ندارد ، زيرا جز شير براى خود مزيتى در آن زيبا روى نمىبيند ، بنا بر اين كسى كه باميد بهشت و ترس جهنم ، به خدا محبت مىورزد او هنوز از خواندن كتاب تقليد فارغ نشده است كجاست آن عاشق دلباخته كه محبت به حق مىورزد تنها براى آن كه محبت ورزيدن حق اوست و از همه اغراض و علتها بر كنار است . با اين حال بايد بگويم محبت از هر كه باشد خواه از مقلد و خواه از بيناى روشن ضمير ، چون هر دو جوينده هستند جاذبهء ربوبى بسراغشان آمده دستشان را خواهد گرفت ، روشنتر بگويم ، اگر كسى به خود حق محبت بورزد ، ولى براى بهره مند شدن از خيرات ربوبى او ، و يا به خود حق محبت بورزد بدان جهت كه حق است و به جز او از كسى پروايى نداشته باشد ، بدان دليل كه ريشه هر دو گونه محبت جستجو از ما وراى طبيعت سرازير شده است و دل هر جوينده را يك دل بر به اختيار گرفته است ، در پايان كار به مقصد مناسب خود خواهد رسيد .\r\n","description":"","footnote":"","page_name":" 211 ","page_number":215},
  {"content":"\r\n\r\n\r\nجذب معشوق عاشق را من حيث لا يعلمه العاشق و لا يرجوه و لا يخطر بباله و لا يظهر من ذلك الجذب اثر فى العاشق الا الخوف الممزوج بالبأس مع دوام الطب\r\n\r\n( ( 4601 ) ) آمديم آن جا كه در صدر جهان\r\nگر نبودى جذب آن عاشق نهان\r\n( ( 4602 ) ) ناشكيبا كى بدى او از فراق\r\nكى دوان باز آمدى سوى وثاق\r\n( ( 4603 ) ) ميل معشوقان نهان است و ستيز\r\nميل عاشق با دو صد طبل و نفير\r\n( ( 4604 ) ) يك حكايت هست اينجا ز اعتبار\r\nليك عاجز شد به خارى ز انتظار\r\n( ( 4605 ) ) ترك آن كرديم كاو در جست و جوست\r\nتا كه پيش از مرگ بيند روى دوست\r\n( ( 4606 ) ) تا رهد از مرگ و يابد او نجات\r\nز ان كه ديد دوست است آب حيات\r\n( ( 4607 ) ) هر كه ديد او را نباشد دفع مرگ\r\nدوست نبود كه نه ميوستش نه برگ\r\n( ( 4608 ) ) كار آن كار است اى مشتاق مست\r\nكاندر آن كار ار رسد مرگت خوش است\r\n( ( 4609 ) ) شد نشان صدق ايمان اى جوان\r\nآن كه آيد خوش تو را مرگ اندر آن\r\n( ( 4610 ) ) گر نشد ايمان تو اى جان چنين\r\nنيست كامل رو بجو اكمال دين\r\n( ( 4611 ) ) هر كه اندر كار تو شد مرگ دوست\r\nبر دل تو بىكرامت دوست اوست\r\n( ( 4612 ) ) چون كراهت رفت خود آن مرگ نيست\r\nصورت مرگ است و نقلان كردنى است\r\n( ( 4613 ) ) چون كراهت رفت مردن نفع شد\r\nپس درست آمد كه مردن دفع شد\r\n( ( 4614 ) ) دوست حق است و كسى كش گفت او\r\nكه تويى آنِ من و من آنِ تو\r\n\r\nروايت\r\n« عن النَّبىّ صلى الله عليه و آله الا ان اولياء الله لا يموتون بل ينقلبون من دار الى دار . » ( 1 )  ( از پيامبر اكرم صلى الله عليه و آله بدانيد كه اولياء الله نمىميرند ، بلكه از خانه‌اى به خانه ديگر منتقل مىگردند ) .\r\n","description":"","footnote":" ( 1 ) پاورقى نثر و شرح مثنوى ، موسى نثرى ، ج 1 ص 287 . . ","page_name":" 212 ","page_number":216},
  {"content":"\r\n\r\n\r\n( ( 4608 ) ) كار آن كار است اى مشتاق مست\r\nكاندران كار ار رسد مرگت خوش است\r\n( ( 4609 ) ) شد نشان صدق ايمان اى جوان\r\nآن كه آيد خوش تو را مرگ اندر آن\r\n\r\nملاك خوبى مطلق هر كارى كه از انسان صادر مىشود ، آن است كه اگر مرگش در موقع اشتغال به آن كار فرا رسد ، به قدوم مرگ مبارك باد بگويد\r\nمسلماً هر كسى كم و بيش در هيولاى خوفناك مرگ انديشه‌اى داشته است و هر كس مطابق دريافتهايى كه در بارهء زندگى به دست آورده در بارهء مرگ عكس العملهاى روانى در خود احساس كرده است ، در ميان افراد انسانى به طور كلى مرگ يك پديدهء ناخوشايند است ، حتى به نظر ما كسانى كه دست به انتحار مىزنند ، از وحشت زندگى ناقص و غير مطلوب كه نمونه‌اى از مرگ است دست به تحصيل آرامش مطلق مىزنند كه مرگ مطلق است .\r\nبه هر حال يكى از اساسىترين عوامل وحشت از مرگ و فرار كردن از آن ، موضوعى است كه از مضمون بيت جلال الدين مىتوان استنباط كرد و آن اين است كه زندگى انسانى روى محاسبهء كلى در بارهء موقعيت انسان در جهان هستى صورت نمىگيرد و در نتيجه مرگ به عنوان نابود كنندهء حيات هجوم به زندگى مىآورد و محو و نابودش مىسازد :\r\nاما اگر بشر بتواند اين مسئله را واقعا هضم كند كه مرگ پلى است كه ميان زندگى طبيعى ، و حيات واقعى روح كشيده است ، هرگز از عبور از آن پل بيم و هراسى به خود راه نمىدهد .\r\nدر نتيجه اين گونه تصور در بارهء مرگ ملاك خوبى و بدى كارها كاملًا مشخص مىگردد ، زيرا ورود مرگ براى كسى ناراحت كننده خواهد بود كه نمىداند چه كارى انجام\r\n","description":"","footnote":"","page_name":" 213 ","page_number":217},
  {"content":"\r\nمىدهد و اما اگر كاملًا مىداند كارى را كه صورت مىدهد همان است كه پس از عبور از پل مرگ ، محصول عالى خود را در دسترس او خواهد گذاشت ، هرگز از آن كار روىگردان نمىشود و خوبى مطلق را در آن مىبيند .\r\nدر اين مورد داستان مختصر و جالبى وجود دارد كه مىتواند موضوع بحث را روشنتر بسازد :\r\n« محمد بن المنكدر مىگفت : من براى على بن الحسين جانشينى بهتر از او نمىديدم ، تا اين كه فرزندش محمد بن على را ديدم ، مىخواستم او را پند بدهم ، او به من پند داد .\r\nيارانش گفتند : تو را با چه چيز پند داد ؟ محمد بن المنكدر گفت : روزى در يكى از ساعات گرم به اطراف مدينه بيرون رفته بودم ، ابو جعفر محمد بن على عليه السلام را ملاقات كردم . آن حضرت مردى فربه بود ، به دو غلام سياه تكيه كرده ( و كار مىكرد ) ، با خود چنين گفتم : سبحان الله اين مرد يكى از بزرگان قريش است ، در اين ساعت گرم و با اين مشقت در طلب دنيا كار مىكند مىروم و پندش مىدهم .\r\nنزديك او رفتم و سلام گفتم . پاسخ سلامم را با خشونت رد كرد [ حضرت احساس كرده بود كه از روى نادانى قصد اعتراض دارد 
  ] آن حضرت عرق مىريخت . به او گفتم ، خدا حال ترا نيكو گرداناد ، تو يكى از بزرگان قريش هستى و در اين ساعت گرم و با اين حال مشقت بار در طلب دنيا مشغول گشته‌اى اگر در اين ساعت مرگ تو فرا رسد چه خواهى كرد ؟ در پاسخ من فرمود :\r\nاگر مرگ در اين حال به سراغم بيايد ، مرا در اطاعت خداوندى دريافت خواهد كرد ، زيرا كار مىكنم و معاش خود و خانواده‌ام را تأمين مىكنم و آبروى آنان را از تو و امثال تو حفظ مىكنم ، من از آن مىترسم كه اجل من فرا رسد و من در يكى از معاصى باشم . گفتم : راست گفتى خدايت رحمت كناد ، مىخواستم پندى\r\n","description":"","footnote":"","page_name":" 214 ","page_number":218},
  {"content":"\r\n\r\nبه تو بدهم ، تو اندرزم دادى » ( 1 ) \r\nتفسير ابيات\r\nدر داستان شور انگيز صدر جهان به نقطه‌اى رسيده‌ايم كه مىگويد ، اگر جذب نهانى معشوق نبود ، دليلى بر بىصبرى او در جدايى عاشق وجود نداشت و نمىتوانست دوان دوان به بالين عاشق رهسپار شود . راز نهانى در مسئله عشق همين است كه نغمه هاى اميال درونى معشوق صدايى ندارد ، ولى اميال عاشق طبل و شيپورها مىزند و داستان عشقش را به گوش همه جهانيان مىرساند .\r\nدر اين مورد براى عبرت گيرى ، داستانى وجود دارد ، ولى از آن مىگذرم و باز گو نمىكنم ، زيرا عاشق بخارايى از انتظار ناتوان گشته است ، من آن حكايت را رها كردم زيرا عاشق دل دادهء صدر جهان در جستجو است و مىخواهد پيش از مرگ روى معشوق خود را ببيند و از مرگ رها شود و نجات يابد ، آرى ديدار معشوق آب حياتى است كه از كام جان هر كس فرو رود ديگر مرگ را نخواهد ديد .\r\n","description":"","footnote":" ( 1 ) عن محمد بن المنكدر كان يقول ما كنت ارى ان على بن الحسين عليه السلام يدع خلفا افضل منه حتى رايت ابنه محمد بن على فاردت ان اعظه فوعظني ، فقال له اصحابه : باى شيء وعظك ؟ قال خرجت الى بعض نواحى المدينة فى ساعة حارة فلقيني ابو جعفر محمد بن على عليه السلام و كان رجلا بادنا ثقيلا و هو متكئ على غلامين اسودين أو موليين ، فقلت فى نفسى : سبحان الله شيخ من اشياخ قريش فى هذه الساعة و على هذه الحال فى طلب الدنيا أما لأعظنه فدنوت منه فسلمت عليه فرد على السلام بنهر و هو يتصاب عرقا . فقلت : اصلحك الله شيخ من اشياخ قريش فى هذه الساعة على هذه الحال فى طلب الدنيا أ رايت لو جاء اجلك و أنت على هذه الحال . كنت تصنع ؟ فقال : لو جاءني النوت و انا على هذه الحال جائنى و انا فى طاعة الله عزّ و جل ، اكف بها نفسى و عيالى عنك و عن الناس و انما كنت اخاف ان لو جائنى الموت و انا على معصية من معاصى الله فقلت : صدقت يرحمك الله اردت أن اعظك فوعظتني . » الفروع من الكافى ، ج 5 ص 72 . ","page_name":" 215 ","page_number":219},
  {"content":"\r\nنمىتوان در اين دنيا كسى را دوست ناميد كه ديدارش نه ثمرى دارد و نه برگ و نوايى . مىدانيد در اين دنيا بهترين كار كدام است ؟ اى مشتاق مست ، شايسته ترين كار براى آدمى آن چنان است كه اگر در حال اشتغال به آن كار اجل به بالينش آيد مقدمش مبارك و او را در شايسته ترين حال دريافته است . اگر چنين ايمانى را در خود نمىبينى بدان كه به كمال خود نرسيده‌اى و بايد در تكامل خويش بكوشى ، در اين زندگانى هر كس كه در رابطه با تو پروايى از مرگ ندارد و دل تو نيز در دوستى با او كراهتى از مرگ احساس نمىكند ، دوست واقعى تو همان است و بس . آن پديده شگفت انگيز كه ما مرگش ناميده‌ايم ، اگر بدون اكراه بتوانى به استقبالش بشتابى يقين بدان كه آن مرگ نبوده ، بلكه انتقال از جايى به جاى ديگر است ، در اين هنگام كه اكراه و ناخوشايندى در بارهء مرگ منتفى گردد ، انسان بسود بزرگى نايل مىشود و اين حقيقت را درك مىكند كه مرگ به كلى از او دور گشته و هرگز بسراغش نخواهد آمد . محبوب واقعى آدم خود حق جل و علا است و آن كسى است كه خدا به او گفته است : -\r\n\r\nكه تويى آن من و من آن تو\r\n\r\n","description":"","footnote":"","page_name":" 216 ","page_number":220},
  {"content":"\r\n\r\n\r\nرسيدن بخارايى عاشق در بندگى صدر جهان\r\n\r\n( ( 4615 ) ) گوش دار اكنون كه عاشق مىرسد\r\nبسته عشق او را بحبل من مسد\r\n( ( 4616 ) ) چون بريد او چهرهء صدر جهان\r\nگوئيا پرّيدش از تن مرغ جان\r\nجان به جانان داد و از خود باز رست\r\nبر سرير ملك جاويدان نشست\r\n( ( 4617 ) ) همچو چوب خشك پيشش اوفتاد\r\nسرد شد از پاى تا سر آن جواد\r\n( ( 4618 ) ) هر چه كردند از بخور و از گلاب\r\nنى بجنبيد و نه آمد در خطاب\r\nكار نايد از بخار و از بخور\r\nجز كه بوى آن شه با فر و نور\r\n( ( 4619 ) ) شاه چون ديد آن مزعفر روى او\r\nپس فرود آمد ز مركب سوى او\r\n( ( 4620 ) ) گفت عاشق دوست مىجويد به تفت\r\nچون كه معشوق آمد آن عاشق برفت\r\n( ( 4621 ) ) عاشق حقّى و حق آن است كاو\r\nچون بيايد از تو نبود تار مو\r\n( ( 4622 ) ) صد چو تو فانيست پيش آن نظر\r\nعاشقى بر نفى خود خواجه مگر ؟\r\n( ( 4623 ) ) سايه‌اى و عاشقى بر آفتاب\r\nشمس آيد سايه لا گردد شتاب\r\nچون كه سر بر زد ز مشرق قرص خور\r\nنز ستاره ماند و نز شب اثر\r\nاز در دل چون كه عشق آيد درون\r\nعقل رخت خويش اندازد برون\r\nهمچو زور پشه پيش تند باد\r\nفهم كن و اللَّه اعلم بالسداد\r\n\r\nتفسير ابيات\r\nاكنون گوش دار كه عاشق دلباخته در حالى كه عشق گردن جان او را به طناب سختى بسته است بكوى معشوق مىرسد . وقتى كه چهرهء زيباى صدر جهان را ديد گويى مرغ جانش از قفس تن پرواز كرد و -\r\n\r\nجان به جانان داد و از خود باز رست\r\nبر سرير ملك جاويدان نشست\r\n\r\nمانند چوب خشكى در مقابل صدر جهان بر زمين افتاد و سر تا پاى وجود آن\r\n","description":"","footnote":"","page_name":" 217 ","page_number":221},
  {"content":"\r\nبخشنده جان عزيزش را ، در راه عشق سردى مرگ فرا گرفت .\r\nپيرامونش جمع شدند و بخور و گلاب برويش پاشيدند ، نه حركتى كرد و نه سخنى گفت . اين جا لحظات شكفتگى عشق فرا رسيده است كارى از دست بخار و بخور ساخته نيست ، تنها بوى عطر آميزى كه بتواند جان از دست رفتهء آن دلباخته را بار ديگر به قفس تن بر گرداند بوى آن معشوق و فروزان و با فر و شكوه است . وقتى كه صدر جهان روى زرد عاشق را در روى خاك ديد از مركب پياده شد و نگاهى به وجود غوطه ور در اسرار عشق عاشق خويش انداخت .\r\nشگفتا ، مىگويند عاشق با كمال حرارت و هيجان ، معشوق خويشتن را مىجويد ولى هيمن كه معشوق رخ مىنمايد و سراغش مىآيد عاشق بىنوا رهسپار نيستى مىگردد ، تو اى مرد الهى -\r\n\r\n( ( 4621 ) ) عاشق حقّى و حق آن است كاو\r\nچون بيايد از تو نبود تار مو\r\n\r\nصدها امثال تو در مقابل نگاه معشوق راه فنا پيش مىگيرند ، اى عاشق بىنوا مگر تو بر نيستى خود عشق مىورزى ؟ مثل عشق تو مانند عشق سايه بر آفتاب است كه وقتى نورش فرا رسد سايه با شتاب بيش از حد رو به نيستى خواهد رفت ، در آن هنگام كه خورشيد سر از مشرق بر مىدارد در فضاى لاجوردين نه ستاره‌اى مىماند و نه اثرى از شب تاريك .\r\nدر آن هنگام كه عشق از دريچهء دل بدرون آدمى وارد مىگردد ، فورا عقل جزئى كوته بين رخت خود را از درون آدمى بيرون مىكشد ، مانند آهوى بىنوا كه موقعى كه روبه روى شير سهمناك قرار مىگيرد از خود بىخبر مىشود و بىاختيار بر زمين مىافتد و مانند پشهء ناتوان مىگردد در مقابل تند باد توفانى كه اثرى از پشه نخواهد گذاشت .\r\n","description":"","footnote":"","page_name":" 218 ","page_number":222},
  {"content":"\r\n\r\nداد خواستن پشه از باد به حضرت سليمان عليه السلام\r\n\r\n( ( 4625 ) ) پشه آمد از حديقه وز گياه\r\nوز سليمان گشت پشه داد خواه\r\n( ( 4625 ) ) كاى سليمان معدلت مىگسترى\r\nبر شياطين و آدمى زاد و پرى\r\n( ( 4626 ) ) مرغ و ماهى در پناه عدل توست\r\nكيست آن گم گشته كش فضلت نجست\r\n( ( 4627 ) ) داد ده ما را كه بس زاريم ما\r\nبىنصيب از باغ و گلزاريم ما\r\n( ( 4628 ) ) مشكلات هر ضعيفى از تو حل\r\nپشه باشد در ضعيفى خود مثل\r\n( ( 4629 ) ) شهره ما در ضعف و اشكسته پرى\r\nشهره تو در لطف و مسكين پرورى\r\n( ( 4630 ) ) اى تو در اطباق قدرت منتهى\r\nمنتهى ما در كمىّ و گمرهى\r\n( ( 4631 ) ) داد ده ما را ازين غم كن جدا\r\nدستگير اى دست تو دست خدا\r\n( ( 4632 ) ) پس سليمان گفت اى انصاف جو\r\nداد و انصاف از كه مىخواهى ؟ بگو\r\n( ( 4633 ) ) كيست آن ظالم كه از باد بروت\r\nظلم كردست و خراشيدست روت ؟\r\n( ( 4634 ) ) اى عجب در عهد ما ظالم كجاست\r\nكاو نه اندر حبس و در زنجير ماست\r\n( ( 4635 ) ) چون كه ما زاديم ظلم آن روز مرد\r\nپس به عهد ما كه ظلمى پيش برد ؟\r\n( ( 4636 ) ) چون بر آمد نور ظلمت نيست شد\r\nظلم را ظلمت بود اصل و عضد\r\n( ( 4637 ) ) نك شياطين كسب و خدمت مىكنند\r\nديگران بسته بأصفادند و بند\r\n( ( 4338 ) ) اصل ظلم ظالمان از ديو بود\r\nديو در بند است استم چون نمود ؟\r\n( ( 4639 ) ) ملك ز ان داده است ما را كن فكان\r\nتا ننالد خلق سوى آسمان\r\n( ( 4640 ) ) تا به بالا بر نيايد دودها\r\nتا نگردد مضطرب چرخ و سُها\r\n( ( 4641 ) ) تا نلرزد عرش از نالهء يتيم\r\nتا نگردد از ستم جانى سقيم\r\n( ( 4642 ) ) ز ان نهاديم از ممالك مذهبى\r\nتا نيايد بر فلكها يا ربى\r\n( ( 4643 ) ) منگر اى مظلوم سوى آسمان\r\nكاسمانى شاه دارى در زمان\r\n( ( 4644 ) ) گفت پشه داد من از دست باد\r\nكاو دو دست ظلم بر ما بر گشاد\r\n\r\n","description":"","footnote":"","page_name":" 219 ","page_number":223},
  {"content":"\r\n\r\n\r\n\r\n\r\n( ( 4645 ) ) ما ز ظلم او به تنگى اندريم\r\nبا لب بسته ازو خون مىخوريم\r\nظلم او بر ما صريح است و عيان\r\nنيست ما را چاره جز كردن بيان\r\nداد ما و انصاف ما بستان ازو\r\nاى كريم عادل اكرام خو\r\n\r\nآيه\r\n« فَسَخَّرْنا لَه اَلرِّيحَ تَجْرِي بِأَمْرِه رُخاءً حَيْثُ أَصابَ . وَاَلشَّياطِينَ كُلَّ بَنَّاءٍ وَغَوَّاصٍ . وَآخَرِينَ مُقَرَّنِينَ فِي اَلأَصْفادِ » 38 : 36 - 38 . ( 1 )  ( باد را تحت سلطهء او ( سليمان ) قرار داديم ، باد به امر او بهر جا كه مىرسيد نرم و آرام مىوزيد : شياطين را هم تحت سلطهء او قرار داده بوديم آنها مشغول ساختمان يا فرو رفتن در درياها براى استخراج مواد با ارزش بودند و گروه ديگر از شياطين در زنجيرها بسته شده بودند . )\r\nروايت\r\n« ان اليتيم إذا بكى اهتز له العرش « ( 2 )  ( موقعى كه يتيم بگريد ، عرش الهى براى او بلرزه در مىآيد . )\r\n\r\n( ( 4630 ) ) اى تو در اطباق قدرت منتهى\r\nمنتهى ما در كمىّ و گمرهى\r\n( ( 4631 ) ) داد ده ما را ازين غم كن جدا\r\nدستگير اى دست تو دست خدا\r\n\r\nكيست كه گوش قدرت بىنهايت را باز كند و نالهء ناتوان بىنهايت را به او برساند جز خدا ؟\r\nدر انقسام قدرت ميان انسانها اختلاف در كيفيت و كميت بقدرى زياد است كه مىتوان گفت : گاهى از بىنهايت ناتوانى تا بىنهايت توان و قدرت انسانها را از يكديگر\r\n","description":"","footnote":" ( 1 ) سوره ص ، آيهء 36 تا 38 . .  ( 2 ) سفينه البحار ، ج 2 ص 731 . . ","page_name":" 220 ","page_number":224},
  {"content":"\r\nجدا مىسازد .\r\nيكى از خاصيتهاى عجيب قدرتهاى طبيعى اين است كه هر چه تحول يابد و بالاتر برود ، گوش و چشم قدرتمند هم عوض مىشود ، آن چه را كه در مراتب پايين تر مىشنود ، در مراتب بالاتر نمىشنود و آن چه را كه در درجات پست قدرت مىديد ، در مراتب عالى تر آن را قدرت نمىبيند گويى قدرتمند هر پله‌اى كه بالاتر مىرود ، ماهيت خود را عوض مىكند ، و با آن موجوديتى كه به دست آورده است به انسان و جهان مىنگرد .\r\nاما ناتوانى درست بر عكس توانايى ، انسان را تا حدودى حساس تر مىسازد ، زيرا او كه مىخواهد چراغ بسيار ضعيف وجود خود را از ميان طوفانهاى بنيان كن قدرتها بگذراند ، ناچيزترين نسيم مزاحم را مانند تند وزترين باد درك مىكند .\r\nاين بدان معنى نيست كه اعتلاى قدرت همواره آدمى را از مراحل انسانى به غير انسانى منتقل مىسازد ، زيرا در شخصيتهاى عالى تاريخ به طور فراوان ديده مىشود كه اشخاصى هستند كه با اعتلاى قدرت ، انسان و خواسته او را از افق عالىترى مىبينند و مىشنوند .\r\nاين على بن ابى طالب است كه با شنيدن ستم به دختر يك فرد خارج از اسلام و هم پيمان با مسلمين كه در يك اجتماع با مسلمانان هم زيستى دارد ، مىنالد و مىگريد . ويكتور هوگو با به دست آوردن قدرت مغزى فوق العادهء ستمديده گى و ناله هاى ناتوانان بشرى را از افق عالىترى مىنگرد و مىشنود و در سطور بىنوايان مجسم مىسازد .\r\nاين شنوايى و بينندگى تنها يك شرط لازم و كافى دارد ، آن هم اين است كه با پيش رفت قدرت و گسترش امكانات ، قدرتمندى كه خود را در قدرت بىنهايت مىبيند اشتراك خود را با بىنهايت ناتوان در ديدگاه خدا بپذيرد و بداند كه در همان لحظه آن خدايى كه ناظر هيجان قدرت او است ، همان خدا نالهء بىنهايت ناتوان را نيز مىشنود .\r\n","description":"","footnote":"","page_name":" 221 ","page_number":225},
  {"content":"\r\n\r\nدر غير اين صورت هيچ اصلى و نيرويى ديده نمىشود كه آن قدرت بىنهايت را به پايين خم كند ، يا آن بىنهايت ناتوان را از نردبانى بالا ببرد و صداى اين را به گوش او برساند .\r\nتفسير ابيات\r\nپشه‌اى از باغ و از روى علفها بر خاسته رهسپار بارگاه سليمان مىگردد و داد خود را از او مىخواهد . مىگويد : اى سليمان ، تو در روى زمين بر شياطين و آدمى زاد و حيوانات عدالت مىگسترانى ، مرغ و ماهى در پناه دادگرى تو آرميده‌اند ، هيچ گم گشته‌اى وجود ندارد كه فضيلت تو را جستجو نكند ، اى سليمان .\r\n\r\n( ( 4627 ) ) داد ده ما را كه بس زاريم ما\r\nبىنصيب از باغ و گلزاريم ما\r\n\r\nتو اى سرور دادگر ، مشكلات هر ناتوانى را با تدبير الهى خويش حل و فصل مىنمايى ، من آن چنان ناتوانم كه انسانها وجود مرا ضرب المثل ناتوانى قرار داده‌اند . من در ناتوانى و بال و پر شكستگى مشهور جهانيان ، و تو در لطف و ناتوان نوازى معروف آفاقى .\r\nاى تو كه به مراتب عالى قدرت رسيده‌اى فرياد مرا بشنو من آن ناتوانم كه در ناچيزى و گمراهى به نهايت رسيده‌ام داد مرا از خصم بنيان كنم بستان و مرا از اندوه نجات بده و اى سليمان با آن دستت كه دست خدايى است دست مرا بگير .\r\nسليمان رو به پشه كرده مىگويد : خصم تو كيست و داد و انصاف تو را از كه بگيرم ؟ به من بگو ببينم آن ستمكارى كه با قدرت خويش به تو ستم ورزيده و روى ضعيفت را خراشيده است كيست ؟\r\n\r\nاى عجب در عهد ما ظالم كجاست ؟\r\n\r\nمگر ما همه ستمكاران را محبوس و در زنجيرهاى گرانبار نبسته‌ايم ؟ آرى\r\n\r\n( ( 4636 ) ) چون بر آمد نور ظلمت نيست شد\r\nظلم را ظلمت بود اصل و عضد\r\n\r\nاينك شياطين در دوران ما مشغول كسب و خدمت گشته‌اند ، گروه ديگرى هم\r\n","description":"","footnote":"","page_name":" 222 ","page_number":226},
  {"content":"\r\nاز آنها در زنجيرها بسته شده‌اند . ريشهء اساسى ظلم ستمگران از شياطين است ، حال كه شيطان بسته ى زنجير عدالت ما است ، چگونه مىشود كه ستمى در قلمرو و حكمفرمايى ما نمودار گردد ، مگر اين ملك و سيطره كه خداوند با مشيت قاهرهء خود بما ارزانى داشته است براى چيست ؟ مگر براى آن نيست كه نالهء مخلوق دردمند به آسمانها طنين نيندازد ؟ آرى اين سلطه و اين قدرت را براى آن در نزد ما وديعت گذاشته است كه -\r\n\r\n( ( 4640 ) ) تا به بالا بر نيايد دودها\r\nتا نگردد مضطرب چرخ و سها\r\n( ( 4641 ) ) تا نلرزد عرش از نالهء يتيم\r\nتا نگردد از ستم جانى سقيم\r\n\r\nما قوانين و مقررات را در قلمرو زمامدارى خود بدان جهت وضع كرده‌ايم كه يا رب يا رب بىنوايان بر افلاك طنين انداز نگردد ، اى مظلوم بىنوا ، ديگر به سوى آسمان منگر و آه سوزان از سينهء خود به سوى فضاى لاجوردين روانه مساز ، زيرا دورانى كه تو در آن زندگى مىكنى ، سرورى آسمانى دارى . پشه در مقابل پرسش سليمان مىگويد : داد و افغان من از دست باد است ، زيرا باد دو دست ستمگرى به سوى ما گشوده ، ستم او ما را در تنگناى زندگى قرار داده با لبان بسته خون دل از اين خصم بىدادگر مىخوريم ، آرى .\r\n\r\nظلم او بر ما صريح است و عيان\r\n\r\nاما چه كنيم ؟ زيرا\r\n\r\nنيست ما را چاره جز كردن بيان\r\n\r\nبيا اى قدرت الهى كه در كرهء خاكى نگه دارندهء امانت خداوندى هستى\r\n\r\nداد ما و انصاف ما بستان از او\r\nاى كريم عادل اكرام خو\r\n\r\n","description":"","footnote":"","page_name":" 223 ","page_number":227},
  {"content":"\r\n\r\nامر كردن سليمان عليه السلام پشهء متظلم را به احضار خصم به ديوان حكم\r\n\r\n( ( 4646 ) ) پس سليمان گفت اى زيبا روى\r\nامر حق بايد كه از جان بشنوى\r\n( ( 4647 ) ) حق به من گفته است هان اى دادور\r\nمشنو از خصمى تو بىخصم دگر\r\n( ( 4648 ) ) تا نيايد هر دو خصم اندر حضور\r\nحق نيايد پيش حاكم در ظهور\r\n( ( 4649 ) ) خصم تنها گر بر آرد صد نفير\r\nهان و هان بىخصم قول او مگير\r\n( ( 4650 ) ) من نيارم رو ز فرمان تافتن\r\nخصم خود را رو بياور سوى من\r\n( ( 4651 ) ) گفت قول توست برهان و درست\r\nخصم من باد است و او در حكم توست\r\n( ( 4652 ) ) بانگ زد آن شه كه اى باد صبا\r\nپشه افغان كرد از ظلمت بيا\r\n( ( 4653 ) ) هين مقابل شو به خصمت روبرو\r\nپاسخش مىگوى و كن دفع عدو\r\n( ( 4654 ) ) باد چون بشنيد آمد تيز تيز\r\nپشه بگرفت آن زمان راه گريز\r\n( ( 4655 ) ) پس سليمان گفت كاى پشه كجا ؟\r\nباش تا بر هر دو رانم من قضا\r\n( ( 4656 ) ) گفت اى شه مرگ من از بود اوست\r\nخود سياه اين روز من از دود اوست\r\n( ( 4657 ) ) او چو آمد من كجا يابم قرار ؟\r\nكاو بر آرد از نهاد من دمار\r\n( ( 4658 ) ) همچنين جوياى درگاه خدا\r\nچون خدا آيد شود جوينده لا\r\n( ( 4659 ) ) گر چه آن وصلت بقا اندر بقاست\r\nليك ز اول آن بقا اندر فناست\r\n( ( 4660 ) ) سايه هايى كان بود جوياى نور\r\nنيست گردد چون كند نورش ظهور\r\n( ( 4661 ) ) عقل كى ماند چو باشد سر ده او ؟\r\nكل شيء هالك الا وجهه\r\n( ( 4662 ) ) هالك آمد پيش وجهش هست و نيست\r\nهستى اندر نيستى خود طرفه‌اى است\r\n( ( 4663 ) ) اندرين محضر خردها شد ز دست\r\nچون قلم اين جا رسيد و سر شكست\r\n\r\n","description":"","footnote":"","page_name":" 224 ","page_number":228},
  {"content":"\r\n\r\n\r\nروايت\r\n« عن جعفر عن ابيه عن على عليه السلام : قال لا يقضى على غائب « . ( 1 )  ( از امام جعفر بن محمد از پدرش از امير المومنين عليه السلام : « در بارهء شخص غايب نمىتوان قضاوت كرد . )\r\n\r\n( ( 4647 ) ) حق به من گفته است هان اى دادور\r\nمشنو از خصمى تو بىخصم دگر\r\n( ( 4648 ) ) تا نيايد هر دو خصم اندر حضور\r\nحق نيايد پيش حاكم در حضور\r\n\r\nبراى احقاق حق ، آگاهى كامل از حال متخاصمين در موضوع مرافعه لازم است\r\nاين مسئله از نظر فقهى مورد اختلاف است كه آيا حضور متخاصمين در پيش قاضى ضرورت دارد يا نه ؟ چهار نظريه در منابع فقهى در اين باره ديده مىشود :\r\n1 - قاضى مىتواند در بارهء كسى كه غايب ، از مجلس محاكمه است ، حكم كند . ( 2 )  2 - براى حكم غيابى در بارهء مدعى عليه غايب شرط است كه دور تر از دسترس بوده باشد . ( 3 )  3 - اگر مدعى عليه حاضر در محل ، از حضور در مجلس محاكمه معذور باشد . ( 4 ) \r\n","description":"","footnote":" ( 1 ) مفتاح الكرامة ، سيد محمد جواد عاملى ، ج 10 ص 163 اين مضمون از مسند احمد بن حنبل ج 1 ص 90 نيز نقل شده است . .  ( 2 ) شرايع ، نافع ، ارشاد ، ايضاح ، دروس ، غاية المراد ، مسالك ، لمعه ، روضه ، غاية المرام ، كفايه ، نهايه ، نقل از مفتاح الكرامة ، ج 10 كتاب القضاء ص 163 و 164 . .  ( 3 ) مفتاح الكرامة ، ج 10 ص 163 و 164 . .  ( 4 ) يحيى بن سعيد . . ","page_name":" 225 ","page_number":229},
  {"content":"\r\n\r\n4 - نمىتوان حكم در حق مدعى عليه غايب كرد ، مگر موقعى كه خود مدعى عليه از حضور در مجلس محاكمه امتناع بورزد و بداند كه در بارهء او حكم صادر خواهد گشت . ( 1 )  با نظر به مجموع منابع مربوطه و علتى كه براى جواز حكم غيابى ذكر شده است ، چنين استفاده مىشود كه جواز حكم غيابى براى وصول مدعى به حق خويشتن مىباشد و حضور و غياب مدعى عليه خصوصيتى ندارد و از اين حكم نبايد چنين فهميده شود كه غايب به طور مطلق محكوم واقع خواهد بود ، بلكه چنان كه در نظريهء چهارم ملاحظه شد ، بايد غياب مجوز صدور حكم ، مستند به خود مدعى عليه باشد ، يعنى خود او با اين كه موقع محاكمه را مىداند به مجلس محاكمه حاضر نگردد . و در صورت غيبت مستند به معذوريت ، حجت و دليل او براى خودش محفوظ است ، يعنى مىتواند پس از ارتفاع عذر مجوز غيبت ، دليل يا سوگندى را كه براى او حق است انجام بدهد و به حق خود نائل گردد .\r\n\r\n( ( 4658 ) ) همچنين جوياى درگاه خدا\r\nچون خدا آيد شود جوينده لا\r\n( ( 4659 ) ) گر چه آن وصلت بقا اندر بقاست\r\nليك ز اول آن بقا اندر فناست\r\n\r\nپس از وصول به پيشگاه الهى ، من و ما فانى و روح رشد يافته به حوزهء شعاع ربوبى پيوسته و ابديت آغاز مىگردد .\r\nاين يك قاعدهء كلى در تحول تكاملى روح است كه هر مرتبه‌اى از عظمت را كه به دست مىآورد ، نورانيتى درون آدمى را روشن مىسازد كه هويت مرتبهء پيشين منتفى مىگردد ، يا بعبارت مناسب تر ، ناچيزى مرتبهء پيشين بر راهرو ثابت مىشود و فناى\r\n","description":"","footnote":" ( 1 ) تعليق ارشاد و مبسوط و مفاتيح . . ","page_name":" 226 ","page_number":230},
  {"content":"\r\n\r\nآن در عظمت مرتبهء بالاتر احساس مىگردد ، به عنوان مثال موقعى كه انسان در درك كميتها از معدودهاى عينى بىنياز مىگردد ، مىتواند مثلًا عدد 2 را بدون توجه به دو قلم و دو كتاب و دو انسان در يابد ، ولى محدوديت يكى از دو شيئىهاى مزبور كه موجب انتزاع عدد شده بود ، نابود نمىگردد ، بلكه همان دو قلم فعلا هم دو قلم است . نه يك قلم شده و نه سه قلم ، ولى شخص مفروض ، به جهت رشد مغزى توانسته است با فعاليت رياضى مغز ، بدون احتياج به دو شيئىهاى مزبور عدد 2 را در مغز خود در يابد و آن را در مجراى هزاران عمل رياضى قرار بدهد .\r\nاين مثال در تحولات رشد روحى كاملًا مطابقت نمىكند ، زيرا در تحولات روحى ميان حالت گذشته و حالت آينده ، سطحى از روح مانند پل يا محل تحول مىباشد در صورتى كه رشد مغزى از حالت بدوى معدود نگرى به حالت تجريد عدد ، روى محل واقعى يا از يك پل عبور نمىكند . به همين جهت است كه مىگوييم : در تحولات كمالى ، روح است كه بمراتب كمال نائل مىشود و از شير خوارگى طبيعت به پذيرش غذاى روحانى سپس گسترش و نفوذ در هستى و پس از آن رهسپار حوزهء پيشگاه الهى مىگردد . بهر حال مطلبى را كه جلال الدين مطرح نموده ، وصول روح را به مقام والاتر نفى كنندهء مقام پايين تر مىداند ، مطلبى است صحيح و شايستهء بهره بردارى در مراحل تعليم و تربيت انسانهاست .\r\nتفسير ابيات\r\nسليمان در پاسخ آن پشهء ناتوان چنين فرمود كه اى پشهء خوش زمزمه ( 1 )  بايستى دستور حق را از جان و دل بشنوى زيرا\r\n\r\n( ( 4647 ) ) حق به من گفته است هان اى دادور\r\nمشنو از خصمى تو بىخصمى دگر\r\n( ( 4648 ) ) تا نيايد هر دو خصم اندر حضور\r\nحق نيايد پيش حاكم در ظهور\r\n\r\nاگر يكى از خصما براى داد خواهى پيش تو آيد و داد و قال راه بيندازد تو بدون\r\n","description":"","footnote":" ( 1 ) دوى به معناى صداى پشه و زنبور است . . ","page_name":" 227 ","page_number":231},
  {"content":"\r\nاحضار خصم ديگر به ادعاى او گوش فرا مده ، من نمىتوانم از فرمان حق سر بپيچم . زود برو و خصم خود را پيش من احضار كن . پشه در پاسخ سليمان مىگويد : اى پيامبر عزيز ، امر تو صحيح است و متكى به برهان و دليل ، اما من چه كنم ؟\r\n\r\nخصم من باد است و او در حكم توست ؟\r\n\r\nسليمان بانگ بر مىآورد كه اى باد صبا ، پشه از ظلم تو به ناله و افغان در آمده بيا و با خصم خود رو در رو بايست و پاسخش را بگو و خصومت را از خود دفع نما . باد هيمن كه دستور سليمان را شنيد با سرعت به پيشگاه سليمان آمد و در همان حال\r\n\r\nپشه بگرفت آن زمان راه گريز\r\n\r\nسليمان پشه را صدا كرده مىگويد : كجا مىروى ؟ در همين محكمهء عدالت حاضر باش ، تا در بارهء تو و خصمت كه باد است قضاوت كنم .\r\n\r\n( ( 4656 ) ) گفت اى شه مرگ من از بودِ اوست\r\nخود سياه اين روز من از دود اوست\r\nاو چو آمد من كجا يابم قرار ؟\r\nكاو بر آرد از نهاد من دمار\r\n\r\nآرى ، چنين است كار جويندهء درگاه خدا ، زيرا هيمن كه انوار بارگاه ربوبى بر دل كسى تابيدن بگيرد ، وجود طبيعى او منفى خواهد گشت ، اگر چه وصال بارگاه ربوبى بقا در بقاست ، اما پيش از آن بقا بايد از نعمت بزرگ فنا برخوردار شويم .\r\nبلى ، ما بارها گفته‌ايم :\r\n\r\n( ( 4660 ) ) سايه هايى كان بود جوياى نور\r\nنيست گردد چون كند نورش ظهور\r\n\r\nدر آن هنگام كه موجوديت انسانى سر به راه فنا سپرده است ، چگونه مىتواند به هستى خود ادامه بدهد ؟ اين است معناى -\r\n\r\nكل شىء هالك الا وجهه\r\n\r\nدر مقابل وجه الله سرمدى ، هست و نيست همه هيچاند ، آن جا جايگاهى است كه هستى در نيستى فرو مىرود و نيستى در هستى . بگذريم زيرا :\r\n\r\n( ( 4663 ) ) اندر اين محضر خردها شد ز دست\r\nچون قلم اين جا رسيد و سر شكست\r\n\r\n","description":"","footnote":"","page_name":" 228 ","page_number":232},
  {"content":"\r\n\r\nنواختن معشوق عاشق بىهوش را تا به هوش باز آيد\r\n\r\nباز گردم جانب صدر جهان\r\nدر نوازش عاشق خود را نهان\r\n( ( 4664 ) ) مىكشيد از بىهشىاش در بيان\r\nاندك اندك از كرم صدر جهان\r\nبر گرفتش سر نهان اندر كنار\r\nبر رخش مىكرد اشك تر نثار\r\n( ( 4665 ) ) بانگ زد در گوش او شه كاى گدا\r\nزر نثار آوردمت دامن گشا\r\n( ( 4666 ) ) جان تو كاندر فراقم مىطپيد\r\nچون كه زنهارش رسيدم چون رميد ؟\r\n( ( 4667 ) ) اى بديده در فراقم گرم و سرد\r\nبا خود آ از بىخودى و باز گرد\r\n( ( 4668 ) ) مرغ خانه اشترى را بىخرد\r\nرسم مهمانش به خانه مىبرد\r\n( ( 4669 ) ) چون به خانهء مرغ اشتر پا نهاد\r\nخانه ويران گشت و سقف اندر فتاد\r\n( ( 4670 ) ) خانهء مرغ است عقل و هوش ما\r\nهوش صالح طالب ناقهء خدا\r\n( ( 4671 ) ) ناقه چون سر كرد در آب و گلش\r\nنى گل آن جا ماند نى جان و دلش\r\n( ( 4672 ) ) كرد فضل عشق انسان را فضول\r\nزين فزون جويى ظلوم است و جهول\r\n( ( 4673 ) ) جاهل است و اندر اين مشكل شكار\r\nمىكشد خرگوش شيرى در كنار\r\n( ( 4674 ) ) كى كنار اندر كشيدى شير را ؟\r\nگر بدانستى و ديدى شير را\r\n( ( 4675 ) ) ظالم است او بر خود و بر جان خود\r\nظلم بين كز عدلها گو مىبرد\r\n( ( 4676 ) ) جهل او مر علمها را اوستاد\r\nظلم او مر عدلها را شد رشاد\r\n( ( 4677 ) ) دست او بگرفت كاين رفته دمش\r\nآن گهى آيد كه من دم بخشمش\r\n( ( 4678 ) ) چون به من زنده شود آن مرده تن\r\nجان من باشد كه روى آرد به من\r\n( ( 4679 ) ) من كنم او را ازين جان محتشم\r\nجان كه من بخشم ببيند بخششم\r\n( ( 4680 ) ) جان نامحرم نبيند روى دوست\r\nجز همان جان كاصل او از كوى اوست\r\n( ( 4681 ) ) در دمم قصابوار اين دوست را\r\nتا هلد آن مغز نغزش پوست را\r\n( ( 4682 ) ) گفت اى جان رميده از بلا\r\nوصل را ما در گشاديم الصلا\r\n\r\n","description":"","footnote":"","page_name":" 229 ","page_number":233},
  {"content":"\r\n\r\n\r\n( ( 4683 ) ) اى خود ما بىخودى و مستىات\r\nاى ز هست ما هماره هستىات\r\n( ( 4684 ) ) با تو بىلب اين زمان من نو بنو\r\nرازهاى كهنه گويم مىشنو\r\n( ( 4685 ) ) ز ان كه آن لبها از اين دم مىرمد\r\nبر لب جوى نهان بر مىدمد\r\n( ( 4686 ) ) گوش بىگوشى در اين دم بر گشا\r\nبهر راز يفعل الله ما يشا\r\n( ( 4687 ) ) چون صلاى وصل بشنيدن گرفت\r\nاندك اندك مرده جنبيدن گرفت\r\n( ( 4688 ) ) نى كم از خاك است كز عشوهء صبا\r\nسبز پوشد سر بر آرد از قبا\r\n( ( 4689 ) ) كم ز آب نطفه نبود كز خطاب\r\nيوسفان زايند رخ چون آفتاب\r\n( ( 4690 ) ) كم ز بادى نى كه شد از امر كن\r\nدر رحم طاوس و مرغ خوش سخن\r\nكم ز نارى نيست كز امر سلاح\r\nگلستان شد بر خليل خوش كلام\r\nكم ز چوبى نيست در دفع عدو\r\nكه شد اژدرهاى منكر ز امر هو\r\n( ( 4691 ) ) كم ز كوه و سنگ نبود كز ولاد\r\nناقه‌اى كان ناقه ناقه زاد زاد\r\n( ( 4692 ) ) زين همه بگذر نه آن مايهء عدم\r\nعالمى زاد و بزايد دمبه دم\r\n\r\nآيه\r\n« إِنَّا عَرَضْنَا اَلأَمانَةَ عَلَى اَلسَّمواتِ وَاَلأَرْضِ وَاَلْجِبالِ فَأَبَيْنَ أَنْ يَحْمِلْنَها وَأَشْفَقْنَ مِنْها وَحَمَلَهَا اَلإِنْسانُ إِنَّه كانَ ظَلُوماً جَهُولًا » . 33 : 72 ( 1 )  ( ما امانت را به آسمانها و زمين و كوه ها عرضه كرديم ، آنها از حمل آن امانت خوددارى نموده و با وجود ميل به حمل آن ترسيدند ، انسان آن امانت را حمل كرد و او ستمكار و نادان بود ) .\r\n« كَذلِكَ الله يَفْعَلُ ما يَشاءُ » . 3 : 40 ( 2 )  ( بدينسان خدا هر چه را بخواهد انجام مىدهد ) .\r\n","description":"","footnote":" ( 1 ) سوره الاحزاب ، آيهء 72 . .  ( 2 ) سوره آل عمران ، آيهء 40 . . ","page_name":" 230 ","page_number":234},
  {"content":"\r\n\r\n\r\n« قُلْنا يا نارُ كُونِي بَرْداً وَسَلاماً عَلى إِبْراهِيمَ » 21 : 69 . ( 1 )  ( گفتيم : اى آتش ، خنك و سالم باش به ابراهيم ) .\r\n« فَأَلْقى عَصاه فَإِذا هِيَ ثُعْبانٌ مُبِينٌ » 7 : 107 . ( 2 )  ( پس موسى عصاى خود را انداخت ، ناگهان اژدهاى آشكارى گشت ) « إِنَّا مُرْسِلُوا اَلنَّاقَةِ فِتْنَةً لَهُمْ فَارْتَقِبْهُمْ وَاِصْطَبِرْ . وَنَبِّئْهُمْ أَنَّ اَلْماءَ قِسْمَةٌ بَيْنَهُمْ كُلُّ شِرْبٍ مُحْتَضَرٌ » 54 : 27 - 28 . ( 3 )  ( ما ناقه را براى آزمايش آنها مىفرستيم ، در انتظار عكس العمل آنان باش و بردبارى كن و به آنان اطلاع بده كه آب را دو قسمت كنند ( روزى براى ناقه و روزى براى خودشان و در نوبت هر يك ، ديگرى حقى ندارد ) .\r\nتوضيح\r\n- داستان ناقهء صالح چنين است كه قوم صالح از او خواستند كه از يك سنگ ناقهء سرخ عشراء ( شتر ماده‌اى كه از آبستنى او ده يا هشت ماه بگذرد و به وضع حملش نزديك شود ) بيرون آورد و آن ناقه بزايد و سپس برود از آب رودخانه شان بخورد و بر گردد و به همان مقدار آب ، شير بانها بدهد . و چنين شد .\r\n\r\n( ( 4672 ) ) كرد فضل عشق انسان را فضول\r\nزين فزون جويى ظلوم است و جهول\r\n\r\nامانتى كه به آسمانها و زمين عرضه شد و انسان داوطلب حمل آن شد\r\nدر تفسير آيهء فوق نظريات مختلفى در ميان مفسرين به وجود آمده است ، ما از بيان و تفصيل آن نظريات در اين مورد خوددارى مىكنيم و مسائلى را براى توضيح آيه مطرح مىكنيم :\r\n","description":"","footnote":" ( 1 ) سوره الانبياء ، آيهء 69 . .  ( 2 ) سوره الاعراف ، آيهء 70 . .  ( 3 ) سوره القمر ، آيهء 27 ، 28 . . ","page_name":" 231 ","page_number":235},
  {"content":"\r\nمسئلهء يكم - مقصود از امانتى كه به آسمانها و زمين و كوه ها عرضه شده است ، چيست ؟ مسلماً مقصود از امانت ، آن مفهوم عرفى معمولى نيست كه عبارت است از سپردن چيزى بشخصى به جهت انگيزه هاى طبيعى ، مانند اين كه مالك از نابود شدن آن بترسد ، زيرا از اين امانت گذارى نه سودى براى خدا منظور شده است و نه بيم از ضررى . بنا بر اين مفهومى از امانت در آيهء شريفه قصد شده است كه بسود خود انسان مىباشد ، مانند اصل آفرينش او : در بارهء اين مفهوم سه نظريه وجود دارد كه ما آنها را بيان مىكنيم : - نظريهء يكم - همان تكاليف شرعيهء الهى است كه براى رشد و تكامل فردى و اجتماعى در دو قلمرو مادى و معنوى ، چه به وسيلهء عقل و وجدان و چه به وسيلهء پيامبران براى مردم ابلاغ شده است .\r\nنظريهء دوم - محبت و عشق و انجذاب به پيشگاه ربوبى است .\r\nنظريهء سوم - فيض اقدس الهى است كه به طور مستقيم بهمهء موجودات عرضه شده و انسان آن را پذيرفته است .\r\nبا نظر به مجموع مسائل عقلى و نقلى مىتوان گفت : منظور از امانت همان فيض اقدس الهى است كه تعبير خلافه الله و ولايت الله هم در بارهء آن مناسب است . و اين حقيقت ، دو مفهوم مزبور در نظريهء يكم و دوم را به عنوان مقدمه ى اول و دوم در بر دارد . بعبارت ديگر : امانت همان فيض اقدس الهى است كه انسان هسته اصلى آن را در مزرعهء وجودش پذيرفته است و براى بارور ساختن آن ، انجام دستورات خداوند و محبت و گرايش واقعى به پيشگاه ربوبى ضرورت مقدمه‌اى دارد .\r\nمسئلهء دوم - آيا بيم و هراس آسمانها و زمين و كوه ها از پذيرش امانت مزبور عدم استعداد ذاتى آنها بوده است ؟ مورد اختلاف نظر است مسئلهء سوم - عدم استعداد پذيرش فيض اقدس الهى در آسمانها و زمين منافاتى با سجده و ذكر و تسبيح خود آن موجودات ندارد ، ما اين مسئله را در موارد متعدد\r\n","description":"","footnote":"","page_name":" 232 ","page_number":236},
  {"content":"\r\nاز مجلدات گذشته بررسى نموده و اثبات كرده‌ايم كه تمام موجودات در حالت نيايش و ذكر و تسبيح به سر مىبرند .\r\nمسئلهء چهارم - مقصود از ظلوم و جهول بودن انسان چيست ؟ جلال الدين در ابيات مورد نقد و تحليل و بعضى از عرفاى ديگر چنين مىگويند :\r\n\r\n( ( 4672 ) ) كرد فضل عشق انسان را فضول\r\nزين فزون جويى ظلوم است و جهول\r\n( ( 4675 ) ) ظالم است او بر خود و بر جان خود\r\nظلم بين كز عدلها گو مىبرد\r\n( ( 4676 ) ) جهل او مر علمها را او ستاد\r\nظلم او مر عدلها را شد رشاد\r\n\r\nمضمون ابيات فوق ظلم و جهل موجود در آيه را نه تنها توبيخى براى انسان نمىشناسد ، بلكه يكى از مدايح عالى انسانى معرفى مىكند ، زيرا انسان در عشق الهى بر جان خود ستم روا مىدارد ، يعنى رياضتها مىكشد ، و فدا كارىها مىكند ، انسان جاهل است ، زيرا جز حقايق مربوط به عشق الهى چيزى را نمىداند . همين معنا را عبد الرحمن جامى نيز پذيرفته است و مىگويد :\r\n\r\nغير انسان كسش نكرد قبول\r\nز انكه انسان ظلوم بود و جهول\r\nظلم او آن كه هستى خود را\r\nساخت فانى بقاى سرمد را\r\nجهل او آن كه هر چه جز حق بود\r\nصورت آن ز لوح دل بزدود\r\nنيك ظلمى كه عين معدلت است\r\nنغز جهلى كه مغز معرفت است\r\n\r\nاگر هم اين مضمون به طور كلى صحيح باشد ، آيهء مورد بحث در صدد بيان آن مضمون نيست ، بلكه توبيخ و نكوهشى است در بارهء انسان كه چرا به امانتى كه پذيرفته است دقت نمىكند و به عظمت فيض الهى كه در او وجود دارد پى نمىبرد ؟ ممكن است گفته شود : با اين كه خداوند مىدانست انسان از عمل به مقتضاى اين امانت بزرگ سرباز خواهد زد ، چرا آن را به انسان سپرد ؟ پاسخ اين سؤال روشن است ، زيرا در موارد فراوانى از قرآن ، انسان موجود پستى معرفى شده است ، مانند\r\n","description":"","footnote":"","page_name":" 233 ","page_number":237},
  {"content":"\r\n« ضعيف » ، « لفى خسر » « هلوع » ، « ظلوم » ، « كفار » .\r\nاين اوصاف مربوط به طبيعت مادى انسان است كه همواره ميل به نزول دارد در عين حال در آيات ديگر ، چه متصل به آياتى كه اوصاف فوق در بارهء انسان آمده است و چه جدا از اين گونه آيات ، به طور صريح استثناء مىآورد و مثلًا مىگويد : « إِلَّا اَلَّذِينَ آمَنُوا » 103 : 3 .\r\n( مگر كسانى كه ايمان آورده‌اند ) بدين جهت مىتوانيم بگوييم كه ظلوم و جهول در آيهء امانت براى متوجه ساختن انسان به همان طبيعت مادى او و براى بيدار ساختن اوست كه تو اى انسان ، داراى چنين طبيعت تيره و خود خواه هستى كه همواره ظلم پيشه و زمينهء حياتت نادانى است . متوجه باش كه امانت بزرگى به تو داده شده است . ( 1 )  شايد مقصود حافظ از كلمهء ديوانه در بيت ذيل همين معنى باشد كه ما متذكر شديم -\r\n\r\nآسمان بار امانت نتوانست كشيد\r\nقرعهء فال به نام من ديوانه زدند\r\n\r\nيعنى با اين كه انسان از جهت تبعيت از غرايز حيوانى و غوطه ور شدن در كشاكش تمايلات مانند ديوانگان است ، [ زيرا مهار عقل و وجدان را در بارهء غرايز و تمايلات نمىپذيرد 
  ] با اين حال امانت بزرگ الهى را پذيرفته است مسئلهء پنجم - در حمل و بجا آوردن اين امانت سترگ فراز و نشيبها و سنگلاخهاى پر پيچ و خم زندگانى طبيعى ، اغلب انسانها از پاى در مىآيند و به زانو مىافتند ، اين همه تشويق و تحريك به توجه و نيايش و تعديل غرايز حيوانى در منابع اسلامى براى حفظ اين امانت بوده است :\r\n\r\nراه او را به دو توان پيمود\r\nبار او را به دو توان برداشت\r\nآن بار كه از بردن آن عرش ابا كرد\r\nبا قوّت او حامل آن بار توان بود\r\n\r\n","description":"","footnote":" ( 1 ) تفسير روح البيان ، شيخ اسماعيل حقى بروسوى ، ج 9 ص 249 و 250 . . ","page_name":" 234 ","page_number":238},
  {"content":"\r\n\r\nتفسير ابيات\r\nمطلبى را كه شروع كرده بوديم در همين جا متوقف بسازيم و بر گرديم به سوى صدر جهان و نوازشهاى نهانى او در بارهء عاشقش . صدر جهان دلباخته ى خود را كم كم از بىهوشى در آورده و از روى كرم و صحبت به سخن گفتن وادارش مىكرد ، سر عاشق را گرفت و در كنارش گذاشت و اشكهاى سوزان بر چهرهء او فرو مىريخت ، صدر جهان بانگ در گوش عاشقش زد و گفت :\r\nاى گدا ، دامن بگشاى كه طلاها نثارت كنم به من بگو\r\n\r\n( ( 4666 ) ) جان تو كاندر فراقم مىطپيد\r\nچون كه زينهارش رسيدم چون رميد ؟\r\n\r\nاى عاشقى كه در هجرانم گرم و سردها ديده‌اى ، لحظه‌اى به خود بيا و از عالم بىخودى به جهان هشيارى بر گرد ، مثل تو همان مرغ خانگى است كه شترى را نابخردانه براى مهمانى به خانه اش مىبرد ، موقعى كه آن شتر پاى در خانهء محقر مرغ ناتوان مىگذارد ، خانه اش ويران مىگردد و سقفش فرو مىريزد ، اين عقل و هوش آدمى كه بس بزرگش مىداند ، مانند همان خانهء مرغ است ، در صورتى كه عشق الهى مانند شتر قوى هيكل است كه خانهء عقل و هوش را تار و مار مىسازد . اين هوش صالح است كه مىتواند در جستجوى ناقهء خدا باشد .\r\nدر آن هنگام كه ناقهء الهى سر در آب و گل صالح كرد ، نه گل كالبد مادىاش بجا ماند و نه جان و دلش .\r\nفضل عشق الهى انسان را فضول و بلند پرواز نموده و از اين افزون جويىها ظلوم و جهول ناميده شده است ، آرى انسان نادان است و در مشكل شكار عشق الهى بسى جاهل . كار او شبيه به خرگوشى است كه مىخواهد شيرى را در كنار خود بكشد ، اين خرگوش بىنوا\r\n\r\n( ( 4674 ) ) كى كنار اندر كشيدى شير را\r\nگر بدانستى و ديدى شير را\r\n\r\nآرى ، انسان ستمكار است و ستم او بر خويشتن و جان خويشتن است ، اما گمان مبريد اين همان ظلم وقيح است كه عقل و وجدان آن را محكوم كرده است ، زيرا اين\r\n","description":"","footnote":"","page_name":" 235 ","page_number":239},
  {"content":"\r\nهمان ظلم است كه از دادگريها برتر و از آنها گوى سبقت برده است [ به نقد و تحليل اين بيت مراجعه شود .\r\nآرى ، او جاهل است و با اين جهل ، استاد همه دانشها است ، چنان كه ستم او راهنماى همهء عدالتها است .\r\nبارى ، صدر جهان دست عاشق خود را گرفت و چنين گفت : اين نفس از دست داده و موقعى دم خواهد بر آورد كه من دمى به او ببخشم ، اگر اين دلباخته با ديدار من زنده شود جان من است كه به سوى خودم روى خواهد آورد ، جانى كه به او مىبخشم او را با شكوه و محتشم خواهد ساخت ، اين بخشش مرا جز همان جانى كه من بخشيده‌ام كسى نمىتواند ديد . آرى\r\n\r\n( ( 4680 ) ) جان نامحرم نبيند روى دوست\r\nجز همان جان كاصل او از كوى اوست\r\n\r\nمن مانند قصاب در پوست اين عاشق خواهم دميد تا آن مغز نغزش اين پوست بىاساس را رها كند . آن گاه چنين گفت :\r\nاى جان نازنين كه از بلا رميده‌اى ، اينك در وصال را به روى تو گشوده‌ايم ، آگاه باش و بيا ، اى عاشق ما كه بىخودى و مستى تو عين خود ما است ، اى وجود نازنين كه هستىات وابستهء هستى ما است ، بشنو .\r\n\r\n( ( 4684 ) ) با تو بىلب اين زمان من نو به نو\r\nرازهاى كهنه گويم مىشنو\r\n( ( 4685 ) ) ز انكه آن لبها از اين دم مىرمد\r\nبر لب جوى نهان بر مىدمد\r\n\r\nاكنون گوشهاى طبيعىات را بر بند و گوش بىگوشى برگشا ، باشد كه راز [ يفعل الله ما يشاء . . . 
  ] را دريابى . شگفت منظره‌اى بود ، زيرا :\r\n\r\n( ( 4687 ) ) چون صلاى وصل بشنيدن گرفت\r\nاندك اندك مرده جنبيدن گرفت\r\n\r\nمگر آدمى كم از خاك تيره است كه از عشوه هاى باد صبا قباى سبز بر تن مىكند و شاداب مىشود ؟ مگر آدمى پس از رشد و كمال كمتر از قطرات نطفه است كه با خطاب الهى\r\n","description":"","footnote":"","page_name":" 236 ","page_number":240},
  {"content":"\r\nيوسف صفتان را مىزايند كه چهره‌اى چون خورشيد جهان آراء دارند ، آرى\r\n\r\n( ( 4690 ) ) كم ز بادى نى چه شد از امر كن\r\nدر رحم طاوس و مرغ خوش سخن\r\n\r\nبلى ، آدمى كمتر از آن آتش نيست كه از امر [ يا نار كوني بردا و سلاما على إبراهيم 
  ] گلستان مىشود و ابراهيم را در لذت غوطه ور مىسازد . اين انسان است و كمتر از آن عصاى چوبين نيست كه به صورت اژدهايى در آمد و منكر امر الهى را از بين برد . اين انسان است و كمتر از كوه و سنگ نيست كه ناقه‌اى مىزايد و آن ناقه فرزندى مىآورد [ يا ناقه و فرزند ناقه مىزايد 
  ] از همهء اينها بگذريم ، آيا چنين نيست كه هر لحظه از كتم عدم ، جهانى زاييده مىشود و دم بدم جهانهاى ديگرى به وجود مىآيد .\r\n","description":"","footnote":"","page_name":" 237 ","page_number":241},
  {"content":"\r\n\r\nبا خويش آمدن عاشق بىهوش و روى آوردن به ثنا و شكر معشوق\r\n\r\n( ( 4693 ) ) بر جهيد و بر طپيد او گشت شاد\r\nيك دو چرخى زد سجود اندر فتاد\r\nبشكفيد از روى او و شاد شد\r\nدر وصال از بند هجر آزاد شد\r\n( ( 4694 ) ) گفت اى عنقاى حق جان را مطاف\r\nشكر كه باز آمدى ز ان كوه قاف\r\n( ( 4695 ) ) اى سرافيل قيامتگاه عشق\r\nاى تو عشق عشق و اى دل خواه عشق\r\n( ( 4696 ) ) اولين خلعت كه خواهى دادنم\r\nگوش خواهم كه نهى بر روزنم\r\n( ( 4697 ) ) گر چه مىدانى به صفوت حال من\r\nبنده پرور گوش كن اقوال من\r\n( ( 4698 ) ) صد هزاران بار اى صدر فريد\r\nز آرزوى گوش تو هوشم پريد\r\n( ( 4699 ) ) آن سميعىّ تو آن اصغاى تو\r\nو ان تبسمهاى جان افزاى تو\r\n( ( 4700 ) ) آن نيوشيدن كم و بيش مرا\r\nعشوهء جان بد انديش مرا\r\n( ( 4701 ) ) قلبهاى من كه آن معلوم توست\r\nبس پذيرفتى تو چون نقد درست\r\n( ( 4702 ) ) بهر گستاخى و شوخى غرّه اى\r\nحلمها در پيش حلمت ذره‌اى\r\n( ( 4703 ) ) اولا بشنو كه چون ماندم ز شست\r\nاول و آخر ز پيش من بجست\r\n( ( 4704 ) ) ثانياً بشنو تو اى صدر ودود\r\nكه بسى جستم تو را ثانى نبود\r\n( ( 4705 ) ) ثالثاً تا از تو بيرون رفته ام\r\nگوئيا ثالث ثلاثه گفته ام\r\n( ( 4706 ) ) رابعاً چون سوخت ما را مزرعه\r\nمىندانم خامسه از رابعه\r\nخامساً در هجرت اى صدر جهان\r\nاز حواس خمسه بودم در زيان\r\nسادساً از شش جهت بىروى تو\r\nگوئيا باريد بر من غم دو تو\r\nسابع از ثامن ندانم ضاله ام\r\nخون همىگريد فلك از ناله ام\r\n( ( 4707 ) ) هر كجا يا بى تو خون بر خاكها\r\nپى برى باشد يقين از چشم ما\r\n( ( 4708 ) ) گفت من رعد است و اين بانگ حنين\r\nز ابر خواهد تا ببارد بر زمين\r\n( ( 4709 ) ) من ميان گفت و گريه مىتنم\r\nيا بگريم يا بگويم چون كنم ؟\r\n\r\n","description":"","footnote":"","page_name":" 238 ","page_number":242},
  {"content":"\r\n\r\n( ( 4710 ) ) گر بگويم فوت مىگردد بكا\r\nور بگريم چون كنم مدح و ثنا\r\n( ( 4711 ) ) مىفتد از ديده خون دل شها\r\nبين چه افتاده است از ديده مرا ؟\r\n( ( 4712 ) ) اين بگفت و گريه در شد آن نحيف\r\nكه برو بگريست هم دون هم شريف\r\n( ( 4713 ) ) از دلش چندان بر آمد هاى و هو\r\nحلقه كرد اهل بخارا گرد او\r\n( ( 4714 ) ) خيره گويان خيره گريان خيره خند\r\nمرد و زن خرد و كلان حيران شدند\r\n( ( 4715 ) ) شهر هم هم رنگ او شد اشك ريز\r\nمرد و زن درهم شده چون رستخيز\r\n( ( 4716 ) ) آسمان مىگفت آن دم با زمين\r\nگر قيامت را نديدستى ببين\r\n( ( 4717 ) ) عقل حيران كه چه عشق است و چه حال\r\nتا فراق او عجبتر يا وصال\r\n( ( 4718 ) ) چرخ بر خوانده قيامت نامه را\r\nتا مجره بر دريده جامه را\r\n( ( 4719 ) ) با دو عالم عشق را بيگانگى است\r\nو اندر آن هفتاد و دو ديوانگى است\r\n( ( 4720 ) ) سخت پنهان است و پيدا حيرتش\r\nجان سلطانان جان در حيرتش\r\n( ( 4721 ) ) غير هفتاد و دو ملت كيش او\r\nتخت شاهان تخته بندى پيش او\r\n( ( 4722 ) ) مطرب عشق اين زند وقت سماع\r\nبندگى بند و خداوندى صداع\r\n( ( 4723 ) ) پس چه باشد عشق درياى عدم\r\nدر شكسته عقل را آن جا قدم\r\n( ( 4724 ) ) بندگى و سلطنت معلوم شد\r\nزين دو پرده عاشقى مكتوم شد\r\n( ( 4725 ) ) كاشكى هستى زبانى داشتى\r\nتا ز هستان پرده ها برداشتى\r\n( ( 4726 ) ) هر چه گويى اى دم هستى از آن\r\nپردهء ديگر بر او بستى بدان\r\n( ( 4727 ) ) آفت ادراك آن حال است و قال\r\nخون به خون شستن محال است و محال\r\n( ( 4728 ) ) من چو با سودائيانش محرمم\r\nروز و شب اندر قفس در مىدمم\r\n( ( 4729 ) ) سخت مست و بىخود و آشفته اى\r\nدوش اى جان بر چه پهلو خفته‌اى ؟\r\n( ( 4730 ) ) هان و هان هش دار بر نارى دمى\r\nاولا برجه طلب كن محرمى\r\n( ( 4731 ) ) عاشق و مستى و بگشاده زبان\r\nالله الله اشترى بر ناودان\r\n( ( 4732 ) ) چون ز راه و ناز گويد او زبان\r\nيا جميل الستر خواند آسمان\r\n( ( 4733 ) ) ستر چه در پشم و پنبه آذر است\r\nتو همىپوشيش او رسواتر است\r\n\r\n","description":"","footnote":"","page_name":" 239 ","page_number":243},
  {"content":"\r\n\r\n\r\n( ( 4734 ) ) چون بكوشم تا سرش پنهان كنم\r\nسر بر آرد چون علم كاينك منم\r\n( ( 4735 ) ) رغم انفم گيردم او هر دو گوش\r\nكاى مدمّغ چونش مىپوشى بپوش\r\n( ( 4736 ) ) گويمش رو گر چه بر جوشيده اى\r\nهمچو جان پيدايى و پوشيده اى\r\n( ( 4737 ) ) گويد او محبوس خنب است اين تنم\r\nچون مىاندر بزم خنبك مىزنم\r\n( ( 4728 ) ) گويمش ز ان پيش كه گردى گرو\r\nتا نيايد آفت مستى برو\r\n( ( 4739 ) ) گويد از جام لطيف آشام من\r\nيار روزم تا نماز شام من\r\n( ( 4740 ) ) چون بيايد شام و دزد جام من\r\nگويمش واده كه نامد شام من\r\n( ( 4741 ) ) ز ان عرب بنهاد نام مىمدام\r\nز انكه سيرى نيست مىخور را مدام\r\n( ( 4742 ) ) عشق جوشد بادهء تحقيق را\r\nاو بود ساقى نهان صديق را\r\n( ( 4743 ) ) چون بجويى تو به توفيق حسن\r\nباده آب جان بود ابريق تن\r\n( ( 4744 ) ) چون بيفزايد مىتوفيق را\r\nقوّت مىبشكند ابريق را\r\n( ( 4745 ) ) آب گردد ساقى و هم مست آب\r\nخود بگو و الله اعلم بالصواب\r\n( ( 4746 ) ) پرتو ساقى است كاندر شيره رفت\r\nشيره بر جوشيد و رقصان گشت و زفت\r\n( ( 4747 ) ) اندر اين معنى بپرس آن خبره را\r\nكه چنين كى ديده بودى شيره را ؟\r\n( ( 4748 ) ) بىتفكر پيش هر داننده هست\r\nآن كه با شوريده شوراننده هست\r\n\r\nآيه\r\n« لَقَدْ كَفَرَ اَلَّذِينَ قالُوا إِنَّ الله ثالِثُ ثَلاثَةٍ وَما مِنْ إِله إِلَّا إِله واحِدٌ وَإِنْ لَمْ يَنْتَهُوا عَمَّا يَقُولُونَ لَيَمَسَّنَّ اَلَّذِينَ كَفَرُوا مِنْهُمْ عَذابٌ أَلِيمٌ » 5 : 73 . ( 1 )  ( به طور قطع كافر شدند كسانى كه گفتند : خداوند سوم سه اقنوم است ، خدايى جز خداى واحد وجود ندارد و اگر از گفتهء خود دست بر ندارند ، به آنان كه كفر ورزيده‌اند عذاب دردناكى اصابت خواهد كرد . )\r\n","description":"","footnote":" ( 1 ) سوره المائدة ، آيهء 73 . . ","page_name":" 240 ","page_number":244},
  {"content":"\r\n\r\n\r\n( ( 4698 ) ) صد هزاران بار اى صدر فريد\r\nز آرزوى گوش تو هوشم پريد\r\n\r\nدر آرزوى آن كه لحظه‌اى فرا رسد كه معشوق گوش به سخن عاشق فرا دهد ، هر لحظه‌اى از آن هيجانات ، روحى از عاشق مىگيرد و روح ديگرى در او دميده مىشود\r\nجلال الدين در ابيات مورد تحليل ظريفترين خواص و پديده هاى عشق را باز گو مىكند ، مولوى بقدرى در اين ابيات در اسرار شگفت انگيز عشق فرو رفته است كه كمتر كسى را مىتوان سراغ گرفت كه اگر چه طعم عشق را هم چشيده باشد ، بتواند لطايف اسرار عشق را چنين شرح دهد .\r\nگويى آن آرزوى ديرينه‌اى كه جلال الدين در روان خود داشت و مىگفت :\r\n\r\nسينه خواهم شرحه شرحه از فراق\r\nتا بگويم شرح درد اشتياق\r\n\r\nدر موقع سرودن اين ابيات جامهء عمل پوشيده و كسى را پيدا كرده است كه مىتواند درد اشتياق را با او در ميان بگذارد .\r\nلطف فوق العادهء هيجان انگيزى كه در مضمون بيت مورد تحليل ديده مىشود آن نيست كه تصور عاشق اين موفقيت را كه روزى معشوق به سخنان و ناله هاى او گوش فرا داده و او را با نعمت وصالش نوازش خواهد كرد ، باعث بىهوش شدن و خود باختن عاشق مىگردد ، بلكه مجرد احساس اين كه امكان دارد كه لحظه‌اى در زندگانى عاشقانهء عاشق فرا رسد كه معشوق او را حتى مانند يكى از صداهاى ضرورى مورد توجه قرار بدهد ، و با آن گوش دادن بپذيرد كه در اين دنيا سخن و ناله‌اى وجود دارد كه او بايد گوش بان فرا بدهد ، يا رويدادهاى هدف گيرى نشده ، سخن و نالهء فردى را كه شعلهء عشقش در نهاد او زبانه مىكشد ، به گوش او هم برساند .\r\nعاشق در همه حال و همهء شرايط با همه سخن گفته است . صداى نالهء او را ديوارهاى جايگاه سكونتش ، گذرگاهش ، بوستانها ، خارستانها ، جويبارها كه بىصدا\r\n","description":"","footnote":"","page_name":" 241 ","page_number":245},
  {"content":"\r\n\r\nبه راه خود مىروند ، كوه ها ، دشتها ، هامونها ، حتى ستارگان و فضاى روشن و تاريك . . . همه و همه شنيده‌اند ، چيزى و كسى نمانده است كه حرارت قطرات اشك و سوزندگى آههاى درونى و طنين ناله هاى تأثر انگيز او را درك نكرده باشد . اين تنها معشوق است كه بايد به تماشا كنندگان و شنوندگان اين عاشق هجران كشيده افزوده شود .\r\n\r\n( ( 4719 ) ) با دو عالم عشق را بيگانگى است\r\nو اندر آن هفتاد و دو ديوانگى است\r\n\r\nآيا پديدهء عشق ما فوق ايده آلهاى روحى است ؟\r\nمسلماً منظور جلال الدين از بيت فوق عشقهاى مجازى كه از فعاليت غريزهء جنسى شروع مىشود و در سستى و بىحالى و اشباع غريزه ختم مىگردد ، نيست . زيرا بارها جلال الدين در كتاب مثنوى اين حقيقت را گوشزد كرده است كه :\r\n\r\nعشقهايى كز پى رنگى بود\r\nعشق نبود عاقبت ننگى بود\r\nهر چه جز عشق خداى احسن است\r\nگر شكر خوارى است او جان كندن است\r\n\r\nبلكه مقصود همان محبت و عشق الهى است كه ما فوق طبيعت حيوانى انسان و مقتضيات رنگ پرستى اوست . بنا بر اين هدف جلال الدين از بيان برترى عشق به هفتاد و دو كيش همان مقصد اعلاى تمام اديان الهى است كه گروندگان خود را رهسپار كوى ربوبى مىكند و به حوزهء بارگاه الهى جذبشان مىنمايد .\r\n","description":"","footnote":"","page_name":" 242 ","page_number":246},
  {"content":"\r\n\r\n\r\n( ( 4725 ) ) كاشكى هستى زبانى داشتى\r\nتا ز هستان پرده ها برداشتى\r\n( ( 4726 ) ) هر چه گويى اى دم هستى از آن\r\nپردهء ديگر بر او بستى بدان\r\n( ( 4727 ) ) آفت ادراك آن حال است و قال\r\nخون به خون شستن محال است و محال\r\n\r\nاى انسان ، اى دمى از هستى ، چگونه مىتوانى هستى را بشناسى ، با اين كه خود جزئى يا نسيمى از خود هستى مىباشى ؟\r\nهر موجودى و پديده‌اى كه قدم به عرصه ى هستى مىگذارد ، جزئى و دامنه‌اى از خود هستى است ، گذشت قطعات زمان و انقسام فضا به اجسامى كه در آن قرار گرفته است ، نمىتواند هستى را قطعه قطعه كرده براى هر يك ماهيت و خواص جداگانه‌اى بسازد ، هستى ، هستى است ، چنان كه هستى در آن لحظه كه هستى است ، نمىتواند نيستى شود ، همچنان نمىتواند از قوانين كلى هستى و تعريف آن سرباز زند . كهكشان موجود است ، شاخ طرف راست پيشانى مورچه هم كه زير پاى آدمى خورده شده است موجود است و چنان كه شاخ مورچهء مزبور نمىتواند كهكشان را بشناسد و تعريفش كند ، بالعكس كهكشان با آن عظمت راهى به شناسايى شاخ مورچهء مزبور ندارد و به قول عطار :\r\n\r\nكارگاهى بس عجايب ديده ام\r\nجمله را از خويش غايب ديده ام\r\nسوى كنه خويش كس را راه نيست\r\nذره‌اى از ذره‌اى آگاه نيست\r\n\r\nهر گونه حال و قال و راى و نظريه و انديشه و خيال و تجسيم و استدلال و نقض و ابرام از وجود بشر در بارهء كارگاه هستى بروز كند ( بدان جهت كه همهء آنها پديده‌اى و به قول جلال الدين دمهايى از خود هستى مىباشد ) امكان ندارد كه به خود هستى مشرف شده و آن را درك كند .\r\n","description":"","footnote":"","page_name":" 243 ","page_number":247},
  {"content":"\r\nآفت ادراك هستى ، خود همان حال و قالها است كه پرده هاى بيشتر به چهرهء واقعى هستى مىكشد .\r\nاين مثال را شنيده‌ايد كه خون را با خون نمىتوان شست ، بلكه بايد آبى به طرف خون سرازير كرده آن را پاك نمود . آتش را نمىتوان با آتش خاموش كرد ، بلكه آب يا سائر مواد ضد احتراق لازم است كه آتش را فرو نشاند .\r\nاجتماع و هماهنگى اجزاء و پديده هاى هستى اگر چه به صورت اضداد يكديگر باشند ، در اجناس و انواع عالى تر متحد مىگردند آن گاه سؤال عالى تر را در بارهء حقيقت خود در مقابل ديده گان آدمى مىرويانند .\r\nتوضيح اين كه - ما مىتوانيم رنگ سفيد را [ از روى اصل شناسايى اشياء با اضداد خود 
  ] به وسيلهء رنگ سياه و زشتى را به وسيلهء زيبايى يا بالعكس بشناسيم ، اما شناسايى اين دو ضد همهء آرمان معارف ما در بارهء جهان خارجى عينى نيست ، بلكه اين سؤال آگاهانه يا ناخود آگاه مطرح خواهد شد كه بازيگرى حواس ما و نور و فضا در نشان دادن رنگها از چه قرار است و ماهيت رنگ كدامست ؟ . . . اگر كميتى در مقابل ديدگان ما مطرح نبود ، آيا رنگ براى ما مفهومى داشت ؟ تحولات وارده بر رنگها كه دو لحظه نمىگذارد يك رنگ در يك وضع واحد حقيقى باقى بماند ، ماهيت رنگ را به جويبار تحول مربوط نمىسازد ؟ من ناظر كه سلولهاى مغزىام ، نيز در حال تحول است چگونه با تحول مباين رنگها رابطه برقرار مىسازد ؟ .\r\nبسيار خوب ، فرض كنيم همهء اين سؤالات را با استمداد از معلومات تجربى و اصل شناسايى اضداد با يكديگر پاسخ گفتيم ، مگر كاوش ما در همين نقطه از شناسايى پايان مىپذيرد ؟ هرگز ، آن معلومات تجربى و اصل شناسايى اضداد در صحنه‌اى كه من ادراك كننده هم تماشاگر و هم بازيگر بوده‌ام به دست نيامده است ؟ بلكه مىتوان گفت ، همين آرزويى كه جلال الدين و امثال او در سر مىپرورانند و از تمام اعماق قلب فرياد بر مىآورند كه -\r\n\r\n( ( 4725 ) ) كاشكى هستى زبانى داشتى\r\nتا ز هستان پرده ها برداشتى\r\n\r\n","description":"","footnote":"","page_name":" 244 ","page_number":248},
  {"content":"\r\nخود دمى از هستى رشد يافتهء آن عظما است كه حلقهء ديگر به زنجير دامنه دار هستى مىافزايد و كيفيت و كميتى بر آن اضافه مىكند تكلم جمله « بيا اى هستى ، زبان بگشا و پرده از چهرهء خود بر دار » چه تفاوتى با عطر پراكنى يك گل وحشى دارد كه در دامنهء كوهى كه از دسترس آدميان به دور است مىرويد و طراوتى مىگيرد و زرد مىشود و به صورت جزئى از انبوه خاك تيره در مىآيد ؟ تنها و تنها يك راه براى منطقى بودن اين آرزو وجود دارد كه با پيدا كردن آن راه ، آرزو كردن همان و به مقصود رسيدن همان است . اين راهى است كه عظماى جهان بين دور از خود خواهى و طبيعت پرستى ، كاروانيان آن راه بوده و خواهند بود . اين مقدمه مختصر را در نظر بگيريم :\r\nشرط ضرورى عضويت در اين كاروان يك چيز است و بس و آن اين است كه بهر طريقى كه امكان داشته باشد ، بايد آن رشد روحى تحصيل شود كه بتواند اثبات كند كه من هستم . اگر كسى بتواند هستى خود را در يابد و بپذيرد ، ديگر دم ناخود آگاه هستى نبوده و به نوعى از اشراف به جهان هستى نايل خواهد گشت كه هستى را بىپرده به بيند . مگر نمىدانيد كه حجاب ظلمانى هستى و غوطه ور ساختن من در درياى ظلمانى هستى ، پيش از يك عامل ندارد و آن هم خود طبيعى من است ؟\r\n\r\nزير ديوار وجود تو تويى گنج هنر\r\nگنج ظاهر شود ار تو ز ميان برخيزد\r\nميان عاشق و معشوق هيچ حايل نيست\r\nتو خود حجاب خودى حافظ از ميان برخيز\r\n\r\nوقتى كه دكارت مىگويد : « فكر مىكنم پس هستم » نمىخواهد يك قضيهء معمولى را كه اگر تحليل دقيق در بارهء آن صورت بگيرد : چيزى جز تكرار ادعا نيست باز گو كند ، بلكه مىخواهد واقعيت وجود خود را در مقابل هستى واقعى يا موهوم از اين راه اثبات كند و نتيجه بگيرد حال كه من توانسته‌ام از تماس ذهن با واقع\r\n","description":"","footnote":"","page_name":" 245 ","page_number":249},
  {"content":"\r\n\r\nخارجى ، محصولى را بنام انديشه كه به هيچ وجه در پهنهء جهان هستى ديده نمىشود در خود احساس كنم ، پس من هستم . يعنى من هستم در مقابل هستى . موقعى كه انسان در جهان هستى به وجود خود پى مىبرد ، در مىيابد كه اجزاء و شئون هستى اگر چه به طور نسبى قابل فهم است . هر موضوعى كه از جهان فهميده مىشود ، به طور نسبى پرده‌اى از آن جزء برداشته مىشود و چون فرض اين است كه خود طبيعى و سفسطه بازىهاى آن از من انسانى بر كنار شده است ، من انسانى هر چه را به طور نسبى بفهمد ، مانند اين است كه جزئى يا پديده‌اى از اجزاء و پديده هاى خود را به طور مستقيم فهميده است .\r\nتصفيهء من انسانى و رها كردن آن از آلودگىهاى خود طبيعى است كه مورد اشارهء جلال الدين در بيت زير است .\r\n\r\n( ( 4728 ) ) من چو با سودائيانش محرمم\r\nروز و شب اندر قفس در مىدمم\r\n\r\nجلال الدين با اعتراف به اين كه خود دمى از هستى است و هر چه بگويد ، پرده‌اى به روى هستى خواهد بست ، راهى را براى يك درك عالى در بارهء هستى پيش نهاد مىكند و آن عبارت از به دست آوردن آشنايى با عشاق فوق هستى است كه قفس جهان هستى را در مقابل ديده گان آدمى مىشكافند يا رخنه هاى قفس هستى را كه بر همگان پوشيده است براى آشنايان عشاق هستى مىنمايانند و اين مطلب منافاتى با گفتهء ما ندارد ، زيرا عشاق واقعى فوق هستى بدون آن كه من انسانى آدمى را در مقابل هستى تصفيه كنند و به خود انسان بدهند به كارى كه جلال الدين مىگويد ، موفق نخواهند گشت .\r\nتفسير ابيات\r\nاز نوازشهاى صدر جهان ، عاشق بر خود پيچيد و شادمان گشت و بر خاست و يك دو چرخى زد و سپس به سجود افتاد . او از دل نوازىهاى صدر جهان و از روى زيبايش شكوفان گشت و با برخوردارى از آزادى در وصال ، از زنجير سنگين بار\r\n","description":"","footnote":"","page_name":" 246 ","page_number":250},
  {"content":"\r\nهجران آزاد گشت و -\r\n\r\n( ( 4694 ) ) گفت اى عنقاى حق جان را مطاف\r\nشكر كه باز آمدى ز ان كوه قاف\r\n\r\nعشق و عاشقى رستاخيزى دارد كه تو اسرافيل آن مىباشى ، اى نازنين معشوقم كه نه تنها معشوق من هستى ، بلكه تويى كه عشق عشق منى و اى معشوقى كه عشق جوياى تست ، اولين خلعتى كه به من ارزانى خواهى داشت گوشى است كه بسخنان از دل بر آمدهء من فرا خواهى داد ، اگر چه با آن صفاى درونى كه دارى حال من بر تو پوشيده نيست ، اما دلم مىخواهد گوش بنده پرورانه به سخنان من دهى ، اى صدر يگانه ، در آرزوى اين كه روزى فرا رسد و گوش به سخنان من بدهى - صدها هزار بار هوش از مغزم پريده است ، آن گوش دادنها و توجهات تو و تبسمهاى جان افزاى تو و آن گوش دادنت به سر گذشت دردناك من و توجه به عشوه هاى جان مقصر من ، همه و همه جانم را مىشورانيد و به آرزوى آنها هوش از سرم مىپريد ، تو از آن قلب و دغلهاى من كه براى تو معلوم بود ، گذشتى و مانند نقد صحيح آنها را پذيرفتى . تو در مقابل اين گستاخىها و شوخىها و غرور بىجا ، حلم و شكيبايىها دارى كه تمام تحمل و صبرها در مقابل ، آن ذرهء بىمقدارى بيش نيست .\r\nاولًا : بشنو از آن هنگامى كه از حيطهء فرمان تو بيرون رفته‌ام هر چه اول و آخر بود از من گريزان شده است ، من از جويبار زمان و بستر فضا و آغاز و انجام هر چه كه در صحنه وجود ديده مىشود بر كنار بوده‌ام .\r\nثانيا : اى صدر مهربان ، يك عمر گشته‌ام و همه كس را و همه چيز را ديده‌ام ، آن چه كه نديده‌ام نظير تو و نسخهء دوم تو بود .\r\nثالثاً : از آن هنگامى كه از تو جدا گشته‌ام ، گويى به مذهب نصارى گرويده و از دين حقيقى محروم گشته‌ام . ( 1 ) \r\n","description":"","footnote":" ( 1 ) مفسرين در بارهء مصرع بيت مورد تفسير مطالب گوناگون گفته‌اند و يك احتمال ديگر كه به نظر قوى مىرسد اين است كه مقصود از ثالث ثلاث اين است كه با هيچ كس نشست و برخاست نمىكردم كه تو را از خود جدا ببينم و در همه جا وجود تو را بالعيان مىديدم . . ","page_name":" 247 ","page_number":251},
  {"content":"\r\nرابعاً : از آن هنگامى كه عشق تو مزرعه زندگىام را شعله ور ساخته است خامسه را از رابعه تشخيص نمىتوانم داد . ( 1 )  خامساً : در فراق تو اى صدر جهان ، از حواس پنجگانهء خود همواره زيانها مىديدم [ زيرا مورد دريافت و تماشاگرى آنها چيزى ، و مورد بينايى درون من چيزى ديگرى بود 
  ] .\r\nسادساً : در فراق روى زيباى تو ، گويى از شش جهت رگبار اندوه مرا در ميان گرفته بود . سابعا : سابع را از ثامن نمىدانم ، من گمشدهء عشقام . هفتم و هشتم براى من معنا ندارد . بدين جهت فلك بر حال و ناله هاى من خون مىگريد . اى صدر جهان -\r\n\r\n( ( 4707 ) ) هر كجا يا بى تو خون بر خاكها\r\nپى برى باشد يقين از چشم ما\r\n\r\nگفتار و نالهء من مانند رعد است كه از ابر رحمت مىخواهد كه بر زمين وجودم ببارد ، من در ميان گفتن و گريستن در اضطرابم و نمىدانم كه بگويم يا بگريم ؟ اگر بگويم گريه از دستم مىرود و اگر بگريم چگونه توانم كه مدح و ثنايت گويم ، معشوقا ، خون دل از ديده بر زمين مىريزم ، خود ببين كه از ديدگان من چه بر زمين مىافتد ؟ اين سخنان را گفت و آن لاغر هجران كشيده بگريه در افتاد ، به طورى كه ، پست و شريف به حالش گريستند .\r\n\r\n( ( 4713 ) ) از دلش چندان بر آمد هاى و هوى\r\nحلقه كرد اهل بخارا گرد او\r\n\r\nمردم منظره عجيبى پيدا كرده بودند ، گروهى خيره مىگفتند و گروه ديگر خيره مىگريستند و گروه ديگر خيره مىخنديدند ، و به طور كلى :\r\n\r\nمرد و زن ، خرد و كلان گريان شدند\r\n\r\n","description":"","footnote":" ( 1 ) بعضى از مفسرين خامسه و رابعه را كنايه از نصاب زكات تفسير كرده‌اند ولى انقروى مىگويد مقصود از رابعه ، همان رابعه عدويه است كه يكى از عرفاى زنهاست بنا بر اين مقصود جلال الدين از خامسه و رابعه اين است كه من از موقع هجران نه از انسانهاى رشد يافته اطلاع دارم و نه از مردم معمولى ( خامسه را در گذشته براى زنها نام مىگذاشتند ) . . ","page_name":" 248 ","page_number":252},
  {"content":"\r\nشهر بخارا با آن عاشق هجران كشيده هماهنگ شده و اشك مىريخت ، چنان غوغايى از مرد و زن برخاسته بود كه گويى روز رستاخيز است ، اگر آن روز كسى گوش شنوايى داشت مىشنيد -\r\n\r\n( ( 4716 ) ) كاسمان مىگفت آن دم با زمين\r\nگر قيامت را نديدستى ببين\r\n\r\nاز طرف ديگر عقل چاره انديش هم مبهوت گشته و از خود مىپرسيد اين چه عشق است و چه حال شگفت انگيز است ؟ آيا هجران عاشق شگفت انگيز تر است يا وصالش ؟ چرخ مينا رنگ نامهء قيامت را بر كرهء خاكى بر مىخواند و جامه ى خود را تا كهكشانها از هم مىشكافت . آرى ، اين عشق است .\r\n\r\n( ( 4719 ) ) با دو عالم عشق را بيگانگى است\r\nو اندر آن هفتاد و دو ديوانگى است ( 1 ) \r\n\r\nاين راز عشق -\r\n\r\n( ( 4720 ) ) سخت پنهان است و پيدا حيرتش\r\nجان سلطانان است جان در حسرتش\r\n\r\nبراى عشق آئينى است غير از آئين هفتاد و دو ملت ، تخت شاهان دنيا در پيش آن ، چيزى جز تخته بندى نيست ، در هنگامى كه عشق به هيجان مىآيد ، مطرب عشق اين آهنگ را مىنوازد كه در اين زندگانى بندگى و فرمانبرى زنجير و سرورى و فرماندهى درد سر است ، پس عشق چيست ؟ عشق همان اقيانوس بىكران نيستى است كه قدم ناتوان عقل در آن جا شكسته است . بندگى و سلطنت ارزش خود را در اين دنيا روشن ساخته است و معلوم شده كه عشق و عاشقى از اين دو پرده به كلى پوشيده است .\r\nاى كاش خود هستى زبانى مىگشود و پرده از راز هستان برمىداشت و گر نه .\r\n\r\n( ( 4726 ) ) هر چه گويى اى دم هستى از آن\r\nپردهء ديگر بر او بستى بدان\r\n\r\nآيا مىدانيد كه چرا خود انسانها كه دمى از نفحات هستى مىباشند نمىتوانند پرده از راز هستىها بر دارند ، براى اين است كه هر چه در اين راه حال و قالى به آنها\r\n","description":"","footnote":" ( 1 ) به نقد و تحليل اين بيت مراجعه شود . . ","page_name":" 249 ","page_number":253},
  {"content":"\r\nدست بدهد ، دامنهء خود هستى بوده و شانى از شئون آن است و بر طبق اين مثل :\r\n\r\nخون به خون شستن محال است و محال\r\n\r\nبا اين حال من هرگز نااميد و مايوس نخواهم گشت ، زيرا من توانسته‌ام با عشاق وفادار پشت پردهء هستى به نعمت هم رازى و دمسازى موفق شوم و از ميان همين قفس هستى ما وراى آن را هم دريابم . اى مولوى\r\n\r\n( ( 4729 ) ) سخت مست و بىخود و آشفته اى\r\nدوش اى جان بر چه پهلو خفته اى\r\n\r\nهشيار باش كه با اين سخنان در آتش شعله ورى مىدمى ، پيش از آن كه از دم تو آتش درون زبانه بكشد در جستجوى محرم اسرار باش ، اين گونه رازهاى ناگفتنى را با او در ميان بگذار . تو عاشق و مستى ، زبان گشودن تو مانند شترى است كه روى ناودان قرار بگيرد كه هرگز پوشيده نخواهد بود ، موقعى كه زبان در بارهء راه و ناز معشوق به سخن گفتن در آيد ، آسمان بىكران از خدا مىخواهد و مىگويد [ يا جميل الستر 
  ] خود اين راز آتش زا را پوشيده دار .\r\nاما چه پوشيدنى ؟ مگر راز عشق را مىتوان پوشانيد ؟ عشق در نهاد آدمى مانند آتش در پشم و پنبه است كه هر چه بپوشانى آشكارتر خواهد گشت ، من هر چه بكوشم تا راز عشق را مخفى بدارم ، او سر بر مىآورد و مىگويد : اينك منم ، من عشقم ، بر خلاف خواستهء من عشق هر دو گوشم را مىگيرد و مىگويد : اى سودا زدهء بىنوا ، اگر مىتوانى راز عشق را بپوشانى ، بپوشان . در پاسخش .\r\n\r\nگويمش رو گر چه بر جوشيده اى\r\n\r\nاما\r\n\r\nهمچو جان پيدايى و پوشيده اى\r\n\r\nعشق مىگويد : ذات من و صفات من محبوس خم بدن تست و مانند باده ، صداى من در بزم باده نوشان طنين مىاندازد و بعشق مىگويد پيش از آن كه گروگان آفت مستىهاى عاشقانه من باشى برو . عشق در پاسخ من مىگويد ، كه من با بادهء لطيف هم دم و يار\r\n","description":"","footnote":"","page_name":" 250 ","page_number":254},
  {"content":"\r\nروز ، تا نماز شام مىباشم ( 1 )  در آن هنگام هم كه شامگاه زندگى فرا رسد و جام مرا بدزدد ، من خواهم گفت كه شامگاه واقعى من نرسيده است ، ساغر مرا از من مستان . عرب نام مىرا بدان جهت مدام گذاشته است كه مىگسار هرگز از آن سير نخواهد گشت ، عشق بادهء تحقيق را مىجوشاند و مىخروشاند و خود عشق است كه ساقى پنهانى صد يقين است . تو اگر با توفيقات ربانى جستجو كنى ، خواهى ديد كه باده همان آب حيات جان است و بدن مادى ابريق آن .\r\nوقتى كه شراب توفيق نيرومند تر گردد ، ابريق كالبد را خواهد شكست ، در آن هنگام آب جان هم ساقى مىشود و هم مست منبع اصلى خويش . اكنون خود بگو چه شگفت انگيز است ، اين وضع الهى خدا براستىها داناتر است ، شيرهء مىبه خودى خود نمىجوشد و روشن نمىگردد ، بلكه .\r\n\r\n( ( 4746 ) ) پرتو ساقى است كاندر شيره رفت\r\nشيره بر جوشيد و رقصان گشت و زفت\r\n\r\nاين معنا را از آن سر گشته بپرس كه آيا شيرهء مىرا چنين مىدانستى ؟ آيا شيره خود به خود مىتواند بشورد ؟ بلكه بايد همواره اين اصل را بپذيريم و بدون احتياج بانديشه ، بدانيم كه هر شوريده شوراننده‌اى دارد .\r\n","description":"","footnote":" ( 1 ) بدين معنا كه عشق در جام بدن عاشق ، آن باده خوشگوار است كه از صبحگاه زندگى تا شامگاه مرگ با او دمساز و هم راز است . . ","page_name":" 251 ","page_number":255},
  {"content":"\r\n\r\nحكايت آن عاشق دراز هجران و بسيار امتحان\r\n\r\n( ( 4749 ) ) يك جوانى بر زنى عاشق شده است\r\nروز و شب بىخواب و بىخور آمده است\r\n( ( 4750 ) ) بىدل و شوريده و مجنون و مست\r\nمىندادش روزگار وصل دست\r\nبس شكنجه كرد عشقش بر زمين\r\nخود چرا دارد ز اول عشق كين\r\n( ( 4751 ) ) عشق از اول چرا خونى بود\r\nتا گريزد آن كه بيرونى بود\r\n( ( 4752 ) ) چون فرستادى رسولى پيش زن\r\nآن رسول از رشك گشتى راه زن\r\n( ( 4753 ) ) ور به سوى زن نبشتى كاتبش\r\nنامه را تصحيف خواندى نائبش\r\n( ( 4754 ) ) ور صبا را پيك كردى در وفا\r\nاز غبارى تيره گشتى آن صبا\r\n( ( 4755 ) ) رقعه گر بر پرّ مرغى دوختى\r\nپرّ مرغ از تفّ رقعه سوختى\r\n( ( 4756 ) ) راه هاى چاره را غيرت ببست\r\nلشكر انديشه را رايت شكست\r\n( ( 4757 ) ) بود اول مونس غم انتظار\r\nآخرش بشكست كى ؟ هم انتظار\r\n( ( 4758 ) ) گاه گفتى كاين بلاى بىدواست\r\nگاه گفتى نى حيات جان ماست\r\n( ( 4759 ) ) گاه هستى زو بر آوردى سرى\r\nگاه او از نيستى خوردى برى\r\nگاه فريادش به گردون برشدى\r\nگه خيال دلبرش هم دم بدى\r\n( ( 4760 ) ) چون كه بر وى سرد گشتى اين نهاد\r\nجوش كردى گرم چشمهء اتحاد\r\n( ( 4761 ) ) چون كه با بىبرگى غربت بساخت\r\nبرگ بىبرگى به سوى او بتافت\r\n( ( 4762 ) ) خوشه هاى فكرتش بىكاه شد\r\nشب روان را رهنما چون ماه شد\r\n( ( 4763 ) ) اى بسا طوطىّ گوياى خمش\r\nاى بسا شيرين روان رو ترش\r\n( ( 4764 ) ) رو به گورستان دمى خامش نشين\r\nآن خموشان سخنگو را ببين\r\n( ( 4765 ) ) ليك اگر يك رنگ بينى خاكشان\r\nنيست يكسان حالت چالاكشان\r\n( ( 4766 ) ) شحم و لحم و زندگان يكسان بود\r\nآن يكى غمگين دگر شادان بود\r\n( ( 4767 ) ) تو چه دانى تا ننوشى قالشان\r\nز ان كه پنهان است بر تو حالشان\r\n\r\n","description":"","footnote":"","page_name":" 252 ","page_number":256},
  {"content":"\r\n\r\n\r\n( ( 4768 ) ) بشنوى از قال هاى و هوى را\r\nكى ببينى حالت صد توى را\r\n( ( 4769 ) ) نفس ما يكسان به ضدها متصف\r\nخاك هم يكسان روانشان مختلف\r\n( ( 4770 ) ) همچنين يكسان بود آوازها\r\nآن يكى پر درد و آن پر نازها\r\n( ( 4771 ) ) بانگ اسبان بشنوى اندر مصاف\r\nبانگ مرغان بشنوى اندر طواف\r\n( ( 4772 ) ) آن يكى از حق دو ديگر ز ارتباط\r\nآن يكى از رنج و ديگر از نشاط\r\n( ( 4773 ) ) هر كه دور از حالت ايشان بود\r\nپيشش آن آوازها يكسان بود\r\n( ( 4774 ) ) آن درختى جنبد از زخم تبر\r\nو ان درخت ديگر از باد سحر\r\n( ( 4775 ) ) بس غلط گشتم ز ديگ مرده ريگ\r\nز ان كه سر پوشيده مىجوشيد ديگ\r\n( ( 4776 ) ) جوش و نوش هر كست گويد بيا\r\nجوش صدق و جوش تزوير و ريا\r\n( ( 4777 ) ) گر ندارى بو ز جان رو شناس\r\nرو دماغى دست آور بو شناس\r\n( ( 4778 ) ) آن دماغى كه بر آن گلشن تند\r\nچشم يعقوبان هم او روشن كند\r\n( ( 4759 ) ) گاه هستى زو بر آوردى سرى\r\nگاه او از نيستى خوردى برى\r\n\r\nچه شگفت انگيز است راهى كه عاشق در آن گام بر مىدارد ، زيرا گامى روى هستى ، گام ديگرى روى نيستى مىنهد\r\nپديدهء عشق از يك نظر خط بطلانى است كه روى سطور تمام اوراق بشرى كه ضرورتها و محالها و امكانات جهانى و انسانى در آن نوشته شده است ، كشيده مىشود . از نظر ديگر عشق امضاى پذيرش همهء آنها است ، در افق روحى عاشق ، كانون انتشار تمام روشنايىهاى انسانى و جهانى به وجود مىآيد .\r\nاز ديد ديگرى عشق عبارت است از آن تحول روحى كه هر لحظه ) جلوه مىكند .\r\nاگر جهان و انسان با تمام واقعياتشان كوچكترين مخالفتى در بارهء آن عشق\r\n","description":"","footnote":"","page_name":" 253 ","page_number":257},
  {"content":"\r\n\r\nابراز نمايند ، در همان لحظه ، هستى آنها پوچ و به نيستى مبدل مىگردد . اگر كوچكترين صداى ضعيفترين پرنده در شاخسار يك درخت تنها در دشت بىكران ، روى موافقى با خواسته عشق نشان بدهد ، همان صداى ناچيز است كه هستى كهكشانها و كارزارها و فضاى بىكران و سحابىهايى را كه پيش از ميليونها سال از فضاى ما عبور كرده و به راه خود رفته‌اند ، امضا مىكند .\r\nاى روان آدمى ، در حالات اسرار آميز عشق كدامين واقعيت مىتواند واقعيت خود را آن چنان كه هست در مقابل تو حفظ كند ؟\r\nتفسير ابيات\r\nجوانى بر زنى عاشق شده بود و شورش عشق ، خور و خواب را روزان و شبان از او ربوده بود . او بىدل و شوريده و ديوانه و مست شده بود ، زمانها مىگذشت و 4769 روزگار وصل فرا نمىرسيد ، در اين روى زمين عشق سوزان ، شكنجه ها بر او داده بود .\r\nموضوعى بس شگفت انگيز است كه عشق ، كينه و شكنجه هايى را از آغازش بكام انسانى فرو مىريزد ، مىدانيد چرا عشق از اول ، خونبار و خونى است ؟ براى اين كه كسى كه ياراى عشق ورزيدن ندارد ، پيرامون اين رابطهء سحر آسا هرگز بر نگردد ، اما معشوقه ، زنى بود كه هر موقع كه عاشق فرستاده‌اى به سوى او رهسپار مىكرد ، خود آن فرستاده از رشكى كه به حال عاشق مىبرد در بارهء زيبايى آن زن ، راه زن عشق عاشق مىگشت ، هر موقع كه عاشق به آن زن نامه‌اى مىنوشت نايب زن كه خوانندهء نامه بود در كلمات نامه تصحيف ( 1 )  مىانداخت .\r\nهنگامى كه باد صبا را پيك وفاى عشقش مىكرد ، آن باد از كوچكترين غبار تيره و تار مىگشت .\r\nاگر نامه را بر بال مرغى مىبست كه به معشوقش برساند ، بال و پر آن مرغ\r\n","description":"","footnote":" ( 1 ) تصحيف هم جنس بودن دو كلمه با اختلاف معنا به سبب نقطه هاست . مانند بوسه و توشه . . ","page_name":" 254 ","page_number":258},
  {"content":"\r\nاز آتش سوزان آن نامه شعله ور مىگشت ، راه هاى چارهء عاشق را غيرت بر ديگران كه مىخواستند در عشق به معشوق با او شركت بورزند ، بسته شد و پرچم سياه انديشه را در هم شكسته بود ، در آغاز عشق انتظار مونس اندوه او بود و در پايان كار هم همان انتظار از پايش در آورد . گاهى عاشق با خويشتن چنين مىگفت : اين عشق بلايى است كه ديگر دوايى ندارد و گاه ديگر مىگفت : عشق بلا نيست بلكه حيات جان ماست . گاهى هستى از درون او سر در مىآورد و گاهى ديگر از عالم نيستى ميوه ها مىخورد .\r\nگاهى فريادش به آسمان بلند مىشد ، گاه ديگر خاموش و آرام هم دم خيال دلبرش بود .\r\nگاهى كه طبيعت وجودى او از تنهايى سرد مىگشت ، چشمه جوشان اتحاد عاشق و معشوق گرمش مىساخت ، آن عاشق دلباخته بالاخره -\r\n\r\n( ( 4761 ) ) چون كه با بىبرگى غربت بساخت\r\nبرگ بىبرگى به سوى او بتاخت\r\n( ( 4762 ) ) خوشه هاى فكرتش بىكاه شد\r\nشب روان را ره نما چون راه شد\r\n\r\nدر آن موقع كه در درياى خاموشى فرو مىرفت در درون او غوغايى بر پا بود ، زيرا اى بسا طوطى گويا كه مهر خاموشى بر لب زده و بسا ترش رويان كه روان بس شيرين دارند . لحظاتى چند رهسپار گورستان شو و خاموش بر سر مزار آن خواب رفتگان بنشين و با بينش درونى سخن سخنگويان ديار خاموشان را بشنو ، خاك تيره آن خاك رفتگان را يك رنگ و يك نواخت ساخته است ، اما آنان حالات و خصوصيات متنوع بىنهايت دارند ، چنان كه در جهان زندگان پيه و گوشت و ساير اعضاء در همهء انسانها يكسان ديده مىشود ، ولى بعضى از آنان در درياى اندوه غوطه ورند و بعضى ديگر در فضاى بىكران شادى بال مىزنند . تو از همين انسانها كه داراى اعضاى يكنواختاند مادامى كه گفتارشان را نشنوى چيزى نخواهى دانست ، زيرا حال آنان براى تو پوشيده است ، تو از گفتارهاى انسانهاى و هوى و غوغا را مىشنوى ، اما حالات روانى صد لايه آنها را نخواهى فهميد ، در باره ى نفس ما آدميان لختى بيانديش كه\r\n","description":"","footnote":"","page_name":" 255 ","page_number":259},
  {"content":"\r\nبا اين كه يك حقيقت مىنمايد با اين حال اوصاف متضادى را در بر دارد .\r\nعناصر تشكيل دهندهء كالبد مادى همگى يكسان ، ولى روانهاى مختلف در درون انسانها در جريان است ، بدين سان آواز و زمزمه هاى انسانها نيز يكسان ديده مىشود ، در صورتى كه برخى از آنها پر درد و برخى ديگر پر از ناز و كرشمه است در موقع پيكار شيههء اسبان را به يك آهنگ مىشنوى ، در صورتى كه علل و انگيزه هاى گوناگونى دارد ، و همچنين در موقع گردش بانگ مرغان فضايى را به يكنواخت مىشنوى ، در صورتى كه انگيزهء بعضى از آنها كينه و ديگرى ربط و اتصال ، برخى رنج و گروهى ديگر نشاط و شادمانى است . كسى كه از حالات درونى اين جانداران دور است و بىخبر ، همهء آن آوازها در نظر او يكسان و بىتفاوت مىباشد . درختى مىجنبد ولى از ضربهء تبر ، درخت ديگرى باهتزاز در مىآيد از باد سحر گاهى .\r\nآرى ، در اين زندگى مردم ظاهر بين از ديگهاى ناچيز كه مىجوشيدند بخطاها و غلطها دچار شده‌اند ، براى چه ؟ -\r\n\r\nز ان كه سر پوشيده مىجوشيد ديگ\r\n\r\nآگاه باش ، لحظه هشيارى خود را از دست مده زيرا :\r\n\r\n( ( 4776 ) ) جوش و نوش هر كست گويد بيا\r\nجوش صدق و جوش تزوير و ريا\r\n\r\nحال كه از جان حقيقت شناس بويى نبرده‌اى ، برو ، دماغى بو شناس به دست آور ، آن دماغ بو شناس كه بو مىبرد ، همان بو آن را بكويى رهنمون مىشود و بگلشن حقايق رهسپارش مىكند . دماغى است كه ديدگان يعقوب را هم روشن مىسازد .\r\n","description":"","footnote":"","page_name":" 256 ","page_number":260},
  {"content":"\r\n\r\nيافتن عاشق معشوق را و بيان آن كه جوينده يابنده بود كه ( فَمَنْ يَعْمَلْ مِثْقالَ ذَرَّةٍ خَيْراً يَرَه ) 99 : 7\r\n\r\n( ( 4779 ) ) هين بگو احوال آن خسته جگر\r\nكز بخارى دور مانديم اى پسر\r\n( ( 4780 ) ) كان جوان در جستجو بُد هشت سال\r\nاز خيال وصل گشته چون خيال\r\n( ( 4781 ) ) سايهء حق بر سر بنده بود\r\nعاقبت جوينده يابنده بود\r\n( ( 4782 ) ) گفت پيغمبر كه چون گويى درى\r\nعاقبت ز ان در برون آيد سرى\r\n( ( 4783 ) ) چون نشينى بر سر كوى كسى\r\nعاقبت بينى تو هم روى كسى\r\n( ( 4784 ) ) چون ز چاهى مىكنى هر روز خاك\r\nعاقبت اندر رسى در آب پاك\r\n( ( 4785 ) ) جمله دانند اين اگر تو نگروى\r\nهر چه مىكاريش روزى بد روى\r\n( ( 4786 ) ) سنگ بر آهن زدى آتش بجست\r\nاين بباشد ور نباشد نادر است\r\n( ( 4787 ) ) آن كه روزى نيستش بخت و نجات\r\nننگرد عقلش مگر در نادرات\r\n( ( 4788 ) ) كان فلان كس كشت كرد و بر نداشت\r\nو آن صدف برد و صدف گوهر نداشت\r\n( ( 4789 ) ) بلعم باعور و ابليس لعين\r\nسود نامدشان عبادتها و دين\r\n( ( 4790 ) ) صد هزاران انبياء و رهروان\r\nنايد اندر خاطر آن بد گمان\r\n( ( 4791 ) ) اين دو را گيرد كه تاريكى دهد\r\nدر دلش ادبار جز اين كى نهد\r\n( ( 4792 ) ) بس كسا كه نان خورد دل شاد او\r\nمرگ او گردد بگيرد در گلو\r\n( ( 4793 ) ) پس تو اى ادبار رو نان هم مخور\r\nتا نيفتى همچو او در شور و شر\r\n( ( 4794 ) ) صد هزاران خلق نانها مىخورند\r\nزور جويانند و جان مىپرورند\r\n( ( 4795 ) ) تو بدان نادر كجا افتاده اى\r\nگرنه محرومى و ابله زاده اى\r\n( ( 4796 ) ) اين جهان پر آفتاب و نور ماه\r\nتو بهشته سر فرو برده به چاه\r\n( ( 4797 ) ) كه اگر حق است پس كو روشنى ؟\r\nسر بر آر از چاه و بنگر اى دنى\r\n( ( 4798 ) ) جمله عالم شرق و غرب آن نور يافت\r\nتا تو در چاهى نخواهد بر تو تافت\r\n\r\n","description":"","footnote":"","page_name":" 257 ","page_number":261},
  {"content":"\r\n\r\n\r\n( ( 4799 ) ) چَه رها كن رو به ايوان و كروم\r\nكم ستيز اين جا بدان كاللج شوم\r\n( ( 4800 ) ) هين مگو كاينك فلانى كشت كرد\r\nدر فلان سال و ملخ كشتش بخورد\r\n( ( 4801 ) ) پس چرا كارم كه اين جا خوف هست\r\nمن چرا افشانم اين گندم ز دست\r\nهين مكن استيزه رو و كار كن\r\nبا توكل كشت كن بشنو سخن\r\nهر كه استيزه كند بر رو فتد\r\nآن چنان كاو بر نخيزد تا ابد\r\n( ( 4802 ) ) و آن كه او نگذاشت كشت و كار را\r\nپر كند كورىّ تو انبار را\r\nزين بيان بگذر زمانى باز ران\r\nجانب احوال آن عاشق جوان\r\n( ( 4803 ) ) چون درى مىكوفت او از سلوتى\r\nعاقبت دريافت روزى خلوتى\r\n( ( 4804 ) ) جست از بيم عسس او شب به باغ\r\nيار خود را يافت با شمع و چراغ\r\n( ( 4805 ) ) گفت سازندهء سبب را آن نفس\r\nاى خدا ، تو رحمتى كن بر عسس\r\n( ( 4806 ) ) ناشناسا تو سببها كرده اى\r\nاز در دوزخ بهشتم برده اى\r\n( ( 4807 ) ) بهر آن كردى سبب اين كار را\r\nتا ندارم خوار من يك خار را\r\n( ( 4808 ) ) در شكست پاى بخشد حق پرى\r\nهم ز قعر چاه بگشايد درى\r\nهر چه آن بر تو كراهيت بود\r\nچون حقيقت بنگرى رحمت بود\r\n( ( 4809 ) ) تو مبين كه بر درختى يا به چاه\r\nتو مرا بين كه منم مفتاح راه\r\n( ( 4810 ) ) گر تو خواهى باقى اين گفتوگو\r\nاى اخى در دفتر چارم بجو\r\n\r\nآيه\r\n« فَمَنْ يَعْمَلْ مِثْقالَ ذَرَّةٍ خَيْراً يَرَه . وَمَنْ يَعْمَلْ مِثْقالَ ذَرَّةٍ شَرًّا يَرَه » 99 : 7 - 8 . ( 1 )  ( پس كسى كه به وزن ذره‌اى كار خير انجام بدهد ، آن را خواهد ديد و اگر كسى به وزن ذره‌اى كار شر انجام بدهد ، آن را خواهد ديد ) .\r\n« وَعَسى أَنْ تَكْرَهُوا شَيْئاً وَهُوَ خَيْرٌ لَكُمْ وَعَسى أَنْ تُحِبُّوا شَيْئاً وَهُوَ شَرٌّ لَكُمْ » 2 : 216 ( 2 ) \r\n","description":"","footnote":" ( 1 ) سوره الزلزال ، آيهء 7 و 8 . .  ( 2 ) سوره البقرة ، آيهء 216 . . ","page_name":" 258 ","page_number":262},
  {"content":"\r\n\r\n\r\n( و شايد چيزى را نخواهيد و آن چيز براى شما خير باشد و شايد چيزى را بخواهيد و دوست بداريد و آن براى شما شر بوده باشد .\r\nروايت\r\n« عن النَّبىّ صلى الله عليه و آله من طلب شيئا و جد وجد و من قرع بابا و لج و لج » . ( 1 )  ( از پيامبر اكرم صلى الله عليه و آله : كسى كه چيزى را بجويد و جديت كند آن را پيدا خواهد كرد و كسى كه درى را بكوبد و اصرار كند وارد آن خواهد گشت ) .\r\n\r\n( ( 4787 ) ) آن كه روزى نيستش بخت و نجات\r\nننگرد عقلش مگر در نادرات\r\n\r\nهنگامى كه روح آدمى رو بسقوط فكرى مىرود ، مغز او موضوعاتى را از ميان زبالهء وسوسه ها به عنوان موضوعات شايستهء انديشه بيرون مىكشد و خود را با آنها مشغول مىدارد .\r\nاين يكى از پديده هاى اسف انگيز مغز بشرى است كه جلال الدين با بيان روشن باز گو مىكند . چنان كه در ابيات فوق ديده مىشود ، خود جلال الدين مثالهاى جالبى را براى توضيح مسئله مىآورد ، ولى اصل مطلب و علت آن ، احتياج به شرح واضحترى دارد كه ما ذيلا به طور اختصار مطرح مىكنيم :\r\nاصل عوامل دريافتهاى بشرى عبارتند از : حواس ظاهرى و طبيعى و نيروهاى درونى او ، مانند تعقل و هوش و انديشه و عوامل روشن بينىها و حدس و الهام . . . و پس از آنها وسايلى كه براى دقت بيشتر در مشاهدات و تماس با جريانات واقعى اشياء اختراع كرده است .\r\nزمينه و انگيزهء اصلى جريانات همهء اين وسايل نشان دادن و فعاليت صحيح روى واقعيات است .\r\n","description":"","footnote":" ( 1 ) پاورقى نثر و شرح مثنوى ، موسى نثر ج 1 ص 297 . . ","page_name":" 259 ","page_number":263},
  {"content":"\r\nاشتباهات و انحرافات فراوان در كشف و فعاليت آن وسايل از ارزش طبيعى و منطقى آنها نمىتواند بكاهد ، زيرا بشر در گذرگاه تاريخ فرهنگ خود ، با مشاهدهء همين اشتباهات و انحرافات كه به طور طبيعى معلومات او را يك محصول نسبى قرار داده در پيش رفت خود ثابت قدم بوده و ادامه داده است ، زيرا همواره واقعياتى كه به دستش رسيده است به وسيلهء همين وسايل بوده و راه را براى كشف روابط اجزاى طبيعت و سازندگىهايش هموار نموده است .\r\nاين جريان مداوم براى آن است كه بشر به خوبى تشخيص داده كه وسايل مزبور به طور طبيعى نشان دهنده و عامل سازنده هستند و از اين جهت اشكالى متوجه آن وسايل نيست ، بلكه چيزى كه هست اين است كه وسايل مزبور در مقابل سيستم باز جهان طبيعت و محدوديت زندگى آدمى و دخالت عوامل تاريك كننده و محدوديت هر يك از آن وسايل از طرف عوامل و شرايط روانى و محيطى ، از موفقيت همه انسانها در همهء زمانها و شرايط در راه رسيدن به معلومات نهايى جلوگيرى مىكند . انديشه مطلق و حدس مطلق و روشن بينى مطلق كلماتى هستند كه مادامى كه صاحبان آنها از دريچهء طبيعت مىنگرند و با عصاى طبيعت راه مىروند ، فاقد معانى مىباشند .\r\nاما انسانهاى ديگر پيدا مىشوند كه اين همه وسايل و طرق طبيعى و عالى را در وصول به واقعيات ناديده مىگيرند و هزاران روشنايىها را كه در بارهء حقايق دارند كنار مىگذارند و دنبال موضوعاتى مىروند كه جز تباه كردن مغز و خشك كردن چشمه سار زلال انديشه نتيجه‌اى در بر ندارد .\r\nكسانى را سراغ داريم كه يك عمر است در مسئلهء جبر و اختيار و قضا و قدر سر گردان شده از مقابل هزاران حقايق روشن بىاعتنا مىگذرند و هيمن كه احساس كردند كه آن حقايق روشن با روح آنان سر و كار دارد و مىگويد يك گام پيش برويد و انسان باشيد ، مىگويند : بالاخره ما همه جا جبر مىبينيم ، اختيار مفهومى ندارد اين است جبر ، اختيار را به من نشان بدهيد رنگش سفيد است ؟ در كدام گرمابه كار مىكند ؟ اين اختيار نخود كدام آش است ؟ آرى -\r\n","description":"","footnote":"","page_name":" 260 ","page_number":264},
  {"content":"\r\n\r\n\r\n( ( 4787 ) ) آن كه روزى نيستش بخت و نجات\r\nننگرد عقلش مگر در نادرات\r\n\r\nمن نمىگويم مسئلهء جبر و اختيار بىاهميت است ، بلكه مىگويم كسى كه به قول جلال الدين رو به پيش رفت و كمال است ، مىتواند به حد كافى در اين زندگانى موضوع تعهد و مسئوليت و شخصيت را از يك عده مسائل كاملًا روشن دريافت نموده و به راه خود برود و وسواس در مسئلهء جبر و اختيار را سد راه انسانى خود قرار ندهد . اين گونه اشخاص اگر در وجود خود قدرت آن را ديدند كه از بسته شدن در زنجير عوامل حيوانى به بسته شدن در زنجير عوامل انسانى تغيير موقعيت بدهند ، معطل نشوند و اين كار را انجام بدهند . و نامش را هم جبر اندر جبر بگذارند .\r\nكسانى هستند كه همواره در وسواس هدف خلقت گرفتارند ، اين اشخاص هم مىتوانند به قدر كافى واقعيت وجود خود را در يابند و عظمت جهان سيستماتيك را درك كنند و به قول راسل آهنگى را كه پشت پردهء حركات و سكنات اين كارگاه سترگ در درونشان نواخته مىشود ، دريافت نمايند و به راه خود بروند .\r\nولى اين همه روشنايىها براى كسى كه مىخواهد مغز خود را با وسوسه هاى بىاساس بسايد ، چه نتيجه‌اى خواهد داد ؟ مثالهاى ديگرى را براى اين قبيل وسوسه ها در تفسير ابيات ملاحظه فرماييد .\r\nتفسير ابيات\r\nاكنون اى مولوى ، احوال آن عاشق خسته جگر را باز گو كن ، زيرا ما از آن عاشق بخارايى دور مانده‌ايم ، آن عاشق جوان ، هشت سال در جستجوى معشوق خود بسر برد و از خيال وصال مانند شبحى از خيال گشته بود و بالاخره از آن جا كه\r\n\r\nسايه حق بر سر بنده بود\r\n\r\nلذا -\r\n\r\nعاقبت جوينده يابنده بود\r\n\r\nپيامبر ما فرموده است كه : اگر درى را بزنى و اصرار كنى ، عاقبت از آن در سرى\r\n","description":"","footnote":"","page_name":" 261 ","page_number":265},
  {"content":"\r\nبيرون مىآيد و پاسخت را مىگويد . اگر تو از روى خلوص و علاقهء واقعى بر سر كوى كسى بنشينى ، ناچار روى كسى را در آن كوى خواهى ديد . تو هنگامى كه مشغول كندن چاه هستى ، هر روز خاكى كه از آن چاه برمىدارى ، ترا به آب نزديكتر ساخته و روزى ترا به آن آب كه مطلوب تست خواهد رسانيد . اگر هم تو باور نكنى و عقيده مند نباشى ، همه مىدانند كه -\r\n\r\nهر چه مىكاريش روزى بدروى\r\n\r\nدر اين دنيا قانون اساسى وجود دارد كه مىگويد : هر علتى در دنبال خود معمولى دارد ، و هر كارى نتيجه‌اى ، اگر سنگ را به آهن بزنى ، آتش از آن دو خواهد جست ، اين قانون حتمى است و اجرا خواهد شد و اگر چنين چيزى صورت نگرفت ، بايد بدانى كه نادر و امرى استثنايى بوده است . بىنوا كسى كه از بخت و نجات و رشد بهره‌اى ندارد ، لذا همواره عقل خود را در رويدادهاى نادر و استثنايى مىسايد . او بجاى اين كه بكارد و بدرود ، در دريايى از وسوسه غوطه ور مىشود و چنين مىگويد :\r\n\r\n( ( 4788 ) ) كان فلان كس كشت كرد و بر نداشت\r\nو ان صدف برد و صدف گوهر نداشت\r\n\r\nآن گاه نظاير استثنايى ديگر براى توجيه تن پرورى و سر باز زدن از عبادت و دين مىگويد :\r\n\r\n( ( 4789 ) ) بلعم باعور و ابليس لعين\r\nسود نامدشان عبادتها و دين\r\n\r\nاين بىنواى نگون بخت چنان در نوادر و استثناها غوطه ور گشته است كه\r\n\r\n( ( 4790 ) ) صد هزاران انبياء و رهروان\r\nنايد اندر خاطر آن بد گمان\r\n\r\nمىنشيند و در فكر فرو مىرود و در تاريكى وسوسه ها دست و پا مىزند و در ميان ميلياردها انسانها و كاروانيان راد مردان چيزى نمىبيند و سراغ بلعم باعور و شيطان مىرود اين دو موجود پليد براى او نتيجه‌اى جز افزايش تاريكى درون او چيزى نمىدهد و اين بخت برگشتگىها در دل او جز همين نتيجهء فاسد چيزى ايجاد نمىكند . حال\r\n","description":"","footnote":"","page_name":" 262 ","page_number":266},
  {"content":"\r\nكه چنين است و رويدادهاى استثنايى مىتواند از تكاپوى تو جلوگيرى كند ، برو ، اى عاشق رويدادهاى استثنايى نان و غذا هم مخور ، زيرا همين نان و غذا گاهى و به طور استثنايى شور و شرى ايجاد مىكند مگر تو نمىبينى .\r\n\r\n( ( 4794 ) ) صد هزاران خلق نانها مىخورند\r\nزور جويانند و جان مىپرورند\r\n\r\nاگر تو محروم ، ابله زاده نبودى ، اى احمق ، روى چه انگيزه‌اى در رويدادهاى نادر غوطه ور مىشوى و به آن استثناها عشق مىورزى ؟ چه بد بختى بدتر از اين كه اين جهان پر از خورشيد و مهتاب را رها كرده سر به چاه تاريك نوادر فرو برده ، آن گاه براى تسليت به خود چنين مىگويى كه اگر نور آفتاب و ماه واقعيت دارد ، پس چرا من نمىبينم ؟ اى تو كه با خود به ستيزه بر خواسته و بر خود ستم روا مىدارى -\r\n\r\nسر بر آر از چاه و بنگر اى دنى\r\n\r\nتمامى كيهان با عظمت و مشارق و مغارب كارگاه هستى از روشنايى برخوردار است ، تو كه در چاهى و سر به چاه تاريك فرو برده‌اى ، آن روشنايىها بر تو نخواهد تابيد بيا چاه تاريك را رها كن ، رو به سوى ايوان و چمنزارها و بوستانها برو و اين قدر با خود مستيز و بدان كه لجاجت با حق و حقيقت بسيار شوم است . هرگز مگو كه فلان كس دانه ها كاشت ، ولى در همان سال ملخ ريخت و كشت او را خورد و تباه كرد ، بنا بر اين چرا بكارم و با اين ترس و هراس اين دانه هاى گندم را كه در دست دارم چرا به خاك بيفشانم اين مطالب را بر خود تلقين مكن ، به خود بيا و -\r\n\r\nهين مكن استيزه رو و كار كن\r\nبا توكل كشت كن بشنو سخن\r\n\r\nاين اصل را بدان ، هر كسى كه در زندگانى با حقيقت به ستيزه بر خيزد ، چنان بر روى خود افتد كه تا ابد نتواند بر خيزد .\r\nبكورى چشم تو ، كسى كه از كشت و كار غفلت نورزد ، انبار خود را پر خواهد كرد .\r\nاى مولوى ، از اين بيان هم بگذر و به بيان احوال آن عاشق جوان بپرداز ،\r\n","description":"","footnote":"","page_name":" 263 ","page_number":267},
  {"content":"\r\nبدان جهت كه با آرامش تمام در دوران عشق ، در وصال معشوق را مىكوفت ، عاقبت در خلوتگاه به معشوق خود رسيد ، او از بيم داروغه در شباهنگام به باغ جسته بود معشوق خود را همراه با چراغى در باغ ديد و در همان حال رو به سبب ساز مطلق نموده براز و نياز پرداخت و گفت :\r\n\r\nاى خدا تو رحمتى كن بر عسس\r\n\r\nتو اى سبب ساز مطلق ، اسباب پوشيده و مخفى براى من آماده كردى و از در دوزخ به صحنهء فردوس برين رهسپارم كردى .\r\nاى خداى بزرگ ، تو از اين سبب ناچيز و مورد نفرت چنان نتيجهء روح بخش را به من عطا فرمودى كه براى من حتى يك بوتهء خار ، پست و ناچيز نمىنمايد . اين سبب ساز مطلق خدايى است كه اگر پايى را بشكند ، بال و پرى مىبخشد و اگر بقعر چاه سر نگون كند ، درى از آن چاه به فضاى مقصود مىگشايد .\r\nاين اصل را بدان : در دنيا خيلى چيزها وجود دارد كه براى تو كراهت بار مىنمايد ولى اگر حقيقتى را كه در دنبال آن موضوع كراهت بار وجود دارد ، بنگرى ، رحمت الهى را در آن خواهى يافت . اى انسان -\r\n\r\n( ( 4809 ) ) تو مبين كه بر درختى يا به چاه\r\nتو مرا بين كه منم مفتاح راه\r\n\r\nاگر اى برادر عزيزم ، بقيهء اين داستان را بخواهى ، آماده باش و از دفتر چهارم آن را جستجو كن .\r\nپايان دفتر سوم 14 - 1 - 1352\r\n","description":"","footnote":"","page_name":" 264 ","page_number":268},
  {"content":"\r\n\r\nدفتر چهارم\r\nقسمت اول - دفتر چهارم\r\n","description":"","footnote":"","page_name":" 265 ","page_number":269},
  {"content":"\r\n\r\n","description":"","footnote":"","page_name":" 266 ","page_number":270},
  {"content":"\r\n\r\nديباچه دفتر چهارم مثنوى\r\nبسم الله الرحمن الرحيم\r\nالحمد للَّه حق حمده و الصلاة و السلام خير خلقه محمّد و آله و صبحه و ذزيّاته . اما بعد الظعن الرابع الى احسن المرابع و اجل المنافع تسرّ به قلوب العارفين بمطالعته كسرور الرياض بصوب الغمام و انس العيون بطيب المنام ، ارتياح الأرواح و شفاء الأشباح و هو كما يشهيه المخلصون و يهوونه و يطلبه السالكون و يتمنونه ، للعيون قرة للنفوس مسرة . اطيب الثمار لمن اجتنى و اجل المرادات و المنى . موصل العليل الى طبيبه و هادى المحب الى حبيبه و هو به حمد اللَّه عز و جل من اعظم المواهب و انفس الرغائب . مجدّد عهد الألفة ، مسهّل عطرا اصحاب الكفة . يزيد النظر فيه السّافل من بعد ، و سروراً و شكراً لمن سعد . يتضمن صدره ما لم يتضمن صدور الغانيات من الحلل جزاء لاهل العلم و العمل فهو كبدر طلع و جد رجع ، زائد على تأميل الآملين : رائد لرود العالمين يرفع الأمل انخفاضه و يبسط عقابنا و بعد انقباضه ، كشمس اشرقت من بين غمامهء تفرقت ، نور لاصحابنا و كنز عقابنا نسأل الله التوفيق لشكره فان الشكر قيد للعتيد و صيد للمزيد و لا يكون ما يريد .\r\n\r\nو ممّا شحا بى اننى كنت نائما\r\nاعلل من برد بطيب التنسّم\r\nالى أن دعت و رقاء فى غصن ايكة\r\nتغرد مبكاها بحسن الترنّم\r\nفلو قبل مبكاها بكيت صبابة\r\nبسعدى شفيت النفس قبل الندم\r\n\r\n","description":"","footnote":"","page_name":" 267 ","page_number":271},
  {"content":"\r\n\r\nو لكن بكت قبلى فهيّج لى البكاء\r\nبكاها فقلت الفضل للمقدّم\r\n\r\nرحم الله المتقدمين و المتاخرين و المنتجريين و المنبحرين بفضله و كرمه و جزيل آلائه و نعمه ، فهو مسئول و اكرم مأمول . فاللَّه حافظ و هو ارحم الراحمين و خير المونسين و خير الوارثين و خير مخلف . رازق للعابدين و الزارعين و الحارئين ( و هو خير الرزاقين ) و صلى إله محمّد و آله الأكرمين و على جميع الانبياء و المرسلين . آمين رب العالمين و به نستعين .\r\n","description":"","footnote":"","page_name":" 268 ","page_number":272},
  {"content":"\r\n\r\nديباچهء دفتر چهارم مثنوى\r\nبنام خداوند بخشنده و مهربان سپاس شايسته مر خدا را است . درود به بهترين مردمش محمد و فرزندان و ياران و اولاد او باد .\r\nاين است سفر چهارم به سوى بهترين منزلگاه و با عظمتترين منافع ، دلهاى عارفان با مطالعهء اين دفتر چنان مسرور مىشود كه باغها به وسيله ريزش باران از ابر و چنان احساس راحت و آرامش مىنمايند كه ديده گان آدمى به رؤياى گوارا انس مىگيرد .\r\nآسايش و راحتى ارواح و شفاى ديده هاى ناتوان در اين دفتر چهارم است : و اين دفتر چنان است كه انسانهاى مخلص مىخواهند و هوا خواهش هستند و رهروان راه حق جستجويش مىكنند و آرزومندش مىباشند . روشنايى ديده گان و سرور بخش نفوس .\r\nبراى كسى كه در صدد چيدن ، بهترين ميوه ها و با عظمتترين مقاصد و آرزوهاست .\r\nاين دفتر بيماران روحى را به طبيبش مىرساند و عاظق را به معشوقش .\r\nاين دفتر ، « سپاس خدا را » از بزرگترين موهبتهاى الهى و گران قيمتترين عطايا و تجديد كنندهء عهد انس و الفت و آسان كنندهء مشكلات مردم تصنع پرست است .\r\nمطالعه و نظر در اين دفتر موجب تأسف كسانى است كه دور از آنند و باعث خوشحالى و سپاس گزارى است براى كسانى كه با غوطه ور شدن در معارف الهى اين دفتر به سعادت نائل مىگردند . سينهء سيمانش اين دفتر از حقايقى آراسته شده است\r\n","description":"","footnote":"","page_name":" 269 ","page_number":273},
  {"content":"\r\n\r\nكه با آرايش سينه هاى زنان زيبا و دل فريب نتوان مقايسه كرد و موجب پاداش به مردم علم و عمل است . مانند ماه چهارده شبه است كه در حال طلوع و درخشش باشد و هر خسارت ديده‌اى با ديدن آن ، خسارت از او بر طرف شود و به سوى بر مىگردد . ( 1 )  بر آرزوهاى نيك آرزومندان مىافزايد و جستجوى مردان عمل را به مقصد اقصى رهنمون مىشود . آرزوهاى شكست خورده ساقط شده را اعتلا مىبخشد و اميدهاى پس از متفرق شدن ابرها را بر مىگرداند و گسترش مىدهد . مانند آفتابى است كه پس از متفرق شدن ابرها درخشيدن بگيرد . اين دفتر نورى است پيش پاى ياران هم زمان و گنجى است براى نسلهاى بعدى .\r\nاز خداوند متعال براى سپاس گزاريش توفيق مىطلبم ، زيرا سپاس گزارى نگه دارندهء موجود و شكار كنندهء اضافه ها و زيادىها است . از اين خواسته ها جز آن چه را كه خداوند مىخواهد ، محقق نخواهد گشت .\r\nترجمهء ابيات عربى\r\nچيزى كه مرا اندوهگين مىساخت ، اين بود كه در خواب فرو رفته بودم و با نوازش نسيم پاكيزه خود را قانع مىساختم ، تا آن موقع كه كبوتر در شاخهء پيچيده‌اى با زمزمهء زيبايش به ترانه خوبى پرداخت و تحريكم كرد .\r\nاگر پيش از ناله ها و گريه هاى آن كبوتر از روى عشق در چمنزارهاى سُعدى « يا خوشبختى » مىگريستم ، پيش از پشيمانى ، نفس خود را شفا مىدادم ( ولى مىبينم كه كبوتر پيش از من به سرود الهى پرداخته است ) و آن پرندهء ظريف پيش از من گريسته است ، لذا او بود كه مرا به گريه وادار ساخت و گفتم : فضيلت و برترى از آن كسى است كه در خيرات و وصول به حقايق سبقت گرفته است . خداوند متقدمين و متاخرين و آنان\r\n","description":"","footnote":" ( 1 ) عبارت عربى در ديباچه چنين است : « و جد رجع » مادهء جد به معانى مختلفى آمده است ، از قبيل بريده شدن از ريشه ، كوشش ، حظ و بهره ، عثر جده يعنى دچار خسارت شد ، تجريد و خشك شدن شير پستان . . ","page_name":" 270 ","page_number":274},
  {"content":"\r\nرا كه قاطعانه راه رفتند و غوطه وران در معرفت را با فضل و كرم و نعمتهاى فراوانش رحمت كناد . او بهترين مورد سؤال و التماس كريمترين مورد آرزو است . خدا بهترين حفظ كنندگان و ارحم الراحمين و بهترين انس گير شدگان و بهترين ماندگان است . او است روزى دهندهء پارسيان و زراعت گران و بهترين روزى دهندگان و درود خداوند بر محمد و فرزندان او و تمام پيامبران و مرسلين باد .\r\nتبصره - [ يكى از فضلا نامه‌اى به من نوشته و در آن ياد آور شده بود كه مىگويند : چهار بيت عربى در ديباچهء دفتر چهارم منسوب به يزيد بن معاويه است ، اين جانب مقدارى از كتب ادبيات عربى را مطالعه كردم و پيدا نكردم ، البته فحص من در اين باره به جهت نبودن فرصت ، كامل نبوده است .\r\n","description":"","footnote":"","page_name":" 271 ","page_number":275},
  {"content":"\r\nدفتر چهارم مثنوى\r\n\r\n( ( 1 ) ) اى ضياء الحق حسام الدين تويى\r\nكه گذشت از مه به نورت مثنوى\r\n( ( 2 ) ) همت عالىّ تو اى مرتجا\r\nمىكشد آن سو كه تو دانسته اى\r\n( ( 3 ) ) گردن اين مثنوى را بسته اى\r\nمىكشى آن سو كه تو دانسته اى\r\n( ( 4 ) ) مثنوى پويان كشنده ناپديد\r\nناپديد از جاهلى كش نيست ديد\r\n( ( 5 ) ) مثنوى را چون تو مبدأ بوده اى\r\nگر فزون گردد تواش افزوده اى\r\n( ( 6 ) ) چون چنين خواهى خدا خواهد چنين\r\nمىدهد حق آرزوى متقين\r\n( ( 7 ) ) كان للَّه بوده‌اى در ما مضى\r\nتا كه كان الله له آمد جزا\r\n( ( 8 ) ) مثنوى از تو هزاران شكر داشت\r\nدر دعا و شكر كفها بر فراشت\r\n( ( 9 ) ) در لب گفتش خدا شكر تو ديد\r\nفضل كرد و لطف فرمود و مزيد\r\n( ( 10 ) ) ز ان كه شاكر را ز يادت وعده است\r\nآن چنان كه قرب مزد سجده است\r\n( ( 11 ) ) گفت و اسجد و اقترب يزدان ما\r\nقرب جان شد سجدهء ابدان ما\r\n( ( 12 ) ) گر زيادت مىشود زين رو بود\r\nنز براى بوش و هاى و هو بود\r\n( ( 13 ) ) با تو ما چون رز به تابستان خوشيم\r\nحكم دارى هين بكش تا مىكشيم\r\n( ( 14 ) ) خوش بكش اين كاروان را تا به حج\r\nاى امير صبر و مفتاح الفرج\r\n( ( 15 ) ) حج زيارت كردن خانه بود\r\nحجّ رب البيت مردانه بود\r\n( ( 16 ) ) ز ان ضيا گفتم حسام الدين تو را\r\nكه تو خورشيدى و اين دو و صفها\r\n( ( 17 ) ) كاين حسام و اين ضيا يكيست هين\r\nتيغ خورشيد ، از ضيا باشد يقين\r\n( ( 18 ) ) نور از آنِ ماه باشد وين ضيا\r\nآنِ خورشيد اين فرو خوان از نُبا\r\n( ( 19 ) ) شمس را قرآن ضيا خواند اى پدر\r\nو آن قمر را نور خواند اين را نگر\r\n( ( 20 ) ) شمس چون عالىتر آمد خود ز ماه\r\nپس ضيا از نور افزون دان به جاه\r\n( ( 21 ) ) هر كس اندر نور مه منهج نديد\r\nچون بر آمد آفتاب آن شد پديد\r\n\r\n","description":"","footnote":"","page_name":" 272 ","page_number":276},
  {"content":"\r\n\r\n\r\n( ( 22 ) ) آفتاب اعواض را كامل نمود\r\nلاجرم بازارها در روز بود\r\n( ( 23 ) ) تا كه قلب و نقد نيك آمد پديد\r\nتاجران را رحمة للعالمين\r\n( ( 26 ) ) پس عدوى جان صراف است قلب\r\nدشمن درويش كه بود غير كلب ؟\r\n( ( 27 ) ) انبيا با دشمنان بر مىتنند\r\nپس ملايك رب سلم مىزنند\r\n( ( 28 ) ) كاين چراغى را كه هست از نور كار\r\nاز پف و دمهاى دزدان دور دار\r\n( ( 29 ) ) دزد و قلاب است خصم نور و بس\r\nزين دواى فرياد رس فرياد رس\r\n( ( 30 ) ) روشنى بر دفتر چارم بريز\r\nكافتاب از چرخ چارم كرد خيز\r\n( ( 31 ) ) هين ز چارم نور ده خورشيد وار\r\nتا بتابد بر بلاد و بر ديار\r\n( ( 32 ) ) هر كش افسانه بخواند افسانه است\r\nو ان كه ديدش نقد خود مردانه است\r\n( ( 33 ) ) آب نيل است و به قبطى خون نمود\r\nقوم موسى را نه خون بد ، آب بود\r\n( ( 34 ) ) دشمن اين حرف اين دم در نظر\r\nشد ممثل سر نگون اندر سقر\r\n( ( 35 ) ) اى ضياء الحق تو ديدى حال او\r\nحق نمودت پاسخ افعال او\r\n( ( 36 ) ) ديدهء غيبت چو غيب است اوستاد\r\nكم مبادا زين جهان اين ديد و داد\r\n( ( 37 ) ) اين حكايت را كه نقد وقت ماست\r\nگر تمامش مىكنى اين جا رواست\r\n( ( 38 ) ) ناكسان را ترك كن بهر كسان\r\nقصه را پايان برو مخلص رسان\r\n( ( 39 ) ) اين حكايت گر نشد آن جا تمام\r\nچارمين جلد است آرش در نظام\r\n\r\nآيه\r\n« هذا ذِكْرٌ وَإِنَّ لِلْمُتَّقِينَ لَحُسْنَ مَآبٍ » 38 : 49 . ( 1 )  ( اين قرآن براى تذكر است و براى مردم با تقوى پايان نيكويى وجود دارد ) .\r\n« لَهُمْ فِيها ما يَشاءُونَ كَذلِكَ يَجْزِي الله اَلْمُتَّقِينَ » 16 : 31 . ( 2 ) \r\n","description":"","footnote":" ( 1 ) سوره ص ، آيهء 49 . .  ( 2 ) سوره النحل ، آيهء 31 . . ","page_name":" 273 ","page_number":277},
  {"content":"\r\n\r\n\r\n( براى آنان است در بهشت هر چه بخواهند و بدينسان خداوند به مردم با تقوى پاداش خواهد داد ) .\r\n« كَلَّا لا تُطِعْه وَاُسْجُدْ وَاِقْتَرِبْ » 96 : 19 . ( 1 )  ( نه هرگز ، او را اطاعت مكن و سجده كن و به خدا نزديك باش ) .\r\n« هُوَ اَلَّذِي جَعَلَ اَلشَّمْسَ ضِياءً وَاَلْقَمَرَ نُوراً » 10 : 5 . ( 2 )  ( او ، آن خدايى است كه آفتاب را ضياء و ماه را نور قرار داد ) .\r\nروايت\r\n« من كان لله كان الله له » . ( 3 )  ( هر كس براى خدا باشد ، خدا براى او است ) .\r\n\r\n( ( 4 ) ) مثنوى پويان كشنده ناپديد\r\nناپديد از جاهلى كش نيست ديد\r\n\r\nنتايج عالى مغز مربيان را عنايت ربانى با وسايل گوناگون بيرون مىكشد و نادانها آن عنايت ربانى را نمىبينند .\r\nچنان كه بعضى از موضوعات ، مورد تعشق انسانى قرار مىگيرد و انسان را وادار به جنبش و حركات غير معمولى مىنمايد ، و بدان گونه كه در مباحث عشق گفتيم : تناقضها را براى او قابل هضم مىسازد و ممكنها را محال و محالها را ممكن و بلكه لازم مىنمايد و بعبارت كلى تر بىنهايت را در يك شيئى محدود و بالعكس يك شيئى محدود را تا بىنهايت مىگستراند ، همچنين نيروهاى شگفت انگيز ديگرى در\r\n","description":"","footnote":" ( 1 ) سوره العلق ، آيهء 19 . .  ( 2 ) سوره يونس ، آيهء 5 . .  ( 3 ) شرح انقروى ، ج 4 ص 3 . . ","page_name":" 274 ","page_number":278},
  {"content":"\r\nانسان وجود دارد كه عوامل نامحسوس آنها را به فعاليت وادار مىكند . و از نهانگاه درونش بيرون مىكشد . اين مطلب را همگان در زندگانى خود بارها ديده و يا شنيده‌اند كه گاهى بدون توجه و تعمد و تشخيص يك عامل ، وادار به جنبش و تحرك مىشويم ، هر چه فكر مىكنيم كه كدامين علت ما را به اين تحرك وادار كرده است ؟ نتيجه‌اى به دست نمىآوريم و اغلب خود و ديگران را با اين تلقين قانع مىسازيم كه « در دلم چنين افتاده بود » گاهى ديگر ، شخصيتهايى در انسانها تأثير ايجاد مىكنند و آنان را مانند كوه آتش فشان به آتش فشانى درمياورند ، در صورتى كه منطق علمى و روانى شخصيتهاى مفروض با آن آتش فشانىها قابل مقايسه نيست ، مانند داستان خود جلال الدين با شمس تبريزى و حسام الدين چلبى . ما در بارهء شخصيت اين دو نفر و وضع روحى آنان در اين مبحث كارى نداريم ، اين مقدار كه به مورد گفتگوى ما مربوط است ، مىگوييم كه مسلماً دو نفر مزبور در زندگانى خود با هزاران افراد عالم و متوسط و جاهل روبه رو گشته‌اند ، چطور شده است كه از آن همه ملاقاتها و افت و خيزها تنها جلال الدين به كوه آتش فشان مبدل شده است ؟ آيا حسام الدين چلبى چشم به دنيا گشود و فقط جلال الدين را ديد و جلال الدين را كه مانند يك عامى بود به صورت يكى از بزرگترين انديشمندان و مربيان تاريخ در آورد ؟ مسلماً اين طور نيست ، زيرا نه جلال الدين پيش از ملاقات حسام الدين و شمس تبريزى يك مرد عامى معمولى بود و نه دو نفر مزبور فقط از دنيا و انسانها جلال الدين را ديده بودند . نيز نمىتوان گفت كه علايق و مزاياى مادى و طبيعى و حيوانى بوده است كه وجود آنها در دو نفر مزبور ، موجب جذب و فوران جلال الدين گشته است ، زيرا نه احتياجات مادى و نه شهرت طلبى و نه عشقهاى مجازى نمىتوانند عامل چنان جذبه و فوران بوده باشند كه باعث شوند جلال الدين از مرزهاى بلخ و قونيه و از قرن هفتم هجرى سر بلند كند و فرهنگ عالى و مشترك بشرى را مخصوصاً در بارهء انسان - الهى چنان استشمام كند كه هر چه زعماى اين كاروان پى گيرى نموده و به منزلگه قابل توجهى رسيده باشند ، پيش\r\n","description":"","footnote":"","page_name":" 275 ","page_number":279},
  {"content":"\r\n\r\nاز آنان جلال الدين آن پى گردى را با استشمام خود انجام داده و رفته و در همان منزلگه بساط خود را پهن نموده باشد پس چنان كه جلال الدين خود صريحا بيان مىكند :\r\n\r\nمثنوى پويان كشنده ناپديد\r\n\r\nاگر چه در ظاهر -\r\n\r\n( ( 2 ) ) همت عالىّ تو اى مرتجى\r\nمىكشد اين را خدا داند كجا\r\n( ( 3 ) ) گردن اين مثنوى را بسته اى\r\nمىكشى آن سو كه تو دانسته اى\r\n\r\nاگر اوراق تاريخ بشرى را زير و رو كنيم ، بهانه هايى را خواهيم ديد كه نتايج شگفت انگيز در بر داشته و نيروهاى روانى انسانها را بيرون كشيده است .\r\nايمان ، خواب ، مرگ ناگهانى يك مورد علاقه ، عشقهاى مجازى كه ناگهان مسيرش را عوض كرده و به عشق حقيقى تبديل يافته است ، ضربه هاى روانى ، حيرتهاى مثبت ، خود خواهىهاى غير مضر و مثبت ، . . . وسايلى بوده‌اند كه توانسته‌اند معظمترين نيروهاى مغز آدميان را به فعاليت و نتيجه بخشى وادار بسازند .\r\n\r\n( ( 6 ) ) چون چنين خواهى خدا خواهد چنين\r\nمىدهد حق آرزوى متقين\r\n\r\nاگر شما چيزى را واقعاً بخواهيد ، خواستن شما كشف از خواست خدا مىكند .\r\nاين دو مسئله ( اگر شما بخواهيد خدا مىخواهد ، و اگر خدا بخواهد شما خواهيد خواست ) با يكديگر متفاوت است ، زيرا جملهء اول چنين است كه انسان هيچ حقيقتى را نمىتواند بداند و بخواهد ، مگر اين كه خداوند استعداد و توانايى آن دانستن و خواستن را در او به وجود آورده باشد .\r\nبه اين معنى مىتوان گفت : تمام خواسته هاى بشرى معلول خواست خداوندى\r\n","description":"","footnote":"","page_name":" 276 ","page_number":280},
  {"content":"\r\nاست ، ولى مطابق دلايل عقلى و وجدانى و منابع اسلامى ، خداوند متعال هرگز بدىها را نمىخواهد ، بنا بر اين خواسته هاى بشرى بر دو قسم مىشود :\r\nقسم يكم - خواسته هاى نيكو كه مسلماً يا مورد خواست تكوينى خدا است و يا مورد خواست تشريعى او كه به وسيلهء پيامبران و عقل و وجدان و دستورات آنان ابراز كرده است .\r\nقسم دوم - خواسته هاى بد و ناروا كه از انسانها صادر مىگردد ، اين خواسته ها متعلق به ارادهء خداوندى نيست ، اگر چه استعداد و وسايل عملى شدن آن خواسته هاى بد و ناروا را خداوند ايجاد فرموده است ، ولى ضمنا عقل و وجدان و قدرت مقاومت نيز به بشريت عطا فرموده است كه مىتوانند آن استعداد و وسايل را در خواسته هاى نيكو به ثمر برسانند . دليل عقلانى اين ادعا اين است كه خداوند بزرگ و منبع كل تمام خيرات و كمالات هرگز موجود منحرف نيافريده است و با پذيرفتن اين حقيقت كه هدف نهايى خلقت نيز جز خير و كمال نمىتواند باشد ، ارادهء شر از خداوند امكان ناپذير است .\r\nاما دلايل نقلى از منابع اسلامى فراوان ديده مىشود ، ما به ذكر دو آيه قناعت مىورزيم :\r\n« وَمَا الله يُرِيدُ ظُلْماً لِلْعِبادِ » 40 : 31 . ( 1 )  ( و خداوند براى بندگان ارادهء ظلم نمىكند ) .\r\n« سَيَقُولُ اَلَّذِينَ أَشْرَكُوا لَوْ شاءَ الله ما أَشْرَكْنا وَلا آباؤُنا وَلا حَرَّمْنا مِنْ شَيْءٍ كَذلِكَ كَذَّبَ اَلَّذِينَ مِنْ قَبْلِهِمْ حَتَّى ذاقُوا بَأْسَنا 6 : 148 . . . » ( 2 )  ( آنان كه شرك ورزيده‌اند خواهند گفت : اگر خدا مىخواست نه ما و نه پدران ما شرك نمىورزيديم و چيزى را ممنوع نمىساختيم ، بدينسان تبه كارانى پيش از آنان\r\n","description":"","footnote":" ( 1 ) سوره غافر ، آيهء 31 . .  ( 2 ) سوره الانعام ، آيهء 148 . . ","page_name":" 277 ","page_number":281},
  {"content":"\r\n\r\nحق را تكذيب كردند تا غضب ما را چشيدند . . ) .\r\nپس جملهء يكم كه مضمون مصرع يكم بيت مورد تحليل ( چون چنين خواهى خدا خواهد چنين ) است با توضيحى كه داديم صحيح است .\r\nاما جملهء دوم ( اگر خدا بخواهد شما خواهيد خواست ) جاى هيچ گونه ترديد نيست ، زيرا تعلق اراده هاى تكوينى الهى كه عبارت از فعاليت خالقيت او است همان و به وجود آمدن مرادش همان . نهايت امر بايد دقت كرد كه مراد از اراده هاى تشريعى او دو موضوع است :\r\nموضوع يكم - به وجود آمدن خود دستورات الهى چه به وسيلهء عقل و وجدان و چه به وسيلهء پيامبران ، اين موضوع مانند اراده هاى تكوينى است ، يعنى ارادهء وضع دستورات همان و حصول دستورات همان .\r\nموضوع دوم - مراد خداوندى كه به وسيلهء خود انسانها به وجود خواهد آمد ، بدان جهت كه دلائل عقلى و نقلى اجبار انسانها را در كارهايش محكوم مىكند ، اراده و اختيار انسان حصول مراد تشريعى خداوندى را عملى خواهد كرد و چون ارادهء تشريعى خواستن تكوينى مراد خداوندى نيست ، لذا نمىتوان گفت كه عمل كردن و عمل نكردن مردم ، موجب تخلف ارادهء خداوندى از مرادش مىباشد .\r\nاراده قدرت فوق العاده‌اى است كه به انسانها داده شده است ، لذا هر انسان كه چيزى را به طور جدى بخواهد آن چيز را به دست خواهد آورد .\r\nاراده قدرت بس شگفت انگيزى است كه در نوع انسانى ديده مىشود و چه موضوعات امكان ناپذير را كه امكان پذير مىسازد و امكان پذيرها را محال مىنمايد .\r\nاز يك جهت شوپن هاور حقيقت مىگويد كه : اراده اساس موجوديت انسانى است .\r\nاين اراده است كه انسان و جهان را دگرگون مىكند و محكمترين سدها را از پيش پاى آدمى بر مىدارد .\r\n","description":"","footnote":"","page_name":" 278 ","page_number":282},
  {"content":"\r\n\r\nزيباترين زيباها را زشت و بالعكس منفورترين زشتها را زيبا ، كوچكها را بزرگ و بزرگها را كوچك ، نزديكها را دور و دورها را نزديك مىسازد .\r\nانسان موقعى كه مىخواهد ، گويى از مجراى قوانين طبيعت گام فراتر نهاده و بهمهء آن قوانين حكمروايى مىكند . بالعكس اگر انسان نخواهد ، گويى تمام مثبتها منفى ، بلكه اصلا در آن موقع آن مثبتها وجود ندارند .\r\nچيست اين اراده ؟ كجا است ريشهء اصلى آن ؟ شعاع فعاليتش تا كجا گسترده مىشود ؟ اينها مسائلى است كه كسى در بارهء آنها جز با حدس و تخمين و بيان جزئى در آثار و خواص و انگيزه ها و نتايج آنها چيزى نتواند گفت .\r\nمتفكرين معمولى غالبا با كلمهء « اراده » همان گونه بازى مىكنند كه با كلمهء « هستى » چنان كه كلمه ى هستى داراى وسيعترين مفهوم است كه در ذهن بشر منعكس مىشود و جز سايهء عموم موجودات عينى و ذهنى و معنوى چيز ديگرى را برايش قابل درك نمىسازد ، همچنين كلمهء اراده و خواستن . اينان يا از ناتوانى مغزى خود در بارهء تحقيق اراده نگرانند و يا واقعا چيزى بيشتر از اين نمىدانند كه بگويند :\r\nاراده يعنى خواستن انسان مىخواهد مىخورد ، مىخواهد مىجنگد ، مىخواهد آشتى مىكند اين گونه تفسيرات مانند اين است كه انسان احتياجات خود را به عالىترين مسائل رياضى با اين مشاهدات بر طرف كند كه به بينيد اينها 4 عدد پرتقال است ، آنها 7 جلد كتاب است ، آن اشخاص كه نشسته‌اند صحبت مىكنند 12 نفر هستند . بهر حال مىتوان گفت ، عقل و مشاعر و احساسات آدمى در عين حال كه مىتوانند ارادهء انسان را توجيه نموده براى آن مسير و هدف معين كنند ، همچنين اراده در توجيه و تعيين مسير براى عقل و مشاعر و احساسات انسانى نقش فوق العادهء موثرى دارد . براى توضيح اين مسئله لازم است كه دو نوع اراده را در وجود انسانى مورد دقت قرار بدهيم :\r\nنوع يكم - ارادهء تابع و معلول\r\n- اين اراده از حواس و تعقل و مشاعر و\r\n","description":"","footnote":"","page_name":" 279 ","page_number":283},
  {"content":"\r\n\r\nاحساسات و عواطف انسانى تبعيت مىكند . انسان از دور منظرهء زيبايى را با چشم مىبيند ارادهء او بنزديك شدن به آن منظره ، تحريك مىشود و او را به سوى آن منظره به راه مىاندازد ، همچنين خوردنىها و آشاميدنىها و ساير مزاياى مطلوب .\r\nالبته مسلم است كه مطلوبيت يك عده امور به عنوان مزاياى خواستنى ، ناشى از طرز ساختمان فيزيولوژيكى و غرايز و خصوصيات روانى اشخاص مىباشد ، بنا بر اين نوع يكم از اراده كه ما آن را تابع اصطلاح كرديم ، بواسطهء عقل و مشاعر و احساسات به ارگانيسم فيزيولوژيكى و غرايز و خصوصيات روانى انسان منتهى مىگردد .\r\nاغلب افراد انسانى تحت سلطهء اين ارادهء تابع و معلول ، زندگى مىكنند و حتى عناصر شخصيت خود را هم با اين نوع اراده مىسازند .\r\nنوع دوم - ارادهء مستقل و علت\r\n- اين كه مىگوييم : « مستقل و علت » مقصود اين نيست كه در انسان اراده‌اى وجود دارد كه از ساختمان بيولوژيكى و فيزيولوژيكى و روانى و غريزى او بر كنار و در گوشه‌اى از بدن آدمى نشسته و فرمانروايى مىكند .\r\nبلكه مقصود اين است كه نوعى از اراده در انسان ديده مىشود كه مىتواند عقل و مشاعر و حواس و فعاليت و غرايز و احساسات او را توجيه نمايد و براى آنها هدف و سمت حركت تعيين كند . اين اراده نيز به دو قسم جداگانه تقسيم مىگردد :\r\nالف - به وسيلهء يكى از نيروهاى انسانى به وجود مىآيد و سپس ساير نيروها را توجيه و رهبرى مىنمايد .\r\nمثلًا - وارد علم رياضى مىشود ، پس از مقدارى بازى با اعداد و علامات به رياضيات علاقه مند مىگردد ، تدريجاً دانش رياضى مورد خواست او واقع مىشود و كم كم ارادهء حل مسائل و فهم قوانين رياضى در او قدرت مىگيرد ، اين اراده نيروهاى ديگر را يكى پس از ديگرى يا يكى در كنار ديگرى تسخير مىكند و بجايى مىرسد كه همهء شئون هستى را با خواستهاى رياضى توضيح مىدهد و ممكن است مانند فيثاغورس پا را فراتر نهد و اعتقاد كند كه حقيقت هستى همان عدد است و مانند دكارت باشد كه بگويد : حقيقت مادهء مطلق همان كشش و بعد است كه موضوع علم هندسه\r\n","description":"","footnote":"","page_name":" 280 ","page_number":284},
  {"content":"\r\nنظرى است .\r\nمثال ديگرى كه روشن تر است ، اين است كه اولًا مىبيند كه شخص بيك شخص يا گروهى مسلط شد و از آن لذت برد . يا قضيه ى فوق را از كسى شنيد و يا عقلش او را به اين نتيجه رسانيد كه پيروزى لذت بخش است .\r\nاين ديدن يا شنيدن يا تفكر شخصى در ابتداء ارادهء شخصى در او توليد مىكند . مسلماً اين اراده تابع و معلول است ، ولى تدريجاً هر اندازه كه طعم پيروزمندى را بيشتر مىچشد ارادهء مزبور كم كم از تبعيت و معلوليت بيرون آمده با تلقينات و تجسيمات رو به افزايش رفته ، جنبهء استقلال و عليت به خود گرفته و ساير نيروهاى انسانى او را تحت سلطهء خود قرار مىدهد ، به اجسام مىنگرد ، و از آنها سلاحى براى پيروزى بر غير مىبيند ، فعاليتها و حركات موجودات را با عينك پيروزى به غير مشاهده مىكند .\r\nب - طبيعت ذاتى انسان داراى اراده‌اى است كه موتور محرك حيات او است . اين موتور با گذشت ساليان عمر و گسترش معلومات و تجارب و افزايش ارتباطات با انسان و طبيعت نيرومندتر مىگردد و نيروى خود را افزايش مىدهد . اين اراده نيز مستقل و جنبهء عليت دارد ، ولى بعدها در مراحل زندگانى جاى خود را به خواستن كيفيتهاى گوناگون حيات خالى كرده و استقلال و عليت خود را از دست مىدهد و با نوع اول از اراده ( تابع و معلول ) ادغام مىگردد .\r\nآن چه كه از پديدهء اراده مىتواند قابل بهره بردارى باشد .\r\nقسم اول از نوع دوم است كه بيك معنى خود انسان آن را تحصيل كرده است .\r\nبه اين توضيح كه يك ايده آل اعلا ، مورد ارادهء تابع و معلول انسانى قرار مىگيرد ، مانند عدالت ورزى كه اولًا انسان به وسيلهء عقل و حواس و احساسات ، شايستگى\r\n","description":"","footnote":"","page_name":" 281 ","page_number":285},
  {"content":"\r\nآن را در مىيابد و اراده اش براى دارا بودن بان تحريك مىگردد ( ارادهء تابع و معلول ) تدريجاً درك علمى و روانى و اخلاقى و دينى و حقوقى و جهان بينى او در بارهء عدالت اوج مىگيرد ، درنتيجه عدالت ورزى به شكل عنصر اساسى شخصيت او در مىآيد و اراده‌اى كه پس از اين مرحله از درون او مىجوشد ، ارادهء مربوط به شخصيت او است و ما آن را ارادهء مستقل و علت اصطلاح كرديم . اين قسم از اراده است كه به طور طبيعى به مراد خود مىرسد و هر فيلسوف و جامعه شناس و متفكرى كه در بارهء نيروى اراده اعتقاد مثبت داشته و مىگويد : ممكن نيست كه انسان اراده كند و به مقصود خود نرسد ، اين نوع اراده را مىگويد .\r\nآياتى چند در قرآن مجيد اين مسئله را متذكر شده است :\r\n« وَمَنْ يُرِدْ ثَوابَ اَلدُّنْيا نُؤْتِه مِنْها وَمَنْ يُرِدْ ثَوابَ اَلآخِرَةِ نُؤْتِه مِنْها وَسَنَجْزِي اَلشَّاكِرِينَ » 3 : 145 . ( 1 )  ( كسى كه پاداش دنيا را اراده كند ، ما چيزى از دنيا به او خواهيم داد و كسى كه پاداش آخرت را اراده كند از آن آخرت به او خواهيم داد و ما سپاس گزاران را جزا خواهيم بخشيد ) .\r\n« مَنْ كانَ يُرِيدُ اَلْحَياةَ اَلدُّنْيا وَزِينَتَها نُوَفِّ إِلَيْهِمْ أَعْمالَهُمْ فِيها وَهُمْ فِيها لا يُبْخَسُونَ » 11 : 15 . ( 2 )  ( كسى كه زندگانى دنيا و زينت آن را اراده كند ، ما وسيلهء كارهاى مربوط بان اراده را به او خواهيم داد و نتيجه ى اراده و كوشش او را كاهش نخواهيم داد ) .\r\n« مَنْ كانَ يُرِيدُ حَرْثَ اَلآخِرَةِ نَزِدْ لَه فِي حَرْثِه وَمَنْ كانَ يُرِيدُ حَرْثَ اَلدُّنْيا نُؤْتِه مِنْها وَما لَه فِي اَلآخِرَةِ مِنْ نَصِيبٍ » 42 : 20 . ( 3 ) \r\n","description":"","footnote":" ( 1 ) سوره آل عمران ، آيهء 145 . .  ( 2 ) سوره هود ، آيهء 15 . .  ( 3 ) سوره الشورى ، آيهء 20 . . ","page_name":" 282 ","page_number":286},
  {"content":"\r\n\r\n( كسى كه زراعت آخرت را بخواهد در زراعتش خواهيم افزود و هر كس كه كشت دنيا را بخواهد ، از دنيا به او خواهيم داد و در آخرت نصيبى ندارد ) .\r\nآيات فوق نيز دلالت به همين قانون پيروى مراد از اراده مىكند ، و به قول مردم « خواستن توانستن است » را تأييد مىكند .\r\nخواستن توانستن است\r\nهر كسى در زندگانى خود به طور اجمال آزمايش كرده است كه آن چه را كه با در نظر گرفتن گنجايش و آمادگى وجودى خود و با محاسبهء وسايل عينى خارجى و امكاناتى كه دارد واقعا اراده كرده است ، به مراد و مطلوب خويش نائل گشته است . اين كه گفتيم ، با در نظر گرفتن گنجايش و آمادگى وجود خود ، براى اين است كه اراده هاى عاميانه و غلط كه از بوته هاى امكان ناپذير مىرويد ، ارادهء واقعى و منطقى نيست مانند اين كه من هم اكنون بدون گنجايش و آمادگى و وجود امكانات اراده كنم كه رهسپار فضا گشته و گام به كرات كازارها بگذارم شما از تهران براى ديدن يك شاخه ى گل در پشت كوه دماوند چشم خود را خسته نمىكنيد ، چرا ؟ براى اين كه چشم عادى اگر چه تيز بينترين چشم باشد ، امكان ندارد از تهران در آن طرف دماوند شاخهء گلى را ببيند ، ولى وقتى كه اعصاب چشمى شما و فضا مساعد باشد ، حتى دو ساعت هم كه باشد وقت صرف مىكنيد و اراده مىكنيد كه ماه شب اول را پيدا كنيد و اگر واقعا شب اول ماه باشد و وسيلهء بينندهء شما و فضا بىمانع باشد حتما ماه را خواهيد ديد .\r\nشما دست دراز نمىكنيد كه كوه البرز را با دستتان ببريد و آن را روى قله دماوند بگذاريد ، اما يك سال وقت صرف مىكنيد و دنبال كتاب مطلوبتان مىگرديد ، زيرا مىدانيد كه ممكن است آن را پيدا كنيد .\r\nتا اينجا مسئله كاملًا روشن است . آن چه كه تاحدودى مشكل و براى اشخاص بىاراده قابل هضم نيست ، ايجاد خود امكانات براى عملى ساختن اراده است .\r\nاگر ما بتوانيم عظمت توانايى انسانها را براى به دست آوردن امكانات و برداشتن\r\n","description":"","footnote":"","page_name":" 283 ","page_number":287},
  {"content":"\r\nپرده از روى محال نماها به خود انسان اثبات و توضيح بدهيم ، بزرگترين قدم را در پيش برد تمدن انسانى برداشته‌ايم .\r\nاثبات و توضيح چنين قدرت شگرف احتياج به آشنايى با درون ذات و انعطاف پذيرى رويدادهاى هستى به سود ارادهء انسانى دارد .\r\nدو قطب اقدام و خوددارى نيروى من در مقابل رويدادها اگر به طور صحيح و منطقى به فعاليت بيافتند ، سه مفهوم امكان و لزوم و امتناع را تا حدود زيادى در اختيار انسانى مىگذارند .\r\nمثلًا يك موضوع از دور ناممكن به نظر مىرسد ، اگر قطب اقدام نيروى من درست به فعاليت بيافتد ، نمىگذارد كه انسان بنشيند و منتظر شود كه صدها رويداد ميان آن منظور ناممكن ، خود به خود تغيير بيابند و جايى براى امكان آن منظور ناممكن باز كنند . همچنين موضوعى كه در نقطه‌اى از موقعيتهاى زندگى جنبهء تحريك به خود مىگيرد و انگيزگى آن بقدرى قوى مىباشد كه اشخاصى را كه داراى اراده و دو قطب اقدام و خوددارى معمولى هستند ، از جاى خود بر مىكند و موجب اقدام و تحرك مطابق آن انگيزه مىگردد ، ولى قطب خوددارى نيروى من او را وادار به امتناع ورزيدن و مقاومت در مقابل آن انگيزه مىنمايد . پس در حقيقت كسانى كه ارادهء قوى و نافذ دارند امكان و امتناع و لزوم براى آنان تابع فعاليت دو قطب اقدام و خوددارى است ، نه اين كه بنشينند و منتظر فعاليت عواملى باشند كه همواره در او ارادهء تابع و معلول به وجود مىآورند . به نظر مىرسد كه اراده مستقل و علت به عنوان يك موجود جداگانه در درون وجود ندارد ، بلكه اين شخصيت آدمى است كه با سنجش اراده هاى تابع و معلول و ارزيابى آنها از يك طرف و توجه به واقعيت و ارزش ممكنها و ممتنعها و ضرورىها از طرف ديگر ، مىتواند دو قطب اقدام و خوددارى من را تنظيم و تقويت نموده ، بجاى محكوميت به رويدادها ، حاكم به خويشتن و حوادث بوده باشد .\r\n","description":"","footnote":"","page_name":" 284 ","page_number":288},
  {"content":"\r\n\r\nتفسير ابيات\r\nاى ضياء الحق ، اى حسام الدين عزيز ، مىخواهم شمه‌اى در بارهء تو گفتگو كنم ، تويى كه نور معنويت و روحانيت تو ، نور اين كتاب معرفت ( مثنوى ) را بر فراز روشنايى ماه برد و روشنترش ساخت . من اين كتاب را آغاز كردم و جذبهء روحانى تو پناهگاه معارف الهى بود كه مرا و كتابم را به دنبال خود انداخت و به تكاپو وادارم كرد ، اين سير و سفر ما بكجا پايان خواهد يافت ؟ جز خداى بخشندهء حكمت كسى نمىداند .\r\nاين مثنوى و مطالبش چون حلقه هاى زنجير در ما فوق حركت و سكون عالم هستى دنبال يكديگر كشيده مىشود ، كشندهء اين زنجير اسرار آميز كيست ؟ ديده گان رنگ بين شير خواران طبيعت از ديدن اين عامل فوق طبيعى ناتوان است .\r\nآرى ، چون بيرون آورندهء حلقه هاى معارف مثنوى از نهانگاه جانم تو بوده‌اى ، كشنده و افزاينده و رسانندهء آن به پايان نيز تو خواهى بود .\r\nتو كه از اعماق جان ادامهء مثنوى را مىخواهى ، بيقين اين خواسته تو ، وابستهء خواست و مشيت خداى ماست .\r\nمگر نه چنين است كه خداوند متعال آرزوها و خواسته هاى انسان با تقوى و خدا جوى را بر آورده خواهد كرد .\r\nتو اين مقام و الا را بىهوده حيازت نكرده‌اى ، بلكه -\r\n\r\n( ( 7 ) ) كان للَّه بوده‌اى در ما مضى\r\nتا كه كان الله لك آمد جزا\r\n\r\nكتاب مثنوى به همت عالى تو اى مرتجى ، سپاس گزارىهاى نموده و دست دعا براى تو به عالم اعلا بر افراشته است . وقتى كه خداى بزرگ از لبان و گفتارهاى مثنوى سپاسگزارىهاى ترا ديد ، درياى فضلش بجوشيد و به لطف و عنايات خود بر افزود . پاداش بودن افزايش نعمتهاى الهى در مقابل شكر و سپاس ، چونان تقرب به پيشگاه ربوبى است كه آن را پاداش سجده قرار داده است ، بدان جهت كه يزدان پاك نزديكى و تشرف جان ما را به بارگاهش مىخواست ،\r\n","description":"","footnote":"","page_name":" 285 ","page_number":289},
  {"content":"\r\nلذا فرمود :\r\n« و اسجد و اقترب » ( سجده كن و به من نزديك شو ) .\r\nاين كه مىبينى مثنوى ما بدرازا مىكشد و رو به افزايش مىرود ، از آن رو است كه ما با اين هيجانات و انديشه ها جان خود را به سجده در پيشگاهش وادار مىكنيم نه از آن جهت كه طمعى درهاى و هو و كر و فر و سخنورى داريم .\r\nهمانطور كه درخت انگور جلوهء اصلى خود را در تابستان بروز مىدهد و با هواى تابستانى خوش است ، همچنان جان ما هم تحت تأثير هواى روح تو شكوفان و مثمر مىگردد ، اكنون اختيار جانم را به دست تو داده‌ام ، هر گونه و هر كجا كه بكشى كشيده خواهم شد . اى فرمانده صبر و نتايج آن ، زمام اختيار اين كاروان رو به خانهء خدا به دست تست .\r\nمردم معمولى كه رهسپار حج مىشوند ، مقصدى جز ديدار خانه ندارند ، در صورتى كه مردان راه اگر كوى حق ، همواره رهسپار منزلگه ديدار رب البيت مىباشند . من ترا ضياء الحق حسام الدين خواندم ، براى آن كه وجود نازنينت خورشيد و آن دو نام جز دو وصف از اوصاف خورشيد چيزى نيستند .\r\nاگر درست بنگريم ، ضياء و حسام يك حقيقت بيش نيست ، چنان كه شعاع خورشيد چيزى جز نور او نيست .\r\nروشنايى ماه نور ناميده مىشود و ضياء مخصوص خورشيد است . اين نامگذارى را در قرآن مجيد مىتوان خواند كه « هو الذى جعل الشمس ضياء و القمر نورا » حقيقت خورشيد از ماه عالى تر است ، بدين جهت منزلت و مقام ضياء والاتر از نور است . كسانى كه نتوانند از نور ماه راه خود را ببينند ، وقتى كه آفتاب جهان افروز در افق سر مىكشد ، راه خود را خواهند ديد .\r\nاين آفتاب است كه نمودهاى حقايق را آشكار مىسازد و بدين سبب است كه تبادل كالاها و تعين هويتها و نمودها در روز صورت مىگيرد . وقتى كه روشنايى خورشيد تابيدن مىگيرد ، نقد و قلب وضع خود را نمودار مىنمايند و انسانها از مغبون گشتن\r\n","description":"","footnote":"","page_name":" 286 ","page_number":290},
  {"content":"\r\nو حيله پردازىهاى حيله گران در امان مىمانند .\r\nتابش كامل خورشيد بر روى زمين ، براى بازرگانان حقايق رحمه للعالمين است .\r\nاما همين خورشيد كه رحمتى براى عالميان است ، به مردم قلب و دغل سخت تنفر آور و مبغوض است ، زيرا روشنايى آفتاب نقد و رخت و كالاى آنها را كاسد و بىرونق مىسازد .\r\nبدان جهت كه برداشته شدن پرده از روى قلب و دغل ، بوسيله ى روشنايى آفتاب صورت مىگيرد ، از اين رو دغل باز آفتاب را دشمن خواهد داشت ، بنا بر اين دشمن صرف سكه و طلاى قلب است كه به او ضرر مىرساند چنان كه دشمن مردان الهى كسى جز سگان تبه كار نيست .\r\nپيامبران با دشمنان خود در حال پيكارند ، در همان حال فرشتگان روى نياز به خدا آورده مىگويند : خداوندا ، پيامبران را از شر دشمنانشان در امان بدار و اين مشعلهاى پر فروغ را كه كارى جز نور افشانى ندارند ، از دمها و پفهاى آن دزدان كاروانيان حق حفظ فرما .\r\nتنها دزد و قلاب است كه با نور جهان افروز دشمنىها دارد . اى خداى فرياد رس از تبه كارىهاى اين دو گروه بفرياد ما برس .\r\nاى حسام الدين ، انوار روحانى را بر دفتر چهارم سرازير كن ، چنان كه آفتاب در چرخ چهارم سر براى نور افشانى بر مىكشد . انوار الهى را از دفتر چهارم بر افشان و از تابش آن ، همهء شهرها و جوامع را بر خوردار بساز .\r\nكسانى هستند كه ممكن است اين مثنوى را افسانه بدانند ، اينان نمىدانند كه خودشان افسانه هستند و آنان كه اين مثنوى را نقد مىدانند مردان حقاند .\r\nشما مىگوييد كه چطور ممكن است يك حقيقت دو نمايش متضاد داشته باشد ؟\r\n","description":"","footnote":"","page_name":" 287 ","page_number":291},
  {"content":"\r\nبلى ، مگر آب نيل را از ياد برده‌ايد كه به قبطىها خون و به قوم موسى عليه السلام آب بود .\r\nدشمن اين مطالب را مىبينم كه در اعماق دوزخ سر نگون گشته است ، تو خود اى ضياء الحق ، حال آن دشمنان را ديدى و خدا عكس العمل كارهايشان را به تو نشان داد ، ديده گان غيب بينت اى حسام الدين ، مانند خود غيب استاد مطلق ما است . اين ديده گان غيب بين را خداوند از اين دنيا كم نكناد .\r\nبرويم سراغ داستان . آن عاشق كه از داروغه گريخته بود ، و وضع وجودى خود را در آن داستان بررسى نماييم ، گوش به قال و قيل ناكسان ندهيم و دمساز انسانها باشيم . داستانى را كه در دفتر سوم شروع كرده بوديم ، در اين دفتر بپايان برسانيم .\r\n","description":"","footnote":"","page_name":" 288 ","page_number":292},
  {"content":"\r\n\r\nتمامى حكايت آن عاشق كه از عسس گريخت در باغى مجهول خود معشوق را در باغ يافت و عسس را از شادى دعاى خير مىكرد و مىگفت كه « عَسى أَنْ تَكْرَهُوا شَيْئاً وَهُوَ خَيْرٌ لَكُمْ » 2 : 216\r\n\r\n( ( 40 ) ) اندر آن بوديم كان شخص از عسس\r\nراند اندر باغ از خوفى فرس\r\n( ( 41 ) ) بود اندر باغ آن صاحب جمال\r\nكز غمش اين در عنا بُد هشت سال\r\n( ( 42 ) ) سايهء او را نبود امكان ديد\r\nهم چو عنقا وصف او را مىشنيد\r\n( ( 43 ) ) جز يكى لقيه كه اول از قضا\r\nبر وى افتاد و شد او را دل ربا\r\n( ( 44 ) ) بعد از آن چندان كه مىكوشيد او\r\nخود مجالس مىنداد آن تند خو\r\n( ( 45 ) ) نى به لابه چاره بودش نى به مال\r\nسير چشم و بىطمع بود آن نهال\r\n( ( 46 ) ) عاشق هر پيشه و هر مطلبى\r\nحق بيالود اول كارش لبى\r\n( ( 47 ) ) چون بدان آسيب در جست آمدند\r\nپيش پاشان مىنهد هر روز بند\r\n( ( 48 ) ) چون در افتادند اندر جستجو\r\nبعد از آن در بست و كابين جست از او\r\n( ( 50 ) ) هم كسى را هست اميد برى\r\nكه گشادندش در آن روزى درى\r\n( ( 51 ) ) باز در بستندش و آن در پرست\r\nبر همان اميد آتش پا شدست\r\n( ( 52 ) ) چون در آمد خوش در آن باغ آن جوان\r\nخود فرو شد پا به گنجش ناگهان\r\n( ( 53 ) ) هر عسس را ساخته يزدان سبب\r\nتا ز بيم او دود در باغ شب\r\n( ( 54 ) ) بيند آن معشوقه را او با چراغ\r\nطالب انگشترى در جوى باغ\r\n( ( 55 ) ) پس قرين مىكرد از ذوق آن نفس\r\nبا ثناى حق دعاى آن عسس\r\n( ( 56 ) ) گر زبان كردم عسس را از گريز\r\nبيست چندان سيم و زر بر وى بريز\r\n( ( 57 ) ) از عوانى مر و را آزاد كن\r\nآن چنان كه شادم او را شاد كن\r\n( ( 58 ) ) سعد دارش اين جهان و آن جهان\r\nاز عوانى و سگىاش وارهان\r\n\r\n","description":"","footnote":"","page_name":" 289 ","page_number":293},
  {"content":"\r\n\r\n( ( 59 ) ) گر چه خوى آن عوان هست اى خدا\r\nكه هماره خلق را خواهد بلا\r\n( ( 60 ) ) گر خبر آيد كه شه جرمى نهاد\r\nبر مسلمانان شود او رفت و شاد\r\n( ( 61 ) ) ور خبر آيد كه شه رحمت نمود\r\nاز مسلمانان فكند آن را به جود\r\n( ( 62 ) ) ماتمى در جان او افتد از آن\r\nگيردش قولنج از اين غم در زمان\r\nصد چنين ادبارها دارد عوان\r\nزين بلا فرياد رس اى مستعان\r\n( ( 63 ) ) او عوان را در دعا در مىكشيد\r\nكز عوان او را چنان راحت رسيد\r\n( ( 64 ) ) بر همه زهر و بر او ترياق بود\r\nآن عوان پيوند آن مشتاق بود\r\n( ( 65 ) ) پس بد مطلق نباشد در جهان\r\nبد به نسبت باشد اين را هم بدان\r\n( ( 66 ) ) در زمانه هيچ زهر و قند نيست\r\nكه يكى را پا دگر را بند نيست\r\n( ( 67 ) ) مر يكى را پا دگر را پاى بند\r\nمر يكى را زهر و ديگر را چو قند\r\n( ( 68 ) ) زهر مار آن مار را باشد حيات\r\nنسبتش با آدمى آمد ممات\r\n( ( 69 ) ) خلق آبى را بود دريا چو باغ\r\nخلق خاكى را بود آن درد و داغ\r\n( ( 70 ) ) همچنين بر مىشمر اى مرد كار\r\nنسبت اين از يكى تا صد هزار\r\n( ( 71 ) ) زيد اندر حق آن شيطان بود\r\nدر حق آن ديگرى سلطان بود\r\n( ( 72 ) ) اين بگويد زيد صديق و سنى است\r\nو ان بگويد زيد گبر و كشتنى است\r\n( ( 73 ) ) زيد يك ذات است بر آن يك جنان\r\nاو بر اين ديگر همه رنج و زيان\r\n( ( 74 ) ) گر تو خواهى كاو تو را باشد شكر\r\nپس و را از چشم عشاقش نگر\r\n( ( 75 ) ) منگر از چشم خودت آن يك جنان\r\nاو بر اين ديگر همه رنج و زيان\r\n( ( 76 ) ) چشم خود بر بند ز ان خوش چشم تو\r\nعاريت كن چشم از عشاق او\r\n( ( 77 ) ) بلك از او كن عاريت چشم و نظر\r\nپس ز چشم او به روى او نگر\r\n( ( 78 ) ) تا شوى ايمن ز سيرى و ملال\r\nگفت كان الله له ز ان ذو الجلال\r\n( ( 79 ) ) چشم او من باشم و دست و دلش\r\nتا رهد از مدبرىها مقبلش\r\n( ( 80 ) ) هر چه مكر و هست چون او شد دليل\r\nسوى محبوبت حبيب است و خليل\r\n\r\n","description":"","footnote":"","page_name":" 290 ","page_number":294},
  {"content":"\r\n\r\n\r\nآيه\r\n« وَعَسى أَنْ تَكْرَهُوا شَيْئاً وَهُوَ خَيْرٌ لَكُمْ وَعَسى أَنْ تُحِبُّوا شَيْئاً وَهُوَ شَرٌّ لَكُمْ وَالله يَعْلَمُ وَأَنْتُمْ لا تَعْلَمُونَ » 2 : 216 . ( 1 )  ( و شايد از چيزى كراهت داشته باشيد در صورتى كه براى شما خير است ، و شايد چيزى را دوست بداريد و آن براى شما شر است و خداوند مىداند و شما نمىدانيد ) .\r\n\r\n( ( 43 ) ) جز يكى لقيه كه اول از قضا\r\nبر وى افتاد و شد او را دل ربا\r\n\r\nدر كار خود دقت كنيد ، زيرا ممكن است با يك ديدار دل و جان شما ربوده شود .\r\nاين هم يكى از خاصيتهاى شگفت انگيز روان آدمى است كه گاهى با وضع مرموزى با يك موضوع روبه رو مىشود و آن موضوع تمام موجوديت روانى او را مىربايد و به كلى سر گذشت زندگى گذشتهء او را هيچ و سر نوشت مخصوصى براى آيندهء او تعيين مىكند .\r\nاين جهش و انقلاب فقط در رويدادهاى عشقى و مطلوب نيست ، بلكه گاهى موضوعات در ديدار اول چنان نفرت انگيز جلوه مىكند كه ممكن است يك عمر انسان را از آن موضوع و مشتقات و توابعش روىگردان نمايد و به اصطلاح ديگر همان ديدار چنان حساسيتى در او به وجود بياورد كه تمام موجوديت روح در مقابل آن موضوع جبهه گيرى نمايد . مسلم است كه اين جبهه گيرى غير عادى كه ناشى از تاثر كاملًا عميق روح از موضوع مفروض است ، در تمام سطوح شخصيت اثر مناسب به خود را به وجود خواهد آورد .\r\nبه تاريخ گذشتهء بشرى بنگريد ، خواهيد ديد شكل بيضى يك تخم مرغ كريستف كلمب را به در نورديدن اقيانوس به امكان كشف آمريكا تحريك مىكند . يك\r\n","description":"","footnote":" ( 1 ) سوره بقره ، آيه 216 . . ","page_name":" 291 ","page_number":295},
  {"content":"\r\nجملهء بيدار كننده سنايى شاعر معمولى سود پرست را به حكيم سنايى غزنوى با عظمت تغيير مىدهد . نگاه هاى پليد يك مرد بيگانه به رابعهء عدويه باعث مىشود كه رابعه فرار كند و انقلاب عجيبى در درونش ايجاد شود و از يك كنيز معمولى يك زن عارف حاصل آيد . ( 1 )  يك ديدار لنين جنازه برادر خود را در بالاى دار ، او را به پياده كردن مكتب وادار مىسازد ، پياده كردنى كه با جهش غير مورد انتظار صورت مىگيرد . و ديدن سر بريدهء يك دهقان تولستوى را به تغيير روش فكرى وادار مىسازد و از كنت لئون يك تولستوى بزرگ مىسازد . . . مىگويند : نمىدانيم اين خود رويدادها و موضوعات هستند كه در كمين آدميان نشسته راه و روش و مقاصد آنان را تغيير مىدهند يا خود روان آدميان است كه اين گونه نيروهاى جهشى اسرار آميز را دارا مىباشند ؟ به نظر مىرسد كه اين روان خود انسانها است كه داراى نيروى جهشى فوق العادهء است كه اگر در مسير مثبت به فعاليت بپردازد ، همان ارادهء استقلالى و علت او را كه در بحث گذشته به طور اختصار مطرح كرديم مىجوشاند و ميليونها قرن را در يك لحظه و همه ى جهان هستى را از همان موضوع محرك حاصل مىدارد .\r\n","description":"","footnote":" ( 1 ) شهيد العشق الالهى رابعهء عدويه ( ام الخير ) كنيزك آل عتيك نام پدرش بنا به گفتهء ابن خلكان دروفيات الاعيان و سيد مرتضى زبيدى در اتحاف السادة المتقين ج 9 ص 576 و 681 اسماعيل بوده است . . مناوى در كتاب طبقات الأولياء فقط با لقب ذكر كرده و مىگويد : رابعهء قيسى ، ولى مناوى رابعه ديگرى را هم نام مىبرد و مىگويد : « رابعهء عدويه دختر اسماعيل » و همچنين شعرانى در كتاب الطبقات الكبرى ج 1 ص 86 رابعه را نام دو نفر مىداند ( رابعهء عدويه و رابعه دختر اسماعيل . رابعهء عدويه در عرفان اسلامى از يك نظر شباهت به قديس تريزا ابيلاوى در عرفان مسيحيت دارد و متأسفانه اطلاعات تاريخى در بارهء هر دو زن عارفه اندك است . عمر فروخ در كتاب تاريخ الادب العربى ج 2 ص 128 مىگويد : چنين به نظر مىرسد كه رابعه در اوايل قرن دوم به دنيا آمده است . . ","page_name":" 292 ","page_number":296},
  {"content":"\r\n\r\n( ( 65 ) ) پس بد مطلق نباشد در جهان\r\nبد به نسبت باشد اين را هم بدان\r\n( ( 66 ) ) در زمانه هيچ زهر و قند نيست\r\nكه يكى را پادگر را بند نيست\r\n( ( 68 ) ) زهر مار آن مار را باشد حيات\r\nنسبتش به آدمى آمد ممات\r\n\r\nمطلق گرايى و فرار از مطلق در قلمرو نسبيتها\r\n","description":"","footnote":"","page_name":" 293 ","page_number":297},
  {"content":"\r\n\r\n","description":"","footnote":"","page_name":" 294 ","page_number":298},
  {"content":"\r\n\r\nبراى تفسير كلمهء مطلق ، موضوعات گوناگونى ابراز شده است كه ما بعضى از آنها را متذكر مىشويم :\r\nموضوع يكم\r\n- معناى مطلق حقيقت تجريد شده و عارى از قيود و مشخصات است . مطلق بنا به اين نظريه همان كلى است كه در منطق با تعريف مزبور شناخته شده است مانند حقيقت كلى انسان . در اين حقيقت كلى نه زمان مشخص و نه مكان معين و نه پدر و مادر مخصوص و نه قامت و زيبايى و زشتى و سياهى و سفيدى و دانايى و نادانى حتى نه كليت و نه جزئيت ، هيچ يك از مشخصات منظور نشده و حقيقت انسان از همهء آن امور تجريد شده است .\r\nمطلق به اين معنى مدت بس طولانى در منطق نقش مهمى به عهده داشته است ، قضاياى كلى كه به اعتبار موضوع كلى منظور مىگشت ، با همين وضع كه گفتيم به كار مىرفت .\r\nاين مطلق يك امر ذهنى خالص تلقى گشته بود ، زيرا - چنين حقيقت تجريد شده از همهء خصوصيات وجودى هرگز نمىتواند وجود عينى داشته باشد ، زيرا وجود عينى خارجى حلقه‌اى از زنجير زمان و مكان و كميتها و كيفيتها است . خوشبختانه بركلى در اين باره بانديشهء بيشترى مىپردازد و كلى و مطلق را حتى از ذهن بشرى هم چنان طرد مىكند كه گمان نمىرود بار ديگر با همان معناى كلاسيك قدرت باز گشت حتى به ذهن انسانى داشته باشد . او مىگويد : من هر چه انديشيدم و به ذهن خويشتن مراجعه كردم ، حقيقتى به عنوان كلى و مطلق تجريد يافته از همهء خصوصيات نديدم ، تصور يك خط مستقيم كلى و مطلق كه نه كوتاه است نه دراز است و نه متوسط ، نه متحرك است نه ساكن ، نه با قلم نوشته شده است و نه كنارهء يك\r\n","description":"","footnote":"","page_name":" 295 ","page_number":299},
  {"content":"\r\n\r\nجسم است و نه . . . . هرگز امكان پذير نيست . چگونگى تصور كلى و مطلق وابسته به شرايط ذهنى هر كس كه مىخواهد آن را در ذهن خود منعكس بسازد ، مثلًا كسى كه همواره با انسانهاى سفيد پوست و قامت كوتاه زندگى كرده و انسان سياه پوست و بلند قامت را اصلا نديده است ، آن كلى و مطلق از نوع انسان را تصور خواهد كرد كه تشخصات سفيد پوستى و كوتاهى قامت در او وجود دارد اگر چه به طور متزلزل ، زيرا در ذهن تصور كنندهء كلى تشخصات مفروضه قابل تبديل به تشخصات ديگرى است .\r\nما اين مطلب را در مجلدات گذشته مطرح و در پاسخ بركلى چنين گفته‌ايم كه فرق است ميان انعكاس كلى در ذهن و فعاليت ذهن براى ايجاد كلى .\r\nمطلب بركلى در بارهء انعكاس صحيح است ، يعنى اگر ما بخواهيم كلى را در ذهن منعكس بسازيم ، ناچار بايد نمودى داشته باشد كه بتواند با آن نمود منعكس گردد ، اين نمود همان شبحى از مشخصات فردى عينى است كه كلى و مطلق را منعكس ساخته است ، ولى ما موضوع ديگرى را هم در حالات فعاليت ذهن براى كلى مىبينيم كه بسيار با اهميت است و آن اين است كه ذهن به جهت دارا بودن به قدرت حذف و انتخاب و تجريد و تعميم ، هر نمودى را هم كه بضميمه ى كلى در خود منعكس بسازد مىتواند ضرورت بلكه وجود همان نمود را حذف يا ناديده گرفته شمول و انطباق كلى مفروض را به تمام افراد عينى تعميم بدهد ، و اين حذف و يا ناديده گرفتن يكى از فعاليتهاى ذهن است ، مانند تفكر استمرارى و فعاليت براى وجود دادن عدد . مسلم است كه عدد كوچكترين نمودى در ذهن ندارد و آن چه كه در ذهن منعكس مىشود نقش كتابت عدد مثلًا 2 است كه به طور يقين خود عدد نيست ، لذا نقش كتابت عدد در اقوام مختلف با يكديگر متفاوت است ، با اين كه مفهوم خود عدد در اذهان انسانها يكى است .\r\nموضوع دوم\r\n- مطلق يعنى موضوع عمومى كه تمام مشخصات و تعينات افراد عينى خود را در بر دارد . تفاوت اين تعريف با تعريف فوق در اين است كه در تعريف فوق ، مطلق حقيقتى بود كه از همهء خصوصيات و مشخصات عينى تجريد شده\r\n","description":"","footnote":"","page_name":" 296 ","page_number":300},
  {"content":"\r\n\r\n\r\nبود ، در صورتى كه در تعريف دوم مطلق تمام قيود و مشخصات عينى خارجى را در بر دارد . مثلًا وقتى كه مىخواهيم انسان مطلق را در نظر بگيريم ، معنايش اين است كه انسانى منظور ما قرار گرفته است كه هم سفيد است و هم سياه است ، كوتاه و بلند است و عالم و جاهل و زشت و زيبا . . . است .\r\nو در اصطلاح علمى ، مطلق را بنا به تعريف اول رفض القيود ( طرد و الغاء كردن و انداختن همه قيود عينى ) و بنا به تعريف دوم اخذ القيود ( تصور مطلق با تمام مشخصات ممكن ) مىنامند . به نظر مىرسد مطلق كلى به اين معنى هم غلط است ، زيرا اولًا يك موضوع در آن واحد و با وحدت تمام شرايط نمىتواند مجمع متناقضات و متضادها بوده باشد ، نظير اين كه ذهن در آن واحد شكلى را هم مربع و هم دايره تصور كند . ثانياً - براى هيچ ذهنى اگر چه قدرتمندترين ذهن انسانى باشد ، امكان ندارد كه تمام قيود و مشخصات يك كلى را چه در گذشته و چه در آينده ، چه در روى پردهء جهان عينى و ذهنى و چه در پشت پردهء آن ، در آن واحد و در يك فعاليت ذهنى منعكس بسازد .\r\nموضوع سوم\r\n- مطلق به معناى تكيه گاه روانى ، خواه از نظر علمى و خواه از نظر خواسته هاى طبيعى و روانى .\r\nاين تكيه گاه موقعى مىتواند نقش پشتوانهء نسبيتها را در روان آدمى به عهده بگيرد كه از دستبرد جزئيات حوادث و تحولات و خصوصيتهاى زمانى و مكانى كاملًا در امان بوده باشد . مطلق به اين معنى از دو مفهوم كلى و جزئى ذهنى برتر مىرود و تمام حواس و مشاعر و عقل و وجدان آدمى را تحت سلطهء خود قرار مىدهد ، بهر كجا بنگرد ، آن را مىبيند و منشا همهء اصالتها را در آن ديده . و همهء امور نسبى را وابسته بان مىداند . . .\r\nانواع مطلق گرايى و فرار از مطلق\r\nشايد بتوان گفت كه اگر هم مطلق گرايى يكى از غرايز انسانى نباشد ، حد اقل\r\n","description":"","footnote":"","page_name":" 297 ","page_number":301},
  {"content":"\r\nريشهء فوق العادهء نافذ و نيرومند در درون آدمى دوانيده است . از مردم عامى گرفته تا صاحب نظران ، از بد بينان گرفته تا خوش بينان ، قهرمان و ناتوان ، فرمانده و فرمانبر ، دانشمند و جهان بين و محقق و مقلد ، ذهنهاى تحليل جو و ذهنهاى تركيب جو . . . همه و همه گرايشهايى با اشكال و شرايط گوناگون به مطلق نشان مىدهند . جهان بين و متفكر مىگويد :\r\n« من بايد مادهء مطلق جهان را بفهمم . » .\r\nدر اين مطلق جويى شايد در حدود سيصد نظريه در گذرگاه جهان بينى بشرى بيادگار مانده است .\r\nهر يك از مردم عامى در مقابل محيط و شرايطى كه قرار گرفته‌اند مطلقهايى را كه بتواند موتور محرك زندگانى آنان بوده باشد مورد گرايش قرار مىدهند . قهرمانان در عرصه هاى مختلف از نيروى مطلقى كه شرايط و اوضاع گذشته و حالشان به وجود آورده است تحريك شده‌اند .\r\nآنتوان سردار رومى وصال كلئوپاترا را براى خود مطلقى فرض نموده ، سر نوشت تمام شئون هستى خود را با آن مطلق تفسير مىكند . ناپلئون در جستجوى آن مطلق كه تنها سرزمين فرانسه مىتواند آن را به وجود بياورد ، اروپا را مورد تاخت و تاز قرار داده است .\r\nمكتب سازان بدون تحصيل مطلق نمىتوانستند حتى گامى در راه پى ريزى مكتبى بردارند . . . . در مقابل اين مطلق گرايان ، فراريان از مطلق نيز ديده مىشوند . فرار از مطلق نيز ديده مىشوند . فرار از مطلق دو معنى دارد :\r\nمعناى يكم - عبارت از حساسيتى است كه در انسان بيك موضوع به وجود مىآيد ، مانند تنفر از يك نژاد معين ، مردود شناختن يك مكتب و ايده ئولوژى به طور مطلق .\r\nاين حساسيتها كه اغلب نوعى از بيمارىهاى روانى محسوب مىشود ، فرار از مطلق\r\n","description":"","footnote":"","page_name":" 298 ","page_number":302},
  {"content":"\r\nيا مطلق فرار از موضوعى است كه حالت انعقاد نيروى منفى در درون انسان در مقابل موضوع مفروض را نشان مىدهد .\r\nچنان كه مطلق گرايى هم حالت انعقاد نيروى مثبت را در مقابل موضوع مطلق نشان مىدهد .\r\nمعناى دوم - انكار و نفى هر گونه موضوع مطلق در جهان عينى و ذهنى مىباشد .\r\nاين معنى را تا كنون از هيچ يك از متفكرين هشيار سراغ نگرفته‌ايم و نمىتوانيم مغزى را تصور كنيم كه براى جريانات ذهنى خود در حال ارتباط با غير ذهن ( جهان به معناى عمومى ) كلى و مطلقى را مورد توجه قرار نداده باشد .\r\nدر توضيح اين معنى نهيليستها را آشكارترين مغزهاى فرارى از مطلق بايد دانست .\r\nچنان كه در مباحث گذشته در مجلد هفتم متذكر شديم ، اين نهيليستها بدون توجه بجريانات ذهنى و قوانين جاريه كه در نزد آنان مقدمهء مطرود ساختن و اثبات پوچ بودن همه ى هستى است ، نمىتوانند نظرى در بارهء پوچى هستى بدهند .\r\nزيرا اگر بخواهند نظر بدهند ، مسلماً دليلى براى پوچ نشان دادن هستى مطرح خواهند كرد ، آيا امكان دارد كه اين دليل بدون استناد به حواس و عقل و مشاعر حتى براى خود آنان ، قابل قبول بوده باشد ؟ آيا بدون تكيه به مطلق و كلى كه بتواند پوچ بودن مطلق هستى را اثبات كند ، مىتوانند مدعاى خود را به صورتى قابل پذيرش مطرح نمايند ؟ پس اين فراريان مطلق در حقيقت از مقدمات پوچ ( بعقيدهء خودشان مانند تفكر و تعقل و دريافت به طور عموم ) يك مدعاى مطلق را كه پوچى مطلق است نتيجه مىگيرند . بنا بر اين مطلق گرايى اينان شديدتر و در عين حال بىپايه تر از همهء مطلق گرايىها است .\r\n","description":"","footnote":"","page_name":" 299 ","page_number":303},
  {"content":"\r\n\r\n\r\nمطلق يا بى و مطلق گرايى\r\nمطلق يا بى و مطلق گرايى دو صورت اساسى دارد :\r\nصورت يكم - مطلق يا بى و مطلق گرايى فردى\r\nمطلقهاى انعكاسى ، اين مطلقها در ميان دانشهاى گوناگون ديده مىشود ، توضيح اين كه جريان تصاعدى ذهن آدمى از جزئيات به كليات ، پديده ايست كه هيچ متفكر و مكتبى نمىتواند در آن ترديد نمايد .\r\nاز مصاديق جزئى و گوناگون قند به مفهوم كلى قند صعود مىكند . از انواع قندها و ميوه هاى شيرين به مفهوم كلى شيرينى فراتر مىرود ، از انواع شيرينىها و ساير طعمهاى لذيذ به مفهوم كلى طعم گام مىگذارد . . . . انعكاس اين كليات به طور مرتب از جزئيات نسبى به مطلقهاى وسيع تر در ذهن آدمى به وجود مىآيد . درست است كه اين مطلقها با نظر به مفهوم فوق داراى جنبهء نسبى هستند ، ولى با نظر به مفاهيم پايين تر و محدود تر ، مطلق و تجريد يافته مىباشند .\r\nبا اين حال جريان مطلقهاى مزبور را يك ملاك يا يك محور به درجه‌اى از كليت مىرساند كه جريان مزبور متوقف مىگردد ، در مثال فوق از آن جهت كه خط تصاعدى ما رو به طعم بود ، نيروى ذائقهء ما از پخش شدن مفهوم طعم به ساير مفاهيم جلوگيرى مىكند ، زيرا تنها ذائقه است كه منشا بروز طعم براى انسان مىباشد . بنا بر اين انعكاس طعم به طور مطلق در ذهن آدمى ، پس از انعكاس جزئيات آن ، مانند تلخىهاى جزئى و شيرينىهايى جزئى و ترشىهاى جزئى . . . مستند به تعين قوهء ذائقه است .\r\nهمچنين انعكاس شكل مطلق و كيفيتهاى مستند به مشاهدهء چشم ، و دريافتصوتى مستند به گيرندگى گوش . . . بدينسان است حس زيبا شناسى ، ذهن انسانى پس از مشاهدهء زيباهاى جزئى مفهوم مطلق زيبايى را به ملاك و محور همان حس\r\n","description":"","footnote":"","page_name":" 300 ","page_number":304},
  {"content":"\r\nدر درون خود منعكس مىسازد و موجب ساختن قضاياى كلى در بارهء زيبايى مىباشد . اين مطلق با طعم مطلق متفاوت است ، يعنى دو نوع مطلق است كه هيچ يك به ديگرى وابسته نبوده تنها در مفاهيم عالىترى مانند دريافت انسانى اشتراك مىورزند ، ولى اين دريافت انسانى نمىتواند آن دو مطلق را مانند در بر گرفتن طعم مصاديق خود را ، در بر گيرد .\r\nتفاوت آن دو ، از منشا اساسى هر يك از ( ذائقه و حس زيبا شناسى و زيبا گرايى ) سرچشمه گرفته با رسيدن به وسيعترين مفاهيم به صورت مطلق در مىآيند . اين محاسبهء تصاعدى در همهء وسايل درك و مشاعر درونى آدمى قابل تطبيق است . انتزاع قوانين كلى علمى و هنرى و صنعتى . . . همه و همه مربوط به تصاعد مزبور است .\r\nنهايت امر اين است كه در انتزاع قوانين ، ( انقلاب جزئيات به مطلق ) دو نوع ملاك حكمفرما است . ملاك درون ذاتى انسانى كه مربوط به مغز و روان آدمى است . ملاك برون ذاتى عينى ، جهان است كه شامل نمودهاى طبيعى به طور عموم مىباشد . براى توضيح دو ملاك مجبوريم مثالى بياوريم :\r\n1 - مثال درون ذاتى انسانى - هر يك از واحدهاى غرايز درونى و نيروهاى روانى ، پديده هاى جزئى متنوع را در مقابل بررسى كننده بر مىنهد ، مانند غريزهء لذت جويى ، اين پديده ها مورد رسيدگى و محاسبات قرار مىگيرد و خصوصيات و شرايط آنها قيافه هاى موقت و دائمى و اساسى و غير اساسى و خالص و ناخالص آنها را نشان مىدهد و تمام احوال نسبى خود را به مفهوم مطلق غريزهء لذت جويى مستند مىسازد ، همچنين جزئيات يك واحد روانى مانند اراده ، تجسيم ، خود آگاهى . . . 2 - مثال برون ذاتى جهان عينى - در قلمرو هستى حركات و تحولات جزئى ديده مىشود از قبيل تحول درخت ، انسان ، جامعه ، ستارگان . . . اين حركات و تحولات جزئى در دريايى از وابستگىها ( روابط وجودى كه آنها را نسبى مىنمايد ) غوطه ور است . چيزى كه نمىگذارد ذهن آدمى به حركات جزئى نسبى قناعت بورزد ،\r\n","description":"","footnote":"","page_name":" 301 ","page_number":305},
  {"content":"\r\nهمان مفهوم نسبى و وابستگى است كه تدريجاً تا دريافت مفهوم مطلق حركت تحريكش مىكند . بسيار خوب ، تا كنون حقيقت و شرايط جزئى و مشخص و نسبى متحركها را فهميديم ، حال مىخواهيم بفهميم كه خود حركت به طور مطلق چيست ؟ بعضى از اشخاص كه به مطلق جويى اعتراض مىكنند ، بايد در اين جريان وابستگى كه ذهن را تشنه ى پيدا كردن مطلق مىسازد ، دقت بيشترى مبذول بدارند .\r\nنكند كه قهر كردن و تنفر از مطلق ، آنان را به جهت عشق به مطلق ديگر از مطلقهاى علمى يا آرمانى فرارى ساخته است .\r\nاگر كسى بگويد من در درون خود هرگز براى مطلق يا بى ضرورتى نمىبينم ، يا از ناتوانى است يا از قهر كردن و يا عدم درك اين حقيقت كه اگر در قاموس بشرى مطلق يا بى غلط بوده باشد ، اين همه تعريفات كلى به موضوعات علمى و هنرى و صنعتى و فلسفى و اخلاقى و حقوقى و سياسى و اجتماعى پوچ خواهد بود .\r\nآيا اين سؤالات كه حقيقت حركت چيست ؟ حقيقت زيبايى چيست ؟ ماده چيست ؟ اراده چيست ؟ تعقل چيست ؟ عنصر چيست ؟ عرضه چيست ؟ تقاضا چيست ؟ جاذبيت چيست ؟ همه و همهء اين سؤالات كه عنصر اساسى علوم است ، لغو و بىهوده است ؟ بهترين دليل منطقى بودن سؤالات فوق اين است كه گمان نمىرود كه آدم عاقلى پيدا شود و ميان دو سؤال زير تفاوتى نگذارد :\r\n1 - چرا هستهء اين گل به شاخه و غنچه و گل تحول يافت ؟ 2 - چرا ماده به طور عموم در جهان هستى در حال حركت است ؟ استدلال و استشمام مطلق از امور جزئى نسبى ، مساوى تعقل و انديشهء ما است . نهايت امر چيزى كه منطق واقع بينى فرهنگ بشرى بما اخطار مىكند ، اين است كه اين همه مطلقها را كه شما با اشتياق فراوان در ذهن خود منعكس مىسازيد ، مطلق هستند كه شما انسانها از روبناهاى عالم هستى تجريد و انتزاع مىنماييد .\r\nفراموش نكنيد كه اين شما انسانها هستيد كه مطلقها را پس از دو فعاليت متفاوت بازيگرى و تماشاگرى در ذهن خود منعكس مىسازيد ، در نتيجه آن چه كه\r\n","description":"","footnote":"","page_name":" 302 ","page_number":306},
  {"content":"\r\n\r\nبه دست شما مىآيد واقعيات مطلق نيست ، بلكه محصولى از خود شما و جهان خارجى است .\r\nاين مطلب كاملًا منطقى است ، ولى آن عظماى پيش رفت علمى و صنعتى و هنرى و جهان بينى بشرى از اين نكته كاملًا اطلاع داشتند و مىدانستند كه ساختمان حواس مغزى آنان به طورى تعبيه شده است كه نمىتوانند همواره و در همهء شرايط تماشاگر مطلق در خصوص مفاهيم مطلق باشند . با اين حال كوچكترين مسامحه‌اى در راه به دست آوردن محصول عالى و كامل بازيگرى و تماشاگرى روا نمىدارند .\r\nاين محصول عالى مانند ساير محصولات و دريافتهاى حسى و مغزى حس مطلق جويى آنان را اشباع مىكند .\r\nموقعى كه ضرورت محبوس شدن در زندان بازيگرى و تماشاگرى براى يك انسان آگاه اثبات شد ، اعتراف خواهد كرد كه طبيعت جهان هستى عينك مخصوصى به چشمان او زده است .\r\nاو در بارهء خود همين عينك نيز آن قدر خواهد كوشيد كه وظيفهء عينك بودن خود را صحيح و كامل و مطلق ايفاء كند ، نه محدود و نسبى و جزئى .\r\nاو سعى اكيد خواهد كرد كه بازيگرى حواس و مغز خود را از انحراف باز بدارد ، مثلًا ديده گان معمولى و قوانين نور و بعد مسافت كه بايستى كوه مرتفعى را از دور مانند يك تپه با رنگ مخصوص نشان بدهد ، خلاف آن را مطرح نكند .\r\nآيا تقلا براى تنظيم خود بازيگرى ، تقلا در راه وصول به مطلق مربوط به بازيگرى نيست ؟\r\nآيا كوشش براى مطلق يا بى مىتواند با بىنهايت بودن جزئيات و پديده هاى نسبى سازگار باشد ؟\r\nاين هم اعتراض ديگرى است كه گفته مىشود : با اين كه پديده ها و روابط افقى و عمودى جهان هستى در سيستم باز ظهور مىكند و خاصيت سيستم باز مخصوصاً در\r\n","description":"","footnote":"","page_name":" 303 ","page_number":307},
  {"content":"\r\nجهان هستى كه كرانه‌اى براى آن پيدا نيست ، چگونه مىتوان به مطلق جويى پرداخت ، مگر مفهوم مطلق بستن سيستم و متناهى ساختن بىنهايت نيست ؟ در پاسخ اين اعتراض دو مطلب قابل بررسى است :\r\nمطلب يكم - آيا باز بودن سيستم جهان هستى مربوط به بازيگرى ذهن ما نيست ؟ يكى از مختصات ذهن آدمى توانايى شگفت انگيز او به تكرار كميتها و افزودن به بعدها تا بىنهايتاست ، حتى يك قوطى كبريت مشخص و محدود كه قطعا با تمام خصوصيات هرگز دو قوطى كبريت عينى نخواهد شد .\r\nبا فعاليت ذهنى آدمى مىتواند از حدود شمارش بالا رفته و به بىنهايت سر بكشد ، همچنين است خاصيت عدد سازى و كلى سازى ذهن انسانى . ممكن است بگوييد شما در مبحث فوق اين مسئله را به عنوان يك حقيقت پذيرفتيد كه محصول بازيگرى و تماشاگرى انسان در جهان هستى مطلقى است كه انسان در جستجوى آن مىكوشد ؟ مىگوييم اين اعتراض هم صحيح به نظر نمىرسد ، زيرا ما بازيگرى درجهء اول را كه خاصيت ساختمان حسى و مغزى آدمى است پذيرفته‌ايم ، نه بازيگرى تصنعى و ثانوى را كه دلايل حسى و عقلانى پوچش مىسازد .\r\nمثلًا نمايش شوره زار از دور به شكل آب ، بدون سابقهء شناسايى عوامل بازيگرى يك نمايش طبيعى اولى است ، ولى پس از اطلاع به عوامل آن بازيگرى ديگر اعتقاد به واقعيت آن نمايش ، اعتقاد ضد واقع است .\r\nهمچنين موقعى كه ترس و هراس درون آدمى را مسخر كند و با عينك آن ترس و هراس به بازيگرى ثانوى مبتلا شود ، مثلًا آن شوره زار آب نما را به صورت شعله هاى آتش ببيند .\r\nنمايش گسترش بىنهايت در سيستم جهان هستى ، از قبيل بازيگرى ثانوى است كه دلايل منطقى مستند به علم و تجربه خلاف آن را اثبات مىكند و مىگويد بىنهايت نمىتواند از يك واحد بيشتر بوده باشد ، زيرا وقتى كه واقعيت از يك\r\n","description":"","footnote":"","page_name":" 304 ","page_number":308},
  {"content":"\r\nواحد تجاوز كرد براى تحقق دو و بيشتر حد و مرزى لازم است كه بتواند دويى را محقق را بسازد .\r\nاين حدود اگر چه از شمارش معمولى بيرون باشد ، ولى بدان جهت كه حدودها يكديگر را محدود مىسازند و كل هستى هم غير از اجزاء خود چيزى نيست ، لذا كل هستى نمىتواند بىنهايت بوده باشد .\r\nمىگويند : ما هرگز نمىتوانيم كل هستى را تصور كنيم تا بدانيم كه كل هستى بىنهايت است يا متناهى .\r\nاين اعتراض هم با نظر به لزوم استخراج و درك كليات در جهان هستى و در بارهء كل هستى مردود است ، چه ، كسى تا كنون در دنيا پيدا نشده است كه تمام دايره ها را به بيند و آنها را به وسيلهء قطر به دو نيم دايرهء مساوى تقسيم كند و آن گاه به اين نتيجه برسد كه به طور مطلق قطر دايره آن را به دو قسمت مساوى تقسيم مىكند ؟ چه كسى را در نوع بشرى سراغ داريد كه همهء هستى را بگردد و تمام جزئيات و كليات آن را بداند ؟ با اين حال اين همه مكاتب جهان بينى بدون ابراز كليات در بارهء جهان هستى و انسانى با سيستم بازى كه اين دو قلمرو دارند بدون كشف و استخراج كليات ، نمىتوانند نظرى را ابراز كنند .\r\nمطلب دوم - فرض مىكنيم كه جهان هستى از نظر پديده ها و روابط و اجزاء داراى سيستم باز و بىنهايت مىباشد ، با اين حال اگر انديشه و تعقل آدمى با همين وضع كه مىبينيم باشد ، باز بدون پيدا كردن كليات تجريد شده و مطلقها نمىتواند گامى در علم و صنعت و هنر و فلسفه بر دارد . براى اثبات اين كه مطلق جويى در سيستم باز كاملًا امكان پذير است ، مثالى را از اصول رياضى و هندسى مىزنيم :\r\nدايره شكلى است معين و داراى خواص و لوازم معين و مىتوان آن را به طور منفرد و در حال ارتباط با ساير اشكال و از نظر محيط و مساحت و تجزيه و تركيب تحت\r\n","description":"","footnote":"","page_name":" 305 ","page_number":309},
  {"content":"\r\nقوانين كلى در آورد ، مثلًا مىتوان در دائره خطى بنام قطر كشيد كه آن را به دو قسمت مساوى تقسيم نمايد ، خواه دائره هايى كه در ماده و محل به وجود مىآيد محدود يا بىنهايت باشد . همچنين اصول رياضى . راز حقيقى سازگارى ( مطلق يا بى در سيستم باز و بىنهايت ) در اين است كه باز و بىنهايت بودن سيستم يا از نظر كميت است و يا از نظر كيفيت .\r\nاگر از نظر كميت باشد به هيچ وجه با تحصيل مطلق در آن سيستم منافاتى ندارد ، زيرا گسترش و افزايش كميت ( نه تفاعل واحدهاى آن ) جز تكرار و اضافه شدن مقادير چيز ديگرى نيست .\r\nوقتى كه ما به طور مطلق دانستيم كه آب مركب از دو عنصر اكسيژن و هيدروژن است ، اين مطلق به دست آمده است ، خواه در دنيا يك كاسه آب داشته باشيم يا ميليونها اقيانوس ، يا آب بىنهايت .\r\nو اگر باز و بىنهايت بودن سيستم از نظر كيفيات و تنوع رويدادها و روابط آنها بوده باشد ، باز بدان جهت كه آن رويدادها در سلسلهء سيستماتيك قرار خواهد گرفت ، به طور قطع منشا انتزاع قوانين كلى خواهد بود كه اين قوانين و روابط از قلمروهاى محدود به قلمروهاى نامحدود تصاعد خواهد كرد و براى هر انسانى در آن موقعيت از دانش و بينش كه قرار گرفته است ، مطلقهاى نسبى تا مطلقهاى غير نسبى مطرح خواهد گشت ، زيرا ما همواره با آن چهرهء اجزاى جهان هستى سر و كار داريم كه مىتواند در انديشهء ما دستهء بندى شود و براى ما قانون نشان بدهد .\r\nبلى ، اگر بخواهيم در اين مورد نهايت احتياط را مراعات كنيم ، مىگوييم مطلق جويى و مطلق يا بى در جهان هستى ضرورت دارد ، اگر چه اين مطلقها با نظر به موقعيت مخصوص مطلق جويان ، شخصى و غير قابل تعميم مىباشد ، مانند دفاع از حيات با اين كه حيات هر فرد مخصوص به خود او است ، با اين حال براى هر فرد زنده مطلق و كلى مطرح است كه از وابستگى نسبى بر كنار است .\r\n","description":"","footnote":"","page_name":" 306 ","page_number":310},
  {"content":"\r\n\r\nمقدمه‌اى بر ريشهء اساسى مطلق جويى و مطلق يا بى\r\nبعضىها گمان كرده‌اند : پديدهء مطلق يا بى نوعى از اختلال در روش فكرى بوده و بيك ريشهء اساسى مستند نيست ، در بيان اين اعتقاد به افراط گويى و مطلق زدگى دچار شده يا به جهت حساسيت بىاساس از مطلق فرار مىكنند .\r\nاينان بايد اولًا اين نكته را در نظر بگيرند كه مطلق جويى و مطلق يا بى موضوعى است و مطلق گرايى موضوع ديگر . اين دو موضوع نبايد با يكديگر مخلوط شود .\r\nثانياً - در مباحث گذشته دقت بيشترى نمايند و به بينند آيا بشر مىتواند به آن چه كه به شكل مواد خام حقايق و پديده ها از راه حواس به ذهن انسانى منتقل مىگردند ، قناعت بورزد ، تا اين نتيجه را بگيريم كه هر كسى در شرايط معينى كه قرار مىگيرد ، مواد خام مخصوص را با وسايل مخصوص به خود ( حواس و ساير وسايل كمكى ) به ذهن مخصوص خود منتقل مىسازد و با معلومات مخصوص در ذهن خود و بازيگرىهاى مخصوص بر واقعيتها را درك مىكند ؟ اين نتيجه گيرى از آن جهت غلط است كه ما وجود آن ماشين مغزى را كه در مغز آدميان يكنواخت كار مىكند و نامش از يك نظر تعقل است ، ناديده مىگيريم . اگر عدد 2 در ذهن يك فرد با علامت و 2 ديگر منعكس شود و بخواهد عمل ضرب را ميان آن دو عدد اجرا كند ، به طور قطع به نتيجه 4 خواهد رسيد ، خواه عمل كننده در ميان دانش و بينش غوطه ور شود يا نادان محض بوده باشد ، سفيد يا سياه ، كوتاه و بلند و خوب و بد در اين عمل ذهنى تفاوتى ندارند زيرا ساختمان ماشين انديشه رياضى در ذهن آدميان يك سيستم است ، اگر چه به جهت توسعه و تقويت ماشين مزبور ، محصولات وسيع تر و عالىترى به وجود خواهد آمد .\r\nاگر چنين ماشين مشتركى در درون انسانها نبود ، اين همه تعليم و تربيتها و اشتراك در روشها و تفاهمها پوچ و بىمعنى بود . پس كسانى كه مىخواهند حس مطلق جويى و مطلق يا بى را در انسانها به طور مطلق منكر شوند ، شايسته است كه\r\n","description":"","footnote":"","page_name":" 307 ","page_number":311},
  {"content":"\r\n\r\nابتدا ماشينهاى مشترك مغز آدميان را شستشو بدهند و سپس در صدد مبارزه با آن حس بر آيند اين ماشينها كليات مىسازند ، مطلقها را به وجود مىآورند و بمعلومات خود سيستم مىدهند .\r\nعلم حقوق مسائلى دارد و گياه شناسى مسائل ديگر . تفكيك اين دو علم از يكديگر بدون داشتن موضوع مطلق و مرز مطلق امكان پذير نيست .\r\nعبارتى را از فاضل محترم آقاى عيسى جلالى ديدم كه احتياط لازم را در مقدمه كتابشان مراعات كرده‌اند . ايشان مىگويند :\r\n« در اين كتاب مقصود از مطلق زدگى و مطلق زده ، مطلق مطلق زدگى و مطلق زده نيست » ( 1 ) \r\nريشهء اساسى مطلق جويى و مطلق يا بى\r\nچنان كه در مباحث گذشته اشاره كرديم فرار از مطلق ، به طور مطلق ، خود يكى از مطلق يابىها است كه ناخود آگاه در ذهن يك انسان به وجود مىآيد و به وسيلهء آن به پوچى تمام مطلقها استدلال مىكند . با صرف نظر از اين مسئله ، مىگوييم اگر هم انسان بخواهد مغز خود را بزنجير نسبيتها و وابستگىها به بندد و سر از قلمرو آنها بر ندارد باز نمىتواند خود را از پذيرش مطلقهاى زير بنايى يا انگيزه‌اى يا نتيجه‌اى ضرورى بر كنار بدارد . توضيح اين كه ما دو قسم مطلق در تماس با جهان درونى و برونى همواره سر و كار داريم :\r\nقسم يكم - زمينه هاى اصلى امور نسبى و معلومات ما - اين زمينه ها خواه بدانيم يا ندانيم دائماً در زير بناى امور نسبى و معلومات ما وجود دارند ، مانند اعتقاد به خود واقعيت خارج از ذات ادراك كننده ، زيرا من نيستم كه جهان را با مغز خود\r\n","description":"","footnote":" ( 1 ) مطلق زدگى يا تكامل غير حقيقى انسان ، عيسى جلالى ، ص 5 از مقدمه . . ","page_name":" 308 ","page_number":312},
  {"content":"\r\n\r\nآفريده باشم ، وجود واقعيت خارجى از دستبرد من و تو و اين مقدار و آن مقدار و اين رنگ و آن رنگ كه به وجود آورندهء نسبتها است ، بر كنار است .\r\nحركت به طور مطلق وجود دارد ، خواه من و تو باشيم يا نباشيم . آن هستهء گل را كه حركت خواهد كرد ، خواه زير خاك برود و آبيارى شود و برويد و خواه بپوسد يا غذاى حيوانى قرار بگيرد ، خواه بپذيريم و خواه نپذيريم در باد پاى تحول قرار خواهد گرفت .\r\nقسم دوم - مطلقهاى انگيزه‌اى - اين قسم از نظر علمى فقط در جانداران ديده مىشود كه بنوبت خود بر دو نوع تقسيم مىگردد :\r\nنوع الف - مطلقهاى علمى مانند جنب و جوش مطلق انسان براى ادامهء حيات مطلوب خويش ، او بداند يا نداند ، در اين شرايط يا آن شرايط ، مادامى كه ديناميسم حيات او كار مىكند و مشاعر و ادراكاتش مختل نگشته است ، اين جنب و جوش وجود دارد .\r\nنوع ب - مطلقهاى علمى - مسلم است كه يك عده از مطلقها در طبيعت ذهن آدمى وجود دارد كه او را با طرق مختلفى به كشف اسرار هستى وادار مىكند . در بررسى دورانهاى بشرى هر انسانى كه توانسته است روابط مقدارى از اشياء را با يكديگر درك كند ، همواره با چرا ؟ سر و كار داشته است ، اگر در انگيزهء اين چرا ؟ دقيقاً بينديشيم خواهيم ديد كه چيزى جز اين وجود ندارد كه انسان به طور مطلق دريافته است كه رويدادهاى جاريه در رو بناى هستى همه و همه حالت وابستگى معلول به علت را داراست و به طور كلى در درون انسانى اين اصل كه همه چيز قانونى دارد ، موجب و بقاى دوام چرا ؟ در هر قلمرو بوده و خواهد بود .\r\nبرداشتهاى انسانى از مطلقها\r\nيكى از موجبات شرمسارى فكر بشرى ، اختلاط و اشتباه در بهره بردارى از مطلق جويىها و مطلق يابىها است .\r\n","description":"","footnote":"","page_name":" 309 ","page_number":313},
  {"content":"\r\nوقتى كه مىگوييم زمينهء مطلق و انگيزهء مطلق وجود دارد ، بان معنى نيست كه اين دو قسم مطلق مىتواند در روشهاى علمى و هنرى و سياسى و اخلاقى و اقتصادى و صنعتى ما قابل پياده شدن باشند . زيرا اين مطلب احتياجى به تذكر ندارد كه پياده شدن در قلمروهاى عينى مشخص همان ، و تبديل مطلق به نسبيت همان . بلكه مىخواهيم بگوييم آن مطلقها مانند مبادى خود عالم هستى ما فوق علم و تشخصات عينى براى انسان مطرح است ، زيرا دانش با وسايل طبيعى و ساخته شده اش و عمل خارجى ما در روى اين دانسته ها ، همه و همه در جويبار نسبيتها به جريان مىافتد .\r\nهر متفكرى كه بخواهد با اين وسايل علمى و با موجوديت انسانى و حركات او در طبيعت ، در ذهن خود مطلق بسازد خود را فريب مىدهد .\r\nاينان همان مقدار سد راه تكامل انسانها هستند كه لشكريان مغول و تاتار . اينان نه تنها با محسوسات بمبارزه برخاسته‌اند ، بلكه وجود طبيعى خود را هم كه سر تا پا در رويدادهاى نسبى غوطه ور است ناديده مىگيرند . مگر اينان نمىدانند . كه با تغيير موقعيتهاى طبيعى و ذهنى و محيطى تمام مفاهيم و دانستنىها و امور ارزشى آنان تغيير پيدا مىكند ؟ به نظر ما اينان به نوعى از ضعف مغزى مبتلا هستند كه چيزى كه آنان را جلب مىكند ، فورا مىگويند :\r\nاين است و جز اين نيست چند مثال براى توضيح جملهء فوق ( اين است و جز اين نيست ) مىآوريم و آن گاه به تحليل و انتقاد آن مىپردازيم .\r\n1 - در رهبرى اجتماعات ، هدفى كه براى گردانندگان مجسم شد وصول بان را لازم ديد ، بهر وسيله‌اى كه مىتواند بان دست بيابد ، بايد متمسك شود ، ( هدف هر گونه وسيله را تجويز مىكند ) اين است و جز اين نيست ماكياولى\r\n","description":"","footnote":"","page_name":" 310 ","page_number":314},
  {"content":"\r\n2 - « بازتابهاى شرطى در مغز آدمى منشا همهء فعاليتهاى روانى است » پاولوف 3 - « خودت را بشناس » سقراط 4 - « انسان به طور مطلق در كارهايش مجبور است جبريون 5 - انسان مطلقا در كارهايش آزاد و مختار است . » اختياريون 6 - « حقيقت اشياء عدد است » فيثاغورس 7 - حقيقت اشياء همان امتداد است كه موضوع علم هندسهء نظرى است دكارت 8 - انسان فقط جوياى لذت شخصى است اپيكور انسان فقط جبران ضعف و حقارت خود را مىخواهد آدلر 9 - اصيلترين غريزهء انسان همان غريزهء جنسى است فرويد 11 - گردونهء محرك تاريخ بشرى ستارگان آسمانى است .\r\nاين است و جز اين نيست منجمين باستانى 12 - گردونهء محرك تاريخ شخصيتهاى برجسته و قهرمان بشرى است . اين است و جز اين نيست بعضى از جامعه شناسان 13 - گردونه محرك تاريخ ريشه هاى اساسى نژادها است .\r\nاين است و جز اين نيست بعضى از فلاسفه تاريخ 14 - گردونهء محرك تاريخ عوامل جغرافيايى است .\r\nاين است و جز اين نيست بعضى از فلاسفه تاريخ 15 - گردونهء محرك تاريخ عوامل اجتماعى و سياسى است اين است و جز اين نيست بعضى از فلاسفه تاريخ 16 - گردونهء محرك تاريخ اقتصاد به طور عموم است اين است و جز اين نيست بعضى از فلاسفه تاريخ\r\n","description":"","footnote":"","page_name":" 311 ","page_number":315},
  {"content":"\r\n17 - گردونهء محرك تاريخ ايده ها و عقايد است اين است و جز اين نيست بعضى از فلاسفه تاريخ 18 - گردونهء محرك تاريخ افزايش جمعيتها است اين است و جز اين نيست مالتوس 19 - گردونهء محرك تاريخ عشق و نفرت است اين است و جز اين نيست پارمنيد 20 - گردونهء محرك تاريخ يك عامل مجهول است اين است و جز اين نيست اوزوالد اشپنگلر 21 - جهان شناسى يعنى آتميسم منطقى اين است و جز اين نيست برتر اندراسل 22 - جهان شناسى يعنى شناخت فهم و عقل بشرى اين است و جز اين نيست بعضى از متفكرين فرانسه اگر كمى جسارت داشته باشيم ، مىتوانيم بگوئيم دانشمند و متفكرى را سراغ نداريم كه از قلمرو محدود ديدگاه عينىاش پا فراتر نهد و معتقد به « اين است و جز اين نيست » نباشد بيك معنا بايد گفت : اين گونه مطلق يا بى يقيناً از وضع ساختمان فكرى بشرى است كه چند گام در راه معرفت بر نداشته به بن بست مطلق مىرسد و با دست خود سد آهنى را در مقابل خود ايجاد مىكند . گمان نمىكنم كسى اين قرار گرفتن در بن بست را منكر شود ، ولى موضوع مهم همان است كه در مبحث گذشته اشاره كرديم كه مطلق جويى و مطلق يا بى از روى هوى و هوس نيست ، بلكه اين خاصيت طبيعت مغز بشرى است كه مىخواهد معلومات خود را به يك پشتوانه‌اى مستند بسازد .\r\n","description":"","footnote":"","page_name":" 312 ","page_number":316},
  {"content":"\r\n\r\nكارى كه در بارهء مطلق جويى و مطلق يا بى مىتوان انجام داد\r\nپس چه بايد كرد ؟ اين تضاد و تناقض گويىها و اين همه جنگ و پيكارهاى فكرى كه دامنهء آنها گاهى به موضوعات اجتماعى و سياسى هم كشيده مىشود ، ناشى از چيست ؟ آيا ناشى از « اين است » ها است يا از « جز اين نيست » ها است ؟ مسلم است كه ما وقتى كه موضوعى را مىبينيم و آن را از نظر علمى و فنى بررسى مىكنيم و به اين نتيجه مىرسيم كه اين موضوع « اين است » مثلًا آب مركب از اكسيژن و هيدروژن است و كوتاه ترين خط ميان دو نقطه در هندسه اقليدس خط مستقيم است . هيچ گونه تضاد و تناقض و پيكارى با « اين است » ديگر ، مثلًا خردمند به حال جامعهء خود مفيد است ، ندارد .\r\nزيرا هر دو « اين است » از سنخ معلومات مثبت است كه مورد مشاهده و تجربهء ما است . و بدان جهت كه موضوعات و رويدادهايى كه معلومات ما را در « اين است » ها به وجود مياورد ، در جهان هستى محقق است ، اگر تضاد و تناقضى در آنها وجود داشت ، اصلا در جهان هستى با يكديگر هماهنگ نمىگشتند .\r\nمركب بودن آب از اكسيژن و هيدروژن با شيرين بودن شكر هرگز با يكديگر جنگ و اختلافى ندارند ، چنان كه عدد 2 با عدد 7 از جريان يكديگر در ذهن آدمى جلوگيرى نمىكنند .\r\nپس به اين نتيجه مىرسيم كه تمام تباهى فرهنگ بشرى و غوطه ور شدن انسانها در طوفان تناقض گويىها وصف آرايىهاى نابود كننده ناشى از « جز اين نيست » است كه به دنبال يك معلوم « اين است » ضميمه مىكنند .\r\nاگر فرويد به اين قناعت مىورزيد كه بگويد : غريزهء جنسى يكى از اصيلترين غرايز انسانى است و نمىتوان آن غريزه را به شوخى گرفت .\r\nهمان « اين است » بود كه مشاهدات و تجربيات عينى آن را اثبات مىكرد ، ولى اين مرد به اين « اين است » قناعت نورزيده ، ديد مطلق پرستى خود را متوجه وسايل\r\n","description":"","footnote":"","page_name":" 313 ","page_number":317},
  {"content":"\r\nهيجان جفت شدن نر و ماده نموده ، هزاران اصول و قوانين و شئون بشرى را در آن مسئلهء حيوانى خلاصه كرد . گويى با اين « جز اين نيست » گفتن انتقام شكست خود طبيعىاش را از بشريت گرفت ارتجاع به دوران حيوانى و بىاصلى بمسخره گرفتن دانشها و پايه هاى آنها ، ناديده گرفتن تمام عظماى تاريخ ، مبارزه با محسوسات همه و همه از نتايج « جز اين نيست » بود كه فرويد از « اين است » استخراج كرده بود و با اين كه از زمان خود فرويد مخالفتهاى قاطعانه و مبارزه هاى علمى در بارهء « جز اين نيست » فرويد بروز كرده و تا كنون هم بشدت ادامه دارد ، با اين حال هنوز براى ساده لوحان و سود جويان به معناى عمومى ، بهترين وسيلهء قانون شكنى و اصل سوزى مىباشد .\r\nبالاتر از اين با وجود اين كه بعضى از جوامع نظريهء او را به عنوان يك واقعيت پذيرفته و عملا نيز به افراد خود آزادى كامل در اشباع غريزهء جنسى داده‌اند ، تا عقده هاى روانى در درون افراد جامعهء آنان ، به وجود نيايد ، نتيجه‌اى جز افزايش خود كشى و بىهدفى در زندگى و فراوانى بيمارىهاى روانى ببار نيامده است . بهر حال بعقيدهء ما عالم بشريت به همان اندازه كه از « اين است » هاى دانشمندان و متفكرين خود بهره بردارى مىكند ، به همان اندازه يا بيشتر از آن ، خسارت و آسيب « جز اين نيست » هايش را متحمل مىشود و البركامو و كافكا و به طور كلى نهيليستها را مىپذيرد .\r\nبنا بر اين كارى كه در بارهء مطلق جويى و مطلق يا بى و عواقب و نتايج آن مىتوان انجام داد اين است كه بايد بمردم آموخت كه آن چه كه از دانشمندان و متفكرين بايد پذيرفت ، همان « اين است » ها است كه حقايق جهان هستى را باز گو مىكند . براى پذيرش « جز اين نيست » هايشان بايد سابقهء جهان بينى داشته باشند ، بدون نگرشهاى جهان بينى ، هر « جز اين نيست » كه از يك متفكر به قاموس فرهنگ علمى و عملى بشرى سرازير مىشود ، زنجير گرانبارى به دست و پاى مغزهاى آدميان مىپيچد و آنان را از پيش رفت باز مىدارد .\r\n","description":"","footnote":"","page_name":" 314 ","page_number":318},
  {"content":"\r\n\r\nنبايد به يك فرد گياه شناس آن حق داده شود كه با گفتن يك « جز اين نيست » در مسائل گياه شناسى ، در تعيين تاريخ انفجار كهكشانها هم صاحب نظر تلقى شود . چنان كه نمىگذارند كه يك فرد اگر چه در عالىترين مرحلهء دانش حقوقى گام بر مىدارد ، يك « جز اين نيست » بگويد و به وسيلهء آن مسائل عالى رياضى را هم كه مغزش اطلاعى از آنها ندارد ، تصفيه نمايد .\r\nصورت دوم - مطلق گرايى ( در تحولات اجتماعى )\r\nتحولات زندگى اقوام و ملل در روى زمين بدون مطلق گرايى به هيچ وجه قابل تفسير نخواهد بود ، زيرا تحولات اساسى بدون اعتقاد به يك يا چند كلى كه بايستى فرد و اجتماع خود را با آن تطبيق كند ، امكان پذير نيست .\r\nبه عبارت رساتر هر تحول اساسى عبارت از نفى يك مطلق معين و پشت سر انداختن آن و اثبات و پذيرش مطلق ديگر است .\r\nهر فرد و اجتماع در حال استقرار و ثبات قسم خاصى از زندگانى ، از يك يا چند مطلق تبعيت مىكند ، مثلًا در دوران فئوداليگرى شئون زندگى افراد ، داراى آن مطلق است كه رژيم مزبور اقتضا مىكند ، چه از سنخ مسائل اقتصادى باشد و چه از قبيل مسائل سياسى و غيره .\r\nموقعى كه اين رژيم در جريان تحول قرار مىگيرد ، عامل تحول هر چه باشد بايستى داراى آن قدرت بوده باشد كه بتواند مطلق موجود در فئوداليگرى را منفى بسازد و بديهى است كه حوادث جزئى و تمايلات زود گذر افراد هرگز آن توانايى را ندارد كه بتواند مطلق تثبيت شده‌اى را از ميان بر دارد ، بلكه مكتبى لازم است كه بتواند مطلق ضرورى تر و عالىترى را براى اجتماع مفروض تثبيت نمايد و آن گاه مطلق كهنه را از قلمرو اجتماع بر اندازد .\r\nاين مطلب نظير آن است كه ارسطو مىگويد كه : اگر امر مقتضى است كه\r\n","description":"","footnote":"","page_name":" 315 ","page_number":319},
  {"content":"\r\nفيلسوفى كنيم بايد فيلسوفى كنيم ، و اگر مقتضى نيست كه فيلسوفى كنيم ، باز بايد فيلسوفى كنيم تا اثبات كنيم كه فيلسوفى مقتضى ندارد .\r\nبه اضافهء اين كه پرچمداران تحولات چه اجتماعى و سياسى ، چه اخلاقى و مذهبى چه حقوقى و اقتصادى نمىتوانند نظريات خود را به طور دقيق و كامل و براى همه كس حتى براى خودشان هم از روى اصول رياضى و مشاهدات اثبات كنند ، كارى را كه مىتوانند قابل درك بسازند ، مىتوانند بگويند : اين وضع موجود صحيح نيست و بطلان و فساد آن را مىبينند و به ديگران هم نشان مىدهند . با اين روشنايى محسوس مطلق تثبيت شده در وضع مفروض را متزلزل مىسازند ، بسيار خوب ، آن مطلق پوسيده نمىتواند وضع اجتماع را به طور منطقى اصلاح نمايد ، حالا پس از اين چه بايد كرد ؟ پس از اين بايد فلان سيستم اجتماعى را پياده كنيم ، بسيار خوب ، آيا تمام عوامل و مقدمات و اجزاء و شرايط و نتايج آن سيستم مطلوب كه مىخواهد جايگزين مطلق متزلزل شود ، قابل اثبات علمى و محسوس است ؟ نه ، زيرا چنين سيستمى هرگز در تاريخ بشرى از افكار پرچمداران به وجود نيامده است . بنا بر اين جزء ديگر مكتب اين است كه بايد اين كار را بكنيم . اين است معناى مطلق گرايى كه ضرورت تحولات را بر دوش اجتماعات تحميل مىكند . و موقعى كه جزء دوم مكتب كه تكميل كنندهء مطلق است غير قابل حس و اثبات مىباشد ، دل دارىهاى گوناگون شروع مىگردد . مثلًا گفته مىشود پاى بشر در كار است و معلوم است هر جا كه پاى انسان در كار باشد ، سر نوشت مطلقها را خدا مىداند و بس و نيز ممكن است گفته شود : اين روشنايىهايى است كه در اين دورهء كنونى و با شرايط فعلى به دست ما آمده است . روشن شدن آن تاريكىها را هم گذشت زمان به عهده گرفته است كه تدريجاً همه و همهء آن تاريكىها به روشنايى مبدل خواهد گشت .\r\nاين همان مطلقها است كه ما افراد بشرى از آغاز تمدن تا كنون در رؤيايش غوطه ور و تلخىهاى واقعيات را بوسيله ى آن رؤياها تحمل نموده و حركت كرده ايم\r\n","description":"","footnote":"","page_name":" 316 ","page_number":320},
  {"content":"\r\n\r\nمطلق گرايى افراد\r\nاگر در هر يك از افراد انسانى ريشه‌اى براى مطلق گرايى وجود نداشت ، زندگانى اجتماعى و تحولات جارى در آن ، نمىتوانست اين پديده ها را از آسمان بياورد يا از روى زمين بروياند .\r\nچنان كه اگر تعقلهاى فردى وجود نداشت ، تعقلهاى اجتماعى امكان پذير نبود ، نظريات علمى دوركايم در بارهء اصالت اجتماع تا آن حد كشش ندارد كه چيزى را كه خود افراد متشكل كنندهء اجتماع دارا نباشند ، در حال تشكل اعجاز كند و به وجود آورد . مثلًا براى مغز آدمى كه فرضا هشتاد ميليارد سلول دارد ، يك ميليارد سلول ديگر به آن اضافه كند ، يا چشم سوم هم روى بينى انسان به وجود بياورد .\r\nبهترين و روشنترين دليل اين مدعا قابل انعطاف به بىنهايت كيفيت است كه مىخواهم انسانها از شكم مادر مىآورند ، در هيچ تاريخ و در هيچ نژاد و به طور كلى در هيچ زندگى دسته جمعى مىخواهم انسانى نمىتواند بىنهايت انعطاف پذير باشد ، هر انسان كه متولد مىشود ، مىخواهم او در قلمرو خانواده و محل آموزش و اجتماع محدود و سمتهاى معينى را در پيش مىگيرد .\r\nبه هر حال مطلق جويى اجتماع ناشى از آنست كه ريشه هاى اولى مطلق در خود افراد نفوذ دارد . سر تا سر تاريخ زندگى بشرى شاهد شكوفان شدن اين ريشه بوده است عقايد و ايده ها بدون اين كه جنبهء مطلق به خود بگيرند ، نمىتوانند مطلقترين پديدهء انسانى را كه عبارت از حيات او است ببازى بگيرند ، در اين كرهء خاكى آراء و عقايد خون انسانها را به زمين ريخته است ، مقاماتى را از انسانها گرفته و مقاماتى را به انسانها بخشيده است .\r\nآن همه دگرگونىهاى اصيل در روان آدميان را نمىتوان با پريدن كلاغ از روى درخت و علاقه بخواب و يك كاسه آب گوشت تفسير و تحليل كرد .\r\nهمچنين هيچ فردى تا كنون ديده نشده است كه با داشتن توانايى محاسبهء جزئيات زندگى ، بدون تثبيت مطلق براى مجموع آمدن و رفتن از اين دنيا و روابط\r\n","description":"","footnote":"","page_name":" 317 ","page_number":321},
  {"content":"\r\n\r\nخود با انسان و طبيعت ، بتواند زندگى آگاهانه‌اى داشته باشد . اينها مسائلى است كه انكار و ترديد در آنها مساوى به شوخى گرفتن هويت انسانها است ، آن چه را كه بايستى پرچمداران و پيش تازان خردمند بشرى انجام بدهند ، انكار خاصيت مطلق گرايى نيست ، زيرا اين انكار حذف چيزى است كه در انسان نفوذ دارد ، بلكه بايستى بكوشند كه اين حس لغو و بىهوده تباه نگردد و مورد بهره بردارى منطقى قرار بگيرد .\r\nراهى كه مىتوان براى فعاليت صحيح مطلق گرايى پيش نهاد كرد\r\nپيش از اين كه اين مبحث را شروع كنيم ، ممكن است با مطالعه ى عنوان بحث ، دو اعتراض بما متوجه شود : - اعتراض يكم - كدامين مطلق ؟ آن مطلقها كه هر چه بشر پيش رفت مىكند ، در معرض تغيير قرار مىگيرند ؟ بلى ، همين مطلقها را مىگوييم كه با تكامل بشرى رو به تكامل مىروند .\r\nچنان كه وجود واقعيت در خارج ، مورد اعتماد مطلق همهء انسانها است ، با اين حال با پيش رفت علم و جهان بينى انعكاسات پيشرفته ترى را در ذهن ما انسانها به وجود مىآورد . بلى ، همين مطلقها را مىگوييم كه با حركات تكاملى نسبيت خود را آشكار و تدريجاً جاى خود را به مطلقهاى كاملتر خالى مىكنند ، مانند زندگى بسيار ساده و يك بعدى كه با داشتن خاصيت مطلق براى جاندار ، تدريجاً جاى خود را بزندگى چند بعدى خالى مىكند و در عين پيچيدگى و گستردگى طعم مطلق خود را حفظ مىكند . پس تغييرات جارى بر مطلقها نمىتواند دليل تباهى حس مطلق گرايى باشد .\r\nاعتراض دوم - اگر مطلق واقعا مطلق است ، اين همه تنوع و تعدد و رنگارنگ بودن در مطلقها چه معنا مىدهد ؟ .\r\nپاسخ اين اعتراض را از مطالب گذشته مىتوان استنباط كرد ، به اضافهء اين كه مطلق بودن يك عده واقعيات با نسبى بودن لباسها و شرايط و منشا و نتيجه آنها منافاتى\r\n","description":"","footnote":"","page_name":" 318 ","page_number":322},
  {"content":"\r\nندارد ، موجود انسانى انديشه مىكند ، اين يك واحد ثابت و مطلق است با اين كه شايد دو انسان را نتوان پيدا كرد كه واحدها و اشكال و شرايط و منشا و نتايج انديشه شان از همه جهات متحد باشد .\r\nاما راهى را كه براى فعاليت صحيح حس مطلق گرايى مىتوان پيش نهاد كرد اين است كه :\r\n1 - در هر دوره‌اى جهان بينان خردمند مطلقهاى هر يك از قلمروهاى شئون فردى و اجتماعى انسانى را مشخص و معلوم بدارند و اثبات كنند كه تحت اين شرايط و عوامل ، ما امروز در اين قلمروها با اين مطلقها سر و كار داريم . مثلًا براى ما از جهات متعدد ثابت شده است كه كار انسانى مفيد به طور مطلق در مادهء خام ايجاد ارزش مىكند هدف خدمات اجتماعى به طور مطلق رفاه و بهزيستى اجتماعى است هدف مسائل اخلاقى ايجاد يك قاضى و محكمهء درونى براى افراد است كه به خودى خود از ارتكاب جرم خوددارى كنند و عدالت بورزند . . . اين گونه مطلقهاى درجه دوم در هر دوره‌اى بمناسبت عوامل و شرايط علمى و محيط و . . . وجود دارند .\r\nموقعى كه يك انسان به وسواس جهان شناسى حرفه‌اى مبتلا مىشود ، حتى نمىخواهد اين گونه مطلقهاى درجهء دوم را هم بپذيرد ، گويى كلمهء مطلق حساسيتى براى آنان ايجاد كرده است كه اگر آن را كنار بگذارند و حقيقت نسبى را بجايش بگذارند ، حقيقت صحيحى را ايجاد كرده‌اند شما اگر بتوانيد از نظر واقع بينى امثال امور مزبور را در قلمروهاى مختلف بپذيريد ، توقف نكنيد و بپذيريد ، سپس نامش را شفتالو بگذاريد . دريغا ،\r\n\r\nراه هموار است و زيرش دامها\r\nقحطى معنا ميان نامها\r\nلفظها و نامها چون دامهاست\r\nلفظ شيرين ريگ آب عمر ماست\r\n\r\n2 - كشف پيوند مطلقهاى درجه دوم با مطلقهاى درجهء يكم كه ذيلا توضيح مىدهيم مشكلتر از كشف واحدهاى كلى براى جهان شناسى در فلسفه و كشف واحدهاى\r\n","description":"","footnote":"","page_name":" 319 ","page_number":323},
  {"content":"\r\n\r\nحقوقى در ارتباطات بين المللى مانند 30 ماده اعلاميه جهانى حقوق بشر و عوامل دولت جهانى نيست ، با اين كه مىبينيم جوامع بشرى در ميان طوفان اختلافات و نسبتها از زمان هراكليد [ با قطع نظر از پيامبران الهى 
  ] بفكر پيوند دادن حقوقهاى نسبى به حقوق مطلق جهانى بوده و در اين راه حد اقل از نظر علمى موفقيتهايى داشته‌اند كه در دوران معاصر به شكل 30 ماده اعلاميهء جهانى حقوق در آمده است .\r\nشما انسانها با اين كه مىتوانيد با چشم پوشى از اغراض شخصى مطلقهاى درجهء اول را در بارهء پر پيچترين و معماترين موجودات جهانى ( انسان ) به دست بياوريد و مطلقهاى درجهء دوم را با آنها مربوط سازيد ، چگونه نمىتوانيد در بارهء جهان خود آگاه به چنين موفقيتى نائل شويد ؟ فضاى عمومى تاريخ بشرى همواره مطلقهاى درجهء يك را در گذرگاه قرون و اعصار دارا بوده و كوچكترين اختلاف منطقى ( نه وسوسه بازيهاى ناشى از خود نمايى ) ميان افكار عالى در بارهء آن مطلقها وجود نداشته است .\r\nمثلًا جهان واقعى وجود دارد . جهان در حال حركت است .\r\nانسان بخواهد يا نخواهد ، بداند يا نداند با جهان واقعى در حال تأثير و تاثر است . انسان در زندگانى طبيعى با دو پاى جلب لذت و دفع الم حركت مىكند . حيات خود را مىخواهد .\r\nوسوسه در اين مطلقهاى درجهء اول جزء بيمارىهاى روانى است ، نه جهان شناسى ، در نتيجه اساسىترين راهى كه براى فعاليت صحيح حس مطلق گرايى مىتواند پيش نهاد شود . كشف پيوند مطلقهاى درجه يكم و بيان زود گذرى و دوام و شرايط آنها در زندگانى علمى و عملى انسان است .\r\nتفسير ابيات\r\nداستان ما به آن جا رسيد كه شخصى از بيم داروغه اسب خود را به سوى باغى راند . معشوق زيباى او كه مدت هشت سال در اندوهش ، در زحمت و دهشت فرو\r\n","description":"","footnote":"","page_name":" 320 ","page_number":324},
  {"content":"\r\nرفته بود . در همان باغ بود . براى عاشق حتى ديدن سايهء آن معشوق زيبا امكان نداشت . تنها اوصافى از معشوق مىشنيد ، اما وجودش مانند عنقا ناياب بود . قضاى الهى او را تنها يك بار بديدار آن ماهرو موفق ساخته و روحش را در زيبايى معشوق غوطه ور ساخت و دل از دست داد . ( 1 )  پس از آن ديدار عشق ساز ، تكاپوهاى عاشق در راه وصال معشوق به نتيجه‌اى نرسيد و آن زيباى تند خو مجالى به او نداد . لابه ها و زارىها و گذشتن از مال چاره‌اى در حل مشكل عشقش صورت نداد ، زيرا - آن معشوق بسى سير چشم و بىطمع بود . اين كه گفتيم يك ديدار ، او را به شعله هاى سوزان عشق سپرد ، از روى اين قانون است كه :\r\n\r\n( ( 46 ) ) عاشق هر پيشه و هر مطلبى\r\nحق بيالود اول كارش لبى\r\n\r\nپس از آن كه طعم لذت بار آن پيشه و مطلب را چشيدند به جست و خيز و حركت مىافتند . اما چنين نيست كه چون براى وصول به مقصد به راه افتادند ، گام در راه هموار خواهند گذاشت و هيچ سنگلاخ و سدى پيش پايشان وجود نخواهد داشت ، بلكه :\r\n\r\n( ( 47 ) ) چون بدان آسيب در جست آمدند\r\nپيش پايشان مىنهد هر روز بند\r\n\r\nبوى عشق افزاى آن مقصد ، آنان را كشان كشان و گاهى در حال اميد و گاه ديگر در حال ياس به دنبال خود مىبرد . اين است قاعدهء كلى :\r\n","description":"","footnote":" ( 1 ) اين موضوع كه ديدار اول ، موجب چنان عشق سوزان گردد و اين پديده هم مولود الهى بوده باشد ، مورد ترديد است ، زيرا تا علاقه و محبت يك فرد به تمام اعماق شخصيت فرد ديگر اگر چه از راه زيبايىهاى ظاهرى باشد ، نفوذ نكند عشق ايجاد نمىگردد . وانگهى اين عشق مجازى كه جلال الدين آن را به جان كندن تشبيه كرده است چگونه مىتواند نتيجهء قضاى الهى باشد ، مگر اين كه مقصود جلال الدين قوانين عشق باشد كه با مقدمات اختيارى موجب مسئوليت منافاتى ندارد . . ","page_name":" 321 ","page_number":325},
  {"content":"\r\n\r\n( ( 50 ) ) هر كسى را هست اميد پرى\r\nكه گشايندش در آن روزى درى\r\n( ( 51 ) ) باز در بستندش و آن در پرست\r\nبر همان اميد آتش پا شدست\r\n\r\nجوان عاشق موقعى كه وارد آن باغ شد ، پايش در گنجى فوق ارزش فرو رفت . چه شگفت انگيز است رويدادهاى زندگى زيرا\r\n\r\n( ( 53 ) ) مر عسس را ساخته يزدان سبب\r\nتا ز بيم او دود در باغ شب\r\n( ( 54 ) ) بيند آن معشوقه را او با چراغ\r\nطالب انگشترى در جوى باغ\r\n\r\nبا بروز اين رويداد سحر آسا ، عاشق از شدت هيجان شادى ، سپاس حق را قرين دعا بر شبگرد نمود .\r\nاو با خويشتن چنين مىگفت اگر هم به آسيب فرار از ترس شبگرد مبتلا شدم ، ولى اى خداى من ، تو بيست برابر آن چه طمع داشت ، طلا و نقره براى او عطا فرما . خداى من ، او را از اين شغل و مأموريت كه مردم را بوسيله ى آن مىترساند ، نجاتش ده و چنان كه شادم كرد او را شاد و خرم فرما ، او را در اين دنيا و در آن دنيا سعادتمند فرما . خوى و شغل او به جهت بد خواهى بمردم پست است اگر او اطلاع پيدا كند كه پادشاه جرمى براى مسلمانان تثبيت كرده است ، او از اين خبر شاد و خوشحال مىشود او اگر بشنود كه پادشاه به مسلمانان رحم نموده و به آنان بخشوده است :\r\n\r\n( ( 62 ) ) ماتمى در جان او افتد از آن\r\nگيردش قولنج ازين غم در زمان\r\n\r\nمأمور اجرايى ستمگر از اين بد بختىها و پليديها فراوان دارد ، اى خداوند متعال ، تو خود به فريادش برس . عاشق پى در پى به جهت سببيت شبگرد بوصال معشوقش ، او را دعا مىكرد .\r\nآن مأمور اجرايى ستمگر :\r\n\r\n( ( 64 ) ) بر همه زهر و بر او ترياق بود\r\nآن عوان پيوند آن مشتاق بود\r\n\r\nشما مىتوانيد از اين مثال خوب بفهميد كه :\r\n\r\n( ( 65 ) ) پس بد مطلق نباشد در جهان\r\nبد به نسبت باشد اين را هم بدان\r\n\r\n","description":"","footnote":"","page_name":" 322 ","page_number":326},
  {"content":"\r\n\r\n( ( 66 ) ) در زمانه هيچ زهر و قند نيست\r\nكه يكى را پا دگر را بند نيست\r\n\r\nزهر مار را در نظر بگيريد كه براى خود مار جنبهء حياتى دارد ، در صورتى كه براى مردم ، عامل مرگ و نابودى است ، دريا براى مخلوقات آبى مانند باغ و همان دريا براى جانداران خاكى درد و داغ و مرگ است . من اين چند مثل را گفتم ، تو : -\r\n\r\n( ( 70 ) ) همچنين بر مىشمر اى مرد كار\r\nنسبت اين از يكى تا صد هزار\r\n\r\nزيد كه يك شخص معين است براى كسى شيطان و بر كس ديگر سلطان مىنمايد . آن يكى مىگويد : زيد مرد راستين و داراى مقام والاست آن ديگرى مىگويد : زيد بىدين و كشتنى است . با اين كه زيد يك موجود است ، از ديدگاه يكى مانند باغ و بوستان دل انگيز و بر ديگرى سر تا پا رنج و زيان است . اگر تو مىخواهى وجود زيد براى تو مانند شكر شيرين بوده باشد ، برو از ديده گان كسانى به او بنگر يا چشم از مردمى عاريت كن كه به او عشق مىورزند ، در نتيجهء ديدى كه به دست خواهى آورد ، سيرى و ملالت خاطر را از خود مرتفع خواهى ساخت .\r\nتو هم اگر مىخواهى واقعا خدا را دريابى ، برو ديد خدا بين تحصيل كن و براى خدا باش تا خدا براى تو باشد .\r\nپس از به دست آوردن چنين ديدهء عالى چشم و دست و دلت ، نمونه هايى از خدا بوده ، به اقبال واقعى خود نائل خواهى گشت ، موقعى كه راهنماى تو به سوى محبوب چنان ديدهء واقع بين باشد تمام ناگوارىها براى تو گوارا خواهد بود .\r\n","description":"","footnote":"","page_name":" 323 ","page_number":327},
  {"content":"\r\n\r\nحكايت آن واعظ كه هر آغاز تذكير دعاى ظالمان و سخت دلان و بىاعتقادان كردى\r\n\r\n( ( 81 ) ) آن يكى واعظ چو بر تخت آمدى\r\nقاطعان راه را داعى شدى\r\n( ( 82 ) ) دست بر مىداشت يا رب رحم ران\r\nبر بدان و مفسدان و طاغيان\r\n( ( 83 ) ) بر همه تسخر كنان اهل خير\r\nبرهنه كافر دلان و اهل دير\r\n( ( 84 ) ) مىنكردى او دعا بر اصفيا\r\nمىنگفتى جز خبيثان را دعا\r\n( ( 85 ) ) مر و را گفتند كاين معهود نيست\r\nدعوت اهل ضلالت جود نيست\r\n( ( 86 ) ) گفت نيكويى از اينها ديده ام\r\nمن دعاشان زين سبب بگزيده ام\r\n( ( 87 ) ) خبث و جور و ظلم چندان ساختند\r\nكه مرا از شر به خير انداختند\r\n( ( 88 ) ) هر گهى كه رو به دنيا كردمى\r\nمن از ايشان زخم و ضربت خوردمى\r\n( ( 89 ) ) كردمى از زخم آن جانب پناه\r\nباز آوردندمى گرگان به راه\r\n( ( 90 ) ) چون سبب ساز صلاح من شدند\r\nپس دعاشان بر من است اى هوشمند\r\n( ( 91 ) ) بنده مىنالد به حق از درد و نيش\r\nصد شكايت مىكند از رنج خويش\r\n( ( 92 ) ) حق همىگويد كه آخر رنج و درد\r\nمر تو را لابه كنان و راست كرد\r\n( ( 93 ) ) اين گله ز ان نعمتى كن كت زند\r\nاز در ما دور و مطرودت كند\r\n( ( 94 ) ) در حقيقت هر عدو داروى توست\r\nكيمياى نافع و دل جوى توست\r\n( ( 95 ) ) كه از او اندر گريزى در خلا\r\nاستعانت جويى از لطف خدا\r\n( ( 96 ) ) در حقيقت دوستانت دشمنند\r\nكه ز حضرت دور و مشغولت كنند\r\n( ( 97 ) ) هست حيوانى كه نامش اشغر است\r\nاو به زخم چوب زفت و لمتر است\r\n( ( 98 ) ) تا كه چوبش مىزنى به مىشود\r\nاو ز زخم چوب فربه مىشود\r\n( ( 99 ) ) نفس مؤمن اشغرى آمد يقين\r\nكاو به زخم رنج زفت است و سمين\r\n( ( 100 ) ) زين سبب بر انبيا رنج و شكست\r\nاز همه خلق جهان افزونتر است\r\n\r\n","description":"","footnote":"","page_name":" 324 ","page_number":328},
  {"content":"\r\n\r\n\r\n( ( 101 ) ) تا ز جانها جانشان شد زفتتر\r\nكه نديدند آن بلا قومى دگر\r\n( ( 102 ) ) پوست از دارو بلاكش مىشود\r\nچون اديم طائفى خوش مىشود\r\n( ( 103 ) ) ور نه تلخ و تيز ماليدى در او\r\nگنده گشتى ناخوش و ناپاك بو\r\n( ( 104 ) ) آدمى را نيز چون آن پوست دان\r\nاز رطوبتها شده زشت و گران\r\n( ( 105 ) ) تلخ و تيز و مالش بسيار ده\r\nتا شود پاك و لطيف و با فره\r\n( ( 106 ) ) ور نمىتانى رضا ده‌اى عيار\r\nكه خدا رنجت دهد بىاختيار\r\n( ( 107 ) ) كه بلاى دوست تطهير شماست\r\nعلم او بالاى تدبير شماست\r\n( ( 108 ) ) چون صفا بيند بلا شيرين شود\r\nخوش شود دارو چو صحت بين شود\r\n( ( 109 ) ) بود بيند خويش را در عين مات\r\nپس بگويد اقتلوني يا ثقات\r\n( ( 110 ) ) اين عوان در حق غيرى سود شد\r\nليك اندر حق خود مردود شد\r\n( ( 112 ) ) كارگاه خشم گشت و كينورى\r\nكينه دان اصل ضلال و كافرى\r\n\r\nروايت\r\n« اشد الناس بلاء فى الدنيا نبى أو صفي » . ( 1 )  ( شديدترين مردم از جهت ابتلاء به بلا و مصيبت در دنيا پيامبر و بر گزيدگان هستند ) .\r\n« اشد الناس بلاء الانبياء ثم الصالحون » ( 2 )  ( شديدترين مردم از جهت بلا و گرفتارى پيامبران سپس مردم صالح هستند ) .\r\n","description":"","footnote":" ( 1 ) الجامع الصغير ، ج 1 ص 156 . .  ( 2 ) الجامع الصغير ، ج 1 ص 156 . . ","page_name":" 325 ","page_number":329},
  {"content":"\r\n\r\n\r\nگفت نيكويى از اينها ديده ام\r\nمن دعاشان زين سبب بگزيده ام\r\n( ( 87 ) ) خبث و جور ظلم چندان ساخته اند\r\nكه مرا از شر به خير انداختند\r\n\r\nآيا مىتوان به تبه كاران از آن جهت كه فساد و تباهى آنان موجب اجتناب از رفتارشان مىگردد ، دعا كرد ؟\r\nاز ظاهر ابيات مورد تحليل چنين بر مىآيد كه پاسخ سؤال فوق مثبت است ، يعنى مىتوان سپاس و دعا به مردم فاسد كرد ، به اين علت كه آنان موجب اجتناب انسان از بدىها مىشوند .\r\nولى اين مطلب صحيح نيست ، زيرا - پند گيرى و عبرت پذيرى از نتايج رفتار مردم پليد ، نمىتواند مجوز ادامهء پليدىهاى آنان بوده باشد . خداوند عده‌اى از مردم را به پليدى دچار نكرده است ، تا باعث تربيت و تاديب ديگران باشند ، بلكه عقل و وجدان به آدمى عطا فرموده و قوانين اصلاح كنندهء طبيعت انسانى را براى او چه به وسيلهء دو نيروى مزبور و چه به وسيلهء پيامبران ابلاغ فرموده است .\r\nاين جملهء معروف كه به لقمان گفتند : « ادب از كه آموختى ؟ گفت از بىادبان » . دليل آن نمىشود كه بىادبى تبه كاران يك امر لازم براى عبرت گيرى است ، بلكه حقيقت امر اين است كه نبايد هيچ كس بىادب و تبه كار شود و اگر با تبعيت از هوى و هوس حيوانى به چنان پليدى دچار شد ، ديگران كه آگاهى و تعقل دارند مىتوانند با مشاهدهء نتايج اعمال آنان عبرت بگيرند .\r\nهيچ عاقلى نمىخواهد ميوه هاى درختان باغش پوسيده شود تا به عنوان قوه با خاك مخلوط شود و ساير درختان را تقويت نمايد . كيست بخواهد كه مغز ابن سيناها متلاشى شود تا با مواد مغزى او براى گربهء زيبايش غذا ترتيب بدهد .\r\nخلاصه در مضمون ابيات مورد تحليل مغالطه‌اى وجود دارد كه با بيان فوق به خوبى\r\n","description":"","footnote":"","page_name":" 326 ","page_number":330},
  {"content":"\r\n\r\nآشكار مىشود .\r\nبلى اقدام عملى و دعا در بارهء مردم پليد لازم است ، براى آن كه آنان نيز خوب شوند ، نه براى آن كه اعمال آنان سبب بيدارى و رهايى بعضى از مردم از بد كارىها مىگردد .\r\nتفسير ابيات\r\nدر زمان گذشته واعظى بود ، وقتى كه روى منبر مىنشست ، در حق راه زنان دعاها مىكرد ، دست به سوى آسمان بلند مىكرد و مىگفت خداوندا ، بر همهء مردم بد و مفسد و طغيانگر و مسخره كنان به اهل دين و كافر دلان و گمراهان رحم فرما .\r\nاو هرگز به بر گزيدگان راه تقوا و فضيلت دعا نمىكرد ، تنها كارش دعا در حق مردم منحرف بود ، مردم به او اعتراض كردند كه تا كنون هيچ كس به ياد ندارد كه انسانى پيدا شود و گمراهان را دعا كند در پاسخ آنان -\r\n\r\n( ( 86 ) ) گفت نيكويى از اينها ديده ام\r\nمن دعاشان زين سبب بگزيده ام\r\n\r\nزيرا :\r\n\r\n( ( 87 ) ) خبث و جور و ظلم چندان ساختند\r\nكه مرا از شر به خير انداختند\r\n\r\nهر گاه كه مىخواستم رو به دنيا كنم و مطابق آنان رفتار نمايم زخمها و ضربتها از آنان ميخوردم و به پناهندگى به بارگاه خدا وادار مىگشتم ، در حقيقت آن گرگهاى درنده خو بودند كه مرا به راه راست رهنمون مىگشتند . حال كه آنان سبب ساز صلاح و خير من شده‌اند ، دعا كردن به آنان را وظيفهء خود مىدانم .\r\nآرى اين هم يك اصل است كه انسان از تلخى دردها و نيشها مىنالد و شكوه ها مىكند .\r\nحق جل و علا مىگويد اى بندهء عزيزم ، ترا همين درد و نيش به گرايش و تسليم به من وادار نموده و به راه راست ارشادت كرده است . برو گله و شكايت از آن نعمتها و مزايا كن كه ترا از درگاه ما مطرود مىسازد . پس در حقيقت هر چيزى كه براى تو\r\n","description":"","footnote":"","page_name":" 327 ","page_number":331},
  {"content":"\r\nدشمن مىنمايد ، داروى درد تو و كيمياى طلا ساز و دل جوى تست . تو آن اشياء پليد را مىبينى و در صدد بر مىآيى -\r\n\r\n( ( 95 ) ) كه از او اندر گريزى در خلا\r\nاستعانت جويى از لطف خدا\r\n\r\nاگر با ديدهء بيناترى بنگرى خواهى ديد .\r\n\r\n( ( 96 ) ) در حقيقت دوستانت دشمنند\r\nكه ز حضرت دور و مشغولت كنند\r\n\r\nحيوانى وجود دارد كه نامش اشغر است ، هر چه ضربهء بيشتر به او وارد شود ، فربه تر مىگردد ، نفس مرد با ايمان مانند همان حيوان است كه هر چه زخم كارى تر به او وارد شود فربه تر مىگردد .\r\nبدين جهت است كه جان مردم با ايمان از ساير جانهاى آدميان محكم تر است و پيامبران الهى به همين سبب بيش از همهء مردم جهان با رنج و شكستها روبه رو مىشوند .\r\nهر اندازه كه پوست هستى تو در معرض داروها قرار بگيرد مانند پوست دباغى شدهء شهر طائف محكم تر و عالى تر مىگردد .\r\nاگر داروهاى تلخى روزگاران به پوست هستى تو ماليده نمىشد ، مىگنديد و ناخوش و ناپاك مىماند . ( 1 )  وجود آدمى هم مانند پوست است كه از علايق حيات طبيعى مانند رطوبتها كه پوست را بد و ناشايست نگه مىدارد ، زشت و سنگين و ناشايست مىباشد . اين پوست طبيعى را به حال خود رها ساز ، بلكه .\r\n\r\n( ( 105 ) ) تلخ و تيز و مالش بسيار ده\r\nتا شود پاك و لطيف و با فره\r\n\r\nاگر توانايى مالش دادن را در خود نمىبينى ، بگذار خداوند با مصيبتها و رنجهايى كه به تو وارد مىسازد ، پوست ترا دباغى نمايد .\r\nزيرا :\r\n","description":"","footnote":" ( 1 ) اگر مقصود جلال الدين از پاك شدن پوست با دباغى ، پاك شدن فقهى باشد ، مورد قبول همهء فقها نيست بلكه بعضى از فقها مىگويند كه پوست ميته با دباغى پاك مىشود . . ","page_name":" 328 ","page_number":332},
  {"content":"\r\n\r\n( ( 107 ) ) كه بلاى دوست تطهير شماست\r\nعلم او بالاى تدبير شماست\r\n\r\nوقتى كه آدمى نتايج بلا و محبتها را كه صفاى روحى است درك كند ، تلخى آن بلاها شيرين مىشود ، چنان كه وقتى بيمار بهبودى خود را در خوردن دواهاى تلخ مىبيند ، تلخى آن دواها براى او شيرين و گوارا مىگردد ، مردان الهى در عين مات شدن در ششدر حوادث تلخى زندگى خود را برنده مىبينند و مىگويند اين زندگى چيست ؟\r\n\r\nاقتلوني اقتلوني يا ثقات\r\nان فى قتلى حيات فى حيات\r\n\r\nآن مأموريت ستمكارانه براى مردم سودمند است ، اگر چه براى خود مأمور بد و ناروا و موجب طرد است . رحمت ربانى از او بريده و كين شيطانى او را در خود پيچيده است . او كارگاه خشم و كينه ورى است كه ريشهء اهل كفر و ضلالت است .\r\n","description":"","footnote":"","page_name":" 329 ","page_number":333},
  {"content":"\r\n\r\n\r\n\r\nسؤال كردن از عيسى عليه السلام كه در وجود از همه صعبها صعبتر چيست ؟\r\n\r\n( ( 113 ) ) گفت عيسى را يكى هشيار سر\r\nچيست در هستى ز جمله صعبتر ؟\r\n( ( 114 ) ) گفتش اى جان صعبتر خشم خدا\r\nكه از آن دوزخ همىلرزد چو ما\r\n( ( 115 ) ) گفت ازين خشم خدا چه بود امان ؟\r\nگفت ترك خشم خويش اندر زمان\r\nكظم غيظ است اى پسر خط امان\r\nخشم حق ياد آور و در كش عنان\r\n( ( 116 ) ) پس عوان كه معدن اين خشم گشت\r\nخشم زشتش از سبع هم در گذشت\r\n( ( 117 ) ) چه اميدستش به رحمت جز مگر\r\nباز گردد ز ان صفت آن بىهنر\r\n( ( 118 ) ) گر چه عالم را از ايشان چاره نيست\r\nاين سخن اندر ضلال افكند نيست\r\n( ( 119 ) ) چاره نبود هم جهان را از چمين\r\nليك نبود آن چمين ماه معين\r\n\r\nآيه\r\n« اَلَّذِينَ يُنْفِقُونَ فِي اَلسَّرَّاءِ وَاَلضَّرَّاءِ وَاَلْكاظِمِينَ اَلْغَيْظَ وَاَلْعافِينَ عَنِ اَلنَّاسِ وَالله يُحِبُّ اَلْمُحْسِنِينَ » 3 : 134 ( 1 )  ( آنان كه در آسانىها و سختىها ( يا در شادى و اندوه ) انفاق مىكنند و خشم خود را فرو مىنشانند و مردم را عفو مىكنند و خداوند احسان كنندگان را دوست مىدارد ) -\r\nروايت\r\n« سئل النَّبىّ عليه السلام ما يبعد من غضب الله تعالى ؟ قال ان لا تغضب » ( 2 )  ( از پيامبر اكرم صلى الله عليه و آله پرسيده شد كه چيست كه انسان را از غضب خدا دور مىكند ؟ فرمود : آن كه خشم خود را فرو بنشانى .\r\n","description":"","footnote":" ( 1 ) سوره آل عمران ، آيهء 138 . .  ( 2 ) مستدرك الوسائل ، ج 2 ص 326 از المنية ، شهيد ثانى . . ","page_name":" 330 ","page_number":334},
  {"content":"\r\n\r\n« عن امير المؤمنين عليه السلام يباعدك من غضب الله ان لا تغضب » ( 1 )  ( از امير المؤمنين عليه السلام نقل شده است كه غضب نكردن ترا از غضب خدا دور مىكند ) .\r\n\r\n( ( 114 ) ) گفت اى جان صعبتر خشم خدا\r\nكه از آن دوزخ همىلرزد چو ما\r\n\r\nسختترين سختىها خشم الهى است\r\nمسلم است كه خشم الهى ناشى از هيجان نفسانى نيست كه در جانداران ديده مىشود و نيز جاى ترديد نيست كه غضب الهى بدون علت بر كسى فرود نمىآيد . اين دو مقدمه كاملًا روشن است .\r\nاما مقدمه يكم ، به جهت آن كه خداوند خالق نفس و هيجانات آن بوده و خود با اوصاف مخلوقاتش موصوف نمىباشد ، چنان كه رحمت او به معناى دل سوزى نيست كه در جانداران ديده مىشود و بعبارت كلى تر مقام شامخ ربوبى از اين عواطف و احساسات و عوامل آنها برتر است .\r\nبنا بر اين خشم خداوندى از يك نظر دو معنى دارد :\r\nمعناى يكم - بروز نتايج كارهاى زشت كه مطابق قوانين الهى صورت مىگيرد و از همين جهت هم به خدا نسبت داده مىشود ، مانند مهر كردن و بستن دلهاى انسانها ( ختم الله على قلوبهم ) كه به معناى بروز نتيجهء بىاعتنايى به تذكرات و توجهات قلبى است كه خود يكى از قوانين الهى است معناى دوم ناشى از سيطره و سلطهء مطلق و بىنهايت خداوند است كه چنان كه مىتواند نعمت وجود را به انسان ببخشد و اين نعمت وجود ، خير بىنهايت و لطف\r\n","description":"","footnote":" ( 1 ) شرح نهج البلاغه ، ج 4 ص 562 . . ","page_name":" 331 ","page_number":335},
  {"content":"\r\nنامتناهى مىباشد ، همچنين مىتواند سلب تمام نعمتهاى هستى را از انسان نمايد كه ناگوارى و بد بختى بىنهايت مىباشد .\r\nاما مقدمه دوم - يقينى است كه مقتضاى الوهيت و عنايت ربانى به هر موجودى احسان و لطف است ، زيرا او با بىنيازى مطلق خود ، جهان را آفريده است ، نتيجهء علتى از طرف خود او جهت سركوبى و تباه ساختن اين موجودات وجود ندارد ، پس ناچار اين علت از خود موجود ناشى خواهد گشت .\r\nاين كه مىگويد : « سختترين سختىها خشم الهى است » دليل روشنى دارد و آن اين است كه هر انسان آگاهى ، با دقت كافى مىتواند بفهمد كه غرض از آفرينش او رسيدن بمقام خليفه اللهى و صعود به بارگاه الهى بوده است ، چنان كه وصول به اين هدف با عظمتترين عظمتها و بزرگترين نعمت است ، و بالعكس اگر انسان رو به هدف آفرينش خود گام بر ندارد به سيه چالترين پليدى سقوط كرده و از حوزهء نورانى الهى به ظلمتكدهء نابودى روانه مىگردد .\r\nيكى از عوامل دورى از خشم خداوندى فرو نشاندن خشم است كه بدون تصفيه باطن و تزكيهء نفس امكان پذير نيست . انسان در دو حالت از مرز انسانى پايين تر رفته و به قلمرو حيوانيت وارد مىشود :\r\nحالت يكم - افراط در خواستن يك موضوع بدون محاسبه .\r\nحالت دوم - افراط در خشم و نخواستن . اين دو حالت مانند دو در براى ورود به قلمرو حيوانيت يا جنون است . بنا بر اين منطقى است كه بگوييم هيجان خشم تجاوز به قانون الهى است كه انسان را براى حفظ انسانيت خود دستور مىدهد و فرو نشاندن خشم در حقيقت حفظ و عمل به همان قانون الهى است كه موجب لطف و عنايت الهى مىگردد .\r\n","description":"","footnote":"","page_name":" 332 ","page_number":336},
  {"content":"\r\n\r\n\r\n( ( 117 ) ) چه اميدستش به رحمت جز مگر\r\nباز گردد ز ان صفت آن بىهنر\r\n( ( 118 ) ) گر چه عالم را از ايشان چاره نيست\r\nاين سخن اندر ضلال افكندنى است\r\n( ( 119 ) ) چاره نبود هم جهان را از چمين\r\nليك نبود آن چمين ماء معين\r\n\r\nآيا مجريان كيفرها تبه كارانى هستند كه وجودشان براى جوامع انسانى ضرورت دارد ؟\r\nما به طور دقيق نمىدانيم كه در دوران جلال الدين وضع مأموران اجرائيات چه بوده است ؟ به نظر مىرسد كه دو نوع مأمورين اجراء در آن زمان وجود داشته است : نوع يكم - مأموران ايلخانان مغولى . نوع دوم - مأمورين مربوط به سلجوقيان ، كار اين دو نوع مأمورين به جهت وجود دو قسم حكمفرمايان مغولى و سلجوقى با يكديگر متفاوت بوده است ، زيرا طبيعى است كه مأمورى كه به ايلخان تكيه دارد ، داراى استعلا و زور گويى و خشونتى بيشتر از مأمورى مىباشد ، كه از ناحيهء سلجوقيان گماشته مىشده . مىتوان علت اين تفاوت را در دو چيز ملاحظه كرد :\r\n1 - مأموران سلجوقيان با مسلمانان هم مكتب بودند و به طور طبيعى اتحاد مسلك موجب نرمى و ملاحظات زيادى مىباشد .\r\n2 - مأموران ايلخانى به مقامى تكيه داشتند كه پيروزمند و داراى استقلال بوده‌اند . با اين كه امراى سلجوقى از دوران علاء الدين كيقباد به پدر جلال الدين و خاندان او ارادت كامل ورزيده‌اند مخصوصاً عز الدين كيكاوس - 655 ( 643 ) و ركن الدين قلج ارسلان ( 664 - 655 ) به حضور جلال الدين مكرر رفت و آمد كرده و استمداد روحى از او داشته‌اند . همچنين با اين كه از امرا و وزرا\r\n","description":"","footnote":"","page_name":" 333 ","page_number":337},
  {"content":"\r\nجلال الدين قراطاى و تاج الدين معتز و صاحب شمس الدين اصفهانى و معين الدين پروانه ، علاقه و ارادت كامل به جلال الدين مولوى داشته‌اند ، ( 1 )  با اين حال جلال الدين چنان كه در ابيات مربوط به « باب صغير ساختن موسى عليه السلام در قدس » و در ابيات مورد تحليل ، با شديدترين وجه به امرا و سلاطين در ( باب صغير ) و به مأموران اجرايى در ( ابيات مورد نقد و تحليل ) هجوم مىكند و با تندى صحبت مىدارد . بهر حال آن چه كه مربوط به ابيات مورد تحليل است ، موضوع مأمورين اجراى كيفرها و گروه هاى مربوط به آنان است .\r\nمطلبى را كه جلال الدين در دو بيت مورد نقد و تحليل گفته است ، اگر بتوانيم بان مأموران تطبيق كنيم كه به بهانه ى اجراى انتظامات و اجراى كيفرها ، مزاحم مردم بوده و ناتوانان را پاى مال مىكنند و با اغراض شخصى تبهكارانه ى خود در صدد اشباع تمايلات حيوانى و هوى و هوسش مىباشند . مسلماً چنين اشخاص و گروه ها در ضلالت بوده و نيستى شان از هستى شان بهتر ، بلكه بايستى از جوامع نابود شوند ، بيت دوم كه مىگويد :\r\n\r\n( ( 119 ) ) چاره نبود هم جهان را از چمين\r\nليك نبود آن چمين ماء معين\r\n\r\nبه هيچ وجه صحيح نيست ، زيرا چمين ( بول ) بدان جهت كه بول است هرگز مطلوبيت ضرورى ندارد و از آن جهت كه حيوان و انسان به طور طبيعى بايد بول كند ، معمولى است كه از علت منطقى به وجود آمده است .\r\nاين علت منطقى عبارت است از تحول مايعات به وسيلهء جهاز هاضمه به مايع بول ، اين جريان كاملًا طبيعى و ضرورى و با نظر بساختمان وجودى انسان نمىتواند به زشتى و بدى موصوف شود . بلكه زشتى و بدى بول ، بدان جهت است كه پس از آن كه به صورت فضولات در آمد و با نظر به ذائقه و ساير امور مربوط به انسان كه جوياى\r\n","description":"","footnote":" ( 1 ) اخبار سلاجقهء روم ( مختصر سلجوق نامه ) ابن البيبى ، مقدمه به قلم محمد جواد شكور ، ص 124 . . ","page_name":" 334 ","page_number":338},
  {"content":"\r\n\r\nپاكيزه ها است ، آن بول مورد تنفر قرار مىگيرد . بنا بر اين مأمور اجرايى را نمىتوان به بول تشبيه كرد ، زيرا - دو جانبه بودن بول يك امر قطعى است ، در صورتى كه تعليم و تربيت صحيح مىتواند مأمور اجراء را به عادلترين فرد و به رادمردترين انسانها تبديل نمايد . براى توضيح اين مسئلهء با اهميت مطالبى را به طور اختصار مطرح مىكنيم :\r\nمطلب يكم\r\n- دو مورد ذيل را در نظر بگيريم :\r\n1 - هيچ يك از قوانين و حقوق و الزامات جوامع بشر نمىتواند دل خواه همهء افراد در همهء حالات و شرايط باشد ، زيرا منشا اصلى همهء آنها تحقق بخشيدن به عدالت است و عدالت موجب به وجود آمدن دو قطب مثبت و منفى حق و تكليف مىباشد ، پس به طور ضرورى عدالت بيك طرف مورد علاقه و به طرف ديگر كه مكلف شده است ، مورد تمايل نيست .\r\nآيا مىتوان گفت قوانين و حقوق و الزامات مانند بول هستند كه بشر از روى ناچارى بايد آنها را بپذيرد ؟ بلى ، بيك معنى همهء آن وسايل كه براى تنظيم زندگانى فردى و اجتماعى افراد و جوامع به وجود آمده‌اند ، از ايده آلترين قانون گرفته تا يك پاسبان معمولى ، مىتواند دليل احتياج بشرى به آن وسايل در راه مقاصد زندگيش باشد ، ولى اين احتياج به تعليم و تربيت روابط اجتماعى دليل بر نقص و بىچارگى وجود او نيست ، بلكه تكامل و آماده شدن زمينه زندگى مطلوب او ، ضرورت وسايل مزبور را ايجاب مىكند ، ما با چشم خود مىبينيم كه اين وسايل بشريت را به اعتلاهاى فوق العاده‌اى نائل ساخته است كه حد اقلش زندگانى اجتماعى است با داشتن ميليونها خواسته ها و آگاهىهاى متضاد ، اگر چه از يك نظر هم مىتوان از منحصر شدن نتايج آن همه وسايل عالى غالبا به زندگانى اجتماعى صورى ابراز تأسف نمود .\r\n","description":"","footnote":"","page_name":" 335 ","page_number":339},
  {"content":"\r\n\r\n2 - مقامات قضايى اشتباهات و خطاهايى حتى اعمال غرض و مسامحه كارهايى مرتكب مىشوند آيا مىتوان گفت داد رسان مانند بول هستند كه بشر از روى بىچارگى آنها را مىپذيرد ؟\r\nمطلب دوم\r\n- وحشت و هراس از مفهوم قدرت به طور مطلق ، مانند وحشت و هراس از واقعيتها است كه پيرامون بشر را گرفته و به سه قسمت مفيد و مضر و بىطرف تقسيم شده است .\r\nما مىتوانيم با تحصيل آگاهى و قدرت هر چه بيشتر ، قدرتها را بسود خويش مورد بهره بردارى قرار بدهيم ، يا حد اقل بايد بكوشيم تا فعاليت آن قدرتها را در صورت تزاحم خنثى نماييم . اين است تكليف ما در بارهء قدرتهاى طبيعى ناخود آگاه ، چه رسد به قدرتهاى انسانى خود آگاه مأمورين كه تحت سلطهء حكمفرمايان عالى مقام تر به فعاليت مىپردازند .\r\nپيش تازان قافله بشرى پيش از اعطاى قدرت بيك فرد يا بيك گروه ، بايستى آنان را با قدرت وجدانى و عقلانى شايسته مجهز بسازند ، تا به وسيلهء قدرت طبيعى اجراى مأموريت انسانى را به هجوم گرگ به ميش مبدل نسازند ، شما انسانها مادامى كه در توزيع و اعطاى قدرتها هيچ محاسبه‌اى نمىكنيد و قدرت عقل و وجدان را ناديده مىگيريد ، هم قانون گذارانتان و هم خود قوانين و هم مقامات قضايى تان و هم اجرائياتتان همه و همه به قول جلال الدين چمين ( بول ) هايى هستند كه زندگى محكوم بقوانين طبيعى درنده مانند جهاز هاضمه كه بول را دفع خواهد كرد ، بشر را بپذيرش اجبارى آنها وادار خواهد ساخت .\r\nشما همچنان كه شمشير و گيوتين و چوبهء دار و شلاق و ديوارهاى زندان را مخاطب نمىسازيد ، زور بازوى مأموران اجرا را هم مورد خطاب قرار ندهيد ، گلايه و توبيخ شما نبايد متوجه قدرت عضلانى و هشيارىهاى مأمور انتظامى بوده باشد .\r\n","description":"","footnote":"","page_name":" 336 ","page_number":340},
  {"content":"\r\n\r\nمگر شما نمىدانيد كه آن شمشير بران كه براى از بين بردن ضد حيات كشيده مىشود ، قطعه‌اى از آهن يا فولاد نيست كه آهنگرى آن را ساخته و پرداخته و براى انسان كش آماده كرده است بلكه اين شمشيرها و قدرتها در صورت تبعيت از شمشير عقل و قدرت وجدان ديده گان پر فروغ حيات كلى انسانها است كه طبق مشيت الهى به دارندگان ضد حيات خيره مىشود و آنان را از پاى در مىآورد و در نتيجه حيات انسانها را از چنگال خونين دشمنان حيات انسانيت باز مىگيرد . به همين جهت است كه دين اسلام براى متصديان امر بمعروف و نهى از منكر و امور حسبى ( تنظيم كنندگان روش زندگى مادى و معنوى فرد و اجتماع ) شرايط با اهميتى را متذكر مىشود كه محصول آن شرايط ، يك انسان انتظامى را به عنوان فردى آگاه و دادگر تحويل قلمرو اجتماع مىدهد ، حتى ابو سعيد اصطخرى مىگويد :\r\n« محتسب بايد قدرت اجتهاد در احكام را هم داشته باشد . » ( 1 )  البته اين نظريه در بارهء مأموران انتظامى نادر است . آن چه كه تقريبا مورد اتفاق است همان شرط آگاهى و بينش دادگرى است كه موجب اجتناب از هر گونه قدرت نمايى و ظلم و جور مىگردد .\r\nتفسير ابيات\r\nانسان هشيارى به حضرت عيسى عليه السلام عرض كرد كه در عالم هستى سخت تر از همه سختىها چيست ؟ حضرت عيسى عليه السلام پاسخ داد كه از همه سخت تر خشم خداوندى است كه دوزخ از هيبتش مانند ما مىلرزد .\r\nآن شخص دوباره پرسيد كه پناهگاه و امكان از خشم خداوندى چيست و كجاست ؟ حضرت عيسى فرمود ترك و فرو بردن خشم . آرى :\r\n\r\nكظم غيظ است اى پسر خط امان\r\nخشم حق ياد آور و در كش عنان\r\n\r\n","description":"","footnote":" ( 1 ) معالم القربة فى احكام الحسبة ، محمد بن محمد بن احمد القرشى ، ابن الاحوة چاپ كمبريج 1937 ، ص 9 . . ","page_name":" 337 ","page_number":341},
  {"content":"\r\nپس آن مأمور پليد كه معدن خشم ، و كينه توزيش بيش از خشم درندگان است .\r\n\r\n( ( 117 ) ) چه اميدستش به رحمت جز مگر\r\nباز گردد ز ان صفت آن بىهنر\r\n\r\nاما از طرف ، ديگر انتظامات جوامع به وجود آن مأموران نيازمند است ، لذا ما در بارهء آن مأمور در مقابل دو پديدهء متضاد قرار گرفته‌ايم : ضرورت انتظامات و پليدى خود آنان . چه مىتوان كرد :\r\n\r\n( ( 119 ) ) چاره نبود هم جهان را از چمين ( 1 ) \r\nليك نبود آن چمين ماء معين [\r\n\r\nبه نقد و تحليل اين ابيات مراجعه شود 
  ]\r\n","description":"","footnote":" ( 1 ) چمين بول . ","page_name":" 338 ","page_number":342},
  {"content":"\r\n\r\nقصه خيانت كردن عاشق و بانگ بر زدن معشوق بر وى\r\n\r\nباز گو احوال آن خسته جگر\r\nدر ميان باغ با رشك قمر\r\n( ( 120 ) ) چون كه تنهايش بديد آن ساده مرد\r\nزود او قصد كنار و بوسه كرد\r\n( ( 121 ) ) بانگ بر وى زد به هيبت آن نگار\r\nكه مرو گستاخ ادب را هوش دار\r\n( ( 122 ) ) گفت آخر خلوت است و خلق نى\r\nآب حاضر تشنهء هم چون منى\r\n( ( 123 ) ) كس نمىبيند در اين جا جز كه باد\r\nكيست حاضر چيست مانع زين گشاد\r\n( ( 124 ) ) گفت اى شيدا تو ابله بوده اى\r\nابلهى وز عاقلان نشنوده اى\r\n( ( 125 ) ) باد را ديدى كه مىجنبد بدان\r\nباد جنبانيست اين جا باد ران\r\n( ( 126 ) ) مروحهء تصريف صنع ايزدش\r\nزد برين باد و همىجنباندش\r\n( ( 127 ) ) جزو بادى كه به حكم مادر است\r\nباد بىزن تا نجنبانى نجست\r\n( ( 128 ) ) جنبش اين جزو باد اى ساده مرد\r\nبىتو و بىباد بىزن سر نكرد\r\n( ( 129 ) ) جنبش باد نفس كاندر لب است\r\nتابع تصريف جان و قالب است\r\n( ( 130 ) ) گاه دم را مدح و پيغامى كنى\r\nگاه دم را هجو و دشنامى كنى\r\n( ( 131 ) ) پس بدان احوال ديگر بادها\r\nكه ز جزوى كل همىبيند نها\r\n( ( 133 ) ) بر گروه عاد صرصر مىكند\r\nباد بر هودش معطر مىكند\r\n( ( 134 ) ) مىكند يك باد را زهر سموم\r\nمر صبا را مىكند خرّم قدوم\r\n( ( 132 ) ) باد را حق گه بهارى مىكند\r\nدر ديش زين لطف عادى مىكند\r\n( ( 135 ) ) باد دم را در تو بنهاد او اساس\r\nتا منى هر باد را بر وى قياس\r\n( ( 136 ) ) دم نمىگردد سخن بىلطف و قهر\r\nبر گروهى شهد و بر قومى است زهر\r\n( ( 137 ) ) مروحه جنبان پى انعام كس\r\nوز براى قهر هر پشه و مگس\r\n( ( 138 ) ) مروحهء تقدير ربانى چرا\r\nپر نباشد ز امتحان و ابتلا\r\n( ( 139 ) ) چون كه جزو باد دم يا مروحه\r\nنيست الا مفسده يا مصلحه\r\n\r\n","description":"","footnote":"","page_name":" 339 ","page_number":343},
  {"content":"\r\n\r\n\r\n( ( 140 ) ) اين شمال و اين صبا و اين دبور\r\nكى بود از لطف و از انعام دور\r\n( ( 141 ) ) يك كف گندم ز انبارى ببين\r\nفهم كن كان جمله باشد همچنين\r\n( ( 142 ) ) كل باد از برج باد آسمان\r\nكى جهد بىمروحهء آن باد ران\r\n( ( 143 ) ) بر سر خرمن به وقت انتقاد\r\nنى كه فلاحان همىجويند باد\r\n( ( 144 ) ) تا جدا گردد ز گندم كاه ها\r\nتا به انبارى رود با چاه ها\r\n( ( 145 ) ) چون بماند دير آن باد اى فلان\r\nجمله را بينى به حق لابه كنان\r\n( ( 146 ) ) همچنين در طلق آن باد ولاد\r\nگر نيايد بانگ درد آيد كه داد\r\n( ( 147 ) ) گر نمىدانند كش راننده اوست\r\nباد را پس كردن زارى چه خوست\r\n( ( 148 ) ) اهل كشتى همچنين جوياى باد\r\nجمله خواهانش از آن رب العباد\r\n( ( 149 ) ) همچنين در درد دندانها ز باد\r\nدفع مىخواهى بسوز و اعتقاد\r\n( ( 150 ) ) از خدا لابه كنان آن جنديان\r\nكه بده باد ظفر اى كامران\r\n( ( 151 ) ) رقعهء تعويذ مىخواهند نيز\r\nدر شكنجهء طلق زن از هر عزيز\r\n( ( 153 ) ) پس يقين در عقل هر داننده هست\r\nاين كه با جنبنده جنباننده هست\r\n( ( 154 ) ) گر تو او را مىنبينى در نظر\r\nفهم كن آن را به اظهار اثر\r\n( ( 155 ) ) تن به جان جنبد نمىبينى تو جان\r\nليك از جنبيدن تن جان بدان\r\n( ( 156 ) ) گفت او گر ابلهم من در ادب\r\nزيركم اندر وفا و در طلب\r\nخود ادب اين بود و آن ديگر دفين\r\nزين بتر باشد كه ديديمش يقين\r\nهر چه زين كوزه تراود بعد از اين\r\nيك نمط خواهد بدن جمله چنين\r\n\r\nآيه\r\n« إِنَّ فِي خَلْقِ اَلسَّمواتِ وَاَلأَرْضِ وَاِخْتِلافِ اَللَّيْلِ وَاَلنَّهارِ وَاَلْفُلْكِ اَلَّتِي تَجْرِي فِي اَلْبَحْرِ بِما يَنْفَعُ اَلنَّاسَ وَما أَنْزَلَ الله مِنَ اَلسَّماءِ مِنْ ماءٍ فَأَحْيا بِه اَلأَرْضَ بَعْدَ\r\n","description":"","footnote":"","page_name":" 340 ","page_number":344},
  {"content":"\r\n\r\nمَوْتِها وَبَثَّ فِيها مِنْ كُلِّ دَابَّةٍ وَتَصْرِيفِ اَلرِّياحِ وَاَلسَّحابِ اَلْمُسَخَّرِ بَيْنَ اَلسَّماءِ وَاَلأَرْضِ لَآياتٍ لِقَوْمٍ يَعْقِلُونَ » 2 : 164 . ( 1 )  ( به تحقيق در آفرينش آسمانها و زمين و تعاقب شب و روز و كشتى كه در روى دريا به سود مردم حركت مىكند و در آن آب كه خداوند از آسمان مىفرستد و زمين را پس از مرگ و ركودش زنده مىسازد و در منتشر ساختن در روى زمين از هر گونه جنبنده ها و به حركت در آوردن بادها و ابرى كه ميان آسمان و زمين در هوا مسخر امر خدايى است ، آياتى به مردمى كه تعقل مىكنند وجود دارد ) .\r\n« إِنَّا أَرْسَلْنا عَلَيْهِمْ رِيحاً صَرْصَراً فِي يَوْمِ نَحْسٍ مُسْتَمِرٍّ » 54 : 19 . ( 2 )  ( به تحقيق ما بر آنان باد تندوز در روز پليد به طور مستمر فرستاديم ) .\r\n\r\n( ( 126 ) ) مروحهء تصريف صنع ايزدش\r\nزد برين باد و همىجنباندش\r\n( ( 153 ) ) پس يقين در عقل هر داننده هست\r\nاين كه با جنبده جنباننده هست\r\n\r\nآيا رويدادهاى هستى به وسيلهء مبادى و قوانين كلى به خدا مستند مىشود ؟\r\nبه اين مسئله در فلسفهء الهيات دو پاسخ داده شده است :\r\nپاسخ يكم - با نظر به بعضى از ملاحظات عقلانى و منابع اسلامى گفته شده است كه بلى ، رويدادهاى جهان هستى بوسيلهء يك عده مبادى و قوانين كلى به خدا مستند مىشود .\r\n","description":"","footnote":" ( 1 ) سوره البقرة ، آيهء 159 . .  ( 2 ) سوره القمر ، آيهء 19 . . ","page_name":" 341 ","page_number":345},
  {"content":"\r\n\r\nپاسخ دوم - اين است كه سلطه و نظارت و فيض مطلق الهى به طور مستقيم در به وجود آمدن رويدادها موثر است . آيات فراوانى در قرآن مجيد و بعضى از دلايل متقين جهان بينى اين پاسخ را تاييد مىكند . در قرآن مجيد بيش از پانصد مورد جريانات هستى را با داشتن قوانين علت و معلول و وابستگى اعراض به معروضهاى خود . . . به خود خدا نسبت داده است . در كتاب مثنوى هر دو نظريه را مىبينيم . به نظر مىرسد كه هر يك از دو نظريه جهتى را كه در بر دارد صحيح است از آن جهت كه زير بناى هستى و روبنايش مانند يك تصور براى روح انسانى است ، لذا مىتوان گفت همهء حقايق و رويدادها ، جزئى و كلى و موقت و دائمى همه و همه مانند اشعهء گوناگون از منبع خورشيد عظمت الهى سرازير مىگردند و از آن جهت كه پس از بروز در عرصهء هستى ، تسليم حركت و سكون و كشش و وابستگى و قابل شمارش مىشوند ، مىتوان گفت : در جهان هستى براى هر رويدادى علت و براى هر رابطه‌اى طرف ارتباط وجود دارد .\r\nبراى توضيح بيشتر در باره اين مسئله به مباحث علت و معلول در مجلد هفتم مراجعه شود .\r\nتفسير ابيات\r\nاى مولوى ، باز گرد و احوال آن عاشق خسته جگر را باز گو كن كه در ميان باغ با آن زيبا رويى كه ماه به او رشك مىبرد چه كرد ؟ وقتى كه آن عاشق ساده لوح معشوقش را در آن باغ تنها ديد ، شتابزده نزد او رفت و خواست كه او را در كنارش گيرد و ببوسد .\r\nآن نگار ماهروى بعاشق فرياد زد كه قانون ادب را مراعات كن و گستاخ مباش ، عاشق دلباخته گفت چه ادبى ؟ اينجا كسى نيست و كاملًا خلوت است ، من و تو در اين لحظه و جايگاه مانند آب خوشگوار و تشنه سوخته ، چه جاى توقف است كسى در اينجا وجود ندارد ، جز اين كه بادى مىوزد و به راه خود مىرود ، در\r\n","description":"","footnote":"","page_name":" 342 ","page_number":346},
  {"content":"\r\nاينجا كسى حضور ندارد تا مانع انبساط ما باشد . معشوق مىگويد اى شيدا ، مگر تو تا كنون مبتلا به حماقت بوده و از خردمندان نشنيده‌اى كه مىگويند :\r\n\r\n( ( 125 ) ) باد را ديدى كه مىجنبد بدان\r\nباد جنبانيست اينجا باد ران\r\n( ( 126 ) ) مروحهء تصريف صنع ايزدش ( 1 ) \r\nزد بر اين باد و همىجنباندش\r\n\r\nاين بادهاى جزئى كه مىتوانيم در آنها تصرف كنيم و با وسايل مناسب در آنها تغيير ايجاد كنيم ، مادامى كه باد بزن را نجنبانى ، به حركت در نمىآيد . همچنين هوايى كه براى تنفس به كار مىافتد ، پيرو ارادهء جان و كالبد مادى ماست . تو گاهى نفس را به قصد مدح و ستايش بر مىآورى ، گاه ديگر براى ملامت و هجو و دشنام .\r\n\r\n( ( 131 ) ) پس بدان احوال ديگر بادها\r\nكه ز جزوى كل همىبيند نها\r\n\r\nعقل آن فرستنده باد ، از روى غضب گروه عاد را با باد تندوز نابود مىسازد و همان باد را براى هود نسيم عطر آگين مىسازد . آن خداوند بزرگ .\r\n\r\n( ( 134 ) ) مىكند يك باد را زهر سموم\r\nمر صبا را مىكند خرم قدوم\r\n\r\nدر بهاران لطفهاى حيات بخش به باد مىدهد و در فصل خزان همهء آن لطفها را از او مىگيرد . آن حكيم مطلق با بنيان گذارى تنفس براى ادامهء حيات ، نمونهء وزش همهء بادها را به انسانها مىنماياند . نفسهاى آدمى بدون اتصاف به قهر يا لطف كه بر گروهى مانند عسل خالص و بر قوم ديگر زهر جان گزاست و به فعاليت نمىافتد .\r\nبراى احسان به گروهى باد بزن مىگردد و همان باد براى مگس صفتان قهر و غضبى است كه نابودشان مىسازد .\r\nباد بزن تقديرات ربانى همواره امواجى از آزمايشات را براى انسانها روانه مىسازد باد تقدير الهى از نظر حكمت آميز بودن كمتر از باد تنفس و بادبزنها نيست كه همواره نتايج فساد يا صلاح در بر دارد ، اين بادهاى شمالى و صبا و دبور\r\n","description":"","footnote":" ( 1 ) مروحه باد بزن . . ","page_name":" 343 ","page_number":347},
  {"content":"\r\nكه از طرف مغرب مىوزد دور از الطاف و احسان الهى نيست . معارف انسانى همواره با اين اصل سر و كار داشته است كه جزء را نمونه قرار داده و كل را از آن دريابد ، لذا -\r\n\r\n( ( 141 ) ) يك كف گندم ز انبارى ببين\r\nفهم كن كان جمله باشد همچنين\r\n\r\nبدينسان تمامى بادهايى كه از فضاى بىكران وزيدن مىگيرد چگونه مىتواند بدون باد بزن آن باد ران به جريان بيفتد . شما در هنگام خرمن كشاورزان را مىبينيد كه در جستجوى وزيدن باد هستند تا بتوانند گندمها را از كاه جدا كنند آن گاه محصول خالص را به انبارها برند و ذخيره كنند .\r\nموقعى كه باد مورد نيازشان اندك تاخيرى داشته باشد ، كشاورزان دست دعا به سوى آسمان بلند كرده ناله ها سرمىدهند ، همچنين باد ولادت كه در رحم مادران مىوزد و موجب زاييده شدن كودك مىگردد اگر اندك تاخيرى كند مادر فرياد بر مىآورد و از خداى بزرگ باد را مىخواهد ، اگر اين مردم نمىدانستند كه رانندهء باد خداوند بزرگ است اين همه زارى و ناله به سوى او نمىكردند .\r\nاهل كشتى را بنگريد كه چگونه از پروردگار عالميان التماس بادهاى موافق مىكنند .\r\nدر آن موقع كه بادهاى طبيعى كالبد بدنت دندانهايت را به درد مىآورد با سوز و گداز و اعتقاد به خدا روى آورده بر طرف شدن آن باد را التماس مىكنى ، اين مفهوم باد چه چيز شگفت انگيزى است ؟ مگر نمىبينيد كه حتى سپاهيان كارزارها نيز از خداى بزرگ بادهاى پيروزى مىطلبند .\r\nبراى آسان كردن درد زايمان زنها به سوى دعاها و تعويذها پناه مىبرند ، بنا بر اين همهء انسانها خود آگاه يا ناخود آگاه اين حقيقت را بيقين دريافته‌اند كه تنها پروردگار عالميان است كه عوامل انعام و احسان خود را در شكل بادها به سوى مردم سرازير مىكند .\r\nآرى اين اصل كه با مشاهدات و تجربيات به دست آمده است ، براى همهء\r\n","description":"","footnote":"","page_name":" 344 ","page_number":348},
  {"content":"\r\nمردم ثابت شده است كه براى هر جنبده جنباننده‌اى وجود دارد . اگر اى انسان بىنوا تو نمىتوانى خدا را با ديده گان طبيعى ببينى حد اقل با آثارش كه در همه جا پديدار است او را بشناس . اگر بگويى من او را نمىبينم ، اين مطلب درست است اما تو به خوبى مىدانى كه :\r\n\r\n( ( 155 ) ) تن به جان جنبد نمىبينى تو جان\r\nليك از جنبيدن تن جان بدان\r\n\r\nآن عاشق دلباخته به معشوق خود چنين مىگويد اگر كه در بىادبى و گستاخى از من حماقتى مىبينى ولى در وفا به عشق و جستجوى معشوق بس زيرك و چالاكم معشوق پاسخ داد آرى ادب تو همين بود كه ديده شد و آن ديگرى را كه از تو نديدم ، گمراهى ديگرى است . پس از اين هر چه كه از كوزهء وجود تو تراود ، از همين نوع احمقى خواهد بود .\r\n","description":"","footnote":"","page_name":" 345 ","page_number":349},
  {"content":"\r\n\r\n\r\nقصهء صوفى كه زن را با بيگانه بگرفت\r\n\r\n( ( 158 ) ) صوفئى آمد به سوى خانه روز\r\nخانه يك در بود و زن با كفش دوز\r\n( ( 159 ) ) جفت گشته با حريف خويش زن\r\nاندر آن يك حجره از وسواس تن\r\n( ( 160 ) ) چون بزد صوفى به جد در چاشتگاه\r\nهر دو در ماندند نى حيلت نه راه\r\n( ( 161 ) ) هيچ معهودش نبد كاو آن زمان\r\nسوى خانه باز گردد از دكان\r\n( ( 162 ) ) قاصداً آن روز بىوقت آن مروع\r\nاز خيالى كرد با خانه رجوع\r\n( ( 163 ) ) اعتماد زن بر او كاو هيچ بار\r\nاين زمان تا خانه نايد او ز كار\r\nاعتمادش بود از روى قياس\r\nخانه نتوان كرد در كوى قياس\r\n( ( 164 ) ) آن قياسش راست نامد از قضا\r\nگر چه ستار است هم بدهد سزا\r\n\r\nتفسير ابيات\r\nيك درويش موقع روز به خانه خويش برگشت و خانه هم يك در داشت ، زن او با بد كارى مثل خود به جهت هيجان و وسواس شهوات جسمانى جفت گشته است . درويش كه به طور ناگهان و غير عادى هنگام صبح در خانه را زد ، هر دو بد كار ( همسرش و مرد بيگانه ) درماندند و راه و چاره‌اى نداشتند ، زن هرگز به ياد نداشت كه درويش در آن موقع به خانه بر گردد .\r\nآن روز در غير موقع عادى آن درويش بيمناك به جهت خيالى كه در مغزش خطور كرده بود به خانه خود باز گشت . زن تبه كار هم خاطر جمع بود كه شوهرش هيچ وقت در موقع كار به خانه نخواهد آمد .\r\nاين اطمينان و خاطر جمعى از روى قياس به عادت هميشگى شوهر بود ، ولى داد از دست اين قياسات احمقانه كه عقول آدميان را ساييده و از كار مىاندازد ، بنيانى كه از مصالح قياس شالوده ريزى شود قابل سكونت و اعتماد نيست .\r\nاز قضاى الهى قياس آن روز زن صحيح در نيامد و كارش برسوايى كشيد . آرى خداوند متعال ستار العيوب است ، اما از تباهىهاى پى در پى بر حذر باشيد كه پرده پوشى خداوندى اندازه دارد ، چون كه از حد بگذرد رسوا كند .\r\n","description":"","footnote":"","page_name":" 346 ","page_number":350},
  {"content":"\r\n\r\nدر بيان آن كه حق تعالى بنده را به گناه اول رسوا نكند\r\n\r\n( ( 165 ) ) چون كه بد كردى بترس ايمن مباش\r\nز ان كه تخم است و بروياند خداش\r\n( ( 166 ) ) چند گاهى او بپوشاند كه تا\r\nآيد آخر ز ان پشيمانى تو را\r\n( ( 167 ) ) چون عمر آن شاه و مير مؤمنان\r\nداد دزدى را به جلاد و عوان\r\n( ( 168 ) ) بانگ زد آن دزد كاى مير ديار\r\nاولين بار است جرمم زينهار\r\n( ( 169 ) ) گفت اميرش حاش للَّه كه خدا\r\nبار اول قهر راند در جزا\r\n( ( 170 ) ) بارها پوشد پى اظهار فضل\r\nباز گيرد از پى اظهار عدل\r\n( ( 171 ) ) تا كه اين هر دو صفت ظاهر شود\r\nآن مبشر گردد اين منذر شود\r\n( ( 172 ) ) بارها زن نيز آن بد كرده بود\r\nسهل بگذشت آن و سهلش مىنمود\r\n( ( 173 ) ) آن نمىدانست عقل پاى سست\r\nكه سبو دائم ز جو نايد درست\r\n( ( 174 ) ) آن چنانش ننگ آورد آن قضا\r\nكه منافق را كند مرگ فجا\r\n( ( 175 ) ) نى طريق و نى رفيق و نى امان\r\nز ان كه عزرائيل شد در قصد جان\r\n( ( 176 ) ) آن چنان كان زو در آن حجرهء خفا\r\nخشك شد او و حريفش ز ابتلا\r\n( ( 177 ) ) گفت صوفى با دل خود كاى دو گبر\r\nاز شما كينه كشم ليكن به صبر\r\n( ( 178 ) ) ليك نادانسته آرم اين نفس\r\nتا نگردد مطَّلع زين حال كس\r\n( ( 179 ) ) از شما پنهان كشد كينه محق\r\nاندك اندك هم چو بيمارى دق\r\n( ( 180 ) ) مرد دق باشد چو يخ هر لحظه كم\r\nليك پندارد به هر دم بهترم\r\n( ( 181 ) ) هم چو كفتارى كه مىگيرندش او\r\nغرهء آن گفت : كاين كفتار كو ؟\r\nنيست در سوراخ كفتار اى عمو\r\nگشته او مغرورتر زين گفتگو\r\nاين همىگويند و بندش مىنهند\r\nاو خوش آسوده كه از من غافلند\r\n( ( 182 ) ) هيچ پنهان خانه آن زن را نبود\r\nسمج و دهليز و ره بالا نبود\r\n( ( 183 ) ) نى تنورى كه در آن پنهان شود\r\nنى جوالى كه حجاب آن شود\r\n( ( 184 ) ) هم چو عرصهء پهن روز رستخيز\r\nنى گو و نى پشته نى جاى گريز\r\n\r\n","description":"","footnote":"","page_name":" 347 ","page_number":351},
  {"content":"\r\n\r\n\r\n\r\n( ( 185 ) ) گفت يزدان وصف آن جاى حرج\r\nبهر محشر لا ترى فيها عوج\r\n\r\nآيه\r\n« وَيَسْئَلُونَكَ عَنِ اَلْجِبالِ فَقُلْ يَنْسِفُها رَبِّي نَسْفاً . فَيَذَرُها قاعاً صَفْصَفاً لا تَرى فِيها عِوَجاً وَلا أَمْتاً » 20 : 105 - 107 . ( 1 )  ( و از تو در بارهء سر نوشت كوه ها سؤال مىكنند ، به آنان بگو پروردگار من كوه ها را مانند ريگها و گرد و غبار متلاشى نموده به هوا خواهد داد ، سپس جاهاى آن كوه ها را صاف و هموار رها خواهد كرد ، به طورى كه در جاى كوه ها پست و بالا نخواهى ديد . )\r\nتفسير ابيات\r\nموقعى كه كار زشتى از تو سر زده است ، بىاعتنايى بان كار مكن و ايمن مباش زيرا هر كارى بمنزلهء دانه ايست كه در زمين كاشته شود ، قوانينى وجود دارد كه آن دانه را با مشيت الهى خواهد رويانيد . مدتى از زمان ، خداوند آن كار را مىپوشاند باشد كه پشيمان شوى . مانند داستان عمر كه دزدى را به دست مأمور اجرا سپرد تا دستش را قطع كند ، دزد گفت اى زمامدار ، اين اولين بار است كه من اين جرم را مرتكب شده‌ام .\r\nعمر گفت كه دور از رحمت خداست اين كه در اولين بار ترا رسوا كند . فضل الهى بارها از گناهان آدمى چشم پوشى مىكند . بار ديگر دست عدالت او گريبان گنهكار بىاعتنا را مىگيرد . مظهر دو صفت فضل و عدل الهى همين است كه رو پوش مىگذارد و پرده بر مىدارد . آن زن بد كاره بارها مرتكب جرم زنا شده و قضيه باسانى گذشته بود و او هم گمان مىكرد همواره ارتكاب آن معصيت براى او سهل خواهد بود . ولى تبه كار نگون بخت .\r\n","description":"","footnote":" ( 1 ) سوره طه ، آيهء 105 و 106 و 107 . . ","page_name":" 348 ","page_number":352},
  {"content":"\r\n\r\n( ( 173 ) ) آن نمىدانست عقل پاى سست\r\nكه سبو دائم ز جو نايد درست\r\n\r\nقضاى الهى فرود آمد و چنان گريبانش را گرفت و در تنگنايش قرار داد كه مرگ ناگهانى مرد منافق را . وقتى كه قضاى الهى پرده هاى تاريك خود را به ديده گان آدمى فرو مىاندازد ، نه براى او راه روشنى وجود دارد و نه رفيق دمساز و نه امن و امانى ، زيرا فرشته سهمناك و دروگر حيات آدمى پرده دار قضا است . چنان كه آن زن فاجره و حريفش در آن حجرهء مخفى در جاى خود خشك شدند . وقتى كه درويش آن دو را در آن حال ديد : -\r\n\r\n( ( 177 ) ) گفت صوفى با دل خود كاى دو گبر\r\nاز شما كينه كشم ليكن به صبر\r\n\r\nمن پرده از روى جرم شما بر كنار خواهم كرد ولى به طورى كه مردم از اين وضع فضاحت بار آگاه نشوند . موجود ذى حق انتقام خود را تدريجاً از شما خواهد گرفت ، مانند بيمارى سل كه اندك اندك ريهء انسان را تباه مىسازد و نابودش مىكند . مرد مبتلا به سل مانند يخ است كه هر لحظه ، از وجود او كاسته مىشود و آن بىنوا گمان مىكند كه هر لحظه حالش رو به بهبودى مىرود . باز مانند آن كفتار بىشعور كه صياد كوكو كنان او را بدام مىاندازد و او فريب جملهء كو كفتار ؟ كو كفتار را خورده و مىپندارد كه شكارچى جاى او را نمىداند . شكارچىها براى فريب دادن كفتار با يكديگر به گفتگو مىپردازند و مىگويند كجاست كفتار ؟ كفتارى در اينجا وجود ندارد :\r\n\r\nاين همىگويند و بندش مىنهند\r\nاو خوش آسوده كه از من غافلند\r\n\r\nدر خانهء درويش جايگاهى براى پنهان شدن نبود ، نه بالا خانه‌اى وجود داشت و نه تنور و زير زمين و دهليزى ، حتى جوالى هم نبود كه اقلا پوششى باشد و آن مرد توى آن برود . خانه درويش در آن لحظات مانند روز رستاخيز عرصه‌اى پهن و باز و بىپرده بود ، نه گودالى و نه تپه‌اى بود كه جاى گريز داشته باشد ، چنان كه خداى ما در وصف روز محشر فرموده است كه در آن روز زمين چنان هموار مىشود كه پست و بالايى در آن نمىماند .\r\n","description":"","footnote":"","page_name":" 349 ","page_number":353},
  {"content":"\r\n\r\n\r\nمعشوق را زير چادر پنهان كردن جهت تلبيس و بهانه گفتن زن كه انّ كيدكن عظيم\r\n\r\n( ( 186 ) ) چادر خود را بر او افكند زود\r\nمرد را زن كرد و در را بر گشود\r\n( ( 187 ) ) زير چادر مرد رسوا و عيان\r\nسخت پيدا چون شتر بر نردبان\r\nاز تعجب گفت صوفى چيست اين\r\nهرگز اين را من نديدم كيست اين ؟\r\n( ( 188 ) ) گفت خاتونى است از اعيان شهر\r\nمر و را از مال و اقبال است بهر\r\n( ( 189 ) ) در ببستم تا كسى بيگانه اى\r\nدر نيايد زود نادانانه اى\r\n( ( 190 ) ) گفت صوفى چيستش هين خدمتى\r\nتا بر آرم بىسپاس و منتى\r\n( ( 191 ) ) گفت ميلش خويشى و پيوستگى است\r\nنيك خاتونى است حق داند كه كيست\r\nيك پسر دارد كه اندر شهر نيست\r\nخوب و زيرك چابك و مكسب كنى است\r\n( ( 192 ) ) خواست دختر را ببيند زير دست\r\nاتفاقاً دختر اندر مكتب است\r\n( ( 193 ) ) باز گفت از آرد باشد يا سپوس\r\nمىكنم او را به جان و دل عروس\r\n( ( 195 ) ) گفت صوفى ما فقير و زادكم\r\nقول خاتون مالدار و محتشم\r\n( ( 196 ) ) كى بود اين كفو ايشان در زواج\r\nيك در از چوب و در ديگر ز عاج\r\nكى بود هم رنگ فقر و احتشام\r\nچون شود هم جنس ياقوت و رخام\r\nجامه نيمى اطلس و نيمى پلاس\r\nعيب باشد نزد ارباب شناس\r\nبا كبوتر باز كى شد هم نفس\r\nكى شود هم راز عنقا با مگس\r\n( ( 197 ) ) كفو بايد هر دو جفت اندر نكاح\r\nور نه تنگ آيد نماند ار تياح\r\n\r\nآيه\r\n« فَلَمَّا رَأى قَمِيصَه قُدَّ مِنْ دُبُرٍ قالَ إِنَّه مِنْ كَيْدِكُنَّ ، إِنَّ كَيْدَكُنَّ عَظِيمٌ » 12 : 28 ( 1 ) \r\n","description":"","footnote":" ( 1 ) سوره يوسف ، آيهء 28 . . ","page_name":" 350 ","page_number":354},
  {"content":"\r\n\r\n( وقتى كه عزيز مصر ديد كه پيراهن يوسف عليه السلام از پشت پاره شده است بزن خود زليخا گفت : اين از حيله گرى شما است ، به تحقيق حيله گرى شما بزرگ است ) .\r\n\r\n( ( 197 ) ) كفو بايد هر دو جفت اندر نكاح\r\nور نه تنگ آيد نماند ارتياح\r\n\r\nمقدمه‌اى بر لزوم هماهنگى زن و مرد در ازدواج\r\nپديدهء ازدواج يكى از مهمترين و حساسترين تشكلى است كه صدها مسائل طبيعى و روانى و قرار دادى را در دنبال خود مىآورد . پديدهء ازدواج است كه اولين عنصر متشكل و اساسى اجتماع را تشكيل مىدهد .\r\nانسان با انواع حيوانات ديگر در اين موضوع بسيار متفاوت است ، زيرا آن چه كه بنا بر مشهودات ما براى حيوانات مطرح است ، تنها تحرك جنسى و اشباع آن با اشكال گوناگون و توليد مثل و سپس تعهد طبيعى مادر است كه كودكان خود را تا حدود توانايى بزندگى برساند و بس . در صورتى كه :\r\n1 - انسان ممكن است در اصل ازدواج يا حد اقل در انتخاب همسر اغراض ديگرى غير از مجرد و اشباع غريزهء جنسى داشته باشد ، يعنى گسترش قوانين قرار دادى او به جريانات طبيعى حاكميت پيدا مىكند . مثلًا به منظورهاى اقتصادى ، سياسى ، نسبى ، اجتماعى ، اخلاقى ازدواج يا تعيين همسر مىنمايد . اين موضوع در حيوانات به طورى كه دانشهاى مربوطه نشان مىدهد ، وجود ندارد .\r\n2 - موضوع زيبايى - نيز آن چنان كه معلومات ما در بارهء انسان و حيوانات اجازه مىدهد در رابطهء جنسى حيوانات مطرح نيست ، در صورتى كه انسان در مسئلهء رابطهء جنسى به موضوع زيبايى اهميت فوق العادهء قائل است . مقدار فراوانى از موارد گسيختن رابطهء زناشويى معلول موضوع زيبايى است .\r\n","description":"","footnote":"","page_name":" 351 ","page_number":355},
  {"content":"\r\n\r\nگاهى مسائل و اغراض مخصوصى كه موضوع زيبايى را تحت الشعاع قرار مىدهد موجب به وجود آمدن زناشويى مىگردد و با گذشت زمان تدريجاً آن مسائل و اغراض تأثير و تحريك خود را از دست مىدهد و اهميت زيبايى كم كم بروز مىكند و زندگانى زناشويى را تلخ مىسازد .\r\nگاه ديگر ممكن است ، موضوع زيبايى در نظر طرفين يا يكى از آن دو عوض شود و آن چه را كه ديروز زيبا مىديدند ، امروز زشت احساس كنند .\r\n3 - مسئلهء شخصيت در رابطهء زناشويى فوق العادهء اهميت دارد . جوامعى كه هنوز در موضوع شخصيت محاسباتى دارند و بدوران حيوانى بر نگشته‌اند ، اهميت خاصى به شخصيت قائلند . اين مسئله به دو موضوع تقسيم مىگردد :\r\nموضوع يكم - شخصيت خود زن كه مىتوان گفت نه تنها در بقاى رابطهء زناشويى مهم است ، بلكه حتى در تحرك جنسى كه يك فعاليت طبيعى است اثر بسزايى دارد . براى يك راد مرد با شخصيت زنى كه دچار تبه كاريهاى خود فروشى است ، يا جنايت بدون عذر از او سر زده است اگر چه زيباتر از كلئوپاترا باشد ، جالب نبوده ، و نمىتواند دل و شخصيت خود را به زن مفروض بسپارد .\r\nموضوع دوم - شخصيت فرزندان است كه تا كنون بمنزلهء دامنهء شخصيت پدران محسوب مىشوند . به عبارت مختصرتر فرزند يعنى پدر و مادر در جريان طبيعت كه به عنوان جزء جدا از موجوديت طبيعى پدر و مادر بروز كرده است . تفاوتهاى ديگرى ميان رابطهء جنسى و توالد حيوانات و انسانها وجود دارد كه از تفصيل مشروح آن خوددارى مىكنيم .\r\nهماهنگى زن و مرد در ازدواج چه معنا دارد ؟\r\nممكن است دو حيوان با يكديگر رابطهء جنسى بر قرار كنند و پس از لحظات انجام كار جنسى هرگز يكديگر را نبينند ، ولى موضوع ازدواج نه تنها با سه موضوعى كه به طور مختصر بحث كرديم ، بالاتر و گسترده تر و پيچيده تر از مجرد برقرارى رابطه جنسى است ، بلكه سپرى كردن عمر براى مرد و زن در صدها و هزاران\r\n","description":"","footnote":"","page_name":" 352 ","page_number":356},
  {"content":"\r\n\r\nنوسانات طبيعى و روانى و اجتماعى ، احتياج به فلسفه‌اى خيلى بالاتر از ارتباط جنسى موقت دارد كه حيوانات صورت مىدهند و هنوز آرامش پس از عمل را تحصيل نكرده پا بفرار مىگذارند .\r\nبا نظر به موجوديت طبيعى و روانى انسانها با يكديگر و تأثير متضاد و گوناگون رويدادهاى طبيعى و اجتماعى و روانى كه در افراد انسانى بقدرى گوناگون است كه موضوع هماهنگى كامل و صد در صد مرد و زن ، شبيه به افسانه‌اى است كه يك انسان مست در خواب ببيند اگر بخواهيم هماهنگى صد در صد را در موضوع زناشويى شرط بدانيم به قول بعضى از روان پزشكان شبيه به اين است كه ما يك عدد سيب را دو نصف كنيم ، يك نصف آن را بگوشه‌اى از جنگل بىكران پر از كوه ها و دره ها و رودخانه ها و حيوانات و درختان سر بفلك كشيده بياندازيم و نصف ديگر آن را به گوشهء ديگر همان جنگل بياندازيم و سپس توقع داشته باشيم كه در ميان هزاران نوع عوامل طبيعى بادى در جنگل بوزد ، يا رودخانه‌اى از پايين دره بخلاف طبيعت خود به سمت بالا برود و نصف سيب مفروض را بر دارد و بياورد با نصف ديگر جفت كند و چسبيدن آن دو را به يك ديگر نيز متعهد شود براى توضيح هماهنگى نسبى ميان مرد و زن مسائل مختصرى را مطرح مىكنيم :\r\n1 - هماهنگى طبيعى\r\nمسلم است كه مرد يا زن نمىتواند با موجود ديگرى كه تنها جواب گوى هيجان غريزهء جنسى بوده باشد براى وصول به ايدهء ازدواج انسان ، رابطهء جنسى برقرار نمايد ، زيرا غير انسان بلكه اشياء غير جاندار هم بىمناسبت آلت تناسلى مرد و زن مىتواند مانند پاك كنندهء چرك و خونابه زخم ، بدون اين كه خود زخم را معالجه كند سكون موقت ايجاد نمايد ، يا مانند نيم استكان آب گرم تشنگى سوزان يك تشنهء درمانده در بيابان سوزان را به طور خيلى موقت خنثى نمايد ، نه اين كه آن امور بتواند زخم را معالجه و يا انسان را سيراب نمايد ، پس اولًا بايد ميان مرد و زن\r\n","description":"","footnote":"","page_name":" 353 ","page_number":357},
  {"content":"\r\n\r\nهماهنگى طبيعى وجود داشته باشد كه بتواند احتياج طرفين را در اين پديده حياتى بر طرف سازد .\r\n2 - هماهنگى روانى\r\nاين هماهنگى دامنه بسيار گسترده و عوامل فوق العادهء مهمى دارد كه حتى با تاليف مجلداتى چند هم نمىتوان از عهدهء تحليل و تركيب آنها بر آمد .\r\nبا يك نظر دقيق چنان كه در بالا گفتيم به دست آوردن هماهنگى كامل و صد در صد ميان مرد و زن مسلماً يكى از محالات است كه شبيه به متحد ساختن مثبت و منفى است ، بدون ايجاد حالت سوم و تغيير در معناى مطلق آن دو .\r\nهيچ يك از آمار بازىها و اصطلاح بافىها و خود نمايىهاى علمى نمىتواند اين حقيقت را بپوشاند كه روانهاى آدميان چه مرد و چه زن هرگز از همه جهات با يكديگر آن تناسب و هماهنگى را نخواهد ديد كه در شعر گويىهاى رياكارانهء ما وجود دارد ، زيرا موضوع وراثتها محيطها و عناصر سازندهء شخصيت و استعداد درونى و هوش و حافظه و انديشه و احساسات و عواطف نمىگذارد دو انسان مانند دو قالب يك روح باشد . اين كه محبت و عشق مىتواند از يك عامل ناچيز به وجود بيايد و هزاران واقعيتها را ناديده بگيرد ، موضوعى است كه همهء متفكرين آن را پذيرفته‌اند .\r\nانسانهايى كه ادعاى هماهنگى كامل و صد در صد روانى ميان خود و همسران خود مىكنند ، يا شوخى مىكنند و يا معناى هماهنگى را نمىفهمند و يا موضوع محبت و عشق كور كورانه در كار است كه همهء اختلافات و ناهماهنگىها را حذف مىكند .\r\nبنا بر اين هماهنگى كامل مرد و زن از نظر روانى هم به افسانه شبيه تر از واقعيت است .\r\n","description":"","footnote":"","page_name":" 354 ","page_number":358},
  {"content":"\r\n\r\n3 - هماهنگى در هدف و ايده آل زندگى\r\nهيچ راهى براى به دست آوردن هماهنگى كامل ميان مرد و زن در مسئله زناشويى جز هماهنگى در هدف و ايده آل زندگى تا كنون ديده نشده است درست است كه محبت و عشق مىتواند از عهدهء ايجاد هماهنگى بر آيد ، ولى بايد در نظر گرفت كه :\r\n1 - عشقهاى طبيعى و به اصطلاح مجازى همواره تابع علتى است كه آن را به وجود آورده است و علت عشقهاى طبيعى از قبيل زيبايىهاى صورى و حركات اخلاقى بىاصل و ريشه است كه همواره دير يا زود در معرض فنا و دگرگونيها است .\r\nمگر نمىبينيم كه عشقهاى طبيعى به قول بالزاك تا حد درشكه هاى كرايه‌اى تنزل مىيابد و از اين طرف خيابان شروع مىشود و آن طرف خيابان تمام مىشود و از يك مجلس رقص شروع مىگردد و بامداد شب عروسى پايان مىپذيرد ؟ مگر نمىبينيم كه پس از بروز شخصيت درونى مرد يا زن عشقهاى طبيعى به كينه ها مبدل مىگردد ؟ مخصوصاً با نظر به اين كه عشقهاى طبيعى ريشه جنسى خالص دارد كه مقدارى حذف و انتخابهاى روانى به صورت عشق ، كه عقل و انديشه و احساس و عاطفهء اصيل را از كار مىاندازد ، جلوه مىكند .\r\nبنا بر اين ، آن هماهنگى كه از عشقهاى طبيعى به وجود مىآيد ، ممكن است شبيه به گرفتن خرگوش و روباه يا شير و آهو دست يكديگر را براى عبور از رودخانه‌اى باشد كه به تنهايى نتوانند از آن عبور كنند .\r\nآن هماهنگى كه به وسيله يك يا چند عدد رويداد محاسبه ناشده و غير اختيارى كه مربوط به شخصيت طرفين نيست ، به وجود بيايد ، با اولين درجات بروز شخصيت واقعى ، بلكه با بروز يك رويداد ناچيز هم از بين مىرود .\r\nنتيجهء اين ملاحظات كه ما خود ارزشى بيش از ارزش مقدماتى مسئله به آنها قائل نيستيم ، اين است كه پيش تازان روحى و مادى جوامع انسانى هم اكنون بدون\r\n","description":"","footnote":"","page_name":" 355 ","page_number":359},
  {"content":"\r\nخجلت و رو پوشى در اين نقطهء عطف تاريخ بايستند و به اشتباهات گذشتگان و معاصر اعتراف نمايند و موضوع هدف و ايده آل زندگى بشرى را تصفيه و تثبيت نمايند و انگاه پديدهء ازدواج را كه حياتىترين مسئله انسانها است با آن هدف و ايده آل تحكيم و تثبيت نمايند و نگذارند دروازه ورود انسانها به صحنه ى زندگى اين اندازه دستخوش هوى و هوس پست تر از حيوانات قرار بگيرد .\r\nآيا بس نيست ؟ آيا نمىخواهيد بگذاريد حد اقل ما چند عدد اصل براى حيات انسانها در دست داشته باشيم ؟ آيا شرم آور نيست كه موقعى كه يك فرد به صورت فرد ديگر سيلى مىنوازد فورا مقامات انتظامى و قضايى و قانونى به جنب و جوش مىافتند و با فعاليتهاى مربوطه مجرم را بپاى محاكمه مىكشند و زنندهء سيلى را به كيفر خود مىرسانند . در صورتى كه اگر زننده بگويد اين چه داد و بىداد است - من به صورت انسان سيلى نزده‌ام ، بلكه اسپرماتوزوييد و اوول بزرگ شده را كه از دروازهء غير قانونى به قلمرو حيات وارد شده است ، زده‌ام و لذتى برده‌ام ، چنان كه پدر و مادرش هم او را بخاطر لذت خود ، به وجود آورده بودند ؟ ممكن است اين گفتار امروز موجب خنده و تعجب بعضى از افراد ساده لوح بشود اما كمى صبر كنيد ، تا فردا از راه آينده فرا رسد و اين گفتار را براى شما توضيح بدهد بلكه مىتوانيم بگوييم احتياجى به آمدن فردا هم نيست ، فقط كافى است كه از حيوانات انسان نما خواهش كنيد يا با مهارت درون شناسى با درون آنان روبه رو شويد ، خواهيد ديد كه ما چه مىگوييم .\r\nبه عقيدهء ما بشر يك ميليون اشتباه ندارد ، بلكه تنها و تنها يك اشتباه مرتكب شده است و آن اين است كه هدف و ايده آل زندگى خود را نمىداند .\r\nميليونها خانواده ها متلاشى مىشود ، ميليونها حقوق مرد يا زن در موضوع ازدواج پاى مال مىگردد ، بيگانگى از خود و ديگران شعار مخصوص قرن فضا مىشود\r\n","description":"","footnote":"","page_name":" 356 ","page_number":360},
  {"content":"\r\nهمهء اين مسائل ناشى از يك اشتباه است و آن همانست كه عوامل انسانى دست بهم داده و زندگى و هدفش را از دست انسانها گرفته است .\r\nبر گرديم به اصل مطلب ، گفتيم كه بهترين و لازم هماهنگى در ازدواج ، عبارت است از تحصيل ايده آل و هدف كلى براى زندگى كه مرد و زن را به خود جلب نمايد .\r\nاتحاد دو انسان در ايده آل منطقى تر و اصيل تر از هماهنگى آنها در عشق است ، زيرا در تعيين و كوشش براى وصول به ايده آل عقل و احساسات دوشا دوش هم به فعاليت مىپردازند ، در صورتى كه هماهنگى عشق ساير مشاعر و ادراكات و انديشه و تعقل و احساسات را تحت الشعاع قرار مىدهد .\r\nمخصوصاً هر اندازه كه ايده آل نزديك تر به واقعيات اصيل بوده باشد هماهنگى اطمينان بخش تر خواهد بود . به همين جهت است كه منابع معتبر اسلامى در توضيح كفو بودن زن و مرد ( متمايل بودن آن دو ) به موضوع ايمان تنها نظر دارد .\r\nدر آيات قرآن مجيد با بيانات مختلف هماهنگى ايمانى را گوشزد مىكند . از آن جمله :\r\n« وَلا تَنْكِحُوا اَلْمُشْرِكاتِ حَتَّى يُؤْمِنَّ وَلأَمَةٌ مُؤْمِنَةٌ خَيْرٌ مِنْ مُشْرِكَةٍ وَلَوْ أَعْجَبَتْكُمْ وَلا تُنْكِحُوا اَلْمُشْرِكِينَ حَتَّى يُؤْمِنُوا وَلَعَبْدٌ مُؤْمِنٌ خَيْرٌ مِنْ مُشْرِكٍ وَلَوْ أَعْجَبَكُمْ 2 : 221 . . . » ( 1 )  ( با زنهاى مشرك ازدواج نكنيد مگر اين كه ايمان بياورند و يك كنيز با ايمان بهتر از زن آزاد مشرك است اگر چه [ زيبايى يا ساير مزاياى زن مشرك 
  ] شما را به تعجب وادارد [ و جلب نمايد 
  ] و با مردان مشرك ازدواج نكنيد مگر اين كه ايمان بياورند ، يك بردهء با ايمان بهتر از يك مرد آزاد مشرك است ، اگر چه [ زيبايى يا ساير مزاياى مرد مشرك 
  ] شما را بتعجب وادار كند [ و جلب نمايد . 
  ]\r\n","description":"","footnote":" ( 1 ) سوره البقرة ، آيهء 221 . . ","page_name":" 357 ","page_number":361},
  {"content":"\r\n\r\nرواياتى كه در اين شرط ازدواج وارد شده است ، از نظر مضمون متواتر است شيخ حر عاملى در كتاب وسايل الشيعة جلد هفتم در باب 27 در حدود يازده روايت و در باب 28 در حدود هفت روايت موضوع هماهنگى در ايمان را گوشزد نموده است ، در باب 30 يك روايت در جلوگيرى از ازدواج با مردانى كه حالت مخنثى دارند وارد شده است .\r\nاز مجموع روايات وارده شرط اساسى ازدواج از نظر روانى هماهنگى ايمانى است و شرط ديگر موضوع اخلاق انسانى . فلسفه ى اين حكم عظمت بىچون و چرايى است كه در وحدت هدف زندگى وجود دارد كه مىتواند پس از ملاحظهء شرايط اوليهء ازدواج مرد و زن ، آن دو را با يكديگر هماهنگ بسازد .\r\nتفسير ابيات\r\nهمين كه زن ديد شوهرش وارد شد ، فورا چادر زنانهء خود را بر آن مرد اجنبى انداخت و او را به صورت زن در آورد و سپس در را باز كرد . درويش موقعى كه آن چادر پوش را ديد ، از روى تعجب پرسيد اين شخص كيست ؟ من تا كنون او را نديده بودم زن پاسخ داد اين بانويى است با شخصيت و يكى از اعيان اين شهر و داراى مال و اقبال است .\r\nدرويش گفت بسيار خوب ، حالا چه خدمتى از من بر مىآيد ، بگو تا بدون توقع سپاس و منت بجاى بياورم ؟ زن گفت اين خاتون كه زنى نيكو است ميل دارد با ما پيوستگى داشته باشد . او پسرى دارد كه در خوبى و زيركى و كسب و تجارت نظيرى در شهر ندارد . آمده بود كه دختر ما را به بيند ، اتفاقا موقعى آمده است كه دختر ما به مكتب رفته است . اين خاتون بما محبت زيادى دارد مىگويد دختر شما هر چه باشد ، آرد يا سپوس ، من او را عروس خود خواهم كرد .\r\nدرويش مىگويد ما نمىتوانيم با اين خاتون وصلت كنيم ، زيرا ما فقير و بىمال\r\n","description":"","footnote":"","page_name":" 358 ","page_number":362},
  {"content":"\r\nهستيم ، در صورتى كه خويشان او مالدار و با حشمت و جلالند . با اين حال .\r\n\r\n( ( 196 ) ) كى بود اين كفو ايشان در زواج\r\nيك دراز چوب و در ديگر ز عاج\r\nكى بود هم رنگ فقر و احتشام\r\nكى بود هم جنس ياقوت و رخام\r\n\r\nآخر مگر نمىدانى\r\n\r\nجامه نيمى اطلس و نيمى پلاس\r\nعيب باشد نزد ارباب شناس\r\nبا كبوتر باز كى شد هم نفس\r\nكى شود هم راز عنقا با مگس ؟\r\n\r\nبه تو مىگويم درست گوش كن .\r\n\r\n( ( 197 ) ) كفو بايد هر دو جفت اندر نكاح\r\nور نه تنگ آيد نماند ارتياح\r\n\r\n","description":"","footnote":"","page_name":" 359 ","page_number":363},
  {"content":"\r\n\r\nگفتن زن كه او در بند جهاز نيست مراد او ستر و صلاح است و جواب گفتن صوفى اين را سر پوشيده\r\n\r\n( ( 198 ) ) گفت گفتم من چنين عذرى و او\r\nگفت نى نيستم اسباب جو\r\n( ( 199 ) ) ما ز مال و زر ملول و تخمه ايم\r\nما به حرص و جمع نى چون عامه ايم\r\nما ملوليم از قماش و زر و سيم\r\nفارغيم و تخمه از مال عظيم\r\n( ( 200 ) ) قصد ما ستر است و پاكى و صلاح\r\nدرد و عالم خود بدان باشد فلاح\r\n( ( 201 ) ) باز صوفى عذر درويشى بگفت\r\nو ان مكرر كرد تا نبود نهفت\r\n( ( 202 ) ) گفت زن من هم مكرر كرده ام\r\nبىجهازى را مقرر كرده ام\r\n( ( 203 ) ) اعتقاد اوست راسخ تر ز كوه\r\nكه ز فقرش هيچ مىنايد شكوه\r\n( ( 204 ) ) او همىگويد مرادم عفت است\r\nاز شما مقصود صدق و همت است\r\n( ( 205 ) ) گفت صوفى خود جهاز و مال ما\r\nديد و مىبيند هويدا و خفا\r\n( ( 206 ) ) خانهء تنگى مقام يك تنى\r\nكه در آن پنهان نمايد سوزنى\r\n( ( 207 ) ) باز ستر و پاكى و زهد و صلاح\r\nاو ز ما به داند اندر انتصاح\r\n( ( 208 ) ) به ز ما مىداند او احوال ستر\r\nوز پس و پيش و سر و دنبال ستر\r\n( ( 209 ) ) بىجهاز خود عيان هم چون خور است\r\nوز صلاح و ستر خود او عالم است\r\n( ( 210 ) ) شرح مستورى ز بابا شرط نيست\r\nچون برو پيدا چو روز روشنى است\r\n( ( 211 ) ) اين حكايت را بدان گفتم كه تا\r\nلاف كم باقى چو رسوا شد خطا\r\n( ( 212 ) ) مر تو را اى هم به دعوى مستزاد\r\nاين بُدستت اجتهاد و اعتقاد\r\n( ( 213 ) ) چون زن صوفى تو خائن بوده اى\r\nدام مكر اندر دعا بگشوده اى\r\n( ( 214 ) ) كه ز هر ناشسته رويى كپ زنى\r\nشرم دارى وز خداى خويش نى\r\n\r\n","description":"","footnote":"","page_name":" 360 ","page_number":364},
  {"content":"\r\n\r\nتفسير ابيات\r\nزن در پاسخ شوهرش مىگويد : بلى ، من هم به اين خاتون گفتم كه ما چيزى نداريم و فقيريم . خاتون پاسخم داد كه « ما بدين درنه پى حشمت و جاه آمده‌ايم » ما از مال و منال دنيا سير و هيچ گونه طمعى مانند مردم عامى براى اندوختن ثروت دنيا نداريم بدان جهت كه قماش و پارچه هاى گران قيمت و طلا و نقره در اختيار داريم سير گشته و اعتنايى به مزاياى دنيا نداريم . ما طالب عفاف و پاك دامنى و شايستگى هستيم كه رستگارى دو جهان در گروگان آنها است . بار ديگر بدون اين كه درويش به روى خود بياورد همان عذر اولى را تكرار كرد . زن در پاسخش گفت شوهر عزيز من هم به اين خاتون مكرر گفتم و ما قرار گذاشته‌ايم كه دختر ما بدون جهاز ، عروس فرزند او شود .\r\nاعتقاد اين خاتون بر اين كه هيچ گونه ناراحتى از فقر و بىنوايى ما ندارد از كوه محكمتر است او فقط يك جمله مىگويد :\r\n\r\n( ( 204 ) ) او همىگويد مرادم عفت است\r\nاز شما مقصود صدق و همت است\r\n\r\nدرويش مىگويد اين خاتون تمام جهاز و مال ما را ديده و در اين باره براى او آشكار و پنهانى مطرح نيست او خانه ى تنگ و جايگاه ناچيز ما را ديد و احساس كرد كه در اين خانه سوزنى پنهان نمىماند همچنين پاك دامنى و پوشيدگى و زهد و صلاح ما را بهتر از ما مىداند او هم اكنون از احوال پوشيدگى ما و پس و پيش و سر و دنبال حجاب ما كاملًا اطلاع دارد ، جهاز نداشتن ما براى او مانند خورشيد روشن آشكار شده از عفت و پوشيدگى ما آگاهى كامل به دست آورده است بدينسان شرح عفت و پوشيدگى ما مورد نياز نيست زيرا همه چيز ما براى او مانند روز روشن آشكار شده است .\r\nمىدانيد كه اين حكايت را براى چه گفتم ؟ -\r\n\r\n( ( 211 ) ) اين حكايت را بدان گفتم كه تا\r\nلاف كم بافى چو رسوا شد خطا\r\n\r\n","description":"","footnote":"","page_name":" 361 ","page_number":365},
  {"content":"\r\nتو اى كسى كه در دعاوى و لاف زدن زياد رويها مىكنى اين است نتيجهء آن همه كوشش و اعتقاد و دعاوى تو ، مثل تو شبيه بزن همان درويش است كه خيانت كرد و دام مكر براى پوشانيدن تقصير خود گسترد و با اين حال كارش برسوايى كشيد تو از هر انسان پليد حرفها مىزنى و در بارهء آنها محاسبه به راه مىاندازى و از ترس رسوايى در مقابل آنان شرمگين مىشوى ولى به خداى خود اعتنا نمىكنى .\r\n","description":"","footnote":"","page_name":" 362 ","page_number":366},
  {"content":"\r\n\r\nغرض از بصير و سميع و عليم گفتن خدا را\r\n\r\n( ( 215 ) ) از پى آن گفت حق خود را بصير\r\nكه بود ديد ويت هر دم نذير\r\n( ( 216 ) ) از پى آن گفت حق خود را سميع\r\nتا ببندى لب ز گفتار شنيع\r\n( ( 217 ) ) از پى آن گفت حق خود را عليم\r\nتا نينديشى فسادى تو ز بيم\r\n( ( 218 ) ) نيست اينها بر خدا اسم علم\r\nكه سيه كافور دارد نام هم\r\n( ( 219 ) ) اسم مشتقّ است ز اوصاف قديم\r\nنى مثال علت اولى سقيم\r\n( ( 220 ) ) ور نه تسخر باشد و طنز و دها\r\nكرّ را سامع ضريرى را ضيا\r\n( ( 221 ) ) يا علم باشد حيىّ نام وقيح\r\nيا سياه زشت را نام صبيح\r\n( ( 222 ) ) طفلك نوزاده را حاجى لقب\r\nيا لقب غازى نهى بهر نسب\r\n( ( 223 ) ) گر بگويند اين لقبها در مديح\r\nچون ندارد آن صفت نبود صحيح\r\n( ( 224 ) ) تسخر و طنزى بود آن يا جنون\r\nپاك حق عما يقول الظالمون\r\n( ( 225 ) ) من همىدانستمت پيش از وصال\r\nكه نكو رويى و ليكن بد خصال\r\n( ( 226 ) ) من همىدانستمت پيش از لقا\r\nكز ستيزه راسخى اندر شقا\r\n( ( 227 ) ) چون كه چشمم سرخ باشد در عمش\r\nدانمش ز ان درد گر كم بينمش\r\n( ( 228 ) ) تو مرا چون برّه ديدى بىشبان\r\nتو گمان بردى ندارم پاسبان\r\n( ( 229 ) ) عاشقان از درد ز ان ناليده اند\r\nكه نظر ناجايگه ماليده اند\r\n( ( 230 ) ) بىشبان دانسته‌اند آن ظبى ر\r\nرايگان دانسته‌اند آن سبى را\r\n( ( 231 ) ) تا ز غيرت تير آمد بر جگر\r\nكه منم حارس گزافه كم نگر\r\n( ( 232 ) ) كى كم از برّه كم از بزغاله ام\r\nكه نباشد حارس از دنباله ام\r\n( ( 233 ) ) حارسى دارم كه ملكش مىسزد\r\nداند آن بادى كه بر من مىوزد\r\n( ( 234 ) ) سرد بود آن باد يا گرم آن عليم\r\nنيست غافل نيست غيب اى سقيم\r\n( ( 235 ) ) نفس شهوانى ندارد نور جان\r\nمن به دل كوريت مىديدم عيان\r\n\r\n","description":"","footnote":"","page_name":" 363 ","page_number":367},
  {"content":"\r\n\r\n\r\n\r\n( ( 235 ) ) نفس شهوانى ز حق كر است و كور\r\nمن به دل كوريت مىديدم ز دور\r\n( ( 236 ) ) هشت سالت ز ان نپرسيدم به هيچ\r\nكه پرت ديدم ز جهل پيچ پيچ\r\n\r\nآيه\r\n« سُبْحانَه وَتَعالى عَمَّا يَقُولُونَ عُلُوًّا كَبِيراً » 17 : 43 . ( 1 )  ( خداوند از آن چه كه مىگويند ، پاك و داراى عظمت بالاترى است )\r\n\r\n( ( 219 ) ) اسم مشتق است ز اوصاف قديم\r\nنى مثال علت اولى سقيم\r\n( ( 220 ) ) ور نه تسخر باشد و طنز و دها\r\nكر را سامع ضريرى را ضيا\r\n\r\nآيا تمام اوصاف خداوندى مستند به صفات ذاتى و قديمى او است ؟\r\nاين مسئله ميان متكلمين اسلامى مورد اختلاف نظر است . گروهى از آنان همهء اوصاف خداوندى را قديم مىدانند .\r\nگروه ديگر بعضى از اوصاف را مانند علم و قدرت قديم و بعضى ديگر را حادث مىدانند بيت اول از دو بيت مورد تحليل مطلبى را در بر دارد كه شايد نظريهء ديگرى در اين مسئله باشد زيرا مضمون بيت اول اين است كه اسماء الهى مانند سميع و بصير و رازق و محيى و مميت از اوصاف قديمى خداوندى مشتق شده است . اين اشتقاق داراى دو معنى است :\r\nمعناى يكم - اشتقاق انتزاعى - به اين معنى كه سميع و بصير بودن خداوند از علم كه از صفات قديمى او است منتزع مىگردد و هيچ گونه تقدم و تاخرى ميان عالم بودن و سميع و بصير بودن او وجود ندارد . يعنى چنان كه خداوند از ازل عالم بود ، بدان جهت كه مفهوم علم بسيار گسترده است ، با نظر به معلومات مسموعى\r\n","description":"","footnote":" ( 1 ) سوره الإسراء ، آيهء 43 . . ","page_name":" 364 ","page_number":368},
  {"content":"\r\nو ديدنى نيز عالم بوده است ، پس در حقيقت سميع و بصير اشاره به همه جانبه بودن علم خداوندى است . چنان كه روزى دادن و زنده كردن و ميراندن بعضى از مظاهر قدرت مطلقه و قديمى خداوندى است .\r\nمعناى دوم - اشتقاق فعلى - معنى كه صفات قديمى الهى مانند علم و قدرت بسبب فعاليت در عالم هستى موجب اشتقاق اوصاف و اسماء ديگر الهى مىباشد اراده ، شنيدن ، ديدن ، زنده كردن ، ميراندن . . . همه و همهء اوصاف فعلى الهى است كه از آفرينش و تصرف و قرار گرفتن موجودات در رابطه ى مخصوصى با خداوند به فعليت رسيده و مبادى اوليه آنها همان اوصاف قديمى او است .\r\nجلال الدين در مصرع دوم از بيت اول ، نكته بسيار مهمى را گوشزد مىكند كه در مباحث گذشته تا حدودى در بارهء آن بررسى نموده‌ايم . آن نكته اين است كه گروهى از فلاسفه چه اسلامى و چه غير اسلامى ، كلمهء علت اولى را در بارهء خدا به كار برده‌اند ، اينان سخت در اشتباهند ، زيرا نمىدانند كه مقام شامخ ربوبى بالاتر از آن است كه با مفاهيم مربوط به علت و عليت او را بتوان محدود ساخت .\r\nچنان كه در مباحث علت و معلول تذكر داديم مفهوم عليت از اصل « اين از آن است » انتزاع شده و به شكل قانون در آمده است .\r\nاصل مزبور در جهانى قابل تصور و تطبيق است كه اين در مقابل آن قرار بگيرد و آن ، اين را به عنوان معلول توليد نمايد ، در صورتى كه هيچ يك از اجزاى جهان هستى و نه مجموع جهان هستى نمىتواند در مقابل خداوند به صورت اين قرار بگيرد كه آن او را توليد كرده باشد .\r\nبراى توضيح بيشتر به مباحث علت و معلول مراجعه شود .\r\n","description":"","footnote":"","page_name":" 365 ","page_number":369},
  {"content":"\r\n\r\n\r\n( ( 229 ) ) عاشقان از درد ز ان ناليده اند\r\nكه نظر ناجايگه ماليده اند\r\n( ( 230 ) ) بىشبان دانسته‌اند آن ظبى را\r\nرايگان دانسته‌اند آن سبى را\r\n( ( 231 ) ) تا ز غيرت تير آمد بر جگر\r\nكه منم حارس گزافه كم نگر\r\n\r\nاى عاشقان معشوق نشناس ، بناليد و خون دل بخوريد ، زيرا نمىدانيد كه لرزش تارهاى دل معشوق به دست ديگرى است .\r\nهمان اندازه كه بشر از نداشتن قهرمانان واقعى خسارت مىكشد ، به همان اندازه هم تاريخ بشرى از عشاق حقيقى محروم است .\r\nچنان كه ضعف بينايى ما انسانها هر شارلاتانى را قهرمان مىبيند ، همچنان دو چشم و دو ابروى ناچيز را تا بىنهايت زيبا مىسازد و براى به كار بردن كلمهء عشق مورد پيدا مىكند .\r\nموقعى كه يك انسان ساده لوح يا بعبارت صريح تر يك انسان احمق بدون ملاحظهء شخصيت خود و عروسك مورد عشقش دل و دين از دست مىدهد ، تمام زندگى و جهان هستى را در آن دو چشم و دو ابرو خلاصه مىكند و جان عزيزش را در گروگان انسان ديگرى مىگذارد كه زير پردهء نازك زيباييش ، هزاران زشتىها دست بهم داده بريش عاشق احمق پوز خند مىزند ، بگذاريد بگريد و خون دل بخور : و هر لحظه‌اى شاهد جان كندن خود باشد آيا حالت جان كندن كه عاشق هر لحظه‌اى در شكنجهء آن غوطه ور است ، خود دليل آن نيست كه جان عزيز در مقابل هوى پرستى انسان كه گوش بفريادش نمىدهد دست به خود كشى مىزند ؟ .\r\nوانگهى چرا اين احمق نمىداند كه تارهاى دل معشوق و عناصر شخصيت و تمايلات و انعطافهاى بىنهايت او ، هر گونه محاسبات را لغو و خنثى مىسازد ، دريغا\r\n","description":"","footnote":"","page_name":" 366 ","page_number":370},
  {"content":"\r\n\r\nعشق ، آن پديدهء بىنظير جهان هستى كه جلوه گاه شكوفان شدن روح آدمى است عشق ، آن نيرومندترين دستى كه تمام زنجيرهاى جبر و اضطرار را از روان آدمى بر كنار مىكند ، و او را در بزرگترين و ابدىترين نعمت خداوندى يعنى آزادى غوطه ور مىسازد ، با غفلت از اين نكته كه سطح درونى روح اين معشوق به سوى ما وراى طبيعت است و از آن قلمرو است كه تارهاى تمايلات و انديشه و عواطف و احساسات او بلرزه در مىآيد ، اگر چه در ظاهر طبيعت نمود ناچيز دارد ، گرانبارترين زنجير جبر و اضطرار را به دست و پاى روح خويشتن مىبندد . ( 1 )  آيا براى بشر تناقض و تضاد احساسات و عواطف شديد تر از اين سراغ داريد كه در قلمرو نورانى آزادى محض سنگينترين و كشنده ترين زنجير جبر ، روح او را به بندد و تباهش كند ؟ .\r\n\r\n( ( 236 ) ) هشت سالت ز ان نپرسيدم به هيچ\r\nكه پرت ديدم ز جهل پيچ پيچ\r\n\r\nبترسيد از سكوت و بىاعتنايى مربيان در مقابل زندگى و كيفيتى كه براى آن انتخاب كرده ايد\r\nكشيدن ناز مورد تعليم و تربيت اندازهء معينى دارد ، اگر از اين اندازه بگذرد ياس و نوميدى به روح مربى راه مىيابد و جوينده را به حال خود مىگذارد و مىگويد :\r\n\r\nگر ماه شوى به آسمان كم نگرم\r\nور سرو شوى به بوستان كم گذرم\r\nگر مايهء جان شوى به هيچت نخرم\r\nيادت نكنم ديگر و نامت نبرم\r\n\r\nامروزه جوامع بشرى از همه چيز بهره مند مىباشند ، جز زندگى واقعى . اين\r\n","description":"","footnote":" ( 1 ) لرزش غير اختيارى و ما وراى طبيعى درون معشوق ممكن است به صورت پديده هاى بسيار ناچيز بروز كند يعنى در آن حال كه عاشق در اقيانوس عشق و جذبه غوطه ور است ، معشوق به اسهال مبتلا شود ، از خواب دير بيدار شود ، جمله‌اى را ادا كند كه تنفر آور بوده باشد . . . . ","page_name":" 367 ","page_number":371},
  {"content":"\r\nسؤال كشنده در مقابل ديده گان همهء هشياران نمودار شده است كه علت بهره مندى از همه چيز با محروميت از زندگى حقيقى چيست ؟ اگر چند پاسخ قابل مطالعه براى سؤال مزبور مطرح شود ، مسلماً يكى از آن پاسخها اين است كه ما انسانهاى فضا نورد و ما انسانهايى كه در زير جمجمهء خود يك ميليون ميليارد رابطهء الكتريكى داريم كه اگر يك يا چند تا از آن رابطه ها به كار بيافتد ، همهء ما هگل و جلال الدين مولوى مىشويم ، رهبر و مربى نداريم ، ما به جبار وارد عرصهء زندگى مىشويم و چند صباحى بازيچهء دست اقويا مىگرديم و عصارهء هستى خود را در اختيار آنان مىگذاريم ، سپس رهسپار زير خاكهاى تيره مىگرديم .\r\nالبته موضوع به اين سادگى هم نيست ، زيرا مواد مخدره هم داريم ، و خنده ها و شاديها هم سر تا سر وجود ما را مرتعش مىسازد ، ولى تخديرات و احساس لذت ما را گوسفندان كه هم روانه كشتارگاه هستند نيز دارا مىباشند و در ورود به كنار جوى خون روى يكديگر مىپرند و از اشباع غريزهء جنسى هم لذت مىبرند .\r\nما رهبر و مربى روحى نداريم . همه رفتند و در گوشه ها نشستند ، يا بعبارت صحيح تر ما آنان را از ميان زندگى بيرون كرديم تا بازىهاى گوسفندانهء ما را مختل نسازند . ما آنان را بدور ريختيم تا دروغين بودن زندگى ما را فاش نسازند ، و به اصطلاح عاميانه موى دماغ باد كردهء ما نباشند .\r\nما ستارگان سينما مىخواهيم كه اسافل اعضاى ما را تحريك كنند ، كارى با ستارگان ارواح آدميان نداريم كه با فروزش خود مىتوانند تاريكىهاى جهل و احساس بىهودگى وجود ما را مبدل به روشنايى نمايند .\r\nما رقاصهاى فكرى و مادى مىخواهيم كه ما را حتى از توجه بنادانى و تيره بختى نيز جلوگيرى كنند و غوطه خوردن در لجن زار نادانى و ناتوانى و بىهودگى را آزادى جلوه بدهند ، تا جايى كه خود دانايى و توانايى و زندگانى هدف دار را به مسخره بگيريم .\r\n","description":"","footnote":"","page_name":" 368 ","page_number":372},
  {"content":"\r\n\r\nتفسير ابيات\r\nهيچ مىدانى كه چرا خداى ما نام بصير بر خود گذاشته است ؟ براى آن كه با اعتقاد به بينايى وى عامل باز داشت كننده از معاصى را در مقابل ديده گانت ببينى . همچنين خداوند بدان جهت خود را سميع معرفى فرموده است تا لب از گفتار ناشايست بر بنديم .\r\nباز بدان جهت خود را عليم ناميده است كه حتى در اعماق درونت جلوى انديشه هاى فاسد را بگيرى ، هرگز گمان مبر كه اين اوصاف براى خدا علم شخصى بوده باشد به طورى كه مانند ساير نامهاى بىمعنى براى تو تلقى شود چنان كه نام مرد سياه رنگ كافور گذاشته مىشود اسماء الهى از اوصاف قديم او مشتق گشته و اشاره به همان اوصاف دارد اين اوصاف مانند كلمهء علت اصطلاحى نيست كه افكار نارساى بشرى ساخته و پرداخته و به خدا نسبت مىدهند اگر اين نامها با اوصاف قديم الهى مناسبتى نداشت به كار بردن اين نامها در بارهء او مسخره و طنز گويى و مكر پردازى بود چنان كه انسان ناشنوا را شنوا ناميدن و كور را بينا گفتن منطقى جز مسخره و اغراض پليد در بر ندارد همچنان كه نام يك انسان وقيح و بىحيا را با حيا ناميدن و قيافهء زشت و سياه را زيبا خواندن و طفل نوزاد را با كلمهء حاجى ملقب ساختن يا به جهت انتساب يك نفر به افسر رشيد ، غازى نام نهادن . اگر همهء اين نامها و لقبها را براى مدح اشخاص بگويند بدان جهت كه مفاهيم آن نامها و لقبها در آن اشخاص نيست - :\r\n\r\n( ( 224 ) ) تسخر و طنزى بود آن يا جنون\r\nپاك حق عما يقول الظالمون\r\n\r\nبر گرديم به داستان اولى كه مىگفتيم معشوق در آن باغ با عاشق خود به بحث و جدل پرداخت معشوق چنين گفت : من ترا پيش از ديدار شناختم و فهميدم كه در ستيزه جويى و شقاوت محكم و پا بر جا هستى ممكن است بگويى تو كه مرا نديده بودى به چه وسيله از وضع روانى من اطلاع داشتى ؟ پاسخ تو بسيار روشن است زيرا از\r\n","description":"","footnote":"","page_name":" 369 ","page_number":373},
  {"content":"\r\nسرخى چشم مىتوانم درد چشمم را دريابم با اين كه ممكن است ديده گانم را كمتر ببينم .\r\nتو اى شيداى گستاخ گمان كردى من برهء بىشبانم و پاسبانى پاسدار من نيست ؟ به تو بگويم ، اين كه مىبينى انسانهاى عاشق هميشه در درد و ناله بسر مىبرند براى اين است كه بجايگاهى كه نبايد با نظر كورانه عشق بگرايند نظر بازىها مىكنند آنان آهو را بىسرپرست و آن اسير رام را رايگان گمان كرده‌اند . اينان سر گرم چنين خيالات بىاساس مىباشند ناگهان تيرى از رويدادهاى پشت پرده‌اى بر جگر آنان فرو مىرود و بانگ بر مىآورد كه اين موجود پاسبانى دارد .\r\nمن اى خود باخته بىپروا ، مگر كمتر از بره يا بزغاله هستم كه در دنبالم پاسبانى راه نيفتاده باشد آرى :\r\nحارسى دارم كه ملكش مىسزد داند آن بادى كه بر من مىوزد اين باد را آن باد ران فرستاده است كه از همهء موجوديتش اطلاع دارد او مىداند كه اين بادى را كه فرستاده است سرد است يا گرم نسيم است يا طوفان .\r\nنفس شهوانى آدمى از نور جان الهى محروم است من در اعماق دلم كورى تو را آشكار مىديدم من به آن علت مدت هشت سال سراغى از تو نگرفتم و به تو بىاعتنايى كردم و تو را به حال خود گذاشتم زيرا مىديدم كه در سنگلاخهاى پيچا پيچ جهل و حماقت سر گردان مىگردى .\r\n","description":"","footnote":"","page_name":" 370 ","page_number":374},
  {"content":"\r\n\r\nمثال دنيا چون گلخن و تقوى چون حمام\r\n\r\n( ( 237 ) ) خود چه پرسم آن كه او باشد به تون\r\n( 1 )  كه تو چونى چون بود او سر نگون\r\n( ( 238 ) ) شهوت دنيا مثال گلخن است\r\nكه از او حمام تقوى روشن است\r\n( ( 239 ) ) ليك قسم متقى زين تون صفاست\r\nز ان كه در گرمابه است و در نقاست\r\n( ( 240 ) ) اغنيا مانندهء سرگين كشان\r\nبهر آتش كردن گرمابه دان\r\n( ( 241 ) ) اندر ايشان حرص بنهاده خدا\r\nتا بود گرمابه گرم و بانوا\r\n( ( 242 ) ) ترك اين تون گير و در گرمابه ران\r\nترك تون را عين آن گرمابه دان\r\n( ( 243 ) ) هر كه در تون است او چون خادم است\r\nمر و را كو صابر است و حازم است\r\n( ( 244 ) ) هر كه در حمام شد سيماى او\r\nهست پيدا بر رخ زيباى او\r\n( ( 245 ) ) تونيان را نيز سيما آشكار\r\nاز لباس و از دخان و از غبار\r\n( ( 247 ) ) ور ندارى بو در آرش در سخن\r\nاز حديث نو بدان راز كهن\r\n( ( 248 ) ) پس بگويد تو نيى صاحب ذهب\r\nبيست سله چرك بردم تا به شب\r\n( ( 249 ) ) حرص تو چون آتش است اندر جهان\r\nباز كرده هر زبانه صد دهان\r\n( ( 250 ) ) پيش عقل اين زر چو سرگين ناخوش است\r\nگر چه چون سرگين فروغ آتش است\r\n( ( 251 ) ) آفتابى كو دم از آتش زند\r\nچركتر را لايق آتش كند\r\n( ( 252 ) ) آفتاب آن سنگ را هم كرد زر\r\nتا به تون حرص افتد صد شرر\r\n( ( 253 ) ) آن كه گويد مال گرد آورده ام\r\nچيست يعنى چرك چندين خورده ام\r\n( ( 254 ) ) اين سخن گر چه كه رسوايى فزاست\r\nدر ميان تونيان زين فخرهاست\r\n( ( 255 ) ) كه تو شش سله كشيدى تا به شب\r\nمن كشيدم بيست سله بىتعب\r\n( ( 256 ) ) آن كه در تون زاد و پاكى را نديد\r\nبوى مشك آرد بر او رنجى پديد\r\nگر به تون انباز خواهى بود تو\r\nزين زبان هرگز نبينى سود تو\r\n\r\n","description":"","footnote":" ( 1 ) تون جايگاه آتشى كه در گذشته براى گرم كردن حمام ساخته مىشد . تون و لخن يك معنا دارند . . ","page_name":" 371 ","page_number":375},
  {"content":"\r\n\r\n\r\n( ( 240 ) ) اغنيا مانندهء سرگين كشان\r\nبهر آتش كردن گرمابه دان\r\n\r\nآيا مالداران دنيا سرگين كشان تون گرمابهء اجتماعند ؟\r\nتشبيهى كه جلال الدين در ابيات مورد تحليل وارد كرده ، بسيار جالب است مىگويد : شهوات و تمايلات حيوانى ما در اين دنيا مانند تون است .\r\nاين شهوات و تمايل ، اشخاص را به دو گروه تقسيم كرده است :\r\nگروهى در ميان خود همين تون مانند سرگين و هيزم مىسوزند و خاكستر مىشوند كه متاسفانه اكثريت جوامع انسانى را تشكيل مىدهند . گروهى ديگر از اين شهوات و تمايلات نيروى حرارت توليد نموده آب زلال درون را گرم مىكنند و خود انسانى را در آن آب شستشو مىدهند .\r\nدر اين ميان مالداران و صاحبان ساير وسايل مقام و شهرت ، مانند آن سرگين كشان و هيزم جمعكنها هستند كه وسيله ى شعله ور گشتن تون خود و تون ديگران را آماده مىسازند .\r\nاين تشبيه چنان كه واضح است از جهات متعددى بسيار جالب است ، مخصوصاً از آن جهت كه شهوات و تمايلات را هيچ و پوچ معرفى نمىكند و مانند بودا هست را نيست فرض نمىكند ، بلكه شهوات تمايلات موجوده را ارزيابى نموده ، مىگويد نيروهاى بسيار لازم و طبيعى هستند اما نه براى آن كه تمام موجوديت انسانى را در خود غوطه ور بسازند و مانند هيزم تون ، خود گرم كننده را هم بخاكستر مبدل كنند .\r\nاما اين كه مىگويد : « اغنيا مانندهء سرگين كشان » قابل دو تفسير است .\r\nتفسير يكم - اين كه كار اين نيرومندان جز جمع كردن سرگين براى آتشين گرداندن طبايع حيوانى انسانها چيز ديگرى نيست ، لذا اينان هرگز از عظمت خود\r\n","description":"","footnote":"","page_name":" 372 ","page_number":376},
  {"content":"\r\nآب گرم و نتيجه‌اى كه پاك شدن درون انسانها است اطلاع و بهره‌اى نخواهند داشت .\r\nاينان حمالان و نوكران خردمندان و راد مردانى هستند كه به كثافت و چركى خود طبيعىشان آگاه گشته و در زندگانى خود مىخواهند ، آن چركها و كثافات را از خود طبيعى شان زدوده و آن را آماده پذيرش خود ايده آل بنمايند .\r\nآن چه را كه مىتوان بگفتهء جلال الدين افزود اين است كه اى كاش همهء اغنيا و نيرومندان به همين اكتفا مىكردند كه سرگين كشان و هيزم جمع كنان گرمابه حيات ديگران باشند ، در صورتى كه اغلب چنين نيست ، بلكه نيرومندان شخصيت خود را در مقابل مال و مقام چنان مىبازند و چنان به اين قدرتها عشق مىورزند كه كارى بان ندارند كه اين همه قدرتها بايد براى گرم كردن آب حمام آدميان مصرف شود ، بلكه اينان خود سرگين را مىخواهند و خواب و بيدارى شان را در همان سرگين مىگذرانند .\r\nحتى اگر ساير آدميان بخواهند براى گرم كردن آب حمام خود هيزم و سرگين جمع كنند ، اينان همان وسايل را از دستشان مىربايند ، اگر چه دفاع مردم از اندوخته هاى وسيله‌اى خود به قيمت جانشان تمام شود در اين تاريخ بشرى بنا بگفتهء منتسكيو :\r\nآناستاس داريم كه براى استنشاق از هوا ماليات وضع مىكند ، نيز در همين تاريخ اغنيا ديده‌ايم كه اگر مقروض نمىتوانست قرضش را ادا كند ، بردهء آن اغنيا مىگشت .\r\nدر ساليان قحطى هزاران ، بلكه صدها هزار مردم از گرسنگى جان عزيز خود را از دست مىدادند اغنيا با تمام بىخيالى شباهنگام كه برختخواب ابريشمين مىرفتند اين سرود را مىخواندند :\r\n\r\nآلميشام يوز آلتنا\r\nچخاجاخ مين آلتنا\r\nهلى كلى بوغدا\r\nاشرفى تلى بوغدا\r\n\r\n","description":"","footnote":"","page_name":" 373 ","page_number":377},
  {"content":"\r\n\r\n( آن ( گندم ) را به صد دينار خريده‌ام ، قيمتش تا هزار دينار ترقى خواهد كرد اين گندم داراى هل و اين گندم داراى گل ، اين گندم كه داراى زلف اشرفى است ) .\r\nموضوع گرمابه زندگى آدميان يك حقيقت ثابت نيست كه بگوييم قدرتمندان نمىتوانند در آن گرمابه تغييرى بدهند ، بلكه هر وقت دلشان خواست مىتوانند سقفش را خراب كنند ، حوض و منبع و لوله هايش را هم از بين ببرند ، گرمابه را به سردابه تبديل نمايند .\r\nتفسير دوم - با نظر به بيت بعدى كه جلال الدين مىگويد :\r\n\r\n( ( 241 ) ) اندر ايشان حرص بنهاده خدا\r\nتا بود گرمابه گرم و بانوا\r\n\r\nمىتوان گفت : نيرومند بودن فى نفسه قبيح نيست ، و پديدهء تقسيم كار خود گوياى اين اصل است ، نيروهاى حياتى در ميان آدميان به طور مختلف تقسيم شده است :\r\n\r\nهر كسى را بهر كارى ساختند\r\nحب آن را در دلش انداختند\r\n\r\nو اين مطلبى نيست كه فى نفسه موجب اعتراضى بر حكمت عالى جهان هستى باشد بلكه آن چه كه موجب بد بختى انسانها است ، تكاپو در راه منحصر ساختن قدرتها و رقابتهاى كشنده و سوء نيت در بهره بردارى از قدرتها مىباشد .\r\nتفسير ابيات\r\nبياييد مثالى براى شما بزنم باشد كه واقعيت شهوات حيوانى آدميان را به خوبى درك كنيد . كسى كه جايگاهش تون گرمابه باشد در بارهء او چه سؤالى كنم زيرا وضع او روشن است و تون كه جايگاه كثافتها و پليديهاست قرار گاه او مىباشد اگر در اين مسئله لحظاتى بيانديشيم خواهيم ديد : -\r\n\r\n( ( 238 ) ) شهوت دنيا مثال گلخن است\r\nكه از او حمام تقوى روشن است\r\n\r\nفعاليتهاى غرائز حيوانى ما براى آن است كه بتوانيم گرمابه ى درون را آماده شستشوى « خود انسانى » نموده و به مراحل عالى انسانيت رهسپار شويم همهء انسانها در درون خود تون شهوات را دارا مىباشند ولى براى مردان با تقوى همين تون وسيلهء\r\n","description":"","footnote":"","page_name":" 374 ","page_number":378},
  {"content":"\r\nصدق و صفا است زيرا آنان در گرمابهء درون آمادهء شستشو و پاكيزگى هستند .\r\nاين ثروتمندان جوامع انسانى خدمتكاران تون شهوات آدميان بوده و كارى جز سرگين كشيدن و گرمابه ها را گرم كردن ندارند ، اين اشتياق و حرص شگفت انگيز را خدا در نهاد آنها گذاشته است تا وسيلهء گرم شدن گرمابهء درون را آماده نمايند .\r\nبرو اى رهرو منزلگه كمال وجود تون شهوات حيوانى را رها كن و بدرون گرمابه وارد شو تا هدف هستى به سراغت آيد بلكه رو گرداندن از تون چيزى جز ورود به گرمابه نيست آنان كه در اين زندگانى گرمابهء درون را پاك و در آن شستشوها كرده‌اند پاكيزگى روى زيبايشان گواه شستشوى آنها است همچنان كه با ديدن لباس چركين و پر دود و غبار آلود مىتوان سيماى تون نشينان نگون بخت را تشخيص داد اگر نتوانى روى آنان را ببينى براى تو راه ديگرى وجود دارد اين راه عبارت است از استشمام وضع درونى آنان بوسيله ى پديده ها و نمودهاى حياتشان .\r\nآرى براى نابينايان استشمام عصاى نيكويى است .\r\nاگر آن دماغ حساس را در خود نمىبينى او را به گفتگو وادار كن و از سخنان تازه اش رازهاى كهن او را درياب ، مثلًا خواهى ديد آن تونى كه پول و طلا به دست آورده است با حال افتخار آميز حال خود را با تو در ميان مىگذارد و مىگويد من امروز از بامداد تا بشب بيست سبد سرگين و اشياء چركين حمل كرده و به گلخن برده‌ام .\r\nجمله‌اى كوتاه در بارهء طمع با شما در ميان مىگذارم حرص تو مانند آتشى است كه صدها دهان گشوده است اين طلاى زرين در نزد عقل حقيقت جو مانند سرگين پليد است اگر چه آن سرگين آتشها را شعله ور مىسازد آن آفتاب فروزان كه همواره دم از آتش مىزند چركها و كثافات تو را شايستهء انداختن به آتش مىنمايد همان آفتاب سنگ را هم به طلا مبدل مىسازد تا در گلخن طمع آدميان صدها شرر به وجود\r\n","description":"","footnote":"","page_name":" 375 ","page_number":379},
  {"content":"\r\nبياورد ، هيچ مىدانيد كسانى كه در بارهء اندوختن مال و ثروت دنيا مباهات كرده و با نخوت و خوشحالى بىنهايت مىگويند ما اموال و ثروتها اندوخته‌ايم چه مىگويند ؟ اگر درست بنگريم خواهيم ديد كه آنان ناخود آگاه اعتراف مىكنند كه كثافتهاى بىنهايت را به دست آورده و خورده‌اند ، اين سرگين كشيدنها و اين عشق ورزيها به كثافات و پليديها اگر چه در قاموس انسانيت باعث افزايش رسوائيهاست اما براى گلخن نشينان وسيلهء افتخار و مباهات بىنهايت است آنان در حال افتخار به يكديگر چنين مىگويند :\r\n\r\n( ( 255 ) ) كه تو شش سله كشيدى تا به شب\r\nمن كشيدم بيست سله بىتعب\r\n\r\nاسفا كسى كه در گلخن زاييده مىشود و دائماً مشامش از بوى عفونى و كثافتها پر مىگردد از بوى عطر آگين مشك و عنبر رنجها و شكنجه ها خواهد ديد .\r\n","description":"","footnote":"","page_name":" 376 ","page_number":380},
  {"content":"\r\n\r\nقصهء آن دباغ كه در بازار عطاران از بوى عطر و مشك بىهوش و رنجور شد\r\n\r\nآن يكى دباغ در بازار شد\r\nتا خرد آن چه و را در كار بد\r\n( ( 257 ) ) آن يكى افتاد بىهوش و خميد\r\nچون كه در بازار عطاران رسيد\r\n( ( 258 ) ) بوى عطرش زد ز عطاران راد\r\nتا بگرديدش سر و بر جا فتاد\r\n( ( 259 ) ) هم چو مردار اوفتاد او بىخبر\r\nنيم روز اندر ميان رهگذر\r\n( ( 260 ) ) جمع آمد خلق بر وى آن زمان\r\nجملگى لا حول گو درمانكنان\r\n( ( 261 ) ) آن يكى كف بر دل او مىبراند\r\nوز گلاب آن ديگرى بر وى فشاند\r\n( ( 262 ) ) او نمىدانست كاندر مرتعه\r\nاز گلاب آمد و را اين واقعه\r\n( ( 263 ) ) آن يكى دستش همىماليد و سر\r\nو آن دگر از پوشش مىكرد كم\r\n( ( 265 ) ) و آن شده خم تا نفس چون مىكشد\r\nو آن دگر بو از دهانش مىشمد\r\nو آن دگر نبضش گرفته از خرد\r\nمنتظر تا نبض او چون مىجهد\r\n( ( 266 ) ) تا كه مىخورده است يا بنگ و حشيش\r\nخلق درماندند اندر بىهُشيش\r\n( ( 267 ) ) پس خبر بردند خويشان را شتاب\r\nكه فلان افتاده است اين جا خراب\r\n( ( 268 ) ) كس نمىداند كه چون مصروع گشت\r\nيا چه شد كاو را فتاد از بام طشت\r\n( ( 269 ) ) يك برادر داشت آن دباغ زفت\r\nگر بز و دانا بيامد زود تفت\r\n( ( 270 ) ) اندكى سرگين سگ در آستين\r\nخلق را بشكافت و آمد با حنين\r\n( ( 271 ) ) گفت من رنجش همىدانم ز چيست\r\nچون سبب دانى دوا كردن جليست\r\n( ( 272 ) ) چون سبب معلوم نبود مشكل است\r\nداروى رنج و در آن صد محمل است\r\n( ( 273 ) ) چون بدانستى سبب را سهل شد\r\nدانش اسباب دفع جهل شد\r\n( ( 274 ) ) گفت با خود هستش اندر مغز و رگ\r\nتوى بر تو بوى آن سرگين سگ\r\n( ( 275 ) ) تا ميان اندر حدث او تا به شب\r\nغرق دباغى است او روزى طلب\r\n\r\n","description":"","footnote":"","page_name":" 377 ","page_number":381},
  {"content":"\r\n\r\n\r\nبا حدث كرده است عادت سال و ماه\r\nبوى عطرش لاجرم دارد تباه\r\n( ( 276 ) ) پس چنين گفته است جالينوس مه\r\nآن چه عادت داشت بيمار آنش ده\r\n( ( 277 ) ) كز خلاف عادت است آن رنج او\r\nپس دواى رنجش از معتاد جو\r\n( ( 278 ) ) چون جعل گشته است از سرگين كشى\r\nاز گلاب آيد جُعل را بىهشى\r\n( ( 279 ) ) هم از آن سرگين سگ داروى اوست\r\nكه بدان او را همى معتاد و خوست\r\n( ( 282 ) ) مر خبيثان را نسازد طيبات\r\nدر خور و لايق نباشد اى ثقات\r\n( ( 283 ) ) چون ز عطر وحى كژ گشتند و گم\r\nبُد فغانشان كه تطيرنا بكم\r\n( ( 280 ) ) الخبيثان الخبيثين را بخوان\r\nرو و پشت اين سخن را باز دان\r\n( ( 281 ) ) ناصحان او را به عنبر يا گلاب\r\nمىدوا سازند بهر فتح باب\r\n( ( 284 ) ) رنج و بيماريست ما را اين مقام\r\nنيست نيكو وعظتان ما را به فال\r\n( ( 285 ) ) گر بگفت آريد نصحى آشكار\r\nما كنيم آن دم شما را سنگسار\r\n( ( 286 ) ) ما به لغو و لهو فربه گشته ايم\r\nدر نصيحت خويش را نسرشته ايم\r\n( ( 287 ) ) هست قوت ما دروغ و لهو و لاغ\r\nشورش معده است ما را اين بلاغ\r\n( ( 288 ) ) رنج را صد تو و افزون مىكند\r\nعقل را دارو به افيون مىكند\r\nگند شرك و كفر ايشان بىحد است\r\nهين كه دباغ اوفتاده بىخود است\r\n\r\nآيه\r\n« قالُوا إِنَّا تَطَيَّرْنا بِكُمْ لَئِنْ لَمْ تَنْتَهُوا لَنَرْجُمَنَّكُمْ وَلَيَمَسَّنَّكُمْ مِنَّا عَذابٌ أَلِيمٌ » 36 : 18 . ( 1 )  ( كفار گفتند : ما به وجود شما فال بد زده‌ايم ، اگر از دعاوى خود دست بر نداريد ، شما را سنگسار مىكنيم و عذاب دردناكى از ما به شما خواهد رسيد ) .\r\n« اَلْخَبِيثاتُ لِلْخَبِيثِينَ وَاَلْخَبِيثُونَ لِلْخَبِيثاتِ وَاَلطَّيِّباتُ لِلطَّيِّبِينَ وَاَلطَّيِّبُونَ لِلطَّيِّباتِ 24 : 26 . . . » ( 2 ) \r\n","description":"","footnote":" ( 1 ) سوره يس ، آيهء 18 . .  ( 2 ) سوره النور ، آيهء 26 . . ","page_name":" 378 ","page_number":382},
  {"content":"\r\n\r\n( زنان پليد براى مردان پليد و مردان پليد براى زنان پليد و زنان پاكيزه براى مردان پاكيزه و مردان پاكيزه براى زنان پاكيزه است .\r\n\r\n( ( 283 ) ) چون ز عطر وحى كژ گشتند و گم\r\nبُد فغانشان كه تطيرنا بكم\r\n\r\nنسيم عطر آگين ما وراى طبيعت كه به وسيلهء پيامبران بر فضاى افكار بشرى مىوزد ، آنان كه مشامشان پر از بوى گند ماديات است گيج و كلافه مىشوند\r\nموضوعى را كه جلال الدين در ابيات مورد تحليل پيش كشيده است ، يك موضوع روانى - فلسفى - مذهبى است كه داراى اهميت فراوان در تاريخ بشرى است . براى توضيح مىگوييم : نوع انسانى در مقابل حقايق ما فوق متن حياتش ، عكس العملهاى گوناگون بروز مىدهد . از آن جمله :\r\n1 - سكوت محض - اين سكوت شبيه به سكوت قورباغه ها در حوضچهء آب است كه سنگى به آن انداخته شود ، پرتاب شدن سنگ به آب امواجى را ايجاد مىكند كه وضع موجود آن آب را كه براى قورباغه ها متن اصلى هستى جلوه مىكرد ، بهم مىزند و آنها را در سكوت فرو مىبرد .\r\nاين سكوت ممكن است كه مخلوطى از وحشت و حيرت باشد . همچنان است وضع روانى انسانها در مقابل رويدادهايى كه از خارج از متن زندگيشان وارد مىشود و موجب دگرگونى موقعيتى كه در آن قرار گرفته‌اند ، مىگردد .\r\n2 - گروهى از اشخاص در مقابل اين گونه حوادث سنگر گيرى نموده ، بدون اين كه بگذارند سكوت محض بر آنان پيروز شود ، بسرعت آمادهء تغيير مسير زندگى و يا مرتفع ساختن عامل جديد مىشوند .\r\nتفاوت دو گروه فوق در اين است كه آنان كه به جهت عدم آمادگى به استقبال رويداد\r\n","description":"","footnote":"","page_name":" 379 ","page_number":383},
  {"content":"\r\nجديد در سكوت غوطه ور مىشوند ، موقتى يا دائمى بودن سكوتشان در اختيار حوادث ديگر بوده و فعاليتى از خود براى تعيين سر نوشت جديد نشان نمىدهند ، در صورتى كه گروه دوم به جهت دارا بودن آمادگى قبلى دست به فعاليتهاى مناسب زده وضع خود را روشن مىسازند .\r\n3 - گروه ديگرى از انسانها ديده مىشود كه در مقابل رويدادهاى خارج از متن حياتشان مقاومت جدى ابراز كرده ، ابديتى براى وضع موجود خود قائلند . بد بختترين سه گروه ، همين گروه سوم است كه روانى بس شگفت انگيز دارند ، زيرا در عين حال كه روانشان سنگ جامد است نرم تر از آب هم است روانى چون سنگ دارند ، زيرا به هيچ قيمت و به هيچ وجهى نمىخواهند وضع موجودشان را از دست بدهند .\r\nدر عين حال آن قدر انعطاف پذيرند كه گويى روانشان خاصيت ميعان آب دارد ، زيرا براى حفظ وضع موجودشان بهر عامل و مقتضى و رويدادى تن درمىدهند و انعطاف مىپذيرند اينان به اصطلاح جلال الدين همان دباغها هستند كه از هر گونه بويى جز بوى گند پوست و دواهاى مربوط تنفر دارند .\r\nانگيزهء اعجاز آميزى مىخواهد كه بتواند آنان را از زنجير وضعى كه در پيش گرفته‌اند نجات بدهد هوى پرستان طبيعت زده كه در مقابل نسيمهاى عطر آگين ما وراى طبيعت كلافه و سر در گم مىگردند ، اعضاى همين گروهند .\r\nاينان در تمام اجزاء و روابط طبيعت دست بكاوش مىزنند و ارتباط خود را با آنها گسترش مىدهند و مانند پرندهء بىقرار هر روز در صدد كشف سوراخ جديد در قفس ماده و ماديات بر مىآيند ، ولى نتيجه‌اى جز كشف سوراخهاى متعدد و متنوع كه پريدن از آنها امكان ناپذير است ، به دست نمىآورند . البته كار ديگرى هم مىتوانند انجام بدهند ، و آن اين است كه با كشف عظمت دستگاه هستى بجاى آن كه به روزنه هاى\r\n","description":"","footnote":"","page_name":" 380 ","page_number":384},
  {"content":"\r\n\r\nنشان دهندهء ما وراى طبيعت هم بنگرند و اهميتى بدهند ، قفس ، غير قابل نفوذ را بزرگتر مىسازند .\r\nكار سومى را هم صورت مىدهند و آن اين است كه به گمان اين كه با گسترش دادن به انگيزه ها و نيروها و وسايل اشباع تمايلات حيوانى مىتوانند تشنگى سوزان روح را به آب حيات ابديت فرو نشانند ، به تورم موجوديت طبيعى خود مىافزايند اينان هستند كه با وزش كوچكترين نسيم عطر آگين از پشت پردهء طبيعت بىهوش مىشوند و كلافه مىگردند .\r\nآرى دريافت كمال اعلى و احساس آهنگ كلى جهان سيستماتيك نسيم عطر آميزى است كه دماغ آنان را دگرگون مىكند و ساده لوحان هم از مقولات معنوى و روحى مىخواهند به صورت آنان گلاب بپاشند نمىدانند كه اين بىنوايان را همان بوى معطر گلاب گيج و كلافه كرده است .\r\nنظير آن كه خفاش بىچاره‌اى را كه فوتونهاى نور كلافه اش كرده است بياورند و به كرهء نور افشان خورشيد نزديك كنند .\r\n\r\n( ( 288 ) ) رنج را صد تو و افزون مىكند\r\nعقل را دارو به افيون مىكند\r\n\r\nآيا دين افيون عقول آدميان است ؟\r\nاين سؤالى است كه از قرن نوزدهم به اين طرف براى گروهى مطرح شده است . چنان كه در بيت مورد تحليل مشاهده مىكنيم ، اعتقاد مزبور ناشى از بىاطلاعى است .\r\nجلال الدين با استشمام از سر گذشت بشريت و فرهنگ كلى او اين معنى را درك كرده است كه گفتار پيامبران براى عده‌اى از مردم افيون و مخدر جلوه كرده است و اين نكته بسيار جالب توجه است كه مضمون جملهء فوق در قرن نوزدهم نيز با كلمهء افيون گفته شده است بدين ترتيب كه « دين افيون توده ها است » ما در بارهء اين\r\n","description":"","footnote":"","page_name":" 381 ","page_number":385},
  {"content":"\r\n\r\nمسئله موضوعاتى را مطرح مىكنيم :\r\nموضوع يكم\r\n- تفاوت زيادى ميان گويندگان جملهء فوق در دورانهاى پيامبران و قرن نوزدهم موجود است ، زيرا بنا به بررسىهايى كه جلال الدين در بارهء علت انكار پيامبران از نظر قوم سبا نتيجه مىگيرد . اين است كه طغيانگران و ثروتمندان كامكار سبا بودند كه به پيامبران اعتراض نموده و مىگفتند :\r\n\r\nما كجا وين گفت بىهوده كجا\r\nاين چه زرق است و چه شيد است و دغا\r\nخود كجا كو آسمان كو ريسمان\r\nمىنگيرد مغز ما اين داستان\r\nغالباً ما عقل داريم اين قدر\r\nگندنا را مىشناسيم از گزر\r\n\r\nملاحظه مىشود كه اعتراض كنندگان مردم كامور و اغنيا بودند كه پيامبران را مزاحم كامكارىهاى بىقيد و بند و ثروت پرستى خود مىديدند ، نه مردم آگاه و هشيار و انسان دوست .\r\nدر صورتى كه در قرن نوزدهم جملهء « دين افيون توده ها است » را كسانى مىگفتند كه مقصودشان دفاع از كامروايى و قدرت و ثروت خود نبود ، بلكه منظورشان بيان وضع روانى توده ها در مقابل توسل اغنيا بدين بوده است كه موجب تخدير توده ها گشته است .\r\nهمچنين در قرآن با اين حقيقت در بيش از ده آيه روبه رو مىشويم كه منكرين پيامبران طبقه ملا بوده است و چنان كه در يكى از مجلدات گذشته مشروحا توضيح داده‌ايم ، ملا عبارت از چشمگيران و قدرتمندان جوامع بوده است ، نه بيان كنندگان وضع روانى توده ها و نه خود فقرا و بىنوايان ، بنا بر ملاحظات فوق به كار بردن كلمهء افيون از دو طبقه متضاد صورت گرفته است ، در نتيجه بايد گفت تفسيرى كه هر يك از دو طبقهء فوق ( اغنيا و بيان كنندگان وضع روانى توده ها ) در بارهء دين نموده‌اند ، بر طبق عينك مخصوصى بوده است كه بديدگان خود زده بوده و با ماهيت خود دين سر و كارى نداشته‌اند .\r\n","description":"","footnote":"","page_name":" 382 ","page_number":386},
  {"content":"\r\nتوضيح اين كه اغنيا و كاموران مىديدند عقايد و احكام دينى روش آنان را كاملًا تخطئه مىكند و از توسل به زور و قدرت آنها در راه استثمار و بد بخت كردن جوامع مىكاهد و آنان را مانند حيوانات درنده معرفى مىكند كه چنگال خود را به گلوى بىنوايان مىفشرند . از طرف ديگر همان عقايد و احكام دينى به بىنوايان دستور مىداد كه هرگز زير بار ظلم نرويد و از حق حيات خود دفاع كنيد پيامبران براى دفاع از اين هدف به اغنيا و كاموران مىگفتند ، اين قدر به موضوع زندگانى اجتماعى بىاعتنا نباشيد ، آفرينندهء همهء شماها خداى يگانه است . اين تبه كارىهاى شما در كتاب هستى ثبت مىشود ، خداوند متعال براى اين تبه كاريها كيفر خواهد داد .\r\nدر پيش روى شما ابديتى وجود دارد . شما همگى رهسپار پيشگاه الهى هستيد . . . اغنيا و چشمگيران اين مطالب را وسيلهء تخدير مىناميدند و مىگفتند شما با اين موضوعات غير محسوس مىخواهيد از لذت يابىها و آزاديهاى ما جلوگيرى كنيد . عقول ما بدون احتياج به شماها نيكىها و بدىها را تشخيص مىدهد و ما احتياج به راهنمايىهاى شما نداريم ، عقول ما را تخدير نكنيد ، بگذاريد بدون نگرانى هر چه مىخواهيم بگوئيم و انجام بدهيم .\r\nدر صورتى كه جملهء « دين افيون توده ها است » در قرن نوزدهم ، به اين شكل تفسير شده است كه دين را اغنيا براى تخدير توده ها اختراع نموده‌اند يا خود توده ها وقتى كه مىديدند نمىتوانند از واقعيات زندگى بهره مند شوند ، و آگاهى به حق حيات روح آنان را شكنجه مىدهد ، لذا به دين متمسك مىشدند و بوسيله آن خود را تخدير مىكردند : به خود چنين تلقين مىكردند كه اگر در اين زندگانى به آرمانهاى خود نرسيم ، در آن دنيا در حد اعلاى خوشىها غوطه ور خواهيم گشت .\r\nبنا بر اين استناد به افيون بودن دين از دو طبقهء متضاد صورت گرفته است و اين خود چنان كه اشاره كرديم دليل بر آنست كه دين موضوعى است كه هر كسى يا هر طبقه‌اى با عينك اختصاصى خود آن را تفسير و توجيه مىكند .\r\n","description":"","footnote":"","page_name":" 383 ","page_number":387},
  {"content":"\r\n\r\nتوضيح اجمالى در بارهء اين كه آيا اديان جنبهء تخديرى دارند ؟\r\nاولًا ما بايد توضيح مختصرى در بارهء موجوديت روانى انسان و پديدهء دين بيان كنيم و سپس اين مسئله را مطرح كنيم كه آيا اديان براى جوامع انسانى افيون و مخدر است يا نه .\r\nشايد براى كسانى كه كم و بيش مطالعات شايسته در بارهء انسان دارند ، اين حقيقت اثبات شده است كه :\r\n1 - انسان موجودى است كه در كرهء خاكى به وجود آمده و از آغاز زندگى اجتماعيش دست به تلاش و تكاپوهاى پى گير زده و همواره تكامل و ترقى در روابط خود با طبيعت و انسانها را ايده آل خود تلقى نموده و در اين نيت و تكاپو به موفقيتهايى هم نايل شده است .\r\n2 - هرگز ديده نشده است كه هيچ انسان آگاه و هشيار در هر جامعهء پيش رفته‌اى هم كه تصور شود ، وصول نوع انسانى را حتى به آن مطلق كه از نظر جهان بينى نسبى مىباشد ، بپذيرد ، زيرا موقعى كه تاريخ كهنسال بشرى را تا امروز ورق مىزنيم مىبينيم اكثريت افراد بشر با ناكامىهاى گوناگون حركت كرده و به زندگى خود ادامه داده‌اند .\r\nناكامى انسان از دستوراتى كه اوپانيشادها و بودا به رياضت مىدهد ، تا انسان موجود ناشناخته قرن بيستم به خوبى روشن مىشود .\r\nشما مىتوانيد محروميت انسانها را از تحصيل سيستمهاى ايده آل زندگانى دسته جمعى از دوران بردگى تا كنون ، در عبارت زير مطالعه كنيد اين عبارت از آلفرد نورث وايتهد متفكر بسيار معروف مغرب زمين است :\r\n« در خصوص اختلاف نظرهاى سياسى دنياى باستانى هنوز تا كنون چيزى حل و فصل نشده است .\r\n","description":"","footnote":"","page_name":" 384 ","page_number":388},
  {"content":"\r\nتمام مسائل مورد بحث افلاطون امروز هم مطرح است .\r\nمع ذلك ميان نظريات سياسى قديم و جديد تفاوت عمده‌اى وجود دارد .\r\nچون ما با قديمىها در يك قضيه كه آنها همگى در آن اتفاق داشتند ، اختلاف نظر داريم .\r\nدر آن دوران بردگى محور استدلال نظريات سياست مداران بود ، امروز محور استدلال سياست مداران موضوع آزادى است . در ان دوران بردگى ، افكار نافذ در تطبيق اصول بردگى بر حقايق سادهء احساسات اخلاقى و روشهاى اجتماعى با مشكلات مواجه مىشد .\r\nامروزه تحقيقات اجتماعى ما در تطبيق دادن عقيدهء ما راجع به آزادى با دسته‌اى ديگر از حقائق واضحه‌اى كه بهت آور و تطبيق ناپذير بوده و فقط به عنوان ضرورت وحشى تنفر آور تصور مىشوند دچار اشكالاتى مىگردد .\r\nبا اين اوصاف ، آزادى و مساوات با اختلاطى از اوصاف معيوب كه در دنبال دارد ، محور استدلال افكار سياسى جديد را تشكيل مىدهد .\r\nدر حالى كه بردگى براى پيشينيان محور استدلال مشابهى بود با اختلاط به اوصاف معيوب آن . » ( 1 )  عبارت زير را هم از متفكر مزبور توجه فرماييد تا برويم به اصل مطلب خودمان . او مىگويد :\r\n« طبيعت بشرى آن چنان پيچيده و گره خورده است كه ارزش آن برنامه كه روى كاغذ براى تنظيم اجتماع نوشته مىشود ، در نزد مرد حاكم با ارزش همان كاغذ باطل شده هم مساوى نيست . » ( 2 )  در پاسخى كه برتراند راسل از سؤال وايت در بارهء اين كه « چرا بشر هرگز\r\n","description":"","footnote":" ( 1 ) ماجراهاى ايده ها ، آلفرد نورث وايتهد ، ص 22 . .  ( 2 ) همان مأخذ ، ص 31 . . ","page_name":" 385 ","page_number":389},
  {"content":"\r\nنمىتواند هيچ چيز را از روى اعتدال انجام دهد ؟ » چنين مىگويد : « من اطمينان دارم و اميدوارم كه بشر حد وسط را خواهد آموخت و بعقيدهء من نهايت لزوم را دارد و اين عمل كاملًا ممكن است .\r\nمن اين پيش گويىهاى تاريك را كه در جريان آن هستيم به عنوان يك وحى منزل انجيلى تلقى نمىكنم ، من اميدوارى زياد ندارم . » ( 1 )  نظير اين جملات را شما مىتوانيد در اذهان هر انسان آگاه و هشيار در هر دوره و در هر سيستم اجتماعى بخوانيد .\r\nاين وضعى كه براى موجود انسانى مشاهده مىشود ، ناشى از جهل و نابينايى او نبوده است ، لذا اين كه راسل و امثال ايشان مىگويند : « اميدوارم كه بشر حد وسط را خواهد آموخت » بدون تامل همه جانبه گفته شده است زيرا حد اقل بشر از آغاز تمدنهاى بيست و يكگانه حد وسطهاى فراوانى را در مسائل اقتصادى و حقوقى و اخلاقى و اجتماعى و سياسى آموخته بوده و مىدانسته است ، مخصوصاً از دوران رنسانس به اين طرف خيلى از حد وسطها را به دست آورده است ، آيا او توانسته است نه به مقدار دانايىهاى خود در بارهء حقايق ، بلكه يك صدم آن را در متن حيات فردى و اجتماعيش پياده كند ؟ آيا او معناى عدالت را و لو به طور نسبى و به اندازه و كيفيت محصول دورانش نمىدانسته است ؟ آيا او معناى حق و باطل و كمال و نقص و شركت همهء انسانها را در لذايذ و آلام و آرمانها و لو به طور نسبى مربوط به دورانش نياموخته است ؟ پس كو تطبيق اين حد وسطها ؟ اگر انگيزه ها و تبشير و تهديدات دينى تحريك انسانها را به عمل و پياده كردن اين دانسته ها به عهده بگيرد ، آيا عقول آدمى را تخدير كرده است ؟\r\n","description":"","footnote":" ( 1 ) برتراند راسل افكار خود را بيان مىدارد . راسل - وايت بخش مذهب . . ","page_name":" 386 ","page_number":390},
  {"content":"\r\nآيا جملهء ذيل عقول آدميان را تخدير مىكند :\r\n« لَقَدْ أَرْسَلْنا رُسُلَنا بِالْبَيِّناتِ وَأَنْزَلْنا مَعَهُمُ اَلْكِتابَ وَاَلْمِيزانَ لِيَقُومَ اَلنَّاسُ بِالْقِسْطِ » 57 : 25 . ( 1 )  به تحقيق ما پيامبران خود را با آيات و براهين روشن فرستاديم و به وسيلهء آنان كتاب و قوانين وسيلهء سنجش حق و باطل را نازل كرديم ، تا مردم به عدالت قيام كنند ) .\r\nاين آيه ذيل را هم دقيقاً بررسى فرماييد :\r\n« أَنَّه مَنْ قَتَلَ نَفْساً بِغَيْرِ نَفْسٍ أَوْ فَسادٍ فِي اَلأَرْضِ فَكَأَنَّما قَتَلَ اَلنَّاسَ جَمِيعاً وَمَنْ أَحْياها فَكَأَنَّما أَحْيَا اَلنَّاسَ جَمِيعاً » 5 : 32 . ( 2 )  حقيقت چنين است كه كسى كه يك انسان را بدون عنوان قصاص يا فساد در روى زمين بكشد ، مانند اين است كه تمام انسانها را كشته است و هر كس كه يك انسان را زنده كند مانند اين است كه تمام انسانها را زنده كرده است ) .\r\nالبته معلوم است كه مقصود از زنده كردن و ميراندن ، هر گونه قدم مثبت يا منفى در بارهء حيات انسانها است .\r\nآيا اين جملات زير براى تخدير بوده است يا براى تحريك و به دست آوردن هشيارى :\r\n« وَأَنْ لَيْسَ لِلإِنْسانِ إِلَّا ما سَعى وَأَنَّ سَعْيَه سَوْفَ يُرى » 53 : 39 - 40 ( 3 )  ( چيزى براى انسان جز كوششى كه انجام مىدهد وجود ندارد و كوشش و نتيجه آن ديده خواهد شد ) .\r\n« يا أَيُّهَا اَلإِنْسانُ إِنَّكَ كادِحٌ إِلى رَبِّكَ كَدْحاً فَمُلاقِيه » 84 : 6 ( 4 ) \r\n","description":"","footnote":" ( 1 ) سوره الحديد ، آيهء 25 . .  ( 2 ) سوره المائدة ، آيهء 32 . .  ( 3 ) سوره النجم ، آيهء 39 . .  ( 4 ) سوره الانشقاق ، آيهء 6 . . ","page_name":" 387 ","page_number":391},
  {"content":"\r\n( اى انسان به طور قطع تو در زمينه تلاش به ديدار خدايت نائل خواهى گشت ) .\r\n« لَقَدْ خَلَقْنَا اَلإِنْسانَ فِي كَبَدٍ » 90 : 4 ( 1 )  ( ما انسان را در زمينه تقلا و تلاش آفريده‌ايم ) .\r\n« يا أَيُّهَا اَلنَّاسُ إِنَّا خَلَقْناكُمْ مِنْ ذَكَرٍ وَأُنْثى وَجَعَلْناكُمْ شُعُوباً وَقَبائِلَ لِتَعارَفُوا إِنَّ أَكْرَمَكُمْ عِنْدَ الله أَتْقاكُمْ » 49 : 13 ( 2 )  ( اى مردم ، ما شما را از مرد و زنى آفريده و شما را گروه ها و قبائل قرار داديم تا در زندگى يكديگر را دريابيد و هماهنگ شويد ، شريفترين شما در نزد خدا با تقواترين شماها است ) .\r\n« اَلَّذِينَ تَوَفَّاهُمُ اَلْمَلائِكَةُ ظالِمِي أَنْفُسِهِمْ قالُوا فِيمَ كُنْتُمْ ؟ قالُوا كُنَّا مُسْتَضْعَفِينَ فِي اَلأَرْضِ ، قالُوا أَ لَمْ تَكُنْ أَرْضُ الله واسِعَةً فَتُهاجِرُوا فِيها فَأُولئِكَ مَأْواهُمْ جَهَنَّمُ وَساءَتْ مَصِيراً » 4 : 97 ( 3 )  ( كسانى را كه فرشتگان در حالى در مىيابند كه به خود ستم روا داشته‌اند ، مىگويند شما در چه حال بوديد ؟ آن خود شكنان مىگويند : ما در روى زمين بىنوايان بوديم ، فرشتگان مىگويند آيا زمين خدا پهناور نبود ، تا مهاجرت كنيد ؟ منزلگه نهايى آنان دوزخ و آن جايگاه عذاب سختى است ) .\r\n« أَنْزَلَ مِنَ اَلسَّماءِ ماءً فَسالَتْ أَوْدِيَةٌ بِقَدَرِها فَاحْتَمَلَ اَلسَّيْلُ زَبَداً رابِياً وَمِمَّا يُوقِدُونَ عَلَيْه فِي اَلنَّارِ اِبْتِغاءَ حِلْيَةٍ أَوْ مَتاعٍ زَبَدٌ مِثْلُه كَذلِكَ يَضْرِبُ الله اَلْحَقَّ وَاَلْباطِلَ فَأَمَّا اَلزَّبَدُ فَيَذْهَبُ جُفاءً وَأَمَّا ما يَنْفَعُ اَلنَّاسَ فَيَمْكُثُ فِي اَلأَرْضِ كَذلِكَ يَضْرِبُ الله اَلأَمْثالَ . » 13 : 17 ( 4 ) \r\n","description":"","footnote":" ( 1 ) سوره البلد ، آيهء 4 . .  ( 2 ) سوره الحجرات ، آيهء 3 . .  ( 3 ) سوره النساء ، آيهء 97 . .  ( 4 ) سوره الرعد ، آيهء 17 . . ","page_name":" 388 ","page_number":392},
  {"content":"\r\n( آب را از آسمان فرود مىآورد ، در دره ها باندازهء خود به جريان مىافتد ، روى اين سيل كفهاى بر آمده‌اى است . و از آن فلزات با ارزش كه براى زينت يا كالايى مثل آن ذوب مىكنيد ، كفهايى مانند همان كف آب بروز مىكند ، بدينسان خداوند حق و باطل ( موقت و دائمى ) را به هم مىزند اما كفها فروكش مىكنند و مىروند و آن چه كه به حال مردم سودمند است در روى زمين باقى مىماند بدين ترتيب خداوند مثلها مىآورد ) « وَمَنْ كانَ فِي هذِه أَعْمى فَهُوَ فِي اَلآخِرَةِ أَعْمى وَأَضَلُّ سَبِيلًا » 17 : 72 ( 1 )  ( كسى كه در اين دنيا كور باشد در آن دنيا كورتر و گمراه تر است ) .\r\nبه اضافهء اين حقايق محرك ، وضع روانى بشر معمولى را از نظر تأثير دين با صراحت كامل بيان مىكند و مىگويد : اين نابخردان دين را وسيلهء تخدير خود كرده‌اند : - « وَإِذا مَسَّ اَلإِنْسانَ اَلضُّرُّ دَعانا لِجَنْبِه أَوْ قاعِداً أَوْ قائِماً فَلَمَّا كَشَفْنا عَنْه ضُرَّه مَرَّ كَأَنْ لَمْ يَدْعُنا إِلى ضُرٍّ مَسَّه 10 : 12 . . . » ( 2 )  ( موقعى كه ضررى متوجه انسان مىشود ، ما را در حالى كه به پهلو خوابيده يا نشسته يا ايستاده است ، مىخواند ، وقتى كه ضرر را از او مرتفع ساختيم به راه خود مىرود گويى ما را در موقع توجه ضرر نخوانده بود ) « وَإِذا مَسَّ اَلإِنْسانَ ضُرٌّ دَعا رَبَّه مُنِيباً إِلَيْه » 39 : 8 ( 3 )  ( موقعى كه ضررى به انسان متوجه مىشود ، در حالى كه به خدايش مىگرايد او را مىخواند ) .\r\nملاحظه مىشود كه قرآن خدا و دين را بالاتر از آن قرار مىدهد كه تنها در\r\n","description":"","footnote":" ( 1 ) سوره الإسراء ، آيهء 72 . .  ( 2 ) سوره يونس ، آيهء 12 . .  ( 3 ) سوره الزمر ، آيهء 8 . . ","page_name":" 389 ","page_number":393},
  {"content":"\r\n\r\nموقع بد بختىها و نكبتها به عنوان داروى تخدير كننده به كار برده شود . به جملهء ذيل كه از پيشواى دين اسلام على عليه السلام ثابت شده است دقت كنيد : فانى سمعت رسول الله صلى الله عليه و آله يقول فى غير موطن :\r\n« لن تقدس أمة لا يوخذ للضعيف فيها حقه من القوى غير متعتع . » ( 1 )  ( من در بيش از يك مورد از پيامبر خدا شنيدم كه مىفرمود :\r\nهيچ امتى مقدس نخواهد گشت ( به ايده آل مقدس خود نخواهد رسيد ، ) اگر حق ناتوانش را از نيرومندانش بدون فرو گذارى نگيرد ) .\r\nمسلم است كه در مقابل چنين دستور و ايدهء انسانى اغنيا و قدرتمندان بىكار ننشسته و خواهند گفت دين افيون عقول آدميان است نه بىنوايان كه اسلام از آنان طرفدارى مىكند .\r\nبا دقت در آيات فوق جايى براى ترديد نمىماند كه دين الهى نه تنها نمىتواند وسيلهء تخدير باشد ، بلكه اساسىترين و منطقىترين تحريك بزندگى آگاهانه را دين الهى به عهده گرفته است .\r\n3 - هر حقيقت سودمند و عالى كه دچار خواسته هاى حيوانى بشر واقع شود ، مىتواند به تباه كننده ترين مخدرات تبديل شود .\r\nشما تاريخ بشرى را ورق بزنيد خواهيد ديد در هر دوره و عصرى عالىترين حقايق ايده آل انسانى وسيلهء بدترين تخدير شده است . از آن جمله - الف - وطن دوستى - چنان كه در مباحث مجلد هفتم گفتيم به طور طبيعى جايگاه تولد و زندگى آدمى ، كه كشتگاه وجود او تلقى مىشود ، فى نفسه مطلوب و مرغوب است و موضوع دفاع از وطن يكى از آرمانهاى طبيعى انسانى است ، زيرا هجوم بر وطن از يك نظر دقيق هجوم بر حيات انسانهاى ساكن آن وطن است [ البته با قطع نظر از مسائل جهان وطنى كه در افكار عاليه به طور تجريد شده مطرح مىگردد . 
  ] با اين حال\r\n","description":"","footnote":" ( 1 ) نهج البلاغه ، ج 3 ص 113 . . ","page_name":" 390 ","page_number":394},
  {"content":"\r\nهمين موضوع وطن و دفاع از آن وسيله تخدير جوامع گشته چه بد بختىها و نكبتها كه ببار نياورده است .\r\nحب وطن اين قاعده را به انسان آموخته است كه وطن جايگاه طبيعى و بلا مانع براى زندگى انسانى است و مىتواند از مزاياى آن بهره بردارى نمايد . اما اين قاعده نمىگويد شمشير بردار و زندگى تمام جوامع را بمخاطره بيانداز و ميليونها انسان را نابود بساز .\r\nولى ما عملا مىبينيم جريان تاريخ چنين بوده است كه گروهى توانسته‌اند مردم جامعهء خود را با جملهء « دفاع از وطن لازم است » تخدير كرده مسئله را تبديل به « تمام وطنهاى جوامع وطن ما و همهء انسانها به زير سلطهء ما » كشانيده‌اند .\r\nآيا احساس اين واقعيت را كه « ما بدون علت چرا ديگر انسانها را با توسل به زور و ستم تحت سيطره قرار بدهيم ؟ » به وسيلهء وطن خواهى تخدير نكرده‌اند ؟ ب - عدالت - آيا اين حقيقت مقدس را چنگيز وسيلهء تار و مار كردن جوامع انسانى قرار نداده بود ؟ آرى او به سپاهيان خود ستمكارى خوارزمشاه را تلقين و پياده كردن ياسا و يوسون را عدالت معرفى كرده بود . هرگز ديده نشده است كه به استثناى افراد نادر ، كسى پيدا شود كه براى اشباع خواسته هاى خود در تسلط به كرهء زمين از كلمهء ستم بهره بردارى كند . تاريخ بشرى در عين غوطه خوردن در بىداد و ستمگرى پر از ادعاهاى عدالت پيش تازانش مىباشد .\r\nج - علم - چه بگويم در بارهء علم ؟ اين پديدهء محبوب همهء جوامع در همهء دورانها دستاويز عجيبى براى قدرتمندان گشته و چه حق كشىها كه به وسيلهء آن صورت نگرفته است ؟ اين ادعا كه ما آمديم به شما علم بياموزيم و واقعيات را براى شما كشف كنيم تا سر حد تسليم و بردگى بىنوايان نقش تخدير بازى كرده است .\r\n","description":"","footnote":"","page_name":" 391 ","page_number":395},
  {"content":"\r\n\r\nد - هنر ، چه تخديرها كه به وسيلهء اشعار و ساير آثار قلمى و موسيقى ، نصيب بشريت نگشته است . . . آيا اين همه سوء استفاده از عالىترين وسايل براى زندگى مادى و معنوى فرد و اجتماع ، مىتواند اثبات كند كه آن وسايل افيون عقول آدميان است ؟ مسئله اين نيست مسئله اين است كه بشر همواره از آموزش و به كار بستن اصولى كه از منحرف ساختن حقايق جلوگيرى كند اعراض كرده و خواسته هاى طبيعى خود را بر همه چيز مقدم داشته و حاضر شده است كه اصيلترين حقايق را قربانى خواسته هايش بنمايد .\r\nاگر مىخواهيد اين قضيه براى شما قابل قبول تر باشد به دو كتاب ماكياولى مراجعه فرماييد .\r\n4 - اصل مسئلهء دين چنين است كه انسان در اين دنيا مدتى كم و بيش زندگى مىكند\r\nموجوديت عقلى و روانى او در عين حال كه از عرصهء طبيعت به وجود مىآيد ، با رشد تدريجى وابستگى خود را به محيط شخصى ، سپس به قلمرو جامعه و كرهء خاكى و آن گاه ارتباط خود را با مجموع هستى در مىيابد و او با احساس اين ارتباط فوق العادهء با اهميت در صدد جستجوى يك هدف اعلى براى هستى وابستهء خود بر مىآيد در اين جستجو هر موضوعى را كه براى خود به عنوان هدف مطرح مىكند ، برترى روح خود را از آن هدف كاملًا در مىيابد ، چنان كه اگر انگور هم احساسى داشت برترى خود را از غوره كاملًا درك مىنمود ، اگر خود سلولها و اعصاب مغزى به وضع خود آگاهى داشتند به برترى خود از عناصر ناچيز مادى كه از آنها به وجود آمده‌اند آگاهى داشتند ؟ اين احساس برترى يا حد اقل گمان عمومى كه گريبان گير همهء انسانهاى آگاه در همهء قرون و اعصار بوده است ، دو پديدهء روانى متضاد كه يك محصول دارند ، در او نمودار مىسازد :\r\n","description":"","footnote":"","page_name":" 392 ","page_number":396},
  {"content":"\r\n1 - اشتياق به عالىترين كمال ممكن .\r\n2 - نگرانى از خسارت و ورشكستگى در پهنهء هستى .\r\nاين دو پديدهء به ظاهر متضاد را ، عقول نظرى كه همواره با محسوسات و وسايل محسوس سر و كار دارد ، مرتفع نمىسازد .\r\nاگر چه براى نابود كردن اين دو پديده از عوامل مخدر فراوانى بهره بردارى شده است ، ولى تا كنون آن همه عوامل نتوانسته است ، از بروز آن دو پديده در مغز يا روان انسانها جلوگيرى كند .\r\nاز طرف ديگر چنان كه در مقدمات سه گانه متذكر شديم ، مخالفان دين هم تا كنون نتوانسته‌اند ناكامى بشر را كه مولود از دست دادن عقايد آرامش بخش دينى است ، با هيچ وسيله‌اى مرتفع بسازند .\r\nبنا به ملاحظات فوق اين جمله كه « دين افيون عقول است » چه به وسيلهء اغنيا و كامكاران تبه كار جوامع و چه بوسيله ى بررسى كنندگان وضع روانى انسانها در طول تاريخ گفته شده باشد بايد مورد تجديد نظر لازم و كافى قرار بگيرد .\r\nزيرا با نظر به گفته هاى قبلى ، دين آرامش بخش اضطرابات روانى انسانها در جهان پر از اسرار است ، نه تخدير كنندهء عقول آنان .\r\nبلى ، ما منكر آن نيستيم كه بدترين سوء استفاده ها به وسيلهء قدرتمندان در بارهء دين صورت گرفته ، بلكه نه تنها قدرتمندان بوسيله دين جوامع را تخدير كرده‌اند ، بلكه براى اشباع خواسته هاى خود شمشيرها را به وسيلهء ادعاى دين تيز كرده و مردم را به وسيلهء يكديگر از پاى در آورده‌اند .\r\nمخصوصاً با نظر به روشى كه اسلام در بارهء عقل در بر داشته و با كلمات گوناگون در بيش از صدها مورد ، عقل را تمجيد و انديشه و تفكر را تعظيم نموده و مردم را به تعقل و انديشه تحريك جدى نموده است . اين واقعيت روشن مىشود كه دين فى نفسه عامل محرك است نه عامل تخدير .\r\n","description":"","footnote":"","page_name":" 393 ","page_number":397},
  {"content":"\r\n\r\nتفسير ابيات\r\nبراى روشن شدن مسئلهء فوق مثالى را مىآورم : دباغى براى خريدن كالاى مورد احتياج به بازار رفت موقعى كه به بازار عطر فروشان رسيد بوى عطر چنان كلافه اش كرد كه در همانجا بر زمين افتاد از بامداد تا نصف روز مانند لاشهء بىجان و بىهوش در آن بازار افتاده بود بسيارى از مردم پيرامون او گرد آمده همگى « لا حول و لا قوه الا بالله » مىگفتند و در صدد درمانش بر مىآمدند .\r\nيكى پيش آمده دست بر دلش مىماليد ديگرى گلاب آورده و بر رويش مىپاشيد اين بىنوا نمىدانست كه در اين بازار بوى گلاب است كه او را بروز سياه نشانده است شخص ديگر دست و سر او را مىماليد ديگرى كاه گل تر درست كرده براى معالجهء او مىآورد يكى ديگر بخور عود و شكر ساخته و بدماغش نزديك مىكرد ديگرى به گمان آن كه گرمايش زده است لباسهاى او را از تنش در مىآورد شخص ديگرى خم شده گوش به بينيش نزديك مىكرد كه به بيند آيا نفس مىكشد يا نه كس ديگرى پيش آمده و دهان او را باز كرده مىبوييد يك شخص ديگر نبضش را گرفته و مىخواست ببيند نبضش حركت مىكند يا نه آن كسى كه دهانش را مىبوييد گمان مىكرد كه شايد بنگ و حشيش كشيده و يا شرابى خورده است بدينسان همهء مردم علت بىهوشى او را نفهميدند بدين جهت خبر به خويشانش بردند كه وضع بهت آور اين مرد را به اطلاع آنها برساند به خويشانش گفتند بياييد كه :\r\n\r\n( ( 268 ) ) كس نمىداند كه چون مصروع گشت\r\nيا چه شد كاو را فتاد از بام طشت\r\n\r\nاين دباغ بردارى داشت دانا و هشيار و خود را با شتاب به بالين برادرش رسانيد . او اندكى سرگين سگ در آستين آورده بود ، با عجله موج مردم را شكافت و ناله كنان به بالين برادرش رسيد .\r\n\r\n( ( 271 ) ) گفت من رنجش همىدانم ز چيست\r\nچون سبب دانى دوا كردن جليست\r\n\r\nآرى پيدا كردن دارو مشكل نيست آن چه كه مشكل است پيدا كردن سبب\r\n","description":"","footnote":"","page_name":" 394 ","page_number":398},
  {"content":"\r\nو عامل درد است وقتى كه تو از سبب آگاه گشتى كار براى تو سهل است .\r\nاين است قانون معارف هميشگى ما كه دانستن اسباب بر طرف كننده نادانيها است ، او .\r\n\r\n( ( 274 ) ) گفت با خود هستش اندر مغز و رگ\r\nتوى بر تو بوى آن سرگين سگ\r\n\r\nمن اين برادرم را به خوبى مىشناسم ، او از بامداد تا شبانگاه در ميان كثافتها و عفونتهاى متنوع براى به دست آوردن روزى غوطه ور است و چون هميشه به بوى كثيف عادت كرده است لذا بوى خوش عطر تباهش ساخته است .\r\nاين پديدهء عادت را سهل و ناچيز نشماريد براى اين بود كه جالينوس بزرگ چنين دستور مىداد كه براى بيمار آن چه را كه عادت كرده است بدهيد و اين رنج و آسيبى كه به بيمار رسيده به جهت ترك چيزهايى است كه به آنها اعتياد داشته است اين بىنواى خاك افتاده مانند جعل كارش سرگين كشيدن است و گلاب او را بىهوش خواهد ساخت .\r\nيگانه دواى او كه از اين رنج و شكنجه نجاتش خواهد داد همان سرگين سگ است كه مورد اعتياد اوست خداى ما فرموده است « الخبيثات للخبيثين » برو در پشت و روى اين كلام الهى بيانديش .\r\nاندرز گويان و خير خواهان كه در بازار پيرامون آن مرد دباغ صف كشيده بودند مىخواستند با عنبر و گلاب علاجش كنند و به هوشش بياورند ولى اين حقيقت را نمىدانستند كه :\r\n\r\n( ( 282 ) ) مر خبيثان را نسازد طيبات\r\nدر خور و لايق نباشد اى ثقات\r\n\r\nبر گرديد و در احوال منكران پيامبران با دقت بنگريد آنان بدان جهت كه در لجنها و كثافتهاى هوى و هوس و شهوات غوطه ور شده بودند موقعى كه بوى روح افزاى وحى به مشام آنان نزديك مىشد گيج و كلافه مىگشتند و به پيامبران مىگفتند ما به وجود شما فال بد مىزنيم .\r\n","description":"","footnote":"","page_name":" 395 ","page_number":399},
  {"content":"\r\nاين گفتارهاى شما براى ما رنج و بيمارى مىآورد ، وعظ و اندرزهاى شما براى ما فال بدى است اگر براى ما نصيحت بگوييد ما شما را سنگسار خواهيم كرد شما برويد دنبال كارتان .\r\n\r\n( ( 286 ) ) ما به لغو و لهو فربه گشته ايم\r\nدر نصيحت خويش را نسرشته ايم\r\n( ( 287 ) ) هست قوت ما دروغ و لهو و لاغ\r\nشورش معده است ما را اين بلاغ\r\n\r\nشما پيامبران رنجها و گرفتارى ما را صد برابر مىكنيد شما مىخواهيد عقول ما را با افيون معالجه كنيد آرى\r\n\r\nگند شرك و كفر ايشان بىحد است\r\nهين كه دباغ اوفتاده بىخود است\r\n\r\n","description":"","footnote":"","page_name":" 396 ","page_number":400},
  {"content":"\r\n\r\nمعالجه كردن برادر دباغ ، دباغ را به خفيه به بوى سرگين\r\n\r\n( ( 289 ) ) خلق را مىراند از وى آن جوان\r\nتا علاجش را نبينند آن كسان\r\n( ( 290 ) ) سر بگوشش برد هم چون راز گو\r\nپس نهان آن چيز بر بينى او\r\n( ( 291 ) ) كاو به كف سرگين سگ ساييده بود\r\nداروى مغز پليد آن ديده بود\r\nچون كه بوى آن حدث را واكشيد\r\nمغز زشتش بوى ناخوش را شنيد\r\n( ( 292 ) ) ساعتى شد مرده جنبيدن گرفت\r\nخلق گفتند اين فسونى بد شگفت\r\n( ( 293 ) ) كاين بخواند افسون به گوش او دميد\r\nمرده بود افسون به فريادش رسيد\r\n( ( 294 ) ) جنبش اهل فساد آن سو بود\r\nكه ز ناز و غمزه و ابرو بود\r\n( ( 295 ) ) هر كه را مشك نصيحت سود نيست\r\nجز بدين بوى بدش بهبود نيست\r\n( ( 296 ) ) مشركان را ز ان نجس خواندست حق\r\nكاندرون پشك زادند از سبق\r\n( ( 297 ) ) كرم كاو زاده است در سرگين ابد\r\nمىنگرداند به عنبر خوى خود\r\n( ( 298 ) ) چون نزد بر وى نثار رشّ نور\r\nاو همى جسم است نى دل چون قشور\r\n( ( 299 ) ) ور ز رشّ نور حق قسميش داد\r\nهم چو رسم بيضه سرگين مرغ زاد\r\n( ( 300 ) ) ليك نى مرغ خسيس خانگى\r\nبلكه مرغ دانش و فرزانگى\r\n( ( 301 ) ) تو بدان مانى كز آن نورى تهى\r\nز انكه بينى بر پليدى مىنهى\r\n( ( 302 ) ) از فراقت زرد شد رخسار و رو\r\nبرگ زردى ميوهء ناپخته تو\r\n( ( 303 ) ) ديگ ز آتش شد سياه و دود فام\r\nگوشت از سختى چنين مانده است خام\r\n( ( 304 ) ) هشت سالت جوش دادم در فراق\r\nكم نشد يك ذرّه خاميت از نفاق\r\nخامى و هرگز نخواهى پخت تو\r\nگر هزاران بار جوشى اى عتو\r\n( ( 305 ) ) غورهء تو سنگ بسته كز سقام\r\nغوره ها اكنون مويزند و تو خام\r\n\r\n","description":"","footnote":"","page_name":" 397 ","page_number":401},
  {"content":"\r\n\r\n\r\nروايت\r\n« ان الله خلق خلقه فى ظلمه فالقى عليهم شيئا من نوره فمن اصابه من ذلك النور يومئذ اهتدى و من اخطاه ضل . » ( 1 )  ( خداوند مخلوقاتش را در تاريكى آفريد ، آن گاه چيزى از نور خود را بر آنها انداخت [ و اگر بجاى فالقى عليهم نوره رش عليهم نوره باشد ، معنايش اين است كه از نور خود بانها پاشيد . 
  ] كسى كه از آن نور در آن موقع به دو اصابت كرده رستگار و كسى كه از آن نور محروم شده است گمراه گرديده است 
  ] .\r\nتوضيح\r\n- رواياتى بدين مضمون در منابع هر دو گروه شيعه و سنى ديده مىشود مانند اخبار طينت اوليه . مسلم است كه ظواهر ابتدايى اين روايات نه با احكام عقل سليم سازگار است و نه با منابع معتبر اسلامى ، لذا بايستى روايات مزبور به نحوى تفسير شود كه مقبول عقل و منابع اصلى اسلامى بوده باشد .\r\nدر مقابل اين گونه روايات ، آياتى از قرآن مجيد وجود دارد كه با اشكال گوناگون اثبات مىكند كه تعهد و مسئوليت در اين دنيا براى همه افراد بشرى كه داراى خلقت معتدل هستند ، وجود دارد مانند :\r\n« وَنَفْسٍ وَما سَوَّاها . فَأَلْهَمَها فُجُورَها وَتَقْواها . قَدْ أَفْلَحَ مَنْ زَكَّاها . وَقَدْ خابَ مَنْ دَسَّاها . » 91 : 7 - 10 ( 2 )  ( سوگند به نفس و بان وضعى كه خدا آن را ساخته و هر دو نيروى فسق و تقوا را به او الهام نموده است . هر كس كه نفس را تزكيه كند ، رستگار و هر كس كه آن را تباه سازد محروم مىگردد . )\r\n","description":"","footnote":" ( 1 ) الجامع الصغير ، سيوطى ، ج 1 ص 251 و 252 و در پاورقى رمضانى به جاى « فالقى عليهم شيئا من نوره » اين جمله آمده است : « ثم رش عليهم من نوره » . .  ( 2 ) سوره الشمس ، آيهء 7 تا 10 . . ","page_name":" 398 ","page_number":402},
  {"content":"\r\n« فَأَقِمْ وَجْهَكَ لِلدِّينِ حَنِيفاً فِطْرَتَ الله اَلَّتِي فَطَرَ اَلنَّاسَ عَلَيْها . » 30 : 30 ( 1 )  ( روى خود را به دين الهى مستقيم و خالص گردان [ مقصود از وجه روى ظاهرى و عضوى نيست ، بلكه منظور روى روح است 
  ] اين است فطرت اولى خدا دادى كه سرشت مردم را روى آن بنا نهاده است .\r\nصراحت اين آيه در اين كه فطرت اولى همهء انسانها گرايش به خدا است كه منبع سعادت جاودانى است ، قابل انكار نمىباشد .\r\n« وَمَنْ يَكْسِبْ إِثْماً فَإِنَّما يَكْسِبُه عَلى نَفْسِه . » 4 : 111 ( 2 )  ( كسى كه گناهى را مىاندوزد ، اندوختن آن گناه به گردن خود او است ) .\r\n« يَوْمَ تَأْتِي كُلُّ نَفْسٍ تُجادِلُ عَنْ نَفْسِها » 16 : 111 ( 3 )  ( روز رستاخيز روزيست كه هر كسى با نفس خود مجادله خواهد كرد ) .\r\n« أَ لَمْ أَعْهَدْ إِلَيْكُمْ يا بَنِي آدَمَ أَنْ لا تَعْبُدُوا اَلشَّيْطانَ إِنَّه لَكُمْ عَدُوٌّ مُبِينٌ وَأَنِ اُعْبُدُونِي هذا صِراطٌ مُسْتَقِيمٌ . » 36 : 60 - 61 ( 4 )  ( اى فرزندان آدم ، مگر من با شما پيمان نبسته‌ام كه شيطان را نپرستيد زيرا او براى شما دشمن آشكارا است و مرا بپرستيد ، اين است راه راست ) .\r\n« وَإِذْ أَخَذَ رَبُّكَ مِنْ بَنِي آدَمَ مِنْ ظُهُورِهِمْ ذُرِّيَّتَهُمْ وَأَشْهَدَهُمْ عَلى أَنْفُسِهِمْ أَ لَسْتُ بِرَبِّكُمْ قالُوا بَلى شَهِدْنا أَنْ تَقُولُوا يَوْمَ اَلْقِيمَةِ إِنَّا كُنَّا عَنْ هذا غافِلِينَ » 7 : 172 ( 5 )  ( و موقعى كه پروردگار تو از فرزندان آدم پيش از تولد پيمان گرفته و از آنان\r\n","description":"","footnote":" ( 1 ) سوره الروم ، آيهء 30 . .  ( 2 ) سوره النساء ، آيهء 111 و همين مضمون در سوره هاى زير آمده است : لقمان آيه 12 فاطر آيه 18 يونس آيه 108 الإسراء آيه 7 و 15 النمل آيه 92 . .  ( 3 ) سوره النحل ، آيهء 111 . .  ( 4 ) سوره يس ، آيهء 60 . .  ( 5 ) سوره الاعراف ، آيهء 172 . . ","page_name":" 399 ","page_number":403},
  {"content":"\r\n\r\nبر خودشان گواه گرفت كه آيا من پروردگار شما نيستم ، آنان گفتند بلى ، ما شهادت مىدهيم [ اين استشهاد براى آن بود كه 
  ] روز قيامت نگوييد ما از اعتقاد به خدا غافل بوديم ) .\r\n« بَلِ اَلإِنْسانُ عَلى نَفْسِه بَصِيرَةٌ . وَلَوْ أَلْقى مَعاذِيرَه » 75 : 14 - 15 ( 1 )  ( بلكه انسان به نفس خود بينا است اگر چه عذرهاى خود را بياورد ) .\r\nاگر انقسام آدميان به دو گروه شقى و سعيد از ما قبل تولد و دنياى تكليف به وجود آمده بود ، اين آيه نمىتوانست شامل عموم مردم باشد ، زيرا در اين صورت اشقياى ما قبل تولد عذرهاى خود را مىتوانند بياورند و براى تبه كارى خود مجوزى نشان بدهند .\r\nبه اضافهء اين كه اگر انقسام مزبور صحيح بود ، بينايى انسانها به حقيقت خويشتن امكان نداشت ، زيرا براى هيچ كس روشن نيست كه وضع نهايى او چيست .\r\nتفسير ابيات\r\nبرادر آن دباغ جوان مردم را از پيرامون دباغ متفرق ساخت تا چگونگى معالجهء او را درك نكنند ، آن گاه مانند كسى كه مىخواهد رازى به گوش كسى بگويد دهان به گوش دباغ نزديك كرده سپس سرگين سگ را كه ساييده بود به بينى او نزديك كرد وقتى كه دباغ بوى آن سرگين را استشمام كرد و آن بو به مغز زشتش راه يافت\r\n\r\n( ( 292 ) ) ساعتى شد مرده جنبيدن گرفت\r\nخلق گفتند اين فسونى بد شگفت\r\n( ( 293 ) ) كاين بخواند افسون به گوش او دميد\r\nمرده بود افسون به فريادش رسيد\r\n\r\nاين است درد بىدرمان پديدهء تعليم و تربيت كه به صورت معماى لا ينحل در آمده است زيرا براى گشودن راه سازندگى و تكامل بايستى از وسايل ناشايست بمقاصد عالى بهره بردارى كرد آنان كه غوطه ور در فسادند تشويق آنان بوسائل ناز و غمزه و ابرو و ساير پديده هاى بىاصل نيازمند است براى كسانى كه مغزشان آلوده به لجنها و كثافات طبيعت است ، مشك عطر آگين پند و اندرز سودى نمىدهد و بهبودى آنان احتياج به\r\n","description":"","footnote":" ( 1 ) سوره القيامة ، آيهء 15 . . ","page_name":" 400 ","page_number":404},
  {"content":"\r\nاستشمام بوهاى متعفن دارد .\r\nخداى ما بدان جهت مشركين را نجس خوانده است كه در درون سرگينها زاييده شده‌اند . آن كرم محقر كه در سرگين زاييده مىشود خوى لجن پرستى او را عنبر عطر نمىتواند بر گرداند .\r\nو چون نور الهى بر هستى آنان پاشيده نشده است ، لذا سر تا پا جسم و پوستند كه از دل و مغز محرومند . اگر از نور الهى نصيبى به آنان برسد طبيعت ماديشان مانند تخمى كه در سرگين گذاشته مىشود تا جوجه بياورد ، تولد جديدى پيدا مىكند .\r\nنتيجهء دريافت نور الهى آدمى را از تخم طبيعت مانند مرغ دانش و فرزانگى بيرون مىآورد نه مرغ پست خانگى .\r\nآن معشوق هجران كشيده به عاشق مىگويد مثل تو مثل همان دباغ است كه دماغ و مغزش به پليديها عادت كرده است تو از نور الهى تهى و محرومى . رخسار تو از فراق زرد شده و مانند برگ زرد و ميوهء ناپخته مىباشى ، تو بان ديگ مىمانى كه دود و آتش سياهش كرده و گوشت آن از سفتى همچنان خام مانده است ، من هشت سال دوران فراق ، تو را مىجوشانيدم ، اما دو رويى تو نگذاشت كه حتى يك ذره از خامى تو كاسته شود آرى -\r\n\r\nخامى و هرگز نخواهى پخت تو\r\nگر هزاران بار جوشى اى عتو\r\n\r\nبرو -\r\n\r\n( ( 305 ) ) غورهء تو سنگ بسته از سقام\r\nغوره ها اكنون مويزند و تو خام\r\n\r\n","description":"","footnote":"","page_name":" 401 ","page_number":405},
  {"content":"\r\n\r\n\r\nعذر خواستن عاشق از گناه خويش به تلبيس و روى پوش و فهم كردن معشوق را نيز\r\n\r\n( ( 306 ) ) گفت عاشق امتحان كردم مگير\r\nتا ببينم تو حريفى يا ستير ؟\r\n( ( 307 ) ) من همىدانستمت بىامتحان\r\nليك كى باشد خبر هم چون عيان\r\n( ( 308 ) ) آفتابى نام تو مشهور و فاش\r\nچه زيان است ار بكردم ابتلاش\r\n( ( 309 ) ) تو منى من خويشتن را امتحان\r\nمىكنم هر روز در سود و زيان\r\n( ( 310 ) ) انبيا را امتحان كرده عدات\r\nتا شده ظاهر از ايشان معجزات\r\n( ( 311 ) ) امتحان چشم خود كردم به نور\r\nاى كه چشم بد ز چشمان تو دور\r\n( ( 312 ) ) اين جهان هم چون خرابه است و تو گنج\r\nگر تفحص كردم از گنجت مرنج\r\n( ( 313 ) ) ز ان چنين بىخردگى كردم گزاف\r\nتا زنم با دشمنان هر بار لاف\r\n( ( 314 ) ) تا زبانم چون تو را نامى نهد\r\nچشم از اين ديده گواهىها دهد\r\n( ( 315 ) ) گر شدم در راه حرمت راه زن\r\nآمدم اى مه به شمشير و كفن\r\nجز به شمشير خود اى شاهم مكش\r\nبيش از اين از دورى اى ماهم مكش\r\n( ( 316 ) ) جز به دست خود مبرّم پا و سر\r\nكه از اين دستم نه از دست دگر\r\n( ( 317 ) ) از جدايى باز مىرانى سخن\r\nهر چه خواهى كن و ليكن اين مكن\r\n( ( 318 ) ) در سخن آبادم اين دم راه شد\r\nگفت امكان نيست چون بيگانه شد\r\nقشر را گفتيم و مغز آمد دفين\r\nگر بمانيم اين نماند همچنين\r\nگر خطايى آمد از ما در وجود\r\nچشم مىداريم در عفو اى ودود\r\nامتحان كردم مرا معذور دار\r\nچون ز فعل خويش گشتم شرمسار\r\n\r\nتفسير ابيات\r\nعاشق در پاسخ معشوق مىگويد : من در صدد امتحان تو بودم تا ببينم آيا تو حريف بىپرده‌اى يا مستور و پاك دامن ، من بدون امتحان تو را شناخته بودم ولى آن\r\n","description":"","footnote":"","page_name":" 402 ","page_number":406},
  {"content":"\r\nشناسايى من از روى خبر و حدس بود كه با مشاهدات علمى كه پس از امتحان به وجود مىآيد قابل مقايسه نمىباشد .\r\nتو آن خورشيد جهان افروزى كه نام تو در همهء آفاق مشهور است . آزمايش چون تو خورشيدى چه زيان دارد ؟ و آن گهى پديدهء عشق تويى و منى را از ميان برداشته در حقيقت من خود را امتحان كرده‌ام .\r\nپيامبران الهى را دشمنان آزمايش مىكردند و بدين سبب آنان به اظهار معجزات مجبور مىگشتند .\r\nاى معشوق عزيزم كه چشم بد از چشمانت دور باد ، من در حقيقت با نور تو چشمان خود را آزمودم ، از آزمايشى كه در بارهء تو انجام دادم ناراحت مباش زيرا :\r\n\r\n( ( 312 ) ) اين جهان همچون خرابه است و تو گنج\r\nگر تفحص كردم از گنجت مرنج\r\n\r\nاين كه مىبينى بدون دقت و عاقبت بينى و از روى گزاف در صدد امتحان تو بر آمدم براى اين بود كه بعد از اين بتوانم همواره در مقابل دشمنان و رقيبانم لاف عشق بزنم ، وقتى كه زبان من از پاكى و نيكىهاى تو مىگويد چشمان من نيز كه اين صفات را ديده‌اند گواهى مىدهند .\r\nاگر احترام تو را بجاى نياوردم و مانند راه زنان سر كوى تو را گرفتم ، اكنون هستيم را در اختيارت مىگذارم ، در يك دستم شمشير و در دست ديگر كفن رو در روى تو ايستاده‌ام ، تو مىتوانى هم اكنون مرا از پاى در آورى و روانهء زير خاك تيره‌ام سازى . اينك با دست خود شمشير در اختيارت مىگذارم تا با شمشير خود مرا از پاى در آورى ، بيش از اين اى زيبا روى ماه رخسار ، تحمل فراقت را ندارم بدان جهت كه هستى من وابستهء دست تو است جز با دست خويش مرا از پاى در نياور .\r\nتو از جدايىها سخن مىگويى اما در بارهء من هر چه خواهى بگو و انجام بده اما صحبت از جدايى در ميان مىآور .\r\nاينك راه ما به جايگاه عالى سخن كشيده شده است ولى چون وقت بىگاه است\r\n","description":"","footnote":"","page_name":" 403 ","page_number":407},
  {"content":"\r\nدم بر مىبندم و سخنى نمىگويم . ما تا كنون پوست و قالب سخن را گفتيم و مغز در ميان آن پوشيده بود ، اگر فرصت اجازه دهد اين سخن را بار ديگر آشكار خواهيم كرد . اى خداى بزرگ :\r\n\r\nگر خطايى آمد از ما در وجود\r\nچشم مىداريم در عفو اى ودود\r\n\r\nآن گاه عاشق به معشوق خود مىگويد : من تو را امتحان كردم ، معذورم بدار ، زيرا از كار خود بسى شرمسارم .\r\n","description":"","footnote":"","page_name":" 404 ","page_number":408},
  {"content":"\r\n\r\nرد كردن معشوق عذر عاشق را و تلبيس او را در روى او ماليدن\r\n\r\n( ( 320 ) ) در جوابش بر گشاد آن ماه لب\r\nكه سوى ما روز و سوى توست شب\r\n( ( 321 ) ) حيله هاى تيره اندر داورى\r\nپيش بينايان چرا مىآورى ؟\r\n( ( 322 ) ) هر چه در دل دارى از مكر و حيل\r\nپيش ما پيداست چون روز اى دغل\r\n( ( 323 ) ) گر بپوشيمش ز بنده پرورى\r\nتو چرا بىرويى از حد مىبرى\r\n( ( 324 ) ) از پدر آموز كادم در گناه\r\nخوش فرود آمد به سوى پايگاه\r\n( ( 325 ) ) چون بديد آن عالم الاسرار را\r\nكرد ورد خويش استغفار را\r\n( ( 326 ) ) بر سر خاكستر انده نشست\r\nوز بهانه شاخ تا شاخى نجست\r\n( ( 327 ) ) ربنا انا ظلمنا گفت و بس\r\nچون كه جانداران بديد او پيش و پس\r\n( ( 328 ) ) ديد جانداران پنهان هم چو جان\r\nدور باش هر يكى تا آسمان\r\n( ( 329 ) ) كه هلا پيش سليمان مور باش\r\nتا بنشكافد تو را اين دور باش\r\n( ( 330 ) ) جز مقام راستى يك دم مأيست\r\nهيچ لالا مرد را چون چشم نيست\r\n( ( 331 ) ) كور اگر از پند پالوده شود\r\nهر دمى او باز آلوده شود\r\n( ( 332 ) ) آدما تو نيستى كور از نظر\r\nليك إذا جاء القضاء عمى البصر\r\n( ( 333 ) ) عمرها بايد به نادر گاه گاه\r\nتا كه بينا از قضا افتد به چاه\r\n( ( 334 ) ) كور را خود اين قضا همراه اوست\r\nكه مر او را اوفتادن طبع و خوست\r\n( ( 335 ) ) در حدث افتد نداند بوى چيست\r\nاز من است اين بوى باز آلودگيست\r\n( ( 336 ) ) ور كسى بر وى كند مشكى نثار\r\nهم ز خود داند نه از احسان يار\r\n( ( 337 ) ) پس دو چشم دل كه آن هفتاد توست\r\nپيش چشم حس كه خوشه چين اوست\r\n( ( 339 ) ) اى دريغا ره زنان بنشسته اند\r\nصد گره زير زبانم بسته اند\r\n( ( 340 ) ) پاى بسته چون رود خوش راهوار\r\nبس گران بنديست اين معذور دار\r\n\r\n","description":"","footnote":"","page_name":" 405 ","page_number":409},
  {"content":"\r\n\r\n\r\n( ( 341 ) ) اين سخن اشكسته مىآيد دلا\r\nكاين سخن دُرّ است و غيرت آسيا\r\n( ( 342 ) ) درّ اگر چه خرد و اشكسته شود\r\nتوتياى ديدهء خسته شود\r\n( ( 343 ) ) اى دراز اشكست خود بر سر مزن\r\nكز شكستن روشنى خواهى شدن\r\n( ( 344 ) ) همچنين اشكسته بسته گفت نيست\r\nحق كند آخر درستش كاو غنيست\r\n( ( 345 ) ) گندم ار بشكست وز هم در شكست\r\nبر دكان آمد كه نك نان درست\r\n( ( 346 ) ) تو هم اى عاشق چو جرمت گشت فاش\r\nآب و روغن ترك كن اشكسته باش\r\n( ( 347 ) ) آن كه فرزندان خاص آدمند\r\nنفخهء انّا ظلمنا مىدمند\r\n( ( 348 ) ) حاجت خود عرض كن حجت مگو\r\nهم چو ابليس لعين فتنه جو\r\n( ( 349 ) ) سخت رويى گر و را شد عيب پوش\r\nدر ستيزه و سخت رويى رو بكوش\r\nاز ستيزه خواست بو جهل لعين\r\nمعجزات از مصطفى شاه مهين\r\n( ( 350 ) ) آن ابو جهل از پيمبر معجزى\r\nخواست هم چون كينه ور ترك غزى\r\nمعجزهء جست از نبى بو جهل سگ\r\nديد و نفزودش از آن الا كه شك\r\n( ( 351 ) ) ليك آن صدّيق حق معجز نخواست\r\nگفت اين رو خود نگويد غير راست\r\n( ( 352 ) ) كى رسد همچون تويى را كز منى\r\nامتحان هم چو من يارى كنى\r\n\r\nآيه\r\n« قالا رَبَّنا ظَلَمْنا أَنْفُسَنا وَإِنْ لَمْ تَغْفِرْ لَنا وَتَرْحَمْنا لَنَكُونَنَّ مِنَ اَلْخاسِرِينَ » 7 : 23 . ( 1 )  ( آدم و حوا گفتند پروردگارا ، ما به خود ستم كرديم ، اگر تو ما را نبخشايى و بما رحم نكنى به طور حتم ما از زيان كاران خواهيم بود ) .\r\n","description":"","footnote":" ( 1 ) سوره الاعراف ، آيهء 22 . ","page_name":" 406 ","page_number":410},
  {"content":"\r\n\r\n\r\n( ( 323 ) ) گر بپوشيمش ز بنده پرورى\r\nتو چرا بىرويى از حد مىبرى\r\n\r\nپرده هايى كه از عنايت خداوندى روى گناهان ما كشيده مىشود نبايد ما را مغرور بسازد .\r\nيكى از اوصاف پاك الهى ، ستارى او است .\r\nروى خطاها و گناهان آدميان پرده ها مىكشد و جريان حوادث را به ترتيبى پيش مىآورد كه گناه و انحراف انسانى نمودار نمىگردد ، اين لطف و عنايت براى آن است كه گناهان اولى و دومى و همچنين تا چند بار ديگر ، نمىتواند وجدان آدمى را مختل نموده و خاصيت قطب نمايى آن را از بين ببرد ، حتى اگر كوچكترين فرصتى براى حركت و فعاليت وجدان باقى بماند ، باز لطف الهى نمىگذارد بندهء ناتوانش رسوا گردد ، لذا :\r\n\r\nلطف حق با تو مداراها كند\r\n\r\nباشد كه بر گردى و با ندامت واقعى و اجتناب از گناه روح را تصفيه نمايى . مخصوصاً با در نظر داشتن اين اصل - « إِنَّ الله لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ » 13 : 11 . ( 1 )  بايد گفت كه خدا هرگز يك انسان را رسوا و بد بخت نمىسازد ، بلكه اين خود انسان است كه با دست خود موجوديتش را عوض مىكند .\r\nپس در حقيقت خداوند پردهء كسى را نمىدرد و رسوايش نمىسازد ، بلكه او براى هر جريان و رويدادى در دو قلمرو انسان و جهان قوانينى وضع كرده است كه مطابق آن قوانين ، حوادث به نتايج خود مىپيوندد و روابط يكديگر را دنبال هم مىكشانند .\r\n","description":"","footnote":" ( 1 ) سوره الرعد ، آيهء 11 . . ","page_name":" 407 ","page_number":411},
  {"content":"\r\n\r\nوقتى كه شعله‌اى در بنزين انداخته شود ، آن بنزين زبانه خواهد كشيد ، اين است قانون الهى .\r\nهمچنين بىاعتنايى به تعهد و مسئوليت ، تبه كارى انسانى را دير يا زود بروز خواهد داد ، اين است قانون الهى .\r\nقاعدهء پرده پوشى الهى در حقيقت ، ما فوق قوانين جارى در حوادث ديگر است .\r\nاين لطفى است كه از عدالت به معناى عالى الهى سر چشمه مىگيرد و تا چند صباحى ديده گان و مشاعر ساير انسانها را از كردار گنهكار منصرف مىسازد ، يا ترتيب حوادث با وضعى جريان پيدا مىكند كه از رسوايى گنهكار جلوگيرى مىكند ولى .\r\n\r\nچون كه از حد بگذرد رسوا كند\r\n( ( 332 ) ) آدما تو نيستى كور از نظر\r\nليك إذا جاء القضاء عمى البصر\r\n( ( 333 ) ) عمرها بايد به نادر گاه گاه\r\nتا كه بينا از قضا افتد به چاه\r\n( ( 334 ) ) كور را خود اين قضا همراه اوست\r\nكه مر او را اوفتادن طبع و خوست\r\n\r\nآيا در جريان قضاى الهى ، آدم بينا با نابينا فرق دارد ؟\r\nاگر جلال الدين تفاوت جريان قضاى الهى را در بارهء انسانها به جهت تفاوت موقعيتهاى وجودى آنان بيان مىكرد ، مسأله‌اى كاملًا روشن بود ، ولى در دو بيت مورد تحليل اختلاف انسانها را در مجراى قضاى الهى ، ناشى از اختلاف آنان در بينايى و نابينايى مىداند .\r\nاين مطلب در كشف نظريات جلال الدين در موضوع قضا و قدر اهميت فوق العادهء\r\n","description":"","footnote":"","page_name":" 408 ","page_number":412},
  {"content":"\r\nدارد ، زيرا بنا به اين گفته ، هر اندازه كه انسان داناتر و بيناتر شود ، دور از قضاى الهى خواهد بود ، در صورتى كه بنا به روش جلال الدين و ساير انديشمندان بزرگ هيچ فردى در اين دنيا نمىتواند در بيرون از حيطهء قضا و قدر ربانى زندگى كند . براى توضيح اين مسئله مىگوييم :\r\nقضا عبارت است از حكم خداوندى در بارهء واقعيات و رويدادها به ترتيبى كه مورد مشيت او است .\r\nقدر عبارت است از انعكاس آن مشيت و حكم در پهنهء هستى . مسلم است كه هيچ يك از افراد انسان اگر چه در عالىترين مقام رشد روحى هم بوده باشد ، نمىتواند حقيقت مشيت و حكم خداوندى را در جهان هستى درك كند ، زيرا :\r\n« قُلْ لَوْ كانَ اَلْبَحْرُ مِداداً لِكَلِماتِ رَبِّي لَنَفِدَ اَلْبَحْرُ قَبْلَ أَنْ تَنْفَدَ كَلِماتُ رَبِّي وَلَوْ جِئْنا بِمِثْلِه مَدَداً » 18 : 109 . ( 1 )  ( به آنان بگو اگر دريا براى نوشتن مشيتهاى خداى من مركب شود ، پيش از آن كه كلمات پروردگار من پايان پذيرد آب دريا تمام خواهد گشت ، اگر چه مثل آن دريا را هم براى نوشتن كمك بياوريم ) .\r\nاز طرف ديگر . خداوند مىفرمايد :\r\n« وَما أُوتِيتُمْ مِنَ اَلْعِلْمِ إِلَّا قَلِيلًا » 17 : 85 . ( 2 )  ( به شما جز مقدار اندكى از علم داده نشده است ) .\r\nدر نتيجه بينايى انسان با نابينايى او در اين مسئله اثرى نخواهد داشت ، جز آنكه بينايى او بنا چيزى دانش و بينشش در مقابل مشيت و حكم بىپايان الهى موجب تسليم و عبوديت او خواهد گشت .\r\nولى با در نظر گرفتن احكام صريح عقل و تحريكات وجدانى از يك طرف و كتب\r\n","description":"","footnote":" ( 1 ) سوره الكهف ، آيهء 109 . .  ( 2 ) سوره الإسراء ، آيهء 85 . . ","page_name":" 409 ","page_number":413},
  {"content":"\r\n\r\nآسمانى و پيامبران و اولياء الله از طرف ديگر كه به تحصيل دانش و بينش و تكاپوى شديد در راه تحصيل بهترين موقعيت براى زندگى مادى و معنوى و تفكر در واقعيات هستى و رويدادهاى زندگى كه مظاهر و نمودارهاى قضا و مشيت الهى است ، دستور مىدهند اين موضوع را روشن مىسازد كه بشر مىتواند و بايد از هجوم رويدادهاى محاسبه ناشده تا آن جا كه ممكن است جلوگيرى نموده و شرايط و مقتضيات زندگانى اصيل مادى و معنوى را براى خود به وجود بياورد .\r\nاين جلوگيرى و به وجود آوردن نه تنها مخالف قضاى الهى نيست ، بلكه خود ناشى از قضاى خداوندى است كه بايستى انسانها در تشكيل سر نوشت نهايى خود نقش مربوط به خود را ايفا نمايند .\r\nبدين جهت است كه مىگوييم مضمون ابيات مورد تحليل بمقام بزرگ روحى جلال الدين شايسته تر از ساير مضامين ابياتى است كه ظاهر آنها انسان را مانند شىء جامد دست و پا بسته به طوفان قضا و قدر مىسپارد .\r\n\r\n( ( 335 ) ) در حدث افتد نداند بوى چيست\r\nاز من است اين بوى يا ز آلودگى است\r\n( ( 336 ) ) ور كسى بر وى كند مشكى نثار\r\nهم ز خود داند نه از احسان يار\r\n\r\nمادامى كه انسان وضع خود را از خواص واقعيات خارج از خود تشخيص ندهد در زندگى كورانه غوطه ور خواهد گشت .\r\nاين يكى از نتايج حتمى محروميت انسان از شخصيت روحى است كه نتواند ميان برون ذات و درون ذات خود را تشخيص بدهد .\r\nآرى انسانهاى فراوانى وجود دارند كه از مرز ميان خود و غير خود اطلاعى\r\n","description":"","footnote":"","page_name":" 410 ","page_number":414},
  {"content":"\r\nندارند و يا اگر هم اطلاعى داشته باشند ، آن قدر رشد شخصيت ندارند كه برون ذات و يا به طور عموم غير خود را به طور منطقى ارزيابى نموده آن را مورد بهره بردارى قرار بدهند .\r\nگروه ديگرى را مىشناسيم كه اصلا در درون خويشتن خود سراغ ندارند تا مرز ميان خود و غير خود را بشناسد ، همهء اشياء حتى خود او بيرون از او بوده و مانند باد طوفانى پر كاه وجود ناهشيارش را باينسو و به آن سو مىدواند .\r\nاشخاصى هم پيدا مىشوند كه همهء جهان هستى را در خود مىبينند و حتى حركت يك برگ ناچيز در شاخهء درخت را هم حركتى در جزء يا نمودى از خود احساس مىكنند .\r\nگروه يكم اكثريت قريب باتفاق افراد جوامع بشرى را تشكيل مىدهند و به قول جلال الدين در لجنها فرو مىروند و آلوده مىگردند و بوى گند تباه كنندهء لجنها مشام جان بيگانه از درونشان را آزار مىدهد ، ولى نمىدانند كه اين بوى گند از خود آنانست يا از اشياء خارج از خود . نيز اكثرشان نمىدانند كه پليديهايى كه دامنگيرشان شده است ، خاصيت غير قابل تفكيك ذات آن اشياء پليد است ، يا از قبيل عوارض موقتى آنها است . به طور كلى چون براى اين گروه خود و غير خود مفهومى ندارد ، لذا بايد گفت براى آنان خوب و بد هم مطرح نيست ، در نتيجه بايستگى و نبايستگى و شايستگى و نشايستگى نيز براى آنان پوچ و بىمعنى است . به نظر مىرسد آيات زير وضع روانى اين گروه را باز گو مىكند :\r\n1 - « اَلَّذِينَ خَسِرُوا أَنْفُسَهُمْ فَهُمْ لا يُؤْمِنُونَ » 6 : 12 ( آنان كسانى هستند كه خود را باختند و ضايع ساختند ، در نتيجه آنان ايمان نخواهند آورد ) .\r\n2 - « وَلا تَكُونُوا كَالَّذِينَ نَسُوا الله فَأَنْساهُمْ أَنْفُسَهُمْ . » 59 : 19 ( نباشيد از آنان كه خدا را فراموش كردند . در نتيجه خداوند آنان را\r\n","description":"","footnote":"","page_name":" 411 ","page_number":415},
  {"content":"\r\nبه فراموشى خودشان وادار ساخت ) اين پديدهء خود باختگى صورت اجتماعى نيز دارد كه در دوران معاصر ما بشدت مردم را بىچاره ساخته است .\r\nآنان ماشين را به وجود آوردند كه سوارش شوند ، بدان جهت كه با پيش رفت سلطهء ماشين به شخصيت انسانها توجهى نشد ، ناچار ماشين سوار آنان شده و دود از دودمانشان بر آورد .\r\nخلاصه چنان كه فرد به جهت بىخودى و بىشخصيتى نمىتواند برون ذات و درون ذات را تشخيص بدهد و در نتيجه در مقابل عوامل باد پاى برون ذاتى به زانو در مىآيد ، همچنين اجتماع هم از اين اصل پيروى مىكند و بينش و رشد شخصيت را از دست مىدهد و در لجن فرو مىرود و به قول جلال الدين :\r\n\r\n( ( 335 ) ) در حدث افتد نداند بوى چيست\r\nاز من است اين بوى يا ز آلودگى است\r\n\r\nآن گاه شروع مىكند به فلسفه بافى ، اصل تنازع در بقاء را پيش مىكشد و هر فرد يا اجتماعى كه كمترين احتمال ناتوانى در خود احساس كرد خود را مىبازد و خويشتن را در اختيار عوامل بيرون از خود قرار داده و خود را به اين قانع مىسازد كه در مقابل قدرتها چه مىتوان كرد در صورتى كه اگر به جاى اين هراس از قدرت خارج از خود ، به عظمت شخصيتى كه در درون دارد توجهى نمايد و به نيروى بىنهايتى كه در موجوديتش به وديعت نهاده‌اند آگاه شود ، مىتواند استفاده ها نموده ، زندگى را نبازد .\r\n","description":"","footnote":"","page_name":" 412 ","page_number":416},
  {"content":"\r\n\r\n\r\n( ( 341 ) ) اين سخن اشكسته مىآيد دلا\r\nكاين سخن درّ است غيرت آسيا\r\n( ( 342 ) ) درّ اگر چه خور و اشكسته شود\r\nتوتياى ديدهء خسته شود\r\n\r\nاگر سخن واقعيت داشته باشد بىزر و زيور آرايشهاى معمولى هم مىتواند در كشف واقعيات و تحريك به سوى آنها موثر بوده باشد\r\nجلال الدين در دو بيت مورد تحليل دو مسئله مهم را متذكر مىشود :\r\nمسئلهء يكم : - گسيختن و پاره پاره شدن سخن گاهى مربوط به بخل و نادانى گوينده نيست ، بلكه بعضى از عوامل پشت پردهء طبيعى كه از روزنهء قلب آدمى وارد حوزهء فعاليت درونى مىگردد ، موجب گسيختن روابط جملات و بهم خوردن اصول فصاحت و بلاغت گوينده مىشود . اين وضع روانى در جلال الدين به طور فراوان در كتاب مثنوى ديده مىشود ، اين پديده دليل آن است كه روح گوينده از محاسبات ادبى و سخنورىهاى معمولى بالاتر قرار گرفته ، سرچشمهء سخن او از اقيانوس متلاطم خود روح سرچشمه مىگيرد ، نه از مشاعر و ادراكات مغزى كه با توجه و آگاهى و قصد مستقل به الفاظ و تركيبات معانى موجب بروز سخن مىگردد .\r\nاين نكتهء مهم است كه روابط ابيات مثنوى را گاهى به كلى گسيخته و بىارتباط جلوه مىدهد .\r\nمسئلهء دوم : - مسأله‌اى كه از نظر حقيقت يا بى كاملًا صحيح و منطقى است ، اين است كه اگر سخن واقعا داراى معناى عالى باشد ، چنان كه مجموع تركيبى آن سخن مفيد و موجب حقيقت يا بى است ، همچنان اگر رشتهء متشكل كنندهء آن از بين برود و سخن پاره پاره و گسيخته شود ، باز طعم حقيقت خواهد داد .\r\nدر اين مورد هر يك از اجزاء ، بوى كل مجموعى را مىدهد .\r\n","description":"","footnote":"","page_name":" 413 ","page_number":417},
  {"content":"\r\n\r\nدر اين گونه سخنها نه اين كه واقعا مبتدا بدون خبر و خبر بدون مبتدا معنا مىدهد بلكه عظمت روح گوينده و هيجان و سوزش آن ، هر كلمه و جمله‌اى را با رنگ مخصوصى رنگ آميزى مىكند كه سخن را از قلمرو الفاظ و معانى معمولى بالاتر مىبرد .\r\nدر ادبيات فارسى اين گونه سخنان بسيار ديده مىشود ، مانند ابيات حافظ ، مثلًا آن جا كه مىگويد :\r\n\r\nراهى بزن كه آهى بر ساز آن توان زد\r\n\r\nاگر حافظ در دنبال اين مصرع مطالب عالى ديگرى را هم نمىگفت ، ما كه حافظ و اوج روحى او را تا حدودى مىشناسيم ، باز يك معناى بسيار عالى و با عظمت را از كلمات و جملهء فوق درك مىكرديم .\r\nاز اين قبيل است بندهاى معروف محتشم كاشى كه در رثاى سرور شهيدان حسين بن على عليه السلام سروده است .\r\nهمچنين اشعار طاق مداين خاقانى شيروانى . البته نمىخواهيم مثنوى و روح پر طوفان جلال الدين را با اشعار دلنشين ديگران مقايسه كنيم ، تنها منظور ما اين است كه اصل سرايت چگونگى وضع روحى گوينده را به سخنانش توضيح بدهيم كه موجب تشابه كل مجموعى سخن با هر يك از اجزايش مىباشد .\r\nتفسير ابيات\r\nمعشوق در جواب عاشق چنين مىگويد : كه حقيقت براى من چون روز روشن و براى تو همانند شب تاريك است . كار تو شگفت آور است ، زيرا در موقع داورى در مقابل بينايان حيله بازيها به راه انداخته‌اى و نمىدانى كه :\r\n\r\n( ( 322 ) ) هر چه در دل دارى از مكر و حيل\r\nپيش ما پيداست چون روز اى دغل\r\n\r\nما كه به جهت مصالح عاليه و از روى بنده پرورى پرده روى تبه كارى تو مىكشيم تو چرا در بىآبرويى تجاوز از حد مىكنى ؟ تو از پدر بزرگ ما آدم عبرت بگير كه پس از ارتكاب به آن موضوع ممنوع ، چگونه سر پايين انداخت و با ديدن عالم اسرار\r\n","description":"","footnote":"","page_name":" 414 ","page_number":418},
  {"content":"\r\nاستغفار و توبه را ورد خود ساخت .\r\nاو بر خاكستر غم و اندوه نشست و براى توجيه خطاى خود مانند تو از شاخى به شاخى نپريد . آن بزرگوار :\r\n\r\n( ( 327 ) ) ربنا انا ظلمنا گفت و بس\r\nچون كه جانداران بديد او پيش و پس\r\n\r\nاو با ديد الهى جاندارانى را مانند روح مىديد كه عظمت آنان تا عالم اعلى بالا مىرفت و به او مىگفتند :\r\n\r\n( ( 329 ) ) كه هلا پيش سليمان مور باش\r\nتا بنشكافد تو را اين دور باش\r\n\r\nو نيز مىگفتند كه اى آدم جز در راه و مقام راستين لحظه‌اى توقف منما و ديده گان واقع بينت را كور مساز ، زيرا هيچ عامل رشدى مانند ديده گان خود آدمى نيست . شما اگر بيك انسان نابينا پندها بگوييد و او را به وسيلهء نصيحت و اندرز تصفيه كنيد ، بدان جهت كه از نابينايى محروم است هر لحظه در معرض آلوده شدن است . اى آدم ، تو كور و نابينا نبودى ، بلكه مسأله‌اى كه هست اين است كه « إذا جاء القضاء عمى البصر » در اين زندگانى بكوشيد تا بينايى واقعى را به دست بياوريد ، زيرا انسان بينا ندرتا محكوم قضا گشته و در چاه سر نگون مىگردد . بىنوا آدم نابينا كه همواره قضا همراه او بوده و در معرض سقوط است . آن نابيناى عرصهء زندگى -\r\n\r\n( ( 335 ) ) در حدث افتد نداند بوى چيست ؟\r\nاز من است اين بوى يا ز آلودگى است\r\n\r\nهمچنين بالعكس -\r\n\r\n( ( 336 ) ) ور كسى بر وى كند مشكى نثار\r\nهم ز خود داند نه از احسان يار\r\n\r\nبنا بر اين اى صاحب نظر ، دو چشم روشن بين بهتر از صد مادر و صد پدر است مخصوصاً چشم دل در مقابل چشم حس كه خوشه چين آنست داراى هفتاد بطن است دريغا ، در اين موقع كه من اين سخنان را مىگويم راه زنانى در كمين نشسته بر زبانم صدها گره بسته‌اند . كسى كه پايش را بسته‌اند نمىتواند بدل خواه خود راهى را سپرى كند ، لذا معذورم بدار كه زنجير گرانى بر پايم بسته شده است ، احساس مىكنم\r\n","description":"","footnote":"","page_name":" 415 ","page_number":419},
  {"content":"\r\nكه سخنانم گسيخته و شكسته بر مىآيد ، سخنى كه از دهان انسانى بر مىآيد ، مانند در است و نظارت نامحسوس مانند آسياست كه آن را خورد مىكند و متلاشى مىسازد . با اين حال نوميدى را نبايد به خود راه داد زيرا :\r\n\r\n( ( 342 ) ) درّ اگر چه خرد و اشكسته شود\r\nتوتياى ديدهء خسته شود\r\n\r\nاى در گران بهاى سخن ، از شكسته شدن اندوهگين مباش و بر سر خود مزن ، زيرا اين شكسته شدن باعث مىشود كه تو سبب روشنى چشمها شوى . اين همه سخنان شكسته و بسته را حق جل و علا كه بىنياز مطلق است خود درستش خواهد كرد .\r\nدر دانه هاى گندم بنگريد خورد مىشود و متلاشى مىگردد ، ولى به صورت نان در آمده در معرض بهره بردارى انسانها قرار گيرد . حال كه چنين است -\r\n\r\n( ( 346 ) ) تو هم اى عاشق چو جرمت گشت فاش\r\nآب و روغن ترك كن اشكسته باش\r\n\r\nزيرا :\r\n\r\n( ( 347 ) ) آن كه فرزندان خاصّ آدمند\r\nنفخهء انّا ظلمنا مىدمند\r\n\r\nدر آن هنگام كه شكستهاى زندگى شما را احاطه مىكند درماندگى و احتياجات خود را به بارگاه ربوبى عرضه بداريد و با ياوه سرائيها بحجت پردازيهاى حرفه‌اى دل خوش نكنيد ، راه پدر بزرگوارمان را در پيش بگيريد و مانند شيطان مطرود فتنه جو و جدل باز نباشيد . تو در حال شيطان پليد درست بنگر و ببين :\r\n\r\nسخت رويى گرو را شد عيب پوش\r\n\r\nتو هم :\r\n\r\nدر ستيزه و سخت رويى رو بكوش\r\n\r\nابو جهل تبه كار هم از روى ستيزه و لجاجت از پيامبر معجزه ها مىخواست و چون نظر واقع بين نداشت ، آن همه معجزات جز شك و انكار بروان او چيزى نيفزود و بالعكس آن مرد صديق از پيامبر معجزه‌اى مطالبه ننمود و چنين گفت كه اين قيافه جز سخن راستين چيزى نمىگويد . آن گاه معشوق به عاشقش چنين گفت :\r\n\r\n( ( 352 ) ) كى رسد همچون تويى را كز منى\r\nامتحان همچو من يارى كنى\r\n\r\n","description":"","footnote":"","page_name":" 416 ","page_number":420},
  {"content":"\r\n\r\nگفتن جهودى على عليه السلام را كه اگر اعتماد دارى بر حافظى خدا از سر اين كوشك خود را در انداز و جواب آن حضرت او را\r\n\r\n( ( 353 ) ) مرتضى را گفت روزى يك عنود\r\nكاو ز تعظيم خدا آگه نبود\r\n( ( 354 ) ) بر سر قصرى و بامى بس بلند\r\nحفظ حق را واقفى اى هوشمند\r\n( ( 355 ) ) گفت آرى او حفيظ است و غنى\r\nهستى ما را ز طفلى و منى\r\n( ( 356 ) ) گفت خود را اندر افكن هين ز بام\r\nاعتمادى كن به حفظ حق تمام\r\n( ( 357 ) ) تا يقين گردد مرا ايقان تو\r\nو اعتماد خوب با برهان تو\r\n( ( 358 ) ) پس اميرش گفت خامش كن برو\r\nتا نگردد جانت از جرئت گرو\r\n( ( 359 ) ) كى رسد مر بنده را كاو با خدا\r\nآزمايش پيش آرد ز ابتلا\r\n( ( 360 ) ) بنده را كى زهره باشد كز فضول\r\nامتحان حق كند اى گيج گول\r\n( ( 361 ) ) آن خدا را مىرسد كاو امتحان\r\nپيش آرد هر دمى با بندگان\r\n( ( 362 ) ) تا به ما ما را نمايد آشكار\r\nكه چه داريم از عقيده در سرار\r\n( ( 363 ) ) هيچ آدم گفت حق را كه تو را\r\nامتحان كردم درين جرم و خطا\r\n( ( 364 ) ) تا ببينم غايت حلمت شها\r\nاه كه را باشد مجال اين كه را\r\n( ( 365 ) ) عقل تو از بس كه آمد خيره سر\r\nهست عذرت از گناه تو بتر\r\n( ( 366 ) ) آن كه او افراشت سقف آسمان\r\nتو چه دانى كردن او را امتحان\r\n( ( 367 ) ) اى ندانسته تو شرّ و خير را\r\nامتحان خود را كن آن گه غير را\r\n( ( 368 ) ) امتحان خود چو كردى اى فلان\r\nفارغ آيى ز امتحان ديگران\r\n( ( 369 ) ) چون بدانستى كه شكر دانه اى\r\nپس بدانى كاهل شكر خانه اى\r\n( ( 370 ) ) پس بدان بىامتحانى كه إله\r\nشكرى نفرستدت تا جايگاه\r\n( ( 371 ) ) اين بدان بىامتحان از علم شاه\r\nچون سرى نفرستدت ناجايگاه\r\n( ( 372 ) ) هيچ عاقل افكند درّ ثمين\r\nدر ميان مستراح پر چمين ؟\r\n( ( 373 ) ) ز ان كه گندم را حكيم آگهى\r\nهيچ نفرستد به انبار كهى\r\n\r\n","description":"","footnote":"","page_name":" 417 ","page_number":421},
  {"content":"\r\n\r\n\r\n( ( 374 ) ) شيخ را كه پيشوا و رهبر است\r\nگر مريدى امتحان كرد او خر است\r\n( ( 375 ) ) امتحانش گر كنى در راه دين\r\nهم تو گردى ممتحن اى بىيقين\r\n( ( 376 ) ) جرأت و جهلت شود عريان و فاش\r\nاو برهنه كى شود زين افتتاش\r\n( ( 377 ) ) گر بيايد ذرّه سنجد كوه را\r\nبر درد ز ان كُه ترازوش اى فتى\r\n( ( 378 ) ) كز قياس خود ترازو مىتند\r\nمرد حق را در ترازو مىكند\r\n( ( 379 ) ) چون نگنجد او به ميزان خرد\r\nپس ترازوى خرد را بر درد\r\n( ( 380 ) ) امتحان همچون تصرف دان درو\r\nتو تصرف بر چنان شاهى مجو\r\n( ( 381 ) ) چه تصرف كرد خواهد نقشها\r\nبر چنان نقاش بهر ابتلا\r\n( ( 382 ) ) امتحانى گر بدانست و بديد\r\nنى كه هم نقاش آن بر وى كشيد ؟\r\n( ( 383 ) ) چه قدر باشد خود اين صورت كه بست\r\nپيش صورتها كه در علم وى است\r\n( ( 384 ) ) وسوسهء اين امتحان چون آمدت\r\nبخت بد دان كامد و گردن زدت\r\n( ( 385 ) ) چون چنين وسواس ديدى زود زود\r\nبا خدا گرد و در آ اندر سجود\r\n( ( 386 ) ) سجده گه را تر كن از اشك روان\r\nكاى خدايا وارهانم زين گمان\r\n( ( 387 ) ) آن زمان كت امتحان مطلوب شد\r\nمسجد دين تو پر خرّوب شد\r\nهين چو وسواس آمدت در امتحان\r\nباز گرد و رو به حق آر آن زمان\r\nتا نگه دارد تو را آن ممتحن\r\nاز كمان و امتحان انس و جن\r\nاى ضياء الحق حسام الدين بيا\r\nقصهء داود بر گو و بقا\r\n\r\nروايت\r\nدر شرح مثنوى انقروى جلد چهارم ص 39 داستان فوق را مانند جلال الدين به امير المؤمنين عليه السلام نسبت داده است .\r\nابو نعيم احمد بن عبد الله اصفهانى در حليه الأولياء روايت را به حضرت عيسى بن مريمعليه السلام منسوب نموده و مىگويد :\r\n« عن الزهرى عن طاوس عن ابيه - قال : لقى عيسى بن مريمعليه السلام .\r\n","description":"","footnote":"","page_name":" 418 ","page_number":422},
  {"content":"\r\n\r\n« ابليس ، فقال اما علمت انه لا يصيبك الا ما قدر لك ؟ قال نعم قال ابليس فاوف بذروه هذا الجبل فترد منه فانظر أ تعيش أم لا ؟ قال طاوس فى حديثه : قال عيسى : اما علمت ان الله تعالى قال : لا يختبرنى عبدى فانى افعل ما شئت ؟ و قال الزهرى فى حديثه : ان العبد لا يبتلى ربه و لكن الله يبتلى عبده ، قال فخصمه « . ( 1 )  ( زهرى از طاوس ) و او از پدرش روايت مىكند كه حضرت عيسى بن مريمعليه السلام شيطان را ديد ، شيطان به او گفت مگر معتقد نيستى كه هيچ حادثه‌اى به تو اصابت نمىكند مگر آن چه كه در بارهء تو تقدير شده است ؟ حضرت عيسى عليه السلام فرمود : بلى . شيطان گفت برو بالاى قلهء اين كوه و از آن جا خود را بيانداز ، ببين آيا زنده مىمانى يا نه ؟ [ طاوس در حديثش مىگويد 
  ] حضرت عيسى عليه السلام فرمود مگر تو نمىدانى كه خداوند متعال فرموده است بندهء من نمىتواند مرا آزمايش كند . من هر كارى را كه بخواهم انجام مىدهم [ زهرى در حديثش مىگويد 
  ] بنده خدا را آزمايش نمىكند ، خدا است كه بنده را آزمايش مىنمايد . حضرت عيسى عليه السلام با اين پاسخ شيطان را محكوم كرد . )\r\n\r\n( ( 367 ) ) اى ندانسته تو شرّ و خير را\r\nامتحان خود را كن آن گه غير را\r\n( ( 368 ) ) امتحان خود چو كردى اى فلان\r\nفارغ آيى ز امتحان ديگران\r\n\r\nنخست خود را بيازماييد و شايستگى خود را اثبات كنيد سپس به امتحان كردن ديگران بپردازيد .\r\nدليلى را كه جلال الدين در ابيات بعدى براى اثبات غير منطقى بودن آزمايش\r\n","description":"","footnote":" ( 1 ) حلية الاوليا ، ابو نعيم اصفهانى ، ج 4 ص 12 چاپ بيروت . . ","page_name":" 419 ","page_number":423},
  {"content":"\r\nخداوند به وسيلهء انسانها مىآورد ، ضمنا اين مطلب را هم اثبات مىكند كه بدون به دست آوردن شايستگى روحى نمىتوان به حقايق جارى در وجود انسانى آگاه شد .\r\nمحكى را كه انسان مىخواهد ديگران را به وسيلهء آن بيازمايد ، بدون اعتلا تكامل روحى نمىتوان به دست آورد .\r\nاين اعتلاى شخصيت است كه مىتواند انسان ديگرى را از افق بالاترى مورد توجه و مطالعه قرار داده و از خواسته ها و فعاليتهاى او نتايج صحيحى به دست بياورد و گرنه موقعى كه خود آزمايش كننده از خير و شر و زشت و زيبا و هدف و وسيله و كمال و نقص اطلاعى ندارد ، يا اگر هم اطلاعى داشته باشد ، اين آگاهى او از حدود فرا گيرى تجاوز نكند ، چگونه مىتواند تمام جوانب و مزاياى واقعى و مورد بايستگى و شايستگى فعاليتها و هدف گيرىهاى انسان ديگرى را در يابد و در باره اش حكمى صادر كند .\r\nاما اين كه جلال الدين در بيت دوم مىگويد :\r\n\r\n( ( 368 ) ) امتحان خود چو كردى اى فلان\r\nفارغ آيى ز امتحان ديگران\r\n\r\nداراى دو احتمال است .\r\nاحتمال يكم - منظور جلال الدين مسئلهء عيب جويى و انتقاد بازىهاى حرفه‌اى بوده باشد ، در اين صورت معنا چنين است كه تو اگر بتوانى با ارزيابى خويشتن و تصفيهء روح گام به قلمرو رشد روحى بگذارى ، از استخراج عيوب ديگران و ماجرا جويىها اغماض مىكنى و اگر انسانى را با پاى لنگ در مسير زندگى ببينى به جاى ايستادن و تماشا كردن صحنهء افتادن و برخاستن و روى زانو رفتن آن بىنوا ، عصايى ، به دستش مىگذارى و در حركتش به سوى هدفهاى زندگى كمك مىكنى .\r\nاحتمال دوم - اين است كه انسان پس از آن كه در بارهء خويشتن به بررسى لازم و كافى موفق گردد ، به اسرار پوشيده‌اى راه مىيابد كه از كشف و فاش ساختن آنها خوددارى مىكند .\r\n","description":"","footnote":"","page_name":" 420 ","page_number":424},
  {"content":"\r\n\r\nنكته‌اى كه در اين مورد بايد مطرح شود اين است كه موضوع آزمايش كه عبارت است از به دست آوردن علم به موضوعات نهايى يك انسان ، موضوع ضروريست كه براى تعليم و تربيت اهميت فوق العادهء دارد ، مادامى كه يك رهبر و يك مربى نداند كه شخص مورد تربيت در چه وضع روحى است نمىتواند در بارهء او تصميمى بگيرد . بنا بر اين بيت دوم .\r\n\r\n( ( 368 ) ) امتحان خود چو كردى اى فلان\r\nفارغ آيى ز امتحان ديگران\r\n\r\nبا يكى از توضيحات فوق بايد تفسير شود :\r\n\r\n( ( 377 ) ) گر بيايد ذره سنجد كوه را\r\nبر درد ز ان كه ترازوش اى فتى\r\n( ( 378 ) ) كز قياس خود ترازو مىنهد\r\nمرد حق را در ترازو مىكند\r\n\r\nوقتى كه بشر با اين عقل و دانش ناچيزش مىخواهد خدا را بررسى و او را مورد آزمايش قرار دهد ، چونان ذرهء بىمقداريست كه مىخواهد كوه هيماليا را در ترازوى خود بسنجد .\r\nاين متفكرين ساده لوح ما ، و اين فلسفه گويان بىفلسفهء ما كه در فقر معارف الهى دست و پا مىزنند ، مىگويند كو ؟ پس شما مىگفتيد خداوند ارحم الراحمين است و بشر را بالخصوص خيلى دوست دارد .\r\nما خيلى انديشيديم و منطقها به كار انداختيم ، بلكه بتوانيم مشيت خداوندى را در سيستم جهان هستى و موجوديت خود او را بفهميم و در يابيم ، ولى نتيجهء محسوسى به دست ما نيامد ، اگر شما راست مىگوييد ، روى زمين ناگهان به بهشت برين مبدل گردد و ميليونها نقص بشرى مبدل به كمال شود ، زشتىها جاى خود را به زيبايىها ، نسبيتها جاى خود را به مطلقها بدهند . زنان ما در زيبايى كلئوپاترا شوند و مردان ما صورت زيباى زيبايان ، يوسف را دارا شوند . . . چه عيب دارد اگر ما خود را از\r\n","description":"","footnote":"","page_name":" 421 ","page_number":425},
  {"content":"\r\nقلهء كوه مرتفعى بيندازيم ، خداوند كه ما را دوست مىدارد بايد ما را حفظ كند اين همه بايدها و شايدها كه از مشاعر و عقول ناچيز ما تراوش مىكند ، آيا جز اين است كه اجزاء ترازويى را توليد مىكند كه واقعيات ما فوق مشاعر و عقل ما را بسنجد ؟ اين مشاعر و عقول ما نيست كه با چنين خيالبافى با موجوديت خود به پيكار بر مىخيزد ، بلكه اين خود طبيعى تورم يافته ى ما است كه عقول و احساسات ما را تحريك مىكند و او را بساختن ترازو براى سنجش حقيقت خدا و كارهايش وادار مىسازد و موقعى هم كه اولين و كمترين مفهومى از مفاهيم مربوط بمقام ربوبى رو به سوى ترازو مىآورد ، همهء اجزاء آن ترازو در هم مىگسلد و خود سازندهء آن ترازو ( مشاعر و عقول ما ) هم مختل و اعتبار و ارزش خود را از دست مىدهد و » خود طبيعى « مغرور را برقص وادار مىكند نمىدانيم كه اين وضع عجيب و غريب بشر خنده آور ، يا گريه آور است ؟ با اين كه مىبيند :\r\n\r\nتن ز جان و جان ز تن مستور نيست\r\n\r\nبا اين حال -\r\n\r\nليك كس را ديد جان دستور نيست\r\n\r\nنيز با اين كه مىبيند ترازويش در بارهء سنجش ماهيات و حقايق اشياء ، از هم مىگسلد ، با اين كه او كاملًا اعتراف مىكند كه به جهت اختلاط معارف او از بازيگرىها و تماشاگرىها خود او كه تنظيم كنندهء ترازو است ، جزئى از همان ترازو است ، با همهء اين احوال و اوضاع مىخواهد ترازويى بسازد و خدا را در آن ترازو بگذارد و سبك سنگينش كند\r\n\r\nچشم باز و گوش باز و اين عما\r\nحيرتم از چشم بندى خدا\r\n\r\n","description":"","footnote":"","page_name":" 422 ","page_number":426},
  {"content":"\r\n\r\n\r\n( ( 380 ) ) امتحان همچون تصرف دان در او\r\nتو تصرف بر چنان شاهى مجو\r\n( ( 381 ) ) چه تصرف كرد خواهد نقشها\r\nبر چنان نقاش بهر ابتلا\r\n\r\nهيچ مىدانيد كه آزمايش هر موضوعى نوعى تصرف در اوست . و شما كه مىخواهيد خدا را بيازماييد ، در حقيقت مىخواهيد در او تصرف نماييد ؟\r\nمضمون دو بيت فوق يكى از آن حقايق را در بر دارد كه از حدود فرهنگ قرن هفتم كه جلال الدين در آن مىزيسته است ، تجاوز كرده ، حتى فرهنگ امروز را كه نيمهء دوم از قرن بيستم است ، زير پا گذاشته و آيندهء بسيار دور را هم زير نظر گرفته است .\r\nبار ديگر در اين بيت دقت كنيد :\r\n\r\n( ( 380 ) ) امتحان همچون تصرف دان در او\r\nتو تصرف بر چنان شاهى مجو\r\n\r\nامتحان يك موضوع ، تصرفى در آن موضوع است چه معنا دارد ؟ براى توضيح اين مسئله چند نوع آزمايش را مطرح مىكنيم :\r\n1 - موقعى كه شخص يا يك وسيلهء مربوطه‌اى انسان آگاهى را مورد آزمايش قرار بدهد و آن انسان خواه بداند كه مورد آزمايش قرار گرفته است يا نه ، چون عمل آزمايش متوجه او مىگردد بدون ترديد وضع روانى و مغزى او در مقابل آن عمل آزمايش عكس العمل ايجاد خواهد كرد .\r\nموقعى كه دانش پژوه يك مسئله علمى را رو در روى خود مىبيند ، براى حل آن مسئله تحريك مىشود ، در حقيقت فعاليت يا انفعالى در مقابل آن مسئله در او به وجود مىآيد ، خواه بداند كه او را به وسيلهء آن مسئله آزمايش مىكنند يا نه . و در\r\n","description":"","footnote":"","page_name":" 423 ","page_number":427},
  {"content":"\r\nآن موقع كه آگاهى به آزمايش داشته باشد ، دو نوع فعل يا انفعال در درون او به وجود مىآيد :\r\nيك - تحرك مغزى كه عبارت است از پى گردى حل مسئله مفروض .\r\nدو - تحرك روانى ناشى از آگاهى به آزمايش ، اين دو نوع تفاوت آشكارى با يكديگر دارند ، زيرا تحرك مغز عبارت است از فعاليتهاى مناسب در مقابل مجهول ، در صورتى كه تحرك روانى در اين مورد گاهى رنگ اميد دارد ، گاه ديگر رنگ نااميدى . ممكن است با اضطراب همراه شود و احتمال دارد كه رنگ آرامش آگاهانه داشته باشد .\r\nچنان كه ممكن است با نظر به امكان حل مسئله يا ناتوانى از حل آن ، زمينهء تحرك روانى شخص مورد آزمايش انبساط و شكفتگى روانى باشد يا انقباض و گرفتگى .\r\n2 - مورد آزمايش شيء ناخود آگاه بوده باشد ، در اين فرض شايد چنين تصور شود كه من كه سنگ را تماشا مىكنم و مىخواهم كه آن را بشناسم ، چه تأثير و تصرفى در او ايجاد مىكنم ؟ پاسخ اين مسئله چنين است كه اولًا موضوع آزمايش در همه ى موارد ، تماشاى خالص نيست بلكه براى به دست آوردن خاصيت مطلوبى از مورد آزمايش تصرفى در وضع و كيفيت ابتدايى و طبيعى صورت مىگيرد ، مثلًا شما مىخواهيد بدانيد كه آيا قند در آب منحل مىشود يا نه ؟ براى درك اين خاصيت قند مجبوريد آن را در آب بيندازيد تا محلول شدن آن را با چشم به بينيد . انداختن قند در آب تصرفى در آن است .\r\nبلى گاهى تماشاى خالص به جريان يك موجود در حالات مختلف حركت و تحول از مقولهء آزمايش نمىباشد .\r\nمثلًا شما در جايى نشسته‌ايد و چند عدد سگ به يك ديگر مىرسند و با رسيدن به همديگر حركات و صداهاى مخصوص بروز مىدهند ، شما در عين تماشا ، نتايج تماس دو سگ را با يكديگر بوسيله بروز پديده هاى مخصوص درك مىكنيد .\r\n","description":"","footnote":"","page_name":" 424 ","page_number":428},
  {"content":"\r\nهمچنين بدون اين كه وضع آزمايشگرى به خود بگيريد مىبينيد كه يخ در مقابل آفتاب آب مىشود و لاشهء حيوان مىگندد .\r\nبا اين حال نظريات قابل توجهى در فيزيك جديد قرن بيستم به وجود آمده است كه مىگويد حتى اگر تماشا كننده و آزمايشگر هيچ گونه تغيير و تصرف عمدى در موضوع مورد آزمايش وارد نسازد ، باز وضع شىء مورد آزمايش به مجرد بررسى تغيير پيدا مىكند .\r\nبالاتر از اين ، تصرف ديگرى هم از طرف مورد آزمايش در شخص يا وسيلهء آزمايش كننده صورت مىگيرد . عبارت زير را در قلمرو فيزيك نو مطالعه فرماييد :\r\n« تئورى كوانتا از همين راه ما را بمنازل دورترى رهبرى مىكند ، زيرا هر نظر و ملاحظه‌اى مستلزم عبور يك كوانتم كامل ( 1 )  از شيء منظور به شخص ناظر است و نقل يك كوانتم كامل بين آن دو ، ارتباط ناچيزى نيست .\r\nما ديگر نمىتوانيم بين ناظر و منظور فرق كاملًا مشخصى قايل شويم ، زيرا قبول چنين فرضى مستلزم آنست كه در بارهء نقطهء دقيق تقسيم آن دو تصميم بىدليلى اتخاذ كنيم .\r\nفقط موقعى به عالم حقيقت باز خواهيم گشت كه ناظر و منظور را اجزاء يك دستگاه محسوب بداريم .\r\nاين دستگاه بايد كل غير قابل تقسيمى فرض شود و اين كل واحد را بايد طبيعت ، يعنى موضوع مشاهدات و مطالعات ما دانست . چنين بر مىآيد كه اين حكم در بارهء چيزى كه درك مىكنيم نيست ، بلكه در بارهء ادراك ما است .\r\nبه عبارت ديگر در اين گفتگو آن چه مورد بحث است ، مشهود در رابطهء ناظر و منظور نيست ، بلكه نفس رابطه مطرح است ، ولى اين امر فقط در عالم كوچك اتم و الكترون موجب اختلاف قابل ملاحظه ايست ، در عالم بمقياس بشر مىتوان مطالعات را مانند گذشته ادامه داد :\r\n","description":"","footnote":" ( 1 ) كوانتم كوچكترين مقدار اتمى . . ","page_name":" 425 ","page_number":429},
  {"content":"\r\nمثلًا وقتى منجمى حركت يكى از سيارات منظومهء شمسى را مشاهده مىكند ، از آن سياره در هر ثانيه ميليونها كوانتم صادر مىشود كه برخى از آنها از راه تلسكوپ وارد چشم منجم مىشود . به وسيلهء ضبط امتداداتى كه از اين كوانتمها مىرسند وى مىتواند حركت سياره را در آسمان پيروى و توصيف كند .\r\nبه سبب صدور هر كوانتم ، سيارهء مورد بحث پس مىزند و لذا در حركت آن تغييرى حاصل مىشود ، ولى اين تغييرات بقدرى ناچيزند كه آنها را مىتوان به تمام معنا نديده انگاشت ، ولى وقتى محقق فيزيك سعى مىكند حركت الكترون را در داخل اتم ملاحظه كند جريان با حالت قبلى فرق دارد ، زيرا معرفت حالت درونى اتم فقط به مدد وادار ساختن اتم به صدور يك كوانتم تمام تابش ميسر است و چنان كه ، در عنوان بعد خواهيم ديد صدور يك كوانتم تابش در عالم اتمى چنان حادثهء مهمى است كه حركت اتم به سبب آن كلا تغيير مىكند و نتيجهء آن عملًا پيدايش يك اتم جديد است .\r\nتوالى صدور كوانتمها ممكن است خرده پاره هايى اطلاع در بارهء مراحل مختلف تحول اتم به دست بدهد ، ولى راجع به تغيير اتصالى اتم چيزى نخواهد آموخت در واقع اصلا تغيير اتصالى نمىتواند وجود داشته باشد ، زيرا صدور هر كوانتم تحول اتصالى را شكسته و انفصالى مىكند . . . » ( 1 ) \r\n","description":"","footnote":" ( 1 ) فيزيك و فلسفه تأليف جينز ترجمهء آقاى بيانى ص 242 و 243 . . مخفى نماند كه تحقيقات فيزيك نو در اين مورد مسائل فوق العاده با اهميتى را نتيجه داده است از آن جمله : الف تا حدودى كه بحث در عالم رويدادها باشد يكنواختى در طبيعت ديده نمىشود . . ب اطلاع دقيق از عالم خارج براى ما ممتنع است ج فرآيندهاى طبيعت را چنان كه بايد در چهار چوب فضا و زمان نمايش داد . . د تقسيم بين ناظر و منظور يا درنگرنده و درنگريسته ، ديگر معين و دقيق نيست ، دقت كامل وقتى است كه ناظر و منظور را در يك كل واحد متحد بسازيم [ اين مطلب هم چنان كه گفتيم براى مشكل ما چاره‌اى نمىسازد ، زيرا محصول اتحاد خود منظور ديگرى است 
  ] . . ه - تا حدودى كه مربوط به معرفت ما است ، اصل عليت معنايى ندارد . اين مسئله را در مباحث علت و معلول در جلد هفتم مطالعه فرماييد . . و اگر با اين وصف بخواهيم قانون عليتى بر حوادث عالم رويدادها حكمفرما بدانيم بايد فرض كنيم كه اين حوادث در زمينه و متن عالم كه وراء جهان رويدادها و در نتيجه دور از دسترس ما است معين و مقدر مىشوند . . ","page_name":" 426 ","page_number":430},
  {"content":"\r\nاگر چه در جملات فوق مطالبى وجود دارد كه از نظر استدلال يا نتيجه گيرى مورد تامل بوده و به احتمال زياد با پيش رفت دانش فيزيك قابل دگرگونى است ، ولى اين موضوع قابل تصديق است كه اگر ناظر و منظور دو حقيقت فرض شوند و از وسيله ى شناسايى منظور يا از طرف ناظر و يا از خود منظور و يا به سبب دخالت عامل سوم دخالتى در نظر گرفته شود ، معماى بازيگرى روى موضوع مورد تماشا به حال خود خواهد ماند .\r\nبا اين وضع آيا جاى شگفتى نيست كه انسان با ترازوى عقل و مشاعر ناچيز خود ترازويى براى مشاهده و آزمايش موجود برتر بسازد و با غرور و نخوت تنفر انگيز ، خدا را وارد كفهء ترازوى ساخته شدهء خود نمايد ؟ ممكن است بگوييد مگر انسان در حالت خود هشيارى ( علم حضورى ) و ( كونسيانس ) خود را مورد آزمايش و بررسى قرار نمىدهد ؟ در اين حالت هيچ گونه تصرفى در خويشتن نمىكند ، بلكه خود را آن چنان كه هست مورد تماشا قرار مىدهد .\r\nمىگوييم بلى ، انسان در حال خود هشيارى با اين كه به صورت دو دستگاه ناظر و منظور مىنمايد ، در عين حال چون اين دو دستگاه متحد هستند ، به اين معنى چون من ناظر عين من منظور است ، لذا تصرفى از هيچ يك از طرفين در ديگرى صورت نمىگيرد .\r\nبا اين حال باز مسئله تمام نيست ، زيرا اگر چه من در حال خود هشيارى به دو قسمت مجزا تقسيم نمىگردد كه يكى ناظر و ديگرى منظور واقع شود ، ولى با اين حال تماشاى مفهومى ذهنى غير از دريافت واقعى حقيقت است ، اگر ما در اين مسئله شگفت انگيز\r\n","description":"","footnote":"","page_name":" 427 ","page_number":431},
  {"content":"\r\n\r\nمفهومى از من را مورد تماشا و آزمايش قرار بدهيم ، نه اين كه حقيقت من را دريابيم باز با مغايرت ناظر و منظور روبه رو خواهيم گشت ، زيرا بنا بقانون تحول دائمى در همان لحظه كه من را براى خود بر نهاده‌ايم ، من واقعى هزاران تحول و دگرگونى يافته است . مگر وقتى كه جلال الدين مىگفت :\r\n\r\nتن ز جان و جان ز تن مستور نيست\r\nليك كس را ديد جان دستور نيست\r\n\r\nنمىدانست كه خود هشيارى يكى از فراوانترين و روشنترين پديده هاى روانى ما است ؟ او كاملًا از اين موضوع اطلاع داشت ، به اضافهء اين كه در مثنوى بارها توصيه مىكند كه من را براى خويشتن مطرح كنيد . بنا بر اين موضوع اتحاد ناظر و منظور را نمىتوان با پديدهء خود هشيارى حل و فصل كرد .\r\nبر گرديم به اصل مسأله‌اى كه مطرح كرده‌ايم : -\r\nآزمايش كردن خدا تصرف در اوست ، چه معنا دارد ؟\r\nدر مباحث گذشته مقدماتى را براى توضيح اين كه آزمايش هر چيزى نوعى از تصرف در اوست متذكر شديم .\r\nجلال الدين تلازم ميان آزمايش و تصرف را در بارهء خدا تطبيق كرده است و اين مطلب به بيان مختصرى در بارهء مزبور نيازمند است .\r\nتصرف بوسيله آزمايش به اين معنى كه آزمايش كننده كه يك انسان است ، مىخواهد منظور خود را از خدا استنباط كند و تا خداوند در مقابل ارادهء آزمايش كننده تسليم نشود ، منظور او از خداوند استنباط نمىگردد ، زيرا در وضع موجود هدف او از آزمايش به دست نمىآيد ، بلكه با ايجاد يك كار ، مثلًا انداختن خويش از قلهء كوه مىخواهد خداوند عكس العملى در مقابل آن كار نشان بدهد در حقيقت انسان آزمايش كننده است كه خدا را وادار به نگهدارى او از مرگ يا رها ساختن به دامن مرگ مىنمايد اين همان حماقت است كه وقيحترين و زشتترين قيافهء بشرى را مىنماياند ،\r\n","description":"","footnote":"","page_name":" 428 ","page_number":432},
  {"content":"\r\n\r\nزيرا اين گونه آزمايش موجب آن مىشود كه انسان را داراى سلطه و خدا را تحت سلطهء انسان قرار بدهد مسئلهء ديگرى در اين مورد وجود دارد و آن اين است كه اراده و تصميم انسان آزمايش كننده براى تحريك خداوند به كار نيافتاده است ، بلكه انسان مىخواهد جريان مشيت خدا را در بارهء آن حادثه بداند و اين هدف گيرى مانند اين است كه جهان طبيعت را كاوش مىكند تا بداند خداوند چه قوانينى را بر طبيعت حكمفرما نموده است ، ولى در موضوع آزمايش مسئله در اينجا پايان نمىيابد ، بلكه آزمايش كننده مىخواهد كه مشيت و كار خدا در مقابل حادثهء مفروض معلول اراده و تصميم او ( آزمايش كننده ) بوده باشد .\r\nتفسير ابيات\r\nروزى يك فرد منكر كه از عظمت خداوندى اطلاعى نداشت ، به امير المؤمنين على عليه السلام در حالى كه هر دو در بامى بسيار بلند بودند ، گفت : تو اى هوشمند به حفظ خدا از ناگوارىها آگاه و معتقدى ؟ على عليه السلام فرمود : آرى ، خدا بىنياز مطلق و ما را از دوران منى و كودكى حفظ كرده است .\r\nمنكر گفت : حالا كه تو به حفظ خداوندى اعتقاد دارى ، با تكيه بان صفتش خود را از اين بام بيانداز ، تا اطمينان به يقين تو پيدا كنم و بدانم كه يقين تو مستند به برهان است .\r\nامير المؤمنين فرمود : خاموش باش و تا جانت را در گروه جرئتى كه ابراز مىكنى ، از دست نداده‌اى ، راه خود را پيش بگير و برو . بندهء ناچيز چه قدرتى دارد كه خدا را آزمايش كند آزمايش كردن سزاوار خداوند است كه براى آشكار كردن اسرار پوشيدهء ما انجام مىدهد .\r\nدر آن هنگام كه آدم ابو البشر خطايى كرد و به دستور خدا عمل ننمود ، آيا خطاى خود را به اين موضوع توجيه كرد كه خداوندا ، من مرتكب اين خطا\r\n","description":"","footnote":"","page_name":" 429 ","page_number":433},
  {"content":"\r\nشدم براى آن كه مىخواستم بردبارى و عنايت ربانىات را در مقابل خطايى كه مرتكب شده‌ام ، آزمايش كنم ؟ كيست كه قدرت و شايستگى چنين امر جسارت آميز را داشته باشد ؟ خود ارتكاب خطا گناهى است بزرگ ، بزرگتر و وقيح تر از آن ، عذرى است كه مىآورى و مىگويى : براى آزمايش خدا اين كار را كردم تو آن خداوندى را كه گردون به اين عظمت را بنا نهاده ، چگونه مىتوانى بيازمايى ؟ اصلا تو كيستى ؟ تو كه در تاريكىهاى جهل و خود سرى غوطه ور گشته ، نه خيرى را مىشناسى ، و نه شرى را ، نه صلاحى را تشخيص مىدهى نه فسادى را ، بهتر آن است كه :\r\n\r\nامتحان خود را كن آن گه غير را\r\n\r\nتو اگر واقعا به حقيقت خويشتن آگاه بودى و وجود خود را از بوتهء آزمايشها در آورده بودى هرگز در صدد امتحان ديگران بر نمىآمدى .\r\nموقعى كه به حقيقت خود پى بردى ، احساس خواهى كرد كه تو داراى شعاعى از اشعهء الوهيت بوده و در ميان ساير اشعهء خورشيد الهى ( انسانهاى ديگر ) زندگى مىكنى . پس در واقع امتحان دقيق در بارهء خود ، واقعيت ديگران را هم بر تو آشكار ساخته ، اگر ديدى كه خود مانند دانه شكرى مطمئن باشى كه به شكر خانه خواهى رفت ، آن گاه بدون امتحان ديگر مىتوانى يقين داشته باشى كه خداوند تو را كه شكر هستى به جايگاه نامناسب تو نمىفرستد .\r\nآرى ، به طور كلى خواهى دانست كه امر خلقت بىهوده و بىمحاسبه صورت نگرفته است .\r\nاگر منزلت و شايستگى تو سر شدن بوده است ، خداوند ترا بدون محاسبه به جاى پا نمىفرستد . مگر امكان داشته است كه تا حال :\r\n\r\n( ( 372 ) ) هيچ عاقل افكند درّ ثمين\r\nدر ميان مستراح پر چمين ؟\r\n\r\nقانون خرد و وجدان چنين است كه هيچ حكيم آگاهى گندم را به كاهدان نمىفرستد .\r\n","description":"","footnote":"","page_name":" 430 ","page_number":434},
  {"content":"\r\nاگر انسان راهروى در صدد امتحان رهبر خود بر آيد ، مسلماً او نه تنها راهرو نيست ، بلكه از انسانيت بهره‌اى ندارد . اگر بخواهى آن رهبر راه سپرى كرده را امتحان كنى ، ناخود آگاه خود مورد آزمايش قرار گرفته و نادانىها و زشتىهاى درونت را فاش خواهى ساخت . مىدانى مثل تو در اين آزمايشگرىهاى احمقانه شبيه به چيست ؟\r\n\r\n( ( 377 ) ) گر بيايد ذره سنجد كوه را\r\nبر درد ز ان كه ترازوش اى فتى\r\n( ( 378 ) ) كز قياس خود ترازو مىتند\r\nمرد حق را در ترازو مىكند\r\n\r\nنتيجهء آزمايشگرى چيست ؟\r\n\r\n( ( 379 ) ) چون نگنجد او به ميزان خرد\r\nپس ترازوى خرد را بر درد\r\n\r\nدر اين آزمايشگرى كه به راه انداخته‌اى اندكى تامل كن ، تو با اين آزمايش مىخواهى در موضوع آزمايش تصرفى صورت بدهى آيا تو مىتوانى تصرفى در خدا يا رهبر خود بنمايى ؟ انديشه و وجدان هم چيز خوبى است -\r\n\r\n( ( 381 ) ) چه تصرف كرد خواهد نقشها\r\nبر چنان نقاش بهر ابتلا\r\n\r\nمگر تمام موجوديت نقش از نقاش نيست ؟ پس هر چه كه نقش آزمايشگر در بارهء خود و وسيلهء آزمايش و مقصود از آن را بداند و بتواند ، معلول خود نقاش است . اين صورت نقش شده در مقابل صور بىنهايت كه در علم او است ، چه قدر و منزلتى دارد بنا بر اين هر وقتى كه ديدى به وسواس آزمايش كردن خدا مبتلا شده‌اى ، بدان كه اقبالت نگون سار گشته و مىخواهد ترا تباه بسازد ، در اين موقع پناه به خدا ببر و پيشانى بر خاك تسليم و بندگى گذار و سجدگاهت را از اشك ديده گان تر كن و بگو :\r\n\r\nكاى خدايا وارهانم زين گمان\r\n\r\nدر آن هنگام كه خيال آزمايش كردن خدا به مغزت افتاد ، بدان كه مسجد\r\n","description":"","footnote":"","page_name":" 431 ","page_number":435},
  {"content":"\r\nدين تو پر از گياهان و خارهاى خروب شده است . ( 1 )  رو به خدا ببر -\r\n\r\nتا نگه دارد تو را آن ممتحن\r\nاز گمان و امتحان انس و جن\r\n\r\nاى ضياء الحق حسام الدين ، بيا داستان حضرت داود عليه السلام را باز گو كن .\r\n","description":"","footnote":" ( 1 ) كلمهء خروب كه جلال الدين در عنوان ابيات آورده است ، به معناى خرنوب گياهى خار دار است كه مىگويند در هر بنايى برويد آن را خراب مىكند . . ","page_name":" 432 ","page_number":436},
  {"content":"\r\n\r\nقصهء مسجد اقصى و خروب و عزم كردن داود عليه السلام پيش از سلمان بر بناى آن مسجد\r\n\r\n( ( 388 ) ) چون در آمد عزم داودى به تنگ\r\nكه بسازد مسجد اقصى به سنگ\r\n( ( 389 ) ) وحى كردش حق كه ترك اين بخوان\r\nكه ز دستت بر نيايد اين بدان\r\n( ( 390 ) ) نيست در تقدير ما آن كه تو اين\r\nمسجد اقصى بر آرى اى گزين\r\n( ( 391 ) ) گفت جرمم چيست اى داناى راز\r\nكه مرا گويى كه مسجد را مساز ؟\r\n( ( 392 ) ) گفت بىجرمى تو خونها كرده اى\r\nخون مظلومان به گردن برده اى\r\n( ( 393 ) ) كه ز آواز تو خلقى بىشمار\r\nجان بدادند و شدند آن را شكار\r\n( ( 394 ) ) خون بسى رفتست بر آواز تو\r\nبر صداى خوب جان پرواز تو\r\n( ( 395 ) ) گفت مغلوب تو بودم مست تو\r\nدست من بر بسته بود از دست تو\r\n( ( 396 ) ) نى كه هر مغلوب شه مرحوم بود\r\nنى كه المغلوب كالمعدوم بود\r\n( ( 397 ) ) گفت اى معدوم معدوميت كو ؟\r\nجز به نسبت نيست معدوم ايقنوا\r\n( ( 398 ) ) اين چنين معدوم كاو از خويش رفت\r\nبهترين هستها افتاد و زفت\r\n( ( 399 ) ) او به نسبت با حيات حق فناست\r\nدر حقيقت در فنا او را بقاست\r\n( ( 400 ) ) جملهء ارواح در تدبير اوست\r\nجملهء اشباح در تأثير اوست\r\n( ( 401 ) ) آن كه او مغلوب اندر لطف ماست\r\nنيست مضطر بلكه مختار ولاست\r\n( ( 402 ) ) منتهاى اختيار آن است خود\r\nكاختيارش گردد اين جا مفتقد\r\n( ( 403 ) ) اختيارى را نبودى چاشنى\r\nگر نگشتى آخر او محو از منى\r\n( ( 404 ) ) در جهان گر لقمه و گر شر به توست\r\nلذت او فرع ترك لذت است\r\n( ( 405 ) ) گر چه از لذات بىتأثير شد\r\nلذتى بود او و لذّت گير شد\r\nهر كه او مغلوب شد مرحوم گشت\r\nدر بحار رحمتش معدوم گشت\r\nنى چنان معدوم كز اهل وجود\r\nهيچ بر وى چربد اندرگاه جود\r\nبلكه والى گشت موجودات را\r\nبىگمان و بىنفاق و بىريا\r\n\r\n","description":"","footnote":"","page_name":" 433 ","page_number":437},
  {"content":"\r\n\r\n\r\nبىمثال و بىنشان و بىمكان\r\nبىزمان و بىچنين و بىچنان\r\nبىشكال اندر سؤال و در جواب\r\nدم مزن و اللَّه اعلم بالصواب\r\n\r\nروايت\r\n« حدثنا ابو جعفر محمد بن الحسن اليقطينى ، ثنا محمد بن الحسن ابن قتيبه ، ثنا محمد بن ايوب بن سويد ، ثنا ابى ، ثنا ابراهيم بن ابى عبله عن ابى الزاهريه عن رافع بن عمير قال سمعت رسول الله صلى الله عليه و آله يقول : قال الله تعالى لداود ابن لى بيتا فى الارض فبنى داود عليه السلام بيتا لنفسه قبل البيت الذى امر به . فقال الله تبارك و تعالى : يا داود به نيت بيتك قبل بيتى ؟ فقال أي رب هكذا قلت فيما قضيت من ملك استاثر ، ثم اخذ فى بناء المسجد ، فلما تم السور سقط ثلثاه ، فشكا ذلك الى الله تعالى ، فاوحى الله تعالى إليه : انه لا يصلح ان تبني لى بيتا ، قال اى رب و لم ؟ قال لما جرت على يديك من الدماء . قال اى رب او ليس ذلك فى هواك و محبتك ؟ قال بلى ، و لكنهم عبادى و انا ارحمهم . قال فشق ذلك عليه فاوحى الله إليه ان لا تحزن فانى سأقضى بناءه على يدى ابنك سليمان . فلما مات داود عليه السلام اخذ سليمان عليه السلام فى بنيانه ، فلما تم قرب القرابين و ذبح الذبائح ، فجمع بنى اسرائيل فاوحى الله تعالى إليه : قد ارى سرورك ببنيانك ، فسلني اعطك ، قال أسألك ثلاث خصال : حكما يصادف حكمك ، و ملكا لا ينبغى لاحد من بعدى ، و من اتى هذا البيت لا يريد ألا الصلوه فيه خرج من ذنوبه كهيئة يوم ولدته أمه ، فقال النَّبىّ صلى الله عليه و آله اما ثنتين فقد اعطاهما و انا أرجو قد اعطى الثالثة « . ( 1 )  ابو جعفر محمد بن الحسن اليقطينى . . . از رافع بن عمير نقل مىكند كه او گفت ، از پيامبر خدا شنيدم كه مىفرمود :\r\n","description":"","footnote":" ( 1 ) حلية الأولياء ، ابو نعيم اصفهانى ج 5 ص 246 و 247 . . ","page_name":" 434 ","page_number":438},
  {"content":"\r\n\r\nخداوند متعال به داود فرمود : خانه‌اى در روى زمين براى من بساز . داود پيش از آن كه براى خدا خانه‌اى بسازد ، خانه‌اى براى خود ساخت ، خداوند فرمود اى داود ، خانه ى خودت را پيش از خانهء من ساختى ؟ داود گفت ، اى خداى من ، آرى ، در قضا و حكمى كه رانده بودى ، گفته بودى كه ملكى براى من نصيب خواهد گشت ، سپس داود شروع به ساختن خانه نمود ، وقتى كه ديوارها تمام شد ، دو سوم آن فرو ريخت .\r\nداود وضع خود را به خدا گفت : خداوند وحى فرمود كه شايسته نيست كه تو براى من خانه‌اى بسازى . داود عرض كرد : اى خداى من ، براى چه ؟ خداوند فرمود ، به جهت خونهايى كه به وسيلهء تو ريخته شده است . داود عرض كرد : اى خداى من ، مگر آن خونها كه ريخته شده است در راه اشتياق و محبت تو نبوده است ؟ خداوند فرمود : بلى ، ولى آنان بندگان من بودند و من به آنان رحم و عطوفت داشتم . اين موضوع داود را سخت اندوهگين ساخت خداوند وحى فرمود ، غمگين مباش ، زيرا حكم مىكنم كه ساختمان خانهء من به دست فرزندت سليمان عليه السلام تمام شود . وقتى كه داود از دنيا رفت ، سليمان بناى خانهء خدا را شروع كرد ، وقتى كه قربانىها را بان خانه آورد و آنها را ذبح كرد ، بنى اسرائيل را جمع نمود ، خداوند به سليمان فرمود ، مىبينم كه به ساختن خانهء من شادمان گشته‌اى ، چيزى ، از من بخواه تا آن را به تو ببخشم ، سليمان گفت سه موضوع را از تو مىخواهم : حكمى كه موافق حكم تو باشد ، ملك و سلطنتى كه به هيچ كس پس از من شايسته نباشد . و هر كس كه وارد اين خانه شود و منظورى جز نماز در آن نداشته باشد ، چنان از گناهانش پاك شود كه مانند روز ولادتش گردد . پيامبر اكرم صلى الله عليه و آله فرمود ، خداوند دو موضوع از خواسته هاى سليمان را عطا فرمود ، و من اميدوارم كه موضوع سوم را هم عطا فرموده باشد ) .\r\nتوضيح\r\n- پس از آن كه ابو نعيم اصفهانى اين روايت را نقل مىكند ، در صفحهء 247 از مأخذ زير مىگويد :\r\n","description":"","footnote":"","page_name":" 435 ","page_number":439},
  {"content":"\r\n« غريب من حديث ابراهيم تفرد به ايوب بن سويد « ( اين روايت را تنها ايوب بن سويد از ابراهيم نقل مىكند . ) به هر حال مضمون حديث هم مضطرب است و هم ابهام انگيز . زيرا - براى خراب شدن معبد دو علت در حديث آمده است يكم - اين كه داود عليه السلام پيش از آن كه معبد را بسازد خانه‌اى را براى خود ساخت .\r\nدوم اين كه - افرادى از انسانها به جهت صداى زيبا و موثر داود از دنيا رفته بودند .\r\nروايت مزبور صراحت دارد در اين كه علت خراب شدن معبد مردن انسانها بود با اين حال از پشت سر هم قرار گرفتن مقدم داشتن ساختن خانه خود به خانه خدا ، با ملامت خداوندى و خراب شدن معبد ، مىتوان خراب شدن را به تقديم ساختن خانهء داود به خانهء خدا مستند ساخت ولى اين اضطراب را مىتوان بشكلى مرتفع ساخت كه بگوييم مقدم داشتن خانه ى داود به خانهء خدا نتيجه‌اى كه داشت ، همان ملامت بود و بس ، ولى خراب شدن معبد معلول مردن افرادى از انسان به جهت صدا و مزامير داود عليه السلام بوده است .\r\nاما ابهام انگيز بودن مفاد حديث از آن جهت است كه آيا آن آواز و مزاميرى كه سبب كشته شدن مردم شده بود ، مىتوانست براى داود مباح باشد ؟ اگر مباح بود چرا خداوند با خراب كردن معبد نارضايتى خود را به داود عليه السلام ابراز فرمود ؟ و اگر جايز نبود ، چرا داود دست بان كار ممنوع آلوده است ، انهم از بين بردن زندگى مردم ؟ .\r\n","description":"","footnote":"","page_name":" 436 ","page_number":440},
  {"content":"\r\n\r\n\r\n( ( 402 ) ) منتهاى اختيار آن است خود\r\nكاختيارش گردد اين جا مفتقد\r\n( ( 403 ) ) اختيارى را نبودى چاشنى\r\nگر نگشتى آخر او محو از منى\r\n\r\nنتيجه و پايان فعاليتهاى اختيارى ، تسليم محض به پيشگاه ربوبى است\r\nبا نظر به بيت زير مفهوم جبر دو گونه است :\r\n\r\nور بود اين جبر جبر عامه نيست\r\nجبر آن امارهء خودكامه نيست\r\n\r\nيك - جبر اصطلاحى - همانست كه در كتابها و سخنرانىها مورد بحث قرار مىگيرد و به معناى بسته شدن كارهاى انسانى بزنجير علتها ( اعم از طبيعى و ما وراى طبيعى ) مىباشد .\r\nدو - جبر به معناى قيوميت و سلطهء مطلقهء الهى به تمام جهان هستى كه بشر آگاه را تسليم محض خود مىنمايد .\r\nهمچنان اختيار هم داراى دو معنى است : - يك - همان مفهوم اصطلاحى » مىتوانم بكنم و مىتوانم نكنم « و بعبارت روشن تر و جامع تر صدور كار با نظارت و سلطهء من به دو قطب مثبت و منفى كار » .\r\nدو - اختيار به معناى از دست دادن توانايى خود طبيعى و من انسانى به انجام كار و ترك آن ، و تسليم نمودن من انسانى به من ملكوتى .\r\nجدايى جبر و اختيار از يكديگر در معناى اولى آن دو پديده است ، يعنى بسته شدن كارهاى انسانى به زنجير علتهاى طبيعى و ما وراى طبيعى ( جبر ) و سلطه و نظارت من به دو قطب مثبت و منفى كار ( اختيار ) .\r\nاين دو پديده با يكديگر سازگار نيست ، زيرا سلطه و نظارت من تمام علتهاى طبيعى و ما وراى طبيعى را از عليت صد در صد بر كنار مىكند . اما در معناى دوم هر دو موضوع ( جبر و اختيار ) به يك ديگر مىرسند ، زيرا چنان كه جبر مقدماتى كه ناشى از\r\n","description":"","footnote":"","page_name":" 437 ","page_number":441},
  {"content":"\r\n\r\nعوامل و انگيزه هاى مربوط به كارهاى انسانى است ، توانايى ورود به حوزهء من و سلطه و نظارت آن را ندارند . همچنين سلطه و نظارت من ناتوان تر از آن است كه پس از ورود به پيشگاه الهى خود را پا بر جا نگه دارد توضيح اين كه - اين همه فعاليتهاى ارادى و تصميمى و اختيارى ما ، براى به دست آوردن شدنها و تكاملهاى روحى است و هر مرحله‌اى را كه در اين راه پشت سر مىگذاريم ، بموجود تازه ترى تبديل مىشويم كه روح ما اقتضا مىكند ، مانند رسيدن غوره و مبدل شدن آن به انگور و قرار گرفتن آهن در مجاورت آتش و بر افروخته شدن آن . اين موجوديت جديد كه مرحله‌اى از وابستگى اختيارى ما را با خدا اعلام مىدارد ، نتيجه عالى و پايان اختيار روانى است كه به بالاتر از مراحل « من مىتوانم بكنم و مىتوانم نكنم » گام گذاشته است .\r\nاين بدان معنى نيست كه اگر انسان نتيجهء عالى مزبور را به دست آورد ، در موقعى كه با قلمرو هستى سر و كار دارد و بايد كارى انجام بدهد ، به سكون محض و ركود تن در دهد ، زيرا پيش از ورود به ابديت ، انسان دو جنبه داشتن خود را كه عبارت است از جنبهء تكاپو و تحصيل مقدمات شدن و جنبهء خود شدن و ورود به حوزهء والاتر روح ، از دست نمىدهند . مثل انسان در داشتن اين دو جنبه شبيه به دو جنبهء مادى و روانى اوست انسان هر اندازه هم كه به مقامات عالى رشد روانى برسد ، خوردن و آسايش و پوشيدن و مبارزه با بيمارى را نمىتواند از خود بر كنار و منفى بسازد ، در عين حال همين امور بمنزلهء مقدمات و تكاپوهايى هستند كه مغز و فعاليتهاى آن را براى رشدهاى عالىترى آماده مىسازند .\r\nتفسير ابيات\r\nوقتى كه حضرت داود عليه السلام تصميم گرفت كه با سنگ مسجد اقصى را بسازد ، از خداوند متعال به او وحى آمد كه تو نمىتوانى اين مسجد را بسازى ، از تصميم خود منصرف باش . تقدير ما چنين نيست كه سازندهء مسجد اقصى تو باشى . داود عرض\r\n","description":"","footnote":"","page_name":" 438 ","page_number":442},
  {"content":"\r\nمىكند خداوندا ، تقصير من چيست كه مرا از بناى مسجد اقصى محروم كرده است ؟ خداوند پاسخ داد ، تو بدون اين كه جرمى مرتكب شوى ، خونهاى مردم را ريخته‌اى ، زيرا نغمه ها و مزامير تو مردم بىشمارى شكار كرده و بزندگى شان پايان داده است .\r\nداود عرض مىكند پروردگارا ، من از خود اراده‌اى نداشتم ، من سر مست جلال و جمال تو گشته ، نغمه سرايى مىكردم . مگر چنين نيست كه هر كس مغلوب شود مورد ترحم واقع مىگردد ، مگر چنين نيست كه آدم مغلوب در حكم معدوم است ؟ خداوند در پاسخ داود گفت : درست است كه تو مغلوب من بودى ، ولى هر مغلوبى معدوم مطلق نيست ، بلكه يقين داشته باشيد كه معدوم گشتن يك امر نسبى است ، زيرا :\r\n\r\n( ( 398 ) ) اين چنين معدوم گر از خويش رفت\r\nبهترين هستها افتاد و زفت\r\n\r\nچنين انسانى از زنجير طبيعت گسيخته مىشود و در مقابل حيات الهى و با ورود به حوزهء عظمت او از جهان هستى معدوم و فانى مىگردد و سير بقا و ابدى خود را آغاز مىكند ، همه ارواح در تدبير او و تمام اجسام و سايه ها تحت تأثير او است .\r\nاين حقيقت را بدان\r\n\r\n( ( 401 ) ) آن كه او مغلوب اندر لطف ماست\r\nنيست مضطر بلكه مختار ولاست\r\n\r\nچنين شخصى به منتهاى اختيار رسيده است ، زيرا با اختيارى كه در او به وجود آمده است بسر منزل فنا گام نهاده است . ( 1 )  اگر او از علايق من و مايى رها نگشته بود ، اختيارش لطف و مزيتى نداشت .\r\nهر لقمه و لذتى كه در اين دنيا تصور كنيد ، خوشايند و لذيذ بودنش فرع ترك و نبودن آن است . انسانى كه به حد نصاب رشد نرسيده است ، لذايذ را ترك مىكند و هدف او از ترك لذايذ لذت ما فوقى است كه به دست خواهد آورد ، بدينسان چنين شخصى عاشق\r\n","description":"","footnote":" ( 1 ) در مباحث آينده بحث مشروحى در بارهء لذت مطرح خواهيم كرد . . ","page_name":" 439 ","page_number":443},
  {"content":"\r\nلذت گشته و به اصطلاح لذتگير شده است ( 1 ) \r\nبار ديگر مىگويم :\r\n\r\nهر كه او مغلوب شد مرحوم گشت\r\nدر بحار رحمتش معدوم گشت\r\n\r\nاما نه چنان معدوم گشتنى كه ناچيزترين وجود بر آن برترى داشته باشد .\r\n\r\nبلكه والى گشت موجودات را\r\nبىگمان و بىنفاق و بىريا\r\nبىمثال و بىنشان و بىمكان\r\nبىزمان و بىچنين و بىچنان\r\nبىشكال اندر سؤال و در جواب\r\nدم مزن و الله اعلم بالصواب\r\n\r\n","description":"","footnote":" ( 1 ) بيت مورد تفسير چنين است :\r\nگر چه از لذات بىتأثر شد * لذتى بود او و لذت گير شد\r\nاز بيت مزبور تفسيرهاى گوناگون شده است . آن چه كه ما گفتيم يكى از تفاسير محتمل است . . ","page_name":" 440 ","page_number":444},
  {"content":"\r\n\r\n\r\nشرح انما المؤمنون اخوة و العلماء كنفس واحدة خاصه اتحاد داود و سليمان و ساير انبياء عليهم السلام كه اگر يكى از ايشان را منكر شوى ايمان به نبى درست نباشد و اين علامت اتحاد است كه يك خانه از آن هزار خانه ويران كنى آن همه ويران شود و يك ديوار قائم نماند كه لا نفرق بين احد من رسله و العاقل يكفيه الاشاره اين خود از اشارت گذشت\r\n\r\nپس خطاب آمد به داود از خدا\r\nكاى گزين پيغمبر نيكو لقا\r\nدل بدار اندر تفكر زين خبر\r\nره مده در دل ملال و غم مخور\r\nغم مدار اى پاك دل در سينه ات\r\nپاك دار از هر غبار آيينه ات\r\nكه تو را گفتيم بگذر زين بنا\r\nكاندر اين دريا تو را نبود شنا\r\nاين قضا رفته است بر حكم قضا\r\nمر تو را بايد همى دادن رضا\r\nبا قضاى ما رضا ده شاد باش\r\nتن بده وز قيد غم آزاد باش\r\nكاين به جهد تو نمىگردد تمام\r\nبگذر از اين كوشش و بردار گام\r\n( ( 406 ) ) گر چه برنايد به جهد و زور تو\r\nليك مسجد را بر آرد پور تو\r\n( ( 408 ) ) مؤمنان معدود ليك ايمان يكى\r\nجسمشان معدود ليكن جان يكى\r\n( ( 409 ) ) غير فهم جان كه در گاو و خر است\r\nآدمى را عقل و جان ديگر است\r\n( ( 410 ) ) باز غير عقل و جان آدمى\r\nهست جانى در ولى آن دمى\r\n( ( 411 ) ) جان حيوانى ندارد اتحاد\r\nتو مجو اين اتحاد از روح باد\r\n( ( 412 ) ) گر خورد اين نان نگردد سير آن\r\nور كشد بار اين نگردد آن گران\r\n( ( 413 ) ) بلكه اين شادى كند از مرگ او\r\nاز حسد ميرد چو بيند برگ او\r\n( ( 414 ) ) جان گرگان و سگان هر يك جداست\r\nمتحد جانهاى شيران خداست\r\n( ( 415 ) ) جمع گفتم جانهاشان من به اسم\r\nكاين يكى جان صد بود نسبت به جسم\r\n\r\nآيه\r\n« قُولُوا آمَنَّا بِالله وَما أُنْزِلَ إِلَيْنا وَما أُنْزِلَ إِلى إِبْراهِيمَ وَإِسْماعِيلَ وَإِسْحاقَ وَيَعْقُوبَ وَاَلأَسْباطِ وَما أُوتِيَ مُوسى وَعِيسى وَما أُوتِيَ اَلنَّبِيُّونَ مِنْ رَبِّهِمْ\r\n","description":"","footnote":"","page_name":" 441 ","page_number":445},
  {"content":"\r\n\r\nلا نُفَرِّقُ بَيْنَ أَحَدٍ مِنْهُمْ وَنَحْنُ لَه مُسْلِمُونَ » 2 : 136 . ( 1 )  ( بگوييد ما ايمان آورديم به خدا و آن چه كه بما نازل شده است و به آن چه كه به ابراهيم و اسماعيل و اسحاق و يعقوب و اسباط فرود آمده و ما به آن چه كه به موسى و عيسى و پيامبران ، از جانب خدايشان داده شده است ايمان آورده ، ميان هيچ يك از آنان تفاوتى نمىگذاريم و ما براى او اسلام را پذيرفته‌ايم ) .\r\n« آمَنَ اَلرَّسُولُ بِما أُنْزِلَ إِلَيْه مِنْ رَبِّه وَاَلْمُؤْمِنُونَ كُلٌّ آمَنَ بِالله وَمَلائِكَتِه وَكُتُبِه وَرُسُلِه لا نُفَرِّقُ بَيْنَ أَحَدٍ مِنْ رُسُلِه وَقالُوا سَمِعْنا وَأَطَعْنا غُفْرانَكَ رَبَّنا وَإِلَيْكَ اَلْمَصِيرُ » 2 : 285 . ( 1 )  ( پيامبر به آن چه كه از خدايش به سوى او نازل شده ايمان آورده است و همهء مردم با ايمان به خدا و فرشتگان و كتابها و رسولانش ايمان آورده‌اند . ما ميان هيچ يك از پيامبرانش تفاوتى نمىگذاريم . و آنان گفتند ، ما شنيديم و اطاعت كرديم ، خداوندا ، مغفرتت را نصيب ما فرما كه پايان كار به سوى تست . )\r\nروايت\r\n« عن ابى بصير قال سمعت ابا عبد الله عليه السلام يقول : المؤمن اخو المؤمن كالجسد الواحد إذا اشتكى شيء منه وجد الم ذلك فى ساير جسده و ارواحهما روح واحده ، فان روح المؤمن لاشد اتصالا بروح الله من اتصال شعاع الشمس بها » . ( 1 )  ( ابو بصير مىگويد : از امام صادق عليه السلام شنيدم كه مىگفت : مومن برادر مومن است ، آنان مانند اعضاء يك بدن هستند ، اگر عضوى از آن بدن ناراحت شود ، درد آن عضو را در ساير اعضاى بدن خود احساس مىكند . ارواح مردم با ايمان يك روح است ، زيرا پيوستگى روح مومن به روح الهى شديدتر از پيوستگى شعاع آفتاب به آفتاب است . )\r\n","description":"","footnote":" ( 1 ) سوره البقرة ، آيهء 136 . .  ( 1 ) سوره البقرة ، آيهء 285 . .  ( 1 ) اصول كافى ، ج 2 ، ص 166 . . ","page_name":" 442 ","page_number":446},
  {"content":"\r\n\r\n« قال ابو عبد الله عليه السلام : « انما المؤمنون اخوه بنو أب و أم واحد . . . » ( 1 )  ( حضرت صادق عليه السلام فرمود : جز اين نيست كه مردم با ايمان برادرند ، فرزندان يك پدر و مادر مىباشند ) .\r\n« المؤمن اخو المؤمن « . ( 2 )  ( مومن برادر مومن است ) .\r\nتفسير ابيات\r\nسپس خداوند متعال به داود عليه السلام خطاب كرده مىگويد : اى پيامبر بر گزيدهء نيكو لقا ، دل از انديشه در بارهء بناى مسجد اقصى بردار و از آن جهت كه از ساختن مسجد ممنوع گشته‌اى اندوه و ملالى بخاطر راه مده ، مگذار آئينه درونت از اين غم و اندوه غبار آلود گردد . ما كه به تو گفتيم از ساختن مسجد اقصى چشم بپوش ، به مقتضاى قضايى است كه در بارهء تو تثبيت شده است ، تو اكنون چاره‌اى جز رضا به قضاى ما ندارى .\r\nرضا به قضاى ما همهء قيود سنگين بار اندوه را از دست و پاى تو بر مىدارد و آزادت مىسازد . از اين پس حتى خيال بناى مسجد اقصى را به درونت راه مده ، اين مسجد با كوشش تو ساخته نخواهد گشت .\r\nاز فكر مسجد بگذر و بگذار فرزندت سليمان بيايد و آن را بنا كند . در نزد ما تو و او ( داود و سليمان ) دو فرد مختلف نيستند . همهء مردم با ايمان اگر هم در ظاهر اجسادشان متعدد و مختلفند ، ولى جان همهء آنان متحد است .\r\nدر ما وراى هوش و فهم و جان كه در همهء گاوان و خران وجود دارد ، آدمى از عقل و جان ديگرى برخوردار است . حقايق مجرده‌اى كه مىتواند در وجود انسانى\r\n","description":"","footnote":" ( 1 ) اصول كافى ، ج 2 ، ص 166 . .  ( 2 ) جامع الصغير ، سيوطى ، ج 2 ، ص 452 . . ","page_name":" 443 ","page_number":447},
  {"content":"\r\nپيدا شود ، به عقل و جان منحصر نمىگردد ، بلكه .\r\n\r\n( ( 410 ) ) باز غير عقل و جان آدمى\r\nهست جانى در درون آن دمى\r\n\r\nجانهاى حيوانى استعداد اتحاد با يكديگر را ندارند ، زيرا آن روح كه محصول باد و موج ماده است ، شايستگى وحدت را نمىتواند داشته باشد . اختصاص آثار و لوازم حيات هر يك از جانداران در موجوديت خويش ، دليل روشنى براى عدم شايستگى جانهاى حيوانات به اتحاد مىباشد ، مگر بينيد -\r\n\r\n( ( 412 ) ) گر خورد اين نان نگردد سير آن\r\nور كشد بار اين نگردد آن گران\r\n\r\nبلكه جانهاى حيوانى به حدى از اختلاف و تضاد مىرسد كه مرگ يكى موجب شادى ديگرى مىگردد و اگر يكى از آنها ديگرى را به بيند كه به برگ و نوايى رسيده است ، از حسد خودكشى مىكند . آرى\r\n\r\n( ( 414 ) ) جان گرگان و سگان هر يك جداست\r\nمتحد جانهاى شيران خداست\r\n\r\n","description":"","footnote":"","page_name":" 444 ","page_number":448},
  {"content":"\r\n\r\nمثل آوردن در بيان اتحاد جانهاى انبياء و اولياء و دوستان خداى تعالى به نور آفتاب كه تمامت خانه ها و سراىها و بيابانها و كوه ها و درياها را به تابش خود روشن كند و در هر خانه و سراى و هر دشت و صحرا روشنايى ديگر دهد و همه يك نور روشنى باشد و اختلاف جانهاى مردم ديگر به نور ماه و ستارگان و نور چراغ كه هر كدام نور ديگر است و چون آفتاب طلوع كند ، اين انوار نمانند چنان كه روز حشر چون خورشيد جمال و جلال حق از مشرق ازل طالع شود انوار عاريتى محو گردد\r\n\r\n( ( 416 ) ) هم چو آن يك نور خورشيد سما\r\nصد بود نسبت به صحن خانه ها\r\n( ( 417 ) ) ليك يك باشد همه انوارشان\r\nچون كه برگيرى تو ديوار از ميان\r\n( ( 418 ) ) چون نماند خانه ها را قاعده\r\nمؤمنان مانند نفس واحده\r\n( ( 419 ) ) فرق و اشكالات آيد زين مقام\r\nليك نبود مثل اين باشد مثال\r\n( ( 420 ) ) فرقها بىحد بود از شخص شير\r\nتا به شخص آدمى زاد دلير\r\n( ( 421 ) ) ليك در وقت مثال اى خوش نظر\r\nاتحاد از روى جان بازى نگر\r\n( ( 422 ) ) كان دلير آخر مثال شير بود\r\nنيست مثل شير در جمله حدود\r\n( ( 423 ) ) متحد نقشى ندارد اين سرا\r\nتا كه مثلى وانمايم مر تو را\r\n( ( 424 ) ) هم مثال ناقصى دست آورم\r\nتا ز حيرانى خرد را واخرم\r\n( ( 425 ) ) شب به هر خانه چراغى مىنهند\r\nتا به نور آن ز ظلمت مىرهند\r\n( ( 426 ) ) آن چراغ اين تن بود نورش چو جان\r\nهست محتاج فتيله اين و آن\r\n( ( 427 ) ) آن چراغ شش فتيله اين حواس\r\nجملگى بر خواب و خور دارد اساس\r\n( ( 428 ) ) بىخور و بىخواب نزيد نيم دم\r\nبا خور و با خواب نزيد نيز هم\r\n( ( 429 ) ) بىفتيله و روغنش نبود بقا\r\nبا فتيل و روغن او هم بىوفا\r\n( ( 430 ) ) ز ان كه نور علتىاش مرگ جوست\r\nچون زيد كه روز روشن مرگ اوست\r\n( ( 431 ) ) جمله حسهاى بشر هم بىبقاست\r\nز ان كه پيش نور روز حشر لاست\r\n( ( 432 ) ) نور حس جان بىپايان ما\r\nنيست كلى فانى و لا چون كيا\r\n\r\n","description":"","footnote":"","page_name":" 445 ","page_number":449},
  {"content":"\r\n\r\n( ( 433 ) ) ليك مانند ستاره و ماهتاب\r\nجمله محوند از شعاع آفتاب\r\n( ( 434 ) ) آن چنان كه سوز و درد زخم كيك\r\nمحو گردد چون در آيد مار ليك\r\nدرد زخم كيك يك دم بيش نيست\r\nليك هيچت طاقت آن نيش نيست\r\n( ( 435 ) ) آن چنان كه عور اندر آب جست\r\nتا در آب از زخم زنبوران برست\r\n( ( 436 ) ) مىكند زنبور در بالا طواف\r\nچون بر آرد سر ندارندش معاف\r\n( ( 437 ) ) آب ذكر حق و زنبور اين زمان\r\nهست ياد اين فلانه و آن فلان\r\nزين فلان و آن فلان بگذر همى\r\nگرت ز آب ذكر حق بايد دمى\r\n( ( 438 ) ) دم بخور در آب ذكر و صبر كن\r\nتا رهى از فكر وسواس كهن\r\n( ( 439 ) ) بعد از آن تو طبع آن آب صفا\r\nخود بگيرى جملگى سر تا به پا\r\n( ( 440 ) ) آن چنان كز آب آن زنبور شر\r\nمىگريزد از تو هم گيرد حذر\r\n( ( 441 ) ) بعد از آن خواهى تو دور از آب باش\r\nكه به سرّ هم طبع آبى خواجه تاش\r\n( ( 442 ) ) بس كسانى كز جهان بگذشته اند\r\nلا نيند و در صفات آغشته اند\r\n( ( 443 ) ) در صفات حق صفات جمله شان\r\nهم چو اختر پيش آن خور بىنشان\r\nبىنشان از خويش و با آن دلنشين\r\nاز كمال قرب معنى همنشين\r\nمرده از خود پيش آن شه زنده دم\r\nزندهء جاويد در كوى قدم\r\n( ( 444 ) ) گر ز قرآن نقل خواهى اى حرون\r\nخوان جميع هم لدينا محضرون\r\n( ( 445 ) ) محضرون معدوم نبود ليك بين\r\nتا بقاى روحها دانى يقين\r\n( ( 446 ) ) روح محجوب از بقايش در عذاب\r\nروح و اصل در بقا پاك از حجاب\r\n( ( 447 ) ) زين چراغ حس حيوان المراد\r\nگفتمت هان تا بخوانى اتحاد\r\n( ( 448 ) ) روح خود را متصل كن اى فلان\r\nزود با ارواح قدس سالكان\r\n( ( 449 ) ) صد چراغت گر مُرند ار بيستند\r\nباش فارغ چون يگانه نيستند\r\n( ( 451 ) ) ز ان كه نور انبياء خورشيد بود\r\nنور حسّ ما چراغ و شمع و دود\r\n( ( 452 ) ) يك بميرد يك بماند تا به روز\r\nيك بود پژمرده ديگر با فروز\r\n\r\n","description":"","footnote":"","page_name":" 446 ","page_number":450},
  {"content":"\r\n\r\n\r\n( ( 453 ) ) جان حيوانى بود حىّ از غذى\r\nهم بميرد او به هر نيك و بدى\r\n( ( 454 ) ) گر بميرد اين چراغ و طى شود\r\nخانهء همسايه مظلم كى شود\r\n( ( 455 ) ) نور آن خانه چو بىاين هم بپاست\r\nپس چراغ حسّ هر خانه جداست\r\n( ( 456 ) ) اين مثال جان حيوانى بود\r\nنى مثال جان ربانى بود\r\n( ( 457 ) ) باز از هندوى شب چون ماه زاد\r\nبر سر هر روزنى نورى فتاد\r\n( ( 458 ) ) نور آن صد خانه را تو يك شمر\r\nكه نماند نور آن بىاين دگر\r\n( ( 459 ) ) تا بود خورشيد تابان بر افق\r\nهست در هر خانه نور او قنق\r\n( ( 460 ) ) باز چون خورشيد جان آفل شود\r\nنور جملهء خانه ها زايل شود\r\n( ( 461 ) ) اين مثال نور آمد مثل نى\r\nمر تو را هادى عدو را ره زنى\r\n( ( 462 ) ) بر مثال عنكبوت زشت خو\r\nپرده هاى گنده را بر بافد او\r\n( ( 463 ) ) از لعاب خويش پردهء نور كرد\r\nديدهء ادراك خود را كور كرد\r\n( ( 464 ) ) گردن اسب ار بگيرد بر خورد\r\nور بگيرد پاش بستاند لگد\r\n( ( 465 ) ) كم نشين بر اسب توسن بىلگام\r\nعقل و دين را پيشوا كن و السلام\r\n( ( 466 ) ) اندرين آهنگ منكر سست و پست\r\nكاندرين ره صبر و شقّ انفس است\r\n\r\nآيه\r\n« وَإِنْ كُلٌّ لَمَّا جَمِيعٌ لَدَيْنا مُحْضَرُونَ » 36 : 32 . ( 1 )  ( همهء مردم در روز رستاخيز در نزد ما حضور خواهند داشت ) « أَلا بِذِكْرِ الله تَطْمَئِنُّ اَلْقُلُوبُ » 13 : 28 . ( 2 )  ( هشيار باشيد ، دلها به ياد خدا آرامش پيدا مىكند ) « وَتَحْمِلُ أَثْقالَكُمْ إِلى بَلَدٍ لَمْ تَكُونُوا بالِغِيه إِلَّا بِشِقِّ اَلأَنْفُسِ » 16 : 7 . ( 3 ) \r\n","description":"","footnote":" ( 1 ) سوره يس ، آيهء 32 . .  ( 2 ) سوره الرعد ، آيهء 28 . .  ( 3 ) سوره النحل ، آيهء 7 . . ","page_name":" 447 ","page_number":451},
  {"content":"\r\n\r\n( آن شتران [ يا چار پايان 
  ] بارهاى شما را به شهرى حمل مىكنند كه شما نمىتوانستيد بدون مشقت بان برسيد ) .\r\n\r\n( ( 423 ) ) متحد نقشى ندارد اين سرا\r\nتا كه مثلى وانمايم مر تو را\r\n( ( 424 ) ) هم مثال ناقصى دست مىآورم\r\nتا ز حيرانى خرد را واخرم\r\n\r\nدر اين دنيا هيچ دو موجودى كاملًا مثل يكديگر نيستند\r\nدر مباحث گذشته اين مسئله را روشن كرديم كه هيچ دو موجودى در اين جهان هستى نمىتوانند از همه جهات مثل يكديگر بوده باشند ، زيرا چنان كه فلسفهء كلاسيك مىگويد : هيچ چيز بدون تشخيص مخصوص به خود به وجود نمىآيد . اين اصل كه ناشى از جريان دو اصل » شيء خود اوست « و » شيء غير خود نيست « مىباشد ، همواره و در همه ى اشياء صدق مىكند .\r\nچيزى كه تحقق پيدا كرد ، داراى ماده و صورت و نمود و زمان و فضا و ساير نسبتهاى معينى است كه از همه طرف پيرامون آن را احاطه كرده است . دو قلم كه از يك كارخانه توليد شده و مواد خام و ساير واحدهاى اولى و وزن و طول و رنگ مساوى دارند حد اقل از جهات زمانى و فضايى و ساير نسبتها با يكديگر اختلاف خواهند داشت .\r\nاين اختلاف از تماثل كامل دو موجود با يكديگر جلوگيرى مىكند ، هر اندازه كه مسير تحول دو موجود با يكديگر اختلاف داشته باشد ، به همان اندازه از تماثل دور تر خواهند گشت . از طرف ديگر هر دو موجود هر قدر هم كه با يكديگر اختلاف و تباين داشته باشند ، از آن جهت كه هر دو مشمول مفاهيم وسيعترى هستند ، لذا مىتوانند در حدود همان مفاهيم وسيعتر تماثل داشته باشند .\r\n","description":"","footnote":"","page_name":" 448 ","page_number":452},
  {"content":"\r\n\r\n\r\n( ( 427 ) ) آن چراغ اين تن بود نورش چو جان\r\nهست محتاج فتيله اين و آن\r\n( ( 427 ) ) آن چراغ شش فتيله اين حواس\r\nجملگى بر خواب و خور دارد اساس\r\n\r\nجان آدمى مانند نور و حواس پنجگانه بمنزلهء فتيله و غذاها و آشاميدنىها مانند روغن چراغ وجود آدمى هستند\r\nتشبيه بدن مادى به خود چراغ و حواس ششگانه ( حواس پنجگانه و حس مشترك كه گيرنده مستقيم محصولات حواس پنجگانه است ) را به فتيله و خوردن و آشاميدن و خوابيدن و ساير وسايل بقاى كالبد مادى را به روغن و جان را به نور ، از عالىترين تشبيهات مثنوى است . ممكن است مقصود از جان كه در بيت آمده است همان حيات مولود جهان طبيعت باشد ، بنا بر اين با مضمون بيت زير :\r\n\r\nموج خاكى فكر و فهم و وهم ماست\r\nموج آبى صحو و سكر است و فناست\r\n\r\nقابل تطبيق مىشود . اين همان نظريهء گروهى از حكما است كه مىگويند : حيات يا نفس انسانى از همين اجسام مادى به وجود مىآيد و تدريجاً به حال تجرد تحول مىيابد . حاج ملا هادى سبزوارى نظريهء مزبور را در بيت زير بيان كرده است : -\r\n\r\nالنفس فى الحدوث جسمانية\r\nو فى البقا تكون روحانية\r\n\r\nبه وجود آمدن نفس آدمى جسمانى است ، يعنى نفس از همين مواد طبيعى به وجود مىآيد و تدريجاً به حال تجرد مىرسد و آمادهء پذيرش روح ملكوتى مىگردد .\r\nممكن است منظور جلال الدين از جان همان روح مجرد بوده باشد ، بنا بر اين فرض ، چراغ بدن و فتيلهء حواس و روغن خوردنىها و آشاميدنىها و ساير وسايل بقاى كالبد مادى ، مانند ميدانى براى بروز جان مجرد مىباشد . احتمال\r\n","description":"","footnote":"","page_name":" 449 ","page_number":453},
  {"content":"\r\n\r\nاول قوى تر ، بلكه با نظر به ابيات بعدى متعين است ، زيرا ابيات بعدى چنين است :\r\n\r\n( ( 429 ) ) بىفتيله و روغنش نبود بقا\r\nبا فتيل و روغن او هم بىوفا\r\n( ( 430 ) ) ز انكه نور علتىاش مرگ جوست\r\nچون زيد كه روز روشن مرگ اوست\r\n\r\nبا نظر به مضمون دو بيت فوق بايد گفت :\r\nاين حيات محصول ماده است كه بوسيله فتيله و روغن نمودار مىشود و ببقاى خود ادامه مىدهد ، در صورتى كه روح مجرد احتياجى به ماده و ماديات ندارد . وانگهى همين فتيله و روغن هم نمىتواند از فناى روشنايى حيات محصول ماده در موقع ورود به حوزهء روح مجرد يا بعبارت جلال الدين با شروع رستاخيز و انوار ابديت جلوگيرى كند .\r\nسپس جلال الدين در بارهء اين كه با وصول حيات طبيعى به قلمرو تجرد و با اتصال آن به انوار ابدى ، خود حيات طبيعى به كلى محو و نابود نمىگردد ، بلكه به جهت ضعف و ناچيزيش در مقابل روح مجرد و انوار ابدى ، نمود خود را از دست مىدهد ، چنين مىگويد :\r\n\r\n( ( 432 ) ) نور حس جان بىپايان ما\r\nنيست كلى فانى و لا چون كيا ( 1 ) \r\n( ( 433 ) ) ليك مانند ستاره و ماهتاب\r\nجمله محوند از شعاع آفتاب\r\n( ( 434 ) ) آن چنان كه سوز و درد زخم كيك\r\nمحو گردد چون در آيد مار ليك\r\n\r\nتفسير ابيات\r\nخورشيد آسمانى كه يك واحد بيش نيست ، موقعى كه اشعهء آن به خانه ميتابد ، انوار جداگانه‌اى را مىنمايد ، ولى اگر ديوارهاى خانه ها برداشته شود ، آن همه اشعه ى متكثر بيك روشنايى متحد تبديل مىشود .\r\n","description":"","footnote":" ( 1 ) اين بيت را انقروى بدين شكل آورده است :\r\nنور حس جان بابايان ما * نيست كلى فانى ولا چون كيا\r\nيعنى نور حس جان نياكان ما ، مانند ابدان آنان به طور كلى محو و نابود نمىگردد . . ","page_name":" 450 ","page_number":454},
  {"content":"\r\nهمچنين است نفس واحد مردم با ايمان كه در خانه هاى متعدد ابدان ، نفوس مختلف مىنمايد .\r\n\r\nبر مثال موجها اعدادشان\r\nدر عدد آورده باشد بادشان\r\n\r\nمثالى را كه آوردم ممكن است اشكالاتى به وجود آورد ، ولى كارى كه من كرده‌ام اينست كه مثال آورده‌ام نه مثل واقعى .\r\nاين همه مثالها كه در معارف بشرى وجود دارد ، مانند تشبيه انسان دلاور به شير درنده ، براى بيان وجه تشبيه و شباهت طرفين ( مشبه و مشبه به ) به يك ديگر است كه مفهوم يا مفاهيم محدود و معينى است ، نه اين كه آن دو را به عنوان دو مثل كامل معرفى كند .\r\nدر تشبيه انسان دلير به شير ، تنها شجاعت و جان بازى كه وجه اشتراك و شباهت آن دو به يك ديگر است ، منظور گشته است . و گرنه -\r\n\r\n( ( 423 ) ) متحد نقشى ندارد اين سرا\r\nتا كه مثلى وانمايم مر تو را\r\n\r\nاين مثالهاى ناقص براى آن است كه در توضيح مشكلات ، عقل آدمى از تحير و كلافه شدن رهايى يابد .\r\nشباهنگام در خانه‌اى چراغى روشن مىكنند ، تا بروشنايى آن از تاريكى نجات پيدا كنند .\r\nبدن مادى انسان هم مانند چراغ و نورش مانند جان آدمى است ، همچنين فتيله‌اى براى چراغ وجود آدمى لازم است كه حواس ششگانهء ( پنجگانه و حس مشترك ) اوست . روغن اين چراغ غذا و آسايش و ساير وسايل مادى است كه كالبد مادى او را بر پا مىدارد .\r\nاين يك مسئله طبيعى است كه چراغ وجود آدمى بدون خوردن و خوابيدن نمىتواند به هستى خود ادامه بدهد ، ولى چنان نيست كه اگر روغن چراغ وجود آدمى ( خوردن و آشاميدن و خوابيدن و . . . ) وجود داشته باشد ، آن چراغ همچنان به وجود خود ادامه بدهد . براى چه ؟\r\n","description":"","footnote":"","page_name":" 451 ","page_number":455},
  {"content":"\r\n\r\n( ( 430 ) ) ز انكه نور علتىاش مرگ جوست\r\nچون زيد كه روز روشن مرگ اوست\r\n\r\nاين فنا مخصوص روشنايى چراغ وجود آدمى در موقع بر آمدن نور الهى از افق روح نمىباشد ، بلكه -\r\n\r\n( ( 431 ) ) جمله حسهاى بشر هم بىبقاست\r\nز انكه پيش نور روز حشر لاست\r\n\r\nاين فنا به معناى نابودى نيست ، بلكه مانند فناى ستاره و مهتاب در مقابل روشنايى آفتاب است . يك مثال ديگر در نظر بگيريم :\r\nسوز درد زخم كيك ناچيز در مقابل سوزش زهر آگين مار ، معدوم مطلق نيست بلكه سوز نيش مار سوز نيش ناچيز كيك را در خود مستهلك مىسازد .\r\nحال كه وضع زندگانى بشر چنين است كه هر لحظه‌اى زنبورهاى گوناگون طبيعت پرستى و جلب علاقهء اين و آن بالاى سرش پرواز مىكنند تا نيش خود را در انسان فرو برند ، بهتر آن است كه خود را در رودخانهء ذكر الهى بيندازد و خود را از نيش زنبوران نجات بدهد ، اين زنبوران فضاى طبيعت و تمايلات هرگز از لجاجت دست بر نخواهند داشت و منتظرند كه هر كس سر از آب ذكر حق بالا بياورد ، نيش خود را در آن فرو برند . بنا بر اين :\r\n\r\nزين فلان و آن فلان بگذر همى\r\nگرت ز آب ذكر حق يا بى دمى\r\n( ( 438 ) ) دم بخور در آب ذكر و صبر كن\r\nتا رهى از فكر و وسواس كهن\r\n\r\nپس از غوطه ور شدن در آب ذكر حق ، تدريجاً خوى همان آب را خواهى گرفت تا آن جا كه خود زنبور پر شر و شور از تو گريزان خواهد گشت .\r\nپس از گرفتن خوى آب ، اگر از آب هم دور شوى ، ضررى به حال تو نخواهد رسيد و زنبوران سراغ تو را نخواهند گرفت . ( 1 ) \r\n","description":"","footnote":" ( 1 ) مقصود اين است كه طاعت و بندگى آن رشد روحى را در تو ايجاد خواهد كرد كه شخصيت روحى تو ما فوق دسترس زنبوران طبيعت قرار خواهد گرفت و در اين مرحله نيازى به توسل به وسايل نخواهد ماند ولى اين مطلب با اين بيت :\r\nمن غلام آن كه او در هر رباط * خويش را و اصل نداند بر سماط\r\nمنافات دارد . . ","page_name":" 452 ","page_number":456},
  {"content":"\r\nبا دقت در مطالبى كه بيان كرديم ، اين نتيجه را خواهيم داشت كه آنان كه از اين جهان هستى دست شستند ، در حقيقت معدوم نگشته‌اند ، بلكه در صفات الهى فرو رفته‌اند ، صفات وجودى آنان با صفات حق آغشته و مانند ستارگانى در مقابل خورشيد نام و نشان خود را از دست داده‌اند . از خويشتن بىنشان گشته و از كمال تقرب معنوى برخوردار شده‌اند . آنان\r\n\r\nمرده از خود پيش آن شه زنده دم\r\nزندهء جاويد در كوى قدم\r\n\r\nبرو همين مطلب را در قرآن مجيد بخوان كه مىفرمايد :\r\n« وَإِنْ كُلٌّ لَمَّا جَمِيعٌ لَدَيْنا مُحْضَرُونَ » 36 : 32 .\r\nمعناى محضرون حضور در بارگاه الهى است ، نه نيستى مطلق . از اين جمله مىتوانى بقاى جاودانى روح را دريابى .\r\nروحى كه در اين زندگانى در حجاب ماده پوشيده است ، همواره در شكنجه و عذاب بوده ، ولى روحى كه توانسته است به بارگاه الهى گام بگذارد ، ديگر از آلودگىهاى حجاب ماده پاك و مبرا گشته است .\r\nمن در بارهء چراغ حس حيوانى حقايقى را با تو در ميان گذاشته‌ام ، تو خود هشيار باش و از اين حسهاى حيوانى توقع اتحاد نداشته باش .\r\nچاره‌اى جز اين ديده نمىشود كه بايد روح خود را با ارواح سالكان طريق حق و حقيقت متصل بسازى .\r\nاين چراغهاى محدود متنوع و متعدد را ، خواه خاموش شوند و خواه به روشنايى خود ادامه بدهند ، مورد اهميت قرار نده ، زيرا وحدت و اتحادى را كه موجب ابديت آنها باشد ، دارا نيستند و به جهت همين تكثر و تنوع است كه همگى در اين دنيا به پيكار با يكديگر برخاسته‌ايم ، در صورتى كه جانهاى پيامبران به جهت داشتن اتحاد هرگز با يكديگر جنگ و ستيزه‌اى ندارند . آرى :\r\n\r\n( ( 451 ) ) ز انكه نور انبيا خورشيد بود\r\nنور حسّ ما چراغ و شمع و دود\r\n\r\nاين همه تحولات و افزايش و كاهش و كون و فساد و خاموشى و فروزندگى چراغهاى وجود آدمى براى آن است كه -\r\n","description":"","footnote":"","page_name":" 453 ","page_number":457},
  {"content":"\r\n\r\n( ( 453 ) ) جان حيوانى بود حىّ از غذى\r\nهم بميرد او به هر نيك و بدى\r\n\r\nبا خاموش شدن چراغ وجود يك انسان چراغ هستى ديگرى خاموش نمىگردد . چنان كه خاموشى چراغ يك خانه موجب تاريكى خانه همسايه كه داراى روشنايى است نمىگردد .\r\nبنا بر اين چراغ حس هر انسانى مستقل از ديگرى است .\r\nاينها همه خواص و مثال جان حيوانى انسانها است ، نه جان ربانى آنان . موقعى كه ماه آسمانى از هندوى سياه شب سر بر آورد و نور خود را از روزنه هاى متعدد و مختلف وارد خانه ها نمايد -\r\n\r\n( ( 458 ) ) نور آن صد خانه را تو يك شمر\r\nكه نمايد نور آن بىاين دگر\r\n\r\nمادامى كه خورشيد جهان تاب در افق به نور افشانى خود ادامه مىدهد ، تمام خانه ها را منور مىنمايد و نورش در همهء خانه ها مانند مهمان سكونت دارد .\r\nاگر روزى فرا رسد كه خورشيد فروزان جان كلى به غروب گرايد ، روشنايى همهء جانها از بين مىرود .\r\nاين كه گفتم مثال بود نه مثل حقيقى ، اين گونه مثال زدنها مردم رشد يافته را وسيلهء ارشاد و مردم رو به تباهى را راه زن مىباشد . اين انسان تبه كار -\r\n\r\n( ( 462 ) ) بر مثال عنكبوت زشت خو\r\nپرده هاى گنده را بر بافد او\r\n\r\nآن گاه از لعاب دهان خويش پرده‌اى در مقابل نور مىتند و ديده گان خود را از روشنايى محروم مىسازد .\r\nاو به جهت پيروى از تمايلات حيوانى خود ، از نور الهى نمىتواند بهره بردارى كند زيرا نور الهى براى او مانند اسب چموش است كه اگر بخواهد گردن او را بگيرد او را با دندانش مىگيرد و اگر بخواهد پاهاى او را لمس كند ، لگد مىخورد . بر اسب چموش حيوانى بدون مهار ننشينيد و عقل و دين را رهبر خود سازيد در بارهء اين آهنگ كه گفتم سست و با ديدهء پست ننگريد و گمان نكنيد بدون تحمل ناگوارىها و مشقتها بتوانيد اين آهنگ را به دست بياوريد .\r\n","description":"","footnote":"","page_name":" 454 ","page_number":458},
  {"content":"\r\n\r\nبقيه قصهء بناى مسجد اقصى در دست سليمان عليه السلام\r\n\r\nباز گرد و قصهء مسجد بگو\r\nبا سليمان نبى نيك خو\r\n( ( 467 ) ) چون سليمان كرد آغاز بنا\r\nپاك چون كعبه همايون چون منا\r\n( ( 468 ) ) در بنايش ديده مىشد كرّ و فر\r\nنى فسرده چون بناهاى دگر\r\nچون به امر حق بنا كرد آن بنا\r\nبرتر آمد از ستاره و از سما\r\nاز زمين و آسمان يارى بدش\r\nجن و انس اندر مددكارى بدش\r\n( ( 469 ) ) در بنا هر سنگ كز كه مىشكست\r\nفاش سيروا بي همىگفت از نخست\r\n( ( 470 ) ) هم چو از آب و گل آدمكده\r\nنور ز آهك پاره ها تابان شده\r\n( ( 471 ) ) سنگ بىحمال آينده شده\r\nو ان در و ديوارها زنده شده\r\nاز زمين آب روان زاينده بود\r\nخاك آن آب روان را بنده بود\r\nآب و خاك از خويشتن گل مىسرشت\r\nو اندر آن گل صورت دل مىسرشت\r\nهم چو آدم كز گل آمد اصل او\r\nوز نفخت روحى آمد وصل او\r\nچون در و ديوار جنت جان بدش\r\nآن در و ديوار جان ارزان بدش\r\n( ( 472 ) ) حق همىگويد كه ديوار بهشت\r\nنيست چون ديوارها بىجان و زشت\r\n( ( 473 ) ) چون در و ديوار تن با آگهى است\r\nزنده باشد خانه چون شاهنشهى است\r\n( ( 474 ) ) هم درخت و ميوه هم آب زلال\r\nبا بهشتى در حديث و در مقال\r\n( ( 475 ) ) ز ان كه جنت را نه ز آلت بسته اند\r\nبلكه از اعمال و نيت بسته اند\r\n( ( 476 ) ) اين بنا ز آب و گل مرده بُدست\r\nو ان بنا از طاعت زنده شدست\r\n( ( 477 ) ) اين به اصل خويش ماند پر خلل\r\nو ان به اصل خود كه علم است و عمل\r\n( ( 478 ) ) هم سرير و قصر و هم تاج و ثياب\r\nبا بهشتى در سؤال و در جواب\r\n( ( 479 ) ) فرش بىفراش پيچيده شود\r\nخانه بىمكناس روبيده شود\r\n( ( 480 ) ) تخت او سيار بىحمال شد\r\nحلقه و در مطرب و قوال شد\r\n\r\n","description":"","footnote":"","page_name":" 455 ","page_number":459},
  {"content":"\r\n\r\n\r\n\r\n( ( 480 ) ) خانهء دل بين ز غم ژوليده شد\r\nبىكناس از توبه‌اى روبيده شد\r\n( ( 482 ) ) هست در دل زندگى دار الخلود\r\nدر زبانم چون نمىآيد چه سود\r\nچون كه گشت آن مسجد اقصى تمام\r\nز اهتمامات سليمان و السلام\r\n( ( 483 ) ) چون سليمان در شدى هر بامداد\r\nمسجد اندر بهر ارشاد عياد\r\n( ( 484 ) ) پند دادى گه بگفت و لحن و ساز\r\nگه به فعل اعنى ركوع با نياز\r\n( ( 485 ) ) پند فعلى خلق را جذابتر\r\nكاو رسد در جان هر بىگوشور\r\n( ( 486 ) ) و اندر ان وهم اميرى كم بود\r\nدر حشم تأثير آن محكم بود\r\n\r\nآيه\r\n« إِذْ قالَ رَبُّكَ لِلْمَلائِكَةِ إِنِّي خالِقٌ بَشَراً مِنْ طِينٍ . فَإِذا سَوَّيْتُه وَنَفَخْتُ فِيه مِنْ رُوحِي فَقَعُوا لَه ساجِدِينَ . » 38 : 71 - 72 ( 1 )  ( هنگامى كه پروردگار تو به فرشتگان گفت : من بشرى را از گل مىآفرينم موقعى كه او را ساختم و از روح خود در آن دميدم . در مقابل او به سجده بيافتيد ) .\r\n« وَما هذِه اَلْحَياةُ اَلدُّنْيا إِلَّا لَهْوٌ وَلَعِبٌ وَإِنَّ اَلدَّارَ اَلآخِرَةَ لَهِيَ اَلْحَيَوانُ لَوْ كانُوا يَعْلَمُونَ » 29 : 64 . ( 2 )  ( و اين زندگانى دنيوى چيزى جز لهو و لعب نيست و به تحقيق سراى آخرت است كه حيات حقيقى است اگر بدانند ) .\r\nروايت\r\n« كونوا دعاه الناس باعمالكم و لا تكونوا دعاه بالسنتكم « . ( 3 )  ( مردم را با اعمال خود به سوى خدا بخوانيد و از گروه دعوت كنندگان با زبان تنها نباشيد ) .\r\n","description":"","footnote":" ( 1 ) سوره ص ، آيهء 72 . .  ( 2 ) سوره العنكبوت ، آيهء 64 . .  ( 3 ) سفينه البحار ، ج 2 ص 278 . . ","page_name":" 456 ","page_number":460},
  {"content":"\r\n\r\n\r\nهمچو آدم كز گل آمد اصل او\r\nوز نفخت روحى آمد وصل او\r\n\r\nروح الهى در انسان دميده شده است چه معنا دارد ؟\r\nدر آيهء فوق ( ص ايه 27 ) و همچنين آيه 29 از سورهء الحجر صريحا مىگويد كه خداوند از روحش در انسان دميده است . اين موضوع مورد اختلاف ميان مفسرين و همچنين فلاسفه و عرفا و ساير دانشمندان است .\r\nگروهى معتقدند كه مقصود از نسبت دادن روح به خدا بيان عظمت و شرافت روح آدمى است ، نه اين كه خدا روحى دارد و جزئى از روح خود را در انسان دميده است .\r\nگروه ديگر مىگويند : بدان جهت كه روح انسانى مجرد و ما فوق عالم ماديات است و از اين رو به عالم ابديت و پيشگاه ربوبى نزديكتر است ، لذا روحى را كه در انسان دميده به خود اضافه نموده است .\r\nنظريهء سوم نيز وجود دارد كه تقريبا همهء عرفا وعدهء فراوانى از فلاسفه ى الهيون ان را مطرح مىكنند و آن اين است كه اضافهء روحى كه در انسان دميده شده است ، يك اضافهء مجازى نبوده بلكه نسبت و اضافهء حقيقى است ، نهايت امر ، منظور از روحى كه خدا به خود نسبت داده است ، روح به معناى معمولى آن كه در وجود انسان ديده مىشود نبوده ، بلكه مقصود خاصيت ربوبى او است كه وقتى به قلمرو انسانى سرازير مىگردد ، به شكل روح جلوه مىكند و بدين جهت است كه انسان ببركت تصفيهء نفس و تادب به آداب الهى و تخلق به اخلاق ربوبى تشبهى به او پيدا مىكند و بجهان هستى مشرف مىشود و شايستگى ديدار خداوندى را به دست مىآورد .\r\nنظريهء چهارم - از مكتب وحدت موجودىها و آن گروه از وحدت وجودىها است كه بالاخره به نتايج وحدت موجودى ملتزم مىشوند . اينان مىگويند :\r\n","description":"","footnote":"","page_name":" 457 ","page_number":461},
  {"content":"\r\n\r\nچون حق به تفاصيل و شئون گشت عيان\r\nمشهود شد اين عالم پر سود و زيان\r\nچون باز روند عالم و عالميان\r\nدر رتبهء اجمال حق آيد به ميان\r\n\r\nو مىگويند :\r\n\r\nحبّذا روزى كه پيش از روز و شب\r\nفارغ از اندوه و آزاد از طرب\r\nمتحد بوديم با شاه وجود\r\nحكم غيريت به كلى محو بود\r\nناگهان در جنبش آمد بحر جود\r\nجمله را از خود ز خود بىخود نمود\r\n\r\nنيز مىگويند :\r\n\r\nهستى كه ظهور مىكند در همه شىء\r\nخواهى كه برى به حال او از همه پى\r\nرو بر سر مىحباب را بين كه چسان\r\nوى مىبود اندر مىو مىدر وى مى\r\n\r\nبنا بر اين روحى كه در انسان دميده شده است ، واقعا از هويت الهى بوده و هيچ گونه تاويل و تفسيرى هم نبايد در دو آيهء مربوطه صورت داد ، بلكه مىتوان گفت جملهء » و نفخت فيه من روحى « براى تفهيم مردم بوده است و گرنه ارواح آدميان شئون هويت الهى مىباشند . اين نظريه چنان كه در مجلدات گذشته به طور اختصار اشاره كرده‌ايم ، اگر چه مىتواند براى فرار از بعضى از مشكلات فلسفهء الهى مفيد باشد ، ولى نه مىتواند آن مشكلات را به حل و فصل نهايى خود برساند و نه با هيچ يك از مشاعر عقلانى و وجدانى و منابع معتبر اسلامى سازگار باشد و اين كه ابيات يا مطالبى مانند مضامين فوق از فلاسفه و عرفاى اسلامى ديده مىشود ، با نظر به مجموع روشهاى علمى و عملى و روانى آنان بايد بگوييم : آنان به جهت عروض هيجانات روانى و احساس نزديكى شگفت انگيز انسان به خدا مطالب فوق را بيان مىكنند ، نه اين كه واقعاً اعتقاد قطعى و همه جانبه بان مطالب داشته باشند .\r\nاينان عظمت روحى انسانى را خوب به جا مىآورند و آن را درك مىكنند ، سپس\r\n","description":"","footnote":"","page_name":" 458 ","page_number":462},
  {"content":"\r\nبه اصطلاح معمولى چنان دست پاچه مىشوند كه آن عظمت روحى را با خدا اشتباه مىكنند و گمان مىبرند روح انسانى جزئى يا شانى از اجزاء يا شئون الهى است نظريه پنجم - اين است كه خداوند متعال با يگانه بودن حقيقى كه ذات پاكش دارا است ، اوصاف كماليه ( جلاليه و جماليه را ) متنوع و متعدد دارد . بدون اين كه اين اوصاف متعدد [ كه همگى نشان دهنده كمال و عظمت ذات اقدس اوست 
  ] به يگانگى ذاتش خللى وارد سازد .\r\nيكى از آن اوصاف كماليه حيات به معناى عمومى است .\r\nاين صفت منشا بروز حيات در جانداران و روح انسانى و ملكوتى در آدميان است .\r\nبه همين جهت است كه مىگوييم همه موجودات مخصوصاً انسان جلوه گاه صفات الهى است بنا بر اين فرموده ى خداوند » و نفخت فيه من روحى « اضافهء حقيقى بوده و احتياجى به تاويل ندارد .\r\nدلايل عقلى و نقلى كه اين نظريه را ثابت مىكند ، بقدرى است كه مىتواند اين مسئله را در حكمت الهى حل و فصل نمايد . از آن جمله :\r\n« عن ابى بصير قال سمعت ابا عبد الله عليه السلام يقول : المؤمن اخو المؤمن كالجسد الواحد إذا اشتكى شيء منه وجد الم ذلك فى ساير جسده و ارواحهما روح واحد فان روح المؤمن لاشد اتصالا بروح الله من اتصال الشمس بها « ( 1 )  ابو بصير مىگويد از حضرت صادق عليه السلام شنيدم كه مىگفت :\r\n« مؤمن برادر مؤمن است مردم با ايمان مانند اعضاى يك جسد مىباشند ، اگر يكى از آنان ناله‌اى داشته باشد ، درد آن را در تمام اعضاى جسد احساس مىكند و ارواح آنها يك روح است ، به تحقيق پيوستگى روح مومن به روح خداوندى شديدتر از پيوستگى شعاع آفتاب به آفتاب است . »\r\n","description":"","footnote":" ( 1 ) اصول كافى ، ج 2 ص 166 . . ","page_name":" 459 ","page_number":463},
  {"content":"\r\nدو نكته را در اين مسئله متذكر مىشويم :\r\nنكته يكم - اين است كه مقصود از » و نفخت فيه من روحى « كه ظاهرش فعل ماضى است ، اين نيست كه خداوند تنها براى آدم سر سلسلهء نوع انسانى از روح خود دميده است ، بلكه بيان كار استمرارى خداوند است ، به اين معنا كه تمام افراد انسانى از اين نعمت عظمى برخوردارند .\r\nبه طور فراوان آيات قرآنى در غير موارد رويدادهاى جزئى ، فعل ماضى به كار مىبرد ، در صورتى كه ان فعل ، دائمى و غير محدود و غير موقت مىباشد .\r\nمثلًا در آيات مربوط به آفرينش زمين و آسمانها يا جزئى از آنها اغلب فعل ماضى به كار برده شده است ، » و السماء بنيناها « و » خلق لكم ما فى الارض جميعا « . . . در صورتى كه هم با نظر به شناسايىهاى علمى و عقلانى و هم با نظر به آيات ديگر موضوع آفرينش مانند فوتونهاى نور در حال ريزش و جريان است .\r\nدلايل عقلى اين جريان استمرارى را ، در گذشته مخصوصاً در مباحث عليت متذكر شده‌ايم .\r\nاما دلايل نقلى ، آيات فراوانى به اين مضمون موجود است كه خداوند قيوم جهان هستى است و همهء اجزاء جهان وجود در هر لحظه‌اى بقاى خود را از آن ذات اقدس مىگيرند . از قبيل :\r\n« يَسْئَلُه مَنْ فِي اَلسَّمواتِ وَاَلأَرْضِ كُلَّ يَوْمٍ هُوَ فِي شَأْنٍ 55 : 29 . » ( 1 )  ( هر چه در آسمانها و زمين است از او تقاضاى وجود مىكند ، خداوند در هر لحظه‌اى در كارى است )\r\n\r\nكل يومٍ هو فى شأن بخوان\r\nمر و را بىكار و بىفعلى مدان\r\nكمترين كارش به هر روز آن بود\r\nكاو سه لشكر را روانه مىكند\r\nلشكرى ز اصلاب سوى امهات\r\nبهر آن تا در رحم رويد نبات\r\n\r\n","description":"","footnote":" ( 1 ) سوره الرحمن ، آيهء 29 . . ","page_name":" 460 ","page_number":464},
  {"content":"\r\n\r\nلشكرى ز ارحام سوى خاكدان\r\nتا ز نرّ و ماده پر گردد جهان\r\nلشكرى از خاكدان سوى اجل\r\nتا ببيند هر كسى عكس العمل\r\nباز بىشك بيش از آنها مىرسد\r\nآن چه از حق سوى جانها مىرسد\r\nآن چه از جانها به دلها مىرسد\r\nآن چه از دلها به گلها مىرسد\r\nاينت لشكرهاى حق بىحد و مرّ\r\nاز پى اين گفت ذكرى للبشر\r\n\r\nنكتهء دوم - جريان نفخ روح الهى در وجود انسانى بدين قرار است كه طبق مشيت بالغه خداوندى مواد جهان طبيعت در حال حركت و تحول در نقاطى معين ، يكديگر را تلاقى نموده عناصر اوليهء حيات را به وجود مىآورند ، اين حيات طبيعى نوع عالى تر از حيات ساير جانداران بوده ، ولى از آن جهت كه همهء آنها جلوه ها يا به قول جلال الدين محصول و امواج ظريفى از عالم ماده مىباشند ، تفاوتى ندارند ، حيات انسانى پس از عبور و تحولهاى پى در پى از تفاعلات مادى داراى تعقل و انديشه و استعداد و وجدان ( كه هر يك انواعى گوناگون دارند ) مىگردد .\r\nانسان با اين تحولات موجودى بس شگفت انگيز گشته جهانى را زير پا مىگذارد ولى ميان اين موجود شگفت انگيز و رشد روحى و انسانى او پلى بنام تعهد و احساس مسئوليت در عالم وجود زده شده است كه تا گام روى آن پل نگذارد و به شايستگى از آن عبور نكند ، در همان موجوديت حيوانى خود باقى مىماند . احساس تعهد و تطبيق روش زندگى با آن ، آغاز آمادگى به دميدن روح الهى است كه شروع انسانيت او را اعلام مىدارد .\r\nهر اندازه كه در احساس و انجام تعهد انسانى خود پيش رفت داشته باشد ، از تابش شعاع خورشيد عظمت الهى ، يا چنان كه در موضوع بحث ما مورد توجه است ، از نسيم روح الهى بيشتر بهره مند مىگردد با نظر به همين مسئله تعهد است كه در روايت ابو بصير از امام صادق عليه السلام كلمهء مومن به كار رفته است نه انسان به طور عموم . بدون ايده آل اعلى در زندگانى و بدون ايمان و تعهد ، انسان مورد نفخهء الهى تحقق نمىيابد .\r\n","description":"","footnote":"","page_name":" 461 ","page_number":465},
  {"content":"\r\n\r\nدر اين موضوع حساس شعر گويى و فلسفه بافى مسئله را بقدرى تاريك مىكند كه تمام اصول و معارف انسانى را متلاشى مىسازد .\r\nزيرا اگر بخواهيم همهء انسانها را گل سر سبد آفرينش و اشرف موجودات معرفى كنيم ، نه تنها خودمان را فريب داده‌ايم و نه تنها خلاف محسوسات سخنى گفته‌ايم ، بلكه به آن انسانيت كه يگانه عامل اميد زندگى انسانهاى با شرف و با فضيلت است آن خيانت را روا داشته‌ايم كه شمشير چنگيزها به زندگى طبيعى آدميان .\r\n\r\n( ( 472 ) ) حق همىگويد كه ديوار بهشت\r\nنيست چون ديوارها بىجان و زشت\r\n( ( 473 ) ) چون در و ديوار تن با آگهى است\r\nزنده باشد خانه چون شاهنشهى است\r\n\r\nمردم جامد بهشت را هم مانند خودشان در و ديوار كاخ جامد تصور مىكنند\r\nموضوع بهشت غالباً در اذهان مردم ، به شكل باغهاى بزرگى جلوه مىكند كه چشمه سارهاى زيبا و لذت بخش در آنها جريان دارد و همچنين در آن ، قصور و كاخهاى مجلل و با شكوه سر به فلك كشيده است . نيز انواع درختان پر ميوه و زيبا و حورىها و غلمان ، فردوس برين را تشكيل مىدهد . اين تصور در بارهء بهشت موجب اعتراضاتى مىشود كه ممكن است ساده لوحان را گيج و مبهوت نمايد .\r\nمثلًا گفته مىشود ، اگر مقصود از تحمل اين همه رنجها و شكنجه ها و محروميت از لذايذ در زندگانى دنيا ، همان نعمتهاى مادى است ، خداوند مىتوانست همين دنيا را مانند بهشت بسازد و انسانها را در راه تكامل بان همه رنج و محروميت نيازمند نسازد ما در مباحث گذشته پاسخ اين اعتراض را داده‌ايم ، با اين حال چون جلال الدين\r\n","description":"","footnote":"","page_name":" 462 ","page_number":466},
  {"content":"\r\n\r\n\r\nتصور فوق العادهء عالى در بارهء بهشت بيان مىكند ، لذا به توضيح مختصرى در اين مسئله مىپردازيم ، اين توضيح را در ضمن مطالبى مطرح مىكنيم - :\r\nمطلب يكم\r\n- چنان كه در مباحث گذشته گفتيم مسلم است كه مفاهيم وارده در توصيف بهشت ، مطابق شرايط ذهنى انسانها در اين زندگانى دنيا گوشزد شده است مقدارى از مفاهيم خوشايند انسانى مناظر زيبا و آمادگى همهء وسايل زندگى راحت و دورى از غم و اندوه مىباشد .\r\nاكثريت قابل اهميت افراد انسانى هم امور مزبور را عالىترين آرمانها مىدانند ، با اين حال در مغز همهء انسانها به طور طبيعى نسيمى از ابديت همان امور مادى مىوزد و آنها را از معانى معمولى مادى كه دارند بالاتر مىبرد و بهر حال اين گونه تصوير كه در قرآن مجيد در بارهء بهشت آمده است ، مطابق همان روش تعليم و تربيتى است كه براى مراحل اوليهء حركت به سوى تكامل ضرورت دارد .\r\nمطلب دوم\r\n- اين گمان كه بهشت داراى در و ديوار آجرى و مرمرى بسيار عالى و چشمه سارها و درختان سر بفلك كشيده است و كاخهاى با شكوه آن هم سنخ همان در و ديوار . . . كه در اين زندگانى مىبينيم ، كاملًا بىپايه و پوچ است ، زيرا مفاهيم مزبور يك عدهء محصولاتى است كه از جريان قوانين طبيعى و سازندگى انسانها به وجود مىآيد و در مجراى كون و فساد و تغييرات است كه هرگز با ابديت سازگار نمىباشد .\r\nاين كه خداوند متعال مىفرمايد » و ان الدار الاخره لهي الحيوان « ( تنها سراى ابدى است كه از حيات واقعى برخوردار است ) .\r\nو اين دنيا با تمام زيبايىها و شكوه و جلالش جز بازيچه و وسيلهء فريب و كالاى ناچيزى بيش نيست ، همه و همه به طور قطع اثبات مىكند كه بهشت جايگاهى مركب از مواد و صور طبيعى نيست كه ما در اين دنيا مىبينيم .\r\nاين مطلب را جلال الدين با عالىترين بيان مطرح كرده مىگويد :\r\n\r\n( ( 473 ) ) چون در و ديوار تن با آگهى است\r\nزنده باشد خانه چون شاهنشهى است\r\n\r\n","description":"","footnote":"","page_name":" 463 ","page_number":467},
  {"content":"\r\n\r\nبا نظر به اين كه بهشت جايگاه ابديت است ، بهشت جايگاه ديدار خدا است ، در بهشت زندگى طبيعى و مرگ به هيچ وجه وجود ندارد ، بهشت ما فوق قوانين طبيعت است اين نتيجه قطعى است كه مفاهيمى از قبيل در و ديوار و كاخ و چشمه سار بهشتى ، مانند اعصاب و سلولهاى مغز و ساير اعضاى بدن همه و همه از حيات روحى برخوردارند . و بدان جهت كه بهشت جايگاه ابدى است ، حيات امور مزبور هم ما فوق اين زندگانى طبيعى است كه سر تا پا محتاج و تسليم قوانين تغيير و تحول و كم و زياد مىباشد . مثل بهشت در ابديت همانند كالبدى است كه انسانهاى ابدى را در بر خواهد گرفت ، آيا انسانهاى ابدى مىتوانند در جايگاه طبيعى زيبا كه در مجراى هست و نيست و آبادى و خرابى واقع مىشود ، قرار بگيرند ؟ مگر آن جا مقعد صدق عند مليك مقتدر . ( جايگاه صدق و صفا در پيشگاه خداوند توانا و سرمدى ) نيست .\r\nمطلب سوم\r\n- بهشت الهى داراى مراتب پايين و بالا است كه انسانها به جهت اختلاف كمالاتى كه در اين دنيا به دست مىآورند ، در آن مراتب مختلف از قصور مجلل و چشمه سارهاى زيبا گرفته تا پيشگاه الهى و جايگاه صدق و صفاى ابدى جايگزين مىشوند .\r\nولى در همهء مراتب يك موضوع مهم وجود دارد و آن عبارت است از شالودهء ابديت كه همهء مراتب بهشت روى آن بنا شده است .\r\nمفهومى كه امروز در اين دنيا از چشمه سار تصور مىكنيم ، مفهوم طبيعى آن است كه ادامه نظر در آن موجب ملال خاطر و سيرى مىشود . ممكن است خاكى در آن ريخته شود و گل آلودش كند و يا منبعش خشك شود و حرارت و سردى هوا دگرگونش نمايد ، مانند عصاى چوبين حضرت موسى عليه السلام كه پيش از تابش شعاع ما وراى طبيعى بر آن قابل احتراق و شكستن و پوسيدن و داراى وزن معين . . . بود ولى پس از تابش شعاع ما وراى طبيعى به صورت اژدهايى در مىآيد و بساط فرعون و فرعونيان را بر مىچيند در اين دنيا دست و پاى عضوى آدم حرف نمىزند و شهادت نمىدهد ، اما موقعى كه خورشيد الهى در ابديت تابيدن مىگيرد ، همين اعضاى بىزبان سخنوران شگفت انگيزى\r\n","description":"","footnote":"","page_name":" 464 ","page_number":468},
  {"content":"\r\n\r\nمىشوند . بنا بر اين تمام مواد بهشتى كه در قرآن مجيد آمده است بدون تاويل و تحريف كاملًا معقول و بايد مورد پذيرش قرار بگيرد .\r\n\r\n( ( 482 ) ) هست در دل زندگى دار الخلود\r\nدر زبانم چون نمىآيد چه سود ؟\r\n\r\nمشكلات موضوع ابديت را با توجه به دل خويشتن حل و فصل نماييد\r\nجلال الدين در اين مسئله با اهميت مىخواهد انسانها را به درون خودشان وارد ساخته و معناى ابديت را به آنان قابل درك بسازد .\r\nآيا حقيقتاً مىتوان ابديت را در دل آدمى جستجو كرد ؟ در اين مبحث ما با دو مسئلهء مهم روبه رو مىشويم :\r\nمسئلهء يكم - آيا نمونهء ابديت در دل آدمى قابل مشاهده است ؟ مسئلهء دوم - آيا موضوع ابديت را در دل مانند يك موضوع فطرى مىتوان اثبات كرد ؟ پاسخ مسئلهء يكم با اطمينان مثبت است ، زيرا وقتى كه ما از سطح مجاور طبيعت « من » عبور مىكنيم و رو به سطوح عميق « من » مىرويم ، با يك وضع شگفت انگيزى روبه رو مىگرديم كه فوق العادهء قابل توجه است . سطح ظاهرى « من » مانند آيينه ايست كه حقايق خارجى را اعم از اشكال و الوان و حركت و زمان و فضا نمودار مىسازد و همهء قوانين و اصول جارى در عالم برونى به طور ظريف تر در آن سطح ظاهرى حكمفرما مىگردد .\r\nشما نمىتوانيد در يك لحظه در ذهن خود هم مستطيل را درك كنيد و هم دايره را ، چنان كه در سطوح هندسى خارجى هم اتحاد دو شكل مزبور امكان پذير نيست . همچنين در آن حال كه ذهن شما را رنگ قرمز اشغال كرده است ، رنگ آبى نمىتواند اشغال نمايد .\r\n","description":"","footnote":"","page_name":" 465 ","page_number":469},
  {"content":"\r\nهمچنين است تزاحم تاثرات ، در آن لحظه كه سطح ظاهرى « من » شما شادمان است نمىتواند اندوه را در همان لحظه با شادى جمع نمايد . بدينسان اضطراب و آرامش و احساس آزادى و جبر و رضايت و كراهت و محبت و كينه نمىتوانند در لحظهء واحد سطح طبيعى « من » را اشغال نمايند .\r\nهمچنين است پديده ها و خواص حركت و زمان ، موقعى كه سطح مزبور را به خود مشغول مىدارند ، نه تنها پديده ها و خواص متضاد آنها نمىتوانند در سطح ذهن مزاحم آنها باشند ، بلكه ساير واحدها هم اگر چه ضد امور موجوده در سطح طبيعى « من » نباشند ، باز نمىتوانند در يك زمان مورد توجه سطح مزبور باشند .\r\nشما در آن حال كه متوجه حركت هستيد مادامى كه رنگ قرمز را به جهت فرض قرمز بودن شيء متحرك با حركت متحد نسازيد ، نمىتوانيد هر دو پديدهء حركت و رنگ مزبور را به طور مستقل مورد توجه قرار بدهيد .\r\nاين است خاصيت قانونى سطح ظاهرى و ابتدايى « من » كه مجاور طبيعت است .\r\nولى موضوع فعاليت و سطوح « من » در اين جا ختم نمىشود بلكه به طور وضوح مىبينيم كه سطوح مختلف با خواص گوناگون در « من » آدمى وجود دارد كه درون انسان را از آيينهء محض بودن بالاتر مىبرد .\r\nاين من آدمى حكم مىكند كه اجتماع نقيضين امكان پذير نيست . اين حكم با آيينهء خالص بودن درون آدمى به هيچ وجه نمىسازد ، زيرا انسان هرگز اجتماع نقيضين را در جهان عينى و ذهنى نديده است تا از آن عكس بردارى نموده و آن را درك و مورد حكم قرار بدهد .\r\nاين يك فعاليتى است كه درون انسان صورت مىدهد بدون اين كه ماده خام آن را از جهان بيرون از خود بهره بردارى كند ، زيرا آن چه را كه انسان مىبيند ، عبارت است از هستىها و نيستىهاى جزئى ، اما هستى مطلق و نيستى مطلق در خارج وجود ندارد كه بتواند به عنوان مادهء خام فعاليت مزبور از خارج وارد درون شود ، همچنين اجتماع آن دو مفهوم در عالم خارج به هيچ وجه وجود ندارد ، تا در ذهن آدمى\r\n","description":"","footnote":"","page_name":" 466 ","page_number":470},
  {"content":"\r\nمنعكس شود و مورد حكم قرار بگيرد .\r\nاين يك فعاليت از سطوح عميق « من » است كه براى افرادى از انسانها كه تنها با محسوسات سر و كار دارند ، قابل عمل نيست .\r\nاز اين قبيل است فعاليتهايى كه « من » در بارهء حوادث و حركتها و زمان انجام مىدهد ، عبور حوادث و جريان حركتها و زمان در سطح ظاهرى « من » وضع طبيعى خود را منعكس مىسازد .\r\nدر اين سطح حوادث و حركات و نقاط زمان همواره يكى پس از ديگرى و به پيروى از قانون عليت و كميتها و كيفيتها به جريان مىافتد . لذا امكان ندارد كه در سطح اول سيب ايجاد شود سپس درخت سيب . ابتدا فردا از ذهن انسانى عبور كند سپس امروز و ديروز .\r\nدر صورتى كه همين پديده ها در سطوح عميق « من » خواص عينى خود را از دست مىدهند و به عنوان واحدهاى برتر از جريان عليت و كميتها و كيفيتها تلقى مىشوند گذشته و حال و حاضر جهان هستى را پاره پاره كرده و همهء پيوسته ها را از هم مىگسلد قانون عليت شيء را به عنوان علت به صورت يك موجود مجزا و مستقل از زنجير هستى و شىء ديگر را به عنوان معلول كه آن هم براى خود موجودى مستقل است در مىآورد همچنين هر يك از كيفيتها و نمودهاى اجزاى هستى را در نظر انسان به وسيلهء سطح طبيعى « من » پديده هايى مستقل و متمايز و محكوم به قوانين و خواص خود مىنمايد اگر يك جهان بين ادعا كند كه پديدهء ابتدايى زمان و قطعات آن است كه نمىگذارد انسانها از واقعيت اشياء برخوردار شوند ، ادعاى منطقى كرده است . ولى همه اين مسائل مربوط به سطح ظاهرى « من » است .\r\nجهان هستى را به عنوان يك واحد حقيقى ديدن و زمان را از جوهريت عينى بر كنار نمودن كليد حل همهء مشكلات ما در بارهء جهان يا بى است .\r\nاگر در موضوع نسبيت زمان و بر گردانيدن آن به يكى از خواص مغز آدميان\r\n","description":"","footnote":"","page_name":" 467 ","page_number":471},
  {"content":"\r\nو متلاشى ساختن رابطهء عليت به معناى كلاسيكى آن و تفكيك ميان كيفيتهاى ابتدايى و ثانوى نمودهاى عينى ، دقت بيشترى انجام بدهيم ، احساس ابديت و خلود در درون آدمى سهل و آسان مىشود .\r\nاگر كسى بتواند « من » خود را از چنگال پديده هايى كه معلول بازيگرى خود « من » در عرصهء هستى است ، رها كند و اگر كسى اين قدرت را به دست بياورد كه بتواند به جريان ما فوق حركات طبيعى « من » گوش فرا بدهد و پيچيده شدن بساط كشش فضا و اجسام و زمان را در مقابل سلطهء « من » مشاهده كند ، چنين شخصى به قول جلال الدين گام در دار الخلود دل گذاشته است .\r\nاگر كسى بتواند واقعيت جهان عينى را با آن همه انواع و اشكال و تحولاتش در مقابل خود بر نهد ، چنين شخصى مىتواند خود واقعيت « من » را هم كه ابديت متن واقعى آن است براى خود بر نهد .\r\nيك راه ديگر براى درك ابديت در درون وجود دارد كه عدهء فراوانى از عظماى جهان بين ابراز مىكنند .\r\nابراز اين درك با عبارات مختلفى صورت گرفته است . ما جملاتى را از جبران خليل جبران به عنوان نمونه نقل مىكنيم - :\r\nيا نفس\r\n\r\nيا نفس لو لا مطمعى\r\nبالخلد ما كنت اعى\r\nلحنا تغنيه الدهور\r\nبل كنت انهى حاضرى\r\nقسرا فيغدو ظاهرى\r\nسرا تواريه القبور\r\nيا نفس لو لم اغتسل\r\nبالدمع او لم يكتحل جفنى باشباح السقام\r\n\r\n","description":"","footnote":"","page_name":" 468 ","page_number":472},
  {"content":"\r\n\r\nلعشت اعمى و على\r\nبصيرتى ظفر فلا ارى\r\nسوى وجه الظلام\r\nيا نفس ما العيش سوى\r\nليل إذا جن انتهى\r\nبالفجر و الفجر يدوم\r\nو فى ظما قلبى دليل\r\nعلى وجود السلسبيل\r\nفى جرة الموت الرحوم\r\nيا نفس ان قال الجهول\r\nالروح كالجسم تزول\r\nو ما يزول لا يعود\r\nقولى له ان الزهور\r\nتمضى و لكن البذور\r\nتبقى و ذا كنه الخلود ( 1 ) \r\n\r\n1 - اى من ( اى من ، اگر اميدى به ابديت نداشتم ، هرگز گوش به آهنگى كه روزگاران مىنوازد فرا نمىدادم ) .\r\n2 - ( اگر اين اميد حيات بخش جاى خود را به ياس مرگبار مىداد ، هم اكنون جريان هستىام را قطع مىكردم و رهسپار زير خاكهاى تيرهء گور مردگان مىگشتم ) .\r\n3 - ( اى من ، اگر وجودم را با اشكهاى مقدس كه در اشتياق ابديت فرو مىريزم شستشو نمىدادم و اگر پلكهاى چشمانم را با سايه هاى اندوه سرمه نمىكشيدم - ) 4 - زندگى كورانه‌اى داشتم و ناخن جهل و نوميدى بر ديده گانم فرو مىرفت ، ديگر جز تاريكى هرگز چيزى نمىديدم ) .\r\n5 - ( اى من ، زندگانى در اين دنيا جز شب تاريكى نيست كه وقتى در نهايت ظلمتش غوطه ور گردد بپايان مىرسد و بامدادش سر از افق بر مىكشد ، ديگر فنايى براى اين بامداد وجود ندارد ) 6 - ( تشنگى سوزان دلم به اقيانوس سلسبيل ابديت كه خود را از كوزهء ناچيز مرگ\r\n","description":"","footnote":" ( 1 ) المجموعة الكاملة ، جبران ص 598 . . ","page_name":" 469 ","page_number":473},
  {"content":"\r\n\r\nمىنماياند رهنمون مىگردد ) .\r\n7 - ( اى من ، اگر انسان نادانى به تو بگويد ، روح آدمى هم مانند جسمش متلاشى و نابود مىگردد و چيزى كه نابود شد ، ديگر نخواهد برگشت ) .\r\n8 - ( در پاسخ او بگو آرى ، برگ گلها مىريزد و با خاك تيره درمىآميزد و از بين مىرود ولى دانه به وجود آورنده گل ، همچنان به وجود خود ادامه خواهند داد . )\r\nاين است راز ابديت\r\nدر مضمون ابيات فوق نه تنها موضوع درك ابديت وجود دارد ، بلكه اشاره‌اى به مسئلهء دوم ما هم شده است كه احساس ابديت در درون آدمى ريشه دار و بلكه سطح عميق « من » وابستهء ابديت است .\r\nمىگويد آهنگى كه اين دنيا و جهان طبيعت مىنوازد آن ارزش را ندارد كه يك عمر بنشينم و با هزاران درد و شكنجه و مشاهده حق كشىها و بد بختىها و فلاكتها به اين آهنگ گوش فرا بدهيم و اين استدلالى است كه از دورانهاى گذشته بوسيله ى مغزهاى بزرگى مانند ناصر خسرو و ديگران ابراز شده است . ناصر خسرو مىگويد :\r\n\r\nروزگار و چرخ و انجم سر بسر بازيستى\r\nگر نه اين روز دراز دهر را فرداستى ؟\r\n\r\nنظامى گنجوى مىگويد :\r\n\r\nتا مايهء طبعها سرشتند\r\nما را ورقى دگر نوشتند\r\nكار من و تو بدين درازى\r\nكوتاه كنم كه نيست بازى\r\n\r\nبارتلمى سانتهيلر هم از متفكرين مغرب زمين به همين معنى اشاره كرده مىگويد : اگر يك حيات ابدى در مقابل يا در دنبال اين زندگانى ثابت نشود ، اين زندگانى معمايى است ناگشودنى . در خاتمه اين مبحث يك نكته مختصر را هم متذكر مىشويم و آن اين است كه بيت مورد تحليل :\r\n\r\n( ( 482 ) ) هست در دل زندگى دار الخلود\r\nدر زبانم چون نمىآيد چه سود\r\n\r\n","description":"","footnote":"","page_name":" 470 ","page_number":474},
  {"content":"\r\n\r\nتنها درك ابديت و احساس لزوم آن را گوشزد نمىكند ، بلكه مىگويد تو مىتوانى هم اكنون كه در مجاورت كالبد مادى و جهان طبيعت بسر مىبرى ، زندگى ابدى را كه كارى با زمان و فضا و جريانات قوانين طبيعى ندارد بروشنى دريابى و اين مطلبى است كه هم با بعضى از مطالب اين مبحث و هم با نظر به مسائل گذشته در مجلدات اين كتاب قابل ثبوت است .\r\n\r\n( ( 485 ) ) پند فعلى خلق را جذابتر\r\nكاو رسد در جان هر بىگوش در\r\n( ( 486 ) ) و اندران و هم اميرى كم بود\r\nدر حشم تأثير آن محكم بود\r\n\r\nكردار عينى مربيان بشرى در امر تعليم و تربيت اساسىتر و مؤثرتر از گفتار آنان است\r\nاگر يك محاسبهء دقيق انجام بگيرد ، خواهيم ديد كه نسبت گفتارهايى كه بشر در بارهء اصلاح فرد و جامعه ابراز كرده است ، با كردارهايى كه در موضوع مزبور صورت گرفته است ، نسبت يك بيابان سوزان و ريگ زار بىكران به يك شاخه گلى است كه در آن بيابان روييده باشد با نظر به آثار زبانى و كتابى كه بشر در هر دوره و عمرى به وجود مىآورد و در عين حال محروم از اعمال پسنديدهء است كه خود در آن آثار گوشزد و تاكيد كرده است ، با وضع اسف انگيز و شرم آورى در جامعهء انسانيست روبه رو مىشويم . مىگويند و هى مىگويند ، مىنويسند و هى مىنويسند اما عمل صفر است و پايين تر از صفر اى كاش زبان و قلم ما يك جنبه ى ماشينى جبرى پيدا مىكردند كه باندازه‌اى كه با اعمال عينى و خارجى ما تطبيق كنند ، حركت مىكردند .\r\nدر آن موقع مىديديم كه نوع انسانى در مقابل خرج و استهلاك بىنهايت ، دخل بسيار ناچيز و محدودى به دست آورده است . بگذريم و به بيان عواملى كه\r\n","description":"","footnote":"","page_name":" 471 ","page_number":475},
  {"content":"\r\nموجب مىشود عمل خارجى در امر تعليم و تربيت موثر تر و اساسى تر بوده باشد بپردازيم :\r\nعامل يكم - كردار خارجى نشان مىدهد كه عمل كننده به كارى كه انجام مىدهد معتقد است .\r\nاعتقاد به يك موضوع مخصوصاً از كسى كه جنبهء پيش روى دارد ، امضايى براى پذيرش آن موضوع تلقى مىشود و چون اين امضا ، مربوط به شخصيت انجام دهندهء كار است ، اعتبار جدى خواهد داشت .\r\nعامل دوم - كه بيك معنى دامنهء عامل يكم است نيازمندى عمل به ايجاد مقتضيات و شرايط عينى و مرتفع ساختن موانع و هدف گيرىها و وسيله جويىها است كه در اغلب گفتارها وجود ندارد ، گفتار خيلى سهل است . حركت زبان و پرتاب كردن جملات بىپشتيبان نيازى به چيزى جز تصميم به سخن گفتن ندارد ، در صورتى كه براى به وجود آمدن يك عمل ممكن است روزها و ماهها ، بلكه سالها مقدمات و پى گيرىهاى عملى مورد نياز باشد . به همين جهت است كه صدور عمل از يك شخص بيان كنندهء جريان حيات او در سمت آن عمل مىباشد و ممكن است به چشم پوشى از لذايذ و تن به درد و شكنجه هاى فراوان دادن نيازمند باشد .\r\nعامل سوم - افراد بشرى ، چه از سر گذشت طولانى انسان و چه از تجربه هاى متنوع زندگى ، با اين حقيقت آشنا شده‌اند كه انگيزهء يك سخن منحصر در اعتقاد و ابراز مفاهيمى نيست كه سخن به طور مستقيم بان دلالت مىكند . اين يك عادت و سيرهء دائمى بشر بوده است كه كلمهء بينش را بانگيزهء عشق به چشمان زيبا به كار ببرد و شكارى را بدام حيوانيت خود بياندازد .\r\n\r\nآن شاعر دانا كه به دلخواه تو گفته است\r\nبر خوى تو عاشقترم از روى تو اى ماه\r\nاو عاشق رويت شده نى عاشق خويت\r\nخواهد كه به دام آوردت ليك ازين راه\r\n\r\nبشر كلمهء عدالت و دادگرى و داد پرورى و دادستانى را در جملات بسيار فصيح و بليغ به كار مىبرد و انگيزه‌اى جز بزنجير كشيدن ظالمانهء بىنوايان ندارد . از دانش\r\n","description":"","footnote":"","page_name":" 472 ","page_number":476},
  {"content":"\r\n\r\nدم مىزند و تنها انگيزه اش غوطه ور ساختن مردم در حماقت و نادانى است . از الفاظش تحرك و جوش و خروش مىبارد ولى انگيزه اش تخدير مردم است . آرى بشر اين حقيقت را در قاموس خود ثبت كرده است كه مىتوان ارزش همهء قوانين را با سخنورى در بارهء قانون پاى مال نمود .\r\nدر صورتى كه عمل خارجى استعداد اين همه تحريف و پيچش را ندارد . مخصوصاً با در نظر گرفتن اين كه اعمال منحرف و رياكارانه غالباً از اعمال ناشى از خلوص ، به وسيلهء نمودهاى مربوطه دير يا زود تفكيك مىگردد و پردهء ابهام از روى كار برداشته مىشود . حتى در آن موارد كه سخن بانگيزهء ابراز مفاهيم مستقيم صادر شود ، و انحرافى در هدف گيرى وجود نداشته باشد ، باز مىبينيم كه دفاع قولى از دادگرى اگر چه در صد مجلد انجام بگيرد ، با پرداخت عملى 10 ريال ناچيز كه بانگيزهء عدالت محض صورت مىگيرد ، از نظر ارزش به هيچ وجه قابل مقايسه نيست ، زيرا آن صد مجلد كتاب ، جامد و مرده حتى مقدارى از كاغذ و مركب را از صحنهء انتفاع انسانها بر كنار نموده است ، ولى آن 10 ريال به عنوان جزئى از هدف حيات انسانى كه وسيله‌اى براى تحقق بخشيدن به هدف كلى حيات است به جريان افتاده است .\r\nمتأسفانه بايد پى پرده بگوييم كه غالباً تكيهء انسانها به صد مجلد گفتار در بارهء عدالت ، آنان را از عمل به عدالت باز داشته است ، گويى گويندگان اين اعتقاد را در مغز خود مىپرورانند كه » يا گفتن ، يا عمل كردن « اين ما هستيم كه مىگوييم و حقايق را در اختيار مردم مىگذاريم ، اين خود بزرگترين عمل است كه ما انجام مىدهيم اين پندار احمقانه را مىتوان در مسئلهء زير بررسى كرد .\r\nگفتن وسيله و عمل كردن هدف است .\r\nاصل مسئله همين است و بس ، زيرا وجدان و عقل آدميان هر اندازه هم در اشتباه و خطا فرو رود ، اين حقيقت را به طور صحيح درك كرده است كه چنان كه\r\n","description":"","footnote":"","page_name":" 473 ","page_number":477},
  {"content":"\r\n\r\nتنفس وسيلهء حيات و حيات هدف است ، همچنين اين حقيقت را نيز درك كرده است كه الفاظ و زبان و قلم ، جز وسايل شايسته براى حيات و شدنهاى تكاملى چيز ديگرى نيستند . آيا او نمىداند كه اگر صد هزار سال بنشيند و حلوا حلوا بگويد و كلمهء حلوا را در ميلياردها جملهء زيبا ابراز كند باندازهء يك لقمه حلواى عينى كه بايد به دست بياورد و به دهان ببرد و بچشد و فرو دهد ارزش واقعى ندارد ؟ چنان كه گفتيم عمل بالنسبه به گفتن هدف است ، تحقق عينى دارد ، در صورتى كه الفاظ آيينه هايى هستند كه در صورت بىغرضى مفاهيمى را نشان مىدهند كه اگر آن مفاهيم داراى بايستگى و شايستگى باشند در آن انسان كه در طريق شدنهاى مربوط به آن مفاهيم است ، احتمالا موثر خواهد گشت .\r\nمشاهدهء عمل خارجى از مربى و پيش رو ، نشان دهندهء استهلاك حيات در آن عمل باندازهء مناسب آن عمل است ، عقل و وجدان آدمى مىگويد اين مربى و پيشرو بدون احراز واقعيت و گرايش بان ، حيات خود را در اين عمل مستهلك نمىسازد .\r\nتفسير ابيات\r\nاى مولوى ، بر گرد و داستان مسجد ساختن حضرت سليمان عليه السلام را باز گو كن وقتى كه سليمان به ساختن آن معبد پاك مانند بيت الله الحرام و همايون ، مانند قربانگاه منى آغاز كرد ، جوش و خروش عجيبى در كار آن ساختمان ديده شد ، افسردگى و جمودى كه در بناهاى ديگر وجود دارد به آن بناى مقدس راهيابى نداشت . چون اين بناى معظم بدستور خداوند متعال ساخته مىشد ، لذا به همه ى ستارگان و آسمانها برترى داشت . براى ساختن آن معبد :\r\n\r\nاز زمين و آسمان يارى بدش\r\nجن و انس اندر مددكارى بدش\r\n\r\nهر سنگى را كه براى به كار بردن در بناى آن مسجد از كوه جدا مىكردند ، آشكارا مىگفت كه مرا ببريد و در آن بنا به كار ببريد . اين موضوع را امكان ناپذير نشماريد ، زيرا :\r\n","description":"","footnote":"","page_name":" 474 ","page_number":478},
  {"content":"\r\n\r\n( ( 470 ) ) همچو از آب و گل آدمكده\r\nنور ز آهك پارهء تابان شده\r\n\r\nاحتياجى بان نبود كه بار برى بيايد و سنگها را بر دارد و براى ساختن مسجد ببرد ، خود آنان پاى گرفته و مىرفتند ، در و ديوارها جاندار شده بودند . آب روان از زمين مىجوشيد و خاك بدون احتياج به كارگر و بدون مقاومت تسليم همان آب روان گشته بود .\r\nآب و خاك به خودى خود در هم مىآميختند و گل را به وجود مىآوردند ، اما نه گل معمولى و جامد ، بلكه گلى كه دل در آن سرشته مىشد و جان حساس به خود مىگرفت چنان كه حضرت آدم عليه السلام اصل و ريشه‌اى از گل داشت و روح الهى در او دميده شد و داراى روح گشت .\r\nباز مانند در و ديوار بهشت كه از حيات و جان بهره ور است . خداى ما فرموده است كه در و ديوار بهشت مانند در و ديوارهاى اين كرهء خاكى بىجان و زشت نيست . اگر بخواهيد امكان جاندار بودن در و ديوار را تصديق كنيد ، توجه كنيد كه :\r\n\r\n( ( 473 ) ) چون در و ديوار تن با آگهى است\r\nزنده باشد خانه چون شاهنشهى است\r\n\r\nمگر چنين نيست كه در سراى بهشتى درخت و ميوه و آب زلال چشمسارهايش با بهشتيان گفتگوها خواهند كرد . اين پديدهء فوق العادهء براى آنست كه بهشت را از مواد آلى نساخته‌اند ، بلكه بهشت تجسم نيتها و اعمال انسانهاى پاك است . اين بناها كه در سطح كرهء خاكى بر پا مىشود از آب و گل مرده به وجود مىآيد ، ولى آن بنا تجسم اطاعتها است كه در اين زندگانى تحقق يافته بود . لذا :\r\n\r\n( ( 477 ) ) اين به اصل خويش ماند پر خلل\r\nو ان به اصل خود كه علم است و عمل\r\n\r\nدر آن قلمرو ابديت سرير و قصر و تاج و لباسها و همه چيز با انسان به گفتگو مىپردازند . فرش بدون احتياج به فراش پيچيده مىشوند و پاكى آن جايگاه به جارو و جاروكش نيازى ندارد . تختهاى با شكوه بهشتى در نقل و انتقال از حمال بىنياز و حلقه و در و ديوار در حال طرب و گفتگو با آدميان هستند . به درون خود بنگريد\r\n","description":"","footnote":"","page_name":" 475 ","page_number":479},
  {"content":"\r\nخواهيد ديد هنگامى كه توبه و باز گشت به سوى خدا در دل شما شكوفان مىشود ، ديگر براى پاك نگه داشتن دل احتياجى برفت و روب احساس نمىشود . دريغا كه اين انسانهاى بىنوا و اسير هوى و هوس نمىتوانند با درون خود تماس بگيرند و گر نه با وضوح كامل خواهند ديد : -\r\n\r\nهست در دل زندگى دار الخلود\r\n\r\nولى چه بايد كرد ؟\r\n\r\nمن لال خواب ديده و عالم تمام كر\r\n\r\nلذا نمىتوانم به زبان بياورم كه آن ابديت را كه در ميان كتابها و از قلمرو فضاى بىكران جستجو مىكنيد ، بر گرديد و در درون خود دريابيد . پس از اتمام ساختمان مسجد اقصى حضرت سليمان هر بامداد براى ارشاد بندگان خدا بان مسجد مىآمد و آنان را گاهى با زبان و گاهى با عمل پند مىداد . البته پند عملى نافذتر و جذاب تر است پند عملى بدرون هر ناشنوايى راه مىيابد ، زيرا احتمال خود فروشى و هواى سرورى و فرماندهى در پند عملى كم و در پندهاى زبانى فراوان است .\r\n","description":"","footnote":"","page_name":" 476 ","page_number":480},
  {"content":"\r\n\r\nقصهء آغاز خلافت عثمان و خطبهء وى در بيان آن كه ناصح فعال به فعل به از ناصح قوال به قول\r\n\r\n( ( 487 ) ) قصهء عثمان كه بر منبر برفت\r\nچون خلافت يافت بشتابيد تفت\r\n( ( 488 ) ) منبر مهتر كه سه پايه بدست\r\nرفت بو بكر و دوم پايه نشست\r\n( ( 489 ) ) بر سيم پايه عمر در دور خويش\r\nاز براى حرمت اسلام و كيش\r\n( ( 490 ) ) دور عثمان آمد و بالاى تخت\r\nبرشد و بنشست آن محمود بخت\r\n( ( 491 ) ) پس سؤالش كرد شخصى بو الفضول\r\nكان دو ننشستند بر جاى رسول\r\n( ( 492 ) ) پس تو چون جستى از ايشان برترى\r\nچون به رتبت تو از ايشان كمترى\r\n( ( 493 ) ) گفت اگر پايم سيم پايه بدى\r\nوهم مثلىّ عمرتان مىشدى\r\n( ( 494 ) ) ور دوم پايه شدم من جاى جو\r\nگفتيى مثل ابو بكر است او\r\n( ( 495 ) ) هست اين بالا مقام مصطفى\r\nوهم مثلى نيست با آن شه مرا\r\n( ( 496 ) ) بعد از آن بر جاى خطبه آن ودود\r\nتا به قرب عصر لب خاموش بود\r\n( ( 497 ) ) زهره نى كس را كه گويد هين بخوان\r\nيا برون آيد ز مسجد آن زمان\r\n( ( 498 ) ) هيبتى بنشسته بُد بر خاص و عام\r\nپر شده از نور يزدان صحن و بام\r\n( ( 499 ) ) هر كه بينا ناظر آن نور بود\r\nكور را ز ان تاب هم گر مىفزود\r\n( ( 500 ) ) تا ز گرمى فهم كردى آن ضرير\r\nكه بر آمد آفتابى بس منير\r\n( ( 501 ) ) ليك اين گرمى گشايد ديده را\r\nتا ببيند عين هر بشنيده را\r\n( ( 502 ) ) گرميش را ضجرتى و حالتى\r\nز ان تپش دل را گشادى فسحتى\r\n( ( 503 ) ) كور چون شد گرم از نور قدم\r\nاز فرح گويد كه من بينا شدم\r\n( ( 504 ) ) سخت خوش مستى ولى اى بو الحسن\r\nپارهء راه است تا بينا شدن\r\n( ( 505 ) ) اين نصيب كور باشد ز آفتاب\r\nصد چنين و اللَّه اعلم بالصواب\r\n( ( 506 ) ) وان كه او اين نور را بينا بود\r\nشرح او كى كار بو سينا بود\r\n\r\n","description":"","footnote":"","page_name":" 477 ","page_number":481},
  {"content":"\r\n\r\n\r\n( ( 507 ) ) گر شود صد تو كه باشد اين زبان\r\nكو بجنباند به كف پردهء عيان\r\n( ( 508 ) ) واى بر وى گر بسايد پرده را\r\nتيغ اللَّهى كند دستش جدا\r\n( ( 509 ) ) دست چبود خود سرش را بر كند\r\nآن سرى كز جهل سرها مىكند\r\n( ( 510 ) ) اين به تقدير سخن گفتم تو را\r\nور نه خود دستش كجا و اين كجا\r\n( ( 511 ) ) خاله را خايه بدى خالو بدى\r\nاين به تقدير آمده است ار او بدى\r\n( ( 512 ) ) از زبان تا چشم كو پاك از شكست\r\nصد هزاران سال گويم اندك است\r\n( ( 513 ) ) هين مشو نوميد نور آسمان\r\nحق چو خواهد مىرسد در يك زمان\r\n( ( 515 ) ) اختر گردون ظلم را ناسخ است\r\nاختر حق در صفاتش راسخ است\r\n( ( 516 ) ) چرخ پانصد ساله راه‌اى مستعين\r\nدر اثر نزديك آمد با زمين\r\n( ( 517 ) ) سه هزاران سال و پانصد تا زحل\r\nدمدم خاصيتش آرد عمل\r\n( ( 518 ) ) درهمش آرد چو سايه در اياب\r\nطول سايه چيست پيش آفتاب\r\n( ( 519 ) ) وز نفوس پاك اختروش مدد\r\nسوى اخترهاى گردون مىرسد\r\n( ( 520 ) ) ظاهر آن اختران قوّام ما\r\nباطن ما گشته قوام سما\r\n( ( 487 ) ) قصهء عثمان كه بر منبر برفت\r\nچون خلافت يافت بشتابيد تفت\r\n( ( 496 ) ) بعد از آن بر جاى خطبه ودود\r\nتا به قرب عصر لب خاموش بود\r\n\r\nچرا عثمان در نخستين روز بالا رفتن به منبر سخنرانى نكرد ؟\r\nاحمد بن ابى يعقوب داستان سكوت عثمان را در روز نخست چنين نقل كرده است :\r\nفصعد عثمان المنبر فجلس فى الموضع الذى كان يجلس فيه رسول الله\r\n","description":"","footnote":"","page_name":" 478 ","page_number":482},
  {"content":"\r\n\r\nو لم يجلس ابو بكر و لا عمر فيه ، جلس ابو بكر فمن دونه بمرقاه ، و جلس عمر دون ابى بكر بمرقاه ، فتكلم الناس فى ذلك . فقال بعضهم اليوم ولد الشر ، و كان عثمان رجلا حييا فارتج عليه فقام مليا لا يتكلم ، ثم قال ان ابا بكر و عمر كانا يعدان لهذا المقام مقالا و أنتم الى امام عادل احوج منكم الى امام يشقق الخطب و ان تعيشوا فستأتيكم الخطبة ثم نزل . » ( 1 )  ( عثمان به بالاى منبر رفت و در محلى كه رسول خدا مىنشست ، قرار گرفت ابو بكر و عمر در آن محل ننشسته بودند ، زيرا ابو بكر يك پله پايين تر از جايگاه پيامبر و عمر يك پله پايينتر از ابو بكر مىنشست مردم در اين موضوع به گفتگو پرداختند كه امروز شر زاييده شد . عثمان مردى شرمگين بود . اضطراب او را فرا گرفت ، مدتى آرام نشست و سخنى نگفت . سپس گفت ابو بكر و عمر براى اين جايگاه سخنى آماده مىكردند و شما به يك پيشواى دادگر نيازمندتر هستيد از پيشوايى كه سخنور باشد و اگر زنده مانديد سخنرانى براى شما خواهد آمد ، يا سخنرانى را خواهيد ديد سپس از منبر فرود آمد ) .\r\nبنا بر جملات فوق استشهاد جلال الدين به وسيلهء داستان مزبور به برترى عمل به گفتار صحيح نيست ، زيرا استنكاف عثمان از سخن به جهت خصوصيت وضع روانى او بوده است ، و الا كار عثمان اعتراضى به دو زمامدار گذشته ( ابو بكر و عمر ) تلقى نمىگشت ، و مردم به قيل و قال نمىافتادند در صورتى كه خود عثمان هم اعتراف كرد كه ابو بكر و عمر براى منبر سخنى آماده مىكردند .\r\nتفسير ابيات\r\nداستان عثمان در آغاز زمامداريش چنين بود او بالاى منبر رفت و در جاى پيامبر نشست .\r\n","description":"","footnote":" ( 1 ) تاريخ اليعقوبى ، ج 2 ص 162 و 163 و محاضرات راغب اصفهانى ج 1 ص 83 با مقدارى تفاوت داستان فوق را نقل مىكند . . ","page_name":" 479 ","page_number":483},
  {"content":"\r\nآن منبر داراى سه پله بوده است ، پلهء اول كه بالاترين پله ها بود خود پيامبر مىنشست ، پس از وفات پيامبر ابو بكر رفت و بر پلهء دوم نشست ، سپس موقعى كه نوبت به عمر رسيد براى احترام اسلام در پلهء سوم نشست .\r\nعثمان در همان پله نشست كه جايگاه پيامبر بود . يك شخص فضول از عثمان پرسيد كه ابو بكر و عمر در پله هاى پائين نشسته بودند ، تو كه از نظر مقام و مرتبت از آنان پايينترى چرا به آنان برترى نمودى و در جايگاه پيامبر نشستى ؟ عثمان در پاسخ آن شخص مىگويد اگر مىرفتم و در پلهء سوم مىنشستم ، شما گمان مىكرديد من در مقام و منزلت مانند عمر مىباشم و اگر در پلهء دوم مىنشستم خيال مىكرديد من مثل ابو بكر هستم -\r\n\r\n( ( 495 ) ) هست اين بالا مقام مصطفى\r\nوهم مثلى نيست با آن شه مرا\r\n\r\nسپس عثمان بجاى خطبه و سخنرانى تا نزديكى عصر خاموش نشست . كسى را ياراى آن نبود كه بگويد اى عثمان ، يا خطبه بخوان يا از مسجد برو بيرون . هيبتى بدلهاى مردم نشسته بود و نور يزدانى صحن و بام مسجد را پر كرده بود . مردمى كه داراى بينش درونى بودند آن نور يزدانى را مىديدند ، حتى نابينايان از حرارت آن نور متاثر مىشدند . نابينا از حرارت آن نور احساس مىكرد كه آفتابى سر كشيده است .\r\nاين حرارت ديده درونى را باز مىكرد تا آن چه را كه نابينا مىشنيد قابل مشاهده بسازد . حرارت آن نور حالت و تأثرى ايجاد مىكرد كه ميان وسيعى براى دل باز مىكرد . آرى :\r\n\r\n( ( 503 ) ) كور چون شد گرم از نور قدم\r\nاز فرح گويد كه من بينا شدم\r\n\r\nاما بايد به اين نابينا گفت : اى نابيناى عزيز تو زياد در مستى غوطه ور گشته‌اى ولى تا بينا شدن حقيقى راه ها در ميان وجود دارد . نصيب كور از آفتاب همان احساس حرارت است و بس .\r\n","description":"","footnote":"","page_name":" 480 ","page_number":484},
  {"content":"\r\nبينش آن نور معنوى والاتر از آن است كه ابن سيناها بتوانند از عهدهء شرح آن بر آيند . اگر قدرت و بيان زبان آدمى صد برابر هم شود باز نمىتواند پرده را كنار زده و آن نور را آشكارا نشان دهد . واى بر آن زبان كه بخواهد دست بان پرده بمالد ، تيغ الهى از نيام بر مىآيد و آن را قطع مىكند\r\n\r\n( ( 509 ) ) دست چه بود خود سرش را بر كند\r\nآن سرى كز جهل سرها مىكند\r\n\r\nاين جمله را به طور فرض و تقدير گفتم ، - « ور نه خود دستش كجا و اين كجا اين شبيه بان است كه بگوييم اگر خاله خايه داشت دايى مىگشت بلى اين يك فرض و تقدير است : « اگر چنين بود چنان بود « اگر فاصله ميان زبان و چشم را كه از شكوك و اوهام پاك است صد هزار سال بگويم ، باز اندك گفته‌ام . با اين حال ، هرگز نوميدى را به خود راه ندهيد ، زيرا اگر خدا بخواهد همان نور الهى در يك لحظه بسراغ شما خواهد آمد . مگر موجوديت شما كمتر از معادن لا شعور كره خاكى است ، كه قدرت خداوند بواسطه اختران آسمانى در هر لحظه صدها اثر بر آنها دارد ؟ اختران آسمانى تاريكىهاى فضا را بر طرف مىسازند ، در صورتى كه اختر الهى صفات انسانى را دگرگون مىكند و قدرت و صفات بانها مىبخشد .\r\nاگر مىخواهيد نزديكى نور الهى را بر موجوديت شما با آن عظمتش درك كنيد آثار كرات فضايى پانصد ساله را كه به زمين مىرسد بنگريد ، آن آثار چنان جدى و فورى بسراغ زمين مىآيد كه گويى نزديكترين اشياء به زمين هستند . اثر ستارهء زحل كه با زمين سه هزار و پانصد سال فاصله دارد لحظه به لحظه به زمين مىرسد . ( 1 )  اين فاصله هاى بسيار دور در مقابل اثر آن كرات در زمين چنان بسرعت در هم نورديده\r\n","description":"","footnote":" ( 1 ) مطالبى را كه جلال الدين در بارهء فاصلهء آسمان و زمين و زحل در ابيات فوق مىگويد مطابق معلومات باستانى نجوم است كه امروزه مورد قبول نيست و يا بايد به طورى تأويل شود كه تضادى با اكتشافات دورانهاى دورانهاى اختر نداشته باشد . البته روايتى هم در اين موضوع نقل شده است ولى خبر واحد در معارف و جهان شناسى مخصوصاً در مقابل مشاهدات حجيت ندارد . . ","page_name":" 481 ","page_number":485},
  {"content":"\r\nمىشود كه گويى سايه در مقابل آفتاب به سرعت بر چيده مىشود .\r\nآن نفوس پاك انسانى كه در روى كرهء خاكى زندگى مىكنند مانند ستارگان نورانى به اختران آسمان نور افكنىها دارند . در ظاهر طبيعت آن ستارگان آسمانى در ما اثر ايجاد مىكنند و موجب قوام زندگى ما مىشوند ، ولى باطن ما اثر بخش آسمان و موجب قوام هستى آنها است .\r\n","description":"","footnote":"","page_name":" 482 ","page_number":486},
  {"content":"\r\n\r\n\r\nدر بيان آن كه حكما گويند آدمى عالم صغرى است و حكماى الهى گويند آدمى عالم كبرى است زيرا كه آن حكما را علم بر صورت آدمى مقصود بود و علم اين حكما در حقيقت آدمى موصول بود\r\n\r\n( ( 521 ) ) پس به صورت عالم صغرى تويى\r\nپس به معنى عالم كبرى تويى\r\n( ( 522 ) ) ظاهر آن شاخ اصل ميوه است\r\nباطناً بهر ثمر شد شاخ هست\r\n( ( 523 ) ) گر نبودى ميل و اميد ثمر\r\nكى نشاندى باغبان هر سو شجر ؟\r\n( ( 524 ) ) پس به معنى آن شجر از ميوه زاد\r\nگر به صورت از شجر بودش ولاد\r\n( ( 525 ) ) مصطفى زين گفت كادم و انبيا\r\nخلف من باشند در زير لوا\r\n( ( 526 ) ) بهر اين فرموده است آن ذو فنون\r\nرمز نحن الاخرون السابقون\r\n( ( 527 ) ) گر به صورت من ز آدم زاده ام\r\nمن به معنى جدّ جد افتاده ام\r\n( ( 528 ) ) كز براى من بدش سجدهء ملك\r\nوز پى من رفت بر هفتم فلك\r\n( ( 529 ) ) پس ز من زاييده در معنى پدر\r\nپس ز ميوه زاد در معنى شجر\r\n( ( 530 ) ) اول فكر آخر آمد در عمل\r\nخاصه فكرى كاو بود وصف ازل\r\n( ( 531 ) ) حاصل اندر يك زمان از آسمان\r\nمىرود مىآيد ايدر كاروان\r\n( ( 532 ) ) نيست بر اين كاروان اين ره دراز\r\nكى مفازه زفت آمد با مفاز ؟\r\n( ( 534 ) ) اين دراز و كوتهى مر جسم راست\r\nچه دراز و كوته آن جا كه خداست\r\n( ( 535 ) ) چون خدا مر جسم را تبديل كرد\r\nرفتنش بىفرسخ و بىميل كرد\r\n( ( 536 ) ) صد اميد است اين زمان بردار گام\r\nعاشقانه‌اى فتى خل الكلام\r\n( ( 537 ) ) گر چو پيله چشم بر هم مىزنى\r\nدر سفينه خفته‌اى ره مىكنى\r\n\r\nروايت\r\n« قال ابو عبد الله عليه السلام فى حديث : ما من نبى من ولد آدم الى محمد صلى الله عليه و آله\r\n","description":"","footnote":"","page_name":" 483 ","page_number":487},
  {"content":"\r\n\r\nالا و هم تحت لواء محمد صلى الله عليه و آله « ( 1 )  ( امام صادق عليه السلام در حديثى فرموده‌اند كه پيامبرى از فرزندان آدم تا محمد صلى الله عليه و آله نيست مگر اين كه همهء آنان زير پرچم محمد صلى الله عليه و آله خواهند بود ) .\r\n\r\n« ا تزعم انك جرم صغير\r\nو فيك انطوى العالم الاكبر « ( 2 )  (\r\n\r\nآيا گمان مىكنى تو يك جرم كوچك هستى . در حالى كه وجود تو جهان بزرگتر را در خود پيچيده است )\r\n\r\n( ( 521 ) ) پس به صورت عالم صغرى تويى\r\nپس به معنى عالم كبرى تويى\r\n( ( 522 ) ) ظاهر آن شاخ اصل ميوه است\r\nباطناً بهر ثمر شد شاخ هست\r\n( ( 523 ) ) گر نبودى ميل و اميد ثمر\r\nكى نشاندى باغبان هر سو شجر\r\n\r\nانسان جهان بزرگتر است يعنى چه ؟\r\nشيخ محمود شبسترى مىگويد :\r\n\r\nعدم آيينه عالم عكس و انسان\r\nچو چشم عكس در وى شخص پنهان\r\nتو چشم عكسى و او نور ديده است\r\nبه ديده ديده را ديده كه ديده است\r\nجهان انسان شد و انسان جهانى\r\nازين پاكيزه تر نبود بيانى ( 3 ) \r\n\r\n","description":"","footnote":" ( 1 ) سفينة البحار ، ج 2 ، ماده لام . .  ( 2 ) گروه فراوانى از مطلعين بيت فوق را به امير المؤمنين على عليه السلام نسبت داده‌اند از آن جمله بعضى از شارحين مثنوى و همچنين در كتاب التكامل فى الاسلام احمد امين . .  ( 3 ) ديوان شيخ محمود شبسترى . . ","page_name":" 484 ","page_number":488},
  {"content":"\r\nبا اين مضمون كه در ابيات شبسترى ديده مىشود ، سه نظريه در بارهء عظمت انسان وجود دارد :\r\nنظريه يكم - مفاد ابيات شبسترى كه انسان جهانى است و جهان انسانى .\r\nنظريهء دوم - چيزى است كه بعضى از حكماء گفته‌اند كه انسان جهان كوچك و جهان انسان بزرگ است .\r\nنظريه سوم - اعتقاد حكماى الهيون و عرفا است كه مىگويند انسان جهان بزرگتر و جهان انسان كوچكتر است .\r\nنظريهء چهارمى را هم مىتوان به نظريات سه گانه افزود ، به اين بيان كه انسان در مجراى طبيعى و قوانين آن ، موجود بسيار ناچيزى است كه اصلا قابل مقايسه با مجموع عالم هستى نيست ولى از طرف ديگر اين انسان پس از » أنشأناه خلقا آخر « به موجود ديگرى تبديل مىيابد ، اين تحول شگفت انگيز نيرويى در او به وجود مىآورد كه موجب نظارت و سلطه ى او به اجزاى عالم هستى مىگردد . از موقع دارا شدن نيروى مزبور انسان از جهت عظمت مىتواند با جهان هستى مورد مقايسه قرار بگيرد ، با پيش رفت اين نيرو و با به كار افتادن كارگاه مغز و هزاران نيروهاى درونى ديگر در زمينهء احساس تعهد براى حركت به سوى كمال از جزء جهان بودن به بعضى از جهان بودن و از اين مرحله به مجموع جهان بودن حركت و تكامل مىيابد . اگر اين تكامل ادامه يابد انسان بمرحله‌اى گام مىگذارد كه مطابق نظريهء سوم جهان بزرگترى مىگردد كه خميرمايه اولى آن را در درون داشته است .\r\nبه عقيدهء ما اين نظريهء چهارم منطقى تر و جامع تر از همهء نظريات سه گانه است كه به طور اختصار متذكر شديم . زيرا هيچ عاقلى نمىتواند چنين ادعا كند كه بشر اين حيوان خاك نشين خاك خور آن چنان كه هست از نظر عظمت قابل مقايسه با جهان بوده باشد . مگر همين انسان خاكى از جهت پستى و نادانى و در درندگى پستترين موجود جهان هستى نيست ؟ مگر اين همان انسان نيست كه هلوع\r\n","description":"","footnote":"","page_name":" 485 ","page_number":489},
  {"content":"\r\n\r\nجهول ، ضعيف ، كفار ، كنود ( 1 )  در شناسنامه او نوشته شده است ؟ مگر خداوند متعال نفرموده است :\r\n« لَخَلْقُ اَلسَّمواتِ وَاَلأَرْضِ أَكْبَرُ مِنْ خَلْقِ اَلنَّاسِ » 40 : 57 . ( 2 )  ( البته آفرينش آسمانها و زمين بزرگتر است از آفرينش انسانها ) .\r\nبنا بر اين نظريهء چهارم كه هم واقعيت ناچيز انسان را در مقابل هستى گوشزد مىكند و هم نتايج سير تكاملى تدريجى او را با داشتن با عظمتترين نيرو ، كه او را تا بمرحله ى با عظمت تر از هستى رهنمون مىشود ، قابل قبولتر به نظر مىآيد .\r\nعلت برترى انسان از جهان هستى چيست ؟\r\nجلال الدين در ابيات مورد تحليل تنها اين نكته را در بارهء علت برترى انسان از جهان هستى متذكر مىشود كه انسان علت غايى عالم آفرينش است . انگيزهء خدا از خلقت و به جريان انداختن جهان هستى ، انسان است و جاى ترديد نيست كه همواره غايت از مقدمات و شرايط و مقتضيات مطلوب تر و بالاتر است . بلكه از لحاظ اين كه غايت و هدف مطلوب مستقل و اصيل و نهايى بوده و مقدمات و مقتضيات مطلوبيت پيرو و غير مستقل دارند ، از حيث عظمت قابل مقايسه نمىباشند . در موارد ديگر از ابيات مثنوى عوامل ديگرى را بميان مىكشد ، از آن جمله سايه و انعكاسى بودن جهان در مقابل انسان -\r\n\r\nاين زمين و آسمانهاى سمى\r\nهست عكس مدركات آدمى\r\nباده در جوشش گداى جوش ماست\r\nچرخ در گردش اسير هوش ماست\r\nپس بود دل جوهر و عالم عرض\r\nسايهء دل كى بود دل را غرض\r\n\r\n","description":"","footnote":" ( 1 ) هلوع نه سود حقيقىاش را مىشناسد و نه تحمل ناگوارى را دارد . كنود كفران كننده نعمت . .  ( 2 ) سوره غافر ، آيهء 57 . . ","page_name":" 486 ","page_number":490},
  {"content":"\r\nمضمون اين گونه ابيات نشان مىدهد كه اگر هم انسان هدف كلى خلقت نبوده باشد ، باز در مقابل تمام جهان هستى عظمتى دارد كه اصالت او را اثبات مىكند ، مانند مغازه‌اى كه براى عرضهء كالاهاى زيادى گشوده شده است ، ولى يكى از كالاها پر ارزش تر از همه ى آنها است . بلكه بالاتر از اين ، عظمت انسانى به اندازه ايست كه جهان مانند سايه‌اى در پيرامون او گسترده شده است ، اگر چه اين سايهء گسترده خود منشا واقعيتها و اصالتهاى ديگرى باشد كه به خود انسان مربوط نيست ، مانند عناصر و آب كه تفاعل مىكنند و مبدا آدمى را به وجود مىآورند و آن گاه انسان به درجات اعلاى انديشه و وجدان مىرسد ، در صورتى كه عناصر و آب تشكيل دهنده اگر قابل برگشت از حركت بوده باشند همان موجودات خواهند بود كه پيش از آن بودند ، ولى چنان كه در آغاز تحليل ابيات گفتيم ما بر طبق نظريه چهارم انسان را مىتوانيم تفسير كنيم كه معقول تر و دور از اعتراضات است .\r\n\r\n( ( 531 ) ) حاصل اندر يك زمان از آسمان\r\nمىرود مىآيد ايدر كاروان\r\n( ( 532 ) ) نيست بر اين كاروان اين ره دراز\r\nكى مفازه زفت آمد با مفاز\r\n( ( 533 ) ) دل به كعبه مىرود در هر زمان\r\nجسم طبع دل بگيرد ز امتنان\r\n\r\n\r\nبعد منزل نبود در سفر روحانى\r\n\r\nكشش زمان و گسترش فضا و كشيده شدن حلقه هاى زنجير قوانين طبيعت ، در مقابل عظمت روح پيامبران چيزى جز پديده هاى روبناى طبيعت نيستند كه دستخوش ارادهء ناچيز ارواح بزرگند . استشهاد از محسوسى كه جلال الدين براى اين ادعا مىنمايد ، مضمون بيت سوم از ابيات مورد تحليل است او مىگويد ميان يك شهر دور و كعبه مسافت زيادى وجود دارد و سپرى كردن اين مسافت احتياج\r\n","description":"","footnote":"","page_name":" 487 ","page_number":491},
  {"content":"\r\nبه حركت و طى منازل و پشت سر گذاشتن هزاران حوادث دارد ، اما همه مىدانيم كه اگر دل بخواهد كعبه را در خود منعكس بسازد ، يا موجى بفرستد و با كعبه تماس بگيرد ، در يك چشم بهم زدن به مقصد خود مىرسد ، اين جسم خاكى هم اين احسان بزرگ روح را مىپذيرد و به پيرو روح چنين حركت و انتقال سريع را صورت مىدهد ، اين همان پديدهء طى الارض است كه براى رشد يافتگان روحى درست شبيه به انتقال انسان به نقطه‌اى از نقطهء ديگر بوسيله گام برداشتن معمولى است .\r\nجلال الدين مىگويد : ارواح پيامبران يا همهء ارواح انسانها كاروان در كاروان در هر لحظه از كرهء خاكى به عالم بالا در حال رفتن و آمدن مىباشند .\r\nاين پديدهء فوق طبيعى را منكر نشويد و آن را بعيد مىشماريد ، كافى است كه لحظه‌اى به درون خود مراجعه كنيد و به بينيد چگونه مىتوانيد در كمتر از يك لحظه با تمام هستى رابطه برقرار ساخته و آن را در گوشه‌اى از درون خود دريابيد اين كوتاهى و درازى و كوچكى و بزرگى چنان كه بارها گفته‌ايم از خواص جسم طبيعى است ، نه روح كه از عالم امر است . احتمال ديگرى كه در بيت .\r\n\r\n( ( 531 ) ) حاصل اندر يك زمان از آسمان\r\nمىرود مىآيد ايدر كاروان\r\n\r\nمىرود ، اين است كه مقصود تمام اجزاى جهان هستى بوده باشد كه هر لحظه در ميان هستى و نيستى يا در هر آن از دو قلمرو هستى و نيستى عبور مىكنند ، جلال الدين در دفتر اول گفته است :\r\n\r\nصد هزاران ضد ضد را مىكشد\r\nبازشان حكم تو بيرون مىكشد\r\nاز عدمها سوى هستى هر زمان\r\nهست يا رب كاروان در كاروان\r\nباز از هستى روان سوى عدم\r\nمىروند اين كاروانها دمبه دم\r\n\r\nمحمود شبسترى هم مىگويد :\r\n\r\nجهان كل است و در هر طرفة العين\r\nعدم گردد و لا يبقى زمانين\r\n\r\n","description":"","footnote":"","page_name":" 488 ","page_number":492},
  {"content":"\r\n\r\n\r\nدگر باره شود پيدا جهانى\r\nبهر لحظه زمين و آسمانى\r\n\r\nروى ما وراى طبيعى جهان هستى كه كمترين فاصلهء جسمانى و بعد هندسى با روى طبيعى آن ندارد ، از دور و نزديك و كوتاه و بلند و كوچك و بزرگ به كلى بر كنار است .\r\nاين دو رويه چگونه با هم در آميخته‌اند ؟ بدون درك آن در آميختگى هيچ مكتب جهان بينى نخواهد توانست جملهء نهايى را در بارهء جهان يا بى اگر چه به صورت نسبى به زبان بياورد ، اما هر متفكر بيدارى با توجه به دو رويه بودن من خويشتن مىتواند اين معنى را در بارهء جهان هستى هم بپذيرد . من انسانى چنان كه بارها گفته‌ايم : رويى به طبيعت دارد و رويى به ما وراى طبيعت . با رويه طبيعىاش روى طبيعى جهان هستى را در مىيابد ، ولى با رويهء ما وراى طبيعىاش هم رويه ما وراى طبيعى جهان را درك مىكند و هم رويه ى طبيعى آن را داراى مفهوم مىسازد .\r\nتفسير ابيات\r\nتو اگر به صورت خود بنگرى ، خواهى ديد تو جهان كوچك هستى و اگر به معناى خود توجه نمايى ، خواهى ديد تو همان عالم بزرگ تر هستى . بيك معنى صورت انسانى نه تنها عالم كوچك است بلكه موجود بسيار ناچيزى است ، زيرا :\r\n\r\nظاهرش را پشه‌اى آرد به چرخ\r\n\r\nاما -\r\n\r\nباطنش باشد محيط هفت چرخ\r\n\r\nمگر مقصد اصلى از درخت و شاخه و ساقه هاى آن ميوه نيست ؟ پس با اين كه در ظاهر علت به وجود آورندهء ميوه درخت و ساقه و شاخهء آن است ، ولى حقيقت بر عكس است ، زيرا ميوه كه منظور قلمرو عالىتر است ، به وجود آورندهء درخت مىباشد ، لذا اگر باغبان ميل و اميد به ميوه نداشت هرگز براى كاشتن درخت و تربيت آن متحمل كار و زحمت نمىگشت .\r\n","description":"","footnote":"","page_name":" 489 ","page_number":493},
  {"content":"\r\nلذا از نظر معنى درخت است كه از ميوه زاييده شده است ، اگر چه در ظاهر ميوه از درخت توليد مىشود . پيامبر ما بدين جهت فرموده است كه آدم ابو البشر و ساير پيامبران در دنبال من و زير پرچم من خواهند بود . نيز به همين جهت بود كه فرمود : پس از همه پيامبران و امتها آمده‌ايم ولى بر همهء آنان سبقت داريم . اگر چه در صورت من از آدم زاييده شده‌ام ، ولى در معنى جد جد همهء آدم و آدميان هستم . دستورى كه خداوند به فرشتگان داد تا آدم را سجده كنند ، براى ان بود كه من در صلب او قرار گرفته بودم . آن فرشتگان عظمتى را كه دريافتند ، به جهت سجده به آدم بود كه من در صلب او بودم . پس در حقيقت پدر آدميان همه از من به وجود آمده‌اند چنان كه درخت به جهت ميوه زاييده شده است : اين است قانون كلى -\r\n\r\n( ( 530 ) ) اول فكر آخر آمد در عمل\r\nخاصه فكرى كاو بود وصف ازل\r\n\r\nانديشه و فكر در بارهء همهء هدفها از نظر وجود در رتبه ى نخست و سپس عمل و آن گاه وجود خارجى هدف تحقق پيدا خواهد كرد ، مخصوصاً آن نوع از فكر كه وصف ازلى را در بر دارد ، اين گونه فكر نخستين نتيجه و ملاك و انگيزه اصلى تمام هستىها است .\r\nبدينسان در هر لحظه‌اى تمام موجودات ، يا ارواح انسانها يا بالخصوص ارواح پيامبران در حال رفت و آمد ميان عالم اعلا و جهان هستى پايين است براى اين كاروان كه وصول به مقصد يا همراهى با رهبر وجود دارد ، بيابان دراز و بىسر و ته مطرح نيست . براى تصديق اين مطلب بدرون خود مراجعه كنيد ، خواهيد ديد :\r\n\r\n( ( 533 ) ) دل به كعبه مىرود در هر زمان\r\nجسم طبع دل بگيرد ز امتنان\r\n( ( 534 ) ) اين دراز و كوتهى مر جسم راست\r\nچه دراز و كوته آن جا كه خداست\r\n\r\nدر آن هنگام كه خداوند جسم انسانى را تبديل نموده و از خواص تجسم مادى دورش مىسازد ، جسم به جهت اين تحول شگفت انگيز بدون نياز به فرسخ و ميل و سپرى كردن مسافت حركت مىكند و مبدا و مقصد براى آن مانند يك نقطه مىباشد .\r\n","description":"","footnote":"","page_name":" 490 ","page_number":494},
  {"content":"\r\nاى جوانمرد نازنين ، در اين موقع كه اين حقايق را دريافته‌اى صدها اميد در دل تو شكوفان گشته است ، تا خير روا مدار و عاشقانه گام در راه حق و حقيقت بر دار و قيل و قال را كنار بگذار . تو در حال توقف پلك چشمانت را به هم مىزنى و گمان مىكنى كه ساكن هستى آگاه باش كه .\r\n\r\nدر سفينه خفته‌اى ره مىكنى\r\n\r\n","description":"","footnote":"","page_name":" 491 ","page_number":495},
  {"content":"\r\n\r\nدر تفسير اين حديث كه مثل امتى كمثل سفينة نوح من تمسك بها نجا و من تخلف عنها غرق\r\n\r\n( ( 538 ) ) بهر اين فرمود پيغمبر كه من\r\nهمچو كشتىام به طوفان زمن\r\n( ( 539 ) ) ما و اصحابيم چون كشتى نوح\r\nهر كه دست اندر زند يابد فتوح\r\n( ( 540 ) ) چون كه با شيخى تو دور از زشتئى\r\nروز و شب سيّارى و در كشتيى\r\n( ( 541 ) ) در پناه جان جان بخشى قوى\r\nخفته در كشتى و در ره مىروى\r\n( ( 542 ) ) مگسل از پيغمبر ايام خويش\r\nتكيه كم كن بر فن و بر كام خويش\r\n( ( 543 ) ) گر چو شيرى چون روى ره بىدليل\r\nهمچو روبه در ضلالى و ذليل\r\n( ( 544 ) ) هين مپر الَّا كه با پرهاى شيخ\r\nتا ببينى عون لشكرهاى شيخ\r\n( ( 545 ) ) يك زمانى موج لطفش بال توست\r\nآتش قهرش دمى حمال توست\r\n( ( 546 ) ) قهر او را ضدّ لطفش كم شمر\r\nاتحاد هر دو بين اندر اثر\r\n( ( 547 ) ) يك زمان چون خاك سبزت مىكند\r\nيك زمان پر باد و گبزت مىكند\r\n( ( 548 ) ) جسم عارف را دهد وصف جماد\r\nتا برو رويد گل و نسرين شاد\r\n( ( 549 ) ) ليك او بيند نبيند غير او\r\nجز به مغز پاك ندهد خلد بو\r\n( ( 550 ) ) مغز را خالى كن از انكار يار\r\nتا كه ريحان يابد از گلزار يار\r\n( ( 551 ) ) تا بيابى بوى خلد از يار من\r\nچون محمد بوى رحمن از يمن\r\n( ( 552 ) ) در صف معراجيان گر بيستى\r\nچون براقت پر گشايد نيستى\r\n( ( 553 ) ) نى چو معراج زمينى تا قمر\r\nبلكه چون معراج كلكى تا شكر\r\n( ( 554 ) ) نى چو معراج بخارى تا سما\r\nبل چو معراج جنينى تا نها\r\n( ( 555 ) ) خوش براقى گشت خنگ نيستى\r\nسوى هستى آردت گر بيستى\r\n( ( 556 ) ) كوه و درياها سمش مس مىكند\r\nتا جهان حسّ را پس مىكند\r\n( ( 557 ) ) پا بكش در كشتى و مىرو روان\r\nچون سوى معشوق جان جان روان\r\n\r\n","description":"","footnote":"","page_name":" 492 ","page_number":496},
  {"content":"\r\n\r\n\r\n( ( 558 ) ) دست نى و پاى نى رو تا قدم\r\nآن چنان كه تاخت جانها از عدم\r\n( ( 559 ) ) بر دريدى در سخن پردهء قياس\r\nگر نبودى سمع سامع را نعاس\r\n( ( 560 ) ) اى فلك بر گفت او گوهر ببار\r\nاز جهان او جهانا شرم دار\r\n( ( 561 ) ) گر ببارى گوهرت شش تا شود\r\nجامدت بيننده و گويا شود ( 1 ) \r\n( ( 562 ) ) پس نثارى كرده باشى بهر خود\r\nچون كه هر سرمايهء تو صد شود\r\n\r\nروايت\r\nبعضى از علماى سنت چنين نقل كرده‌اند كه پيامبر اكرم صلى الله عليه و آله فرموده است :\r\n« مثل اصحابى كسفينة نوح من ركبها نجا و من تخلف عنها غرق « ( 2 )  بعضى ديگر به جاى اصحابى ، امتى نقل كرده‌اند .\r\n( مثل اصحاب يا امت من مانند كشتى نوح است ، كسى كه به آنان پناهنده شد نجات پيدا كرد و كسى كه تخلف از آنان نمود غرق شد ) .\r\nولى بنا به نقل مرحوم علامهء امينى در كتاب الغدير عدهء زيادى از راويان معتبر اين مضمون را در بارهء خاندان عصمت نقل نموده‌اند از آن جمله : - ابو هريره از پيامبر اكرم صلى الله عليه و آله . . . ( 3 )  » نحن سفينه النجاة من تعلق بها نجا و من حاد عنها هلك « شيخ الاسلام حمويى ( 4 ) \r\n","description":"","footnote":" ( 1 ) در نسخه انقروى صد تا شود ثبت شده است و اين عدد براى كثرت بهتر از عدد شش است . لذا به آن بيت متنبى كه در طولانى بودن شب هجران گفته است :\r\nاحاد فى سداس ام احاد * لييلتنا المنوطة بالتناد\r\nاعتراض شده است ، ( آيا اين شب هجران يك شب در شش شب است يا يك شب است كه به روز رستاخيز پيوسته است ) . .  ( 2 ) جلال الدين در عنوان اشعار امتى و در بيت دوم اصحابى نقل كرده است . .  ( 3 ) الغدير ، ج 2 ص 300 . .  ( 4 ) فرايد السمطين ، باب اول . . ","page_name":" 493 ","page_number":497},
  {"content":"\r\nخطيب خوارزمى ( 1 )  حاكم از ابو ذر غفارى ( 2 )  ابو بكر احمد بن على معروف به خطيب بغداد ( 3 )  ابن جرير طبرى و طبرانى از ابو ذر و ابو سعيد خدرى ( 4 )  ابو نعيم ( 5 )  ابن عبد البر ( 6 )  محب الدين طبرى ( 7 )  شافعى : ( 8 ) \r\n\r\nو لما رايت الناس قد ذهبت بهم\r\nمذاهبهم فى ابحر الغى و الجهل\r\nركبت على اسم الله فى سفن النجا\r\nو هم اهل بيت المصطفى خاتم الرسل\r\nو امسكت حبل الله و هو ولاؤهم\r\nكما قد أمرنا بالتمسك بالحبل\r\n\r\nبزار از عبد الله بن عباس ( 9 ) \r\n","description":"","footnote":" ( 1 ) مناقب ، ص 252 . .  ( 2 ) مستدرك ، ج 3 ص 151 . .  ( 3 ) تاريخ بغداد ، ج 12 ص 91 ، از انس ابن مالك . .  ( 4 ) و 5 و 6 و 7 - الغدير ، ج 2 ص 301 . .  ( 5 ) 4 و 5 و 6 و 7 - الغدير ، ج 2 ص 301 . .  ( 6 ) 4 و 5 و 6 و 7 - الغدير ، ج 2 ص 301 . .  ( 7 ) 4 و 5 و 6 و 7 - الغدير ، ج 2 ص 301 . .  ( 8 ) رشفة الصادى ص 24 . . ترجمه ابيات شافعى بدين قرار است : ( موقعى كه ديدم مردم با روشهاى مذهبى خود در درياهايى از گمراهى و نادانى غوطه ور شدند . من به نام خداوند در كشتىهاى نجات كه اهل بيت مصطفى صلى الله عليه و آله ( خاتم پيامبران ) هستند سوار شده و به حبل الهى كه دوستى آنان است چنگ زدم . چنان كه مأمور شده‌ايم به آن حبل چنگ بزنيم ( ظاهراً اشاره به آيه و اعتصموا بحبل الله . . . يا به آيه فقد استمسك بالعروة الوثقى است ) . .  ( 9 ) الغدير . . . توضيح در نقل از مناقب و رشفة الصادي به مأخذ مزبور ( الغدير ) مراجعه كرده‌ايم . حلية الأولياء ، ج 4 ص 306 جامع الصغير ، ج 2 ص 154 . . ","page_name":" 494 ","page_number":498},
  {"content":"\r\n« اجد نفس ربكم من قبل اليمن « ( 1 )  ( نفس پروردگار شما را از يمن در مىيابم )\r\n« روى عن رسول الله صلى الله عليه و آله انه كان يقول تفوح روائح الجنة من قبل قرن ، وا شوقاه اليك يا اويس القرنى ألا و من لقيه فليقرئه منى السلام . فقيل يا رسول الله و من اويس القرنى ؟ قال ان غاب عنكم لم تفتقدوه و ان ظهر لكم لم تكترثوا به . يدخل الجنة فى شفاعته مثل ربيعه و مضر ، يومن بي و لا يرانى و يقتل بين يدى خليفتى امير المؤمنين على بن ابى طالب فى صفين » ( 2 )  ( از پيامبر اكرم صلى الله عليه و آله نقل شده است كه مىفرمود : نسيمهاى عطر آگين بهشتى از طرف قرن مىوزد ، اى اويس ، اشتياق ما به تو زياد است . هر كس او را ملاقات كند ، سلام مرا به او برساند . گفته شد اى پيامبر خدا ، اويس قرنى كيست ؟ فرمود كسى است كه اگر از ديده گان شما غايب شود ، او را گم نكرده‌ايد و اگر در پيش شما ظاهر شود اهميتى به او نمىدهيد ، بسبب شفاعت او به قدر نفوس ربيعه و مضر در بهشت خواهند رفت ، او با اين كه مرا نمىبيند ، به من ايمان مىآورد . او در مقابل خليفهء من امير المؤمنين على بن ابى طالب در صفين كشته خواهد شد . »\r\n","description":"","footnote":" ( 1 ) مسند احمد ، ج 2 ص 541 . .  ( 2 ) سفينه البحار ، ج 1 ص 53 . . ","page_name":" 495 ","page_number":499},
  {"content":"\r\n\r\n\r\n( ( 552 ) ) در صف معراجشان گر بيستى\r\nچون براقت پر گشايد نيستى\r\n( ( 553 ) ) نى چو معراج زمينى تا قمر\r\nبلكه چون معراج كلكى تا شكر\r\n\r\nمقصودم از معراج حركت كردن از زمين و رفتن به ماه نيست ، بلكه تحول از مرتبه پست حيوانيت به درجات عالى انسانيت است كه تحول نى به شكر مىباشد .\r\nاين هم يكى از آن موارد شگفت انگيز كتاب مثنوى است كه انسان چاره‌اى جز حيرت و بهت در مقابل آن نمىبيند .\r\nدر بيت دوم از زمين به ماه را مطرح كرده و آن را ناچيز شمرده است . مولوى چه مىگويد ؟ آيا واقعاً بيش از هفت صد سال به دوران ما مشرف شده و اين حقيقت را باز گو مىكند كه ممكن است روزى فرا رسد و فرزندان خاك نشين آدم از كره خاكى بر خيزند و گام به ماه بگذارند ؟ آيا بشر اين قدرت شگفت انگيز را دارد كه به مجموع فرهنگ بشرى دست بيابد و آن را به طور اجمال استشمام كند ؟ آرى ، او مىتواند و يقيناً مىتواند .\r\nاگر اين راه زنان انسانى كه سر راه خود انسان را گرفته‌اند ، به كنار مىرفتند ، اگر اين دامهاى هوى و هوسهاى حيوانى از پيش پاى او برداشته مىشد ، زير پا گذاشتن قرون و اعصار طولانى براى انسان راهرو چيز قابل اهميتى نبود .\r\nاگر يك ذرهء بىمقدار منفجر شود چنان نيروى باور نكردنى از خود نشان مىدهد مغز آدمى چطور ؟ آيا مىتوان نهايتى براى نيروى انديشهء منفجر شده از مواد مغزى تصور\r\n","description":"","footnote":"","page_name":" 496 ","page_number":500},
  {"content":"\r\nكرد ؟ يقيناً نه . باز جانب احتياط را در اين مورد مراعات مىكنيم و مىگوييم :\r\nاگر چه مولوى فون براون و آرمسترانگ را با چشم خود نديده است و از آپولو هم اطلاعى نداشته است . لذا به طور طبيعى مىتوان گفت تصور يك آپولو با آن تكنيك خيره كننده اش براى مولوى مشروحا مطرح نبوده است .\r\nاما به قرينهء مصرع دوم كه مىگويد : « بلكه چون معراج كلكى تا شكر » ( آن حركت و بالا رفتن را مىگويم كه تحولى در ذات ايجاد كند و از نى ناچيز به شكر شيرين تبديل شود ) اين تحول از نظر مسافت و بعد هندسى نيست ، زيرا نى ناچيز با شكر هيچ فاصله‌اى ندارد ، ولى تحول نى به شكر فاصله ى آن دو را بقدرى زياد نشان مىدهد كه گويى دو ماهيت جداگانه هستند . مسافرت از كرهء زمين به ماه ، بلكه به آخرين نقطهء كهكشانها كه جز انتقال فضايى چيز ديگرى نيست آدمى كه از اين كرهء خاكى بر خاسته و كهكشانها را زير پا گذاشته است ، كارى در بارهء خود انجام نداده است ، بلكه بكمك وسايل و جرئت روانى از نقطه‌اى به نقطهء ديگر فضا حركت كرده است .\r\nبا اين ملاحظات اگر هم به طور قطع مولوى وقوع سفر به ماه را پيش بينى نكرده باشد ، با نظر به تشبيهى كه در بيت بعدى گفته است :\r\n\r\n( ( 554 ) ) نى چو معراج بخارى تا سما\r\nبل چو معراج جنينى تا نها (\r\n\r\nعقل ) احتمال مىرود كه امكان سفر انسان زمينى را به ماه مانند بالا رفتن بخار به فضا گوشزد نموده و آن را در مقابل معراج جنين به مرحلهء عقل بىاهميت معرفى كرده است . اين روشنايى از مغز شگفت انگيز جلال الدين بعيد نيست ، زيرا همين جلال الدين است كه مىگويد :\r\n\r\nما رميت إذ رميت فتنه اى\r\nصد هزاران خرمن اندر حفنه اى\r\nآفتابى در يكى ذرّه نهان\r\nناگهان آن ذره بگشايد دهان\r\nذره ذره گردد افلاك و زمين\r\nپيش آن خورشيد چون جست از كمين\r\n\r\n","description":"","footnote":"","page_name":" 497 ","page_number":501},
  {"content":"\r\n\r\nتفسير ابيات\r\nبراى همين بود كه پيغمبر اكرم صلى الله عليه و آله فرمود : من و ياران من ، در طوفان حوادث هستى و بحرانهاى فكرى مانند كشتى نوح هستيم ، هر كس به اين كشتى پناهنده شود ، پيروز خواهد گشت . تو در آن هنگام كه همنشين و پيرو رهبر الهى هستى از هر گونه زشتىها بر كنار بوده و مانند كشتى مشغول حركت به سوى درجات اعلاى انسانيت مىباشى . تو با پيروى از رهبر الهى در پناه آن جان نورانى قرار گرفته‌اى كه بخشيدن جان از مزاياى او است ، تو با دمسازى رهبر مانند كسى كه در كشتى متحرك خوابيده است ، آرام آرام به ساحل حق و حقيقت رهسپار گشته‌اى ولى خود از آن حركت چيزى احساس نمىكنى . اين اصل را فراموش مكن ، هرگز از صاحبان رسالت دوران خود غفلت نداشته باش و از پيوند با آنان سرباز مزن ، تو به خودى خود توانايى راندن كشتى وجود خويش را ندارى . اگر هم موجوديتت براى خود مستند شود و گمان كنى كه تو مانند شير دلاورى ، لحظاتى در انديشهء عميق خود را بررسى نما ، خواهى ديد كه اگر بخواهى بدون راهبر و دليل رهسپار كوى شدنهاى مترقيانه گردى -\r\n\r\n« همچو روبه در ضلالى و ذليل »\r\n\r\nتو كه خيال پرواز در فضاى رشد روحى در مغز مىپرورانى -\r\n\r\n( ( 544 ) ) هين مپر الَّا كه با پرهاى شيخ\r\nتا ببينى عون لشكرهاى شيخ\r\n\r\nگمان مبر كه رهبر الهى همواره در يك حال با تو روبه رو خواهد گشت ، بلكه\r\n\r\n( ( 545 ) ) يك زمانى موج لطفش بال توست\r\nآتش قهرش دمى حمال توست\r\n\r\nمبادا اين رو در رو قرار گرفتنهاى متضاد ، شخصيت ترا متلاشى سازد و نتوانى هماهنگى امواج لطف و آتش قهرش را در پيش برد روحى وجود خويش درك كنى . اين خود قانون تربيت و كشش روحى است كه :\r\n\r\n( ( 547 ) ) يك زمان چون خاك سبزت مىكند\r\nيك زمان پر باد و گبزت مىكند\r\n\r\n","description":"","footnote":"","page_name":" 498 ","page_number":502},
  {"content":"\r\nاگر راهبر راه حق خاصيت جمادى به جسم سالك طريقت ببخشد ، نه براى پست و تباه ساختن اوست ، بلكه -\r\n\r\n« تا برو رويد گل و نسرين شاد . »\r\n\r\nاما بوى عطر آگين آن گل و نسرين و زيبايى آنها را خود راهبر مىبيند و در مىيابد ، زيرا « جز بمغز پاك ندهد خلد بو » مىبينم كه در طول زندگانى از نبوييدن عطر رياحين گلزار الهى محروم مانده و آب حيات خشكيده است مىدانى علت اين محروميت چيست ؟ اين محروميت جز پر شدن مغزت از لجن انكار و ترديد علتى ديگر ندارد ، پس برو -\r\n\r\n( ( 550 ) ) مغز را خالى كن از انكار يار\r\nتا كه ريحان يابد از گلزار يار\r\n( ( 551 ) ) تا بيابى بوى خلد از يار من\r\nچون محمد بوى رحمان از يمن\r\n\r\nاگر تو اين قدرت را به دست بياورى كه خود را در صف معراجيان كاروان انسانى قرار بدهى ، نيستى و فانى كردن خود ( تجرد ) از علائق طبيعت و مسلم است . و پر زير پايت بگستراند و ترا بعالم اعلا صعود بدهد . صحبت از معراج مىكنم ، درست توجه كن :\r\n\r\n( ( 553 ) ) نى چو معراج زمينى تا قمر\r\nبلكه چون معراج كلكى تا شكر\r\n( ( 554 ) ) نى چو معراج بخارى تا سما\r\nبل چو معراج جنينى تا نها\r\n\r\nاسب تند رو مبادى عالى پشت پردهء طبيعت بهترين براق است كه اگر سوارش شوى ترا به هستى واقعى رهنمون خواهد گشت . وقتى كه آن براق قدم بر مىدارد ، سم او كوه و درياها را مس مىكند و از روى آنها عبور كرده و جهان حس را پشت سر مىگذارد . برو داخل كشتى نجات و چونان روان عاشق به سوى معشوقش روانه باش . بدون احتياج به دست و پا چنان كه جانها از كتم عدم به ديار هستى تاخته‌اند ، رهسپار ابديت باش . حالا چه بايد كرد ؟\r\n\r\n( ( 559 ) ) بر دريدى در سخن پردهء قياس\r\nگر نبودى سمع سامع را نعاس ( 1 ) \r\n\r\n","description":"","footnote":" ( 1 ) نعاس چرت زدن . ","page_name":" 499 ","page_number":503},
  {"content":"\r\nاى فلك به گفته هاى مرد الهى گوهرها نثار كن و تو اى جهان هستى از آن جهان با عظمتى كه مرد الهى در آن گام گذاشته است ، شرم بدار . اگر اى فلك ، گوهرهاى خود را به سخنان گويندهء الهى نثار كنى ، صد برابر مىشود و موجودات جامد كه تحت سيطرهء تست ، همگى بينا و گويا مىگردند . اين نثار گوهر به سود خود تو خواهد بود ، زيرا - چون كه هر سرمايهء تو صد شود\r\n","description":"","footnote":"","page_name":" 500 ","page_number":504},
  {"content":"\r\n\r\nقصهء هديه فرستادن بلقيس از شهر سبا سوى سليمان عليه السلام\r\n\r\nهمچو آن هديه كه بلقيس از سبا\r\nبر سليمان مىفرستاد اى كيا\r\n( ( 563 ) ) هديهء بلقيس چل استر بُدست\r\nبار آنها جمله خشت زر بُدست\r\n( ( 564 ) ) چون به صحراى سليمانى رسيد\r\nفرش آن را جمله زرّ پخته ديد\r\n( ( 565 ) ) بر سر زر تا چهل منزل براند\r\nتا كه زر را در نظر آبى نماند\r\n( ( 566 ) ) بارها گفتند زر را وابريم\r\nسوى مخزن ما چه بيگار اندريم\r\n( ( 567 ) ) عرصه‌اى كش خاك زرّ ده دهى است\r\nزر به هديه بردم آن جا ابلهى است\r\n( ( 568 ) ) اى ببرده عقل هديه تا إله\r\nعقل آن جا كمتر است از خاك راه\r\n( ( 569 ) ) چون كساد هديه آن جا شد پديد\r\nشرمساريشان همى واپس كشيد\r\n( ( 570 ) ) باز گفتند ار كساد و ار روا\r\nچيست بر ما بنده فرمانيم ما\r\n( ( 571 ) ) گر زر و گر خاك ما را برد نيست\r\nامر فرمان ده بجا آوردنى است\r\n( ( 572 ) ) گر بفرمايند كه واپس بريد\r\nهم به فرمان تحفه را باز آوريد\r\nامر و فرمان را همى بايد شنيد\r\nتا بدان جا هديه را بايد كشيد\r\nپس روان گشتند هديه آوران\r\nتا به تخت آن سليمان جهان\r\n( ( 573 ) ) خندش آمد چون سليمان آن بديد\r\nكز شما من كى طلب كردم مزيد\r\n( ( 574 ) ) من نگفتم كه به هديه استم اميد\r\nبلكه گفتم لايق هديه شويد\r\n( ( 575 ) ) كه مرا از غيب نادر هديه هاست\r\nكه بشر آن را نيارد نيز خواست\r\n( ( 576 ) ) مىپرستيد اخترى كو زر كند\r\nرو به وى آريد كو اختر كند\r\n( ( 577 ) ) مىپرستيد آفتاب چرخ را\r\nخوار كرده جان عالى نرخ را\r\n( ( 578 ) ) آفتاب از امر حق طباخ ماست\r\nابلهى باشد كه گوييم او خداست\r\n( ( 579 ) ) آفتابت گر بگيرد چون كنى\r\nآن سياهى زو تو چون بيرون كنى\r\n( ( 580 ) ) نى به درگاه خدا آرى صداع\r\nكه سياهى را ببر واده شعاع\r\n( ( 581 ) ) گر كشندت نيمه شب خورشيد كو\r\nتا بنالى يا امان خواهى از او\r\n\r\n","description":"","footnote":"","page_name":" 501 ","page_number":505},
  {"content":"\r\n\r\n\r\n( ( 582 ) ) حادثات اغلب به شب واقع شود\r\nو ان زمان معبود تو غايب بود\r\n( ( 583 ) ) سوى حق گر راستانه خم شوى\r\nوارهى از اختران محرم شوى\r\n( ( 584 ) ) چون شوى محرم گشايم با تو لب\r\nتا ببينى آفتاب نيم شب\r\n( ( 585 ) ) جز روان پاك او را شرق نى\r\nدر طلوعش روز و شب را فرق نى\r\n( ( 586 ) ) روز آن باشد كه او شارق شود\r\nشب نماند چون كه او بارق شود\r\n( ( 587 ) ) چون نمايد ذره پيش آفتاب\r\nخور چنان باشد در آن انوار و تاب\r\n( ( 588 ) ) آفتابى را كه رخشان مىشود\r\nديده پيشش كند و حيران مىشود\r\n( ( 589 ) ) همچو ذره بينيش در نور عرش\r\nپيش نور بىحد موفور عرش\r\n( ( 590 ) ) بينيش مسكين و خوار و بىقرار\r\nديده را قوّت شده از كردگار\r\n( ( 591 ) ) كيميايى كه از او يك مأثرى\r\nبر دخان افتاد گشت آن اخترى\r\n( ( 592 ) ) تا در اكسيرى كه از وى نيم تاب\r\nبر ظلامى زد به گردش آفتاب\r\n( ( 593 ) ) بو العجب ميناگرى كز يك عمل\r\nبست چندين خاصيت را بر زحل\r\n( ( 594 ) ) باقى درهاى جان و اختران\r\nهم برين مقياس اى طالب بدان\r\n( ( 595 ) ) ديدهء حسى زبون آفتاب\r\nديدهء ربانئى جوى و بياب\r\n( ( 596 ) ) تا زبون گردد به پيش آن نظر\r\nشعشعات آفتاب با شرر\r\n( ( 597 ) ) كان نظر نورى و اين نارى بود\r\nنار پيش نور بس تارى بود\r\n\r\nتفسير ابيات\r\nهديه‌اى كه فلك بر سخنان مرد الهى بفرستد ، مانند آن تحفه‌اى است كه بلقيس ملكهء سبا به بارگاه حضرت سليمان عليه السلام مىفرستاد هداياى بلقيس چهل استر بود كه بار همهء آنها طلا بود .\r\nموقعى كه بسر زمين سليمان رسيدند ، با وضع عجيبى روبه رو شدند زيرا آن سر زمين از طلا فرش شده بود .\r\nچهل منزل روى طلا راه رفتند و ديگر براى طلايى كه به عنوان هديه بسليمان مىبردند ، آبرويى نماند . مأموران رسانيدن طلا بارها با خودشان مىگفتند ، ما اين\r\n","description":"","footnote":"","page_name":" 502 ","page_number":506},
  {"content":"\r\nطلاها را كجا مىبريم مگر ما بيگاره‌ايم ، خوب است كه بر گردانيم و به خزانهء خود بلقيس بريزيم ، زيرا سرزمينى كه خاكش زر خالص است ، زر بردن بان سرزمين ابلهى است . از اين مثال بايد عبرت گرفت ، اى انسان مغرور و بىنوا ، و -\r\n\r\n( ( 568 ) ) اى ببرده عقل هديه تا إله\r\nعقل آن جا كمتر است از خاك راه\r\n\r\nوقتى كه مأموران سليمان كسادى هديه هاى خود را در شهر سليمانى ديدند شرمسار گشته قصد باز گشت كردند بار ديگر با خود بگفتگو پرداخته و گفتند ما را چه ؟ خواه هديه ى بلقيس در بارگاه سليمانى كساد باشد يا رواج ، ما بندهء فرمانيم زيرا :\r\n\r\n( ( 571 ) ) گر زر و گر خاك ما را بردنيست\r\nامر فرمانده بجا آوردنى است\r\n\r\nو اگر دستور دهندهء ما امر كند كه هديه را بر گردانيد ، بر مىگردانيم و اگر فرمان بدهد كه ببريد ، بايد ببريم . آن گاه رهسپار بارگاه سليمان گشتند . موقعى كه سليمان هديه هاى آنان را ديد خنده اش گرفت و گفت : من كى از شما زيادى اموال را مطالبه نمودم ، من هرگز به شما نگفته‌ام براى من هديه بياوريد ، بلكه گفته‌ام كه خودتان لايق هديه شويد . من نيازى به اين تحفه ها ندارم ، زيرا :\r\n\r\n( ( 575 ) ) كه مرا از غيب نادر هديه هاست\r\nكه بشر آن را نيارد نيز خواست\r\n\r\nشما مردمان بىچاره و درمانده‌ايد ، زيرا شما ستارگان را مىپرستيد ، بدان علت كه مواد معدنى را به طلا مبدل مىسازند ، برويد روى بان خدا ببريد كه خود ستارگان را مىآفريند . شما آفتاب فضايى را عبادت مىكنيد ، مىدانيد شما با اين پرستشتان چه مىكنيد ؟ شما ارزش جان عالى خود را خوار و پست مىسازيد همان آفتاب را معبود خويشتن قرار داده‌ايد كه اگر كسوف كند و رويش تيره شود ، نمىتوانيد آن تيرگى را از رخسار معبودتان مرتفع كنيد ؟ مگر در اين هنگام رو به درگاه ايزدى نمىكنيد و از او نمىخواهيد كه خداوندا ، اين سياهى را از روى خورشيد بر كنار فرما ؟ اگر جنايت كارى شباهنگام قصد كشتن ترا داشته باشد ، خورشيدى كه معبود تست كجاست كه بيايد و ترا نجات بدهد ؟ اغلب حوادث مهم كه انسان را به توجه به معبود خود وادار مىسازد ، در تاريكى شب اتفاق مىافتد ، در صورتى كه همان موقع\r\n","description":"","footnote":"","page_name":" 503 ","page_number":507},
  {"content":"\r\nمعبود تو ( خورشيد ) غايب است . اگر تو از روى صدق و حقيقت به پيشگاه الهى خم شوى -\r\n\r\n« وارهى از اختران محرم شوى »\r\n\r\nو موقعى كه توانستى بمقام شامخ محرم بودن نائل گردى لب گشوده با تو سخنها خواهم گفت و آفتاب نيم شب را به تو نشان خواهم داد . مشرق خورشيد الهى را جايى جز روانهاى پاك نيست ، براى طلوع آن آفتاب شب و روز تفاوتى نمىكند . ملاك واقعى روز و شب در آن قلمرو و با عظمت در اين است كه اگر خورشيد الهى در روان پاك طلوع كند ، هميشه روز خواهد بود ، در آن هنگام كه بارقهء آن آفتاب در دل مرد الهى فروزان شود ، شب تاريك پردهء ظلمانى خود را بر مىچيند .\r\nذرهء بىمقدار در مقابل آفتاب چه نمايش وجودى مىتواند داشته باشد ، خود خورشيد هم در مقابل انوار الهى و تابش آنها همان نمايش وجودى را خواهد داشت همان آفتاب كه در موقع درخشندگى چشمان آدمى را حيران و خيره مىسازد ، در مقابل نور عرش مانند ذرهء ناچيز است . ولى همين آفتاب كه در مقابل آن نور خوار و حقير به نظر مىآيد به امر خداوند سبب بينايى چشمان ماست . اين عطاى خداوندى همان كيمياست كه اثر ناچيزى از آن ، به دود بىارزش مىافتد و از همان دود ستاره‌اى مىسازد . آرى كيمياى نايابى است كه نيم تابشى از آن به تاريكى زد و آفتابى را از آن تاريكى به وجود آورد .\r\nميناگرى شگفت انگيزى است كه با يك كار چندين خاصيت مختلف در ستارهء زحل ايجاد نموده است . به همين مقياس اى طالب حق و حقيقت ، ساير گوهرهاى جان و ستارگان را درياب . حال كه اين ديده گان حتى در مقابل آفتاب زبون است ، برو ديدهء ربانى پيدا كن -\r\n\r\n( ( 596 ) ) تا زبون گردد به پيش آن نظر\r\nشعشعات آفتاب با شرر\r\n\r\nآن نظر الهى نور و اين ديدهء حسى آتش است ، نور كجا و آتش كجا ؟ آتش در مقابل نور بسيار تيره و تار است .\r\n","description":"","footnote":"","page_name":" 504 ","page_number":508},
  {"content":"\r\n\r\n\r\nكرامات و نور شيخ عبد الله مغربى قدس سره\r\n\r\n( ( 598 ) ) گفت عبد الله شيخ مغربى\r\nشصت سال از شب نديدم من شبى\r\n( ( 599 ) ) من نديدم ظلمتى در شصت سال\r\nنى به روز و نى به شب نى ز اعتدال\r\n( ( 601 ) ) در بيابانهاى پر از خار و گو\r\nاو چو ماه بدر ما را پيش رو\r\n( ( 602 ) ) روى پس ناكرده مىگفت او به شب\r\nهين گو آمد ميل كن بر سوى چپ\r\n( ( 603 ) ) باز گفتى بعد يك دم سوى راست\r\nميل كن زيرا كه خارى پيش پاست\r\n( ( 604 ) ) روز گشتى پاش را ما پاى بوس\r\nگشته پاهايش چو پاهاى عروس\r\n( ( 605 ) ) نى ز خاك و نى ز گل بر وى اثر\r\nنز خراش خار و آسيب حجر\r\n( ( 606 ) ) مغربى را مشرقى كرده خداى\r\nكرده مغرب را چو مشرق نور زاى\r\n( ( 607 ) ) نور اين شمس شموسى فارس است\r\nروز خاص و عام را او حارس است\r\n( ( 608 ) ) چون نباشد حارس آن نور مجيد ؟\r\nكه هزاران آفتاب آرد پديد\r\n( ( 609 ) ) تو به نور او همىرو در امان\r\nدر ميان اژدها و كژدمان\r\n( ( 610 ) ) پيش پيشت مىرود آن نور پاك\r\nمىكند هر ره زنى را چاك چاك\r\n( ( 611 ) ) يوم لا يخزى النَّبىّ را راست دان\r\nنور يسعى بين ايديهم بخوان\r\n( ( 612 ) ) گر چه گردد در قيامت آن فزون\r\nاز خدا اين جا بخواهيد آزمون\r\n( ( 613 ) ) كاو ببخشد هم به ميغ و هم به باغ\r\nنور خان و اللَّه اعلم بالبلاغ\r\n\r\nآيه\r\n« يا أَيُّهَا اَلَّذِينَ آمَنُوا تُوبُوا إِلَى الله تَوْبَةً نَصُوحاً عَسى رَبُّكُمْ أَنْ يُكَفِّرَ عَنْكُمْ سَيِّئاتِكُمْ وَيُدْخِلَكُمْ جَنَّاتٍ تَجْرِي مِنْ تَحْتِهَا اَلأَنْهارُ يَوْمَ لا يُخْزِي الله اَلنَّبِيَّ وَاَلَّذِينَ آمَنُوا مَعَه نُورُهُمْ يَسْعى بَيْنَ أَيْدِيهِمْ وَبِأَيْمانِهِمْ يَقُولُونَ رَبَّنا أَتْمِمْ لَنا\r\n","description":"","footnote":"","page_name":" 505 ","page_number":509},
  {"content":"\r\n\r\nنُورَنا وَاِغْفِرْ لَنا إِنَّكَ عَلى كُلِّ شَيْءٍ قَدِيرٌ . » 66 : 8 ( 1 )  ( اى كسانى كه ايمان آورده‌ايد توبهء نصوحى به سوى خدا نماييد ، باشد كه خداى شما از گناهانتان بگذرد و شما را به بهشتى وارد كند كه از زيرش چشمه سارها در جريان است ، در آن روز رستاخيز خدا پيامبر و كسانى را كه با او ايمان آورده‌اند ، رسوا نخواهد ساخت . نورشان در پيش رو و طرف راستشان حركت خواهد كرد . آنان خواهند گفت : خداوندا ، نور ما را تكميل فرما و ما را ببخشا ، به تحقيق تو بهر چيز توانايى )\r\n\r\nروز گشتى پاى بوسش گشته ما\r\nز انكه بودى پاكش از گل هر دو پا\r\n\r\nدست و پاى گل آلود را بوسه گاه مردم قرار ندهيد .\r\nمىدانيد معناى بوسه چيست ؟ بوسه معناى بسيار گسترده‌اى دارد كه از ابراز انقباض روانى به وسيلهء غنچه كردن لبها و باز كردن آنها با صداى مخصوص كه انبساط روانى را باز گو مىكند و احساس رهايى از زنجير اجبارى تملق و چاپلوسى و بيم و هراس را در بر دارد ، گرفته ، تا خلاصه كردن جان در ميان دو لب و منفجر ساختن اختيارى آن در مقابل جان محبوب كه دست و پا و گونه و پيشانى نمايشگر جسمانى آن است ، شامل مىشود .\r\nبنا بر اين بوسه يعنى پيك جان آدمى و شئون آن به جلوه گاه جان محبوب . پيغام و نامه‌اى كه اين پيك مىآورد ، آن اندازه مختلف و متكثر است كه ارتباط جانهاى آدميان با يكديگر .\r\nپس ارزش هر بوسه‌اى بستگى به ارزش ارتباط ميان دو جان دارد كه از\r\n","description":"","footnote":" ( 1 ) سوره التحريم ، آيهء 8 . . ","page_name":" 506 ","page_number":510},
  {"content":"\r\n\r\nمنهاى بىنهايت گرفته تا به اضافه بىنهايت كشش دارد . آن جا كه بوسه‌اى صورت مىگيرد ، چنين مىنمايد كه ذخيرهء كلانى از نيروهاى محبت در پيش پاى محبوب منفجر شده است .\r\nدريغا كه اين علامت جز در موارد نادر نمايشگر واقعى حقيقت نيست . اين انسان پست كه مىشناسيمش تملق و دو رويى را مىتواند به جايى برساند كه علامت انفجار تمام نيروهاى محبت را نشان بدهد ، ولى نه تنها در واقع چنين چيزى وجود نداشته باشد ، بلكه واقعيت را با علامت متضادش نشان بدهد آيا اتفاق افتاده است كه روزى بوسه پرستان لحظاتى به خود بيايند و اين حقيقت را در يابند كه با دراز كردن دست و پا و براى بوسه ، جانهاى آدميان را تا حد احتياج به لجن بوسى پايين مىآورند ؟ دست و پاى وابسته به روح عالى آن قدر پايين نمىآيد كه ارواح انسانى را جاروب دست و پاى دراز شدهء خود قرار بدهد .\r\nاين دست و پاى گل آلود را از لبهاى انسانها كه بايد براى الله گفتن شكوفان شود ، دور كنيد ، با توجه به اين نكته كه بوسه يعنى چه و جان آدمى چه معنا مىدهد دست و پاى شما از لجن و گل پاك گشته تمام اعضاى بدنتان كه جلوه گاه روح خود آنها است ، بوسه گاه صاحب نظران و پاكان اولاد آدم خواهد گشت .\r\nتفسير ابيات\r\nشيخ عبد الله مغربى مىگويد : در مدت شصت سال از زندگى ، تاريكى را نديدم . اصلا من نه در روز و نه در شب و نه در اوقاتى كه روز و شب محض نبود ، مانند بامداد و ما بين غروب آفتاب تا آغاز شب با تاريكى روبه رو نشده‌ام . مريدان وى گفتهء او را بدين قرار تصديق كرده مىگفتند ما در شبها دنبال او به راه مىافتاديم - او در بيابانهاى پر از خار و گودال مانند ماه چهارده شبه پيشا پيش ما راه مىرفت . مغربى در هنگام شب بدون اين كه روى خود را بر گرداند ، ما را راهنمايى مىكرد و مىگفت : پيش پاى\r\n","description":"","footnote":"","page_name":" 507 ","page_number":511},
  {"content":"\r\nما گودالى وجود دارد ، از طرف چپ بياييد .\r\nپس از لحظاتى مىگفت از دست راست بياييد ، زيرا ما هم اكنون به خارستان مىرسيم . موقعى كه روز فرا مىرسيد پاهاى آن مرد الهى را مىبوسيديم ، زيرا هر دو پايش پاك و كوچكترين آلودگى نداشت ، عظمت و زيبايى روح او به پايش سرايت كرده مانند پاهاى عروس ما را به خود جلب مىكرد . در هنگام روز به پاهاى او مىنگريستيم ، نه از خاك اثرى در آن پاها مىديديم و نه از گل ، با اين كه بيابانهايى با سطوح گوناگون سير كرده بوديم ، نه خراش خارى در آن پاها وجود داشت و نه جاى بر خورد با سنگها آرى او هرگز با تاريكى روبه رو نشده بود ، زيرا -\r\n\r\n( ( 606 ) ) مغربى را مشرقى كرده خداى\r\nكرده مغرب را چو مشرق نور زاى\r\n\r\nنور اين خورشيد متحرك نگهبان روز خاص و عام آدميان است ، چطور امكان دارد كه آن نور با عظمت نگهبان روزها نباشد ، در صورتى كه توانايى به وجود آوردن هزاران آفتاب را دارا مىباشد .\r\nتو اگر توانستى از آن نور ربانى نصيبى داشته باشى ، ديگر بيم و هراسى به خود راه مده و ميان اژدها و كژدمها برو ، هرگز از آن جانوران موذى آسيبى نخواهى ديد .\r\nآن نور الهى پيشا پيش وجود تو به حركت مىافتد و هر راه زن و مانعى را از پيش پاى تو بر مىدارد .\r\nبرو آيهء شريفهء « يَوْمَ لا يُخْزِي الله اَلنَّبِيَّ » 66 : 8 را از روى صدق و صفا بخوان ، سپس در اين جمله با دقت كافى بيانديش كه مىفرمايد : « نُورُهُمْ يَسْعى بَيْنَ أَيْدِيهِمْ » 66 : 8 درست است آن نور با عظمت ربوبى در روز رستاخيز افزايش خواهد يافت ، زيرا اين جهان مادى گنجايش و شايستگى عمل آن نور را ندارد ، با اين حال همان نور يا\r\n","description":"","footnote":"","page_name":" 508 ","page_number":512},
  {"content":"\r\nنمونه‌اى از آن را در همين دنيا به عنوان مقدمه از خداى بخشنده بخواهيد ، او هرگز شما را نوميد نخواهد كرد ، او اين خواستهء روحى شما را بجاى خواهد آورد زيرا او كسى است كه به ابر و به مرغ هم كه داراى جان انسانى نيستند نور مىبخشد .\r\n","description":"","footnote":"","page_name":" 509 ","page_number":513},
  {"content":"\r\n\r\n\r\nباز گردانيدن سليمان عليه السلام رسولان بلقيس را با آن هديه ها كه آورده بودند ، سوى بلقيس و دعوت سليمان بلقيس را به ايمان و ترك آفتاب پرستى\r\n\r\n( ( 614 ) ) باز گرديد اى رسولان خجل\r\nزر شما را دل به من آريد دل\r\n( ( 615 ) ) اين زر من بر سر آن زر نهيد\r\nكورى تن فرج استر را دهيد\r\n( ( 616 ) ) فرج استر لايق حلقهء زر است\r\nزر عاشق روى زرد اصفر است\r\n( ( 617 ) ) كه نظرگاه خداوند است آن\r\nكه نظر انداز خورشيد است كان\r\n( ( 618 ) ) كو نظرگاه شعاع آفتاب\r\nكو نظرگاه خداوند لباب ؟\r\n( ( 619 ) ) از گرفت من ز جان اسپر كنيد\r\nگر چه اكنون هم گرفتار منيد\r\n( ( 620 ) ) مرغ فتنهء دانه بر بام است او\r\nپر گشاده بستهء دام است او\r\n( ( 621 ) ) چون به دانه داد او دل را به جان\r\nتا گرفته مر و را بگرفته دان\r\n( ( 622 ) ) آن نظرها سوى دانه مىكند\r\nآن گره دان كاو به پا بر مىزند\r\n( ( 623 ) ) دانه گويد گر تو مىدزدى نظر\r\nمن همىدزدم ز تو صبر و مقر\r\nچون گشايند آن نظر اين سو تو را\r\nپس مدان از خويشتن غافل مرا\r\n( ( 624 ) ) چون كشيدت آن نظر اندر پيم\r\nپس بدانى كز تو من غافل نيم\r\n( ( 620 ) ) مرغ فتنهء دانه بر بام است\r\nاو پر گشاده بستهء دام است او\r\nچون به دانه داد او دل را به جان\r\nناگرفته مر و را بگرفته دان\r\n\r\nدام درونى و دام برونى\r\nاين هم يكى از اسباب بد بختى انسانها است كه ظاهر بينى او همواره دامهاى محسوس و بيرونى را درك نموده و مىخواهد از آنها فرار كند .\r\n","description":"","footnote":"","page_name":" 510 ","page_number":514},
  {"content":"\r\nگويى تا زنجير محسوس بسراغ دست و پايش نيامده است ، از آزادى مطلق برخوردار مىباشد اغلب انسانها به جهت عدم محاسبه در تمايلات و خواسته هاى خود در توى دامهاى پولادين زندگى مىكنند و با تمام ساده لوحى يا ريا كارى نامش را زندگى آزادانه مىگذارند اگر مسئله در اينجا خاتمه مىيافت كه انسان وجود داشته باشد و به موجوديت خود حساب جداگانه‌اى باز نمايد و تمايلات خود را به عنوان خوشى موجوديت خود تلقى كند ، باز آن قدرها جاى تعجب نبود ، زيرا اين انسان است و از آغاز زندگيش با تمايلات سر و كار داشته و جلب لذت و دفع الم مانند دو بال زندگى طبيعى او بوده است ، اگر چه اغلب انسانها جنبهء بال بودن دو پديدهء مزبور را فراموش مىكنند و آنها را بجاى هدف مىنشانند ، با اين حال چنان كه اشاره كرديم ، موجوديتى در خود احساس مىكنند و اشباع تمايلات را به عنوان خوشايندترين هدفها براى زندگى تلقى مىكنند ، ولى مسئله به اين جا پايان نمىيابد ، بلكه در مقابل دكارت كه مىگفت « من مىانديشم پس هستم » مىگويد : من شهوت دارم پس هستم پول دارم پس هستم دو چشم و دو ابروى زيبا دارم پس هستم اين گونه تفسير زندگى نه تنها تمايلات را مانند دام و زنجير به دست و پاى انسان مىبندد ، بلكه موجوديت خود را با آن تفسيرها اثبات مىكند با اين حال مىگويد : كو و كجاست آن دام و زنجيرى كه آزادى انسان را از دست مىگيرد ؟ به قول جلال الدين اين همان دام درونى است كه محكم تر و سنگين تر از دام برونى است ، زيرا دام بيرونى حد اقل گاهگاهى براى انسان بدان جهت كه خارج از هويت اوست ، دام بودن خود را نشان مىدهد ، اما دام درونى ، خود موجوديت ناشايست او را تشكيل مىدهد .\r\n","description":"","footnote":"","page_name":" 511 ","page_number":515},
  {"content":"\r\n\r\nدگرگون شدن و تجدد دامها هم در عدم توجه به دام بودن آنها نقش بزرگى را بازى مىكند ، به اين معنى وقتى كه انسان از عشق ورزيدن به پول دست برداشته به سوى عشق به زيبايىهاى مربوط به مسائل جنسى مثلًا مىپردازد ، خيال مىكند كه آزادى او بجاى خود محفوظ است ، زيرا او توانسته است ، دست از پول بر دارد اين همان غلط فاحش است كه زندانى منتقل از يك زندان به زندان ديگر ، مرتكبش مىشود و تغيير مكان زندان را آزادى مىنامد\r\nتفسير ابيات\r\nاى فرستادگان شرمسار بر گرديد و برويد ، طلا مال خود شما باشد ، اگر مىخواهيد براى من هديه‌اى بياوريد ، دلهاى خود را كه ارزش خود را از خلوص و صفاى الهى دريافته است ، براى من تحفه بياوريد ، طلاهايى را كه من دارم روى طلاهاى خود بريزيد و به كورى چشم تمايلات بدن مادى زينت فرج قاطرهايتان كنيد .\r\nزيرا تنها فرج قاطر است كه شايستهء چنين طلاها است ، نه روى عاشقان حق و حقيقت كه طلايشان زردى رويشان مىباشد . زردى روى عاشق كه مانند طلايش كرده است ، از تابش شعاع خورشيد الهى و زردى طلا از تابش آفتاب فضايى بر معدن طلا است .\r\nآرى -\r\n\r\n( ( 618 ) ) كو نظر گاه شعاع آفتاب\r\nكو نظر گاه خداوند لباب ؟\r\n\r\nبراى اين كه گرفتار دست من نشويد ، جان خود را سپر خود قرار بدهيد ، اگر چه بدون اين كه به طور محسوس گرفتار من شويد ، در واقع گرفتار حوزهء جلال و بزرگى من گشته‌ايد ، پرنده‌اى كه روى بام نشسته و بال و پرش باز است ، بدان جهت كه تمايل جدى به دانهء ريخته شده در دام دارد ، در حقيقت او در دام است .\r\n\r\n( ( 621 ) ) چون به دانه داد او دل را به جان\r\nناگرفته مر و را بگرفته دان\r\n\r\n","description":"","footnote":"","page_name":" 512 ","page_number":516},
  {"content":"\r\nآن پرندهء بىنوا بان نظريه هاى عاشقانه كه به سوى دانه مىكند ، با دست خود گره به پايش مىزند و دام كشنده را به وجود مىآورد . گويى دانه ها هم در مقابل پرنده دهان باز كرده مىگويد : تو كه با نظر به من مزاياى مرا در عالم خيال مىزدى ، من هم صبر و شكيبايى ترا در عالم واقع مىربايم ، اگر چشم بصيرت تو باز مىشد و مرا مىديدى ، مىفهميدى كه من از تو غافل نيستم .\r\n","description":"","footnote":"","page_name":" 513 ","page_number":517},
  {"content":"\r\n\r\nقصهء عطارى كه سنگ ترازوى او گل سر شوى بود و دزديدن مشترى گل خوار از آن گل هنگام سنجيدن شكر و ديدن عطار و ناديده گرفتن مر و را\r\n\r\n( ( 625 ) ) پيش عطارى يكى گل خوار رفت\r\nتا خرد ابلوج قند خاص زفت\r\n( ( 626 ) ) پس بر عطار طرّار دو دل\r\nموضع سنگ ترازو بود گل\r\nگفت عطار اى جوان ابلوج من\r\nهست نيكو بىتكلف بىسخن\r\n( ( 627 ) ) ليك گل سنگ ترازوى من است\r\nگر تو را ميل شكر به خريدن است\r\n( ( 628 ) ) گفت هستم در مهمى قند جو\r\nسنگ ميزان هر چه خواهد باش گو\r\n( ( 629 ) ) گفت با خود پيش آن كه گل خور است\r\nسنگ چبود گل نكوتر از زر است\r\n( ( 630 ) ) هم چو آن دلاله كاو گفت اى پسر\r\nنو عروسى يافتم بس خوب فر\r\n( ( 631 ) ) سخت زيبا ليك هم يك چيز هست\r\nكان ستيزه دختر حلواگر است\r\n( ( 632 ) ) گفت بهتر اين چنين خود گر بود\r\nدختر او چرب و شيرينتر بود\r\n( ( 633 ) ) گر ندارى سنگ سنگت از گل است\r\nاين به و به گل مرا قوت دل است\r\n( ( 634 ) ) اندر آن كفهء ترازو ز اعتداد\r\nاو به جاى سنگ آن گل را نهاد\r\n( ( 635 ) ) پس براى كفهء ديگر بدست\r\nهم به قدر آن شكر را مىشكست\r\n( ( 636 ) ) چون نبودش تيشه‌اى او دير ماند\r\nمشترى را منتظر آن جا نشاند\r\n( ( 637 ) ) رويش آن سو بود گل خور ناشگفت\r\nگل از او پوشيده دزديدن گرفت\r\n( ( 638 ) ) ترس ترسان كه نيايد ناگهان\r\nچشم او بر من فتد از امتحان\r\n( ( 639 ) ) ديد عطار آن و خود مشغول كرد\r\nكه فزونتر دزد از اين اى روى زرد\r\n( ( 640 ) ) گر بدزدى وز گل من مىبرى\r\nرو كه هم از پهلوى خود مىخورى\r\n( ( 641 ) ) تو همىترسى ز من ليك از خرى\r\nمن همىترسم كه تو كمتر خورى\r\n( ( 643 ) ) چون ببينى تو شكر را ز آزمود\r\nپس بدانى كاحمق و عاقل كه بود\r\n\r\n","description":"","footnote":"","page_name":" 514 ","page_number":518},
  {"content":"\r\n\r\n\r\n( ( 642 ) ) گر چه مشغولم چنان احمق نيم\r\nكه شكر افزون برى تو از نيم\r\n( ( 644 ) ) مرغ از آن دانه نظر خوش مىكند\r\nدانه هم از دور راهش مىزند\r\n( ( 645 ) ) گر ز ناى چشم حظى مىبرى\r\nنى كباب از پهلوى خود مىخورى\r\n( ( 646 ) ) اين نظر از دور چون تير است و سم\r\nعشقت افزون نى شود صبر تو كم\r\n( ( 647 ) ) مال دنيا دام مرغان ضعيف\r\nملك عقبى دام مرغان شريف\r\n( ( 648 ) ) تا بدين ملكى كه او داميست ژرف\r\nدر شكار آيند مرغان شگرف\r\n( ( 649 ) ) من سليمان مىنخواهم ملكتان\r\nبلكه من برهانم از هر هلكتان\r\n( ( 650 ) ) كاين زمان هستند خود مملوك ملك\r\nمالك ملك آن كه او بجهد ز هلك\r\n( ( 651 ) ) تا ز گونه‌اى اسير اين جهان\r\nنام خود كردى امير اين جهان\r\n( ( 652 ) ) اى تو بندهء اين جهان محبوس جان\r\nچند گويى خويش را خواجهء جهان\r\n\r\nروايت\r\n« عن الصادق عليه السلام قال النظر سهم من سهام ابليس مسموم و كم من نظرة اورثت حسره طويله . » ( 1 )  ( از امام صادق عليه السلام نقل شده است كه فرمود : نگاه به اجنبى تير زهر آلودى است از تيرهاى شيطان ، چه بسيار نگاه به اجنبى كه حسرت طولانى در دنبال خود آورده است ) .\r\n« عن الصادق عليه السلام ما اعتصم احد به مثل ما اعتصم بغض البصر ، فان البصر لا يغض عن محارم الله الا و قد سبق الى قلبه مشاهده العصمة و الجلال . » ( 2 )  ( از امام صادق عليه السلام نقل شده است كه هيچ كس از پليدىها محفوظ نمانده است باندازهء كسى كه از محرمات چشم پوشى كند . هيچ چشمى از محارم الهى پوشيده\r\n","description":"","footnote":" ( 1 ) سفينه البحار ، ج 2 ص 596 . .  ( 2 ) همان مأخذ . ","page_name":" 515 ","page_number":519},
  {"content":"\r\n\r\n\r\nنمىشود ، مگر اين كه به قلب صاحب آن چشم مشاهده عصمت ( يا عظمت ) و جلال خداوندى سبقت مىكند ( وارد مىشود . )\r\n\r\n( ( 645 ) ) گر ز ناى چشم حظى مىبرى\r\nنى كباب از پهلوى خود مىخورى\r\n( ( 646 ) ) اين نظر از دور چون تير است\r\nو سم عشقت افزون مىشود صبر تو كم\r\n\r\nشعاع نگاه شهوت آلود ، به صورت مايهء حيات حيوانى روانه ى چهره يا ساير اعضاى اجنبى مىشود و به صورت تير زهر آلود به قلب نگاه كننده بر مىگردد .\r\nدر اين موضوع چند مسئله را مطرح مىكنيم :\r\nمسئلهء يكم\r\nنگاه مرد و زن و بالعكس نگاه زن به مرد ، مانند نگاه انسان به غير نوع خود از موجودات نيست .\r\nدر زمينهء طبيعى اين نگاه غالبا و مخصوصاً پس از بلوغ و پيش از فرا رسيدن دوران كهنسالى نمىتواند بى طرفانه باشد كه در نتيجه هيچ گونه تأثير و تاثرى در مرد و زن ايجاد نكند ، نهايت امر اين است كه اين تأثير و تاثر مراتب بسيار شديد و هيجان انگيز و مراتب كاملًا ناچيز و غير محسوس دارد .\r\nاز طرف ديگر چنين نيست كه هر موقعى كه مردى به زنى يا بالعكس زنى به مردى نگاه كرد و متاثر شد ، بتواند تاثر خود را با اشباع جنسى بر طرف بسازد ، زيرا موانع طبيعى و اخلاقى و قرار دادهاى اجتماعى با انواع گوناگونش و مقررات مذهبى همواره پيرامون انسانها را احاطه كرده است .\r\nدر نتيجه به قول جلال الدين نگاه شهوت آلود اگر چه حظ ناچيزى در بر دارد\r\n","description":"","footnote":"","page_name":" 516 ","page_number":520},
  {"content":"\r\n\r\nولى در حقيقت به جهت عدم امكان اشباع آن حظ در همهء حالات و شرايط ، نگاه كنندهء شهوت خواه ، قطعه‌اى از گوشت خود را مىبرد و كبابش مىكند و مىخورد زيرا\r\n\r\nپس به هر ميلى كه دل خواهى سپرد\r\nاز تو چيزى در نهان خواهند برد\r\n\r\nاين انسان موجود عجيبى است ، دامنهء لذت پرستى خود را تا آن جا مىكشاند كه حاضر است نقص جبران ناپذير به خويشتن وارد بسازد و در مقابل آن از اندك لذتى برخوردار شود و چنان كه در مثال ابيات مورد تحليل و تفسير آمده است ، پاره هايى از گل را از كفهء ترازو كه بجاى سنگ براى وزن گذاشته شده است بخورد و رغبت به گل خوارى خود را اشباع كند ، اگر چه در مقابل اين حظ ناچيز طلاى وجودش از كفهء ديگر ترازو ناقص شود\r\nمسئلهء دوم\r\n- ساختمان مغز آدمى چنان تعبيه شده است كه مىتواند همه چيز را در همه حال وارد متن حياتش نموده ، حتى به اصيلترين قوانين طبيعت با بىاعتنايى بنگرد . حيوانات هم به يك ديگرمى نگرند ، اما آن نوع از نگاه هايشان كه مقدمهء اشباع غريزهء جنسى آنها مىباشد ، فصل معينى دارد ، در صورتى كه انسان به استثناى دوران كودكى و كهنسالى كه غريزهء جنسى او فعاليتى ندارد ، همهء نگاه هاى خود را در همه شرايط مىتواند شهوت آلوده بسازد . مخصوصاً از آن موقع كه عالم نماهايى پيدا شده و به انسانها كه خود شراب نخورده بد مستى مىكنند ، چنين تلقين كردند كه هستى شما بيش از يك نيرو و موتور ندارد ، آن هم عبارت است از غريزهء جنسى اين تقاضاى مصنوعى را در افكار انسانها به وجود آوردند و راه را براى خواسته هاى غرضورزان همواره نمودند و انسان را با سرعت غير قابل تصورى از سقراط تا هيپى بىشلوار تنزل دادند آرى ، اين كار فقط از دست انسان بر مىآيد كه همان قوانين را كه خود به ضرورت آنها در زندگانى مادى و معنويش اعتراف مىكند ، زير پا مىگذارد و نابودش مىسازد .\r\n","description":"","footnote":"","page_name":" 517 ","page_number":521},
  {"content":"\r\n\r\nمسئلهء سوم\r\n- اين نگاه هاى شهوانى انسانها را از نگاه انسانى به صورت انسان ديگر محروم ساخته ، و آنان را تا حد كسى كه به ساختمان و زيبايى مستراح مىنگرد كه قصد تخليه دارد تنزل مىدهد آيا انسانى كه مغزش داراى 15 ميليارد رابطهء الكتريكى است و مىتواند در يك عمر معمولى يك ميليون ميليارد واحد در حافظهء خود ثبت كند و مىتواند منشا عظمتها و تحولات سود بخش باشد و قادر است دانش و بينش جهانى به دست بياورد ، مىتواند در يك نگاه شهوت آلود خلاصه شود ؟ بلى ، عملًا چنين است ، او مىتواند از همهء عظمتها دست بر دارد و با وجود خود به پيكار برخيزد و در مقابل لذت ناچيزى ، كه پيرامونش را صدها درد و حسرت و سستى و احساس حقارت گرفته است ، به دست آورد . ( 1 )  حال كه وضع طبيعى آدمى به اين اندازه وحشتناك است كه -\r\n\r\nآدمى كاو مىنگنجد در جهان\r\nدر سر خارى همىگردد نهان\r\nظاهرش را پشه‌اى آرد به چرخ\r\nباطنش باشد محيط هفت چرخ\r\n\r\nآيا بگذاريم شهرت پرستان عالم نما و به قول استانيسلا و آندرسكى كسانى كه خود را وقف حقيقت نكرده و به پول و نام و شهرت چسبيده‌اند ، پشه ها را در مقابل موجود عظيم انسانى برقصانند كه فقط گردانندهء انسان همان پشه ها باشد ، در صورتى كه همان انسان مىتواند كيهان با عظمت را بچرخاند ؟\r\n","description":"","footnote":" ( 1 ) اين حقيقت قابل انكار نيست كه حتى همان اشخاص كه مىخواهند انسان را اسير شهوات ناچيز قلمداد كنند ، بدون اين كه مغز خود را به فعاليت وادار كنند و از مزاياى غير مربوط به غريزهء جنسى خود بهره بردارى نمايند ، امكان ندارد كه حتى يك جمله را هم به عنوان مسئلهء علمى مربوط به شهوات انسانى باز گو كنند . و اگر اينان بخواهند اين معنى را كه « لذت پرستى و شهوت خواهى همهء موجوديت انسان را تفسير مىكند » اثبات كنند ، آيا اين استدلال و روش علمى خود ناشى از فعاليتهاى لذتجويى و شهوت پرستى آنان نيست ؟ حتماً چنين است . پس دعاوى علنى آنان جز سفسطهء علم نما چيزى در بر ندارد . . ","page_name":" 518 ","page_number":522},
  {"content":"\r\n\r\nمسئلهء چهارم\r\n- بعضىها مىگويند : شما بيش از حد اعتدال به انسان بد بين هستيد ، مگر انسان آن اندازه بىشخصيت است كه نتواند انگيزهء نگاه خود را انسانى انتخاب نمايد ؟ وانگهى شما مىگوييد : هيچ انسانى نبايد به انسان ديگر بنگرد : زيرا نگاهش آميخته با شهوت خواهد بود اين گونه اعتراضات در نظر ابتدايى جالب به نظر مىآيد ، ولى اگر مقدارى تعمق در انديشه داشته باشيم ، بىپايه بودن اين نوع اعتراضات را مىتوانيم درك كنيم .\r\nتوضيح اين كه ما به نوع انسانى هرگز بد بين نبوده و پس از اين هم بد بين نخواهيم بود ، بحث ما در طبيعت معمولى انسانى است كه بمنزلهء مادهء خامى است براى شدنهاى تكاملى ، اين طبيعت بدون تغييرات وارد از عامل تعليم و تربيت نه تنها نگاه هايش مرز و محاسبه‌اى نمىشناسد ، بلكه شنيدنها و چشيدنهايش هم حد قانونى ندارد ، بلكه بالاتر از اين انديشه هايش تخريب و سازندگى و فساد و اصلاح را بىكسان مطرح مىكند ، زيرا طبيعت خام آدمى جز « خود طبيعى » و تكاپو در متورم ساختن آن چيزى را ضرورى و شايسته نمىداند .\r\nبنا بر اين مادامى كه انسان بدرجه انسانيت نرسيده است ، نه تنها انسان را وسيلهء بر آورده شدن احتياجات « خود طبيعى » خويش تلقى مىكند ، بلكه يك واحد « كه » سراغ دارد كه خود اوست و ساير انسانها « چه ها » هستند كه فقط و فقط به عنوان قربانى خواسته هاى او به وجود آمده‌اند پس اين كه اسلام مىگويد مرد از زن و زن از مرد چشم پوشى كند ، در حقيقت يكى از اساسىترين عناصر انسان شدن را گوشزد مىكند . اسلام نمىگويد مرد به زن و زن به مرد مانند دو انسان به يك ديگر ننگرند ، بلكه با نظر به علل منصوصه در منابع معتبر اسلامى و عدم لزوم حجاب براى پير زنهاى كهنسال ، مقصود اين است كه نظر نبايد مقدمه‌اى براى هيجان شهوت باشد . اين مطلب هم كه زنها بايد به طور كلى زيبايىهاى خود را از مردها پوشيده بدارند اگر چه جلب نظر شهوانى مرد را نكند ، به علت احتمال همان خطر حيوانى است\r\n","description":"","footnote":"","page_name":" 519 ","page_number":523},
  {"content":"\r\n\r\nكه زيبايى ماده براى نر پيش مىآورد . اين مسائل كه به طور اختصار مطرح شد ، براى اثبات اين حقيقت است كه مكتب اسلام عقلىترين و فطرىترين راه را در موضوع ارتباط زن و مرد انتخاب كرده است .\r\nتفسير ابيات\r\nيك شخص گل خوار به دكان عطار رفت كه از او مقدارى قند و شكر بخرد اين عطار زيرك و دو دل به جاى سنگ براى توزين ، گل در ترازو مىگذاشت . عطار بان آدم گل خوار مىگويد : اى جوان ، قندى كه من مىفروشم بدون تصنع و چون و چرا بسيار نيكو است ، اما بجاى سنگ ، گل در ترازو مىگذارم ، حالا اگر با اين شرط ميل دارى قند را از من بخر . جوان گل خوار گفت : بلى ، چون براى من قند اهميت دارد ، لذا بايد آن را بخرم ، سنگ ترازويت از هر جنسى كه باشد مورد قبول من است .\r\nآن گل خوار با خود چنين مىگفت : سنگ چيست ؟ گل براى من از طلا هم بهتر است .\r\nمثلى مناسب اين مورد وجود دارد و آن اين است كه زن دلاله‌اى به يك پسر گفت من برايت يك نو عروس زيبا و با شكوه پيدا كرده‌ام ، ولى چيزى كه هست اين است كه اين نو عروس دختر حلوا فروش است . پسر در جواب دلاله گفت اين هم يك مزيت ديگر براى نو عروس است ، زيرا -\r\n\r\n« دختر او چرب و شيرين تر بود »\r\n\r\nگل خوار به عطار گفت : اگر تو براى سنجيدن سنگ ندارى ، اين آرمان من است ، گل كه بجاى سنگ خواهى گذاشت براى من بهتر است ، زيرا گل قوت دل من است .\r\nعطار براى توزين قند ، گل به جاى سنگ در كفهء ترازو نهاد ، تا در مقابلش قند را بگذارد و هم وزنش كند . عطار تيشه نداشت كه با سرعت قند را بشكند و هم وزن گل نمايد ، لذا مشترى را مدتى در مقابل ترازو منتظر گذاشت . عطار رويش را\r\n","description":"","footnote":"","page_name":" 520 ","page_number":524},
  {"content":"\r\nبه طرف ديگر بر گردانيده بود ، گل خوار بدون اين كه عطار متوجه شود ، به پاره كردن و خوردن گل آغاز كرد . خيلى با شتاب -\r\n\r\n( ( 638 ) ) ترس ترسان كه نيايد ناگهان\r\nچشم او بر من فتد از امتحان\r\n\r\nوقتى كه عطار ديد گل خوار مشغول خوردن گل گشته است ، خود را به كار ديگرى مشغول ساخت كه :\r\n\r\n« فزون تر دزد ازين اى روى زرد »\r\n\r\nتو كه از گل من مىزدى در حقيقت پهلوى خود را قطع كرده و مىخورى كار من و تو بس شگفت انگيز است ، زيرا -\r\n\r\n( ( 641 ) ) تو همىترسى ز من ليك از خرى\r\nمن همىترسم كه تو كمتر خورى\r\n\r\nاگر اين شكر را وزن كنى آن موقع خواهى ديد كه احمق كيست و عاقل كدامست ؟ آرى -\r\n\r\n( ( 642 ) ) گر چه مشغولم چنان احمق نيم\r\nكه شكر افزون كشى تو از نيم\r\n\r\nآن مرغ بىنوا نگاه هاى لذت بار به دانه مىاندازد ، در عين حال دانه هاى پاشيده در دام ، راه زندگى او را مىزند .\r\nاگر از راه چشم به زيبايان مىنگرى و لذت مىبرى غافل مباش كه در عين حال گوشت پهلوى خود را قطع نموده كبابش مىكنى و مىخورى و لذت مىبرى اين نظرهاى شهوانى مانند تير زهر آلود است كه بر عشق شهوانى تو مىافزايد و از تحمل و شكيبايى تو مىكاهد .\r\nمال و مزاياى دنيا دام انسانهاى ضعيف و ملك ابدى دام انسانهاى شريف و رشد يافته است .\r\n\r\n( ( 648 ) ) تا بدين ملكى كه او داميست ژرف\r\nدر شكار آيند مرغان شگرف\r\n\r\nسليمان عليه السلام به مأمورين بلقيس فرمود :\r\n\r\n( ( 649 ) ) من سليمان مىنخواهم ملكتان\r\nبلكه من برهانم از هر هلكتان\r\n\r\n","description":"","footnote":"","page_name":" 521 ","page_number":525},
  {"content":"\r\nدر اين دنيا كسانى كه عشق به ملك و مالكيت مىورزند نمىدانند كه خود مملوك ملكاند و ملك دنيا مالك آنها است . در حقيقت مالك واقعى ملك دنيا كسى است كه از دام اسارت ملك و مالكيت رها شود و از هلاكت نجات پيدا كند . تو اى اسير اين جهان ناپايدار ، چنان كه « بر عكس نهند نام زنگى كافور » نام خود را امير جهان گذارده اى\r\n\r\n( ( 652 ) ) اى تو بندهء اين جهان محبوس جان\r\nچند گويى خويش را خواجهء جهان ؟\r\n\r\n","description":"","footnote":"","page_name":" 522 ","page_number":526},
  {"content":"\r\n\r\nدل دارى كردن و نواختن سليمان عليه السلام مر آن رسولان و دفع وحشت و آزار از دل ايشان و عذر قبول ناكردن هديه شرح كردن با ايشان\r\n\r\n( ( 653 ) ) اى رسولان مىفرستمتان رسول\r\nردّ من بهر شما را از قبول\r\n( ( 654 ) ) پيش بلقيس آن چه ديديد از عجب\r\nباز گوييد از بيابان ذهب\r\nكه چهل منزل به روى زر بديد\r\nوز چنين هديه خجل چون مىشديد\r\n( ( 655 ) ) تا بداند كه به زر طامع نه ايم\r\nما زر از زر آفرين آورده ايم\r\n( ( 656 ) ) آن كه گر خواهد همه خاك زمين\r\nسربسر زر گردد و درّ ثمين\r\n( ( 657 ) ) حق براى آن كند اى زر گزين\r\nروز محشر اين زمين را نقره گين\r\n( ( 658 ) ) فارغيم از زر كه ما بس پر فنيم\r\nخاكيان را سر بسر زرين كنيم\r\nترك آن گيريد گر ملك سباست\r\nكه برون از آب و گل بس ملكهاست\r\n( ( 659 ) ) از شما كى كديهء زر مىكنيم\r\nما شما را كيمياگر مىكنيم\r\n( ( 661 ) ) تخته بند است آن كه تختش خوانده اى\r\nصدر پندارى و بر در مانده اى\r\n( ( 662 ) ) پادشاهى نيستت بر ريش خود\r\nپادشاهى چون كنى بر نيك و بد\r\n( ( 663 ) ) بىمراد تو شود ريشت سپيد\r\nشرم دار از ريش خود اى كژ اميد\r\n( ( 664 ) ) مالك الملك است هر كس سر نهد\r\nبىجهان خاك صد ملكش دهد\r\n( ( 665 ) ) ليك ذوق سجده‌اى پيش خدا\r\nخوشتر آيد از دو صد دولت تو را\r\n( ( 666 ) ) پس بنالى كه نخواهم ملكها\r\nملك آن سجده مسلم كن مرا\r\n( ( 667 ) ) پادشاهان جهان از بد رگى\r\nبو نبردند از شراب بندگى\r\n( ( 668 ) ) ور نه ادهموار سر گردان و دنگ\r\nملك را برهم زدندى بىدرنگ\r\n( ( 669 ) ) ليك حق بهر ثبات اين جهان\r\nمهرشان بنهاد بر چشم و دهان\r\n( ( 670 ) ) تا شود شيرين بر ايشان تخت و تاج\r\nتا ستانيم از جهان داران خراج\r\n( ( 671 ) ) از خراج ار جمع آرى زر چو ريگ\r\nآخر آن از تو بماند مرده ريگ\r\n( ( 672 ) ) همره جانت نگردد ملك و زر\r\nزر بده سرمه ستان بهر نظر\r\n\r\n","description":"","footnote":"","page_name":" 523 ","page_number":527},
  {"content":"\r\n\r\n\r\n\r\n( ( 673 ) ) تا ببينى كاين جهان چاهيست تنگ\r\nيوسفانه آن رسن آرى به چنگ\r\n( ( 674 ) ) تا بگويد چون ز چاه آيى به بام\r\nجان كه يا بشرى لى هذا غلام\r\n( ( 675 ) ) هست در چاه انعكاسات نظر\r\nكمترين آن كه نمايد سنگ زر\r\n( ( 676 ) ) وقت بازى كودكان را ز اختلاف\r\nمىنمايد آن خزفها زرّ و مال\r\n( ( 677 ) ) عارفانش كيمياگر گشته اند\r\nتا كه شد كانها برِ ايشان نژند\r\n\r\nآيه\r\n« وَجاءَتْ سَيَّارَةٌ فَأَرْسَلُوا وارِدَهُمْ فَأَدْلى دَلْوَه قالَ يا بُشْرى هذا غُلامٌ وَأَسَرُّوه بِضاعَةً وَالله عَلِيمٌ بِما يَعْمَلُونَ » 12 : 19 ( 1 )  ( كاروانى از راه ( مدين ) رسيد و كسى را براى آوردن آب [ به آن چاه كه يوسف را در آن انداخته بودند 
  ] فرستادند ، سطل آب را بچاه فرو برد ، گفت بشارت باد كه اين غلام است ، و يوسف را از ساير بازرگانان كه در آن كاروان بودند ، از جهت متاع بودن مخفى كردند و خداوند به آن چه كه مىكردند دانا است . )\r\n\r\n( ( 662 ) ) پادشاهى نسبتت بر ريش خود\r\nپادشاهى چون كسى بر نيك و بد ؟\r\n( ( 663 ) ) بىمراد تو شود ريشت سفيد\r\nشرم دار ار ريش خود اى كژ اميد\r\n\r\nبا ملاحظهء محدوديت قدرت و اختيار ، فرماندهى مطلق امكان ندارد\r\nوضع جهان طبيعت از يك طرف ، ساختمان موجوديت مادى و روانى آدمى از طرف ديگر ، موردى براى تصور قدرت و اختيار مطلق در اين جهان باقى نمىگذارد . انسان در هر درجه از شخصيت و توانايى و آزادى هم كه قرار داشته باشد ، نمىتواند از جريان قوانين طبيعت در جهان خارجى و از تسليم شدن كالبد جسمانى به اصول\r\n","description":"","footnote":" ( 1 ) سوره يوسف ، آيهء 19 . . ","page_name":" 524 ","page_number":528},
  {"content":"\r\nو قواعد طبيعى خود جلوگيرى نمايد .\r\nبنا بر اين بخواهد يا نخواهد همين قوانين و اصول قدرت و آزادى او را كاملًا محدود مىسازد . كيست كه بتواند از جريان زمان و تحولات عارضه بجهان واقعى و موجوديت خود جلوگيرى كند ؟ كدامين قدرت است كه به قول جلال الدين با سفيد شدن موى سر و ريش كه نزديك شدن آفتاب عمر را بغروب اطلاع مىدهند ، بمبارزه بر خيزد ؟ در مجراى طبيعت زندگى غرايز يكى پس از ديگرى وجود آدمى را وداع مىگويند و هر گونه تلاش در ادامه دادن آنها بىهوده و لغو مىگردد .\r\nاين مطلب جاى ترديد نيست ، آن چه كه مهم است ، نتيجه‌اى است كه جلال الدين از اين ناتوانى بشرى مىگيرد ، او مىگويد ، با اين وصف كه تو توانايى حكومت بر وجود خود را ندارى ، چگونه مىخواهى به نيك و بدها و زشت و زيباها و موجوديتهاى ديگران كه بيرون از قدرت و اختيار تست حكمفرما باشى ؟ اين مطلب از يك جهت كاملًا متين و منطقى و از جهت ديگر مبالغه آميز است ، زيرا در همان حال كه انسان در مجراى قوانين غير اختيارى قرار گرفته و نمىتواند با قدرت و اختيار خود در آنها اعمال سلطه نمايد ، در همان حال از نعمت خدا دادى سازندگى هم برخوردار است كه به وسيلهء آن مىتواند مقتضيات و شرايط زندگى خود را تأمين و با موانعى كه سر راهش را گرفته‌اند بمبارزه بر خيزد و آنها را مرتفع بسازد .\r\nاين همه پيامبران و اوصيا و اولياء الله با اين كه از يك جهت تسليم مشيت الهى و قوانين جبرى وجود بودند ، در عين حال شغل با اهميت سازندگى و توصيف نيك و بد و صحيح و باطل را هم در اختيار داشتند ، آنان با بدىها و خرافات مىجنگيدند و به خوبىها تحريك مىنمودند .\r\nبلى ، مسأله‌اى كه وجود دارد اين است كه هر فرمانده و چوپانى چه براى تشخيص نيك و بد و چه براى سازندگى و تصرفات ، بايد به خدا متكى باشد و همان قدرت و آزادى را كه در خود مىبيند ، از الطاف الهى بداند و به مقتضاى آن قدرت\r\n","description":"","footnote":"","page_name":" 525 ","page_number":529},
  {"content":"\r\n\r\nو آزادى الهى ، نيك را از بد و صحيح را از باطل تفكيك نمايد و به عنوان مأمور الهى دست به سازندگى بزند ، جلال الدين پس از دو بيت مورد تحليل بيتى مىآورد كه همين مطلب را تاييد مىكند .\r\n\r\n( ( 664 ) ) مالك الملك است هر كس سر نهد\r\nبىجهان خاك صد ملكش دهد\r\n( ( 675 ) ) هست در چاه انعكاسات نظر\r\nكمترين آن كه نمايد سنگ زر\r\n\r\nاگر بخواهيد حقايق را تنها در جهان طبيعت كه مانند چاه است دريابيد ، بجايى نخواهيد رسيد ، زيرا چاه طبيعت سنگ را طلا نشان مىدهد .\r\nنتايج درك و احساس آدمى در اين دنيا محصولى از واقعيات و ساخته هاى موجوديت خود انسانى است . اين همان اصل دو جنبه‌اى بودن معارف انسانى است كه با دو كلمهء تماشاگر و بازيگر ابراز شده است ، ما در مجلدات گذشته چند بار اين اصل ( ما در نمايش نامهء بزرگ وجود هم بازيگريم و هم تماشاگر ) را از جهات مختلف مورد بررسى قرار داده‌ايم .\r\nاين اصل در بارهء جهان يا بى از راه حواس و وسايل دقيقى كه به دست آدميان براى مشاهدات عالى تر و دقيق تر ساخته شده گفته شده است و معناى اجمالى آن بسيار واضح است . زيرا همه كس مىداند كه اجسام از دور كوچك ديده مىشوند . پنكه در حال سريع دائره ديده مىشود ، دو خط آهن كه متوازى نصب شده‌اند ، در فاصلهء دور زاويهء حاده مىنمايند . . . ظاهر بيت مورد تحليل همين اصل را گوشزد مىكند ، ولى نظر به عموميت مقصود جلال الدين از ابيات مربوطه ، نوع ديگرى از بازيگرى انسان را هم شامل\r\n","description":"","footnote":"","page_name":" 526 ","page_number":530},
  {"content":"\r\n\r\nمىشود . اين بازيگرى مربوط به تمايلات انسانى است كه واقعيات جهان را تفسير مىكند ، كسى كه هدفى جز لذت جويى و لذت يا بى در زندگانى ندارد ، ملاك واقعيتهاى انسانى و جهانى را جز وسيلهء لذت چيز ديگرى نخواهد ديد .\r\nموقعى كه يك موضوع مورد ايده آل يك فرد قرار مىگيرد ، همان موضوع عينكى بهمهء حواس درونى و برونى او مىزند و او همهء عالم هستى را با همان عينك در مىيابد .\r\nاين بازيگرى از ناحيهء تمايلات خيلى خطرناك تر از بازيگرى از جهت حواس و وسايل مىباشد ، زيرا بازيگرى حواس و وسايل كه مىتوان آن را بازيگرى طبيعى ناميد ، ضرورتى است كه از موجوديت واقعى او و جهان طبيعت بر او تحميل شده و انسان در مقابل آن ضرورت هيچ راه فرارى ندارد ، در صورتى كه بازيگرى نوع دوم با رشد و تكامل شخصيت كاملًا مرتفع مىشود و به عدالت وجودى در زندگانى خود نائل مىگردد .\r\nتفسير ابيات\r\nاى فرستادگان بلقيس ، من شما را به عنوان فرستادگانى از طرف خودم به سوى بلقيس مىفرستم ، و براى شما بهتر اين است كه هداياى شما را رد كنم تا اين كه آنها را بپذيرم .\r\nهم اكنون برويد و آن چه را كه از ثروت و جلال من ديديد ، به او باز گو كنيد مخصوصاً آن بيابان را توصيف كنيد كه از طلا مفروش بود و شما در روى آن راه رفته‌ايد . به او بگوييد كه چگونه طول راه چهل منزل همه طلا ديديد و از هديهء ناچيز خود شرمگين گشتيد ، باشد كه بلقيس بداند كه ما طمعى به طلا نداريم و ما از خود طلا آفرين طلاها به دست آورده‌ايم . مىدانيد كدام طلا آفرين را مىگويم ؟ - آن كه گر خواهد همه خاك زمين سر بسر زر گردد و درّ ثمين اى عشاق دلباختهء طلا ، خداوند بدان جهت زمين را در روز رستاخيز نقره\r\n","description":"","footnote":"","page_name":" 527 ","page_number":531},
  {"content":"\r\nمىكند كه بدانيد كه توانايى او حدى ندارد و مىتواند خاك را به نقره و طلا مبدل بسازد . هديهء طلايى شما براى ما چه اهميتى دارد ، زيرا :\r\n\r\n( ( 658 ) ) فارغيم از زر كه ما بس پر فنيم\r\nخاكيان را سر بسر زرين كنيم\r\n\r\nما كه مىخواهيم خود شما را كيمياگران زبر دست بسازيم ، چطور ممكن است كه احتياجى به طلاى ناچيز شما داشته باشيم ؟ آن ملك وسيع و پر نعمت را اگر چه ملك سبا باشد ، رهايش كنيد و به ملك والايى كه ما فوق اين آب و گلها است نائل شويد .\r\nاين سرير سلطه و سيطره كه بر رويش نشسته و جهان را زير پاى خود مىبينى درست بنگر -\r\n\r\n( ( 661 ) ) تخته بند است آن كه تختش خوانده اى\r\nصدر پندارى و بر در مانده اى\r\n\r\nتو كه نمىتوانى اختيار ريش خود را در دست داشته باشى ، چطور مىخواهى بر نيك و بد حكمفرما شوى ؟ مگر نمىبينى كه -\r\n\r\n663 ) ) بىمراد تو شود ريشت سفيد\r\nشرم دار از ريش خود اى كژ اميد\r\n\r\nهر كسى كه سر تسليم به خاك بندگى خدايش بنهد ، او كه مالك الملك حقيقى است بدون احتياج به جهان خاكى صدها ملك به او عطا فرمايد . اينان نمىفهمند كه ذوق روحانى يك سجده ببارگاه الهى ، از صدها دولت اين جهان عالى تر و با عظمت تر است ، اگر به چشيدن طعم سجده به پيشگاه الهى موفق شوند .\r\n\r\n( ( 666 ) ) پس بنالى كه نخواهم ملكها\r\nملك آن سجده مسلم كن مرا\r\n\r\nسلاطين جهان از شراب بندگى بويى نبرده‌اند -\r\n\r\n( ( 668 ) ) ور نه ادهموار سر گردان و دنگ\r\nملك را بر هم زدندى بىدرنگ\r\n\r\nولى خداوند متعال براى بقاى شئون ظاهرى اين جهان چشم و دهان آنان را بسته و تاج و تخت را بر آنان شيرين ساخته است تا با اين قضيه دل خوش كنند كه ما از جهان داران باج و خراج مىگيريم . ولى بايد بدانيد كه اگر از باج و خراج به قدر\r\n","description":"","footnote":"","page_name":" 528 ","page_number":532},
  {"content":"\r\nريگهاى بيابان طلاها جمع كنند ، بالاخره بايد آنها را رها كنند و از خود به جاى بگذارند و از اين كهنه سراى بگذرند ، اين حقيقت را هم بدان كه -\r\n\r\n( ( 672 ) ) همره جانت نگردد ملك و زر\r\nزر بده سرمه ستان بهر نظر\r\n\r\nاگر قدرت نظر و بينايى به دست آوردى ، مىفهمى كه اين جهان چاه تنگى است كه تو بايد مانند يوسف چنگ به رسن الهى بزنى و از آن چاه بيرون روى ، در اين موقع است كه جان پاك تو خواهد گفت : « يا بشرى هذا غلام » كمترين خطايى كه در اين چاه طبيعت دامن گير چاه نشينان است ، اين است كه سنگ براى آنان طلا مىنمايد . مانند كودكان كه در موقع بازى سفالها و سنگها را طلا مىبينند . عارفان اين جهان كيمياگرانى هستند كه معادن طلا براى آنان پست و خوار گشته است .\r\n","description":"","footnote":"","page_name":" 529 ","page_number":533},
  {"content":"\r\n\r\n\r\nديدن درويشى جماعت مشايخ را در خواب و درخواست كردن روزى حلال بىمشغول شدن به كسب و از عبادت ماندن و ارشاد ايشان او را به ميوه هاى تلخ و ترش كوهى و بر وى شيرين شدن به داد آن مشايخ\r\n\r\n( ( 678 ) ) آن يكى درويش گفت اندر سمر\r\nخضريان را من بديدم خواب در\r\n( ( 679 ) ) گفتم ايشان را كه روزىّ حلال\r\nاز كجا نوشم كه نبود آن و بال ؟\r\n( ( 680 ) ) مر مرا سوى كهستان راندند\r\nميوه ها ز ان بيشه مىافشاندند\r\n( ( 681 ) ) كه خدا شيرين بكرد آن ميوه را\r\nدر دهان تو به همتهاى ما\r\n( ( 682 ) ) هين بخور پاك و حلال و بىحسيب\r\nبىصداع و نقل و بالا و نشيب\r\n( ( 683 ) ) پس مرا ز ان رزق نطقى رو نمود\r\nذوق گفت من خردها مىربود\r\n( ( 684 ) ) گفتم اين فتنه است اى ربّ جهان\r\nبخشش ده از همه خلقان نهان\r\n( ( 685 ) ) شد سخن از من ، دل خوش يافتم\r\nچون انار از ذوق مىبشكافتم\r\n( ( 686 ) ) گفتم ار چيزى نباشد در بهشت\r\nغير اين شادى كه دارم در سرشت\r\n( ( 687 ) ) هيچ نعمت آرزو نايد دگر\r\nزين نپردازم بخورد نيشكر\r\n( ( 688 ) ) مانده بود از كسب يك دو حبّه ام\r\nدوخته در آستين جبّه ام\r\n\r\nتفسير ابيات\r\nدرويشى در داستان زندگى خود مىگفت : شبى اولياء الله را كه دمساز خضر عليه السلام بودند در خواب ديدم و به آنان گفتم كه مىخواهم روزى حلال بدون شبهه و بال به دست بياورم ، چه بايد بكنم و بكجا بايد بروم ؟ آنان مرا به كوهستانها راهنمايى نموده ، از درختان بيشهء آن كوهستانها ميوه ها براى من افشاندند .\r\nگفتند خداوند ببركت همت عالى ما اين ميوه هاى تلخ و ترش را براى تو شيرين نموده است .\r\n\r\n( ( 682 ) ) هين بخور پاك و حلال و بىحسيب\r\nبىصداع و نقل و بالا و نشيب\r\n\r\n","description":"","footnote":"","page_name":" 530 ","page_number":534},
  {"content":"\r\nموقعى كه از آن ميوه ها خوردم ، نطق و گويايى در من پديدار شد ، به طورى كه عقول مردم از ذوق سخنان من ربوده مىشد .\r\nمن با خداى خود به راز و نياز پرداخته ، گفتم : خداوندا ، اى پروردگار جهان اين نطق فصيح من موجب فتنه گشته است ، من از بارگاه ربوبيت عطايى مىخواهم كه از مردم پوشيده باشد . دعاى من به استجابت رسيد و در نتيجه -\r\n\r\n( ( 685 ) ) شد سخن از من ، دل خوش يافتم\r\nچون انار از ذوق مىبشكافتم\r\n\r\nآن گاه با خود چنين گفتم اگر در آن بهشت كه خدا بما وعده فرموده است ، جز ذوق و شادى دل ، نعمت ديگرى وجود نداشته باشد ، براى چشيدن عالى لذت روحانى ما كافى است آن گاه -\r\n\r\n( ( 687 ) ) هيچ نعمت آرزو نايد دگر\r\nزين نپردازم به خورد نيشكر\r\n\r\nاز كار و كسب سابقى كه داشتم دو دينار مانده بود كه آن را به آستين جبه‌ام دوخته بودم .\r\n","description":"","footnote":"","page_name":" 531 ","page_number":535},
  {"content":"\r\n\r\nنيت كردن او كه اين زر بدهم بدان هيزم كش چون من روزى يافتم به كرامات شيخ و رنجيدن آن هيزم كش از ضمير و نيت او\r\n\r\n( ( 689 ) ) آن يكى درويش هيزم مىكشيد\r\nخسته و مانده ز بيشه در رسيد\r\n( ( 690 ) ) پس بگفتم من ز روزى فارغم\r\nوين سپس از بهر رزقم نيست غم\r\n( ( 691 ) ) ميوهء مكروه بر من خوش شدست\r\nرزق خاصى جسم را آمد به دست\r\n( ( 692 ) ) چون كه من فارغ شدستم از گلو\r\nحبه‌اى چند است اين بدهم به دو\r\n( ( 693 ) ) بدهم اين زر را بدين تكليف كش\r\nتا دو سه روزك شود از قوت خوش\r\n( ( 694 ) ) خود ضميرم را همىدانست او\r\nز انكه سمعش داشت نور از شمع هو\r\n( ( 695 ) ) بود پيشش سرّ هر انديشه اى\r\nچون چراغى در درون شيشه اى\r\n( ( 696 ) ) هيچ پنهان مىنشد از وى ضمير\r\nبود بر مضمون دلها او امير\r\n( ( 697 ) ) پس همىمنگيد با خود زير لب\r\nدر جواب فكرتم آن بو العجب\r\n( ( 698 ) ) كاين بود انديشه ات بهر ملوك\r\nكيف تلقى الرزق ان لم يرزقوك\r\n( ( 699 ) ) من نمىكردم سخن را فهم ليك\r\nبر دلم مىزد عتابش نيك نيك\r\n( ( 700 ) ) سوى من آمد به هيبت هم چو شير\r\nننگ هيزم را نهاد از پشت زير\r\n( ( 701 ) ) پر تو حالى كه او هيزم نهاد\r\nلرزه‌اى بر هفت عضو من فتاد\r\n( ( 702 ) ) گفت يا رب گر تو را خاصان هىاند\r\nكه مبارك دعوت و فرّخ پىاند\r\n( ( 703 ) ) لطف تو خواهم كه ميناگر شود\r\nاين زمان اين تنگ هيزم زر شود\r\n( ( 704 ) ) در زمان ديدم كه زر شد هيزمش\r\nهم چو آتش بر زمين مىتافت خوش\r\n( ( 705 ) ) من در آن بن خود شدم تا ديرگه\r\nچون كه با خويش آمدم من از وله\r\n( ( 706 ) ) بعد از گفت اى خدا گر آن كبار\r\nبس غيورند و گريزان ز اشتهار\r\n( ( 707 ) ) باز اين را بند هيزم ساز زود\r\nبىتوقف هم بر آن حالى كه بود\r\n( ( 708 ) ) در زمان هيزم شد آن اغصان زر\r\nمست شد در كار او عقل و نظر\r\n\r\n","description":"","footnote":"","page_name":" 532 ","page_number":536},
  {"content":"\r\n\r\n\r\n( ( 709 ) ) بعد از آن برداشت هيزم را و رفت\r\nسوى شهر از پيش من او تيز و تفت\r\n( ( 710 ) ) خواستم تا از پى آن شه روم\r\nپرسم از وى مشكلات و بشنوم\r\n( ( 711 ) ) بسته كرد آن هيبت او مر مرا\r\nپيش خاصّان ره نباشد عامه را\r\n( ( 712 ) ) ور كسى را ره شود گو سر فشان\r\nكان بود از رحمت و از جذبشان\r\n( ( 713 ) ) پس غنيمت دار آن توفيق را\r\nچون بيابى صحبت صديق را\r\n( ( 714 ) ) نى چو آن ابله كه يابد قرب شاه\r\nسهل و آسان در فتد آن دم ز راه\r\n( ( 715 ) ) چون ز قربانى دهندش بيشتر\r\nپس بگويد ران گاو است اين مگر\r\n( ( 716 ) ) نيست اين از ران گاو اى مفترى\r\nران گاوت مىنمايد از خرى\r\n( ( 717 ) ) بذل شاهان است اين بىرشوتى\r\nبخشش محض است اين از رحمتى\r\n( ( 694 ) ) خود ضميرم را همىدانست او\r\nز انكه سمعش داشت نور از شمع هو\r\n( ( 695 ) ) بود پيشش سرّ هر انديشه اى\r\nچون چراغى در درون شيشه اى\r\n( ( 696 ) ) هيچ پنهان مىنشد از وى ضمير\r\nبود بر مضمون دلها او امير\r\n\r\nاگر بشنويد كه يك انسان الهى اطلاع از درون آدميان دارد و از پشت پردهء ظواهر خبر مىدهد ، انكار نكنيد ، زيرا عظمت مغز و روان آدمى خيلى بالاتر از آيينه و ماشين محدود است .\r\nپيش از توضيح مختصر در بارهء امكان پذير بودن آگاهى انسان از درون آدميان و پشت پردهء ظواهر ، جمله‌اى را از ابن سينا نقل مىكنيم كه به منزلهء يك اصل بسيار مفيد است . او مىگويد :\r\n« و لعلك قد يبلغك من العارفين اخبار يكاد تاتى بقلب العاده فتبادر الى التكذيب ، مثل ما يقال : إن عارفا استسقى للناس فسقوا أو استسفى لهم فشفوا\r\n","description":"","footnote":"","page_name":" 533 ","page_number":537},
  {"content":"\r\nاو دعا عليهم فخسف بهم و زلزلوا او هلكوا بوجه آخر ، و دعا لهم فصرف عنهم الوباء و الموتان و السيل و الطوفان ، او خشع لبعضهم سبع ، او لم ينفر عنهم طائر او مثل ذلك مما لا تؤخذ فى طريق الممتنع الصريح فتوقف و لا تعجل فان لأمثال هذه الاشياء اسبابا فى اسرار الطبيعة . . . » ( 1 )  ( و شايد بعضى از اخبار در بارهء عرفاء به گوش تو برسد كه بر خلاف عادت باشد و تو فورا آنها را تكذيب كنى ، مانند اين كه گفته مىشود يك انسان عارف از خدا براى مردم باران خواست و خداوند براى آن مردم باران فرستاد ، يا از خدا شفاى مردم را طلبيد ، و آنان شفا يافتند ، يا نفرينشان كرد ، زمين آنها را در خود فرو برد يا دچار زلزله شدند ، يا به طريق ديگر به هلاكت رسيدند و براى مردم دعا كرد در نتيجه و به او اختلال مغزى و سيل و طوفان را مرتفع ساخت ، يا درنده‌اى به بعضى از آن عرفا خشوع نمود يا پرنده‌اى از آنان نترسيد و فرار نكرد يا شبيه به اين موضوعات كه از محالات صريح نيست ، توقف كن ، در رد و انكار اين گونه موضوعات مخالف عادت و شتابزده مباش ، زيرا براى امثال اين پديده ها در اسرار طبيعت عواملى وجود دارد . . » .\r\nسپس مىگويد :\r\n« اياك ان يكون تكيسك و تبرؤك عن العامة هو ان تنبرئ منكرا لكل شىء فذلك طيش و عجز و ليس الخرق فى تكذيبك ما لم يستبن لك بعد جليته دون الخرق فى تصديقك ما لم تقم بين يديك بينة ، بل عليك الاعتصام بحبل التوقف و ان أزعجك استنكار ما يوعاه سمعك ما لم تتبرهن استحالته لك ، فالصواب ان تسرح امثال ذلك الى بقعه الامكان ما لم يذدك عنه قائم البرهان . و اعلم ان فى الطبيعة عجائب و للقوى العالية الفعاله و القوى السافله المنفعلة اجتماعات على غرائب . » ( 2 ) \r\n","description":"","footnote":" ( 1 ) اشارات ابن سينا ، ج 3 ص 413 . .  ( 2 ) اشارات ، ج 3 ص 418 . . ","page_name":" 534 ","page_number":538},
  {"content":"\r\n( بپرهيز از اين كه كياست و ما فوق عامى بودن خود را در آن به بينى كه خود را در معرض انكار هر چيز قرار بدهى ، اين انكار و شتابزدگى تو ناشى از سبك مغزى و ناتوانى تست . آن شكاف و اخلال را كه پيش از آشكار شدن واقعيات با تكذيب تو نمودار خواهد گشت ، كمتر از شكاف و اخلال به واقعيات كه با تصديق بدون دليل تو به وجود خواهد آمد نمىباشد . بلكه تو بايد در اين موارد به طناب توقف و احتياط چنگ بزنى ، اگر چه انكار نمودن آن چه كه به گوشت رسيده است و هنوز به محال بودن آن دليلى نيافته‌اى ، ترا بهيجان و اضطراب در آورد .\r\nپس راه درست و منطقى در اين گونه موارد اين است كه امثال اين امور غير عادى را در قلمرو امكان رها كنى ، مادامى كه دليل محكمى مانع امكان آن نباشد و بدان كه در طبيعت شگفتىها وجود دارد و اجتماع نيروهاى عالى فعاله با نيروهاى سافلهء منفعل نتايج شگفت انگيزى در بر دارد ) .\r\nاز كلمات ابن سينا چنين بر مىآيد كه به وجود آوردن امور غير عادى ، بلكه امور مخالف رو بناى طبيعت ، يك پديدهء خلاف قانون نيست ، بلكه مربوط به رموز و اسرار كشف نشدهء خود عالم طبيعت است .\r\nاين مطلب كاملًا متين و ارزنده است ، زيرا آن چه مسلم است اين است كه بشر تا كنون چيزى بيش از چند سطر متفرقه از كتاب طبيعت را نخوانده است ، بگذريم از ادعاهاى حاشيه نشينان علم و جهان بينى كه با مشاهدهء موفقيتهاى بسيار نسبى و محدود بشرى ، داد و بىداد راه مىاندازند كه ما جهان طبيعت بلكه جهان هستى را مىشناسيم اينان چنان كه گفتيم مردم حاشيه نشين هستند و نمىدانند كه در متن جهان و اذهان جهان بينان هشيار چه مىگذرد .\r\nبه هر حال خواندن درون آدمى و اطلاع از ضماير مردم چنان كه خود اين جانب بارها عملا مشاهده كرده‌ام ، جاى ترديد نيست . زيرا نيروها و فعاليتهاى مغزى انسانها خيلى بالاتر از اطلاع دادن از درون انسانى و ساير حوادث پشت پردهء طبيعت است . موضوع حس ششم ، بلكه امكان وجود حواس ديگر در انسانها و مسئلهء\r\n","description":"","footnote":"","page_name":" 535 ","page_number":539},
  {"content":"\r\nامواج مغزى چنان كه در مباحث آينده مطرح خواهيم كرد ، در حل مسئلهء فوق كمكهاى شايانى مىتواند داشته باشد .\r\nاما از نظر تصفيه و رشد روحى ، اين گونه مسائل يعنى تصرف در شئون طبيعت و اطلاع از پشت پرده و ضماير انسانها كاملًا حل شده و مانند ساير امور عادى است .\r\nجلال الدين در دفتر پنجم تحت عنوان دانستن شيخ ضمير سائلان را . . . علت اطلاع از باطن را چنين بيان مىكند :\r\n\r\nخانه را من روفتم از نيك و بد\r\nخانه‌ام پر گشت از عشق احد\r\nهر چه بينم اندرو غير خدا\r\nآنِ من نبود بود عكس گدا\r\nگر در آبى نخل يا عرجون نمود\r\nجز ز عكس نخلهء بيرون نبود\r\nدر تك آب ار ببينى صورتى\r\nعكس بيرون باشد آن نقش فتى\r\nليك تا آب از قذر خالى شدن\r\nتنقيه شرط است در جوى بدن\r\nتا نماند تيرگى و خس در او\r\nتا امين گردد نمايد عكس رو\r\nچون گل آبه در تنت كو اى مقل\r\nآب صافى كن ز گل اى خصم دل\r\nتو بر آنى هر دمى كز خواب و خور\r\nخاك ريزى اندرين جو بيشتر\r\n\r\nتصفيهء درون و متمركز ساختن قواى دماغى در يك موضوع غير مادى بهر نحو كه باشد ، خاصيت مزبور را در درون آدمى ايجاد مىكند ، زيرا اين اثر طبيعى روح در رياضت كسانى كه مقيد به آداب و رسوم دينى و تقوا نيستند نيز ديده مىشود . و با اين وضع اطلاع از درون ، ارزشى جز اين ندارد كه اطلاعات بيشترى در زندگانى نصيب رياضت كش شده است . اين ارزش مساوى مزيتى است كه بعضى از انسانها به جهت داشتن وسايل آگاهى بيشتر به اطلاعات زيادتر دست مىيابند . مثلًا كسى كه با ميكروسكپ و تلسكوپ توانسته است اطلاعاتى به دست بياورد ، داراى آگاهى بيشتر از آن شخص است كه دو وسيلهء مزبور را ندارد . آن چه كه داراى ارزش واقعى است\r\n","description":"","footnote":"","page_name":" 536 ","page_number":540},
  {"content":"\r\n\r\nعبارت است از شدنهاى تكاملى كه موجب تحول انسان از مرتبهء پست به مقام والاتر است ، اگر چه با معلومات بسيار محدود صورت بگيرد ، اطلاع و دانستن همهء حقايق جهان هستى و ما وراى جهان هستى اگر با تحولات انسانى همراه نباشد ، انسان را مانند آيينه‌اى مىنمايد كه همه چيز را نشان مىدهد ولى خود چيزى نيست اما دانستن و آگاهى كه معلول تصفيهء واقعى روح و به قول جلال الدين از رسيدن به مقام شامخ عشق الهى حاصل مىگردد ، در حقيقت مقدمه‌اى براى شدنهاى تكاملى قرار مىگيرد و داراى ارزش عالى انسانى مىگردد .\r\nتفسير ابيات\r\nيك مرد الهى خسته و درمانده از جنگل هيزم مىآورد ، با خويشتن گفتم : حالا كه من انديشه و اندوه معاش ندارم ، زيرا ميوه هاى ناخوشايند كوهساران براى من خوش طعم شده است و براى جسم من روزى مخصوصى به دست آمده و اكنون كه من از گلو و معده راحت شده‌ام ، دينار را كه دارم به اين هيزم كش بىنوا و خسته به بخشم ، پس بهتر اين است كه -\r\n\r\n( ( 693 ) ) بدهم اين زر را بدين تكليف كش\r\nتا دو سه روزك شود از قوت خوش\r\n\r\nاين انديشه ها را كه من مىكردم ، آن هيزم كش كه گوشش از نور شمع الهى روشن بود ، از ضمير من در مىيافت . او بان مقام و الا از روحانيت نايل شده بود كه -\r\n\r\n( ( 695 ) ) بود پيشش سرّ هر انديشه اى\r\nچون چراغى در درون شيشه اى\r\n\r\nآن مرد شگفت انگيز بدون اين كه سخنى ابراز كنم ، آهسته زير لب زمزمه‌اى در بارهء انديشهء من مىنمود ، من زمزمه ى او را نمىشنيدم و نمىفهميدم ، ولى در دل خود احساس مىكردم كه انديشهء نابجاى مرا توبيخ مىكند . آن گاه -\r\n\r\n( ( 700 ) ) سوى من آمد به هيبت همچو شير\r\nتنگ هيزم را نهاد از پشت زير\r\n\r\nموقعى كه نورانيت حال او را در موقع نهادن هيزم روى زمين ديدم ، لرزه\r\n","description":"","footnote":"","page_name":" 537 ","page_number":541},
  {"content":"\r\nبه اعضايم افتاد . سپس آن مرد الهى روى به آسمان كرد و گفت خداوندا ، تو اگر بندگان خاصى دارى كه دعوتشان مبارك و فرخ پى است ، من از تو مىخواهم كه الطاف ربوبيت هم اكنون ميناگرى كند و اين بار هيزم را به طلا مبدل بسازد . در نتيجهء اين دعا -\r\n\r\n( ( 704 ) ) در زمان ديدم كه زر شد هيزمش\r\nهمچو آتش بر زمين مىتافت خوش\r\n\r\nبا ديدن اين منظرهء بس شگفت انگيز تا مدت زيادى از خود بىخود شدم . وقتى كه از آن تحير بيرون آمدم شنيدم كه -\r\n\r\n( ( 706 ) ) بعد از آن گفت اى خدا گر آن كبار\r\nبس غيورند و گريزان ز اشتهار\r\n( ( 707 ) ) باز اين را بند هيزم ساز زود\r\nبىتوقف هم بر آن حالى كه بود\r\n\r\nاين دعاى مرد الهى هم به اجابت رسيد و -\r\n\r\n( ( 708 ) ) در زمان هيزم شد آن اغصان زر\r\nمست شد در كار او عقل و نظر\r\n\r\nسپس هيزم را برداشت و به راه افتاد و به سوى شهر رفت . من خواستم دنبال آن مرد الهى بروم و مشكلاتم را با او در ميان بگذارم و پاسخ بشنوم . ولى -\r\n\r\n( ( 711 ) ) بسته كرد آن هيبت او مر مرا\r\nپيش خاصّان ره نباشد عامه را\r\n\r\nاگر كسى توانست به حضور خاصان الهى برسد ، به او بگو : اگر در راه اين موفقيت سر از دست بدهى ، سزاوار است ، زيرا اين موفقيت معلول رحمت و جذب آن خاصان درگاه الهى است .\r\n\r\n( ( 713 ) ) پس غنيمت دار آن توفيق را\r\nچون بيابى صحبت صديق را\r\n\r\nنه مانند آن ابله كه توفيق حضور بارگاه اولياء الله را پيدا كند و به جهت نادانى باهميت آن حضور حيات بخش ، وقتى كه قطعهء بيشترى از قربانى به او بدهند ، بگويد : مگر اين ران گاو است كه به من داديد ؟ آن گوشت قربانى ران گاو نيست . بلكه نفهمى و خر صفتى تست كه آن را ران گاو مىبينى ، درست بنگر -\r\n\r\n( ( 717 ) ) بذل شاهانه است اين بىرشوتى\r\nبخشش محض است اين از رحمتى\r\n\r\n","description":"","footnote":"","page_name":" 538 ","page_number":542},
  {"content":"\r\n\r\n\r\n\r\nتحريض سليمان مر رسولان را به تعجيل به هجرت بلقيس بهر ايمان\r\n\r\n( ( 718 ) ) هم چنان كه شه سليمان در نبرد\r\nجذب فيل و لشكر بلقيس كرد\r\n( ( 719 ) ) كه بياييد اى عزيزان زود زود\r\nكه بر آمد موجها از بحر جود\r\n( ( 720 ) ) سوى ساحل مىفشاند بىخطر\r\nجوش موجش هر زمانى صد گهر\r\n( ( 721 ) ) الصلا گفتيم اى اهل رشاد\r\nكاين زمان رضوان در جنت گشاد\r\n( ( 722 ) ) پس سليمان گفت اى پيكان رويد\r\nسوى بلقيس و بدين دين بگرويد\r\n( ( 723 ) ) پس بگوييدش بيا اينجا تمام\r\nزود كه الله يدعوا بالسلام\r\n( ( 724 ) ) هين بيا اى طالب دولت شتاب\r\nكه فتوح است اين زمان و فتح باب\r\n( ( 725 ) ) اى كه تو طالب نه‌اى تو هم بيا\r\nتا طلب يا بى از آن يار وفا\r\n\r\nآيه\r\n« إِنَّه مِنْ سُلَيْمانَ وَإِنَّه بِسْمِ الله اَلرَّحْمنِ اَلرَّحِيمِ . أَلَّا تَعْلُوا عَلَيَّ وَأْتُونِي مُسْلِمِينَ . » 27 : 30 - 31 ( 1 )  ( نامه‌اى از سليمان است اين چنين است كه بنام خداوند بخشاينده مهربان . بر من علو و عظمت مجوييد و در حالى كه مسلمان هستيد نزد من بياييد ) .\r\n« وَالله يَدْعُوا إِلى دارِ اَلسَّلامِ وَيَهْدِي مَنْ يَشاءُ إِلى صِراطٍ مُسْتَقِيمٍ . » 10 : 25 ( 2 )  ( و خداوند به سراى صلح و صفا و سلام دعوت مىكند و هر كس را بخواهد به راست هدايت مىكند . )\r\nتفسير ابيات\r\nبخشش مردان الهى مانند لطف وجودى بود كه حضرت سليمان انجام داد ،\r\n","description":"","footnote":" ( 1 ) سوره النمل ، آيهء 31 . .  ( 2 ) سوره يونس ، آيهء 25 . . ","page_name":" 539 ","page_number":543},
  {"content":"\r\nاو تمام جمعيت و لشكريان بلقيس را به سوى خود جذب كرد و فرمود : اى عزيزان بشتابيد كه از درياى جود خداوندى موجها بر خاسته است . امواج بىكران رحمت الهى در هر لحظه‌اى صدها گوهر گرانبها به ساحل مىافشاند . هشيار باشيد ، اى اهل رشد و صلاح كه در اين زمان متصدى بهشت برين در بهشت را باز كرده است . سليمان به آن مأموران فرمود : برويد و اين پيام مرا به بلقيس برسانيد كه شما همگى به دين من بگرويد . و سپس بگوييد : بايد پيش من بيايد و تاخيرى روا ندارد ، زيرا كه خداوند به دار السلام دعوت مىنمايد -\r\n\r\n( ( 724 ) ) هين بيا اى طالب دولت شتاب\r\nكه فتوح است اين زمان و فتح باب\r\n\r\nحتى تو هم اى غافل نادان كه در صدد طلب نيستى ، بر خيز و بيا -\r\n\r\nتا طلب يا بى از آن يار وفا .\r\n\r\n","description":"","footnote":"","page_name":" 540 ","page_number":544},
  {"content":"\r\n\r\nسبب هجرت ابراهيم ادهم و ترك ملك خراسان\r\n\r\n( ( 726 ) ) ملك بر هم زن تو ادهموار زود\r\nتا بيابى هم چو او ملك خلود\r\n( ( 727 ) ) خفته بود آن شه شبانه بر سرير\r\nحارسان بر بام اندر دار و گير\r\n( ( 728 ) ) قصد شه از حارسان آن هم نبود\r\nكه كند ز ان دفع دزدان و رنود\r\n( ( 729 ) ) او همىدانست كان كاو عادل است\r\nفارغ است از واقعه ايمن دل است\r\n( ( 730 ) ) عدل باشد پاسبان كامها\r\nنى به شب چوبك زنان بر بامها\r\n( ( 731 ) ) ليك بُد مقصودش از بانگ رباب\r\nهمچو مشتاقان خيال آن خطاب\r\n( ( 732 ) ) نالهء سرنا و تهديد دهل\r\nچيزكى ماند بدان ناقور كل\r\n( ( 733 ) ) پس حكيمان گفته‌اند اين لحنها\r\nاز دوار چرخ بگرفتيم ما\r\n( ( 734 ) ) بانگ گردشهاى چرخ است اين كه خلق\r\nمىسرايندش به طنبور و به حلق\r\n( ( 735 ) ) مؤمنان گويند كاثار بهشت\r\nنغز گردانيد هر آواز زشت\r\n( ( 736 ) ) ما همه اجزاى آدم بوده ايم\r\nدر بهشت آن لحنها بشنوده ايم\r\n( ( 737 ) ) گر چه بر ما ريخت آب و گل شكى\r\nيادمان آيد از آنها اندكى\r\n( ( 738 ) ) ليك چون آميخت با خاك كرب\r\nكى دهد اين زير و اين بم آن طرب\r\n( ( 739 ) ) آب چون آميخت با بول و كميز\r\nگشت ز آميزش مزاجش تلخ و تيز\r\n( ( 740 ) ) چيزكى از آب هستش در جسد\r\nبول ز آن رو آتشى را مىكشد\r\n( ( 741 ) ) گر نجس شد آب اين طبعش بماند\r\nكاتش غم را به طبع خود نشاند\r\n( ( 742 ) ) پس غذاى عاشقان آمد سماع\r\nكه درو باشد خيال اجتماع\r\n( ( 743 ) ) قوّتى گيرد خيالات ضمير\r\nبلكه صورت گردد از بانگ صفير\r\n( ( 744 ) ) آتش عشق از نواها گشت تيز\r\nآن چنان كه آتش آن جوز ريز\r\n\r\n","description":"","footnote":"","page_name":" 541 ","page_number":545},
  {"content":"\r\n\r\n\r\n( ( 727 ) ) خفته بود آن شه شبانه بر سرير\r\nحارسان بر بام اندر دار و گير\r\n\r\nانگيزه‌اى كه ابراهيم ادهم را به ترك ملك و سلطنت وادار كرد\r\nانگيزهء دست برداشتن ابراهيم ادهم را از ملك و سلطنت چنين گفته‌اند : كه اين مرد در همان موقع پادشاهى خود گاهگاهى فكر مىكرد كه روى چه علت از انبساط روانى محروم است ؟ [ اين موضوع اثبات مىكند كه ابراهيم ادهم حتى در آن موقع اشتغال به امور مادى از تحريكات روحى هم بىنصيب نبوده است . 
  ] شبى در اطاق خود روى تخت خوابيده بود ، صداى پاهاى بسيار از پشت بام به گوشش رسيد و از روى تخت برخاسته و رو به پشت بام نموده و گفت : شما كيستيد ؟ در اين موقع شب دنبال چه مىگرديد ؟ يكى از آنها پاسخ داد كه ما چند قطار شتر در اين پشت بام گم كرده‌ايم ، مىخواهيم آنها را پيدا كنيم ابراهيم گفت : مگر ديوانه‌ايد ؟ قطار شتر كجا و پشت بام كجا ؟ پاسخ دادند كه ديوانه تو هستى كه در كاخ سلطنت در حالى كه در ناز و نعمت دنيا غوطه ور شده‌اى خدا را مىجويى ؟ پس از آن پاسخ ، ابراهيم دست از سلطنت برداشت و شمس تبريزى :\r\n« همان بود ، ديگر كسى او را نديد ، برفت و جانها در پى او . » ( 1 ) \r\n","description":"","footnote":" ( 1 ) مقالات شمس تبريزى ، ص 27 تذكرة الأولياء ، عطار ج 1 ص 86 . . ","page_name":" 542 ","page_number":546},
  {"content":"\r\n\r\n\r\n( ( 730 ) ) عدل باشد پاسبان كامها\r\nنى به شب چوبك زنان بر بامها\r\n\r\nآيا اجراى عدالت به دست دادگران جوامع را از پاسبان به معناى عمومى بىنياز مىكند ؟\r\nآيا مىتوانيم در بارهء مفهوم عدالت بدون اين كه تمام عظمت هى هستى را در آن بگنجانيم ، حتى كلمه‌اى به زبان بياوريم ؟ آيا مىتوانيم دليلى بر لزوم و شايستگى عدالت بهتر و روشنتر از خود عدالت پيدا كنيم مگر آغاز انسانيت يك فرد و يك جامعه از اولين نقطهء عدالت شروع نمىشود ؟ مگر اين همه بد بينىها و ناله ها و اضطراباتى كه دامن گير هشياران تاريخ بشرى گشته است ، علتى جز بىدادگرىها دارد ؟ شما مىگوييد : دادگرى و بيدادگرى معنايى ندارد ، بشر بايد بزندگى فردى و هم زيستى اجتماعى خود برسد . اين گونه كلمات براى وعاظ و اندرز گويان خوبست كه گاهگاهى روزنهء خيالى به انسانها نشان بدهند . تا گروهى هم كه نمىتوانند با واقعيات زندگى كنند با آن روزنه هاى خيالى دل خوش باشند .\r\nاين همان حقيقت است كه ارسطو در دوران باستانى گفته است كه :\r\n« خرگوشى نشسته بود و دربارهء عدالت به شير درنده اندرز مىداد ، پس از آن كه اندرزها و سخنرانى خرگوش تمام شد ، شير به خرگوش گفت كه خوب صحبت كردى ، اما در بارهء چنگال نيرومند من حرفى به زبان نياوردى ؟ » اين مطلب كه شما مىگوييد ، به هيچ اساس منطقى مستند نيست ، زيرا .\r\n\r\nچو شد زهر عادت مضرت نبخشد .\r\n\r\nنوع انسانى بيدادگرىها را قطره قطره وارد منبع احساسات طبيعى و ضرورتهاى زندگى خود مىكند و آن را مىآشامد و به اصطلاح پزشكى مصونيت پيدا\r\n","description":"","footnote":"","page_name":" 543 ","page_number":547},
  {"content":"\r\nمىكند و گمان مىبرد كه اين مصونيت طبيعت واقعى او است . مانند آدم سيگار كش كه در اوايل دود كشيدن ناراحتى مجارى تنفس و ريه و غير ذلك را احساس مىكند و با سرفه هاى پى در پى مخالف طبيعت بودن دود سيگار را اعلام مىدارد ، ولى تدريجاً احساس ناراحتى از او بر طرف مىشود و او چنين گمان مىكند كه سيگار و دود آن ، نه تنها موافق طبيعت اوست ، بلكه نيرو بخش و مقوى اعصاب مغزى او مىباشد انسانها نوش جان كردن زهر مهلك بىدادگرى را هم مانند پندار بىاساس سيگار كش و هروئين كش نيرو بخش اعصاب تلقى كرده مىگويند :\r\n\r\nالظلم من شيم النفوس فان\r\nتجد ذا عفة فلعلة لا تظلم (\r\n\r\nستمگرى از خميرهء نفوس انسانى است اگر يك انسان پاك دامن و دادگرى را پيدا كردى ، بدان كه علتى دارد كه دست به بىدادگرى نمىآلايد ) .\r\nموضوعى كه در بارهء مصونيت گفتيم ، مربوط به ناخود آگاهى و بىاعتنايى سطحى انسانها در بارهء عامل ستم بود و اما اگر از اين ناخود آگاهى و بىاعتنايى سطحى بگذريم و تا حدودى واقعيتهاى مربوطه را در نظر بگيريم ، خواهيم ديد مقايسه بيدادگرى با دود سيگار و هروئين و زهرهاى ناچيزى كه كم كم خورده شده و اثرى منطقى و خلاف حقيقت است ، زيرا چه سرفه ها و اضطرابات و مسموميتها و دست و پا زدن بالاتر از اين كه :\r\n1 - تاريخ بشرى يك نمايش نامهء اندوهبار است .\r\n2 - جنگ و كشتار جزء طبيعت بشرى معرفى شده است .\r\n3 - تمام مسائل اجتماعى و سياسى همانطور كه افلاطون مطرح كرده بود ، تا كنون به حال خود باقى است و چيزى تا كنون از آن مسائل حل و فصل نشده است .\r\n4 - كتابهايى بنام » تمدن و دواى آن « و » انسان موجود ناشناخته » .\r\n5 - ادامهء بردگى و آقايى در اشكال مختلفش .\r\n6 - زندگى هيچ فلسفه و هدفى ندارد .\r\n","description":"","footnote":"","page_name":" 544 ","page_number":548},
  {"content":"\r\n\r\n( اين مسئله ششم را نمىتوان از قبيل سرفه و تنگ نفس ناميد ، بلكه اگر بخواهيم با عبارت شايسته‌اى باز گو كنيم ، بايد بگوييم اين مسئله جنازهء متحرك بشر مسموم را به صحنهء نمايش وارد كرده است ) .\r\n7 - افزايش بيمارىهاى روانى با انواع گوناگونش .\r\n8 - احتياج روز افزون به نيروى اجرايى بيشتر و كيفر و به قول جلال الدين به انواع و اشكال پاسبان زندگى . امير المؤمنين على بن ابى طالب فرموده است :\r\n« ليس فى الجور عوض من العدل « ( 1 )  ( در ستمگرى چيزى وجود ندارد كه عوض و جانشين دادگرى باشد ) .\r\n« فان فى العدل سعه و من ضاق عليه العدل فالجور عليه اضيق « ( 2 )  ( در دادگرى گشايش است ، كسى كه گمان مىكند با عدالت ورزيدن در تنگنا قرار مىگيرد ، تنگنايى كه ستم براى او به وجود خواهد آورد تنگتر خواهد بود . )\r\n\r\n( ( 742 ) ) پس غذاى عاشقان باشد سماع\r\nكه در او باشد خيال اجتماع\r\n( ( 743 ) ) قوّتى گيرد خيالات ضمير\r\nبلكه صورت گردد از بانگ ضمير\r\n\r\nآيا سماع براى تحصيل رشد و تصفيهء روحى ضرورت دارد ؟\r\nما در مجلدات پيشين مباحث مختصرى را در بارهء موسيقى مطرح نموده‌ايم . براى بررسىهاى مشروح و همه جانبه در بارهء موسيقى و خواص روانى آن از ديدگاه روانى خالص و روح وابسته به واقعيات مخصوصاً وابسته به مقام اعلاى الهى ، مباحث\r\n","description":"","footnote":" ( 1 ) نهج البلاغه ، ج 3 ص 127 . .  ( 2 ) همان مأخذ ، ج 1 ص 42 سخن 15 . . ","page_name":" 545 ","page_number":549},
  {"content":"\r\nفراوانى لازم است كه بدون تأليف مجلدات مستقل در اين باره نتايج اطمينان بخشى به دست نخواهد آمد .\r\nما پس از تحقيقات مناسب در بارهء موسيقى چه به وسيلهء آثار نويسندگان زبر دست و چه به وسيلهء ملاحظات شخصى و مذاكرات طولانى و بىغرضانهء با خود موسيقى دانانى كه تا حدودى توانسته‌اند از عشق به ظاهر خوشايند و شكل ملايم طبيعت موسيقى تجاوز نموده و محتواى آن را مورد دقت قرار بدهند ، به اين نتيجه رسيديم كه اظهار نظر در بارهء لزوم و يا شايستگى موسيقى خيلى مشكلتر و معما تر از آن است كه مردم سطحى نگر چه موافق و چه مخالف ، صورت مىدهند .\r\nاغلب اين نوشته ها و دفاعها و حمله ها از تحليلها و استنباطات سطحى تجاوز نمىكند .\r\nهم اكنون به خاطر دارم كه پس از بحث و بررسى عميق و طولانى در بارهء موسيقى با يكى از آهنگسازان ، چنين گفت كه من به هيچ وجه نمىگويم كه موسيقى غذاى روح انسانى است ، بلكه مىگويم چاشنى و عامل تنوع روانى است .\r\nديگرى مىگفت : در مقابل اين همه خشونت جريانات طبيعت و بد بختىها و ناگوارىهاى فراوان كه در زندگانى انسانى وجود دارد ، ما مجبوريم به موسيقى روى بياوريم .\r\nسومى مىگفت : امروزه استفاده هاى زيادى از موسيقى در بيمارىهاى روانى شده است .\r\nچهارمى مىنويسد كه با آمار گيرى و تجربه ثابت شده است كه موسيقى كار كارگران را افزايش مىدهد .\r\nبالاخره گروه ديگرى معتقداند كه موسيقى » نه ساز و آوازهاى تبه كارى « در تصفيه و رشد روحى و ظرافت روانى اثر غير قابل ترديدى دارد . در بيتى كه اكنون مورد تحليل قرار داده‌ايم ، جلال الدين مضمونى را بيان مىكند كه بسيار قابل توجه است او مىگويد : سماع غذاى روح عاشقان است ، زيرا سماع خيال و رؤياى وصال\r\n","description":"","footnote":"","page_name":" 546 ","page_number":550},
  {"content":"\r\nعاشق را به معشوق در درون او به تموج در مىآورد .\r\nدلايل مزبور كه براى تجويز سماع به معناى موسيقى آورده شده است ، بجز دليل اخير بيشتر به ضعف و درماندگى انسانى دلالت مىكند تا ضرورت و شايستگى خود موسيقى . وقتى كه در مضمون دو بيت مورد تحليل -\r\n\r\n( ( 742 ) ) پس غذاى عاشقان باشد سماع\r\nكه در او باشد خيال اجتماع\r\n( ( 743 ) ) قوّتى گيرد خيالات ضمير\r\nبلكه صورت گردد از بانگ صفير\r\n\r\nدقت لازم و كافى به عمل بياوريم ، خواهيم ديد كه شكل موسيقى جز انگيختن خيال و تقويت تجسيمات روانى چيز ديگر نيست . موسيقى موجب وصال نيست ، بلكه خيال وصال را در انسان تحريك مىكند و نهايت كارى كه موسيقى انجام مىدهد اين است كه از خيالات و توهمات تجاوز نموده به تجسيم صورت مطلوب مىانجامد . آيا ما با اين تخيلات و تجسيمات صريحا مرتكب خلاف واقعيات نمىشويم ؟ به اين معنى كه كوتاه شدن دست انسان از دامن مطلوبش مسلماً به يك عده عوامل واقعى مستند است ناديده گرفتن اين عوامل واقعى كه به ساييده شدن روح در مقابل واقعيات مىانجامد ، چه اين ساييده شدن به طور مستقيم مستند به نشستن در گوشه اطاق يا باغ و كوه و غوطه ور شدن در اوهام و خيالات بوده باشد و چه مستند به موسيقى و سماع باشد كه محرك اوهام و خيالات پا در هواست .\r\nبه همين جهت است كه يكى از فلاسفه مشهور مغرب زمين مىگويد : موسيقى چيز خوبى است ، ولى اين عيب را دارد كه ما را به حد كافى از واقعيت دور و بر كنار نمىكند . اگر وصال يا چنان كه در بيت مولوى آمده است ( اجتماع با معشوق ) واقعيت داشت ، عاشق هرگز به موسيقى و سماع احتياجى نداشت .\r\nهمچنين ساير آهنگهاى كه به عنوان رمزى براى واقعيات نواخته مىشود ، اگر خود آن واقعيات تحقق مىپذيرفت ، نواختن آن آهنگ بىمورد ، و شبيه به اين بود كه با دسترسى به غذا ، خودمان را با خيال غذا و آهنگى كه آن را مجسم مىكند ، دل خوش بداريم\r\n","description":"","footnote":"","page_name":" 547 ","page_number":551},
  {"content":"\r\nبنا بر اين چنان كه گفتيم احساس نياز به موسيقى و سماع ، بيشتر به نقص بشر دلالت مىكند تا به كمال و عظمت او . وانگهى جلال الدين بارها در كتاب مثنوى كوشش براى به دست آوردن حالهاى روحانى لذت بخش را محكوم كرده و مىگويد :\r\n\r\nليك صافى فارغ است از وقت و حال\r\nصوفى ابن الوقت باشد در مثال\r\nحالها موقوف عزم و راى او\r\nزنده از نفخ مسيح آساى او\r\nعاشق حالى نه عاشق بر منى\r\nبر اميد حال بر من مىتنى\r\nآن كه گه ناقص گهى كامل بود\r\nنيست معبود خليل آفل بود\r\nو ان كه آفل باشد و گه آن و اين\r\nنيست دل بر لا احب الآفلين\r\nآن كه او گاهى خوش و گه ناخوش است\r\nيك زمانى آب و يك دم آتش است\r\nبرج مه باشد و لكن ماه نى\r\nنقش بت باشد ولى آگاه نى\r\nهست صوفى صفا چون ابن وقت\r\nوقت را همچون پدر بگرفته سخت\r\nليك صافى غرق عشق ذو الجلال\r\nابن كس نى فارغ از اوقات و حال ( 1 ) \r\n\r\nآيا جلال الدين كه با ابيات فوق حالهاى زود گذر روحى را محكوم مىكند مىتواند موسيقى و رقص و سماع را كه از راه تحريك خيال و تجسيم ، حال ايجاد مىكند ، براى انسانها تجويز نمايد ؟ او صريحا مىگويد » نقش بت باشد ولى آگاه نى « با اين صراحت چگونه جلال الدين روا مىدارد كه رهروان كوى الهى به جهت حال پرستى مانند بت جامد و ناهشيار باشند ؟ ممكن است گفته شود : بدان جهت كه به دست آوردن حال از مقدمات مقام دائمى است ، چه مانعى دارد كه براى رهروان كوى حق و حقيقت در ابتداى كار موسيقى و سماع براى تحصيل حال تجويز شود ؟ پاسخ اين سؤال روشن است ، زيرا كدامين منطق واقع بينانه مىگويد كه تعليم و تربيتهايى كه به وسيلهء مل خارجى و گفتار صريح و روشن صورت مىگيرد ، حذف شود و به وسيلهء موسيقى و سماع كه فاقد\r\n","description":"","footnote":" ( 1 ) دفتر سوم - داستان مشغول شدن عاشق به عشق خواندن و مطالعه كردن عشق نامه ، ص 159 . . ","page_name":" 548 ","page_number":552},
  {"content":"\r\nمحتوى بوده ، و تنها با شكل خوشايندش خيالات انسانى را تحريك مىكند ، تحول واقعى در انسان به وجود آورده شود ؟ اگر شما به اشخاص احمق و كسانى كه از نيروى انديشه و تعقل محرومند ، صدها هزار آهنگ پر معنى و زيبا بنوازيد ، چه تأثير مثبت در آنان ايجاد خواهد كرد ؟ در نتيجه براى بثمر رسانيدن تعليم و تربيت مجبوريم قواى دماغى و خود روان را تقويت كنيم نه خيالات و تجسيمات پا در هوا را . موضوع ديگرى كه بايد جدا و با اهميت مورد بررسى قرار گيرد ، اين است كه اين داروى مسكن ( در حد اكثر ) نه به افزايش عقل انسانى كمك مىكند و نه موقعيت او را در روابط اجتماعى و ارتباط با مجموع هستى روشن مىسازد ، و با قطع نظر از نوسانات و ارتعاشات اعصاب در سمت متضاد انديشه در واقعيات كه خود مسلماً آثار منفى به دنبال دارد ، احساس نوازش ظريف از موسيقى و سماع مانند احساس نوازش آن نسيم هم نيست كه به اعضاى جسمانى انسان مىوزد زيرا نسيم نوازشگر اعضاى آدمى را مىنوازد و براى خود مىرود ، در صورتى كه موسيقى با روان انسانى سر و كار دارد و حتى اگر مطابق فعاليتهاى مثبت روان نيز نواخته شود ، از اعتبار واقعى 2 2 و منعكس ساختن آن در ذهن كسى كه آن را مىداند به قرار دادهاى اعتبارى متوسل شويم . وقتى كه ضرورت جبرى يك واقعيت را بما اثبات كرده است نه تنها نيازى به وضع قرار داد و پيمان وجود ندارد ، بلكه من انسانى كه بسيار قابل انعطاف است ، براى اثبات و تحقق واقعيت مفروض اعتبار و قرار داد را مستند خود قرار مىدهد و خود آگاه يا ناخود آگاه واقعيت محقق را ناديده مىگيرد .\r\nآن دلايلى را كه در اول اين مبحث براى دفاع از موسيقى و سماع نقل كرديم مىتوانيم با ملاحظات فوق مورد انتقاد و تحليل قرار بدهيم . كسى كه مىگويد موسيقى چاشنى روح است ، اين مطلب را در نظر نمىگيرد كه ارواح ادمى كه در شعله هاى انحراف از واقعيتها مىسوزد ، چه نتيجه‌اى از تحريك خيالات و رؤياهاى غير\r\n","description":"","footnote":"","page_name":" 549 ","page_number":553},
  {"content":"\r\n\r\n\r\n\r\nعملى به دست خواهد آورد ؟ آيا اين تحريكات امضا و ادامهء تخدير در مقابل واقعيتها نيست ؟ آن كه مىگويد خشونت جريانات طبيعت و بد بختىها و ناگوارىها است كه ما را به موسيقى پناهنده مىكند .\r\nاولًا - كدامين فرمول علمى و رياضى است كه بتواند حدود واقعى موسيقى را مشخص نموده و بگويد : اين نوع آهنگ مىتواند علاج دردهاى ناشى از خشونت زندگى باشد و آن نوع نمىتواند ؟ روى اين منطق بايستى براى هر فرد از انسانها بشمارهء بد بختىها و ناگوارىهاى زندگانيش يك آهنگ معين بسازيم ثانياً - آيا با اعتياد به موسيقى موضوع خشونت و ناملايمات زندگى مبدل به خوشى و آسايش مىشود ، يا عينك تار بديدگان ادمى مىزند كه واقعيتها را دگرگون به بيند . كار اين انسان خيلى تعجب آور است . مثل اين است كه سوگند خورده است كه براى بازيگرى خود در جهان واقعيات حد و اندازه قائل نشود . درست ملاحظه بفرماييد :\r\nبازيگرى چهار درجه‌اى در موسيقى و سماع\r\nما انسانها به طور طبيعى دو بازيگرى حتمى در مقابل واقعيات جارى در هستى داريم كه به هيچ وجه نمىتوانيم آنها را از خود دور بسازيم :\r\nبازيگرى درجه يك\r\n- همان است كه از قديمترين دوران علم و فلسفه تا كنون مورد اعتقاد جهان شناسان بوده است . اين بازيگرى از تقسيم شيء به » شيء براى خود « و » شيء براى من « نتيجه مىشود . به اين معنى كه در عين حال كه واقعيات براى خود وجود دارد ، موقعى كه براى من مطرح مىگردد ، چه به وسيلهء حواس طبيعى و چه به وسيلهء آلات و وسايل دقيق تر ، آن واقعيات با مشخصات معينى براى من مطرح مىشود . و اين تقسيم همان است كه نيلز بوهر با عبارت جالبى بيان كرده است : « ما در نمايش نامهء بزرگ وجود هم تماشاگريم و هم بازيگر ) .\r\nبازيگرى درجهء دوم\r\n- اين نوع بازيگرى از عناصر اساسى شخصيت هر يك از\r\n","description":"","footnote":"","page_name":" 550 ","page_number":554},
  {"content":"\r\n\r\n\r\nانسانها كه مولود وراثت و محيط است سرچشمه مىگيرد . روان شناسان و روان كاوان و روان پزشكان اين بازيگرى را كاملًا مىشناسند و روى آن بررسىهاى مهمى را صورت مىدهند .\r\nدو بازيگرى ديگرى داريم كه مانند دو بازيگرى فوق ثبات و دوامى ندارد و آن دو بقرار زير است :\r\nبازيگرى درجهء سوم\r\n- در مواردى است كه روان يا قواى دماغى آدمى به يك موضوعى وابسته است كه آن موضوع تمام نيروهاى درونى را تحت الشعاع قرار داده و از فعاليتهاى طبيعى انها جلوگيرى مىكند ، مانند محبت و عداوت و عشق و كينه و بهت و حيرت و لذت و الم و غير ذلك . اين پديده ها هر يك بمقتضاى خود ، روان يا قواى مغزى را تحت سيطره قرار داده عينك مخصوص به ديدگان انسانى مىزند كه تماشاگرى او را به بازيگرى مبدل مىسازد .\r\nبازيگرى درجهء چهارم\r\n- موقعى است كه يك عامل خارجى ديگر پا در ميان مىگذارد و رمز ابهام انگيزى از آن واقعيات را كه بوسيله سه درجه بازيگرى ، سه پردهء ضخيم روى آن كشيده شده است در روان انسانى ايجاد مىكند ، اين رمز ابهام انگيز كه نزديك را دور و دور را نزديك مىسازد ، همان موسيقى و سماع است كه در اغلب دورانها و جوامع دامن گير بشر بوده است اين چه اصرار بىمورد است كه انسانها در پوشانيدن واقعيات روا مىدارند ؟ هيچ كس نمىداند .\r\nانسان گاهى با خود مىانديشد كه اگر در تمدنهاى بشرى اين وسيلهء تخدير وجود نداشت ، سطح فكر بشرى در واقع جويى و نيرومندى به كجا مىرسد ؟ اما آنان كه مىگويند : امروزه موسيقى در معالجه بيماران روانى مورد بهره بردارى قرار مىگيرد مطلبى است كه بعضى از روان پزشكان گواهى مىدهند و مىتواند جنبهء دوا بودن موسيقى را براى ضرورتها اثبات كند .\r\n","description":"","footnote":"","page_name":" 551 ","page_number":555},
  {"content":"\r\n\r\nاما موضوع افزايش كار كارگران به وسيلهء موسيقى ، اگر چه در ظاهر بسيار جالب به نظر مىرسد مخصوصاً از نظر كار فرمايانى كه حتى حاضرند روح بىنهايت با عظمت كارگران را هم به صورت كار در روى مواد خام متبلور بسازند ، از اين استدلال خيلى شاد و خوشحال مىشوند ولى اگر فرض اين است كه موسيقى در حالات اعتدال روانى اثرى در روان مىگذارد و انعكاس اين اثر احتياج به صرف انرژى روانى دارد ، در حقيقت اين استدلال كنندگان ضربه هاى شلاق را به سر و صورت و ساير اعضاى اسب ، به سود كسى كه سوار اسب شده و مىخواهد به سرعت به مقصد خود برسد در نظر مىگيرند ، ولى ضربه شلاق چه اثرى در وجود اسب مىگذارد ؟ چيزى است كه سوار بر اسب كارى با آن ندارد با ملاحظات فوق دليل كسانى كه مىگويند موسيقى و سماع موجب تصفيه و ظرافت روح مىشود ، تا حدودى روشن و بىاعتبارى آن ثابت مىگردد ، زيرا تصفيه روح كه يك شدن واقعى است ، با تحريكات موسيقى مبدل به نوسانات زود گذر روانى مىگردد و يا واقعىترين امر به خيال و نوسانات بىپايهء روح متكى مىگردد\r\nتفسير ابيات\r\nتو هم اى عاشق ملك و مقام ، اگر مىخواهى از ملك ابدى بهره مندى شوى ، بايد مانند ابراهيم ادهم دست از ملك و سلطنت دنيا بر دارى و رهسپار ابديت گردى .\r\nمىگويند : ابراهيم شبى در دوران سلطنتش در قصر خود روى تختش خوابيده بود و پاسبان در پشت بام مشغول انجام وظايف نگهبانى بودند .\r\nپاسبانى را كه ابراهيم به پشت بام فرستاده بود ، براى دفع دزدان و طراران نبود ، زيرا -\r\n\r\n( ( 729 ) ) او همىدانست كان كاو عادل است\r\nفارغ است از واقعه ايمن دل است\r\n\r\nاين قاعدهء كلى است كه دادگرى زمامدار است كه مىتواند پاسبان بارور شدن\r\n","description":"","footnote":"","page_name":" 552 ","page_number":556},
  {"content":"\r\nكامهاى اجتماع در بارهء عدالت بوده باشد ، نه چوب زدن و طبل و شيپور زدن در پشت بامها .\r\nلذا مقصود ابراهيم از نواختن ساز و دهل فرو رفتن در خيال و رؤياى معشوق بوده است .\r\nاين نالهء سرنا و آواز مهيب دهل شباهتى با ناقور كل دارد كه در جهان هستى نواخته مىشود .\r\nحكما مىگويند : اين لحنها و آهنگها كه با وسايل موسيقى نواخته مىشود مأخوذ از دوران افلاك است .\r\nاين همه آهنگها و ترانه ها كه مردم با طنبور يا به وسيلهء گلويشان بيرون مىآورند ، همان بانگ گردش فلك مىباشد . مردم با ايمان هم مىگويند : خوشايند بودن اين صداها براى آن است كه آثارى از نغمه هاى بهشتى دارد زيرا ما از اجزاى آدم ابو البشريم ، و بدين جهت درموقعيكه پدر ما در بهشت سكونت داشت ، لحنها و نغمه هاى بهشتى را شنيده‌ايم . اگر چه در اين قلمرو طبيعت ، آب و خاك مادى آن صفا و احساسات عالم بهشتى را از ما گرفته است ، با اين حال -\r\n\r\n« يادمان آيد از آنها اندكى »\r\n\r\nو به جهت در هم آميختگى خاك اندوهبار عالم طبيعت با آن صفا و احساس بهشتى است كه نمىتوانيم آن طرب و وجد بهشتى را در اين دنيا در يابيم .\r\nآب زلال و خوشگوار موقعى كه با بول و لجن مخلوط شد ، طعم گواراى آن بر مىگردد و تلخ و تند مىشود .\r\nبول و آب لجن مقدارى اندك از آب را دارد ، لذا اگر روى آب ريخته شود آن را خاموش مىكند . اگر چه آب زلال حيات با لجن و بول ماده در هم آميخته است ، با اين حال طبيعت آب كه يكى از خواصش فرو نشاندن آتش اندوه است در همان بول و لجن وجود دارد .\r\n","description":"","footnote":"","page_name":" 553 ","page_number":557},
  {"content":"\r\nبنا بر اين سماع غذاى روانى عشاق است ، زيرا سماع است كه خيال را برمىانگيزد و آن را قدرت مىبخشد ، بلكه بالاتر از تموج خيال ، آواز و بانگ سماع صورت معشوق را مجسم مىسازد .\r\nآتش عشق ادمى از نغمه ها و آوازها تند و تيز مىگردد ، چنان كه صداى افتادن گردوها به آب ، آتش عشق آن تشنه را شعله ور مىساخت .\r\n","description":"","footnote":"","page_name":" 554 ","page_number":558},
  {"content":"\r\n\r\nحكايت آن مرد تشنه كه از سر جو ز بن جوز در جوى آب مىريخت كه در گو بود و در آب نمىرسيد با افتادن جوز بانگ آب مىشنود و او را چون سماع خوش بانگ آب در طرب مىآورد\r\nدر نغولى بود آب آن تشنه ماند بر درخت جوز و جوزى مىفشاند مىفتاد از جوز بن جوز اندر آب بانگ مىآمد همىديد او حباب عاقلى گفتش كه بگذار اى فتا جوزها خود تشنگى آرد تو را پيشتر در آب مىافتد ثمر آب در پستى است از تو دور تر پيشتر در آب مىافتد ببين مىبرد آبش تو را چه سود از اين ؟ تا تو از بالا فرود آيى به زير آب جوزت برده باشد اى دلير گفت قصدم زين فشاندن جوز نيست تيزتر بنگر بر اين ظاهر مأيست قصد من آن است كايد بانگ آب هم ببينم بر سر آب اين حباب تشنه را خود شغل چبود در جهان ؟ گردپاى حوض گشتن جاودان گرد جو و گرد آب و بانگ آب هم چو حاجى طائف كعبه صواب همچنين مقصود من زين مثنوى اى ضياء الحق حسام الدين تويى مثنوى اندر فروغ و در اصول جمله آنِ توست و كردستى قبول التجا بر توست و بر امداد تو تكيه بر اشفاق و بر اسعاد تو مثنوى اندر اصول و ابتدا جمله بهر توست و بر توست انتها در قبول توست عزّ و مقبلى ز انكه شاه جان و سلطان دلى در قبول آرند شاهان نيك و بد چون قبول آرند نبود هيچ رد چون نهالى كاشتى آبش بده چون گشادش داده‌اى بگشا گره قصدم از الفاظ او راز تو است قصدم از انشايش آواز تو است پيش من آوازت آواز خداست عاشق از معشوق خاشاكى جداست\r\n","description":"","footnote":"","page_name":" 555 ","page_number":559},
  {"content":"\r\nاتصالى بىتكيف بىقياس هست رب الناس را با جان ناس\r\n\r\n( ( 761 ) ) ليك گفتم ناس من نسناس نى\r\nناس غير جان جان اشناس نى\r\n( ( 762 ) ) ناس مردم باشد و كو مردمى ؟\r\nتو سر مردم نديدستى دمى\r\n( ( 763 ) ) ما رميت إذ رميت خوانده اى\r\nليك جسمى در تجزّى مانده اى\r\n( ( 764 ) ) ملك جسمت را چو بلقيس اى غبى\r\nترك كن بهر سليمان نبى\r\n( ( 765 ) ) مىكنم لا حول نى از گفت خويش\r\nبلكه از وسواس آن انديشه كيش\r\n( ( 766 ) ) كاو خيالى مىكند در گفت من\r\nدر دل از وسواس و انكارات و ظن\r\n( ( 767 ) ) مىكنم لا حول يعنى چاره نيست\r\nچون تو را در دل به ضدّم گفت نيست\r\n( ( 768 ) ) چون كه گفت من گرفتت در گلو\r\nمن خمش كردم تو زين پس خود بگو\r\n( ( 769 ) ) آن يكى نايى كه خوش نى مىزدست\r\nناگهان از مقعدش بادى بجست\r\n( ( 770 ) ) ناى را بر كون نهاد او كه ز من\r\nگر تو بهتر مىزنى بستان بزن\r\n( ( 771 ) ) اى مسلمان خود ادب اندر طلب\r\nنيست الا حمل از هر بىادب\r\n( ( 772 ) ) هر كه را بينى شكايت مىكند\r\nكان فلان كس راست به طبع و خوى بد\r\n( ( 773 ) ) اين شكايت گر يقين خويش بد است\r\nكه بدان بد خوى بد گوى آمده است\r\n( ( 774 ) ) ز ان كه خوش خو آن بود كاو در خمول\r\nباشد از بد خو و بد طبعان حمول\r\n( ( 775 ) ) ليك در شيخ اين گله ز امر خداست\r\nنى پى خشم و ممارات و هواست\r\n( ( 776 ) ) آن شكايت نيست هست اصلاح جان\r\nچون شكايت كردن پيغمبران\r\n( ( 777 ) ) ناحمولى انبيا را ز امر دان\r\nور نه حمال است بد را حلمشان\r\n( ( 778 ) ) طبع را كشتند اندر حمل بد\r\nناحمولى گر كنند از حق بود\r\n( ( 779 ) ) اى سليمان در ميان زاغ و باز\r\nحلم حق شو با همه مرغان بساز\r\nبلبل بسيارگو را پر مكن\r\nباز را و كبك را بر هم مزن\r\n( ( 780 ) ) اى دو صد بلقيس حلمت را زبون\r\nكاهد قومى انهم لا يعلمون\r\n\r\n","description":"","footnote":"","page_name":" 556 ","page_number":560},
  {"content":"\r\n\r\n\r\nآيه\r\n« وَما رَمَيْتَ إِذْ رَمَيْتَ وَلكِنَّ الله رَمى . » 8 : 17 ( 1 )  ( تو نبودى كه آن يك مشت ريگ را به سوى مشركين انداختى ، بلكه خدا بود كه آن را انداخت ) .\r\nتوضيح\r\n- موضوع داستان فوق را جلال الدين در دفتر دوم زير عنوان « كلوخ انداختن تشنه از سر ديوار در جوى آب » به شكل ديگرى مطرح كرده است ، زيرا در دفتر دوم چنين مجسم كرده است كه تشنه‌اى در بالاى ديوار نشسته بود و جويى از پاى آن ديوار در جريان بود و آن تشنه كلوخهاى ديوار را يكى پس از ديگرى مىكند و در آب جو مىانداخت ، وقتى كه آب از او مىپرسيد چرا كلوخها را به روى من مىاندازى و اين كار چه فايده‌اى براى تو دارد ، پاسخ مىداد :\r\nاين كار دو فايده دارد -\r\n\r\nفايدهء اول سماع بانگ آب\r\nكاو بود مر تشنگان را چون سحاب\r\nبانگ او چون بانگ اسرافيل شد\r\nمرده را زين زندگى تحويل شد\r\nيا چو بانگ رعد ايام بهار\r\nباغ مىيابد ازو چندين نگار\r\nفايدهء ديگر كه هر خشتى كزين\r\nبر كنم آيم سوى ماء معين\r\nكز كمى خشت ديوار بلند\r\nپستتر گردد به هر دفعه كه كند\r\n\r\nدر ابيات مورد تفسير هم دو نتيجه براى انداختن گردوها به آب بيان مىكند : نتيجهء يكم كه در داستان دفتر دوم نيز آمده و آن شنيدن صداى آب است -\r\n\r\nقصد من آن است كايد بانگ آب\r\n\r\nنتيجهء دوم مشاهدهء حبابها در روى آب -\r\n\r\nهم ببينم بر سر آب اين حباب\r\n\r\nلذا مىتوان گفت كه دو داستان جنبهء تكرار ندارد ، زيرا فايدهء دوم هر يك از دو داستان موضوع مهمى است .\r\n","description":"","footnote":" ( 1 ) سوره الانفال ، آيهء 17 . . ","page_name":" 557 ","page_number":561},
  {"content":"\r\n\r\nفايدهء دوم داستان دفتر دوم كوتاه شدن ديوار و رسيدن به خود آب است كه كنايه از سلب و تقليل هوى و هوس و ماديات عالم طبيعت از موجوديت ملكوتى انسانى است كه او را به آب حيات حقيقى متصل به ابديت نزديك مىكند .\r\nفايدهء دوم در داستان مورد بحث مشاهدهء حباب بر روى آب است كه از پديده هاى مخصوص آب است . هر يك از دو فائده داراى مزيت قابل توجه است :\r\n\r\n( ( 758 ) ) قصدم از الفاظ او راز تو است\r\nقصدم از انشايش آواز تو است\r\n\r\nبايستى هدف از بيان حقايق به فعليت رسانيدن استعدادهاى نهفتهء انسانها و شكوفان شدن نهال ارواح آدميان بوده و نبايد به انتظار عملى شدن آن حقايق به طور مستقيم سكوت كرد .\r\nمضمونى را كه جلال الدين در ابيات مربوطه مطرح نموده است ، از نظر توضيح هدف تعميم و تربيتها و ساير تكاپوهاى فكرى و روانى بسيار جالب است . اغلب چنين است كه انسانها چه در قلمرو علم و هنر و چه در قلمرو اخلاق و تعليم و تربيت ، در جستجوى تحقق يافتن واقعياتى هستند كه در راه آن كوشش و بذل مساعى مىنمايند . مثلًا همواره موقعى كه تشنه مىشوند مرتفع ساختن تشنگى را هدف قرار مىدهند و به تكاپو بر مىخيزند ، و نظرى به اين ندارند كه ممكن است همين تكاپو انها را به واقعيتهايى برساند كه از نظر ارزش ما فوق سيراب شدن بوده باشد .\r\nبشر در رهگذر خود به سوى كمال فردى و اجتماعى با اين پديدهء پر بركت به طور فراوان روبه رو شده است كه جلال الدين در دفتر اول گوشزد كرده بود .\r\n\r\nليك كار از كار خيزد در جهان\r\n\r\nاين حقيقت را هم جلال الدين با اشكال مختلف در مثنوى بيان نموده است كه خود جوش و خروش و هيجان هنگام دعا و نيايش براى بر آورده شدن حاجت ، سود بخشتر\r\n","description":"","footnote":"","page_name":" 558 ","page_number":562},
  {"content":"\r\nاز خود رسيدن به آن حاجت مىباشد . در يكى از داستانها اين موضوع را جلال الدين به بهترين وجه بيان كرده است .\r\nمىگويد : شخصى شب و روز براى مقصودى كه در نظر داشت دعا مىكرد ، ولى مستجاب نمىشد ، در نتيجه دعا كردن را ترك نمود و سكوت كرد ، در يكى از شبها خضر را در خواب ديد : خضر -\r\n\r\nگفت هين از ذكر چون وا مانده‌اى ؟\r\nچه پشيمانى از آن كش خوانده‌اى ؟\r\nگفت لبيكم نمىآيد جواب\r\nز ان همىترسم كه باشم ردّ باب\r\nگفت خضرش كه خدا گفت اين به من\r\nكه برو با او بگو اى ممتحن\r\nبلكه آن الله تو لبيك ماست\r\nآن نياز و درد و سوزت پيك ماست\r\nنى تو را در كار من آورده ام\r\nنه كه من مشغول ذكرت كرده ام\r\nحيله ها و چاره جويىهاى تو\r\nجذب ما بوده گشاده پاى تو\r\nدرد عشق تو كمند لطف ماست\r\nزير هر يا رب تو لبيكهاست\r\n\r\nبراى توضيح لازم در بارهء اين مسئله مىگوييم : در هر تكاپويى كه از انسان هشيار و هدف دار سر مىزند ، سه موضوع خيلى مهم در بارهء آن تكاپو بايد مورد اهميت قرار بگيرد :\r\nموضوع يكم - هدفى كه از آن تكاپو منظور شده است .\r\nموضوع دوم - خود آن تكاپو كه با مقدمات و وسايل معينى مورد توجه و عمل انسان قرار مىگيرد .\r\nموضوع سوم - فوايد و نتايجى كه از خود آن تكاپو بر مىآيد ، بدون اين كه منظور اصلى و هدف مستقل انسان بوده باشد .\r\nمسلم است كه هر تكاپويى سه موضوع فوق را به طور حتم در بر ندارد ، زيرا تكاپوها و كوششهايى كه از انسان سر مىزند و به هيچ هدف و فايده‌اى نمىرسد ، خيلى فراوان است .\r\nاما خود تكاپو و كوشش اگر از روى هدف گيرى صحيح صورت بگيرد ،\r\n","description":"","footnote":"","page_name":" 559 ","page_number":563},
  {"content":"\r\nامكان ندارد به كلى لغو و بىهوده باشد ، حتى جلال الدين قدم را فراتر نهاده ، مىگويد : هيچ حركت و كوششى لغو و زايد نيست .\r\n\r\nدوست دارد يار اين آشفتگى\r\nكوشش بىهوده به از خفتگى\r\nگر چه رخنه نيست در عالم پديد\r\nخيره يوسف وار مىبايد دويد\r\n\r\nولى اين نكته را نبايد فراموش كنيم كه نيروى تحرك و خود حركت در انسان ، مانند يك سرمايه ى حياتى است كه آفرينندهء او در وجودش بوديعت نهاده است و به همين جهت از منطقهء ارزشهاى مستند به اختيار انسان بر كنار است . نيروى تحرك و خود حركت مانند ساير اعضاى جسمانى بدن و قواى فكرى موجوداتى هستند كه اگر چه از نظر وجودى داراى ارزش مىباشند ، ولى چنان كه گفتيم اين ارزش از حدود شخصيت انسانى كه سازنده اش خود اوست بر كنار است .\r\nلذا تكاپوهايى كه انسانها انجام مىدهند ، موقعى به حوزهء ارزش مربوط به خود انسان وارد مىگردد كه هدف شايسته‌اى را منظور نمايد ، و در غير اين صورت حركت و جنبش انسان مانند حركت برگ درخت به تحريك باد يا ساير عوامل مىباشد بلكه از يك جهت مىتوان گفت كه صرف نيروى حركت و جنبش بىهدف با امكان هدف گيرى صحيح ، كفران نعمت الهى بوده و منجر به مستهلك ساختن نيرو ، بدون نتيجه مىباشد .\r\nلذا از اين نظر انسان متحرك و تلاشگر ظلم به خود روا داشته و مرتكب به معصيت شده است .\r\nاز طرف ديگر چون حركت و تكاپو در اين جهان هستى مانند يك نمود مجزا از ساير حقايق و نمودها صورت نمىگيرد ، لذا ممكن است انسان در عين حال كه موضوع معينى را هدف گيرى كرده است ، در هنگام تعقيب و تكاپو در بارهء آن موضوع به واقعيات و نتايجى دست بيابد كه از نظر اهميت و ارزش خيلى والاتر از خود هدف منظور بوده باشد و به قول آن شاعر :\r\n\r\nبختم نگر كه طوطى طبعم پى لبت\r\nبر پوى پسته آمد و بر شكر اوفتاد\r\n\r\n","description":"","footnote":"","page_name":" 560 ","page_number":564},
  {"content":"\r\nيا چنان كه جلال الدين در دفتر اول در داستان پادشاه و كنيزك آورده است .\r\nمقصود اصلى آن پادشاه عاشق از آن همه دعا و زارى به بارگاه ربوبى ، پيدا كردن طبيب معالج براى كنيز بود ، ناگهان همان دعا و زارى او را به حضور يك مرد الهى مىرساند كه اصل هدف اولى را هم فراموش مىكند -\r\n\r\nگفت معشوقم تو بودستى نه آن\r\nليك كار از كار خيزد در جهان\r\n\r\nاگر يك انسان بخواهد در همين دنياى پر از ارتباط ، تنها و تنها به همان هدفهاى محدودش قناعت بورزد و كوششها و تلاشهاى خود را متوجه همان هدفها نمايد و كوشش و هدف را مانند تير و هدف تجريد شده‌اى فرض كند كه از همه جا منقطع و به هيچ جا پيوستگى ندارد ، مانند اين است كه براى رفع گرسنگى در اعماق اقيانوسها فرو مىرود و بدون اين كه به اين طرف و آن طرف توجهى داشته باشد ، تنها سراغ آن ماهى ناچيز را مىگيرد كه شكمش را سير كند ، در صورتى كه ممكن است فرو رفتن و تكاپوى او در اقيانوس نتايجى در بر داشته باشد و گوهر گران بهايى را نصيب او نمايد كه از نظر عظمت با آن ماهى ناچيز قابل مقايسه نباشد .\r\nاگر در تاريخ اكتشافات و اختراعات و ساير موفقيتهايى كه نصيب بشريت گشته است ، به خوبى تتبع و دقت نماييم ، با اين حقيقت روبه رو مىشويم كه شمارهء خيلى فراوانى از آن اكتشافات و موفقيتها به هيچ وجه به عنوان هدف منظور ، مورد تعقيب آن مردان موفق نبوده ، بلكه نتايجى بوده است كه در راه كوشش و تكاپو خود را نشان داده است .\r\nپس از ملاحظهء مطالب فوق برويم سراغ مطلبى كه جلال الدين مطرح كرده است .\r\n\r\n( ( 754 ) ) همچنين مقصود من زين مثنوى\r\nاى ضياء الحق حسام الدين تويى\r\n( ( 755 ) ) مثنوى اندر فروع و در اصول\r\nجمله آنِ توست و كردستى قبول\r\n\r\nمقصود جلال الدين در اين دو بيت و ابيات مربوط چه بوده است ؟ آيا واقعاً اين همه انديشه ها و هيجانات روانى و مقاومت در مقابل ناسازگارىهاى\r\n","description":"","footnote":"","page_name":" 561 ","page_number":565},
  {"content":"\r\nمحيط و ابراز اين همه حقايق در مثنوى كه قرون و اعصار را زير پا مىگذارد ، براى حسام الدين چلبى بوده است ، چنان كه ديوان شمس تبريزى هدفى جز شمس تبريزى نداشته است ؟ با نظر به گفتارهاى فراوان جلال الدين اين دو شخصيت توانسته بودند از شير خوارگاه طبيعت و از گهوارهء قوانين آن گام فراتر نهاده و رهسپار كوى حق و حقيقت گردند ، پس اين همه جوش و خروش براى راه انداختن شمس و حسام الدين كه خود در مراحل سلوك بوده‌اند نبوده است .\r\nلذا سه احتمال در اين مسئله باقى مىماند :\r\nاحتمال يكم - اين است كه وضع روانى جلال الدين چنين بوده است كه نمىتوانسته است روح بىنهايت جو و بىنهايت خروشان خود را در عالم درون ذاتى بيك نقطهء معين متمركز ساخته و فعاليتهاى مغزى و روانى خود را در آن نقطه بثمر برساند ، لذا خود را مجبور مىديده است كه يك نقطه محسوسى را كه مانند پلى به حقايق و مبادى و هدفهاى عالى هستى مىباشد مجسم نموده و بجوشد و بخروشد و ساخته شود و بسازد . ( 1 ) \r\n\r\nصورتگر و نقاشم هر لحظه بتى سازم\r\nو انگاه همان بت را در پيش تو بگدازم\r\n\r\nاحتمال دوم - اين است كه مقصود جلال الدين شمس و حسام الدين شخصى نبوده است ، بلكه منظور او همهء رهروان كوى حقيقت بوده است كه آن دو شخصيت دو نمونهء بارز آنها بوده‌اند .\r\nدر حقيقت هيجان روحى فوق العادهء جلال الدين از تماشاى سير كاروانيان منازل الهى ناشى شده و روح كلى آنان بوده است كه سازندهء مثنوى و ديوان شمس بوده است .\r\n","description":"","footnote":" ( 1 ) شايد آن همه علاقه و اشتياق جلال الدين به آوردن تشبيهات و تمثيلات محسوس يكى از خواص همين وضع روانى جلال الدين بوده باشد كه در سرتاسر مثنوى بيش از حد معمولى به چشم مىخورد . . ","page_name":" 562 ","page_number":566},
  {"content":"\r\n\r\nضمناً اين تكاپو و جوش و خروش نتيجهء شگفت انگيزى كه در بر داشته است ، تعليم و تربيت ديگران است كه مورد تمركز قواى مغزى و روانى جلال الدين نبوده است ، بلكه به عنوان فايدهء ثانوى و سر راهى تكاپوى او بوده است ، ولى اين احتمال با در نظر داشتن عموميت راهنمايىها و تعليمات جلال الدين صحيح نيست ، زيرا موقعى كه مىگويد :\r\n\r\nاى برادر تو همه انديشه اى\r\nما بقى خود استخوان و ريشه اى\r\nاى برادر عقل يك دم با خود آر\r\nدمبه دم در تو خزان است و بهار\r\n\r\nو ساير خطابات عمومى ، همهء انسانها را در نظر گرفته و مىخواهد آنان را به خويشتن آشنا بسازد و به تصفيهء نفس و سلوك راه حقيقت تحريك و تشويق نمايد .\r\nاحتمال سوم - اين است كه جلال الدين مانند آن بلبل كه گل را مىبيند و به ترانه و آواز مىپردازد ، با مشاهدهء گلهاى عطر آگين اولياء الله به زمزمه و هيجان بر آمده است ، نه اين كه گلهاى روانى اولياء الله را او به وجود آورده و سپس خود را عاشق آنها ساخته است ، زيرا ارواح سالكان راه حق خود به خود شايستگى عشق ورزيدن را دارا مىباشند .\r\nو به هر حال از مجموع ملاحظات گذشته به اين نتيجه مىرسيم كه بايستى هدف از تكاپو و كوشش و بيان حقايق به ثمر رسانيدن استعدادهاى نهفتهء انسانها و شكوفان شدن نهال ارواح آدميان بوده باشد ، اگر چه اين هدف اعلا مانند پل يا وسيله‌اى باشد براى بروز واقعياتى كه اصلا منظور مربيان نبوده است .\r\nتفسير ابيات\r\nيك مرد تشنه بالاى درخت گردو نشسته بود ، پايين آن درخت جاى گود و بسيار عميقى بود و آب در آن جريان داشت ، آن مرد تشنه گردوها را مىچيد و به آبى كه در آن گودال مىرفت مىانداخت . موقعى كه گردو در آب مىافتاد ، صدايى مىكرد و حبابى روى آب پديد مىآمد .\r\n","description":"","footnote":"","page_name":" 563 ","page_number":567},
  {"content":"\r\nخردمندى اين كار را ديد و بان شخص كه گردوها را به آب مىانداخت ، گفت كه دست از گردوها بردار ، زيرا گردو خود بر تشنگى تو مىافزايد . وانگهى آب در پايينتر از تو قرار گرفته و دور از تو است ، هر گردويى كه به آب مىاندازى ، آب آن را مىبرد و سودى از اين كار براى تو وجود ندارد . آن مرد در پاسخش مىگويد : تو ظاهر كار مرا در نظر مگير ، من علاقه‌اى به خود گردو ندارم ، بلكه -\r\n\r\n( ( 751 ) ) قصد من آن است كايد بانگ آب\r\nهم ببينم بر سر آب اين حباب\r\n\r\nلب تشنگان در اين دنيا شغل و مقصودى جز گردش ابدى به دور حوض آب ندارند ، اينان -\r\n\r\n( ( 753 ) ) گرد جو و گرد آب و بانگ آب\r\nهمچو حاجى طائف كعبهء صواب\r\n\r\nبدينسان اى ضياء الحق حسام الدين مقصود اصلى من هم از مثنوى ، تنها تويى و بس .\r\nاين مثنوى من چه از نظر اصول و چه از نظر فروع همه و همه وابستهء وجود تو است و تو خود آن را پذيرفته‌اى .\r\nآرى ، پناهگاه هيجان و تحرك روحى من لطف و امداد و سعادت بخشى تو است .\r\nاين مثنوى در اصول و فروع پناهگاهى جز پرچم روح تو نمىشناسد .\r\nآغاز ريشه هاى مثنوى از تو روييده و پايانش هم وجود نازنين تو خواهد بود .\r\nاى شاه جهان و سلطان اقليم جان و ولى خدا ، اى حسام الدين ، عزت و اقبال مثنوى من بسته به پذيرش تو است و بس .\r\nپيش تازان خردمند قافلهء بشرى در آن افق اعلى كه قرار گرفته‌اند ، همهء نيك و بد و زشت و زيباها را مىپذيرند و مردودش نمىكنند .\r\nحال كه نهال مثنوى با دست تو در مزرعهء معارف الهى كاشته شده است ، آبياريش كن و سر سبز و خرمش ساز ، تو كه موجب انبساط روانى و گشايش مثنوى بوده‌اى ، پس از اين هم هر گرهى كه در اين گشايش روى نمايد ، خود با دست حيات بخش و گره گشايت ، آن را بر طرف بساز . هدف اعلاى من از اين مثنوى لفظ بافى نبوده\r\n","description":"","footnote":"","page_name":" 564 ","page_number":568},
  {"content":"\r\nبلكه تمام مقصد و مقصودم اين است كه شمه‌اى از راز نهانى ترا باز گو كنم و آهنگ هستى را از وجود نازنينت بر آورم .\r\nمن آواز تو را نمونه‌اى از آواز خدا مىدانم و گرنه به صورت ظاهر مادى تو علاقه‌اى ندارم . گمان نرود كه اين وابستگى و اتصال كه تو با خدا دارى از سنخ ارتباط و اتصال جسم به جسم ديگر است ، بلكه -\r\n\r\n( ( 760 ) ) اتصالى بىتكيف بىقياس\r\nهست رب الناس را با جان ناس\r\n\r\nمن كلمهء ناس ( انسان ) به كار بردم نه نسناس كه به معناى شيطان است . جانى كه جان شناس نباشد ، ناس نيست . اى انسان درمانده كه از انسان و انسانيت جز خود طبيعى و اشكال ظاهرى چيزى نديده‌اى ، تو كه سر انسان و انسانيت را نديده‌اى خود موجود پست و مانند دم حيوان نابخردى .\r\nتو الفاظ ظاهرى « ما رميت إذ رميت » را خوانده‌اى اما چه كنم كه در همان عالم جسمانيات كه قابل تجزيه و كون و فساد است درمانده‌اى . تو اى كودن بىنوا ، مانند بلقيس در راه وصول به سليمان جان الهى ، دست از خود بردار من جملهء لا حول و لا قوه الا بالله را زمزمه مىكنم ، اين نه براى عدم اطمينان يابيم از گفته هاى خويش است ، بلكه از وسواس مغزى آن انديشه باز كوته بين است كه به خداى خود پناه مىبرم ، زيرا -\r\n\r\n( ( 766 ) ) كاو خيالى مىكند در گفت من\r\nدر دل از وسواس و انكارات و ظن\r\n\r\nچاره‌اى جز لا حول گفتن ندارم ، زيرا احساس مىكنم كه ضد گفتار من گفتنىها در دل خود اندوخته و واقعياتى را كه ابراز مىكنم ، بىهوده تلقى مىكنى بسيار خوب\r\n\r\n( ( 768 ) ) چون كه گفت من گرفتت در گلو\r\nمن خمش كردم تو زين پس خود بگو\r\n\r\nشخصى مشغول ناى زدن بود ، ناگهان از مقعدش صدايى بر آمد -\r\n\r\n( ( 770 ) ) ناى را بر كون نهاد او كه ز من\r\nگر تو بهتر مىزنى بستان بزن\r\n\r\nاى مسلمان هشيار ، جويندگى هم براى خود آداب و شروطى دارد ، ادب جويندگى تحمل ناگوارىها و كار شكنىها است .\r\n","description":"","footnote":"","page_name":" 565 ","page_number":569},
  {"content":"\r\nدر اين دنيا هر كس را كه مىبينى از ديگران شكايت مىكند و مىگويد : طبع و خوى فلان كس بد و ناشايست است ، اين شكايتگران به طور حتم داراى طبيعت و خوى ناروا هستند كه بد گوى آن بد خويان گشته‌اند ، زيرا - انسان خوش خو كسى است كه در مواجهه با بد خويان با ظرفيتى كه دارد متحمل باشد .\r\nاما اگر شكايتگر مرد الهى باشد ، انگيزهء او ناشى از گله و شكايت هوا و هوس و ريا كارى و رقابت نمىباشد لذا مىتوان گفت : -\r\n\r\n( ( 776 ) ) آن شكايت نيست هست اصلاح جان\r\nچون شكايت كردن پيغمبران\r\n\r\nعدم تحمل پيامبران مربوط به دستور الهى است و گر نه بدان جهت كه طبع حيوانى خود را كشته‌اند حلم و بردبارى آنان بدها و زشتىها را تحمل مىنمايد .\r\nاى سليمان الهى ، در ميان زاغ و باز و زاغ منشان از حلم الهى برخوردار باش و با همهء جانداران بساز . پر و بال بلبلى را كه زياد مىخواند بر مكن و باز و كبك و حيوانات بىنوا را مضطرب مساز . اى سليمان الهى كه صدها بلقيس در مقابل شكيبايى تو ناتوانند ، زمزمه‌اى جز اين نداشته باش كه :\r\n« اهد قومى انهم لا يعلمون »\r\n","description":"","footnote":"","page_name":" 566 ","page_number":570},
  {"content":"\r\n\r\nتهديد فرستادن سليمان عليه السلام پيش بلقيس كه اصرار مينديش بر شرك و تأخير مكن\r\n\r\n( ( 781 ) ) هين بيا بلقيس ور نه بد شود\r\nلشكرت خصمت شود مرتد شود\r\n( ( 782 ) ) پرده دار تو درت را بر كند\r\nجان تو با تو به جان خصمى كند\r\n( ( 784 ) ) باد را ديدى كه با عادان چه كرد\r\nآب را ديدى كه با طوفان چه كرد\r\n( ( 785 ) ) آن چه بر فرعون زد آن بحر كين\r\nو آن چه با قارون نمودست اين زمين\r\n( ( 786 ) ) و آن چه آن بابيل با آن پيل كرد\r\nو آن چه پشه كلهء نمرود خورد\r\n( ( 787 ) ) و ان كه سنگ انداخت داودى به دست\r\nگشت ششصد پاره و لشكر شكست\r\n( ( 788 ) ) سنگ مىباريد بر اعداى لوط\r\nتا كه در آب سيه خوردند غوط\r\n( ( 789 ) ) گر بگويم از جمادات جهان\r\nعاقلان يارى پيغمبران\r\n( ( 790 ) ) مثنوى چندان شود كه چل شتر\r\nگر كشد عاجز شود از بار پر\r\n( ( 791 ) ) دست بر كافر گواهى مىدهد\r\nلشكر حق مىشود سر مىنهد\r\n( ( 792 ) ) اى نموده ضد حق در فعل و درس\r\nدر ميان لشكر اويى بترس\r\n( ( 793 ) ) جزو جزوت لشكر او در وفاق\r\nمر تو را اكنون مطيعند از نفاق\r\n( ( 794 ) ) گر بگويد چشم را كاو را فشار\r\nدرد چشم از تو بر آرد صد دمار\r\n( ( 795 ) ) ور به دندان گويد او بنما و بال\r\nپس ببينى تو ز دندان گوشمال\r\n( ( 796 ) ) باز كن طب را بخوان باب العلل\r\nتا ببينى لشكر تن را عمل\r\n( ( 797 ) ) چون كه جان جان هر جزوت وى است\r\nدشمنى با جان جان آسان كى است ؟\r\n( ( 798 ) ) خود رها كن لشكر ديو و پرى\r\nكز ميان جان كنندم صفدرى\r\n( ( 799 ) ) ملك را بگذار بلقيس از نخست\r\nچون مرا يا بى همه ملك آنِ توست\r\n( ( 800 ) ) خود بدانى چون برِ من آمدى\r\nكه تو بىمن نقش گرمابه بدى\r\n\r\n","description":"","footnote":"","page_name":" 567 ","page_number":571},
  {"content":"\r\n\r\n( ( 801 ) ) نقش اگر خود نقش سلطان يا غنى است\r\nصورت است از جان خود او بىچاشنى است\r\n( ( 802 ) ) زينت او از براى ديگران\r\nباز كرده بىهده چشم و دهان\r\n( ( 803 ) ) اى تو در پيكار خود را باخته\r\nديگران را تو ز خود نشناخته\r\n( ( 804 ) ) تو به هر صورت كه آيى بيستى\r\nكه منم اين ، و اللَّه آن تو نيستى\r\n( ( 805 ) ) يك زمان تنها بمانى تو ز خلق\r\nدر غم و انديشه مانى تا به حلق\r\n( ( 806 ) ) اين تو كى باشى كه تو آن اوحدى\r\nكه خوش و زيبا و سر مست خودى\r\n( ( 807 ) ) مرغ خويشى صيد خويشى دام خويش\r\nصدر خويشى فرش خويشى بام خويش\r\n( ( 808 ) ) جوهر آن باشد كه قائم با خود است\r\nآن عرض باشد كه فرع او شدست\r\n( ( 809 ) ) گر تو آدم زاده‌اى چون او نشين\r\nجمله ذرّيات را در خود ببين\r\n( ( 810 ) ) چيست اندر خم كه اندر بحر نيست\r\nچيست اندر خانه كاندر شهر نيست\r\n( ( 811 ) ) اين جهان خمّ است و دل چون جوى آب\r\nاين جهان حجره است و دل شهر عجاب\r\n\r\n","description":"","footnote":"","page_name":" 568 ","page_number":572},
  {"content":"\r\n\r\n( ( 801 ) ) نقش اگر خود نقش سلطان يا غنى است\r\nصورت است از جان خود او بىچاشنى است\r\n( ( 802 ) ) زينت او از براى ديگران\r\nباز كرده بىهده چشم و دهان\r\n( ( 803 ) ) اى تو در پيكار خود را باخته\r\nديگران را تو ز خود نشناخته\r\n\r\nهستى مستند به خود و هستى مستند به ديگران\r\n","description":"","footnote":"","page_name":" 569 ","page_number":573},
  {"content":"\r\nجلال الدين در كتاب مثنوى در موارد متعددى ، از زندگى وابسته و شخصيت تقليدى سخنها گفته و مطالب بسيار آموزنده را گوشزد نموده است . در اين مورد وابستگى خود انسانى را با روشنترين بيان محكوم نموده است . ما براى توضيح اهميت اين مسئله دو مقدمه را مورد بررسى قرار مىدهيم : - مقدمهء يكم - معناى هستى مستند به خود ، چنان كه از ظاهر الفاظ بر مىآيد ، اين است كه خود انسانى در هستى و عناصر هستى و هدف گيرى و وسيله جويى و تشخيص بايستگى و نبايستگى ، آن استقلال را بدست بياورد كه بتواند تحقق خود را در عالم هستى به خويشتن مستند بسازد . مطابق اين تعريف هر « خود انسانى » با فقدان يكى از مزاياى مزبور كه منجر به فقدان استقلال مىگردد ، از هستى مستند به خود محروم خواهد گشت .\r\nمقدمهء دوم - اين كه مىگوييم : هستى انسانى در اين زندگانى بايد مستند به خود او بوده باشد ، بان معنا نيست كه انسان بكوشد و يك « خود انسانى » مجرد و مجزا از عوامل طبيعى و انسانى به دست بياورد و مانند يك حلقهء جداگانه از زنجير مربوطه هستى گسيخته و در نقطه‌اى از هوا زندگى كند ، بلكه مقصود اين است كه مانند آن وسيلهء موسيقى نباشد كه نواخته شدن آهنگش به فعاليت ديگران وابسته بوده باشد ، بلكه انسان اگر انسان است ، موقعى مىتواند به مقتضاى انسانيتش زندگى كند كه آهنگ نهفته در جانش را استخراج نموده و باندازهء موجوديت خود در پهنهء هستى طنين اندازش نمايد .\r\n","description":"","footnote":"","page_name":" 570 ","page_number":574},
  {"content":"\r\n\r\nاين احتمال كه انسان چنان انفراد و استقلالى به دست بياورد كه مانند يك حلقهء گسسته از حلقه هاى متصل هستى در گوشه‌اى از فضا زندگى كند ، شبيه به اين احتمال است كه يك انسان آن استقلال را به دست بياورد كه بتواند از هوا استنشاق نكند بلكه منظور عظماى انسان شناس و سازندگان انسان ، اين است كه چنان كه آدمى از عناصر ناخود آگاه مادى متشكل مىشود و داراى خود مىگردد و آن « خود » در ميان هزاران عوامل موافق و مخالف ، هويت خويش را حفظ مىكند و لذايذ را جلب و آلام را از خود دور مىكند و محيط را براى ادامه ى هستىاش سازگار مىنمايد ، اين حفظ هويت و ادامهء « خود » را نبايد از دست بدهد ، بلكه هر چه كه در زندگانى پيش رفت مىكند ، بايد هويت « خود » را به وسيلهء مقتضيات و شرايط مناسب تقويت نموده و استعدادهاى نهفته ى « خود » را به فعليت برساند و شكوفانش بسازد .\r\nبنا بر اين خود انسانى در جريان خود ، نه اين كه از عوامل طبيعى و انسانى گسيخته مىشود ، بلكه با نظر به دريافت اهميت و عظمت آن ، ساير عوامل طبيعى و انسانى را با « خود » هماهنگ مىسازد . همان گونه كه عناصر خود آگاه ماده در جريان طبيعى خود متشكل و نطفهء « خود » را در عرصهء هستى به وجود مىآورد .\r\nحتى يك عدد درخت با وضع و شكل معين كه از خاك سر بر مىآورد و تنومند و بارور مىگردد ، بدون ارتباط با صدها عوامل طبيعى به وجود نمىآيد ، بلكه نيروى حفظ خود نباتى موجب مىشود كه عوامل طبيعى را به سود موجوديت خود جلب نمايد .\r\nمعناى هستى مستند به خود ، استخدام ديگر انسانها به عنوان وسيله نيست\r\nشايد از دو مقدمه گذشته چنين استنتاج شود كه هر « خود انسانى » موقعى به حد نصاب شخصيت استقلالى نايل مىشود كه تمام انسانهايى را كه با او در حال ارتباطند به عنوان وسايل ناخود آگاه مانند ساير عوامل طبيعى براى « خود » استخدام نمايد و\r\n","description":"","footnote":"","page_name":" 571 ","page_number":575},
  {"content":"\r\nاين توقع به شكستن و متلاشى كردن تمام « خود » هاى انسانها مىانجامد پاسخ اين اعتراض اين است كه كيفيت رشد و استقلال « خود انسانى » وابسته به كيفيت عواملى است كه انسان مىخواهد رشد و استقلال « خود » را از آنها استخراج نمايد . و مسلم است كه عامل پست معلول پستى را در دنبال دارد .\r\nپس پست كردن شخصيت انسانها براى استخدام در راه استقلال شخصيت ، نتيجه‌اى جز پست شدن شخصيت خود جوينده استقلال نخواهد داشت .\r\nمواد غذايى اثرى جز به راه انداختن نظم طبيعى انسانى ندارد .\r\nبراى به دست آوردن بينش علمى و اخلاقى و جهان بينى عامل عشق و تعليم و تربيت و استعداد مورد نياز است ، نه غذاى مادى . به دست آوردن كمترين بينش مزبور به تحقيق و آموزش احتياج دارد كه ممكن است از يك سطر كتاب يا مشاهدات محدودى از آزمايشگاه تحصيل شود ، در صورتى كه تمام مواد غذايى روى زمين در عالىترين و گواراترين صورتش نمىتواند آرمان مزبور را بر آورد بنا بر اين استخدام « خود » ساير انسانها براى رشد و استقلال يك « خود » فردى ، در حقيقت مانند اين است كه اين جويندهء رشد و استقلال اولًا مىخواهد همه انسانها به صورت مواد بىجان در آيند و « خود » تشنهء رشد و استقلالشان را قربانى عظمت و استقلال خود او نمايند جلال الدين به همين معنى اشاره كرده و مىگويد :\r\n\r\n( ( 809 ) ) گر تو آدم زاده‌اى چون او نشين\r\nجملهء ذرات را در خود ببين\r\n\r\nسپس به عنوان وسايل ناخود آگاه در راه رشد يك « خود » استخدام شوند پديدهء شگفت انگيز تر از اين در عالم هستى وجود ندارد كه اين گونه تحصيل رشد و استناد هستى به « خود » به طور غير مستقيم به سقوط و نابودى « خود » منتهى مىشود .\r\n« من هدف و ديگران وسيله » ، همان سم خطرناكست كه از همان لحظهء نخستين كه به درون آدمى وارد مىشود ، شروع به متلاشى ساختن « خود انسانى ) ) همان شخص مىكند . نتيجهء موفقيتهاى اين اشخاص در هر طبقه‌اى كه باشند ، تورم حيات طبيعى آنان است ، نه رشد و استقلال » خود انسانى « شان . اين حقيقت كه انسانها يا از يك روح كلى برخوردارند و يا در يك نقطهء اعلاى روحى به وسيلهء تكاپوهاى\r\n","description":"","footnote":"","page_name":" 572 ","page_number":576},
  {"content":"\r\n\r\nانسانى با يكديگر تلاقى نموده و وحدتى را تشكيل مىدهند ، از اعماق وجدان آدميان مىجوشد و اديان حقه آن را تصديق و اخلاق تاييدش مىكند . بنا به اين ملاحظات ، مادامى كه يك انسان « خود » ديگران را نشناسد و نفهمد كه استناد هستى او به خويشتن ، موقعى عملى مىگردد كه هستى « خود » ديگران هم به خودشان مستند بوده باشد ، به هيچ وجه نخواهد توانست از هستى رشد يافته و مستند به خود بهره مند شود .\r\nشگفتا با اين كه هنوز هر يك از افراد بشرى رشد و استقلال ديگران را مزاحم رشد خود مىبيند ، با تمام حماقت ادعا مىكند كه انسانيت رو به تكامل رفته است\r\nبزرگترين خطاى انسانها كه به هيچ وجه قابل چشم پوشى نيست ، اين است كه تا كنون چنين گمان كرده‌اند كه افراد انسانى مانند تپه هاى خاك هستند كه براى اين كه يكى از آن تپه ها خاك زيادترى داشته باشد ، بايد از تپهء ديگر برداشته و روى آن ريخته شود اين مثال ممكن است به نظر شما خيلى خنده آور جلوه كند ، ولى مقصود ما بيان حقيقت جاريه در ميان انسانها است كه با كمترين آگاهى مىتوان آن را درك كرد . اين نابخردان مىخواهند وضع روانى خود را از افزايش و كاهش واحدهاى طبيعت بياموزند و نمىبينند كه امروز اگر يك فرد در يك خانواده يا يك شهر و يا يك قاره ، بلكه = 2 × 2 دانا شود ، نه تنها هيچ نقصى به مغز رياضى دانان و كسانى كه فرمول مزبور را مىدانند وارد نمىشود ، بلكه براى پياده كردن يك برنامهء عالى در بارهء آن خانواده يا شهر و قاره و كرهء زمين ، به اندازهء همان دانش ناچيز زمينه فراهم تر شده است .\r\nهمان برنامهء عالى بنوبت خود زمينه را براى به وجود آوردن آرمانهاى انسانى ديگر آماده تر خواهد ساخت . اين انسان است ، با نظر به حقيقت روحى\r\n","description":"","footnote":"","page_name":" 573 ","page_number":577},
  {"content":"\r\nاين موجود 1 1 1 و 1 2 1 و 1 3 1 و 1 بىنهايت 1 مىباشد . ولى چه بايد كرد كه اكثريت قريب به اتفاق جامعه انسانها با همهء اين ادعاهايش با آن جتهاى غول پيكر و لونا و آپولوهايش هنوز افراد خود را مانند تپه هاى خاك و مجموعه هاى آجر مىبيند و مىگويد : براى افزايش رشد و استقلال شخصيت يك فرد ، بايستى استقلال و هستى مستند به خود ديگران كاسته شود و يا نابود گردد موقعى كه دكارت مىگويد : من فكر مىكنم پس هستم ، و اثبات هستى خود را به انديشه مستند مىسازد ، او چنان كه نمىخواهد يك توضيح واضحات بگويد ، همچنان نمىخواهد مغز ديگران را شكافته و انديشه هاى آنان را در بر دارد و بگذارد توى جمجمهء خود ، بلكه همين انديشهء دكارت كه هستى او را اثبات مىكند ، ديگران را به انديشه وادار مىسازد و هستى آنان را نيز اثبات مىكند . ( 1 )  اين نكته را هم ناگفته نگذاريم كه جمله ى ( مىانديشم پس هستم ) خصوصيت نژادى و محيطى و اخلاقى و روانى دكارت را باز گو نمىكند ، بلكه همان اصل كلى را مطرح مىكند كه جلال الدين باز گو كرده است :\r\n\r\nاى برادر تو همان انديشه اى\r\nما بقى خود استخوان و ريشه اى\r\n\r\n","description":"","footnote":" ( 1 ) در مباحث گذشته گفتيم كه مقصود دكارت از » مىانديشم پس هستم « آن معناى بىهوده نيست كه به ذهن شخص عامى خطور مىكند ، او نمىخواهد بگويد : من كه موجودم چون فكر مىكنم پس هستم ، زيرا اين خود دور مصرح منطقى با تكرار ادعا است . و نمىخواهد بگويد كه من معدوم هستم ، چون فكر مىكنم پس هستم ، زيرا انديشه براى » منِ معدوم « معنا ندارد . . نمىگويد من كه نه موجودم و نه معدوم ، چون مىانديشم پس هستم ، زيرا منتفى شدن وجود و عدم ( ارتفاع نقيضين ) با شرايطى كه در منطق گفته شده است ، امكان پذير نيست . . و همچنين نمىتواند مقصود دكارت از « من » يك حقيقت بىطرف از هستى و نيستى و حالت مبهم آن بوده باشد ، زيرا استناد انديشه به « من » يا « خود » مبهم و بىطرف از هستى و نيستى پوچ و بىمعنا است ، زيرا تا « من » مورد آگاهى و توجه قرار نگيرد ، قابل اسناد دادن به هيچ چيز نخواهد بود و به مجرد آگاهى به « من » وجود « من » اثبات شده است . . ","page_name":" 574 ","page_number":578},
  {"content":"\r\n\r\nاستخوان و رگ و ساير اعضاى مادى را مىتوان به جهت ارتباط با طبيعت خارج از انسان مانند خود طبيعت مورد ترديدهاى سفسطه آميز قرار داد ، ولى آگاهى به من و انديشيدن را به جهت استقلالى كه در مقابل عالم بيرون از ذات دارد ، و احتياج به حواس طبيعى و وسايل ساخته شده ندارد ، از وسوسه هاى مغزى بر كنار است .\r\nپس مقصود دكارت و جلال الدين همان معنا است كه در مباحث گذشته به طور مختصر اشاره كرده‌ايم كه نخستين احساس هستى خود از موقعى آغاز مىشود كه من مورد آگاهى قرار مىگيرد و همين آگاهى آغاز انديشه است كه جلال الدين و دكارت هستى انسانها را بان مستند مىدارند .\r\nبلى ، موقعى كه انسانها با طبيعت تماس مىگيرند و مىخواهند براى ادامهء هستى طبيعى خود از اجزاء و شئون و روابط طبيعت بهره بردارى نمايند ، پديدهء تزاحم و تصادم بروز مىكند و من و تو در مقابل هم به صف آرايى مىپردازند و افزايش يكى موجب كاهش ديگرى مىگردد .\r\nبياييد اوراق كتاب هستى خود را از عكس و امضاى ديگران پر نكنيم\r\n\r\nز ان حديث تلخ مىگويم تو را\r\nتا ز تلخىها فرو شويم تو را\r\n\r\nاگر موجوديت انسانى را در امتداد زندگانيش به صورت كتابى در مىآوردند ، وقتى كه مىخواستيم آن كتاب را ورق بزنيم ، با منظرهء باور نكردنى روبه رو مىگشتيم :\r\n1 - كاغذى كه اوراق اين كتاب را تشكيل مىدهد ( اعضاى مادى بدن انسان ) از طبيعت گرفته شده و دائماً در تحول بوده است ، اين اوراق تا آخر كتاب يكسان و منظم نيست ، زيرا انسان بيمارى دارد و بهبودى ، غذا و آشاميدنى مناسب دارد و نامناسب .\r\nبالاتر از اينها اغلب مواد طبيعى كه به صورت اوراق و صفحات اين كتاب در آمده است ، از نظر كيفيت و كميت اثر و نتيجه براى خود انسانها مجهول بوده ، و اكثر ، ضرورت آن مواد مانع از تحقيق در شايستگى آنها بوده است .\r\n","description":"","footnote":"","page_name":" 575 ","page_number":579},
  {"content":"\r\n2 - رفتار و حركات اين انسان كه ما مىبينيم حد اقل اين معنى را اثبات مىكند كه او يا براى كتاب هستىاش مولفى اعتقاد نمىكند ، يا مولف را با اين كه پذيرفته است ، هيچ توجهى بانگيزه و هدف او در بارهء كتاب هستىاش ندارد .\r\n3 - آن مقدار از محتويات اين كتاب كه با دست خود انسان نوشته مىشود مخلوطى از مطالب روشن و تاريك و درهم و برهم بوده ، آزادى و اكراه و اجبار و اضطرار و انفعالات و احساسات و عواطف و انديشه و خيال و ارزش تصميمهايى كه سطور اين كتاب را تشكيل داده‌اند ، غير قابل تفكيك بوده ، تنها پس از نوشته شدن يك سطر ، متوجه شده است كه يك سطر بكتاب هستىاش نوشته شد .\r\n4 - در خلال سطور اين كتاب يك من ابهام انگيز با رنگ مات ديده مىشود كه پس از نوشته شدن آن كتاب به هيچ وجه معلوم نمىشود كه اين من كه در تمام سطور كتاب وجود دارد چيست يا كيست ؟ چگونه به وجود آمده و در چه شرايطى به وجود خود ادامه داده است ؟ 5 - اگر از روى دقت در صفحات اين كتاب بنگريم ، جالبترين موضوعى كه ما را به خود مشغول خواهد ساخت ، اين است كه در بالاى هر صفحه عكسى از شخصيتها و عوامل محيط و در پائين آن امضاهاى كم و بيش از ديگران ديده مىشود كه به خوبى اثبات مىكند كه اين من كه در تمام سطور كتاب ديده مىشود ، وجود و فعاليت و ادامهء خود را از آن عكسها و امضاها دريافته است .\r\nبه اين معنا چون شخصيتها مثلًا به او گفته‌اند : بايد چنين انديشيده ، آن من هم چنان انديشيده است . بايد روابط انسان با اجتماع چنين باشد ، آن من هم روابط خود را مطابق توصيه و تلقين آن شخصيت تنظيم نموده است . و در يك عبارت مختصرتر ، تمام انديشه ها و مىخواهمهاى آن من را عكسها و امضاها رهبرى نموده است اين است معناى » هستى مستند به ديگران « چرا انسان اين روش را انتخاب كرده است و به چه علت از » هستى مستند به خود « اين اندازه محروم مانده است ؟ سؤالى است كه پاسخش را از هشياران بايد بپرسيد نه\r\n","description":"","footnote":"","page_name":" 576 ","page_number":580},
  {"content":"\r\nاز خود اين كاروانيان راه گم كرده .\r\nكتاب هستى انسانها در اين قرن بيستم بيش از همه دورانها غير قابل مطالعه و تحقيق گشته و منهاى موجود در آن كتاب در اين دوران بيش از همهء قرون و اعصار گذشته بىرنگ و بىحركت شده است .\r\nدر اين كتابها ديگر من وجود ندارد ، آن چه كه وجود دارد سطور در هم و بر هم و مخلوط از آهن پاره هاى ناخود آگاه ماشين و منهاى متلاشى شده و عكسها و امضاهاى بسيار موقت و غير قابل تشخيص .\r\nدر دورانهاى گذشته ، پيش تازان انسان دوست و انسان ساز مىكوشيدند انسانها را بان نحو كه تصور كرده بودند ، بسازند . آنان ايده آلهاى اعلاى انسانى را تحقيق و تصفيه نموده و مردم را به حركت به سوى آن ايده آلها تحريك و تشويق مىنمودند . اگر هم مردم مىخواستند كتاب هستى خود را با عكس و امضاى آن پيش تازان پر كنند ، ان اندازه زشت و ناروا نبود ، زيرا اين پديده يك امر عادى است كه صاحب نظر شدن و وصول بمقام تحقيق و به دست آوردن هستى مستند به خود موضوعى است بس دشوار و نيازمند به استعداد و گذشتهاى بىشمار .\r\nاز طرف ديگر نيتهاى پاك و انسان دوستى واقعى صاحبان عكس و امضا ، مردم دنباله رو را از هستى ساقط نمىكرد ، بلكه كوشش آنان در اين راه صرف مىشد كه حد اقل انسانها بتوانند از يك هستى اميد بخش و قابل تفسير و توجيه بهره مند گردند .\r\nو همين نيت پاك و فعاليت صميمانه باعث مىشد كه هيچ كس زندگى چند روزه خود را بىهوده و پوچ تلقى نكند و همواره با احساس اين حقيقت كه پيش روان ما افرادى هستند كه به آزادى واقعى رسيده‌اند و انچه را كه ما نمىدانيم ، آنان مىدانند و هستى آنان به خودشان مستند مىباشد و آنان مىخواهند ما را هم به كمالى كه خود به آن دست يافته‌اند ، نائل بسازند . استقلال مناسبى به دست مىآوردند .\r\n","description":"","footnote":"","page_name":" 577 ","page_number":581},
  {"content":"\r\n\r\nآرى ، فقط با همين احساس نيمه راه كمال را مىپيمودند و طعم نيمه هستى مستند به خود را مىچشيدند . اما در اين دوران ما ، قضيه طور ديگرى است و آن اين است كه خود پيش تازان سند اثبات كنندهء پيش تازى خود را از عكسها و امضاهاى مردم عامى به دست آورده و با اين پيروى و تقليد محض ولى غير محسوس ، ادعاى پيش تازى مىكنند . مسلماً شما مدتها است كه در كتابها و سخنرانىها و تمام وسايل تبليغ اين جملات را فراوان خوانده‌ايد :\r\nمن اين حقيقت را براى آن گوشزد مىكنم كه مردم مىخواهند .\r\nدليل صحت اين ادعا اين است كه مردم چنين مىگويند .\r\nمن مىخواستم اين مسئله را طور ديگر مطرح كنم ، اما در آن صورت مردم نمىپسنديدند .\r\nديديد كه مردم از آن موضوع چقدر استقبال كردند .\r\nمردم ، مردم ، مردم . كسى نيست كه بگويد : شما كه اين قدر مردم ، مردم مىگوييد آيا اتفاق افتاده است كه و لو براى يك بار هم كه شده كتاب زندگى آنان را به دست گرفته ، دقيقاً بخوانيد و به بينيد كه اين كتاب در هم و بر هم نه يك من روشن دارد و نه حتى يك صفحه از آن كتاب بدون عكس و امضاى ديگران نوشته شده است ؟ وضع امروزى ما شبيه به اين است كه نمك كه بايد از گنديدن قطعهء گوشت جلوگيرى كند ، نمك بودن خود را از قطعهء گوشت گنديده دريافت مىكند\r\nچگونه مىتوان هستى از دست رفتهء انسانها را به خودشان باز گرداند ؟\r\n1 - اولين قدمى كه در بر گردانيدن هستى انسانها به خودشان بايد برداشت حل مسائل مربوط به حيات و ارزش آن است . بايد بهر صورتى است زعماى فكر بشرى و انسان شناسان دير يا زود اين موضوع را بررسى نموده و تكليف آن را روشن بسازند كه آيا حيات انسانى از آن جهت كه حيات انسانى است ( نه از نظر ساير\r\n","description":"","footnote":"","page_name":" 578 ","page_number":582},
  {"content":"\r\nعوارض ثانوى كه ارزشهاى گوناگون به انسان مىدهد ) داراى ارزش است يا نيست ؟ و تا اين مسئله به تحقيق نهايى خود نرسد ، هيچ يك از مكاتب بشرى توانايى پاسخ گويى اين همه مشكلات را كه از آغاز تمدنها سر راه انسانى را گرفته است نخواهند داشت .\r\nبدون اثبات ارزش استقلالى براى حيات انسانها ، نه تنها نظريات و برنامه هاى اصلاحى از اوراق كتابهاى بىجان تجاوز نخواهد كرد ، بلكه به جهت تناقض گويىها در بارهء فاصلهء موهوم ميان انسان و حيوان و ميان حيوان و دنياى جمادات ، مشكلات فراوان تر و عميق تر خواهد گشت .\r\nو اين مسئله يعنى تنها ارزش استقلالى انسان است كه مىتواند پاسخگوى دردهاى بىدرمان انسان و موجب ترقى و اعتلاى مادى و معنوى او گردد . اين ارزش بدون پيوستن انسان به آن مبدا اعلا كه تمام ارزشمندها ارزش خود را از او در مىيابند امكان پذير نمىباشد .\r\nسر تا سر تاريخ بشرى به خوبى براى ما اثبات كرده است كه نه قدرت مادى مىتواند براى انسان اثبات ارزش نمايد و نه قدرت نبوغ و هوش و علم و آزادى موهوم و زيبايى و نظم ، زيرا هر يك از اين مزايا به جهت انعطاف به مقاصد و هدف گيرىهاى بشرى چند پهلو بودن خود را اثبات كرده‌اند .\r\n2 - اين حقيقت ضرورت دارد كه چنان كه بايستى قوانين موضوعهء بشرى رنگى از ما فوق تمايلات زندگى طبيعى انسانها داشته باشد ، تا بتواند ، رنگ ايده آل به زندگانى ببخشد ، همچنان بايستى مجريان قوانين به طور مستقيم يا غير مستقيم رنگى از ما وراى طبيعت داشته باشند ، اين رنگ ما وراى طبيعى ، هم قانون و هم مجريان آن را از عرصهء طبيعت ناخود آگاه بالاتر قرار داده و انسانها را در تكاپو به سوى دريافت هستى مستند به خود كمك جدى و شايان خواهد نمود .\r\nدليل روشن اين اصل اين است كه تمام پيش رفتگان قافلهء بشرى چه فردى و چه\r\n","description":"","footnote":"","page_name":" 579 ","page_number":583},
  {"content":"\r\nاجتماعى ، موقعى توانسته‌اند در دورهء زندگانى خود قدمى بر دارند كه با توجه و اعتقاد به يك ايده آل ما فوق زندگانى طبيعى كه داشته‌اند ، پاهاى آنان را از گل و لجن مىخواهمهاى محاسبه نشده و طبيعى محض در آورده و نيروى حركت بانها ببخشند .\r\n3 - تعليم و تربيتها نقش موثرى در بارهء عملى شدن هستى مستند به خود مىتوانند به عهده بگيرند . تعليم و تربيت بايستى از آغاز زندگى انسانى تمام كوشش خود را در اين حقيقت صرف كند كه با تمام مهارت و تخصصهاى شايسته به انسان بفهماند كه تو فعلا جويبار ناچيزى هستى كه از منابع مختلف دامنهء كوه هاى تاريخ و وراثت و محيط به جريان افتاده‌اى ، اما ديرى نخواهد گذشت كه با توجه به نيروى نهفته در خود به اقيانوسى مبدل خواهى گشت كه همهء جويبارها و رودخانه ها و درياچه ها از تو استمداد خواهند كرد ، و بايد براى نشان دادن واقعيت اين تحول شگرف هزاران شخصيتهاى بزرگ تاريخ را كه در دگرگون ساختن مقاصد و مسير زندگى بشر بزرگترين قدمها را برداشته‌اند ، به آنان معرفى نمود . . . 4 - دو مفهوم متضاد استقلال و وابستگى را براى انسانهاى مورد تعليم و تربيت روشن نموده و به آن انسانهاى مورد تعليم و تربيت روشن بسازيم كه چنان كه استقلال صد در صد يكى از محالات است همچنين وابستگى صد در صد هم به بيگانگى انسان از خود مىانجامد و هستى او را طفيلى هستى ديگران مىسازد .\r\nبراى توضيح ضابطهء هستى مستند به خود و هستى مستند به ديگران كوششهاى فراوانى لازم است ، ولى پيدا كردن اين ضابطه به همان مقدار امكان پذير است كه وابسته ساختن انسانهايى [ كه با حيات و انديشه و مىخواهم مستقل به دنيا مىآيند و سپس محيط و سود جويان دست بهم داده آن استقلال خدا دادى را از آنان مىگيرند ، 
  ] به خودشان .\r\nالبته اين نكته را مىپذيريم كه ضوابطى كه در اين موضوع به دست خواهيم آورد ، اغلب نسبى و مشخص و محدود خواهد بود ، ولى به همان اندازه آن كلى كه\r\n","description":"","footnote":"","page_name":" 580 ","page_number":584},
  {"content":"\r\nمىگويد هر انسان داراى حيات مستقل است ، به همان اندازه ما مىتوانيم به كشف ضوابط كلى موفق شويم ، زيرا اگر در حقيقت آن نوع از استقلال حيات طبيعى درست دقت كنيم ، خواهيم ديد ريشهء اساسى ضابطهء كلى هستى مستند به خود ، از همان حيات آبيارى مىشود .\r\nمگر همين حيات طبيعى از ميان پر غوغاى ماده و قوانين و روابط آن كه همه چيز در آن وابسته مىنمايد ، بيرون نيامده است ؟ مگر بيرون آمدن احساس از ميان هزاران مواد جامد و عناصر ناخود آگاه و وابسته آسانتر از زندگى مستند به خود در پهنهء اجتماعى از انسانهاى آگاه است كه هر يك به طور وضوح لزوم و شايستگى هستى مستند به خود را درك مىكنند ؟ آيا ما نبايد در اين باره بيانديشيم كه چه سبب شده است كه حيات با آن پديده هاى ما فوق جمود و آلى بودنش از مادهء آلى و جامد محض بيرون مىآيد و سدهاى پولادين وابستگىهاى ناخود آگاه را مىشكافد و در ميان يك استقلال ( با نظر به خود ) و يك وابستگى ( از جنبهء مركب و كالبد مادى ) به راه خود ادامه مىدهد .\r\nولى ، هيمن كه به قلمرو خانواده و اجتماع قدم مىگذارد ، آن جنبهء استقلالش محو و نابود گشته و به صورت مايعى كه در شكل گيرى تابع ظرفش مىباشد ، در مىآيد ؟ با دريافت هماهنگى اين دو جنبه ( وابستگى در عين استقلال ) و ( استقلال در عين وابستگى ) ضابطهء كلى هستى مستند به خود و هستى مستند به ديگران را به دست خواهيم آورد ، توضيح ضابطه ى كلى هماهنگى دو جنبهء مزبور بدين قرار است :\r\nحيات از مادهء ناخود آگاه بيرون مىآيد ، اما معناى اين بيرون آمدن آن نيست كه يك پديده به عنوان حيات مجزا و جدا از ماده و شئون آن در جهان طبيعت به وجود مىآيد ، بلكه مقصود اين است كه حيات به عنوان يك محصول عالى از كارگاه ناخود آگاه ماده ظهور مىنمايد و با داشتن خواص مشخص مانند آب زلال در جويبار ماده\r\n","description":"","footnote":"","page_name":" 581 ","page_number":585},
  {"content":"\r\nو زمان و فضا راه مىافتد ، اين حيات از يك جهت احتياج به ميان طبيعت دارد ، چنان كه آب زلال در جريان خود احتياج به جويبار دارد ، حركت و تكاپوى اين حيات وابستگى به عوامل محيط و قوانين حاكم بر آن محيط دارد ، مانند همان آب زلال كه سرعت حركت و كندى و صاف ماندن و گل آلوده شدن و مخلوط شدنش با ساير مواد زمين و صداى جريان آب و ساير اشكال وجودش از موجودات ديگر گرفته مىشود .\r\nاما آب طبيعتى دارد كه مادامى كه حرارت و يا ساير عوامل ، هويت او را دگرگون نكرده است ، به وجود خود ادامه خواهد داد . اين حيات كه از ماده بيرون آمده است ، با اختلاط با اجزاى طبيعت و جنبه هاى طبيعى ساير انسانها باز همان آب است با اين تفاوت كه آب موجود مايعى است كه داراى هويت معين و محدود و مشخص مىباشد ، ولى حيات حقيقتى است كه به قول هوگو كبوتر زاييده مىشود و سپس عقاب آهنين پنجه مىگردد .\r\nاين مزيت تكاملى در هر تحولى كه قرار مىگيرد ، باز به ماده و شئون آن و انسانها و محصول كار دستى و فكرى آنان نيازمند است . اين نياز جنبهء وابستگى انسان را تا آخرين نفس كه بر خواهد آورد حفظ مىكند ، ولى در عين حال چنان كه گفتيم : در هر حال و هر گونه تحول كه هويت حيات تكامل يافته را تثبيت مىكند ، مانند همان آب زلال موجوديت مخصوص به خود دارد و راه خود را پيش مىگيرد .\r\nبراى توضيح اين مطلب مىتوان گفت تعقل كه يكى از پديده هاى حيات است با اين كه وسايل و واحدهاى فعاليتش دائماً در دگرگونى است ، در عين وابستگى از نظر وسايل و واحدها استقلال هويت خود را حفظ مىكند ، همچنين وجدان و تصميم و تداعى معانى . اين پديده ها هرگز به جهت وابستگى وسايل و شرايط و واحدهاى مربوط به وجود و ميان طبيعى ، هستى مستند به خود را از دست نمىدهند ، مگر اين كه مغلوب عوامل\r\n","description":"","footnote":"","page_name":" 582 ","page_number":586},
  {"content":"\r\n\r\nقوىتر شوند و به كلى محو و نابود گردند .\r\nاين است دليل امكان هماهنگ ساختن استقلال و وابستگى در طول زندگانى .\r\nتفسير ابيات\r\nهم اكنون اى بلقيس ، بر خيز و بيا و در كاروانيان راه حق و حقيقت شركت نما زيرا روزى فرا خواهد رسيد كه لشكريان و مردم ، به حق پوشى تو آگاه گشته و از مقاصد تو روىگردان و با خصومت خواهند ورزيد . نزديكترين هوا خواهانت در بارگاه ترا بر خواهند كند و بالاتر از اينها جان عزيزت هشيار خواهد گشت و با خود تو دشمنى خواهد كرد .\r\nدر اين ذرات زمين و آسمان لختى بيانديش ، اين ذرات لشكريان فرمانبر خدا هستند .\r\nمگر نشنيده‌اى كه طوفان مرگبار و لشكر عاد چه كرد ؟ مگر نديدى كه طوفان نوح چگونه مردم تبه كار را طعمه مرگ ساخت ؟ مگر داستان فرعون و كينه توزى رود نيل را كه بالاخره نابودش ساخت ، نشنيده‌اى ؟ مگر قارون نبود كه اين زمين بىجان او را فرو بلعيد ؟ مگر تا كنون از پرندگان ابابيل كه پيلان سر مست ابرهه را از پاى در آوردند اطلاعى به دست نياورده‌اى ؟ داستان پشه ناچيز را مغز نمرود را متلاشى ساخت . به ياد بياور .\r\nسر گذشت سه سنگ ناچيز را كه داود به دست گفت و بر لشكريان دشمن انداخت و رخت زندگى آنان را پهنه هستى بر چيد ، در نظر بگير داستان نابودى دشمنان لوط را بوسيله سنگباران اسمانى و غوطه خوردن در آب سياه بشنو . . . اگر بخواهم در باره همين جمادات كه به اذن خداوندى پيامبران را يارى كردند توضيحى بدهم -\r\n\r\n( ( 790 ) ) مثنوى چندان شود كه چل شتر\r\nگر كشد عاجز شود از بار پر\r\n\r\n","description":"","footnote":"","page_name":" 583 ","page_number":587},
  {"content":"\r\nهمين دست و پاى عضوى كه امروز بىزبان و بىشعور جلوه مىكند ، فردا در روز رستاخيز -\r\n\r\n( ( 791 ) ) دست بر كافر گواهى مىدهد\r\nلشكر حق مىشود سر مىنهد\r\n\r\nاى انسان كه كارهاى دستى و فكرى تو همه و همه در راه ضد حق صورت مىگيرد -\r\n\r\nدر ميان لشكر اويى بترس\r\n\r\nتمام اجزاى وجودت در باطن لشكريان موافق مشيت حقاند ، اگر چه امروز از روى نفاق مطيع و تسليم اراده تو مىنمايند . تو در اين باره به دقت بيانديش .\r\n\r\n( ( 794 ) ) گر بگويد چشم را كاو را فشار\r\nدرد چشم از تو بر آرد صد دمار\r\n( ( 795 ) ) ور به دندان گويد او بنما و بال\r\nپس ببينى تو ز دندان گوشمال\r\n\r\nبرو در كتب طبى باب بيمارىها را بخوان -\r\n\r\nتا ببينى لشكر تن را عمل\r\n\r\nاصلا تو مىدانى با چه كسى خصومت مىورزى ؟ يقيناً نه ، زيرا اگر مىدانستى ، امكان خصومت ورزيدن از تو منتفى مىگشت .\r\nمن به تو توضيح مىدهم تا بدانى طرف خصومت تو كيست ؟ طرف خصومت تو جان جان عزيز تست ، زيرا كه هر يك از اجزاء وجودى تو جانى دارد كه با وسيله آن جان دستورات ربانى را در باره تو اجرا مىكند و تو در اين زندگانى جان آن اجزاء را بدشمنى با خود بر انگيخته‌اى ، و چون جان اجزاى تو مطيع محض جان آفرين است ، پس تو در حقيقت بخصومت با جان آفرين بر خاسته‌اى بلقيسا ، برو لشكريان ديو و پرى را كه دعواى قهرمانى دارند از پيرامون خود دور كن .\r\nبلقيسا ، اين ملك و سلطنت ظاهرى را رها كن و مرا درياب ، تو ار مرا كه وابسته مالك الملك مطلق هستم ، دريابى ، همه ملك هستى از آن تو خواهد بود .\r\n","description":"","footnote":"","page_name":" 584 ","page_number":588},
  {"content":"\r\nتو اكنون از از هويت خود اطلاعى ندارى و نمىدانى كه جز نقش سر در گرمابه چيزى نيستى ، پس از آن كه به بارگاه من راه بيابى و رهنمايى مرا به سوى بارگاه حق بپذيرى ، خواهى فهميد كه تو بدون پيوستن به من همان نقش بىاساس گرمابه بوده‌اى .\r\nاين قدر به سلطنت و ثروت و بىنيازى مغرور مباش ، زيرا -\r\n\r\n( ( 801 ) ) نقش اگر خود نقش سلطان يا غنى است\r\nصورت است از جان خود او بىچاشنى است\r\n\r\nاين انسان نماها اگر خود را براى ديگران نمىخواستند ، چه انگيزه‌اى به اين همه آرايش و پيرايش داشتند آرى -\r\n\r\nزينت او از براى ديگران\r\n\r\nآن همه جنب و جوش و حركت و سكون و چشم و دهان باز كردن و بستن تنها براى ديگران و از ديگران است و بس . در اين پيكار زندگى خود را چنان مىيازند كه « خود » را از ديگران تشخيص نمىدهند ، اى انسان روى سخنم با تو است ، به تو مىگويم :\r\n\r\n( ( 803 ) ) اى تو در پيكار خود را باخته\r\nديگران را تو ز خود نشناخته\r\n\r\nتو در هر شكل و وضع و مقامى كه خود را عرضه كنى و بگويى : اين منم ، اين خود من است ، من خودم هستم . سوگند به خدا كه دروغ مىگويى و آن تو نيستى ، عكس و امضاى ديگران است كه كتاب هستى ترا تشكيل داده است . اگر تو راست مىگويى ، بچه علت موقعى كه روح استقلال طلب تو لحظاتى ترا به خلوت و تنهايى دعوت مىكند ، در دريايى از اندوه غوطه ور مىگردى ؟ من علت اين اندوهگين شدنها را به تو مىگويم ، علتش اين است كه تو از ديگران كه ريشه و عنصر و امضاى هستى تو هستند ، جدا گشته‌اى ، تو مطابق همان اصل كه مىگويد :\r\n\r\nهر كسى كاو دور ماند از اصل خويش\r\nباز جويد روزگار وصل خويش\r\n\r\nاز اصل خويشتن كه ديگران هستند دور و مهجور مانده‌اى ، مگر اين موجود طفيلى كه مشاهده مىشود حقيقت تو است ؟ نه سوگند به خدا -\r\n","description":"","footnote":"","page_name":" 585 ","page_number":589},
  {"content":"\r\n\r\n( ( 806 ) ) اين تو كى باشى ، كه تو آن اوحدى\r\nكه خوش و زيبا و سر مست خودى\r\n\r\nتو آن موجود بىنظير هستى كه ذات تو خوش تو زيبا و مست « خود » است ، نه اين موجود طفيلى وابسته به ديگران تو -\r\n\r\n( ( 807 ) ) مرغ خويشى صيد خويشى دام خوش\r\nصدر خويشى فرض خويشى بام خويش\r\n\r\nمگر روح تو آن حقيقت مجرد قائم به خويشتن نيست ؟ آرى -\r\n\r\n( ( 808 ) ) جوهر آن باشد كه قائم با خود است\r\nآن عرض باشد كه فرع او شدست\r\n\r\nاگر تو همان حقيقت مجرد قائم به خويشتن هستى ، اگر تو واقعاً فرزند آدمى صفى الله هستى ، همه انسانهاى ديگر را در درونت جستجو كن ، چنان كه پدر تو آدم همه نسلهاى بىشمار خود را در « خود » داشت . تو در اين خم ناچيز كالبد طبيعى وابسته به ديگران چه مزيتى ديده‌اى كه در اقيانوس بىكران روحت وجود ندارد ؟ به من بگو ببينم .\r\nپايان قسمت اول از دفتر چهارم\r\nپنجم شهريور ماه 1352\r\n\r\n","description":"","footnote":"","page_name":" 586 ","page_number":590}
  ]