[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nهوالحى\r\nآيت نور\r\nيادنامهء\r\nعارف بالله وبأمرالله ، سيد الطائفتين\r\nحضرت علامه آية الله حاج سيد محمد حسين حسينى طهرانى\r\nأفاض الله علينا من بركات تربته\r\nجلد اول\r\nمؤسسهء ترجمه و نشر دورهء علوم و معارف اسلام\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nآيت نور : يادنامهء سيد الطائفتين ، عارف بالله و بأمرالله ، حضرت علامه آية الله حاج سيد محمد حسين حسينى طهرانى . . . - مشهد : علامهء طباطبائى ، 1427 ه‍ ق .\r\n- ج . : عكس رنگى .\r\nكتابنامه به صورت زيرنويس .\r\n1 . حسينى طهرانى ، سيد محمد حسين ، 1345 - 1416 ه‍ ق . - يادنامه ها . 2 . عارفان - قرن 14 . الف . عنوان : يادنامه . . . سيد محمد حسين حسينى طهرانى .\r\n5 ح / 8 / 280 BP\r\n5 ح / 8924 / 297\r\nشابك با جلد أعلا ( سلفون ) 5 - 79 - 6533 - 964\r\nشابك با جلد زركوب 9 - 80 - 6533 - 964\r\nISBN 964 - 6533 - 79 - 5\r\nISBN 964 - 6533 - 80 - 9\r\nآيت نور\r\nجلد اول\r\nگردآورى و تدوين : جمعى از فضلا\r\nطبع اول : ربيع الأول 1427 هجرى قمرى\r\nتعداد : 5000 نسخه\r\nليتوگرافى ، چاپ و صحافى : چاپخانهء دانشگاه مشهد\r\nناشر : انتشارات علامهء طباطبائى ، مشهد مقدس ، صندوق پستى 3559 - 91375\r\nتلفن 5592125 - 0511\r\nاين كتاب تحت إشراف \" مؤسسهء ترجمه و نشر دورهء علوم و معارف إسلام \" از تأليفات حضرت علامه آية الله حاج سيد محمد حسين حسينى طهرانى بطبع رسيده و كليهء حقوق آن محفوظ و مخصوص اين مؤسسه مى باشد .\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nهجم بهم العلم على حقيقة البصيرة وباشروا روح اليقين واستلانوا ما استوعره المترفون و أنسوا بما استوحش منه الجاهلون وصحبوا الدنيا بابدان أرواحها معلقة بالمحل الأعلى .\r\nأولئك خلفاء الله فى أرضه ، والدعاة إلى دينه\r\nآه ، آه ، شوقا إلى رؤيتهم !\r\nامواج علم بر اساس حقيقت ادارك و بصيرت بر آنها هجوم برد و به يكباره آنان را احاطه نمود ؛ و جوهره ايمان و يقين را به جان و دل خود مس كردند ؛ و آنچه را كه خوشگذرانها سخت و ناهموار داشتند نرم و ملايم و هنجار انگاشتند ؛ و به آنچه جاهلان از آن در دهشت و ترس بودند انس گرفتند\r\nفقط با بدن خاكى خود همنشين دنيا شدند با روح هائى كه به بلندترين قله از ذروه قدس عالم ملكوت آويخته بود ايشانند در روى زمين جانشينان خدا ، وداعيان بشر به سوى دين خدا .\r\nآه آه ، چقدر اشتياق زيارت و ديدارشان را دارم !\r\n( نهج البلاغه - حكمت 147 )\r\n\r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\nفهرست\r\n\r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n . \r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n . \r\n","description":"","footnote":"","page_name":" 15 ","page_number":15},
  {"content":"\r\n . \r\n","description":"","footnote":"","page_name":" 16 ","page_number":16},
  {"content":"\r\n . \r\n","description":"","footnote":"","page_name":" 17 ","page_number":17},
  {"content":"\r\n . \r\n","description":"","footnote":"","page_name":" 18 ","page_number":18},
  {"content":"\r\n . \r\n","description":"","footnote":"","page_name":" 19 ","page_number":19},
  {"content":"\r\n . \r\n","description":"","footnote":"","page_name":" 20 ","page_number":20},
  {"content":"\r\n . \r\n","description":"","footnote":"","page_name":" 21 ","page_number":21},
  {"content":"\r\n . \r\n","description":"","footnote":"","page_name":" 22 ","page_number":22},
  {"content":"\r\n . \r\n","description":"","footnote":"","page_name":" 23 ","page_number":23},
  {"content":"\r\n . \r\n","description":"","footnote":"","page_name":" 24 ","page_number":24},
  {"content":"\r\n . \r\n","description":"","footnote":"","page_name":" 25 ","page_number":25},
  {"content":"\r\n\r\n\r\nمطلع\r\nبِسْمِ اللَهِ الرَّحْمَنِ الرَّحِيمِ\r\n    اللَّهُ نُورُ السَّماواتِ وَ الْأَرْضِ مَثَلُ نُورِهِ كَمِشْكاةٍ فِيها مِصْباحٌ الْمِصْباحُ فِي زُجاجَةٍ الزُّجاجَةُ كَأَنَّها كَوْكَبٌ دُرِّيٌّ يُوقَدُ مِنْ شَجَرَةٍ مُبارَكَةٍ زَيْتُونَةٍ لا شَرْقِيَّةٍ وَ لا غَرْبِيَّةٍ يَكادُ زَيْتُها يُضِيءُ وَ لَوْ لَمْ تَمْسَسْهُ نارٌ نُورٌ عَلى نُورٍ يَهْدِي اللَّهُ لِنُورِهِ مَنْ يَشاءُ وَ يَضْرِبُ اللَّهُ الْأَمْثالَ لِلنَّاسِ وَ اللَّهُ بِكُلِّ شَيْءٍ عَلِيمٌ * فِي بُيُوتٍ أَذِنَ اللَّهُ أَنْ تُرْفَعَ وَ يُذْكَرَ فِيهَا اسْمُهُ يُسَبِّحُ لَهُ فِيها بِالْغُدُوِّ وَ الْآصالِ * رِجالٌ لا تُلْهِيهِمْ تِجارَةٌ وَ لا بَيْعٌ عَنْ ذِكْرِ اللَّهِ وَ إِقامِ الصَّلاةِ وَ إِيتاءِ الزَّكاةِ يَخافُونَ يَوْماً تَتَقَلَّبُ فِيهِ الْقُلُوبُ وَ الْأَبْصارُ * لِيَجْزِيَهُمُ اللَّهُ أَحْسَنَ ما عَمِلُوا وَ يَزِيدَهُمْ مِنْ فَضْلِهِ وَ اللَّهُ يَرْزُقُ مَنْ يَشاءُ بِغَيْرِ حِسابٍ .    \r\n( سورهء النّور ، آيات 35 - 38 )\r\nحضرت أمير المؤمنين عليه السّلام در تفسير آيه مباركه :  رِجالٌ لا تُلْهِيهِمْ تِجارَةٌ وَ لا بَيْعٌ عَنْ ذِكْرِ اللَّهِ  ، درباره صفات و علامات اولياى خدا ميفرمايند :\r\n. . . وَ مَا بَرِحَ لِلَّهِ - عَزَّتْ ءَالَآؤُهُ - فِى الْبُرْهَةِ بَعْدَ الْبُرْهَةِ وَ فِى أَزْمَانِ الْفَتَرَاتِ ، عِبَادٌ نَاجَاهُمْ فِى فِكَرِهِمْ وَ كَلَّمَهُمْ فِى ذَاتِ عُقُولِهِمْ ، فَاسْتَصْبَحُوا بِنُورِ يَقْظَةٍ فِى الأسْمَاعِ وَ الأبْصَارِ وَ الأفْئِدَةِ . يُذَكِّرُونَ بِأَيَّامِ اللَهِ ، وَ يُخَوِّفُونَ مَقَامَهُ بِمَنْزِلَةِ الأدِلَّةِ فِى الْفَلَوَاتِ .\r\nمَنْ أَخَذَ الْقَصْدَ حَمِدُوا إلَيْهِ طَرِيقَهُ وَ بَشَّرُوهُ بِالنَّجَاةِ ، وَ مَنْ أَخَذَ يَمِينًا وَ شِمَالًا ذَمُّوا إلَيْهِ الطَّرِيقَ وَ حَذَّرُوهُ مِنَ الْهَلَكَةِ ، وَ كَانُوا كَذَلِكَ مَصَابِيحَ تِلْكَ الظُّلُمَاتِ وَ أَدِلَّةَ تِلْكَ الشُّبُهَاتِ .\r\nوَ إنَّ لِلذِّكْرِ لأهْلًا أَخَذُوهُ مِنَ الدُّنْيَا بَدَلًا ، فَلَمْ تَشْغَلْهُمْ تِجَارَةٌ وَ لَا بَيْعٌ عَنْهُ ؛ يَقْطَعُونَ بِهِ أَيَّامَ الْحَيَوةِ ، وَ يَهْتِفُونَ بِالزَّوَاجِرِ عَنْ مَحَارِمِ اللَهِ فِى أَسْمَاعِ الْغَافِلِينَ .\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nوَ يَأْمُرُونَ بِالْقِسْطِ وَ يَأْتَمِرُونَ بِهِ ، وَ يَنْهَوْنَ عَنِ الْمُنْكَرِ وَ يَتَنَاهَوْنَ عَنْهُ .\r\nفَكَأَنَّمَا قَطَعُوا الدُّنْيَا إلَى الأَخِرَةِ و هُمْ فِيهَا ، فَشَاهَدُوا مَاوَرَآءَ ذَلِكَ . فَكَأَنَّمَا اطَّلَعُوا غُيُوبَ أَهْلِ الْبَرْزَخِ فِى طُولِ الإقَامَةِ فِيهِ ، وَ حَقَّقَتِ الْقِيَامَةُ عَلَيْهِمْ عِدَاتِهَا ، فَكَشَفُوا غِطَآءَ ذَلِكَ لأهْلِ الدُّنْيَا ، حَتَّى كَأَنَّهُمْ يَرَوْنَ مَا لَا يَرَى النَّاسُ وَ يَسْمَعُونَ مَا لَا يَسْمَعُونَ .\r\nفَلَوْ مَثَّلْتَهُمْ لِعَقْلِكَ فِى مَقَاوِمِهِمُ الْمَحْمُودَةِ وَ مَجَالِسِهِمُ الْمَشْهُودَةِ . . . ، لَرَأَيْتَ أَعْلَامَ هُدًى وَ مَصَابِيحَ دُجًى ، قَدْ حَفَّتْ بِهِمُ الْمَلَآئِكَةُ ، وَ تَنَزَّلَتْ عَلَيْهِمُ السَّكِينَةُ ، وَ فُتِحَتْ لَهُمْ أَبْوَابُ السَّمَآءِ ، وَ أُعِدَّتْ لَهُمْ مَقَاعِدُ الْكَرَامَاتِ فِى مَقَامٍ اطَّلَعَ اللَهُ عَلَيْهِمْ فِيهِ ، فَرَضِىَ سَعْيَهُمْ وَ حَمِدَ مَقَامَهُمْ . . . « 1 »\r\n« . . . و هميشه براى خداوند عزّت آلاؤه - در طول زمان‌هاى دراز از دهور و ايّام يكى پس از ديگرى و همچنين در ايّامِ فَترتى كه بين قيام دو پيامبر بزرگ بوده است ، بندگانى خاصّ و صالح بوده‌اند كه خداوند با الهام و القاء مطالب و مهمّات با افكار و انديشه‌هاى آنان بطور راز تكلّم ميكرده است و با بنياد عقول و ريشه و اصل نفوس آنها سخن مىگفته است . پس آنها با ديده بصيرت و نورِ بيدارى ، در گوش‌هاى خود و چشمهاى خود و دل‌هاى خود چراغ هدايت و معرفت افروختند .\r\nبه ياد مىآورند روزهاى خدا را براى مغتنم شمردن اعمال ، و مىترسانند از مقام حقّ تعالى در مواقف حساب . اين بندگان به منزله راهنمايانى هستند كه در وادى ظلمات مردم را به هدايت و عالم نور رهبرى كنند .\r\nكسى كه طريقه اعتدال و راه راست و مستقيم را در پيش گرفت ، او را در آن راه ستايش گويند و راهش را امضاء نموده و تأييد كنند و او را به نجات و رستگارى بشارت دهند ؛ و كسى كه از راه مستقيم انحراف ورزد و به راست و چپ بگرايد ، او را مذمّت نمايند و از هلاك و نابودى برحذر دارند و بيم دهند . اين بندگان خدا به منزله چراغ‌هاى درخشان وادىهاى ظلمتند ، و راهنمايان شبهه‌ها و شك‌ّها در ميان مردم\r\n\r\n\r\n","description":"","footnote":"\r\n( 1 ) « معاد شناسى » ج 2 ، ص 79 ، از « نهج البلاغة »\r\n","page_name":" 27 ","page_number":27},
  {"content":"\r\n\r\nآرى ، براى ذكر خدا و ياد خدا مردمى هستند كه به عوض اشتغال به دنيا و زينت‌هاى دنيا به ذكر خدا اشتغال ورزيده و آن را بدل از تعيّنات دنيويّه گرفته‌اند ، و هيچ تجارت و معامله‌اى آنان را از خدا و ذكر او به خود مشغول نمىكند . با ياد خدا ايّام زندگانى خود را مىگذرانند ، و با صداى بلند مردم را از معاصى و گناهان منع نموده و آواز ميدهند و در گوش‌هاى مردم غافل طنين مىاندازند . مردم را به عدالت امر مىكنند و خود نيز به عدالت رفتار مىنمايند ، و از كار زشت باز مىدارند و خود نيز به كار زشت دست نمىآلايند .\r\nچنان با اراده‌اى متين در راه وصول به مقام قرب قدم گذارده‌اند كه گوئى تمام عالم زندگى و دنيا را در هم پيچيده و در دلِ آخرت قرار گرفته‌اند ، و آنچه در پس پرده دنياست از امور عقبى و بهشت و جهنّم همه را در مقابل ديدگان خود مىبينند . و مثل آنكه آنان بر پنهانىها و خفاياى اهل برزخ در دوران مَكث در آن عالم اطّلاع دارند ، و قيامت با تمام خصوصيّات و وعده‌ها و وعيدها بر آنها متجلّى شده و به تحقّق رسيده است ، و در آن هنگام آنان پرده غيب را براى مردم دنيا پس زده و آنها را بر امور واقعه اطّلاع ميدهند . مثل آنكه آنها مىبينند چيزهائى را كه مردم دنيا نمىبينند ، و مىشنوند چيزهائى را كه مردم دنيا نمىشنوند .\r\nاگر تو آنها را در عقل خود تمثيل كنى و در فكر خود تصوير نمائى در مقام‌ها و موقف‌هاى پسنديده آنها و در مجلس‌هاى شايسته و عبادت آنها . . . ، در آن تمثيل عقلى و تصوير فكرى ايشان را خواهى ديد كه حقّا آنها عَلَم‌ها و نشانه‌هاى هدايتند ، و چراغ‌هاى درخشنده در تاريكىهاى جهالتند كه فرشتگان رحمت الهى گرداگرد آنها را فراگرفته و مقام سكينه و آرامش و امن و امان بر آنها فرود آمده است ، و درهاى آسمان به روى آنان گشوده شده ، و مراتب وصول به درجات عاليه و منازل فوز و كرامت در مقام منيعى كه خداوند در آن مقام بر آنها مطّلع است برايشان مهيّا گرديده است . پس ، از سعى و كوششى كه آنها در دنيا نموده‌اند خدا راضى شده است و آن را پسنديده و امضا كرده ، و مقام محمودِ آنان را ستوده و ستايش كرده است\r\n\r\n","description":"","footnote":"","page_name":" 28 ","page_number":28},
  {"content":"\r\n\r\n\r\nتقريظ آية الله حاج سيّد محمد صادق حسينى طهرانى\r\n\r\n","description":"","footnote":"","page_name":" 29 ","page_number":29},
  {"content":"\r\n . \r\n","description":"","footnote":"","page_name":" 30 ","page_number":30},
  {"content":"\r\n\r\n. . .\r\n\r\n","description":"","footnote":"","page_name":" 31 ","page_number":31},
  {"content":"\r\n\r\n. . .\r\n\r\n","description":"","footnote":"","page_name":" 32 ","page_number":32},
  {"content":"\r\n\r\n. . .\r\n\r\n","description":"","footnote":"","page_name":" 33 ","page_number":33},
  {"content":"\r\n\r\n. . .\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nبسم الله الرّحمن الرّحيم\r\nو صلَّى اللهُ على محمّدٍ و ءَاله الطّاهرين\r\nلاسيَّما ابنِ عَمِّه و وصيِّه و وزيرِه علىِّ بنِ أبى طالبٍ أميرِالمؤمنين\r\nوسيّدِ الوصيّين و قآئدِ الغُرِّ المُحجّلين\r\nو لعنةُ الله على أعدآئهم أجمعين من الأَن إلى قيام يوم الدّين\r\n مِنَ الْمُؤْمِنِينَ رِجالٌ صَدَقُوا ما عاهَدُوا اللَّهَ عَلَيْهِ فَمِنْهُمْ مَنْ قَضى نَحْبَهُ وَ مِنْهُمْ مَنْ يَنْتَظِرُ وَ ما بَدَّلُوا تَبْدِيلًا  « 1 »\r\nقال مولانا أميرُالمؤمنين عليه أفضلُ صلوات المصلّين :\r\nهَجَمَ بِهِمُ الْعِلْمُ عَلَى حَقِيقَةِ الْبَصِيرَةِ ، وَ بَاشَرُوا رُوحَ الْيَقِينِ ، وَ اسْتَلَانُوا مَا اسْتَوْعَرَهُ الْمُتْرَفُونَ ، وَ أَنِسُوا بِمَا اسْتَوْحَشَ مِنْهُ الْجَاهِلُونَ ، و صَحِبُوا الدُّنْيَا بِأَبْدَانٍ أَرْوَاحُهَا مُعَلَّقَةٌ بِالْمَحَلِّ الأعْلَى ؛ أُولَآئِكَ خُلَفَآءُ اللَهِ فِى أَرْضِهِ وَ الدُّعَاةُ إلَى دِينِهِ ؛ ءَاهِ ءَاهِ شَوْقًا إلَى رُؤْيَتِهِمْ . « 2 »\r\n\r\n\r\n","description":"","footnote":"\r\n( 1 ) آيه 23 ، از سوره 33 : الأحزاب\r\n( 2 ) « نهج البلاغة » ج 2 ، حكمت شماره 147 : « امواج علم بر اساس حقيقت ادراك و بصيرت بر آنها هجوم برده و به يكباره وجودشان را احاطه نمود ، و جوهره ايمان و يقين را به جان و دل خود مسّ كردند ، و آنچه را خوشگذرانها سخت و ناهموار داشتند نرم و ملايم انگاشتند و به آنچه جاهلان از آن در وحشت و ترس بودند انس گرفتند . فقط با بدن خاكى خود همنشين دنيا شدند و ارواحشان به بلندترين قلّه از ذروه قدس عالم ملكوت آويخته بود ؛ ايشانند در روى زمين جانشينان خدا و داعيان بشر به سوى دين خدا ؛ آه آه ، چقدر اشتياق زيارت و ديدنشان را دارم . »\r\n","page_name":" 35 ","page_number":35},
  {"content":"\r\n\r\nبهترين سلامها و پاكيزه‌ترين درودها بر روان پاك و مطهّر رسول مكرّم اسلام و خاندان گرامى او كه باب توحيد و طريق ولايت را بر جويندگان سُبل سلام و پويندگان صراط مستقيم گشودند ، و با بذل جان و مال خود شاگردانى را پروريدند كه هر يك از آنان درياى موّاجى از حقايق توحيديّه و چشمه جوشانى از عرفان و يقين بودند كه از صدر اسلام تا كنون تشنگان معرفت و طالبان لقاء حضرت حق را از ماء معين ولايت سيراب نموده‌اند .\r\nبدون شكّ يكى از برجسته‌ترين شاگردان مكتب نورانى اهل‌بيت سلام الله عليهم أجمعين در عصر حاضر مرحوم سيّد العرفآء الكاملين و عماد العلمآء العاملين آية الحقّ و العرفان و سند الإيمان و الإيقان فريد العصر و حسنة الدّهر السّابح فى بحر أحديّته و المتحقّق لعظمته و هيبته إنسان العين و عين الانسان الّذى لم يَأتِ بِمثلِه الزّمانُ آيت عظماى إلهى حضرت علّامه حاج سيّد محمّد حسين حسينى طهرانى أفاض اللهُ علينا من بركات تُربته بودند كه عمرى را در اعتلاى كلمه توحيد و تبيين و تثبيت ولايت كلّيّه إلهيّه صرف نموده و با تأليفات قيّمه « دوره علوم و معارف اسلام » و نيز تربيت سالكان و شوريدگان راه خدا سهمى بسزا در تدوين و نشر معارف حقّه إلهيّه و دستگيرى از نفوس مستعدّه ايفا فرمود .\r\nناطقه لسان در بيان شخصيّت والاى ايشان كليل ، و عقل از ادراك معانى و معارف متحقّقه در نفس شريفش عليل است . چگونه ممكن است كسى را كه از دائره حدّ و رسم بيرون جسته و خيمه و خرگاه خويش را در لا مكان زده است توصيف نمود ؟ ! سدره نشينى است كه طائر فكر بدانجا راه ندارد .\r\nامام صادق عليه السّلام ميفرمايد :\r\nالْعَارِفُ شَخْصُهُ مَعَ الْخَلْقِ وَ قَلْبُهُ مَعَ اللَهِ ، لَوْ سَهَا قَلْبُهُ عَنِ اللَهِ طَرْفَةَ عَيْنٍ لَمَاتَ شَوْقًا إلَيْهِ . وَ الْعَارِفُ أَمِينُ وَدَآئِعِ اللَهِ ، وَ كَنْزُ أَسْرَارِهِ ، وَ مَعْدِنُ نُورِهِ ، وَ دَلِيلُ رَحْمَتِهِ عَلَى خَلْقِهِ ، وَ مَطِيَّةُ عُلُومِهِ ، وَ مِيزَانُ فَضْلِهِ وَ عَدْلِهِ . قَدْ غَنِىَ عَنِ الْخَلْقِ\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nوَ الْمُرَادِ وَ الدُّنْيَا ، فَلَا مُونِسَ لَهُ سِوَى اللَهِ ، وَ لَا نُطْقَ وَ لَا إشَارَةَ وَ لَا نَفَسَ إلَّا بِاللَهِ وَ لِلَّهِ وَ مِنَ اللَهِ وَ مَعَ اللَهِ ؛ فَهُوَ فِى رِيَاضِ قُدْسِهِ مُتَرَدِّدٌ ، وَ مِنْ لَطَآئِفِ فَضْلِهِ إلَيْهِ مُتَزَوِّدٌ . « 1 »\r\nآرى اين است مقام و مرتبه عارف بالله و عالم به أمر الله . على أىّ حال به مقتضاى ما لا يُدرك كُلُّه لا يُترك كُلُّه چند سطرى در اين مقام قلمى گرديد .\r\nحضرت علّامه آية الله والد معظّم أعلى الله مقامه الشّريف از معدود اعاظمى بودند كه توانستند در عصر غيبت به لطف الهى و عنايت ولىّ الله الاعظم أرواحنا له الفدآء و به بركت تتلمذ نزد نوادر علماء و فقهاء و اولياء كامل پروردگار چنان بر قلّه فقه الله الأكبر ظفر يافته و در آن مقام منيع متمكّن گردند كه حتّى تصوّر آن براى غير اهل الله ميسور نخواهد بود .\r\nدر يك سفرى كه در سنّ شباب در معيّت ايشان به كربلاى معلّى مشرّف شديم روزى از محضر استاد بى نظيرشان حضرت آقاى حاج سيّد هاشم حدّاد سؤال كردم : آيا پدر ما به مقام فناء رسيده‌اند ؟ ايشان در جواب با حدّت و شدّت مكرّرا فرمود : از فانى هم بالاتر است ! و اين در حالى بود كه سنّ مرحوم\r\n\r\n\r\n","description":"","footnote":"\r\n( 1 ) « بحار الأنوار » ج 3 ، ص 14 : « جسم و ظاهر عارف با خلق است و قلب او با خدا ؛ اگر چنانچه طرفة العينى قلب او از خداوند منصرف شود از شدّت شوق به حق جان ميدهد . عارف امين ودايع الهى ، و گنجينه أسرار ، و معدن نور ، و دليل و راهنماى رحمت خداوند بر خلق او ، و مركب راهوار علوم ، و ميزان فضل و عدل خداست . تحقيقا از همه مخلوقات ، و هر خواسته و طلبى ، و از تمام دنيا بىنياز شده است ؛ بنابراين هيچ مونسى جز خدا نداشته ، و هيچ سخنى و اشاره و نَفَسى جز بواسطه خدا و براى او و در او و با او ندارد . عارف در باغهاى عالم قدس إلهى در تردّد و رفت و آمد است ، و از لطائف فضل و إنعام خداوند در مسير لقاى او توشه برميدارد . »\r\n","page_name":" 37 ","page_number":37},
  {"content":"\r\n\r\nعلّامه والد معظّم قدّس سرّه حدود چهل و هفت سال بود . و بر اهل بصيرت و باريافتگان حرم امن إلهى پوشيده نبود كه ايشان در سنوات آخر عمر به تمام معنى الكلمه در مقام بقاء بالله متمكّن بوده و جميع استعدادات نفس نفيسشان به منصّه فعليّت تامّه رسيده بود ؛ كما اينكه بارها به بنده فرمودند : كار من در اين دنيا تمام است و ماندن و رفتن براى من تفاوتى ندارد .\r\nآنچه در مدّت حيات نورانى حضرتشان بِالعيان از ايشان و از سيره مرضيّه آن بزرگوار مشاهده نموده‌ام در يكى دو كتاب نمىگنجد ؛ ولى به نحو اجمال دورى از هوا ، و توجّه تامّ به حقيقت توحيد ، و عدم تنازل از مقام وحدت ، و إحياء سنّت سنيّه رسول خدا ، و بذل وجود و همه شؤون وجودى براى إحياء حقّ و تبيين شريعت حضرت سيّد المرسلين و اثبات و تثبيت خلافت\r\nبلافصل مولانا أمير المؤمنين ، و ارشاد و دستگيرى از نفوس مستعدّه و دلسوزى خالصانه جهت آحاد از شيعيان أمير المؤمنين عليه السّلام ؛ مشهود سيره و روش آن بزرگ مرد الهى بود . فلِلّه دَرُّه و عليه أجرُه ، و سلامٌ عليه يومَ وُلد و يومَ مات و يومَ يُبعثُ حيًّا .\r\nبه حمد الله و المنّة اينك در دوازدهمين سال از ارتحال جانگداز مرحوم علّامه والد معظّم رفع الله درجتَه با تلاش و همّت جمعى از فضلاء و ارادتمندان آن فقيد سعيد حفَظهمُ الله و شَكر الله مساعيَهُم الجميلة اوّلين قدم در جهت معرّفى شخصيّت بى بديل ايشان برداشته شده است ، كه گرچه اين مقدار براى چنين هدف بلندى قاصر و قليل است ولى در نوع خود كارى است متقن و قابل استفاده ، على الخصوص كه همه مطالب منقوله ، از « دوره علوم و معارف اسلام » و سائر مكتوبات ايشان استخراج شده است . اميدواريم به عنايت حضرت حقّ و تأييدات مقام ولايت كلّيّه إلهيّه حضرت حجّة بن الحسن أرواحُنا لِترابِ مَقدمه الفِدآء و مدد باطنى آن راد مرد الهى هر چه زودتر مجلّدات بعدى\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nاين يادنامه تدوين شده و به طالبان علم و معرفت عرضه گردد ، إن شآء الله .\r\nو ءَاخِرُ دَعوانا أنِ الحمدُ لِلّهِ ربِّ العالَمين .\r\nاللهُمّ أعلِ درجتَه و احشُرهُ مع أجدادِه الطّاهرين و ءَابآئِهِ المعصومين ، و اجعَلنا فى الدّنيا مِن المُتمسّكين بهم و فى الأَخرةِ مِنَ الواردين علَيهم ، و عجِّل لِوليّك الفرجَ و اجعَلنا مِن أخصِّ أعوانِهِ و أنصارِه ، بِجاهِ محمّدٍ و ءَالِه الطّاهرين ءَامينَ يا ربَّ العالَمين .\r\nمشهد مقدّس رضوى على ثاويها آلاف التّحيّة و الثّنآء ، بيست و هشتم صفر الخير 1427 هجريّه قمريّه مصادف با داهيه عظماى رحلت رسول مكرّم اسلام صلّى الله عليه و آله و سلّم ، و أنا العبد الحقير الرّاجى رحمةَ ربِّه الغنىّ السّيّد محمّد صادق الحسينىّ الطّهرانىّ .\r\n\r\n","description":"","footnote":"","page_name":" 39 ","page_number":39},
  {"content":"\r\n\r\n\r\nديباچه\r\nهو النّور\r\nاى آيت نور ، و اى شاهد بزم حضور !\r\nاى جلوه حق ! و اى نور مطلق !\r\nعقل از فهم حقيقتت عليل است ، و زبان از بيان مديحتت كليل !\r\nبهتر آنكه حسن تو را در مرآت كلمات استاد بىبديلت\r\nحضرت حدّاد به تماشا بنشينيم كه در آن شب نورانى : شب\r\nعرفه ، در جمع ياران طريق » با بهجتى هر چه تمام‌تر فرمود :\r\nسيّد محمّد حسين ، سيّد الطّائفتين است\r\n( يعنى هم مجتهد در امر شريعت ، و هم مجتهد در امر طريقت ) « 1 » « 2 »\r\n\r\n\r\n","description":"","footnote":"\r\n( 1 ) اين توضيح ، عبارت خود حضرت آقا است كه تواضعاً به حدّاقل اكتفا نموده‌اند ؛ و إلّا اين جمله آقائى و والائى ايشان نسبت به همه مجتهدين در امر - شريعت و مجتهدين در امر طريقت را مىرساند\r\n( 2 ) همين كتاب ، ص 373\r\n","page_name":" 40 ","page_number":40},
  {"content":"\r\n\r\n\r\nمقدّمه\r\n\r\n","description":"","footnote":"","page_name":" 41 ","page_number":41},
  {"content":"\r\n . \r\n","description":"","footnote":"","page_name":" 42 ","page_number":42},
  {"content":"\r\n\r\nأعوذُ بِاللَهِ مِنَ الشَّيْطانِ الرَّجيم\r\nبِسْمِ اللَهِ الرَّحْمَنِ الرَّحيم\r\nالحمدُ للَّهِ ربِّ العالَمينَ وَ صلّى اللهُ على محمّدٍ و ءَالِه الطّاهِرينَ\r\nو لَعنةُ اللهِ عَلَى أعدآئِهم أجمَعين\r\nعن الرّضا عليه السّلام أنّه قال : قَالَ عَلِىُّ بْنُ الْحُسَيْنِ ( عَلَيْهِمَا السَّلَامُ ) :\r\n. . . الرَّجُلُ كُلُّ الرَّجُلِ نِعْمَ الرَّجُلُ ، هُوَ الَّذِى جَعَلَ هَوَاهُ تَبَعًا لأمْرِ اللَهِ ، وَ قُوَاهُ مَبْذُولَةً فِى رِضَآءِ اللَهِ ، يَرَى الذُّلَّ مَعَ الْحَقِّ أَقْرَبَ إلَى عِزِّ الأبَدِ مِنَ الْعِزِّ فِى الْبَاطِلَ - إلى أن قالَ :\r\nفَذَلِكُمُ الرَّجُلُ نِعْمَ الرَّجُلُ ؛ فَبِهِ فَتَمَسَّكُوا ، وَ بِسُنَّتِهِ فَاقْتَدُوا ، وَ إلَى رَبِّكُمْ بِهِ فَتَوَسَّلُوا ؛ فَإنَّهُ لَا تُرَدُّ لَهُ دَعْوَةٌ ، وَ لَا تُخَيَّبُ لَهُ طَلِبَةٌ . « 1 »\r\n« از حضرت امام رضا عليه السّلام روايت است كه فرمودند : حضرت امام زين العابدين علىّ بن الحسين عليهما السّلام فرمودند :\r\n. . . مرد تمام عيار و كامل ، مرد خوب و پسنديده ، آن كسى است كه ميل و هواى خود را تابع امر الهى قرار داده و قواى خويش را در رضاى حضرت حق\r\n\r\n\r\n","description":"","footnote":"\r\n( 1 ) « وسآئل الشّيعة » كتاب الصّلوة ، أبواب صلوة الجماعة ، باب 11 عدم جواز الاقتداء بالفاسق ، ح 14 ، و از طبع 20 جلدى : ج 5 ، ص 394 ، از « احتجاج » طبرسى ، ص 320 ؛ و متن كامل اين حديث را حضرت علّامه در آخر جلد هفتم « معاد شناسى » به نقل از « احتجاج » آورده‌اند .\r\n","page_name":" 43 ","page_number":43},
  {"content":"\r\n\r\nصرف مىكند . ذلّت و كوچكى در كنار حق را از عزّت و بزرگى همراه با باطل ، به عزّت ابدى نزديك‌تر ميداند تا اينكه فرمود : اينست مرد كامل و پسنديده ؛ پس به او متمسّك شويد ، و به سنّت و روش او اقتداء نمائيد ، و او را وسيله قرب به پروردگارتان قرار دهيد ؛ چرا كه دعاى چنين انسانى رد نمىشود ، و طلب و خواست او بىنتيجه نمىنماند . »\r\nخداوند علىّ أعلا فطرت انسان را به گونه‌اى قرار داده است كه براى رسيدن به رشد و كمال هميشه بدنبال مشاهده نمونه‌هاى عينى و خارجى است ، و ميخواهد مصاديق زنده و مجسّم رشد و تعالى يا ركود و سقوط را در شخصيّت‌هاى مختلف ببيند و موفّقيّت‌ها و شكست‌هايشان را تماشا كند و ثمرات تربيت‌هاى مثبت و منفى و تحقّق ارزشها و ضدّ ارزشها را بطور ملموس ادراك نمايد .\r\nآرى خداوند بزرگ ، آدمى را الگو طلب آفريده است و به همين جهت از يك سو اديان إلهى توسّط انبياء عليهم السّلام آورده شده تا هر يك از آنان به منزله تجسّم عينى شريعتى كه آورده‌اند اقناع كننده روح الگو طلبى و سرمشق خواهى انسان باشند ؛ و از سوى ديگر در تعاليم إلهى مخصوصا قرآن كريم مرتّبا از سرنوشت امّت‌هاى پيشين و انبياء عظام عليهم السّلام و دشمنانشان ياد مىشود تا نمونه‌هاى عينى مثبت و منفى در برابر انسانها مجسّم شوند و آنان پيش از تجربه امتثال يا مخالفت أوامر و نواهى و ارزيابى اثرات آن در زندگى خود شاهد ثمراتش در زندگى ديگران بوده و از آن درس لازم را بگيرند ؛ و اين است رمز تأكيد مكرّر قرآن بر تدبّر در تاريخ گذشتگان ، و اين است رمز تكرار داستانهاى قرآنى از زواياى مختلف كه خود بر آن تصريح نموده و ميفرمايد :  وَ تِلْكَ الْأَيَّامُ نُداوِلُها بَيْنَ النَّاسِ .  « 1 » « و ما اين روزگاران را در بين مردم\r\n\r\n\r\n","description":"","footnote":"\r\n( 1 ) قسمتى از آيه 140 ، از سوره 3 : ءَال عمران\r\n","page_name":" 44 ","page_number":44},
  {"content":"\r\n\r\nبه گردش در مىآوريم . »\r\nو أمير مؤمنان سلام الله عليه در ارزش تدبّر در تاريخ گذشتگان و درس‌گيرى از آن و در مقام بيان سيره عملى خود در اين زمينه به فرزندشان امام مجتبى عليه السّلام مىنويسند :\r\n. . . أىْ بُنَىَّ ! إنِّى و إنْ لَمْ أكُنْ عُمِّرْتُ عُمْرَ مَنْ كَانَ قَبْلِى ، فَقَدْ نَظَرْتُ فِى أَعْمَالِهِمْ وَ فَكَّرْتُ فِى أَخْبَارِهِمْ و سِرْتُ فِى ءَاثَارِهِمْ حَتَّى عُدْتُ كَأَحَدِهِمْ ، بَلْ كَأَنِّى بِمَا انْتَهَى إلَىَّ مِنْ أُمُورِهِمْ قَدْ عُمِّرْتُ مَعَ أَوَّلِهِمْ إلَى ءَاخِرِهِمْ ، فَعَرَفْتُ صَفْوَ ذَلِكَ مِنْ كَدِرِهِ وَ نَفْعَهُ مِنْ ضَرَرِهِ فَاسْتَخْلَصْتُ لَكَ مِنَ كُلِّ أمْرٍ نَخِيلَهُ وَ تَوَخَّيْتُ لَكَ جَمِيلَهُ وَ صَرَفْتُ عَنْكَ مَجْهُولَهُ . . . « 1 »\r\n« پسرم ! من اگرچه به اندازه پيشينيان خود عمر نكرده‌ام أمّا در رفتارشان نظر كردم و در أخبارشان انديشه نمودم و در آثارشان به سير و مطالعه پرداختم تا بدانجا كه همانند يكى از آنها شدم ، بلكه بالاتر : گويا در اثر آنچه از تاريخ آنان به من رسيده با همه آنها از اوّل تا آخرشان زندگى نموده‌ام ؛ پس قسمت زلال و مصفّاى زندگيشان را از قسمت تاريك و كدرش شناختم و سود و زيانش را دانستم و از هر أمرى غربال شده‌اش را براى تو انتخاب كردم و زيبايش را برايت برگزيدم و مجهولات آن را از تو دور داشتم » .\r\n\r\nدرخشش شخصيّتهاى ممتاز در تاريخ بشريّت\r\nاگرچه در تاريخ گذشتگان شخصيّت‌هاى مثبت و منفى مهم و شاخصى وجود دارند كه نگاه انسان را بيش از سائرين به خود جلب مىكنند ولى قطعا نگاه اصلى متوجّه چهره‌هاى مثبت و دريافت رمز موفّقيّت آنان در زندگى پر ثمرشان مىباشد ؛ و نگاه به زندگى و تاريخ انسانهاى منفى نظرى است فرعى\r\n\r\n\r\n","description":"","footnote":"\r\n( 1 ) « نهج البلاغة » نامه شماره 31 ، نامه حضرت أمير المؤمنين عليه السّلام به فرزندش امام حسن مجتبى عليه السّلام\r\n","page_name":" 45 ","page_number":45},
  {"content":"\r\n\r\nبراى شناخت پرتگاهها و لغزشگاههاى مسير و عوامل سقوط و اثرات خطرناك انحراف از مسير حقّ و فضيلت و اجتناب از آن ، از سوئى ، و شناخت دشمنان خدا در عصر و زمان خود جهت مقابله با ايشان از سوى ديگر . و اين است رمز بيان سرگذشت شيطان و فرعون‌ها و قارونها و نمرودها و أبو لهب‌ها و كفّار و منافقين در قرآن و پرداختن به شيوه حركت و زندگى آنان .\r\nو البتّه در تاريخ گذشتگان هستند ستارگان درخشانى كه در آسمان علم و معرفت و كسب كمالات و فضائل انسانى الهى خوش درخشيده‌اند و انسان را بطور طبيعى مجذوب خويش مىسازند ولى بسيار اندك هستند آنانى كه خورشيد فروزان آسمان توحيد و ولايت شدند و به اصطلاح قرآنى « رجل الهى » گشتند :  رِجالٌ لا تُلْهِيهِمْ تِجارَةٌ وَ لا بَيْعٌ عَنْ ذِكْرِ اللَّهِ  « 1 » ؛ كه قطعا آشنائى با زندگانى اين راد مردان الهى كه در مسير حركت إلى الله از خود گذشته و به او پيوستند و به همين جهت تمامى زواياى زندگيشان نورانى و درس گرفتنى است ، از ضرورتى غير قابل انكار برخوردار است .\r\nبراساس همين ديدگاه است كه حضرت رسول الله صلّى الله عليه و آله و سلّم در معرّفى بهترين كسى كه ميخواهد همنشين انسان باشد و آدمى با او طرح دوستى بريزد ميفرمايند :\r\nمَنْ ذَكَّرَكُمْ بِاللَهِ رُؤْيَتُهُ وَ زَادَكُمْ فِى عِلْمِكُمْ مَنْطِقُهُ وَ ذَكَّرَكُمْ بِالأخِرَةِ عَمَلُهُ « 2 » .\r\nاو بايد كسى باشد كه « ديدارش شما را به ياد خدا بيندازد و گفتارش بر\r\n\r\n\r\n","description":"","footnote":"\r\n( 1 ) صدر آيه 37 ، از سوره 24 : النّور : « مردانى كه هيچ تجارتى و هيچ خريد و فروشى آنان را از ياد خدا باز نميدارد . »\r\n( 2 ) « بحار الأنوار » ج 74 ، ص 186 ، حديث سوّم به نقل از « أمالى » شيخ طوسى\r\n","page_name":" 46 ","page_number":46},
  {"content":"\r\n\r\nعلم و معرفتتان بيفزايد و رفتار و كردارش شما را متوجّه آخرت سازد » .\r\nبر اساس آنچه به اجمال اشاره شد و انبوه آيات و روايات در شعاعى وسيع بدان تأكيد دارد - كه بر اساس رعايت اختصار حتّى از بيان فهرست گونه آنها صرف نظر نموديم - مطالعه و تدبّر و درس گرفتن از زندگى بزرگانى كه عمرى را بر عشق و عرفان الهى طى نموده و به مراحل بالاى توحيد و ولايت و تشرّف به حرم امن الهى موفّق شده و سرمست از تقرّب الهى گشته‌اند ، ضرورتى مضاعف مىيابد .\r\nاز اين رو در اين يادنامه به بررسى گوشه‌هائى از زندگى شخصيّت كم نظير و بلكه بىنظير دوره معاصر مرحوم حضرت علّامه آية الله حاج سيّد محمّد حسين حسينى طهرانى أعلى اللهُ مقامَه الشّريف مىپردازيم ؛ شخصيّتى كه از خصوصيّات و صفات ممتازى برخوردار بوده و در جمع بين علوم ظاهرى و باطنى در اوج قرار داشت و محضر بزرگان وادى معرفت و سلوك إلى الله را ادراك و در تحت تربيتشان آنچنان به منتهاى كمال الهى خويش نائل آمد كه زبان نورانيشان را به تمجيد و تحسين باز نمود :\r\nعلّامه طباطبائى ايشان را پاسدار مكتب تشيّع دانسته و بعنوان انسان كامل معرّفى نمودند . و حضرت حدّاد با بهجتى هر چه تمامتر ايشان را به « سيّد الطّائفتين » ملقّب فرمودند و مرحوم آية الله حاج شيخ محمّد جواد انصارى رحمة الله عليه در جواب نامه ايشان مرقوم فرمودند : « هر كس ( از شما ) جلوتر رفته بيايد مسابقه دهد ؛ اين گو و اين ميدان ! »\r\nاز اين روست كه رهبر فرزانه انقلاب در پيام تسليت رحلت جانگداز اين راد مرد الهى به گوشه‌اى از جايگاه رفيعشان چنين اشاره فرمودند :\r\n« . . . ايشان از جمله فرزانگان معدودى بودند كه مراتب برجسته علمى را با درجات والاى معنويّت و سلوك توأما دارا بودند ، و در كنار فقاهت فنّى و\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nاجتهادى به فقهُ اللهِ الأكبر نيز كه از مقوله شهود و محصول تجربه حسّى و مجاهدت معنوى است نائل گشته بودند . . . » « 1 »\r\nشخصيّتى كه لحظه‌اى از عمر پر فروغ خود را به غفلت و بىخبرى طى نكرده و براى رشد معارف الهى و سير و سلوك إلى الله بهترين استفاده‌ها را از عمر پر بركت خويش نمود و سرمشقى براى همه مشتاقان معرفت و لقاء خداوند گرديد .\r\n\r\nتذكّر چند نكته\r\nدر پايان اين گفتار به چند نكته لازم اشاره مىكنيم :\r\nنكته اوّل : با توجّه به شخصيّت الهى مردان خدا و گستردگى ابعاد وجوديشان و عجز و ضعف ما واماندگان از وصال كوى دوست و اسيران هواى نفس و شيطان از شناخت تمامى ابعاد زندگى نورانيشان ، در اين يادنامه سر رشته سخن را به دست خود حضرت آقا مىسپاريم و آنچه در لابلاى آثارشان به تناسب مقام ، مطالبى پيرامون شخصيّت خويش بيان فرموده‌اند را استخراج و در خطّ سيرى تاريخى ثبت نموده و نشانى همه موارد را در پاورقى ذكر خواهيم نمود .\r\nالبتّه در برخى مواضع كتاب ، مطالبى بطور پياپى از يك مصدر نقل مىشود ، كه نشانى آنها فقط به صورت كلّى و در ابتداء يا انتهاء مطلب آورده شده است .\r\nنكته دوّم : اولياء الهى كه از مدار نفس خارج شده و به مقام فناء فى الله رسيده‌اند هرگز سخنى از خود ندارند و آنجا كه از خويش سخنى مىگويند جز به إذن الله و براى بيان نعمت الهى و گرفتن درس لازم و ابلاغ پيامى ضمنى نيست ؛ كه اصولًا اينان در تحت تربيت قرآن و عترت صلوات الله عليهم\r\n\r\n\r\n","description":"","footnote":"\r\n( 1 ) پيام رهبر معظّم انقلاب به مناسبت ارتحال حضرت آقا در فصل آخر همين يادنامه مىآيد .\r\n","page_name":" 48 ","page_number":48},
  {"content":"\r\n\r\nأجمعين از أنانيّت رهيده و براساس حديث متّفقٌ عليه فريقين كه به حديث قرب نوافل معروف است به مقامى رسيده‌اند كه پروردگار ، خود دست و پا و چشم و گوش و زبان آنها مىشود يعنى أفعالى كه از آنها سر مىزند خدائى است . در حديث قدسى قرب نوافل پروردگار عالميان فرموده است : مَا تَقَرَّبَ إلَىَّ عَبْدٌ بِشَىْءٍ أَحَبَّ مِمَّا افْتَرَضْتُ عَلَيْهِ . و إنَّهُ لَيَتَقَرَّبُ إلَىَّ بِالنَّافِلَةِ حَتَّى أُحِبَّهُ ، فَإذَا أَحْبَبْتُهُ كُنْتُ سَمْعَهُ الَّذِى يَسْمَعُ بِهِ وَ بَصَرَهُ الَّذِى يُبْصِرُ بِهِ وَ لِسَانَهُ الَّذِى يَنْطِقُ بِهِ وَ يَدَهُ الَّذِى يَبْطِشُ بِهَا . . . « 1 »\r\nنكته سوّم : آنچه مرحوم حضرت علّامه در لابلاى آثارشان راجع به خود مطرح فرموده‌اند تنها گوشه‌اى از حقائق و وقايع است كه آن هم با هدفى كه در مطلب دوّم اشاره شده مطرح گرديده است ؛ و صد البتّه از همين مقدار ميتوان تا حدودى شخصيّت ايشان را شناخت و درسهاى لازم را برگرفت .\r\nنكته چهارم : اگرچه همانطور كه در نكته اوّل ذكر شد ما از شناخت اولياء خدا در همه أبعاد وجوديشان قاصر و عاجزيم ، ولى كوتاهى دستمان از نخل بلند مقامات توحيدى و عرفانى و مراتب سلوكى و عباديشان نسبت به جهات ديگر بيشتر است . با اين حال آن مقدارى هم از اين بُعد كه قابل شناخت است در اين مجموعه منعكس نشده است ؛ زيرا همچنانكه گذشت بناى اين جلد از\r\n\r\n\r\n","description":"","footnote":"\r\n( 1 ) « الله شناسى » ج 1 ، ص 283 ، از « اصول كافى » ج 2 ، ص 352 ، حديث 7 از كتاب ايمان و كفر ، بابُ من أذى المسلمينَ و احتقرهم : « هيچ بنده‌اى به سوى من تقّرب نمىجويد به چيزى كه در نزد من محبوبتر باشد از آنچه بر وى واجب نموده‌ام . و به طور حتم و يقين بنده من به سوى من تقّرب مىجويد با بجا آوردن كارهاى مستحبّ تا جائى كه من او را دوست دارم ؛ پس چون او را دوست داشتم ، من گوش او مىباشم كه با آن مىشنود و چشم او مىباشم كه با آن مىبيند و زبان او مىباشم كه با آن سخن مىگويد و دست او مىباشم كه با آن ميدهد و مىگيرد . . . »\r\n","page_name":" 49 ","page_number":49},
  {"content":"\r\n\r\nيادنامه ، معرّفى آقا از قلم خودشان و از لابلاى آثار خودشان است و ايشان همچون سائر أولياى إلهى در كتمان اين جنبه از شخصيّتشان اهتمام بيشترى داشتند . لذا بار ديگر به نارسائى اين يادنامه ، مخصوصاً در اين زمينه - كه بُعد غالب شخصيّت ايشان هم است - اعتراف مىكنيم .\r\nنكته پنجم : آنچه در اين مجموعه مىآيد ما را در شناخت ابعاد وجودى حضرت آقا مستغنى از راه‌هاى ديگر نمىسازد ؛ بلكه سرآغازى است براى تدوين مجلّدات بعدى يادنامه بر اساس محورهاى ديگر ، كه إن شآء الله در استمرار همين مجلّد عرضه خواهد شد .\r\nنكته ششم : اسلام داراى تقويم رسمى است و آن هم بر اساس سال قمرى مىباشد و نه شمسى ؛ و مرحوم علّامه قدّس سرّه نيز اين مطلب را در كتاب مستقلّى به نام « رساله نوين » با استناد به آيات و روايات تثبيت فرموده و خطّ سير تاريخى تبديل تقويم قمرى به شمسى توسّط دولت طاغوتى رضاخان پهلوى به دستور اربابان پليد او و استعمار كافر كه يكى از روشن‌ترين مظاهر دين ستيزى و نفى ارزشهاى الهى بود را به زيبائى تشريح و تجزيه و تحليل مىنمايند ، و مضرّات اين حركت را در گسيختگى از سابقه تاريخى و اسلامى و سقوط در وادى بىهويّتى و تحقّق شعار شوم جدائى دين از سياست ، و همچنين لزوم احياء سالنماى قمرى و بركات آن را به خوبى بيان مىكنند . و ما در بخش آثار علمى ايشان در همين يادنامه بدان اشاره خواهيم نمود ، إن شآء الله .\r\nبارى ايشان بر اساس همين حقيقت و پاىبندى به آن ، در تمامى آثارشان از تاريخ قمرى استفاده كرده و بر آن تأكيد دارند ؛ به همين جهت ما نيز در نقل كلمات ايشان بر اساس رعايت امانت بدون هيچگونه دخل و تصرّفى عمل نموده‌ايم . ولى چون فعلًا براى اكثر مخاطبان سالنماى شمسى آشناست و حوادث تاريخى را در اين ظرف زمانى مىشناسند در مواردى كه لازم بوده‌است\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nمعادل آن را به تاريخ شمسى در تعليقه آورده‌ايم تا خوانندگان گرامى با سهولت بيشترى در حال و هوا و فضاى زمانى وقوع حوادث قرار گيرند .\r\nنكته هفتم : حضرت آقا رضوان الله عليه كراراً ميفرمودند : ما در سيره أئمّه تشويق و ترغيب به تصوير بردارى نمىبينيم ، و با وجودى كه در آن موقع نقّاشان ماهرى هم بوده‌اند عكسى از أئمّه باقى نمانده است ، و اصولًا انبياء و اولياء إلهى آمده‌اند تا ما را از عالَم صورت به عالم معنى سوق دهند . بر همين اساس ايشان توجّه و گرايش به ظواهر را براى همگان على الخصوص سالكين إلى الله مضرّ ميدانستند و به همين جهت از تهيّه و تكثير تمثال خويش نهى ميفرمودند . لذا از درج عكس‌هاى متنوّع از ايشان در اين كتاب خوددارى و با اقتداء به سيره خودشان در تدوين يادنامه اساتيدشان : مرحوم علّامه طباطبائى و حضرت حدّاد رضوان الله عليهما صرفاً به درج دو تصوير در ابتداى كتاب اكتفا گرديد . و تكثير و انتشار اين تصاوير نيز شرعاً مجاز نمىباشد .\r\nنكته هشتم : نام شخصيّت‌هاى فراوانى بطور طبيعى و به مناسبت‌هاى مختلف در اين يادنامه برده مىشود كه رعايت ادب گفتارى و بيان القاب احترامى در همه موارد به علّت كثرت ياد آنان مقدور نيست و مطلب را از حال و هواى نقل تاريخى مىاندازد ، بدين جهت ضمن احترام و ارج نهادن به تمامى آن بزرگواران بدين نكته تأكيد مىنمائيم كه شخصيّت والاى آن عزيزان مورد احترام بوده و حذف القاب متداوله فقط به سبب علّتى كه ذكر شد مىباشد . و بر اين نكته نيز تأكيد مىنمائيم كه برخى از تعابير مخصوصا در مورد رهبر فقيد انقلاب و بنيانگذار جمهورى اسلامى أعلى اللهُ مقامَه الشّريف با توجّه به فضاى زمانى آن حوادث به كار رفته است .\r\n\r\n","description":"","footnote":"","page_name":" 51 ","page_number":51},
  {"content":"\r\n\r\n\r\nنگاهى گذرا به زندگانى مرحوم حضرت علّامه قدّس اللهُ نفسَه الزّكيّة\r\nعلّامه آية الله حاج سيّد محمّد حسين حسينى طهرانى فرزند مرحوم آية الله حاج سيّد محمّد صادق حسينى طهرانى در بيست و چهارم محرّم الحرام سال 1345 هجرى قمرى در طهران در خانواده‌اى اصيل و از اهل علم و تقوى ديده به جهان گشودند . ايشان از طرف مادرِ پدر از خاندان مجلسى كه داراى ستارگان پر فروغى همچون آيات بزرگ الهى : علّامه ملّا محمّد تقى مجلسى و علّامه ملّا محمّد باقر مجلسى و آية الله مجدِّد وحيد بهبهانى و آية الله علّامه سيّد مهدى بحرالعلوم و آية الله بروجردى قَدّس اللهُ أسرارَهم مىباشد و از طرف مادرِ مادر از خاندان ارزشمند حاج ملّا مهدى و حاج ملّا أحمد نراقى رضوان الله عليهما ميباشند .\r\nدوران كودكى و نوجوانى را تحت تربيت‌هاى دلسوزانه پدر بزرگوارشان گذرانيده پس از طىّ تحصيلات ابتدائى ، دوره آموزش متوسّطه را در رشته مكانيك و ماشين‌سازى با درخششى فوق العاده به إتمام رسانيدند ، و با وجود پيشنهادهاى بسيار براى ادامه تحصيل در خارج و پذيرش مسؤوليّت‌هاى مهم در رشته‌هاى مختلف ، سربازى إمام زمان عجّل الله تعالى فرجَه الشّريف و تحصيل علوم دينى را برگزيدند . و پس از آنكه در مشهد الرّضا عليه السّلام بدست مرحوم آية الله آقا ميرزا محمّد طهرانى - صاحب « مستدرك البحار » كه از بزرگان عصر و دائى پدرشان بود - عمامه گذارى نموده و به لباس علم و تقوى ملبّس گرديدند ، براى شروع علوم حوزوى در نوزده سالگى - در سال 1364 هجرى قمرى - عازم شهر مقدّس قم شده و در مدرسه حجّتيّه اقامت گزيدند .\r\nو در همان سالها به جمع اوّلين شاگردان علّامه طباطبائى رضوان الله عليه پيوسته و از خواصّ اصحاب ايشان گرديدند ، و در عرفان عملى و تفسير و\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nحكمت از خرمن پر فيض اين رَجُل الهى بهره‌ها بردند ؛ كه اين ارتباط نزديك و بهره‌ورى علمى و روحى تا پايان عمر نورانى ايشان استمرار داشت .\r\nهمچنين در حوزه مقدّسه قم از محضر بزرگانى مانند آية الله حاج شيخ عبد الجواد سدهى و آية الله حاج سيّد رضا بهاءالدّينى و آية الله حاج شيخ مرتضى حائرى و أعلامى همچون آية الله سيّد محمّد داماد و آية الله سيّد محمّد حجّت و آية الله حاج آقا حسين بروجردى رضوان الله عليهم أجمعين در سطوح مختلف استفاده‌هاى شايانى بردند و پس از هفت سال تلاش علمى و مجاهدات عملى به كسب درجات بالاى علم و معرفت و رشد روحى نائل آمدند .\r\nدر آغاز سال 1371 هجرى قمرى در بيست و شش سالگى با نظر و توصيه بزرگانى چون علّامه طباطبائى و آية الله شهيد شيخ محمّد صدوقى يزدى أعلى الله مقامهما براى تكميل تحصيلات خود عازم شهر عشق و ولايت ، مدفن پاك باب علم نبوى : نجف اشرف گرديده و به آستان بوسى و استضائه از درياى بىكران نور مولى الموحّدين أمير المؤمنين عليه و على أولاده أفضل صلوات المصلّين نائل آمدند ، و در فقه و اصول و حديث و رجال از بزرگان و الا مقامى همچون آية الله حاج شيخ حسين حلّى و آية الله حاج سيّد أبو القاسم خوئى و آية الله حاج سيّد محمود شاهرودى و آية الله حاج شيخ آقا بزرگ طهرانى قدّس اللهُ أسرارَهم استفاده‌هاى فراوانى برده و كمال علمى خويش را رشدى عظيم بخشيدند .\r\nدر همين دوران بنا به سفارش علّامه طباطبائى كه اوّلين استاد سلوكى ايشان بود با آية الله حاج شيخ عبّاس قوچانى وصىّ مرحوم آية الحقّ و العرفان حاج سيّد على آقاى قاضى قدّس الله نفسه الزّكيّة در مسائل سلوكى حشر و نشر داشتند و به مؤانست و مراوده با آية الله حاج سيّد جمال الدّين گلپايگانى و\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nتثبيت پايه‌هاى عرفان عملى خويش پرداختند ، و در طول مدّت اقامت در نجف اشرف از بيتوته هر شب پنجشنبه در مسجد سهله بهره‌ها بردند .\r\nمجاهده‌ها و مراقبه‌هاى مستمرّ و رياضتهاى شرعيّه تحت فيوضات حضرت أمير المؤمنين عليه السّلام و عنايات خاصّ حضرت سيّد الشّهداء سلام لله عليه سرانجام ايشان را به حضور انسان كامل و روح مجرّد و نادره دهر مرحوم حاج سيّد هاشم موسوى حدّاد رضوان الله عليه كه از اقدم و افضل شاگردان مرحوم آية الله حاج سيّد على آقاى قاضى أعلى الله مقامه الشّريف بود ، رسانيد و فصل نوينى در زندگيشان پديد آورد كه موجب به ثمر نشستن زحمات و مجاهدت‌هاى سلوكى و تحقّق به حقيقت توحيد و ولايت إلهيّه بود .\r\nدر سال 1377 هجرى قمرى در سى و سه سالگى پس از اتمام تحصيلات عاليه و رسيدن به درجه اعلاى اتقان در علوم عقلى و نقلى و كسب فضائل ظاهرى و باطنى ، جهت اداى تكليف و اقامه شعائر الهى و ترويج و گسترش توحيد و ولايت در امتحانى سخت و دشوار به اشاره مرحوم حضرت حدّاد رضوان الله تعالى عليه و امر حضرت آيةالله حاج شيخ محمّد جواد انصارى همدانى رحمة الله عليه به طهران بازگشتند و در مسجد قائم خيابان سعدى در سنگر محراب و منبر به نشر أحكام اسلام و ارشاد مردم و تهذيب و تزكيه نفوس مستعدّه و تبيين معارف الهيّه و دعوت به توحيد و ولايت و تصحيح و تعميق ارتباط مردم با قرآن و عترت پرداختند .\r\nتلاش مخلصانه و مستمرّشان با توجّه به ابعاد گسترده عملى و شدّت درجه اخلاص و نظم و پشتكار خستگى ناپذير و روحيّه تشكيلاتى كار كردن و ابتكاراتى كه در اداره مسجد به كار ميگرفتند و جلسات پر بارى كه شخصا اداره مىنمودند تأثيرى شگرف در ياران و شاگردانشان بجا گذاشت و مسجدشان را در آن سالهاى سرد و سياه حكومت طاغوتى همانند پناهگاهى روشن و پر فروغ\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nو زنده و پويا اسوه مساجد ديگر ساخت .\r\nدر خلال اين سالها ارتباط خود را با مرحوم آية الله شيخ محمّد جواد أنصارى و مرحوم حضرت آقاى حدّاد از طريق مكاتبات و مسافرتهاى متعدّد استمرار بخشيدند و در سايه دستورات إلهى اين بزرگواران مراحل ترقّى را يكى پس از ديگرى پيمودند تا نهايةً به بالاترين درجات معنوى رسيده و در اوج قلّه توحيد استقرار يافتند .\r\nايشان در آغاز ورود به طهران و استقرار در سنگر هدايت مردم اساسىترين كار را تشكيل حكومت اسلام دانسته و در راستاى حركت به سمت تحقّق آن به ايجاد جلسات همفكرى با علماى بزرگ و طرح و پىگيرى مسائل مختلف و مشكلات اين مسير طولانى پرداختند كه با رحلت آية الله بروجردى و تحرّكات اسلام ستيزانه حكومت شاه و قيام مردم به زعامت عالمان دينى و درخشش فوق‌العاده حضرت آية الله خمينى در اين صحنه حضرت آقا كه با ايشان سابقه آشنائى داشتند ارتباطى دقيق و محكم را پىريزى نموده قدم به قدم در مسير شروع و اوج‌گيرى نهضت به هم فكرى و همكارى گسترده پرداختند ، و ضمن جذب ياران مطمئن و متعهّد براى فداكارى در مسير حذف حكومت طاغوت و تحقّق حكومت اسلام از هيچ تلاشى دريغ نكردند ، و در مواقع حسّاس براى نجات رهبرى نهضت از زندان و اعدام فعّاليّتى وسيع و همه جانبه و مؤثّر را طرّاحى و اجرا نمودند .\r\nدر ادامه نهضت با توجّه به اصرارشان بر لزوم كار تشكيلاتى و منسجم و به دنبال تبعيد آية الله خمينى به نجف اشرف ، حركات روشنگرانه و مبارزات سياسى خويش را در قالبى ديگر و با پوشش‌هاى لازم ادامه داده و سالهاى تلخ و نفس‌گير دوره حكومت سياه طاغوت را با جنگى فرهنگى عليه طاغوتيان بسر آوردند و با ناكام گذاشتن نيروهاى اطّلاعاتى دشمن و نهايت استفاده از\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nفرصت‌هاى مناسب ، اهداف معرفتى و تربيتى خويش را به كرسى نشاندند .\r\nهنگاميكه با الطاف خاصّ الهى و عنايات حضرت بقيّة الله الأعظم أرواحنا فداه و توجّهات و أدعيه خالصانه اولياء الله و از جان گذشتگى و ايثار و اتّحاد مردم در پيروى از علماى دين براى تحقّق حكومت اسلام و تلاش پىگير و مخلصانه رهبر كبير انقلاب آية الله خمينى أعلى الله درجته و مبارزان و مجاهدان فى سبيل الله ، حكومت طاغوت سرنگون و نهضت پيروز گشت و جمهورى اسلامى تأسيس گرديد ؛ ايشان نيز در استمرار فعّاليّتهاى قبلى خود نهايت تلاش خويش را در شكل گيرى صحيح قانون اساسى به كار بستند و با تدوين و نشر نامه‌اى روشن و گويا و جامع ، خطاب به رهبر كبير انقلاب و بنيان گذار جمهورى اسلامى پيرامون پيش‌نويس قانون اساسى بر حاكميّت اسلام و محوريّت ولايت فقيه تأكيد و براى تصويب آن در مجلس خبرگان از راههاى مختلف كوشش نمودند .\r\nهمچنين براى تحقّق آرمان‌هاى بلند حكومت اسلام و حلّ مشكلات آينده نظام به ملاقاتهاى خصوصى با رهبر فقيد انقلاب روى آوردند كه چون ملاقاتها كوتاه و فرصت ناچيز بود نظرات و طرح‌هاى خويش را در قالب بيست پيشنهاد مهمّ و كليدى به مرحوم آية الله شهيد مطهّرى رضوان الله عليه كه از دوستان قديمى و شاگردان سلوكى ايشان به شمار مىآمدند براى ابلاغ به محضر آية الله خمينى ارائه نمودند .\r\nبارى ايشان پس از بيست و سه سال تلاش مستمرّ و مخلصانه در سال 1400 هجرى قمرى به امر استاد سلوكيشان مرحوم حدّاد قدّس الله سرّه به منظور مجاورت و آستان بوسى حضرت ثامن الحجج علىّ بن موسى الرّضا عليه آلاف التّحيّة و الثّنآء به مشهد مقدّس مهاجرت نموده و در مدّت پانزده سال پايانى عمر نورانى و پر بركت خويش لحظه‌اى از تلاش بىدريغ براى ترويج\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nتوحيد و ولايت و تربيت نفوس مستعدّه ، و دستگيرى از شوريدگان و عاشقان كوى دوست و تربيت طلّاب فاضل و عامل ، و تدوين و نشر « دوره علوم و معارف اسلام » فروگذار ننموده و آثار گرانقدرى در زمينه علوم و معارف اسلام بجاى گذاشتند همچون :\r\nالله شناسى ( سه جلد )\r\nامام شناسى ( هيجده جلد )\r\nمعاد شناسى ( ده جلد )\r\nتحقيق و شرح « رساله سير و سلوك منسوب به بحرالعلوم »\r\nرساله لبّ اللباب در سير و سلوك اولى الألباب\r\nتوحيد علمى و عينى\r\nمهر تابان\r\nروح مجرّد\r\nرساله بديعه\r\nرساله نوين\r\nرسالةٌ حولَ مسألة رؤية الهلال\r\nوظيفه فرد مسلمان در احياى حكومت اسلام\r\nولايت فقيه در حكومت اسلام ( چهار جلد )\r\nنور ملكوت قرآن ( چهار جلد )\r\nنگرشى بر مقاله بسط و قبض تئوريك شريعت دكتر سروش\r\nرساله نكاحيّه : كاهش جمعيّت ضربه‌اى سهمگين بر پيكر مسلمين\r\nنامه نقد و اصلاح پيش نويس قانون اساسى\r\nلَمعاتُ الحسين\r\nهديّه غديريّه : دو نامه سياه و سپيد\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nآرى ، اين عالم ربّانى و بزرگ مرد الهى با پشت سر گذاشتن چندين بيمارى سنگين و خطرناك كه آثار برخى از آنها تا پايان عمر مباركشان استمرار داشت ، لحظه‌اى از تلاش خدائى خود آرام نگرفت و سرانجام پس از هفتاد و يكسال مجاهده فى سبيل الله در صحنه‌هاى مختلف ، در روز شنبه نهم ماه صفر سال 1416 هجرى قمرى قالب بدن را رها كرده و به ملكوت اعلى پيوست .\r\nمقام معظّم رهبرى حضرت آية الله خامنه‌اى مدّ ظلّه العالى ضايعه رحلت ايشان را در پيامى بلند و رسا و با تعابيرى كم نظير تسليت گفتند ، و پيكر مطهّرشان پس از تشييع با شكوه علماء و طلّاب و با نمازى كه آية الله بهجت در صحن آزادى بر ايشان اقامه نمودند ، در قسمت جنوب شرقى صحن انقلاب ( عتيق ) در آستانه كفشدارى شماره 4 حرم مطهّر به خاك سپرده شد ؛ و همانگونه كه آرزوى قلبى خود را از قبل ابراز نموده بودند ، مرقدشان در ناحيه پائين پا و پشت سر حضرت امام علىّ بن موسى الرّضا عليه آلاف التّحيّة و الثّنآء زير پاى زائران بارگاه ملكوتى آن حضرت قرار گرفت . و السّلامُ عليه يومَ وُلِد و يومَ مات و يومَ يُبعَث حَيًّا .\r\nاينك با اعتراف به اينكه ترسيم همه ابعاد وجودى ايشان آنگونه كه لازم و شايسته است كارى سخت و دشوار و در عين حال ضرورى و سازنده مىباشد ، اوّلين گام در معرّفى چهره پاك و نورانيشان را به قلم شيوا و بيان زيباى خودشان سپرده‌ايم ، و در اين يادنامه در ضمن چند فصل اساسى به گوشه‌هائى از زندگى پر فروغشان كه در آثارشان بدان اشاره دارند خواهيم پرداخت .\r\n\r\n","description":"","footnote":"","page_name":" 58 ","page_number":58},
  {"content":"\r\n\r\n\r\nفصل اوّل : خاندان و عشيره\r\n\r\n","description":"","footnote":"","page_name":" 59 ","page_number":59},
  {"content":"\r\n . \r\n","description":"","footnote":"","page_name":" 60 ","page_number":60},
  {"content":"\r\n\r\n\r\n« خاندان پدرى »\r\nعلّامه آية الله حاج سيّد محمّد حسين حسينى طهرانى فرزند آية الله معظّم حاج سيّد محمّد صادق حسينى طهرانى فرزند آية الله العظمى سيّد ابراهيم طهرانى فرزند آقا سيّد على اصغر بن مير ابراهيم بن مير طاهر أعلى الله درجتهم ، در زمينه معرّفى شخصيّت ارزشمند خاندان پدرى خويش و اتّصال آن به بزرگان علماى شيعه مطالب مفيدى دارند كه به گوشه‌هائى از آن اشاره مىكنيم :\r\n\r\nآقا سيّد على اصغر\r\n« . . . مرحوم سيّد على اصغر طهرانى تاجر مقيم طهران و اصلًا طهرانى و از سادات دَرَكه « 1 » ، دو فرسخى طهران بوده ، و نسب ايشان منتهى به حضرت امام زاده سيّد ولىّ است « 2 » كه در دركه مدفون و مزار عامّ است . . . »\r\n\r\n\r\n","description":"","footnote":"\r\n( 1 ) در « لغت نامه دهخدا » از « فرهنگ جغرافيائى ايران » نقل كرده است كه : » دركه دهى است از بخش شميران شهرستان طهران واقع در 12 هزار گزى باختر تجريش با 742 تن سكنه ( طبق سرشمارى سال 1335 ه . ق ) . آب آن از رودخانه محلّى سرچشمه توچال و راه آن فرعى است . در كوه آن سنگ‌هاى الوانى وجود دارد كه براى موزائيك مورد استفاده است . «\r\n( 2 ) حضرت آقا در « جنگ خطّى 13 » ص 98 مىنويسند : » مرحوم پدر ما آية الله حاج سيّد محمّد صادق حسينى طهرانى ميفرمود : ما از اولاد حسن بن زيد بن علىّ ( بن الحسين عليهما السّلام ) هستيم . «\r\n","page_name":" 61 ","page_number":61},
  {"content":"\r\n\r\nايشان از چهار عيال داراى اولاد بودند . از يكى فرزندى بنام آقا سيّد حسين و خواهرش بنام زهرا « 1 » ، از ديگرى دو پسر بنامهاى سيّد أبو الحسن و سيّد جواد و يك دختر ، و از ديگرى فرزندى بنام آقا سيّد على اكبر فخر فاطمى فخر التّوليه كه در آستان مقدّس حضرت ثامن الأئمّه عليه السّلام عنوان توليت داشتند ، و از مرحومه جدّه بزرگ ما كه از سادات أخوى « 2 » بوده‌اند دو پسر بنامهاى آقا سيّد ابراهيم و آقا سيّد محمّد آوردند .\r\n\r\nآية الله سيّد ابراهيم طهرانى\r\n\r\nاستفاده از محضر ميرزاى بزرگ\r\nايشان در سال 1262 هجرى قمرى در طهران تولّد يافت و پس از فراگيرى مقدّمات و سطح ، در سال 1283 به نجف اشرف هجرت نموده و در رتبه درس اساتيد بزرگ قرار گرفت ، و پس از مهاجرت تاريخى ميرزاى بزرگ مرحوم آية الله مجدِّد : حاج ميرزا محمّد حسن شيرازى رحمة الله\r\n\r\n\r\n","description":"","footnote":"\r\n( 1 ) زهرا خانم به نكاح مرحوم فخر العلماء و الفقهاء آية الله سيّد ميرزا فخرالدّين سيّدى قمّى در آمد كه عالمى جليل و فقيهى نبيل بود . ايشان فرزند شيخ الإسلام آقا سيّد ميرزا أبو القاسم قمّى امام جمعه قم فرزند آقا سيّد ميرزا محمّد رضا فرزند آقا سيّد أبو طالب فرزند آقا سيّد ميرزا أبو المحسن بوده‌اند . مرحوم آقا سيّد أبو طالب امام جمعه قم سوّمين داماد مرحوم آية الله محقّق و فقيه و اصولى عظيم آقا ميرزا أبو القاسم جيلانى شفتى قمّى عالم علّام و صاحب « قوانين » و « جامع الشّتات » و « غنائم الأيّام » و كتب ديگر بوده‌اند . و بنابراين عمّه زادگان پدر ما ، از ناحيه پدر از أسباط صاحب قوانين ميباشند . ( برگرفته از تعليقه ص 90 « امام شناسى » ج 15 ؛ و « جنگ خطّى 7 » ص 163 و 164 )\r\n( 2 ) درباره علّت نامگذارى اين سادات به « أخوى » در كتاب « اختران فروزان رى و طهران » ص 398 گويد : « در اثر بروز دو كرامت از سر سلسله اين سادات : سيّد حسن تقوى ، اين لقب را سلطان محمّد شاه قاجار پدر ناصر الدّين شاه به ايشان داده و با او عقد اخوّت بسته است . »\r\n","page_name":" 62 ","page_number":62},
  {"content":"\r\n\r\nعليه « 1 » به سامرّاء ، ايشان نيز در سالهاى پيش از 1300 هجرى قمرى به سامرّا مهاجرت و ساليان دراز در آنجا توطّن و از مكتب او استفاده‌ها نمود و از شاگردان معروف و أصحاب خاصّ وى گرديد .\r\nايشان در اين دوران ، هم بحث با آية الله آقا سيّد محمّد فشاركى « 2 » و\r\n\r\n\r\n","description":"","footnote":"\r\n( 1 ) شرح حال مرحوم آية الله ميرزا محمّد حسن شيرازى آية الله ميرزا محمّد حسن شيرازى در سال 1230 هجرى قمرى در شيراز تولّد يافت و پس از طىّ مقدّمات در نوجوانى به حوزه عظيم اصفهان آمد ، و پس از استفاده از محضر بزرگان براى تكميل علوم خويش در سال 1259 به نجف اشرف هجرت نموده و ضمن استفاده از بزرگان علم و ادب ، از خواصّ صاحب جواهر و شيخ انصارى گرديد و پس از وفات شيخ زعامت عالم تشيّع را به عهده گرفت .\r\nوى براى اجراى مقاصد اصلاحى خود در سال 1291 به سامرّا مهاجرت نمود و با علم و تدبير الهى خويش خدمات شايسته‌اى انجام داد و در قضيّه تنباكو كه ايران در خطر سقوط كلّى قرار گرفته بود با فتواى تاريخى خود ضربه‌اى مهلك بر پيكر استعمار كافر انگليس وارد ساخت و قدرت مرجعيّت شيعه را متجلّى ساخت . در زمان او اسلام و تشيّع بار ديگر اقتدارى عظيم يافت و از اين رو به « مجدِّد » لقب گرفت . ( اقتباس از كتاب « هديّة الرّازى » تأليف شيخ آقا بزرگ طهرانى كه درباره مرحوم ميرزاى شيرازى تأليف شده است )\r\n( 2 ) . شرح حال مرحوم آية الله سيّد محمّد فشاركى فقيه محقّق آية الله سيّد محمّد فشاركى در سال 1253 هجرى قمرى در قريه « فشارك » از توابع اصفهان به دنيا آمد . در شش سالگى پدر را از دست داد و در يازده سالگى به كربلا مشرّف شد و تحت تكفّل برادر عالمش سيّد ابراهيم كبير قرار گرفت و ادبيّات و منطق را نزد وى و سپس فقه و اصول را نزد عدّه‌اى از علماء كربلا همچون فاضل اردكانى فرا گرفت .\r\nدر حدود سال 1286 به نجف اشرف مهاجرت نموده و در درس آية الله مجدّد حاج ميرزا محمّد حسن شيرازى حاضر شد ، و در سال 1291 كه ميرزا به سامرّاء مهاجرت نمود وى نيز استاد را همراهى كرد و از بهترين شاگردان و خواصّ ميرزا گرديد تا بدانجا كه هنگاميكه اشتغالات ميرزا بواسطه رياست عامّه‌اش زياد شد امر تدريس و تربيت شاگردان را به دو سپرد .\r\nپس از رحلت ميرزا ، افاضل از تلامذه آنمرحوم كه وى را أعلم ميدانستند از او خواستند كه متصدّى أمر مرجعيّت شود ، ولى وى نپذيرفت و ايشان را به آية الله ميرزا محمّد تقى شيرازى ارجاع داد و خود به نجف مهاجرت نموده و مشغول به تدريس شد ، و أفاضل طلّاب به درس ايشان روى آوردند تا بدانجا كه شكست در سائر مجالس درس آشكار شد . و سرانجام در ذو القعده الحرام سال 1316 هجرى قمرى رحلت نمود . ( « وقاية الأذهان » ص 143 تا ص 145 ؛ « الرّسائل الفشاركيّة » ص 5 تا ص 7 )\r\n","page_name":" 63 ","page_number":63},
  {"content":"\r\n\r\nآية الله آقا ميرزا محمّد تقى شيرازى « 1 » بود و بنا به نقل حضرت آقا از قول مرحوم والدشان اين سه تن پيوسته با هم ملازم و مباحث بوده‌اند .\r\nو نيز در اين أثناء ايشان به همسرى ربيبه ( دختر زن ) ميرزا در آمد و در حكم داماد وى شد .\r\nتوضيح آنكه مرحوم مجدّد با وجود عيال اوّل خود ( والده آقا سيّد محمّد ) و عيال دوّم خود ( والده آقا سيّد على ) با علويّه خانم ناظر « 2 » كه شوهر خويش مرحوم رجبعلى طهرانى را از دست داده و به همراه برادران عالم و\r\n\r\n\r\n","description":"","footnote":"\r\n( 1 ) شرح حال مرحوم آية الله ميرزا محمّد تقى شيرازى آية الله ميرزا محمّد تقى شيرازى در سال 1256 هجرى قمرى در شيراز متولّد شد و در سال 1271 به كربلا مهاجرت نموده و در حائر شريف حسينى نشو و نما كرد و پس از گذراندن مقدّمات علوم ، در درس فاضل اردكانى حاضر و نزد وى به حدّ كمال و براعت رسيد . و سپس در اوائل مهاجرين همراه با صديق و شريك بحث خود ، علّامه سيّد محمّد فشاركى اصفهانى به سامّرا مهاجرت نموده و از أعاظم تلاميذ و أركان بحث آية الله مجدّد شيرازى قرار گرفت و پس از وى عهده‌دار زعامت آن حوزه و نهايةً رياست عامّه گرديد . و در سال 1337 به كربلا مراجعت و با فتواى جهاد در برابر استعمار انگليس نقش اساسى در استقلال عراق را ايفا نموده و در سال 1338 با مرگى مشكوك و ناگهانى رحلت نمود . ( « نقبآء البشر » ج 1 ، ص 261 ، شماره 561 ؛ « علماء معاصرين » ، طبع بهار 1382 ، ص 206 ؛ « الأعلام » زر كلى ، ج 6 ، ص 288\r\n( 2 ) علويّه خانم ، امين و مورد اعتماد ميرزاى بزرگ و مسؤول نظارت بر مخارج داخلى خانه ميرزا بود ، و به همين جهت به لقب « ناظر » معروف گشت . وى در 1334 رحلت نمود . ( « نقبآء البشر » ج 2 ، ص 798 ، شماره 1298 )\r\n","page_name":" 64 ","page_number":64},
  {"content":"\r\n\r\nفاضل خود آقا سيّد زين العابدين طهرانى ( معروف به آقا سيّد آقا ) « 1 » و آقا سيّد محمّد تقى طهرانى و آقا سيّد مصطفى قنات آبادى و نيز به همراه فرزندان يتيمش دو پسر و دو دختر به نجف اشرف مهاجرت نموده بود ازدواج مىنمايد و فرزندان يتيم وى را در دامان پر مهر خود مىپرورد و آنان را همچون فرزندان خود تحت سرپرستى و تربيت مىگيرد ، به گونه‌اى كه براى آقا ميرزا محمّد طهرانى ( يكى از پسران علويّه خانم ) و پسر خودش آقا سيّد على درس خصوصى مستقل قرار ميدهد ، « 2 » و همچنين شهربانو خانم ، يكى از دختران مخدّره علويّه را كه ربيبه اوست به نكاح شاگرد مبرّز خويش آقا سيّد ابراهيم طهرانى در مىآورد ؛ و بدين لحاظ ايشان داماد ميرزا محسوب مىشوند .\r\nثمره اين ازدواج مبارك پنج پسر بنامهاى آقا سيّد محمّد صادق ( پدر حضرت آقا ) ، آقا سيّد محمّد كاظم ، آقا سيّد محمّد رضا ، آقا سيّد محمّد تقى ، و آقا سيّد على نقى ، و سه دختر بوده است .\r\nاز سوى ديگر علويّه خانم و سه برادرش فرزندان مرحوم مبرور آقا سيّد أبو القاسم طباطبائى زواره‌اى اصفهانى هستند كه ايشان نواده امير محمّد صالح حسينى خاتون آبادى ( داماد مجلسى دوّم و همسر دخترش فاطمه بيگم )\r\n\r\n\r\n","description":"","footnote":"\r\n( 1 ) اجمالى از شرح حال و آثار ايشان را مرحوم آقا شيخ آقا بزرگ طهرانى در « نقبآء البشر » ج 2 ، ص 798 ، شماره 1298 بيان كرده است .\r\n( 2 ) ميرزا داراى دو درس خصوصى و عمومى بودند كه هر دو ، تا زمان وفاتشان ادامه داشت . در مجلس خصوصى براى فرزند خود ، ميرزا على آقا و آقا ميرزا محمّد طهرانى درس مىگفتند . پس از مدّتى حاج ميرزا محمّد ( فرزند بزرگ ميرزا ) و آقا سيّد ابراهيم طهرانى نيز در اين بحث شركت ميكردند ؛ و اين در زمانى بوده كه درسهاى حاج ميرزا على آقا و آقا ميرزا محمّد طهرانى به قدرى بالا آمده بود كه تدريس ميرزا به آنان براى مرحوم آقا سيّد ابراهيم و آقا حاج ميرزا محمّد با وجود تفاوت سنّى بسيار ، قابل استفاده باشد .\r\n","page_name":" 65 ","page_number":65},
  {"content":"\r\n\r\nمىباشد ؛ و از اين رو نسب حضرت آقا از طرف مادر پدرشان شهربانو خانم به مرحوم علّامه مجلسى منتهى مىشود و مجلسيّين : ملّا محمّد تقى و ملّا محمّد باقر رحمة الله عليهما جدّ مادرى پدر حضرت آقا ميباشند كه بدين امر در آثار خود تصريح نموده‌اند . « 1 » و چون سادات طباطبائى بروجردى نيز از طرف مادر ، فرزندان ملّا محمّد صالح مازندرانى ( داماد مجلسى اوّل و همسر دختر عالمه و فاضله‌اش آمنه بيگم ) هستند رابطه نسبى با آية الله بروجردى و آية الله سيّد مهدى بحرالعلوم هم بر قرار مىشود . « 2 »\r\n\r\nهمراه با ميرزاى بزرگ\r\nبارى آية الله آقا سيّد ابراهيم طهرانى ساليان متمادى از محضر پر فيض ميرزاى بزرگ بهره مىبَرد و مدارج عاليه علم را طى نموده از أفاضل علماء و أصحاب بحث وى ميگردد و پس از ازدواج با ربيبه ميرزا جزء مقرّبان و اهل بيت ايشان گرديده متصدّى امور شخصى و اموال مرحوم مجدِّد نيز ميگردد ، به گونه‌اى كه منازلى را كه ميرزاى بزرگ در سامرّاء براى برخى فضلا بنا ميكردند همه با مهندسى و نظارت و تقويم و مديريّت او انجام مىگيرد ، و اين هميارى و همراهى با استاد كه از زمان هجرتشان به سامرّاء شروع شده بود تا زمان ارتحال ميرزا در سال 1312 هجرى قمرى استمرار مىيابد .\r\n\r\n\r\n","description":"","footnote":"\r\n( 1 ) « مهر تابان » ص 55 ؛ « روح مجرّد » ص 200 ؛ « امام شناسى » ج 14 ، ص 205\r\n( 2 ) حاج ميرزا أبو الحسن شريف عسكرى دائى زاده پدر حضرت آقا مىگفتند : آية الله بروجردى هر وقت مرا ميديدند ميفرمودند : ما با شما از طرف مادر قوم و خويش هستيم و شما بنى أخوال پسر دائىهاى ما هستيد . و همچنين قرآن مرحوم مجلسى بعنوان ميراث گرانبهاى ايشان در اين خاندان بوده است كه در سفر خراسان توسّط راهزنان به همراه اموال دگرى غارت مىشود . ( اقتباس از « رسالة بديعة » ص 110 ، تعليقه 4 ؛ و « جُنگ خطّى 7 » ص 24 )\r\n","page_name":" 66 ","page_number":66},
  {"content":"\r\n\r\nايشان پس از رحلت استاد بزرگ خود هشت سال ديگر نيز در سامرّاء مىمانند و به تلاشهاى علمى و عملى و رسيدگى به امور ادامه ميدهند و در سال 1320 براى زيارت حضرت ثامن الحجج علىّ بن موسى الرّضا عليه آلاف التّحيّة و الثّنآء به ايران باز ميگردند ، و به جهت عواملى كه مانع بازگشت ايشان به عتبات عاليات مىشود در طهران اقامت نموده و به رسيدگى به امور شرعيّه مردم مىپردازند . مدّت توقّف ايشان در عتبات عاليات ( نجف اشرف و سامّراء ) مجموعا سى و هفت سال بوده است .\r\n\r\nسيماى ظاهرى و سيره عملى\r\nحضرت آقا در معرّفى سيماى ظاهرى و بيان گوشه‌هائى از سيرت عملى جدّ بزرگوار خود چنين مىنويسند :\r\n« . . . مرحوم جدّ ما آقا سيّد ابراهيم مردى بلند قامت ، قوىّ الهيكل ، بسيار زيبا و با جلالت و ابّهت ، و متعبّد و زاهد و مُعرض از دنيا و بلند نظر و كريم الطّبع و واسع الصّدر بود . اهالى طهران از پيرمردها كه ايشان را زيارت كرده‌اند داستانهائى نقل مىكنند . . . «\r\nآنگاه نمونه‌هائى را كه هر كدام نشانه روح و الا و نفس دنيا گريز ايشان است بيان مىكنند :\r\n. . . ايشان براى حفظ آبروى مؤمن ورشكسته‌اى مبلغ پنج هزار تومان آن دوران كه شايد معادل چند ميليون الآن بوده است را جهت تصفيه حقوق مردم به وى پرداخت مىكنند ، و در حالى كه همان شب چراغ منزلشان بعلّت نداشتن لوله خاموش بوده ، ايشان براى خريد لوله چراغ لامپا حتّى صد دينار ( معادل يك دهم ريال ) هم از اين پول كلان كه از وجوهات شرعيّه بوده بر نمىدارند .\r\nو ديگر آنكه : تمام منازلى را كه در سامّرا براى فضلاء طلّاب ساخته بودند و تمام ملك ايشان بوده و حتّى منزل شخصى خود را در سفر اخيرشان به سامّرا\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nهمه را به فرزند مرحوم ميرزاى بزرگ آية الله حاج ميرزا على آقاى شيرازى به يك سير نبات مصالحه مىكنند .\r\nو ديگر آنكه : چون با هم شاگردى و هم مباحثه خود الفت و صميميّت فوق‌العاده‌اى داشتند و حقّا مردى دور از شهرت و سُمعه و شخصيّت طلبى بودند كتاب « حاشيه بر مكاسب » و بحث‌هاى « خلل صلوة » و « صلوة جماعت » مرحوم آقا ميرزا محمّد تقى شيرازى را ، با آنكه گفته مىشود اغلب به قلم ايشان است ، جمع‌آورى نموده و همه را به نام رفيق صديق خود طبع مىكنند ، و براى خود فقط نام « ساعى در جمع‌آورى » ميگذارند ، كما اينكه در پشت اوّلين صفحه حاشيه بر مكاسب مرحوم شيرازى مطبوع است .\r\n\r\nرحلت و مدفن\r\nبارى آية الله آقا سيّد ابراهيم طهرانى پس از عمرى پر بركت و تلاش و بجاى گذاشتن آثار قلمى متعدّدى شامل تأليف بسيارى از مباحث اصول فقه و بعضى از مسائل فقهيّه ، كه البتّه هنوز هيچ كدام به طبع نرسيده است ، و استنساخ چندين اصل از اصول شيعه مانند كتاب « عروس » و « مصادقة الإخوان » صدوق ، و پس از سالها كار علمى و تربيتى در نجف و سامرّاء و پس از دوازده سال تبليغ اسلام و نشر معارف و رسيدگى به امور مردم در طهران در سال 1332 هجرى قمرى پس از هفتاد سالگى روحش به ملكوت أعلى پرواز مىكند و خواصّ از اهل علم و توده مردم را به داغ مىنشاند ، و جنازه ايشان پس از تعطيل عمومى طهران با شكوه فراوان با عمارى و كالسكه به قم حمل شده و در وسط ايوان آئينه صحن بزرگ حضرت معصومه سلام الله عليها به خاك سپرده مىشود . رحمة الله عليه رحمةً واسعةً . « 1 »\r\n\r\n\r\n","description":"","footnote":"\r\n( 1 ) مطالب اين فصل تا اينجا برگرفته از « جُنگ خطّى 7 » ص 161 تا ص 164 و ص 24 و ص 96 و « جُنگ خطّى 25 » ص 368 و 369 مىباشد .\r\n","page_name":" 68 ","page_number":68},
  {"content":"\r\n\r\n\r\nآية الله ميرزا محمّد طهرانى عسكرى\r\nپدر ايشان مرحوم رجبعلى طهرانى و مادر بزرگوار ايشان علويّه خانم ناظر مىباشد . وى در سال 1281 هجرى قمرى متولّد شد و پس از ازدواج مادرش با ميرزاى بزرگ در دامان پر مهر و لطف او قرار گرفت و چهارده سال از محضر پر فيض و سازنده‌اش بهره برد و مدارج تربيتى و علمى را پشت سر گذاشت . او با اينكه هنگام رحلت استادش ميرزاى شيرازى سى و يك سال بيشتر نداشت ، ولى بخاطر عنايت ايشان و تشكيل درس خصوصى و توجّه فوق‌العاده به وى زمنيه‌هاى رشد و تعالى در ايشان به بهترين وجه فراهم شد تا آنكه مراحل عالى علمى و عملى را طى نموده و با تشكيل كتابخانه‌اى عظيم و تدوين آثارى ارزشمند و كار آمد به نشر معارف الهى پرداخت و در حفظ آثار بزرگان تلاشى ستودنى نمود . و با تربيت فرزندان عالم و وارسته و انتخاب دامادهاى عالم و عامل نسلى نورانى و پر بركت بجاى گذاشت . « 1 »\r\nهمانگونه كه گذشت ، ايشان دائى پدر حضرت آقا و مورد علاقه و توجّهشان ميباشند كه در آثارشان از ايشان به عظمت و بزرگى ياد مىكنند ؛ و اكنون به نمونه‌هائى از آن اشاره مىكنيم :\r\n\r\nدور انديشى و غيرت دينى\r\nآية الله ميرزا محمّد طهرانى عسكرى از بزرگان علم و عمل است كه در حفظ آثار اهل بيت عليهم السّلام همّتى عالى داشت و از اين رو به تكميل كتاب\r\n\r\n\r\n","description":"","footnote":"\r\n( 1 ) از آن جمله است علّامه حاج سيّد مرتضى عسكرى عالم و محقّق بزرگ معاصر و صاحب آثار فراوانى همچون « عبد الله بن سبا » و « صد و پنجاه صحابه ساختگى » و « نقش عايشه در تاريخ اسلام » و . . . كه نوه دخترى محدّث عظيم آية الله ميرزا محمّد طهرانى مىباشد . ( « امام شناسى » ج 13 ، ص 171 )\r\n","page_name":" 69 ","page_number":69},
  {"content":"\r\n\r\nارزشمند جدّ أعلاى خويش مرحوم مجلسى أعلى الله مقامه الشّريف همّت گماشت و كتاب « مستدرك بحار الأنوار » را تأليف نمود .\r\nمرحوم علّامه درباره دور انديشى و تيزبينى او در حفظ آثار علمى بزرگان و فهم خطر مستشرقان در غارت آثار علمى و كتب ارزشمند شيعى داستانى را به مناسبت ذكر كتاب « الدُّرّ النَّظيم » در جلد نهم « امام شناسى » ، نقل مىكنند كه ديدنى و درس گرفتنى است . ايشان پس از نقل سخن شيخ آقا بزرگ طهرانى راجع به نسخ خطّى « الدّرّ النّظيم » و اينكه يكى از آنها در كتابخانه مرحوم كُبّه بود و او را ميرزا محمّد طهرانى در سامرّاء خريد مىنويسند :\r\n\r\nرد نمودن آية الله طهرانى درخواست مستشرق اروپائى را نسبت به فروش كتاب « الدّرّ النّظيم »\r\n« أقول : چون مطلب به اينجا رسيد ، داستانى را خوبست ذكر كنيم .\r\nگويند : از صدر اسلام تا به حال در سيره رسول خدا صلّى الله عليه و آله و سلّم كتابهاى مختلفى نوشته شده است ولى در سيره ائمّه دوازده‌گانه شيعه كمتر كتابى تأليف شده است . و كتاب « الدّرّ النّظيم فى مناقب الأئمّة اللهاميم » « 1 » از آن كتابهاى نادر و نفيس است كه در اين رشته تحرير شده است . و نسخ اين كتاب به تدريج از بين رفته و فقط چند نسخه از آن در دست است كه يكى از آنها متعلّق به كتابخانه كُبّه بود كه بعد از رحلت آن مرحوم به كتابخانه مرحوم دائى پدر ما آية الله علّامه آقا ميرزا محمّد طهرانى - رضوان الله عليه - نزيل و مقيم سامرّاء منتقل شد .\r\nدائى زاده پدر ما حجّة الإسلام آقاى حاج ميرزا أبو الحسن شريف عسكرى\r\n\r\n\r\n","description":"","footnote":"\r\n( 1 ) « الدّرّ النّظيم فى مناقب الأئمّة اللهاميم » نوشته شيخ جمال الدّين يوسف بن حاتم شامى شاگرد محقّق حلّى متوفّاى 676 و مُجاز از سيّد رضىّ الدّين علىّ بن طاووس حلّى متوفّاى 664 است . اين كتاب در باب خود بسيار جليل است . و در آن از دو كتاب « مدينة العلم » و « النّبوّة » شيخ صدوق كه فعلًا موجود نيست نقل مىكند ، كه معلوم مىشود نسخه‌اى از اين دو كتاب نزد او بوده است . ( « الذّريعة » ج 8 ، ص 86 )\r\n","page_name":" 70 ","page_number":70},
  {"content":"\r\n\r\nدام توفيقه براى حقير نقل كرد كه :\r\nبعد از ارتحال مرحوم كبّه ميخواستند كتابخانه او را حراج كنند . مرحوم پدرم از سامرّاء مرا براى خريدن بعضى از مخطوطات از جمله همين كتاب به كاظمين فرستاد و فرمود : به هر قيمتى كه شده است اين كتاب را بخر . من به كاظمين آمدم و در موقع حراج كتابخانه اين كتاب را به قيمت گزافى خريدم و با سائر كتابهاى خريدارى شده به سامرّاء آوردم و جزء كتابهاى كتابخانه پدرم شد .\r\nمدّتى زياد نگذشته بود كه يك روز كليد دار حرم عسكريّين عليهما السّلام كه مردى سنّى مذهب بود به من گفت : « يكى از مستشرقين آمده است و در منزل ما وارد شده كه از پدر شما سؤالاتى درباره علوم دارد . شما از پدرت اجازه بگير تا به خدمتش برسد . » من به پدرم مرحوم آية الله آقا ميرزا محمّد طهرانى گفتم . پدرم فرمود : مانعى ندارد ، هر وقت ميخواهد بيايد . من به كليددار گفتم و فردا صبحِ آن روز ، كليد دار در معيّت آن مستشرق به منزل پدرم آمد و در كتابخانه پدرم كه محلّ مطالعه و كتابت او بود وارد شدند و نشستند . و آن مستشرق درباره بعضى از علوم و كتب ، مطالبى پرسيد و ايشان جواب گفتند ؛ و در آخر الأمر از كتاب « الدّرّ النّظيم » و مؤلّف آن و خصوصيّات محتواى آن پرسيد و ايشان جواب دادند ؛ و سپس گفت : آيا شما آن كتاب را داريد ؟ پدرم فرمود : آرى . گفت : آيا مىشود من ببينم ؟\r\nپدرم فرمود : آرى ! أبو الحسن برخيز و فلان كتاب را كه در فلان نقطه از قفسه فلانى است به ايشان بده . من برخاستم و كتاب را برداشتم و در برابر او گذاردم .\r\nاو كتاب را برداشت و صفحات آن را به دقّت ملاحظه كرد ، و كاغذ جدول كشى شده و صفحات و جلد آن را به دقّت ديد و سپس كتاب را بست و روى زمين گذارد و گفت : اين كتاب را ميفروشيد ؟ پدرم فرمود : نه .\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nگفت : من از شما خواهش ميكنم به هر قيمتى كه شده است به من بفروشيد ! پدرم فرمود : نه ، نمىشود ! گفت : شما ملاحظه قيمت آن را نكنيد ، به هر قيمتى كه بفرمائيد و به هر ميزان كه بالا باشد من خريدار اين كتابم .\r\nپدرم فرمود : اين كتابخانه را مىبينيد ؛ اگر از فرش تا سقف آن را از ابريز صافى ( طلاى خالص ) كنيد نمىفروشم !\r\nآن مرد مأيوس شد و برخاست و با كليد دار رفت ، و من كتاب را برداشته و در جاى خود گذاردم . فرداى آن روز كليد دار به من گفت : اين مرد طالب اين كتاب است و از مغرب اروپا براى خريدن اين كتاب آمده است و چون ميدانسته‌اند كه اين كتاب جزو مكتبه مرحوم كبّه است و اينك به مكتبه آقا ميرزا محمّد طهرانى انتقال يافته است لذا با توسّط مقامات بغداد يكسره به سامرّاء آمده و در منزل ما وارد شده است و از من تقاضا كرده است كه اين كتاب را وساطت نموده و براى او بخرم ، و مطمئن باشيد كه هر مقدارى كه شما بخواهيد و بگوئيد ، او خريدار است .\r\nمن در جواب كليددار گفتم : اين كتاب ناموس است ؛ ناموس اسلام است . آيا كسى ناموس خودش را به اجنبى ميفروشد ؟ ! آيا شما حاضريد ناموس خود را ، زن و حرم خود را بفروشيد ، گرچه به گزاف‌ترين قيمت‌ها باشد ؟ ! گفت : نه ! گفتم : اهمّيّت اين كتاب از ناموس خانوادگى بيشتر است ؛ چون اين ناموس دين و شريعت و ناموس اسلام است و كتاب خطّى منحصر به فرد است .\r\nكليددار از خريدن اين كتاب مأيوس شد و به مستشرق قضيّه را گفت . او هم فهميد كه پدرم تعصّب دين دارد و به هيچ وجه كتاب را نخواهد فروخت فلهذا از سامرّاء رفت .\r\nمن كه اين گفتگوى خود را با كليددار براى پدرم بازگو كردم ، فرمود : اينك بايد جاى اين كتاب را تغيير داد ، آن را در فلان قفسه و فلان نقطه بگذار ، چون\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nايشان جاى اين كتاب را دانسته‌اند و بعيد نيست در اوقاتى كه در اينجا رفت و آمد است با لطائف الحيلى كتاب سرقت شود .\r\nبارى بعد از رحلت مرحوم ميرزا دائى : آقا ميرزا محمّد طهرانى ، ورثه آن مرحوم تمام كتابهاى وى را وقف كردند و مهر وقف بر آنها زدند ، و اينك همين كتاب با سائر كتب به كاظمين منتقل شده و اداره اوقاف باستان شناسى عراق بر آنها نظارت دارد و از كتب ممنوعة الخروج از كشور عراق شناخته شده است . « 1 » »\r\n\r\nسفر به ايران\r\nآية الله ميرزا محمّد طهرانى جهت زيارت حضرت امام رضا عليه آلاف التّحيّة و الثّنآء سفرى به ايران داشته‌اند كه حضرت آقا به آن در جلد سوّم « معاد شناسى » اشاره و به دنبال آن قضيّه‌اى را بيان مىكنند كه چون حاوى نكات و لطائفى است آن را نقل مىكنيم . «\r\nدر سنه 1364 هجريّه قمريّه ، مرحوم شيخ الفقهاء و المحدّثين ، مجلسى زمان خود ، آية الله آقا ميرزا محمّد طهرانى أعلى الله تعالى مقامه الشّريف كه دائى پدر ما بودند ، و از علماء برجسته اسلام و مقيم سامرّاء ، و صاحب تأليفات نفيسه از جمله « مستدرك البحار » « 2 » ، كه بعد از علّامه مجلسى\r\n\r\n\r\n","description":"","footnote":"\r\n( 1 ) « امام شناسى » ج 9 ، ص 28 تا ص 30\r\n( 2 ) در كتاب « علماء معاصرين » ص 420 پس از شرح حالى از مرحوم آية الله آقا ميرزا محمّد طهرانى درباره اين كتاب مىگويد : » سالهاست كه « مستدرك البحار » مىنويسند . سنه 1345 در خزانه كتبش شش مجلّد كبيرى فقط در مستدرك اجازات « بحار » ديدم و آن كتاب عجيب ظريفى است و در مدّت سه روز نبذى از درر بحارش التقاط و غرر جواهرش اختلاس نمودم . و در اين اجازات مستدركه و روايات مستطرفه آنچه از فوائد و فرائد و طرائف و لطائف وديعه نهاده ، در هيچ اجازه و ترجمه يافت نمىشود كه از كتب طريفه و اسفار نفيسه تتبّع و تصفّح فرموده است . »\r\n","page_name":" 73 ","page_number":73},
  {"content":"\r\n\r\nكتابى مانند آن تا به حال نوشته نشده است ، با تمام اقرباء خود براى زيارت حضرت ثامن الأئمّه عليه السّلام به ايران مسافرت كردند .\r\nايشان در آن وقت سنّشان 85 سال بود و بسيار مرد متعبّد و متهجّد و پارسا و خوش اخلاق بود .\r\nاولاد ايشان و دامادها همه عالم و صاحب فضل و كمال و تقوى بودند .\r\nالبتّه به مناسبت قرابت و خويشاوندى در منزل مرحوم والد ما آية الله آقا حاج سيّد محمّد صادق طهرانى كه از علماى طهران بودند وارد شدند و هر روز جماعتى از علماء أعلام و محترمين از تجّار و اصناف به ديدن ايشان مىآمدند و منزل مملوّ از جمعيّت و آمد و رفت بود .\r\nچندين نفر مختصّ به پذيرائى از واردين بودند ، از آن جمله أعمام ما كه همشيره زادگان ايشان بودند : حضرت آية الله حاج سيّد محمّد تقى ، و حاج سيّد محمّد كاظم و حاج سيّد محمّد رضا كه اوّل وقت چاشتگاه مىآمدند و تا پاسى كه از شب ميگذشت بعد از صرف شام مراجعت به منزل‌هاى خود مينمودند .\r\nچند روز كه از اين قضيّه گذشت يك روز آقا ميرزا نجم الدّين - آقازاده بزرگ مرحوم آقا دائى : آقا ميرزا محمّد ، كه او خود نيز از علماى برجسته و داراى تأليفات عديده است « 1 » ، رو كرد به يكى از عموهاى ما ( آقاى حاج سيّد محمّد رضا ) و گفت : من ديشب عمّه‌ام را خواب ديدم ( يعنى شهربانو خانم والده مكرّمه آقا سيّد محمّد رضا و مادر بزرگ حضرت آقا ) و در عالم رؤيا به من گفت : به محمّد رضا بگو : چرا چند شب است غذاى ما را نفرستاده‌اى ؟\r\n\r\n\r\n","description":"","footnote":"\r\n( 1 ) ايشان در سال 1313 هجرى قمرى در طهران به دنيا آمدند و پس از تحصيلات علمى به به تأليف كتب ارزشمندى پرداختند كه ميتوان به كتب « علىٌّ و الوصيّة » ، « علىٌّ و الشّيعة » و « منتخب گنج العالم » اشاره كرد . ايشان پس از ساليان طولانى تلاش علمى در سال 1395 هجرى قمرى ديده از جهان فرو بستند .\r\n","page_name":" 74 ","page_number":74},
  {"content":"\r\n\r\n( اين جمله را آقا ميرزا نجم الدّين به عموى ما گفت . )\r\nعموى ما هر چه فكر كرد چيزى به نظرش نرسيد ، تا فرداى آن روز كه در منزل ما آمدند گفتند : معنى خواب را پيدا كردم . من سىسال است عادتم اين است كه پس از نماز مغرب و عشاء دو ركعت نماز والدين ميخوانم و ثوابش را به روح پدر و مادرم هديّه ميكنم ؛ چند شب است كه بواسطه پذيرائى از واردين نتوانستم بخوانم ؛ و اينك مادرم به خواب آقا ميرزا نجم الدّين آمده و از من گلايه نفرستادن غذاى ملكوتى خود را مىكند .\r\nآقا ميرزا نجم الدّين ساكن سامرّاء و تازه وارد به طهران و عموى ما ساكن طهران بوده و أبداً آقا ميرزا نجم الدّين از اين عمل عموى ما مطّلع نبوده است ؛ و اين خواب موجب تعجّب همه حضّار شد . « 1 » »\r\n\r\nرحلت و مدفن\r\nبارى ، آية الله آقا ميرزا محمّد طهرانى در سال 1371 هجرى قمرى پس از عمرى تلاش علمى و عملى و بجاى گذاشتن آثارى ارزشمند در سنّ نود سالگى لباس بدن را خلع و روحش به ملكوت أعلى پر گشود و پيكر مطهّرش در حرم مطهّر عسكريّين سلام الله عليهما در رواق شرقى به خاك سپرده شد . « 2 » رحمة الله عليه رحمةً واسعةً .\r\nحضرت آقا همواره به ايشان با ديده احترام مىنگريستند و لذا در همان سفرى كه ايشان در 85 سالگى براى زيارت حضرت امام علىّ بن موسى الرّضا عليه آلاف التّحيّة و الثّنآء به ايران آمده بودند در معيّت ايشان به مشهد الرّضا مشرّف و در همان جا بدست ايشان عمامه گذارى نموده و به لباس علم و تقوا مخلّع گرديدند كه در خطّ سير زندگيشان به اين مطلب اشاره خواهيم كرد ، إن شآء الله .\r\n\r\n\r\n","description":"","footnote":"\r\n( 1 ) « معاد شناسى » ج 3 ، ص 198\r\n( 2 ) « جُنگ خطّى 7 » ص 161 ؛ و « جنگ خطّى 19 » ص 88 و 89\r\n","page_name":" 75 ","page_number":75},
  {"content":"\r\n\r\nآية الله حاج سيّد محمّد صادق حسينى طهرانى أعلى الله مقامه الشّريف عالمى عامل ، مديرى مدبّر ، مربّىاى آگاه ، سخنورى شجاع و خدا ترس ، فقيهى زمان شناس و دقيق ، مجاهدى قوىّ النّفس و خستگى ناپذير ، و در تحمّل أعباء شريعت غرّاء و رسالت فقاهت فريد عصر خود بود .\r\nوى در سال 1300 هجرى قمرى در سامرّاء متولّد شد ، و در دامان پر مهر پدرى عالم و عامل تربيت يافت ، و مراحل كمال علمى و عملى را پشت سر گذاشت و به درجه اجتهاد نائل آمد .\r\nوى مدارج عاليه علمى خود را از محضر ميرزاى دوّم آية الله محمّد تقى شيرازى بهره‌مند شد و از خواص و اكابر فضلاى حوزه درس ايشان قرار گرفت ، و در مهاجرت به كربلا و تا پايان عمر همراه استاد خود بود و ايشان را بسيار مىستود . حضرت علّامه در اين باره مىنويسند :\r\n« مرحوم والد حقير آية الله حاج سيّد محمّد صادق طهرانى از شاگردان مرحوم آقا ميرزا محمّد تقى بوده است ؛ و از دقّت نظر در مطالب علميّه و دقّت نظر در امور عمليّه و اجتناب از هوى و هوس و تحرّز شديد از حبّ رياست و احتياط كامل و توسّل عجيب ايشان به حضرات ائمّه معصومين عليهم السّلام و شب زنده‌دارىها و عبادات و زيارات ايشان مطالبى بس نفيس براى ما بيان ميكرد ، و ايشان را بالاتر از عدالت بلكه مصداق حقيقى « صَآئِنًا لِنَفْسِهِ تَارِكًا لِهَوَاهُ مُطِيعًا لأَمْرِ مَوْلَاهُ » ميدانست . « 1 » »\r\nنكته جالب اينستكه در يكى از اجازه‌هاى اجتهاد و روايتى كه مرحوم آية الله آقا سيّد أبو الحسن اصفهانى رحمة الله عليه به ايشان داده‌اند و در آن إشاره\r\n\r\n\r\n","description":"","footnote":"\r\n( 1 ) « توحيد علمى و عينى » ص 26 ، تعليقه شماره 1\r\n","page_name":" 76 ","page_number":76},
  {"content":"\r\n\r\nبه طول مدّت آشنائى و ارتباط علمى خود با ايشان دارند مشابه همين تعابير را در مورد خود ايشان به كار برده‌اند\r\n. . .\r\nو از دوستان دوران تحصيلشان كه سوابق ممتدّى با هم داشتند مىتوان\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nبه مرحوم آية الله حاج شيخ آقا بزرگ طهرانى اشاره كرد . « 1 »\r\n\r\nهجرت به طهران\r\nآية الله حاج سيّد محمّد صادق در سال 1340 هجرى قمرى - دو سال پس از رحلت استادش آقا ميرزا محمّد تقى شيرازى أعلى الله مقامه الشّريف - به طهران مهاجرت و ابتداء در مسجد پدر بزرگوار خويش به تعليم و ارشاد و تربيت مردم همّت گماشت .\r\nايشان در آن عصر خفقان رضاخانى كه ظلم و تباهى و فساد همه جا و مخصوصا طهران را در بر گرفته و در سياهى و غفلت فرو برده بود ، با تلاشى گسترده به تأسيس مساجد متعدّد و تشكيل جلسات فراوان إقدام نمود و با رشادتى كم نظير به نشر معارف الهى و احياء روح مذهبى و غيرت دينى در مردم پرداخت و از پذيرش هيچ خطرى روى گردان نشد .\r\nوى نهايةً در مسجدى كه خود در خيابان لاله‌زار تأسيس كرد فعّاليّت خويش را متمركز نمود . خيابانى كه مرحوم شيخ آقا بزرگ طهرانى آن را پايگاه تمدّن دين ستيز غربى و مظهر نمادهاى فريبنده فرنگى معرّفى مىكند ، ايشان مسجدى در آن خيابان تأسيس كرد كه در قلب پايگاه دشمن و در مركز طهران آن روز حضور جدّى و فعّال داشته باشد ، و آنچنان در اين مسجد به نشر معارف اسلام و تربيت اهالى پرداخت كه نهايةً در سطحى وسيع موفّق و پيروز بر آمد و مردم آن محل را به نماز اوّل وقت و تأدّب به آداب دينى مقيّد و پاىبند نمود . « 2 »\r\n\r\n\r\n","description":"","footnote":"\r\n( 1 ) « معاد شناسى » ج 1 ، ص 189\r\n( 2 ) « نقبآء البشر » ج 2 ، ص 858 ، شماره 1388 در ذيل حرف ص ، تحت عنوان السّيّد الصّادق الطّهرانى به معرّفى سيماى پر فروغ وى مىپردازد و گوشه‌اى از مقام علمى و عملى و نقش ارزشمند تربيتىاش را بيان مىكند . البتّه قابل ذكر است كه مرحوم شيخ آقا بزرگ طهرانى نامى از استاد ارجمندش ميرزا محمّد تقى شيرازى نبرده و تحصيلات مفصّل او در عتبات عاليات و رسيدن به مقام اجتهاد را ذكر نمىكند ، و ديگر اينكه مسافرتى را براى ايشان به طهران به همراه پدر در سال 1320 ذكر مىكند ولى هجرت ايشان به طهران را كه در سال 1340 دو سال پس از رحلت استادشان آقا ميرزا محمّد تقى شيرازى واقع شده است ذكر نمىنمايد ، كه ما در متن اين دو مطلب را از يادداشت‌هاى حضرت آقا آورديم .\r\n","page_name":" 78 ","page_number":78},
  {"content":"\r\n\r\n\r\nسيماى ظاهرى\r\nآية الله آقا سيّد محمّد صادق طهرانى سيمائى پر فروغ و با ابّهت و جلالى خاص داشتند ، كه نور تقوى و خدا ترسى بعلاوه جلالت سيادت حسينى و اتّصال به خانواده‌هاى و الا مقام علمى و عملى شيعه جذبه ظاهرى آن را بيشتر ساخته بود . و آميختگى آن همه جلال و عظمت با خضوع و فروتنى نسبت به توده مردم و هيمنه و اقتدار نسبت به رجال حكومتى تركيبى زيبا و بديع بدست داده بود كه شيفتگان تعالى روح دينى را بسوى وى جذب نموده و به همراهى و همكارى با او سوق ميداد . تصويرى كه از ايشان در دست است گوشه‌اى از آن ابّهت و قاطعيّت را نشان ميدهد : صلابت و قاطعيّتى كه وى آن را در برخورد با حكّام جور سلطنت سياه رضاخانى به كار مىبست و براى دفع شرّ آن نابخردان از سر اسلام و مسلمين بىپروا به ميدان مىآمد ؛ كه نمونه‌هائى از آن را خواهيم ديد .\r\nحضرت آقا پيرامون اين وجهه ظاهرى قضيّه‌اى شنيدنى از استاد و الا مقام سلوكيشان مرحوم حدّاد أعلى الله مقامَه نقل مىنمايند كه قابل توجّه است . ايشان در سفرى كه به ايران جهت زيارت حضرت علىّ بن موسى الرّضا عليه آلاف التّحيّة و الثّنآء داشته‌اند وقتى در طهران به منزل يكى از ارحام آقا دعوت مىشوند و چشمشان به عكس مرحوم پدر آقا مىافتد توجّه و عنايت خاصّى به آن نشان ميدهند . ايشان در اين باره مىنويسند :\r\n« حضرت آقا ( مرحوم آقاى حدّاد ) كه در اطاقشان وارد شدند چشمشان در\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nروى طاقچه بخارى به عكسى افتاد كه نسبةً بزرگ و قاب كرده بود . با دقّت تمام به او نگاه كردند و سپس به حقير فرمودند : سيّد محمّد حسين ، اين عكس كيست ؟ !\r\nعرض كردم : عكس پدرم است ! فرمودند : عجب عالَمى است . يكى از روى آن درست كن من با خود به كربلا ببرم ! عرض كردم : چشم .\r\nحقير از روى آن عكس توسط عكّاسى نسخه‌اى برداشتم و قاب كردم و در وقت رفتن در ميان اثاثيّه‌شان گذاردم . در سفرِ بعد از اين ، كه حقير به كربلا مشرّف شدم آن عكس را در اطاقشان نديدم . فرمودند : در نسخه بردارى ، در حكايت تصوير تغيير صورت گرفته است . آن عكس چيز ديگرى بود ، و من اين را در اطاق پائين گذارده‌ام . « 1 » »\r\n\r\nسيره عملى\r\nبراى پى بردن به موقعيّت اجتماعى و روحيّه طاغوت ستيزى و اسلام گسترى ، و تلاشى كه براى نشر معارف الهى در برخورد با اسلام ستيزان داشتند نگاهى به نمونه‌هائى كه حضرت آقا در برخى از كتابهاى خود به مناسبت مطرح كرده‌اند كافى است . قوّت قلم و قدرت تصوير سازى ايشان ما را از هر توضيح اضافى بىنياز مىسازد . « 2 »\r\n\r\n1 بينش سياسى و مبارزه با پهلوى اوّل\r\n: « مرحوم پدر ما مقيّد بودند در ايّام ماه مبارك رمضان پس از اقامه جماعت در مسجدشان خودشان منبر بروند و صحبت كنند . در اوائل زمان رضاخان پهلوى كه من خيلى كوچك بودم و آن وقت را به ياد ندارم ( كه پس از ايّام نهم آبان 1304 شمسى و تاجگذارى موقّت بود ) ايشان در بالاى منبر گفته بودند\r\n\r\n\r\n","description":"","footnote":"\r\n( 1 ) « روح مجرّد » ص 303 و 304\r\n( 2 ) مطالب اين قسمت ، از كتاب « وظيفه فرد مسلمان در احياى حكومت اسلام » درس اوّل ، نقل شده است .\r\n","page_name":" 80 ","page_number":80},
  {"content":"\r\n\r\nاى مردم دينتان را حفظ كنيد ! بيدار باشيد ! خطرات عجيبى به سوى ما در حركت است و پيغمبر صلّى الله عليه و آله و سلّم فرمودند كه : « بترسيد از آن زمانى كه باد زردى از طرف مغرب بوزد و شما صبح از خواب بيدار شويد و ببينيد همه دين و ايمانتان از دست رفته است ! » امروز آن روز است ! گِلادستون انگليسى در صد سال پيش قرآن را برداشت و بر روى تريبون كوفت و گفت : « اى أعيان زبده انگلستان ! تا اين كتاب در جامعه مسلمين است اطاعت از ما در سرزمين‌هاى استعمارى انگلستان محال است ! بايد اين قرآن را از روى زمين برداريد ! »\r\nدر منبر مطالبى شبيه به اين ايراد مىكنند و پيشگوئىها و پيش‌بينىهائى را در جريان واقعه و حمله مفاسد و استعمار مُدهِش و موحِش را شرح ميدهند و در آخر منبر هم دعا مىكنند به افرادى كه بيدارند و دينشان را در مشقّات و مشكلات حفظ مىكنند ، و بعد نفرين مىكنند بر دشمنان آل محمّد و كسانى كه به دين قصد خيانت دارند . بعد ايشان مىآيند منزل در حالى كه روزه بودند .\r\nوالده ما براى ما تعريف ميكردند كه بعد از يكساعت چند مأمور و پاسبان به منزل آمدند و يك دستورى آوردند كه خلاصه بايد جلب بشويد و به كلانترى بيائيد ! ايشان به عموى ما آقا سيّد محمّد كاظم اطّلاع ميدهند كه بيايند منزل سرپرستى كنند ، و به اهل بيتشان مىگويند من ميروم جائى و كارى دارم . ايشان را مىبرند به كلانترى و از آنجا ايشان را يكسره مىبرند براى نظميّه در حبس شماره يك ، و يك شبانه روز در همان سلولها ايشان را حبس مىكنند . حالا نه استنطاقى ، نه حرفى ؛ هيچ هيچ ؛ همينطور بلا تكليف و بدون ارائه جرم .\r\nكم كم از طهران سر و صدا بلند مىشود و افرادى شروع مىكنند به اقدامات ، از جمله آية الله آقاى ميرزا محمّد رضاى شيرازى فرزند مرحوم آية الله آقا ميرزا محمّد تقى شيرازى رحمة الله عليه كه پدرش استاد پدر ما بود ، تلگرافى به شاه مىكند ، و همچنين بعضى از همين مردم محلّ و كسانى كه قدرى\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nغيرت دينى داشتند جمع مىشوند كه همان وقت بروند منزل شاه را سنگباران كنند . كه ايشان را بعد از يك شبانه روز آزاد مىكنند . »\r\n\r\n2 مقابله جدّى با تهاجم به لباس پيامبر :\r\n« . . . دولت بى حجابى را رسمى كرد . بعد دانشكده معقول و منقول را براى برانداختن طلّاب و حوزه‌هاى علميّه تشكيل داد و منبرها را محدود كرد و گفت هيچكس حقّ منبر رفتن ندارد . چون همه عمامه‌ها را پاره كرده بودند مگر آنان كه از دولت اجازه رسمى ميگرفتند ؛ و بدون استثناء مردم را مىبردند به كلانترى و التزام ميگرفتند كه تا فلان روز بايد عمامه‌ات را بردارى يا خودشان بر مىداشتند ، و قباها را هم مىبريدند .\r\nمرحوم پدر ما گفت : من عمامه‌ام را بر نمىدارم و اجازه هم نمىگيرم . من عمامه‌اى كه با اجازه باشد سرم نمىگذارم . در آن وقت علماى طهران بدون\r\nاستثناء اجازه گرفتند ، آن كسانى كه عمامه بر سر داشتند ، چاره نداشتند چون با اهانت عمامه‌ها را برمىداشتند . ايشان گفت : من بدون عمامه هم كار خود را ميكنم و وظيفه‌ام را انجام مىدهم . اگر عمامه مرا هم بردارند من با همين قبا و لبّاده يك « شب كلاه » سرم ميگذارم و صبح تا غروب در خيابانها فقط راه ميروم . گفتند : خوب چرا راه مىروى ؟ گفت : فقط براى اينكه مردم مرا ببينند ! همين ! در آن وقت همين تبليغ من و وظيفه من است و همين كار را هم ميكنم !\r\nايشان مقيّد بودند كه حتما هر سالى يك بار مشرّف بشوند براى كربلا و دهه عاشورا را آنجا باشند . چند سال شهربانى تذكره و گذرنامه را كه ميخواست به ايشان بدهد مىگفت : لباس بايد بىعمامه باشد و ايشان مىگفت : من بى عمامه اصلًا كربلا نمىروم و عكس بى عمامه نمىاندازم . گفتند : اگر ميخواهى به روى اين است . گفتند : نمىروم . و نرفتند كربلا ، تا هنگامى كه تمام آن دستگاه بهم خورد و آقايان هم با عمامه عكس بردارى كردند و اجازه دادند\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nكه با عمامه عكس بردارند . »\r\n\r\n3 برخورد صريح و قاطع با مسأله كشف حجاب :\r\n« . . . در طهران و بقيّه شهرستانها وقتى ميخواستند بىحجابى كنند امر كردند كه رئيس هر صنفى يك مجلس ضيافت و ميهمانى تشكيل بدهد و افراد آن صنف را دعوت كند كه با خانمهايشان مكشّفه و با كلاه - زنها هم با كلاههاى فرنگى - در آن مجلس شركت كنند . اين مجالس خيلى تشكيل شد ؛ در ميان ادارات ، شهربانى ، دادگسترى ، مجلس ، كسبه ، تجّار ، اصناف ، در همه شهرستانها برگزار شد .\r\nآن وقت در طهران ، براى آقايان علماء كه اجبارا بايد مجلسى تشكيل دهند و آقايان علماء همه در آن مجلس شركت كنند ، چهار نفر را مشخّص كردند كه از سرشناسان درجه يك طهران بودند و اينها بايستى كه مجلس درست كنند و علما را با خانمهايشان دعوت كنند . يكى از آن چهار نفر پدر ما بود ، يكى مرحوم آية الله آقا شيخ على مدرّس « 1 » ، يكى مرحوم آية الله\r\n\r\n\r\n","description":"","footnote":"\r\n( 1 ) شرح حال مرحوم آية الله آقا شيخ على مدرّس در « نقبآء البشر » ج 4 ، ص 1535 ، ذيل شماره 2048 آورده است :\r\nالشّيخ علىّ المدرّس الطّهرانىّ ، هو الشّيخ علىّ بن الحاجّ المولى محمّد بن أبى الحسن ابن محمّد المدرّس الطّهرانىّ ، عالمٌ فاضلٌ و مدرّسٌ بارِعٌ - تا اينكه ميفرمايد : هنگامى كه در دامان مادر و عموى خود نشو و نما پيدا كرد و از تحصيل علوم ابتدائى فارغ گشت به نجف اشرف مهاجرت و در محضر علماء شركت نمود تا فضل و كمالى شايسته و ستودنى را حائز گشت و پس از وفات عموى خود شيخ محمّد صادق به طهران مراجعت نموده و در جاى وى قرار گرفت و در مدرسه معيّر به تدريس پرداخت و مرجع امور شرعيّه مردم گرديد . او در مسجد قندى كه جديد التّأسيس بود اقامه جماعت مىنمود و در صلاح و تقوى رتبه‌اى بلند داشت . - تا آنكه ميفرمايد : در شب جمعه 27 ربيع الثّانى 1374 وفات يافت و در مرقد حضرت عبد العظيم حسنى در شهر رى مدفون گرديد .\r\n","page_name":" 83 ","page_number":83},
  {"content":"\r\n\r\nامام جمعه طهران « 1 » ، و يكى مرحوم آية الله شريعتمدار رشتى « 2 » اين چهار نفر را\r\n\r\n\r\n","description":"","footnote":"\r\n( 1 ) شرح حال مرحوم آية الله امام جمعه طهران در كتاب « اختران فروزان رى و طهران » ص 421 آورده است :\r\n« امام جمعه پنجم ، حاج سيّد محمّد فرزند آقا مير سيّد زين العابدين سابق الذّكر و برادر ارجمند ميرزا سيّد ابو القاسم امام جمعه است كه پس از فوت برادر عزيزش به منصب امام جمعه‌اى مستقرّ و به امامت و توليت مسجد سلطانى منصوب گرديد . بسيار كريم النّفس و منيع الطّبع و بلند همّت و داراى مقام علم و عمل و تقوا و ورع بوده و اين كمالات را بالوراثة و الاكتساب بدست آورده بود . سالهاى متمادى در نجف اشرف از محضر مرحوم آخوند خراسانى و علّامه يزدى و ديگران استفاده نموده و با مقام اجتهاد و دانشمندى به طهران مراجعت و به وظائف شرعى و اجتماعى قيام نمود .\r\nآن مرحوم جهادى فرمود كه مزيد بر حيثيّت و تشخّص و شخصيّت بارز خانواده جليل القدر امام جمعه‌هاى طهران شد و آن اين بود كه در موقع كشف حجاب اجبارى و مجالس جشن حسب الامرى ، از معظّمٌ له دعوت نمودند كه با عيالش در مجلس جشن علماء و عمومى شركت كند با تهديد بر اينكه اگر نيامد از امامت مسجد سلطانى و امام جمعه معزول باشد . پس آن عالم ربّانى و سيّد جليل القدر حقّاً كه مبارزه با نفس كرده از همه شؤون كذائى گذشت و گفت : هرگز در امرى كه بدعت محض است شركت نمىكنم و مخالفت با آيات محكمه و احاديث اجداد گرامم نمىنمايم گرچه به قيمت جانم تمام شود .\r\nپس با اين مجاهدت نفسانى چنان مورد توجّه و ارادت عموم مردم طهران شد كه در همه جا صحبت جهاد و فداكارى و از خود گذشتگى او در ميان بود و عموما او را ستوده و دعا ميكردند ، تا در سال 1363 قمرى هجرى كه از دنيا رفته و در مقبره « سر قبر آقا » مقبره خانوادگى مدفون و با اجدادش محشور گرديد . »\r\n( 2 ) شرح حال مرحوم آية الله شريعتمدار رشتى در « نقبآء البشر » ج 1 ، ص 46 ، ذيل شماره 101 آورده است : « الشّيخ الميرزا أبو الحسن شريعتمدار ، هو الشّيخ الميرزا أبو الحسن بن الميرزا مهدىّ بن المولى رفيع شريعتمدار الرّشتىّ عالمٌ فاضلٌ جليل » و فرموده است : او در نجف اشرف از تلاميذ مرحومين آقا سيّد محمّد كاظم يزدى و آخوند خراسانى و شيخ الشّريعه اصفهانى و آقا سيّد أحمد كربلائى بود . وى 16 شوّال 1368 در طهران وفات يافت و جنازه‌اش به نجف حمل گرديده و در وادى السّلام به خاك سپرده شد .\r\n","page_name":" 84 ","page_number":84},
  {"content":"\r\n\r\nمعيّن كردند كه بعنوان رئيس ، تمام علماء را با خانمهايشان بىحجاب و مكشّفه در چهار مجلس در خانه‌هاى خود دعوت كنند .\r\nو آن زمان غير اين زمان بود . آن زمان حتّى غير از زمان اين محمّد رضا هم بود . زمان محمّد رضا شدّت و فشار و مشكلات خيلى بالا بود ولى حساب شده و كلاسيك بود و از راه بود . امّا در آن زمان فقط فحش و قدّاره و تفنگ بود . اگر كسى اين كار را نميكرد يك پاسبان مىآمد و او را مىكشيد و مىبرد . اينطورى بود و خود آن رضاشاه بارها خودش از ماشين در هنگام عبور از خيابانها پياده مىشد و به شكم زنها لگد مىزد و چادر از سرشان مىكشيد ، بله خودش همچنين آدمى بود . . .\r\nبه هر حال عرض شد يكى از افرادى كه مأمور شده بودند آقايان علما را دعوت كنند پدر ما بود . و رئيس نظميّه هم در آن وقت سرتيپ محمّدخان درگاهى بود كه او را بايد از أشرار روزگار محسوب داشت ؛ در شرارت‌ها و جنايت‌ها داستانهائى دارد كه از تصوّر بيرون است . از همان هم پياله‌هاى رضاخان بود . هر كسى را كه ميگرفتند و مىبردند ، ديگر برده بودند . و اصلًا كسى برود حبس و برگردد معنى نداشت . هر كس ميرفت ، ميرفت . آنقدر افرادى را گرفتند و كشتند و سرها را در انبانهاى آهك آبزده گذاشته و بستند ، الى ما شاء الله كه گفتنى نيست .\r\nدر آن وقت پدر ما مريض بود ؛ حصبه داشت و در منزل بسترى بود . يكى از مأمومين مسجد ايشان - مسجد لاله‌زار - كه دكّانش در خيابان اسلامبول بود و از براى نماز به مسجد مىآمد ، ساعت سازى بود به نام سيّد عليرضا صدقىنژاد . او فرد متديّنى بود ولى از طرفى هم با همان سرتيپ محمّدخان\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nدرگاهى به مناسبت همين امور تعميرات ساعت سلام و عليك داشت .\r\nيك روز كه من از مدرسه به منزل آمدم ظهر بود ، كيفم دستم بود و كوچك بودم ، آمدم در قسمت بيرونى خدمت پدرمان نشستم و ايشان هم در بستر افتاده بودند ، ديدم در زدند و اين سيّد عليرضا صدقىنژاد آمد منزل و سلام كرد و نشست و شروع كرد به احوالپرسى و پدر ما هم افتاده بود . در بين احوالپرسى و سخنش گفت كه : سرتيپ محمّدخان درگاهى آمده در دكّان ما و گفته كه تو به آقا اين خبر را بده به اينكه ايشان هم يكى از چهار نفرى هستند كه در طهران معيّن شده‌اند براى اينكه مجلس تشكيل بدهند . ولى من به او گفتم : آقا مريض‌اند ، الآن توى رختخواب افتاده‌اند . سرتيپ گفت : ما صبر مىكنيم تا ايشان حالشان خوب شود ، ما صبر مىكنيم .\r\nتا اين جمله را پدر ما شنيدند بلند شدند و در رختخواب نشستند و گفتند : تو . . . خوردى گفتى فلان كس مريض است . من كجا مريضم ؟ من سالمم ! اين پدر سگ بىغيرت خيال مىكند كه ما مثل خودش هستيم . و شروع كردند به فحش دادن ، يك فحش‌هائى كه تا آنوقت من نشنيده بودم و شايد تا به حال نشنيده باشم . از كجا پدر ما ياد گرفته بود ؟ ! كه اين پدر سوخته چه هست و چه هست و . . . اين مَلوط ، اين لوطى است ، اين فلان است ، كه دست دخترانش اشرف و شمس را گرفته در 17 دى و برده نشان سربازها داده بعنوان جشن . او خيال مىكند ما مثل خودش هستيم كه دخترهاى خودمان را به مردم نشان دهيم ؟ ! زن خودمان را نشان دهيم ؟ !\r\nايشان شروع كرد به فحش دادن و رنگش شده بود مثل توت سياه و آن\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nبيچاره سيّد عليرضا رنگش مثل ليمو زرد شده بود . اصلًا داشت مىمُرد !\r\nبرو بگو به اينها كه عين اين پيغام مرا براى اين غول بيابانى ببرند . ما دين داريم ، شرف داريم ، عزّت داريم ، مسلمانيم ، حيا داريم ، زنهاى ما عفيف‌اند ، نجيبند ؛ اين خيال را از سر خودت دور كن !\r\nو امّا من ، يك سر دارم و اگر خيلى بيشتر از اين هم سر ميداشتم حاضر بودم در اين راه بدهم ؛ حالا متأسّفم چرا يك سر دارم ! امّا زن و بچّه‌ام هم بعد از اينكه من كشته شدم اينها را هم نمىتوانيد ببريد مگر اينكه طناب به پايشان ببنديد و توى كوچه بكشيد ، و وسط كوچه هم آنها جان ميدهند .\r\nبرخيز ! برخيز برو !\r\nصدقىنژاد گفت : آقا من چطور اين حرفها را به سرتيپ بگويم ؟ چطور من اين حرف را بزنم ؟ عين اينها را من بروم بگويم ؟ ! من چطورى بگويم ؟ !\r\nگفتند : از شفاعت جدّم در روز قيامت محروم باشى اگر يك كلمه از اينها را كه به تو گفتم كمتر بگوئى !\r\nسيّد عليرضا صدقىنژاد برخاست و با حالى افسرده و ناراحت رفت .\r\nو بعد مرحوم پدر ما به ما گفتند كه : سرتيپ محمّد خان رفته دكّان سيّد عليرضا و او هم ماجرا را گفته كه ايشان چنين پيغامى داده‌اند . سرتيپ هم سر تكان داده و گفته : هان ، هان ، تا ببينيم ؛ تا ببينيم ! ما مىبينيم ، ما مىبينيم ! ( يعنى اينها دروغ مىگويند . ما مىبينيم كه آيا واقعا راست مىگويند يا نه ؟ ! )\r\nدر دنباله كارى كه پدر ما كرد آقاى شيخ على مدرّس هم گفته بود : من اين كار را نمىكنم . آقاى شريعتمدار رشتى هم گفته بود : من اين كار را نمىكنم ! مرحوم امام جمعه طهران هم گفته بود : من يك سر دارم آن را هم در اين راه مىدهم ! ما اين كار را نمىكنيم . آن سه تا هم نفى كردند . »\r\n\r\n","description":"","footnote":"","page_name":" 87 ","page_number":87},
  {"content":"\r\n\r\n\r\n4 عكس العمل هنگام سقوط رضا خان\r\n: « مرحوم پدر ما وقتى كه رضاخان از ايران رفت ، در همان وقتى كه انگليسىها و روس‌ها آمده بودند ، نُقل خريد و آورد در منزل ما و به اندازه‌اى خوشحال بود كه كم وقتى من ايشان را آنقدر شاداب ديدم . سوگند ياد كرد كه چند سال است ( يا ده سال ) كه يك شب نشده كه من بيايم خانه با فكر راحت بخوابم و اميد داشته باشم كه تا صبح زنده هستم . »\r\n\r\n5 نمونه‌اى از هوشيارى و دقّت نظر هنگام ثبت شناسنامه :\r\nوقتى در زمان رضاخان تهيّه شناسنامه الزامى شد ، و در فضائى كه اكثر\r\nمردم در اين صحنه بىخبر بودند و بعضا نام خانوادگى نامناسب يا منتخب مأمور ثبت را بر مىگزيدند ، ايشان با هوشيارى و دقّت نظر خود ، نام خانوادگى و شهرت با معنى و هدفدار « حسينى شيعى امامى حجازى » را براى خود برگزيدند كه إقدامى بسيار قابل دقّت و در خور توجّه است .\r\n\r\nذوق هنرى\r\nآية الله حاج سيّد محمّد صادق از ذوق هنرى خوبى برخوردار بودند . خطّ شكسته نستعليق و خطّ نسخ را بسيار خوش مىنوشتند ؛ مانند نمونه جالبى كه دور تا دور تصويرى از بيت الله الحرام ، آيه حج را با خطّ خوش نسخ ، و امضاء و تاريخ تحرير ( بيست و دوّم ربيع الثّانى يكهزار و سيصد و پنجاه و هفت ) را با خطّ زيباى شكسته نستعليق نوشته‌اند كه پختگى و قوّت قلم نويسنده در آن به خوبى مشهود است . همچنين به خوش خطّى فرزندانشان نيز اهتمام داشتند كه نمونه‌هائى از سرمشق‌هايشان به حضرت آقا در دفتر خطّشان موجود است .\r\n\r\nهمسران و فرزندان\r\nايشان از همسران خويش داراى پانزده اولاد بودند : نه پسر و شش دختر كه در ميان همه آنها حضرت آقا بيش از همه مورد توجّه ايشان بوده‌اند همانگونه\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nكه خودشان مىنويسند :\r\n« . . . مرحوم پدرم به من علاقه وافرى داشت ، و نزد همه تمجيد و تحسين ميكرد ، و مرا وصّى خود قرار داد ، و كتابخانه‌اش را نيز در زمان حياتش به من بخشيد . . . « 1 » »\r\n\r\nرحلت و مدفن\r\nآية الله حاج سيّد محمّد صادق حسينى طهرانى أعلى الله مقامه الشّريف پس از عمرى تلاش در راه كسب معارف قرآن و عترت و پخش و نشر آن و تربيت انسانهاى مؤمن و بجاى گذاشتن آثار فراوان در هفتاد سالگى رحلت نمودند ، كه حضرت علّامه در همين زمينه در يادداشتى مىنويسند :\r\n« . . . مرحوم پدر ما آية الله حاج سيّد محمّد صادق طهرانى در روز دوشنبه 16 صفر الخير ، مقارن طلوع آفتاب ، سنه يكهزار و سيصد و هفتاد هجريّه قمريّه در طهران وفات كردند . و جنازه ايشان را به قم حمل و در محلّ معروف به مسجد بالا سر حضرت معصومه سلام الله عليها در قسمت جنوب شرقى قبر مرحوم آية الله حاج شيخ عبد الكريم حائرى دفن كردند . بعدا در قسمت شمالى قبر والد ما بدون هيچ فاصله‌اى حضرت علّامه آية الله حاج سيّد محمّد حسين طباطبائى را دفن كردند ، بطوريكه اين دو قبر به يكديگر متّصل است . « 2 » »\r\n\r\n« خاندان مادرى »\r\nحضرت آقا از ناحيه مادر نيز داراى سلسله‌اى پاك و ممتاز مىباشند .\r\n\r\n\r\n","description":"","footnote":"\r\n( 1 ) « نور ملكوت قرآن » ج 1 ، ص 68 ( و اين در حالى بود كه تفاوت سنّ ايشان با برادر بزرگترشان حدود 20 سال بوده است . )\r\n( 2 ) « جُنگ خطّى 14 » ص 81\r\n","page_name":" 89 ","page_number":89},
  {"content":"\r\n\r\nوالده ماجده ايشان بانو رقيّه فرزند سيّد محمّد تقى طهرانى بوده‌اند ، كه از طرف پدر از سلسله سادات و نسل مطهّر رسول خدا صلّى الله عليه و آله و سلّم و از خاندانى صالح و با تقوا بوده‌اند . حضرت آقا در پشت تصوير پدر ايشان نوشته‌اند :\r\n« بسم الله الرّحمن الرّحيم\r\nتصوير مرحوم جدّ مادرى حقير : سيّد محمّد حسين حسينى طهرانى است يعنى والد مادر . نامشان سيّد محمّد تقى طهرانى بوده است . وفاتشان در سنه 1332 هجريّه قمريّه بوده و تولّدشان معلوم نيست . ولى آنچه مشخّص است در حدود سنّ همين سنواتى كه تصوير نشان ميدهد رحلت نكرده‌اند .\r\nايشان از تجّار محترم و مشهور به صدق و امانت طهران بوده‌اند و مرحوم والد ما رضوان الله عليه از ايشان بسيار تمجيد ميكرد و مىستود . شغلشان خريد و فروش چرم و سرّاجى بوده و در بازار سرّاجها دو دهنه دكّان متّصل به هم داشته است . »\r\nو امّا از طرف مادر نيز والده حضرت آقا برخاسته از بيت علم و فضيلت و تقوا يعنى خاندان نراقى بوده‌اند . خود در اين مورد مىنويسند :\r\n« حاج ملّا مهدى نراقى يكى از پنج نفر مسمّاى به مهدى هستند كه در يك زمان واقع و از أعلام و أساطين شيعه در أقطار عالم بشمار مىآمدند و به « مَهادى خمسه » مشهور بودند ؛ و آنان عبارتند از : سيّد مهدى بحر العلوم و سيّد مهدى قزوينى و حاج ملّا مهدى نراقى و حاج ميرزا مهدى شهرستانى و آقا سيّد مهدى خراسانى شهيد .\r\nو مرحوم حاج ملّا مهدى نراقى جدّ أعلاى مادرى ماست از طرف مادر ، يعنى پدر مادر مادر مادر مادر حقير است . و بنابراين فرزندش ملّا احمد نراقى دائى جدّه أعلاى ما و فرزند او حاج ملّا محمّد ، دائىزاده جدّه أعلاى\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nماست . « 1 » »\r\n\r\nرحلت و مدفن والده\r\nاين مادر فداكار پس از سالها خدمت و تلاش در منزل آية الله حاج سيّد محمّد صادق طهرانى و تربيت فرزندانى پاك و صالح ، پانزده سال پس از رحلت ايشان در چهل سالگىِ فرزند برومندشان حضرت آقا ، پس از آنكه مدّتى مديد به كسالت قلب و سينه مبتلا بودند ، در روز بيست و هشتم ماه شعبان المعظّم يكهزار و سيصد و هشتاد و پنج هجرى قمرى دو ساعت از ظهر گذشته در طهران از دنيا رحلت نمودند . غسل و تكفين در منزل انجام و فرداى آن روز جنازه به قم حمل شد و پس از طواف بر دور مرقد مطهّر بىبى حضرت معصومه سلام الله عليها در قبرستان قريب به صحن مطهّر ، معروف به قبرستان حاج شيخ عبد الكريم دفن شدند . « 2 »\r\n\r\n\r\n","description":"","footnote":"\r\n( 1 ) « مهر تابان » طبع دوّم ، تعليقه ص 86 و 87 ؛ ( و نيز در « معاد شناسى » ج 2 ، ص 222 ؛ و « رسالة حول مسألة رؤية الهلال » ص 56 ؛ و « ولايت فقيه در حكومت اسلام » ج 3 ، ص 15 ؛ و غير اينها از آثارشان به مناسبت ذكر نموده‌اند . )\r\n( 2 ) « جُنگ خطّى 14 » ص 81 ؛ و « روح مجرّد » ص 147\r\n","page_name":" 91 ","page_number":91},
  {"content":"\r\n . \r\n","description":"","footnote":"","page_name":" 92 ","page_number":92},
  {"content":"\r\n\r\n\r\nفصل دوّم : تولّد ، كودكى و نوجوانى\r\n\r\n","description":"","footnote":"","page_name":" 93 ","page_number":93},
  {"content":"\r\n . \r\n","description":"","footnote":"","page_name":" 94 ","page_number":94},
  {"content":"\r\n\r\n\r\n« ميلاد نور »\r\nأوائل سال يكهزار و سيصد و چهل و پنج قمرى بود ، خانه عالم بزرگ طهران حضرت آية الله حاج سيّد محمّد صادق حسينى طهرانى شاهد شور و حال دگرى بود . همه انتظار قدوم فرزندى را داشتند كه مادر مكرّمه‌اش روزهاى آخر حمل خود را سپرى ميكرد . و سرانجام در شب بيست و چهارم محرّم كه زمين و زمان رنگ و بوى حسينى داشت پسرى مه جبين به دنيا آمد . پدر بزرگوارش نام زيباى « محمّد حسين » را بر او نهاد تا همچون جدّ فداكارش سيّد الشّهداء عليه السّلام پاسدار حريم توحيد و ولايت باشد ، و كنيه « أبو الفضل » را برايش برگزيد تا همانند عمّ باوفايش حضرت أبو الفضل العبّاس عليه السّلام سرباز رشيد اسلام و مدافع ارزشهاى الهى بوده و در عمر پر بركت خويش « پدر فضيلت » گردد .\r\nپدر تاريخ ولادتش را در پشت جلد قرآن خود چنين ثبت نمود :\r\n« إن شآء الله تعالى به مباركى و ميمنت و طول عمر و ايمان كامل تولّد يافت نور چشمى امير سيّد محمّد حسين المكنّى بأبو الفضل ليله بيست و چهارم محرّم الحرام 1345 هجريّه قمريّه ، در پناه امام زمان حجّة بن الحسن العسكرى باليُمن و العِلم . »\r\nو به حق ، خداى بزرگ دعاى خير پدر را در حقّ او مستجاب فرمود و اين\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nروشنى چشم را در پناه بقيّة الله الأعظم عجّل الله تعالى فرجه الشّريف از عمرى با بركت و پر ميمنت و سراسر علم و نور بهره‌مند ساخت ، و او را ايمانى كامل عطا فرمود تا در ميان ستارگان تابناك خاندان خويش ماهى درخشان و خورشيدى پر فروغ گردد و مسير توحيد و ولايت را براى خيل عظيم مشتاقان و شوريدگان راه الهى و طالبان معرفت و سير و سلوك الى الله روشن و آشكار ساخته و آنان را به سر منزل مقصود رهنمون گردد .\r\n\r\n« دوران كودكى و طفوليّت »\r\nدوران طفوليّت را در دامان پر مهر مادرى طى نمود كه با ياد خدا و عشق محمّد و آل ، او را شير داد و خميره جانش را با قرآن و عترت پيوند زد و او را براى غلامى آل رسول پرورش داد ؛ به گونه‌اى كه خود ايشان در كتاب شريف « روح مجرّد » مىنويسند :\r\n« والده حقير در زمان كودكى گوش راست مرا سوراخ كرده و در آن حلقه‌اى عبور داده بودند به نام « حلقه حيدرى » و مرا هم غلام حيدرى ميخواندند . يعنى اين طفل ، غلام حلقه به گوش حيدر است . و تا اين زمان گوش راست من سوراخ است و ديگر قابل التيام نيست . زيرا كسى كه نطفه‌اش و شيرش با ولايت حيدر بسته شده است و گوشش را به نام و مُهر حيدر سوراخ كرده و حلقه گذرانده‌اند كجا ميتواند ظاهرا و باطنا ، سرّا و علنا از غلامى خود دست بردارد ؟ ! « 1 » »\r\nو پدر بزرگوارش نيز او را پا به پاى خود در مساجد و محافل به همراه مىبرد و انديشه و روح تعبّد و تديّن را بر جان مستعدّش حاكم مىساخت\r\n\r\n\r\n","description":"","footnote":"\r\n( 1 ) « . روح مجرّد » ص 78\r\n","page_name":" 96 ","page_number":96},
  {"content":"\r\n\r\nخودشان در اين رابطه مىنويسند :\r\n« . . . وقتى كوچك بودم بخصوص آن سالهائى كه سنّم بين شش سال و هفت سال بود مرحوم پدر ما رحمة الله عليه در طهران مجالسى داشتند و در مسجدى اقامه نماز ميكردند ، كه كم كم قضيّه كشف حجاب پيش آمد و مجالس عزادارى و وعظ در طهران و سائر جاها ممنوع شد . و از همان كوچكى پدر ما دست ما را ميگرفت و در اين مجالس با خودش مىبرد . « 1 » و »\r\nو صد البتّه اين رفتار تربيتى پدر و آن حركات مادر در اين زمينه مستعد كار ساز شد و آثار و بركات فراوانى بر جاى گذاشت و از جمله آنكه حق‌مدارى و ستم ستيزى در دل و جانش نقش بست و تا آخر ادامه داشت .\r\nدر اين باره مىنويسند :\r\n« از همان كوچكى اين فكر در ذهن ما بود كه آخر يعنى چه ؟ مثلًا پدر ما يك آدمى است كه ما او را ديده‌ايم و شناخته‌ايم . . . حرفش درست است و صحيح . آخر اين دستگاه ( طاغوتى رضاخانى ) چرا با اينها مخالفت مىكند ؟ چرا كلاههاى معمولى و محلّى را از سر مردم بر ميدارند و كلاه شاپو بر سر مردم ميگذارند ؟ چرا كشف حجاب مىكنند ؟ پاسبانها چرا زنها را با لگد ميكوبند و چادر از سرشان مىكشند و پاره مىكنند ؟\r\nاين فكر همينطور در ذهن ما بود و خلاصه در باطن به اينها لعن ميفرستاديم كه آخر اين چه زندگى است كه انسان را با سر نيزه مجبور كنند و بگويند چادرت را بردار يا لباست را كوتاه كن ! . . . « 2 » »\r\nو در امتداد همين خطّ سير تربيتى است كه پدر ايشان بر پوشيدن لباس رسول الله بر تن فرزند خود از همان كودكى ، علاقه نشان ميدادند\r\n\r\n\r\n","description":"","footnote":"\r\n( 1 ) « ، وظيفه فرد مسلمان در احياى حكومت اسلام » ص 24\r\n( 2 ) همان مصدر\r\n","page_name":" 97 ","page_number":97},
  {"content":"\r\n\r\nو تصاويرى از آن دوران در دست است كه وى را با لباس بلند و عبا و عمامه مزيّن ساخته‌اند .\r\n\r\nانديشه و تدبّر\r\nايشان از همان كودكى اهل دقّت و تفكّر و توجّه عميق به مسائل پيرامون خود بودند و از چيزى به سادگى نمىگذشتند .\r\nمىنويسند :\r\nحقير در سنّ طفوليّت با مرحوم پدرم شبى در يك مجمع علمى كه ميهمان بودند رفتيم ، در آنجا در ضمن مذاكرات سخن از اين موضوع به عمل آمد كه در كتب علمى نوشته شده است كه « پينه‌دوز » سمّى است . . . اين معنى در ذهن ما بود كه خداوندا چرا يك موجود سمّى را خلق فرمودى ؟ - كه در لابلاى سبزىها و انگورها ممكن است نادانسته خورده شود و ايجاب خطر كند - تا بالأخره بعد از كاوش در سنّ جوانى معلوم شد كه اين حيوان جنسا سمّى نيست ؛ خداوند آن را براى دفع سموم از گياهان آفريده است و براى ميكرب زدائى خلق كرده است كه دائما روى دانه‌هاى انگور و بر ساقه‌هاى سبزيجات حركت مىكند . . . و سمومات را مىخورد و گياه را استرليزه مىكند و بالنّتيجه بدنِ خودش مجمع سموم مىشود . . . « 1 »\r\nهمچنين در آن سنين كودكى به پرورش كرم ابريشم و دقّت در احوال آن علاقه‌مند بودند كه در كتاب « معاد شناسى » در مباحث مربوط به مرگ ، مراحل و حالات مختلف انسان در مرگ و برزخ و قيامت را طىّ چند صفحه بطور مشروح و با دقّت و ظرافت ، به حالات مختلف كرم ابريشم و مرگ ابتدائى اين حيوان و دفن وى در پيله و حيات مجدّدش در قالب پروانه تشبيه مىنمايند ؛ و در ضمن\r\n\r\n\r\n","description":"","footnote":"\r\n( 1 ) « معاد شناسى » ج 5 ، ص 276\r\n","page_name":" 98 ","page_number":98},
  {"content":"\r\n\r\nبه اين خصلت دوران طفوليّت خود اشاره كرده مىنويسند :\r\n« حقير در سنّ طفوليّت علاقه‌اى به پرورش اين حيوان داشتم ، و ساليان متوالى در فصل بهار در منزل مقدارى از آن را تربيت مىنمودم . . . « 1 » »\r\n\r\nذوق و ادب\r\nايشان همواره از دوران كودكى و نونهالى با توجّهى خاص به نكات ذوقى و ادبى عنايت داشتند كه نمونه‌اى از آن را در يادداشتهاى خود چنين آورده‌اند :\r\n« حقير طفلى بودم ده دوازده ساله كه روزى مرحوم حاج آقا دائى ما : صديق الذّاكرين كه روضه خوان بودند و در منزل ما براى روضه آمدند اشعار زير را در بالاى منبر قبل از روضه با صداى بسيار شيوا و دلربائى كه داشتند قرائت نمودند\r\n : بر سر مژگان يار من مزن انگشت * كآدم عاقل به نيشتر نزند مشت\r\nپيش لبت جان سپردم اين به كه گويم * بر لب آب حيات تشنگيم كشت\r\nپشت مرا گر غمت شكست عجب نيست * بار فراق تو كوه را شكند پشت\r\nمؤمن و كافر گر ابروان تو بينند * و آن به كليسا و وين به كعبه كند پشت \r\nپس از ختم روضه حقير از ايشان اين أشعار را طلب نمودم و با خطّ شريف خود نوشتند و به من دادند ، و بعدا من ندانستم اين ابيات از كيست\r\n\r\n\r\n","description":"","footnote":"\r\n( 1 ) همان مصدر ، ج 1 ، ص 168\r\n","page_name":" 99 ","page_number":99},
  {"content":"\r\n\r\nو ايشان هم در سنه 1363 هجريّه قمريّه يعنى در سن هجده سالگى حقير فوت كردند . و اينك كه بيشتر از پنجاه سال ميگذرد و ديوان مرحوم شاطر عبّاس صبوحى تجديد طبع يافته است اين اشعار را بطور كامل كه مجموعا ده بيت است البتّه با اندك تغيير در بعضى الفاظ - در آنجا يافتم . . . « 1 » »\r\n\r\n« دوران تحصيل و نوجوانى »\r\nدوران سياه حكومت رضاخانى بر اساس دستور العمل‌هاى ديكته شده اربابان استعمارى او و عمدةً انگليس ، به دوران خفقان شديد و إرعاب و سركوب براى محو اسلام و فرهنگ قرآن و عترت تبديل شده بود و در اين راه سرمايه گذارىهاى كلان و برنامه‌ريزىهاى دقيق به اجرا گذاشته مىشد ، و از آن جمله كار شديد فرهنگى بر روى افكار عامّه مردم بود كه با تبليغات وسيع ، توده مردم مخصوصا جوانان را از تعاليم اسلام و مظاهر دين روى گردان سازند ؛ مسجد و منبر و مجالس وعظ را مهجور و ممنوع كرده علماء را به گوشه عزلت بكشانند ، كه البتّه بى اثر هم نبود و كم كم تحقير ارزشهاى دين و توهين و دهن كجى به مقدّسات و مظاهر اسلامى جزئى از فرهنگ متداول و كوچه بازارى بسيارى از مردم عامى و بىتقوى گشت .\r\nدر اين حال و موقعيّت بود كه عالمان متعهّد براى نجات اسلام و مسلمين دامن همّت به كمر زدند و هر كدام به قدر وسع خويش به ميدان آمدند ، و مرحوم آية الله حاج سيّد محمّد صادق طهرانى از يكسو در سنگر محراب و منبر تعارض رو در روى با نظام طاغوتى را سامان ميداد و تعميق فرهنگ دينى در مردم را دنبال ميكرد ؛ و از سوى ديگر در محيط خانه فرزندانش را براى\r\n\r\n\r\n","description":"","footnote":"\r\n( 1 ) « جُنگ خطّى 13 » ص 137\r\n","page_name":" 100 ","page_number":100},
  {"content":"\r\n\r\nسنگردارى از ارزشهاى اسلام تربيت ميكرد تا هر جا كه هستند مدافع نيرومندى در برابر تهاجم استعمار كافر باشند و از اسلام و ايمان دفاع كنند .\r\nمعظّمٌ له فرزندانش را چنان با علم و ادب تربيت ميكرد كه هيچ احساس عقب ماندگى از ديگر فرزندان جامعه نكنند ؛ بلكه بخاطر داشتن مزاياى علمى و اخلاقى ، ديگران را نيز شيفته خود سازند . نه تنها مقهور و مرعوب جوّ دين ستيز نشوند بلكه جو شكن نيز بوده و راهگشاى ديگران براى باور كردن خويش و رجوع به اسلام و قرآن باشند . و در اين ميان حضرت آقا چشمگيرتر از همه به صحنه آمدند . نمونه‌هاى ذيل نكات فراوانى را بدست ميدهد :\r\n« . . . در مدرسه هم كه مىرفتيم ، چه مدرسه ابتدائى چه دوران نهائى ، معلّم‌ها ، ناظم ، بچّه‌ها پيوسته ما را مسخره ميكردند . مىگفتند : تو آخوند زاده هستى ! آخوندها مفت خورند ! آخوندها چنين ، آخوندها چنان ! پولها را ميدهند اين عربهاى سوسمار خور ميخورند . چرا حج مىكنند ؟ چرا پولهايشان را نميدهند مردم بروند انگليس ؟ چرا نميدهند بچّه‌هايشان بروند فرانسه تحصيل كنند ؟ ( آنوقت فرانسه هم خيلى آبادتر از انگلستان امروز بود ، لسان فرانسه هم رواجش بيشتر بود ، عنوان فرانسه هم بيشتر بود . )\r\nديگر شما هيچ متلكى را باور نكنيد كه ما از اينها نشنيده باشيم ! و حالا چكار هم بكنيم ؟ ! چاره‌اى نداشتيم . در مدرسه ابتدائى خيلى بچّه‌ها غلبه داشتند و اذيّت ميكردند . معلّم‌هاى تربيت شده در دانشسراى عالى و ادبيّات در كلاسها چه زخم زبانها كه نميزدند و چه إبطال حقوقها كه نمىنمودند . ولى ما در وجدانمان ميديديم كه بىجا مىگويند ، اين متلك‌ها و اين حرفهايشان درست نيست . « 1 » »\r\n\r\n\r\n","description":"","footnote":"\r\n( 1 ) « وظيفه فرد مسلمان در احياى حكومت اسلام » ص 32 و 33\r\n","page_name":" 101 ","page_number":101},
  {"content":"\r\n\r\nدوره دبستان تمام مىشود و ايشان براى ادامه تحصيل به دبيرستان مىروند . در شرائطى كه مدارس دولتى ، از فرهنگ كفر مبرّى نبودند ، ولى دست تقدير الهى ايشان را به دبيرستان مىكشاند تا بسيارى از حقائق را بطور ملموس ببيند و مسير صحيح خود در آينده را با چشمانى باز انتخاب كنند . و البتّه در دوران دبيرستان نيز بخاطر تربيت صحيح پدر و مراقبت او و جوشش درونى خود بسيار خوش ميدرخشند : از نظر علمى در اوج مىنشينند و از نظر رفتارى نيز دقيق و منضبط جلوه مىكنند به گونه‌اى كه همه را متوجّه خود مىسازند :\r\n« وقتى كه رفتيم به قسمتهاى بالاتر ديگر بچّه‌ها مسخره نميكردند ، ما خيلى در دروس زرنگ بوديم ، در كارها و درسها هم شاگردىها محتاج درسهاى ما بودند ، لذا از اين جهت به ما احترام مىگذاشتند . . .\r\nدر همين دوران هنرستان و تخصّص در قسمتهاى فنّى كه طى شد ، من تا آن روز آخرى كه از مدرسه بيرون آمدم زلف نداشتم ، به كلّى سرم را با ماشين مىزدم ، و لباسم كوتاه نبود . و معلّمين ما همه تحصيل كرده آلمان و چه و چه بودند ، رئيس مدرسه هم ابتدا امير سهام الدّين غفّارى ( ذكاء الدّوله ) و سپس دكتر مفخّم بود با چه وضعيّاتى ! امّا اينها به من به نظر تقديس نگاه ميكردند ؛ ميديدند كه نمىتوانند بگويند فلان كس از نقطه نظر اينكه يك بچّه كودن و نفهم و عقب افتاده‌اى است اين كارها را مىكند .\r\nمثلًا معلّم آلمانى ما آقاى على اصغر صبا كه شايد الآن حيات داشته باشند ، اين مرد عجيبى بود ، او هيچ وقت در دفتر كلاس نمره نميداد بلكه دفترش يك دفتر بغلى بود توى جيبش و در آن نمره بچّه‌ها را يادداشت ميكرد و معدّل آن نمره‌ها را ميگرفت و آن را نمره امتحان ميداد ؛ و امتحان هم نميكرد . يك آدمى بود بسيار ساعى و كوشا و از بچّه‌ها درس ميخواست .\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nافرادى را كه درس نمىخواندند سخت تنبيه ميكرد . خلاصه خيلى جدّى بود . زبان آلمانى او هم بسيار خوب بود ، و ما در تمام اين دورانى كه در آنجا بوديم حتّى يك بار نديديم كه در يك جمله يا در يك آرتيكل اشتباه كند . ابدا .\r\nاو بقول امروزىها ماكزيمم و حدّ أعلاى نمره‌اش هفده بود . اصلًا در عمرش ديده نشده بود كه به كسى نمره هجده بدهد . و آن نمره هفده را حتما به من ميداد . هميشه نمره من در دفترش هفده بود . خيلى هم مرا دوست داشت . يك روز به من گفت : بيا فلان حكايت را بگو . ما رفتيم و آن حكايت را به آلمانى گفتيم از اوّل تا آخر ، و او يك اشتباه كوچك نتوانست از ما بگيرد ، حتّى يك اشتباه كوچك ، يك اشتباه كوچك كوچك : مثلًا يك « دِ » را « دن » بگوئيم . و در اين چيزها كه نمىشود انسان اشتباه نكند ؛ بچه‌اى كه مدرسه‌اى است .\r\nآن روز به من نمره هجده داد در كتابچه‌اش ، و گفت : حسينى ! قسم به خدا پانزده سال است نمره هجده به كسى نداده‌ام !\r\nخلاصه اين دوران را هم ما گذرانديم . ولى همان وقتى كه ما قسمت ماشين سازى و تكنيك را طى ميكرديم و آن دروس را ميخوانديم عشق اين را داشتيم كه اين كارهايمان تمام بشود و برويم دنبال خودمان ! ببينيم چه خبرها هست ؟ ! « 1 » »\r\nحضرت آقا از هوشى سرشار و استعدادى قوى و حافظه‌اى نيرومند برخوردار بودند . و به همين جهت در تمام دوران تحصيل هميشه فرد اوّل كلاس مىشدند . خودشان ميفرمايند :\r\n\r\n\r\n","description":"","footnote":"\r\n( 1 ) « وظيفه فرد مسلمان در احياى حكومت اسلام » ص 33 و 34\r\n","page_name":" 103 ","page_number":103},
  {"content":"\r\n\r\n« . . . اينكه من در قسمتهاى فنّى هر ساله شاگرد اوّل بودم ، به جهت اين نبود كه در منزل درس بخوانم ، بلكه همينقدر كه از منزل ميخواستم به مدرسه بروم يكى از كتب دروس را در راه مطالعه ميكردم و هميشه شاگرد اوّل مىشدم . فقط من رسم فنّى ، حساب فنّى ، و رياضيّات را در منزل حل ميكردم ، كه آن هم نمىشد رسم را در بين راه كشيد . . . « 1 » »\r\n\r\nدفاع از اسلام و قرآن\r\nنكته مهم آنست كه حضرت آقا از اين موقعيّت علمى حدّاكثر استفاده را در فضاى ضدّ اسلامى آن روز اجتماع مىبردند و در محيط مدرسه كه اسلام زدائى در اوج خود شايع بود با شاگردان و اساتيد و حتّى بالاتر نيز به مناظره و گفتگو مىنشستند . خودشان ميفرمايند :\r\n« . . . در تمام مدّت دوران تحصيل علوم جديد ، برخوردها تصادمها مجادله‌ها احتجاجات بحث‌ها با بچّه‌هاى مدرسه با معلّمين با بالاترها با كمونيست‌ها با بىدينها و با لا مذهبها داشتيم . و بالأخره در تمام اين مسائل به عنوان مدافع از مذهب و اسلام و اصالت دين و قرآن غوطه‌ور بوديم . « 2 » »\r\nو در قضيّه‌اى ديگر نمونه‌اى مشخّص از اين دفاع را به مناسبتى اشاره مىنمايند كه ديدنى است :\r\n« بهترين برهان بر وجوب وجود ، برهان صدّيقين است كه مفادش ، مفاد « بك عرفتك و أنت دللتنى عليك و دعوتنى إليك و لو لا أنت لم أدر ما أنت » است ، و مفاد «  شَهِدَ اللَّهُ أَنَّهُ لا إِلهَ إِلَّا هُوَ  » و مفاد «  أَ وَ لَمْ يَكْفِ بِرَبِّكَ أَنَّهُ عَلى كُلِّ شَيْءٍ شَهِيدٌ  » است . مرحوم حكيم عاليقدر : صدر المتألّهين شيرازى قَدّس الله نفسَه الشّريف در « أسفار » طبع حروفى جلد 6 ، ص 12 تا 26 بحث كافى فرموده است ، و اين برهان را أسدُّ البراهين و أشرفُ البراهين شمرده است .\r\n\r\n\r\n","description":"","footnote":"\r\n( 1 ) « وظيفه فرد مسلمان در احياى حكومت اسلام » ص 35\r\n( 2 ) همان مصدر\r\n","page_name":" 104 ","page_number":104},
  {"content":"\r\n\r\nو اين حقير به خاطر دارم در وقتى كه در مدارس جديد درس ميخواندم و شايد سنّ من در أوان بلوغ بود ، يك روز در ضمن بحث با يكى از منكرين خداوند ، بدون مقدّمه و بدون سابقه ذهنى از اين برهان ، بدين گونه او را محكوم كردم ، به اين جمله كه : آيا تو وجود خودت را قبول دارى ؟ گفت : آرى ! گفتم : ديگر مطلب تمام است !\r\nچون بعدا در كتب فلسفه و حكمت به برهان صدّيقين برخورد كردم ، ديدم همان برهان است غاية الأمر در اين كتب بطور تفصيل و عالى بيان شده است و من بطور ساده آورده بودم . و اجمال اين برهان بدين تقريب است كه . . . « 1 » »\r\nبارى ! ايشان در همان دوران تحصيل در هنرستان در ابعاد مختلف عقيدتى ، اخلاقى ، علمى آنچنان درخشيدند كه در بين همگان چشمگير بودند ، گوشه‌اى از روش اخلاقى و تفكّر دينى ايشان را ديديم . به قدرت علمى و تحصيلى ايشان نيز اشاره‌اى نموديم .\r\n\r\nرسم و طرح‌ها\r\nنگاهى به دفترهاى رسم ايشان ، بيانگر دقّت و نظم و پشتكار ستودنى و تحسين برانگيزشان مىباشد . به فرموده خودشان نقشه‌ها را پس از ترسيم كامل در دفتر مربوطه مىچسباندند و سپس زر ورقى نازك در همان صفحه قرار ميدادند كه مانع تماسّ مستقيم دست بر روى نقشه‌ها كه با جوهر كشيده شده بود بشود . واقعا در اين چند دفترى كه از ايشان بجاى مانده نهايت دقّت و انضباط ديده مىشود آن هم با نبودن امكانات تحريرى مجهّز در آن زمان . نگاهى به ظرافت رسمها و طرحها انسان را شگفت زده مىسازد بطورى كه گاهى انسان تصّور مىكند به يك طرح چاپ شده نگاه مىكند يا اينكه اين قطعه از جائى بريده و در دفتر الصاق\r\n\r\n\r\n","description":"","footnote":"\r\n( 1 ) « توحيد علمى و عينى » ص 240 ، تعليقه\r\n","page_name":" 105 ","page_number":105},
  {"content":"\r\n\r\nشده است\r\n. . .\r\nنكته قابل توجّه اينكه ايشان در همان دوران يك ماشين تراش صنعتى را هم ابداع مىكنند و به ثبت مىرسانند كه هنوز در يكى از مراكز علمى ، بنام خودشان موجود است\r\n\r\n","description":"","footnote":"","page_name":" 106 ","page_number":106},
  {"content":"\r\n\r\n\r\nفصل سوّم : آغاز طلبگى و دوران تحصيل در قم\r\n\r\n","description":"","footnote":"","page_name":" 107 ","page_number":107},
  {"content":"\r\n . \r\n","description":"","footnote":"","page_name":" 108 ","page_number":108},
  {"content":"\r\n\r\n\r\n« سرآغاز طلبگى »\r\nحضرت آقا دوران تحصيل علوم را آنچنان با موفّقيّت طى مىكنند كه در همان دوران ، هيجده كار به ايشان پيشنهاد مىشود ، و با اينكه پدر هيچ اجبارى بر طلبه شدن ايشان نداشتند ، ولى بگونه‌اى روح و جانشان پرورش يافته است كه هدايت غير مستقيم پدر براى پذيرش سربازى امام زمان عجّل الله تعالى فرجه الشّريف مؤثّر مىافتد . خودشان در اين زمينه ميفرمايند :\r\n« . . . عشق اين را داشتيم كه اين كارهايمان ( تحصيلات جديد ) تمام بشود برويم دنبال خودمان ! ببينم چه خبرها هست ؟ !\r\nچون فكر ميكردم پدرمان يك آدمى است مجتهد و با آنكه ما را اجبار بر تحصيل علوم دينى نمىكند و اين كار را هم نكرد ، ولى معذلك از مشوّقات و مرغّبات بسيارى ما را بهره‌مند مىنمود ، فلهذا خودمان با رغبت آمديم و از اوّل هم ما دنبال همين مسائل بوديم .\r\nوقتى كه آن دوره تمام شد براى ما هيجده كار پيدا شد : تحصيل در آمريكا ، تحصيل در شوروى ، معاونت مهندس سالُور در كارخانه سيمان حضرت عبد العظيم ، يك سرى چاه‌هاى آرتزيَن مىكندند در لار ، گفتند تو برو آنجا . خلاصه هيجده تا شغل بود كه ما از ميان تمام اينها رشته طلبگى را براى\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nخودمان انتخاب كرديم ؛ بدون اينكه هيچكس به ما الزامى بكند . « 1 » »\r\nآنچنان آگاهانه و عاشقانه سربازى امام زمان أرواحنا فداه را پذيرفتند كه ابتدا لباس مقدّس رسول الله صلّى الله عليه و آله و سلّم را به تن مىكنند و سپس به حوزه علميّه قدم ميگذارند . ( با اينكه برخى طلّاب سالها پس از تحصيل ، از پوشيدن اين لباس پر فيض و پذيرش مسؤوليّتهاى عظيمى كه به دنبال مىآورد طفره ميروند . ) همچنين قابليّت و لياقتى كه عالم بزرگوارى همچون آية الله ميرزا محمّد طهرانى قدّس سرّه در ايشان مشاهده مىنموده‌اند موجب شد اين امر به دست آن عالم بزرگ و در جوار مرقد منوّر ثامن الحجج حضرت علىّ بن موسى الرّضا عليه آلاف التّحيّة و الثّناء صورت پذيرد .\r\nخودشان ميفرمايند :\r\n« مرحوم آية الله آقا ميرزا محمّد طهرانى صاحب كتاب « مستدرك البحار » كه از اعاظم علماى عصر و دائى پدر ما بودند در همان وقت از سامرّاء آمده بودند به طهران . بعد مشرّف شدند به مشهد ، ما هم در خدمتشان آمديم مشهد . و بدون اينكه به كسى اطّلاع بدهيم به دست ايشان عمامه گذاشتيم و قبا پوشيديم . و رفتيم طهران كه پدر ما ، ما را با عمامه ديد . و هشت روز طهران مانديم تا اينكه براى ما وسائل اوّليّه‌اى درست كردند ؛ بعد رفتيم قم در مدرسه مرحوم آية الله سيّد محمّد حجّت رحمة الله عليه حجره گرفتيم . « 2 » »\r\n\r\n« هجرت به قم »\r\nحضرت آقا در سنّ نوزده سالگى در سال 1364 هجرى قمرى به قم هجرت كردند و در حوزه علميّه به تحصيل پرداختند و تا سال 1371 كه به نجف اشرف هجرت نمودند مدّت هفت سال بطور تمام وقت با پشتكارى\r\n\r\n\r\n","description":"","footnote":"\r\n( 1 ) « وظيفه فرد مسلمان در احياى حكومت اسلام » ص 34 و 35\r\n( 2 ) همان مصدر\r\n","page_name":" 110 ","page_number":110},
  {"content":"\r\n\r\nعجيب و تلاشى استثنائى به تحصيل علوم و معارف اسلام همّت گماشتند و اساتيد گوناگونى ديدند و مدارج علمى را به سرعت طى كردند .\r\nاينك به گوشه‌هائى از حيات علمى و دوران سراسر تلاش و نشاط طلبگى ايشان در قم اشاره مىكنيم :\r\nميفرمايند :\r\n« در سنه يكهزار و سيصد و شصت و چهار هجريّه قمريّه اين حقير براى طلبگى و تحصيل علوم دينيّه به بلده طيّبه قم مشرّف شدم و در مدرسه مرحوم آية الله حجّت كه بعدا به مدرسه حجّتيّه معروف شد حجره‌اى گرفته و به درس و بحث و مطالعه ادامه ميدادم . « 1 » »\r\n\r\nسيره تحصيلى\r\nايشان با وجود داشتن استعدادى شگرف و حافظه‌اى قوى و موقعيّت بالاى علمى در دروس غير طلبگى ، تنها به حضور در دروس و استماع درسها و مطالعه آن و حركت بر اساس شيوه متداول تحصيل اكتفا نمىكردند ؛ بلكه با جدّيّتى تمام در پيدا كردن اساتيد زبده تلاش مىنمودند و آنگاه در بهره بردن از آنان بسيار ساعى و كوشا بودند ، و همچون تشنه‌اى كه به آب حيات رسيده باشد با هيجانى فوق العاده در فراگيرى علوم همّت بخرج ميدادند و ساعتهاى متمادى وقت خود را در مطالعه و ثبت و ضبط دروس سپرى مىساختند . خودشان در اين زمينه مىنويسند :\r\n« ما كه در حوزه مقدّسه علميّه قم مشغول كار شديم خيلى خوب كار ميكرديم . من در شبانه روز علاوه بر اوقاتى كه درس ميخواندم ده ساعت تمام هم مطالعه ميكردم . . . و باز هم مىگفتم : خدايا اى كاش به من يك وقت بيشترى\r\n\r\n\r\n","description":"","footnote":"\r\n( 1 ) « مهر تابان » ص 12\r\n","page_name":" 111 ","page_number":111},
  {"content":"\r\n\r\nميدادى و شبانه روز را قدرى امتداد ميدادى تا ما آنطور كه ميل داريم بتوانيم به كارها و نوشتجات و دروسمان برسيم . . . « 1 » »\r\n\r\nكارهاى جنبى\r\nحضرت علّامه در طول دوره تحصيل قم فقط به درس و بحث اكتفا نمىكردند بلكه تلاشهاى علمى ديگرى نيز داشتند كه يكى از آنها استنساخ كتب با ارزش بود . در آن دوران كه وسائل زيادى براى تكثير وجود نداشت و متداول‌ترين راه آن استنساخ دستى بود ، عاشقان علم و معرفت از روى آثار ارزشمند ديگران نسخه بردارى ميكردند . ايشان هم با پشتكار بسيار و همّتى و الا از نسخه‌هاى نفيسى از آثار ديگران كه در نزد اساتيد خود مىيافتند و هنوز طبع نشده بود ، نسخه بردارى ميكردند . و در همه آنها دقّت ، زيبائى ، خوش خطّى ، يكدستى و امانت‌دارى را در سطحى عالى رعايت مىنمودند كه به حق ، يادگارى ارزشمند در اين زمينه از خود بجاى گذاشته‌اند ؛ و به برخى از آنها در نوشته‌هاى خود اشاره نموده‌اند كه به تفصيل در فصل هفتم بدان خواهيم پرداخت .\r\n\r\nروشن بينى و انديشه سياسى\r\nبا اينكه در آن دوران در ديد ساده انديشان و اغلب متديّنين ، داشتن تفكّر سياسى براى يك عالم دينى امرى منفى تلقّى مىشد و وى متّهم به بىسوادى يا بىتقوائى مىگشت ، و پرداختن به سياست مخالف علم و تقوى قلمداد مىشد و بسيارى از عالمان در يك غفلت عميق از جريانات سياسى بسر مىبردند و فرهنگ جدائى دين از سياست در گستره‌اى وسيع همه جا را فرا گرفته بود ؛ ولى عالمان دلسوز و متعهّد ، همچون سراسر تاريخ پر افتخار حيات عالمان دينى كه مملوّ از فداكارى و ايثار در راه تحقّق سياست الهيّه و پياده شدن أحكام نورانى\r\n\r\n\r\n","description":"","footnote":"\r\n( 1 ) « وظيفه فرد مسلمان در احياى حكومت اسلام » ص 35\r\n","page_name":" 112 ","page_number":112},
  {"content":"\r\n\r\nاسلام است ، با شعار « ديانت ما عين سياست ماست و سياست ما عين ديانت ماست » و « منشأ سياست ما ديانت ماست » « 1 » در صحنه حاضر بودند و به مبارزه بىامان عليه كفر و نفاق و جهل و تباهى ، و قطع أيادى شيطان از فكر و جان مردم ادامه ميدادند .\r\nمعظّمٌ له نيز بخاطر نشو و نما در دامان پدرى كه علاوه بر علم و ورع ، مرد ميدان جهاد و سياست بود ، از همان آغاز با انديشه سياسى اسلام آشنا بوده به شناخت جوّ سياسى زمانه و سياستهاى شيطانى استعمار و نحوه برنامه‌ريزى آنان در جهان اسلام و پيدا كردن راه‌هاى مقابله با سياست دشمنان دين مبادرت مىنمود . حتّى در دوران طلبگى در حوزه مقدّسه علميّه قم هم از اين قسمت غافل نبود ؛ در كنار تحصيل علم و معرفت و تزكيه نفس و پرورش جان و خودسازى و تهذيب ، در ارتقاء سطح بينش سياسى خود تلاش مىنمود . خودشان بعنوان نمونه ميفرمايند :\r\n« اگر كسى مىخواهد درست از تاريخ اينها ( سلسله پهلوى ) اطّلاع پيدا كند اجمالًا ، تاريخى دارد حسين مكّى بنام « تاريخ بيست ساله ايران » در سه جلد ؛ آن وقتى كه بنده در قم بودم اين كتاب ممنوع بود ، تقريبا سه جلدش 1500 صفحه است . بنده آن را از يكى از آقايان علماء : آية الله حاج سيّد احمد زنجانى گرفتم و مطالعه كردم و به ايشان برگرداندم ولى بعد آن را تهيّه كردم و الآن آن را دارم ؛ كه در آن طريق ورود كودتائى كه نرمان انگليسى بدست سيّد ضياء و رضاخان كرد و همچنين عواقب آن و پايان دوره احمد شاه و كيفيّت پيدايش پهلوى و رضاخان شرح داده شده . . . « 2 » »\r\nداشتن اين نگرش سياسى و دنبال نمودن تحقّق سياست الهيّه در امّت\r\n\r\n\r\n","description":"","footnote":"\r\n( 1 ) از سخنرانى آية الله شهيد مدرّس در دوره چهارم مجلس شوراى ملّى\r\n( 2 ) « وظيفه فرد مسلمان در احياى حكومت اسلام » ص 28\r\n","page_name":" 113 ","page_number":113},
  {"content":"\r\n\r\nاسلامى مطلب مهمّى بود كه روح و جان ايشان را به خود مشغول داشت و نهايةً پس از بازگشت از نجف به طهران در ميدان انديشه و عمل خود را نشان داد ، كه در استمرار خطّ سير زندگى پر بركتشان بدان خواهيم پرداخت ، إن شآء الله\r\n\r\n« اساتيد »\r\nيكى از نكات دقيق تربيتى اسلام آنست كه طالب علم و معرفت بايد براى كسب علم و دانش در برابر استادى زانو به زمين بزند كه نه تنها در رشته علمى خود كار آمد و خبير باشد بلكه به لحاظ تربيتى و رفتارى نيز انسانى وارسته و خود ساخته باشد كه ديدارش دل را زنده كند و انسان را به ياد خدا بيندازد ؛ تا آموزش از محضر او فقط انسان را به يك صندوق علمى صرف تبديل نسازد بلكه آدمى پس از مدّتى شاگردى ، علم و عمل ، معرفت و تربيت ، دانش و بينش را يك جا فرا گرفته باشد و جان خود را لبريز از هر دو عنصر بيابد . و اين اصلى است اساسى ؛ چرا كه نفوس نسبت به يكديگر تأثير و تأثّر دارند ، و نفس شاگرد از نفس استاد بر اساس عوامل مختلفى متأثّر مىباشد .\r\nو به همين جهت در تعاليم الهى بر اين امر تأكيد شده است . امام باقر عليه السّلام در ذيل آيه شريفه :  فَلْيَنْظُرِ الْإِنْسانُ إِلى طَعامِهِ  « 1 » « بايد انسان به غذايش نگاه كند » آن را به « علم » تفسير ميفرمايند : عِلْمَهُ الَّذِى يَأْخُذُهُ ، مِمَّنْ يَأْخُذُهُ . « بايد آدمى به علم خويش بنگرد كه آن را از چه كسى دريافت مىكند . » « 2 »\r\nو بر همين اساس غالبا در حوزه‌هاى علميّه رسم بر اين بوده كه طالبان علم و دانش بيشتر بدنبال اساتيدى بوده‌اند كه محفل گرمشان كانون پخش نور علم بوده و رفتارشان نمودار سيره صالحان ، و طبعا استادانى اينچنين\r\n\r\n\r\n","description":"","footnote":"\r\n( 1 ) آيه 24 ، از سوره 80 : عبس\r\n( 2 ) « بحار الأنوار » ج 2 ، ص 96 ، به نقل از « اختصاص »\r\n","page_name":" 114 ","page_number":114},
  {"content":"\r\n\r\nجاذبه‌هاى دو چندان و مجالس علمى گرم ، روح بخش و پر بارى داشتند .\r\nهمچنين از نعمتهاى بزرگ الهى كه براى برخى از طالبان علم پيش مىآيد برخورد با اساتيد وارسته و خودساخته‌اى است كه در بُعد علم و عمل در اوج قرار دارند . حضرت آقا در طول حيات علمى خويش گرچه اساتيد فراوانى را تجربه كرده‌اند ولى به لطف و مشيّت الهى در بين اساتيد خود به گوهرهاى تابناكى برخورد كرده‌اند كه نه تنها استاد علمى ايشان گشته‌اند بلكه چراغ پر فروغى براى نشان دادن راه الهى و در مقاطعى مربّى سلوكى ايشان در پيمودن مسير الهى گرديده‌اند ، كه بررسى آثار ايشان گوشه‌هائى از اين مهم را نشان ميدهد .\r\nمعظّمٌ له در قم دروس سطوح متوسّطه را از اساتيد بزرگوارى همچون حضرات آيات و حجج إسلام : حاج سيّد عبد الجواد سدهى ، حاج شيخ عبد الحسين وكيلى ، حاج شيخ مرتضى حائرى و . . . فرا گرفتند و در سطوح عاليه از محضر بزرگانى عاليقدر چون آية الله بروجردى و آية الله حجّت و آية الله محقّق داماد بهره بردند و بيش از همه در آثارشان از علّامه طباطبائى نام مىبرند ، كه با هم گوشه‌هائى را نگاه مىكنيم :\r\n\r\nعلّامه طباطبائى\r\nگرچه حضرت آقا در طول زندگى ، از اساتيد خود كه به لطف الهى همه در درجات عاليه‌اى از علم و عمل بوده‌اند با تعظيم ياد نموده و به تمامى آنان به ديده احترام مىنگريسته‌اند ، ولى راجع به علّامه طباطبائى أعلى الله مقامه الشّريف كه استاد علوم ظاهريّه و باطنيّه ايشان بوده‌اند به گونه‌اى ديگر سخن مىگويند ؛ آنچنان كه هر كسى با مراجعه به كتاب « مهر تابان » كه بعنوان يادنامه علّامه طباطبائى نگاشته‌اند به خوبى به عمق رابطه اين شاگرد و استاد پى\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nمىبرد ؛ كه به گوشه‌هائى از آن اشاره مىكنيم . « 1 »\r\n\r\nسرآغاز آشنائى\r\n« . . . بناى اين مدرسه ( حجّتيّه قم ) كوچك بود و آية الله حجّت چند هزار متر از زمين مجاور را تهيّه و در نظر داشتند مدرسه را توسعه دهند و بناى عظيمى كه به سبك همان مدارس اسلامى مىباشد و حاوى حجرات بسيار و مَدرس و مسجد و كتابخانه و سرداب و آب انبار و سائر ما يحتاج طلّاب باشد به طرز صحيح و بهداشتى و با فضاى بزرگ و روح افزا براى طلّاب بسازند .\r\nهر چه مهندسين از طهران و غير طهران آمدند و نقشه‌هاى متنوّع و مختلفى كشيدند مورد نظر آية الله واقع نشد ، تا بالأخره شنيديم سيّدى از تبريز آمده و نقشه‌اى كشيده است كه مورد نظر و تصويب ايشان قرار گرفته است ؛ ما بسيار شائق و مترصّد بوديم كه اين سيّد را ببينيم .\r\nو از طرفى نيز بسيار شائق بوديم كه درس فلسفه بخوانيم .\r\n. . . در همين احوال شنيديم آن سيّدى كه از تبريز آمده و نقشه ساختمان را كشيده است بنام « قاضى » معروف و در رياضيّات و فلسفه زبردست ، و نيز درس فلسفه‌اى در حوزه شروع كرده است .\r\nاشتياق ما براى ديدار و ملاقات با او زياد شد و مترصّد بوديم به منزلش برويم و به بهانه‌اى از او ديدار كنيم . تا آنكه يكى از دوستان ما كه در مدرسه رفت و آمد داشت و فعلًا از علماى رشت مىباشد يك روز به حجره آمده و گفتند : آقاى قاضى « 2 » از زيارت مشهد برگشته بيا به ديدنش برويم . چون به منزل\r\n\r\n\r\n","description":"","footnote":"\r\n( 1 ) مطالب اين قسمت تا ص 126 كه از كتاب « مهر تابان » نقل شده است از طبع دوّم ص 12 تا ص 20 مىباشد .\r\n( 2 ) حضرت علّامه طباطبائى در ابتداى ورودشان به قم به « قاضى » معروف بودند چون از سلسله سادات قاضى مشهور در آذربايجان هستند ، ليكن از نقطه نظر آنكه ايشان از سادات طباطبائى هستند خود ايشان ترجيح دادند كه به « طباطبائى » معروف شوند .\r\nو أخيرا براى حقير چنين منكشف شده است كه : شايد ايشان خواسته‌اند لقب قاضى منحصرا به يگانه استاد ارجمندشان مرحوم حاج سيّد على آقا قاضى منحصر گردد و ايشان جهت تكريم و تجليل از مقام استاد ، در شهرت و معروفيّت با وى شريك نباشند . ( منه قدّس سرّه )\r\n","page_name":" 116 ","page_number":116},
  {"content":"\r\n\r\nايشان وارد شديم ديديم كه اين رجل معروف و مشهور همان سيّدى است كه ما همه روزه در كوچه‌ها در بين راه او را ميديديم و ابدا احتمال نميداديم كه او از اهل علم باشد ، فضلًا از تبحّر در علوم . با عمامه بسيار كوچك از كرباس آبى رنگ و تكمه‌هاى باز قبا و بدون جوراب ، با لباس كمتر از معمول در كوچه‌هاى قم تردّد داشت ؛ خانه نيز بسيار محقّر و ساده .\r\nما معانقه كرديم و نشستيم ، و گفتگو و سخن از اطراف و جوانب پيش آمد ، ديديم : نه ؛ واقعا اين مرد جهانى است از علم و درايت و ادراك و فهم و براى ما خوب مشهود شد كه\r\n : هر آن كو ز دانش برد توشه‌اى * جهانى است بنشسته در گوشه‌اى \r\nدر همان مجلس شيفتگى و ارادت به ايشان يكباره اوج گرفت و تقاضا نموديم يك درس خصوصى فلسفه براى ما بيان كنند كه آزادنه بتوانيم در بين درس به بحث و گفتگو پرداخته ، و إشكالى در مطلب باقى نماند . ايشان با كمال بزرگوارى پذيرفتند . و چون از حضور ايشان بيرون آمديم و به سائر دوستانى كه بنا بود با آنها فلسفه بخوانيم رسيديم ، گفتند : آقاى قاضى چطور بود ؟ گفتم : در پاسخ شما بايد همان رباعى را بخوانم كه أبو العلاء مَعَرّى نابينا درباره سيّد مرتضى گفت . در آنوقتى كه از ملاقات سيّد به وطن بازگشته و از او درباره سيّد پرسيده بودند كه او را چگونه يافتى ؟\r\n يا سآئلى عنه لمّا جئتُ أسألُه * ألا هو الرّجلُ العارى مِنَ العارِ \r\n\r\n","description":"","footnote":"","page_name":" 117 ","page_number":117},
  {"content":"\r\n\r\n لو جِئتَه لرأيتَ النّاسَ فى رجلٍ * و الدّهرَ فى ساعةٍ و الأرضَ فى دارِ \r\n« اى پرسش كننده از احوالات و كيفيّات سيّد مرتضى آگاه باش كه من چون به خدمتش رسيدم كه از او سؤالهائى بنمايم او را دريافتم مردى كه از انواع عار و ننگ و قذارت مبرّى و پاكيزه بود . اگر تو به نزد او به روى هر آينه خواهى ديد كه تمام افراد بشر در يك مرد گرد آمده و تمام روزگار در يك ساعت و تمام بساط زمين در يك خانه جمع شده است . »\r\n\r\nشروع تحصيلات و تعميق روابط\r\n« . . . بارى ايشان درس فلسفه را براى ما در مدرس مدرسه شروع كردند ، و با آنكه بنا بود خصوصى باشد طلّاب مطّلع شدند و در روز اوّل قريب يك صد نفر مدرس را پر كردند و ايشان درس را شروع كردند .\r\nدر عين حالى كه در بين درس نيز به قدر كافى بحث و گفتگو به عمل مىآمد و ليكن بعلّت تراكم جمعيّت صلاح نبود كه اشكالات و ايرادات از سطح معمولى درس بالا رود ، بنابراين براى روشن شدن بعضى از مطالب پيوسته ما پس از خاتمه درس تا در منزل به همراه ايشان ميرفتيم و در راه همواره گفتگو بود . »\r\nاز آنجا كه علّامه طباطبائى أعلى الله مقامه الشّريف به جدّيّت و استعداد و هوش و پشتكار حضرت آقا واقف گشته بودند نه تنها براى اجابت دعوت وى درس فلسفه خصوصى راه انداخته و به سؤالاتشان توجّه مىنمودند بلكه بسيار دقيق و پر حوصله و با پىگيرى خاص هر روز به حجره او سر مىزدند و باب مراودات علمى را مفتوح ميداشتند ، و زمينه معارف قرآنى و مباحث تربيتى و عملى را آماده مىساختند . در اين باره ميفرمايند :\r\n« عشق و علاقه ما به ايشان زياد شد . و چون مردى ساده و بزرگوار و خليق و با حيا و بىآلايش بودند عينا مانند يك برادر مهربان و رفيق شفيق با ما\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nرفتار ميكردند ؛ عصرها در حجره مىآمدند و هر روز يكى دو ساعت را علاوه بر درس رسمى براى ما گفتگوهائى از قرآن مجيد و معارف إلهيّه داشتند .\r\nعلاوه بر درس فلسفه ، يك دوره از هيئت قديم را براى ما درس دادند . « 1 » و درس تفسير را نيز براى ما شروع كردند . و گهگاهى از حالات بزرگان و اولياء خدا و مكتب‌هاى عرفانى براى ما بياناتى داشتند . بالأخص از استاد نجف خود در معارف الهيّه و اخلاق ، مرحوم سيّد العارفين و سند المتألّهين آية الله الوحيد آقاى حاج ميرزا على آقاى قاضى رضوان الله عليه براى ما بيان مفصّلى داشتند كه بسيار براى ما دلنشين و دلپسند بود .\r\nو مجالس ما با ايشان علاوه بر اوقات دروس رسمى در شبانه روز گاهى به دو و سه ساعت مىرسيد . »\r\n\r\nپيوند علمى و تربيتى\r\n« . . . شيفتگى و عشق و علاقه ما به حضرت ايشان به حدّى رسيد كه براى انس و ملاقات بيشتر و استفاده و استفاضه افزون‌تر حجره مدرسه را ترك نموده و در قُرب منزل ايشان اطاقى اجاره كرديم و بدانجا منتقل شديم ؛ و بطور مدام و مستمر يكى دو ساعت به غروب مانده و بعضى از اوقات تا پاسى از شب\r\n(\r\n\r\n\r\n","description":"","footnote":"\r\n( 1 ) صديق ارجمند جناب حجّة الإسلام آقاى حاج سيّد محمّد على آية الله زاده ميلانى گفتند : روزى ما در معيّت پدرم و عموهايم يك درشكه از تبريز براى دهى كه علّامه در آن سكونت داشت - شادآباد يا غير آن - گرفته سوار شده و مىرفتيم ، و قبلًا عموهايم با پدرم سخنى از قبله به ميان آورده بودند و هنوز قبله نماى رزم‌آرا به ميان نيامده بود . در بين راه كه در درشكه مىرفتيم عموهايم به پدرم گفتند : اين شخص مگرچه شخصيّتى است كه شما با درشكه از تبريز بسوى او و به آن ده ميرويد ؟ پدرم گفت : همان كسى كه در حلّ اين مسأله ( قبله كه قبلًا مورد سخن بوده است ) استاد و فريد است .\r\nو در غالب از موارد و اوقات مرحوم پدرم مىگفت : علّامه طباطبائى علومى دارد كه ما نداريم . و منظور پدرم از آن علوم ، علوم باطنى و غيبى بوده است . ( منه قدّس سرّه )\r\n","page_name":" 119 ","page_number":119},
  {"content":"\r\n\r\nگذشته ايشان براى ما از مواعظ اخلاقى و عرفانى بياناتى داشتند . و در فصل بهار در باغ قلعه كه در قُرب منزل بود مىآمدند و براى ما و يكى دو نفر از رفقاى ديگر از سيره و روش فلاسفه الهيّه اسلاميّه ، و از مسلك علماى اخلاق ، و سير و سلوك عرفاى عاليقدر بالأخصّ از احوال مرحوم آخوند ملّا حسينقلى همدانى و شاگردان مبرّزش چون آقا سيّد احمد كربلائى طهرانى و آقاى حاج ميرزا جواد آقاى ملكى تبريزى و آقاى حاج شيخ محمّد بهارى و آقاى سيّد محمّد سعيد حَبّوبى ، و از سيره و روش مرحوم سيّد ابن طاووس و بحر العلوم و استاد خود مرحوم قاضى رضوان الله عليهم أجمعين بطور مشروح بياناتى داشتند كه راهگشاى ما در معارف إلهيّه بود . »\r\n\r\nتحصيل عرفان اسلامى\r\nحضرت آقا وقتى وجود نازنين علّامه طباطبائى را كشف كردند لحظه‌اى از او جدا نشدند و از فيوضات علوم ظاهرى و باطنى بىكران او بهره بردند . و علّامه نيز كه تلميذى چنين مستعدّ و قابل يافته بودند از هيچ همراهى دريغ نمىفرمودند ؛ و حكمت و عرفان و تفسير و اخلاق و غيرها را برايشان تدريس مىنمودند :\r\n« بارى تا سنه يكهزار و سيصد و هفتاد و يك كه به نجف اشرف براى ادامه تحصيل و استفاده از مدينه علم حضرت مولى الموالى أمير المؤمنين عليه السّلام مشرّف شديم پيوسته ذكر و فكرمان علاوه بر دروس رسميّه حوزه از فقه و اصول ، استفاده از محضر پر بركت ايشان بود ؛ چه از نقطه نظر فلسفه و چه اخلاق و عرفان و چه تفسير قرآن كريم كه به سبك بديعى بيان مىنمودند .\r\nو در اين مدّت از ايشان تقاضا نموديم كه « شرح فصوص » قيصرى و « شرح منازل السّآئرين » ملّا عبد الرّزّاق كاشانى را به ما درس دهند ، و ايشان نيز پيوسته وعده ميدادند ولى بجاى آنها هميشه از آيات قرآن و شرح و بسط در\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nپيرامون آن سخن به ميان مىآمد ، تا بالأخره ما دانستيم كه علاقه زيادى به تدريس آنها ندارند .\r\nولى يك دوره تمام از سير و سلوك بيان كردند كه بر نهج و سبك « رساله منسوب به آية الله علّامه بحرالعلوم » بود و براى ما بسيار جالب و دلنشين بود . و نيز در ايّام تعطيل براى طلّاب خصوصى كه تعداد آنان بين ده تا پانزده نفر بود ، مكاتبات آيتين و عَلَمَين : سيّد العرفاء الإلهيّين سيّد أحمد كربلائى و شيخ الفقهاء الرّبّانيّين حاج شيخ محمّد حسين اصفهانى كمپانى رضوان الله عليهما را بيان ميفرمودند ، و پس از تنقيح بحث ، نظريّه خود را مفصّلًا بيان ميكردند . »\r\nبه لطف الهى و بر اثر توجّه و اهتمام حضرت آقا محصول جلسات عرفانى و تربيتى علّامه طباطبائى از دست نرفت ، و ايشان مطالب استاد را دقيق و گويا ثبت مىنمودند و همچون گوهرى گرانبها از آن حراست كرده و در مواقع لازم مطالعه نموده و بهره‌ها ميبردند تا سرانجام بر اساس عنايات الهيّه و امداد روح شهيد آية الله مطهّرى رضوان الله تعالى عليه كه سابقه ممتدّ رفاقت و مراوده را داشتند ، به مناسبت سالگرد شهادت وى آن يادداشتها به طبع رسيده و به نام « رساله لُبّ اللُباب ، در سير و سلوك اولى الألباب » در دسترس طالبان حق و پويندگان سُبل سلام قرار گرفت . ايشان در مقدّمه اين كتاب مىنويسند :\r\n« اصل اين رساله ، اسّ و مُخّ اوّلين دوره از درسهاى اخلاقى و عرفانى است كه حضرت استاد گرامى ما علّامه طباطبائى روحى فداه در سالهاى يكهزار و سيصد و شصت و هشت و شصت و نه هجريّه قمريّه در حوزه مقدّسه علميّه قم براى بعضى از طلّاب بيان فرموده و اين حقير به عنوان تقريرات درس به رشته تحرير درآورده بودم ، و قرائت و مرور به آن را در اوقات قبض و كدورت و خستگى موجب تنوير روح و تلطيف جان خود ميدانستم . اينك يك دوره بر آن مرور نموده با تنقيحات و اضافاتى مهيّا ، و پاداش و ثواب آن را به روح فقيد\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nسعيد مطهّرى - أعلى الله مقامَه الشّريف - اهداء ميكنم . « 1 » »\r\n\r\nمكاتبات عَلَمين : آية الله حاج سيّد احمد كربلائى و آية الله حاج شيخ محمّد حسين اصفهانى\r\nهمچنين تدريس مكاتبات عَلمين ( مرحوم آية الله حاج سيّد أحمد كربلائى و مرحوم آية الله حاج شيخ محمّد حسين اصفهانى كمپانى ) كه پنجشنبه‌ها و جمعه‌ها برقرار بود ، به همّت والاى آقا ، به همراه « تذييلات و مُحاكمات » علّامه طباطبائى و تكميل مباحث باقيمانده توسّط خود ايشان به نام « تذييلات » ، در اثرى بسيار گرانبها به نام « توحيد علمى و عينى » طبع و منتشر گرديد .\r\nدر مقدّمه اين كتاب آورده‌اند :\r\n« . . . چون در اين مكاتيبى كه بين دو علمين : حضرت سيّد و حضرت شيخ ردّ و بدل شده است ، بسيارى از مطالب عاليه و نفيسه آورده شده است كه هم حفظ آنها داراى اهمّيّت است و هم فهميدن آنها نيز از عظمتى برخوردار است ، زيرا قابل فهم همه نيست و بلكه علماى وارد در فنّ حكمت و فلسفه الهيّه بايد از آن بهره گيرند و ارباب شهود و ولايت بايد از آن متمتّع گردند ، فلهذا استاد گرامى ما حضرت علّامه بىبديل آية الحقّ و نمونه بارز عقل و فهم و حكمت و عرفان در همان ايّامى كه اين حقير در حوزه مقدّسه علميّه قم - صانَها اللهُ عن الحَدَثان - تحصيل ميكردم ، در روزهاى پنجشنبه و جمعه كه تعطيل بود براى بعضى از شاگردان خود تدريس ميفرمودند ، كه الحقّ درس‌هاى عالى و فراموش نشدنى بود .\r\nحضرت علّامه رضوان الله عليه بنا گذاشتند كه آراء و نظريّات خود را مرقوم فرمايند ، و در پايان هر مكتوبى آنچه به خاطر مبارك خطور نموده است را به عنوان تذييلات و محاكمات بنويسند تا نفع آن عام باشد ، و للّه الحمد و له الشّكر موفّق آمدند تا شش تذييل : سه تا بر مكاتيب حضرت شيخ و سه تا بر\r\n\r\n\r\n","description":"","footnote":"\r\n( 1 ) « لبّ اللُباب در سير و سلوك اولى الألباب » ص 18\r\n","page_name":" 122 ","page_number":122},
  {"content":"\r\n\r\nمكاتيب حضرت سيّد مرقوم نمايند .\r\nدر اين حال تعطيلى تابستان پيش آمد و حقير هم براى ادامه تحصيلات به نجف اشرف : آستانه مباركه مولى الموحّدين أمير المؤمنين عليه أفضل صلوات المصلّين مشرّف شدم ، و ايشان هم در سال جديد تحصيلى مجال ننمودند كه در ايّام تعطيل دنباله دروس و كتابت بقيّه سلسله مكاتيب را ادامه دهند ، و بنابراين در تذييلات به همين مقدار اكتفا شد .\r\nحقير پس از مراجعت از نجف اشرف تا تقريبا زمان رحلت ايشان چندين بار با حضرت ايشان درباره اتمام تذييلات به قلم مباركشان گفتگو و تقاضا داشتم ، و اهمّيّت آن را كه خودشان نيز قبل از بنده و بيش از بنده واقف بودند ، متذكّر مىشدم و ايشان هم وعده ميفرمودند ، و ليكن چون نياز به فراغت و مجال واسعى داشت و حضرت ايشان اهتمام شديد به اتمام دوره تفسير « الميزان » داشتند فلهذا تمنّاى حقير صورت عمل نپوشيد تا ايشان به صورت ظاهر لباس تن را خلع و به خلعت بقاء مخلّع شدند ، رحمة الله عليه و رضوانه .\r\nچون حضرت استاد علّامه نَفَعَنا الله مِن تُرابِ مرقده الشّريف از اين سراى اعتبار و مجاز به عالم خلود و بقاء ارتحال نمودند ، بعضى از دوستان از حقير خواستند تا تذييلات را دنبال كنم و با مقدّمه و تعليقه‌اى ، اين مكاتيب نفيسه را در اختيار أنظار افكار عالى قرار دهم تا شايد خداوند از بركت انفاس قدسيّه سابقين ، لاحقين را به سر منزل مقصود برساند و از زلال معين چشمه علم و ينبوع حكمت سيراب كند .\r\nحقير فقير نيز دريغ ننمودم ؛ و ليكن بواسطه تراكم مشاغل و شواغل علمى و بالأخص براى اتمام دوره و سلسله معارف و علوم اسلام كه مجال را ضيق كرده بود ، وعده را به وقت تمكّن و زمان فرصت دادم .\r\nللّه الحمد و له المنّة اينك كه در تحت رعايت حضرت ثامن الحجج :\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nعلىّ بن موسى الرّضا عليه و على آبآئه آلاف من التّحيّة و السّلام در شهر مقدّس مشهد قسمت « معاد شناسى » و « امام شناسى » به پايان رسيده است و هنوز مشغول به نوشتن دوره « الله شناسى » نشده‌ام ، در اين فَترتْ موقع را مغتنم شمرده و حفظًا لأدآء حقّهم العظيم بدين سطور مبادرت كرده و توفيق و تسديد را از حضرت منّان مسألت دارم . و ما تَوفيقى إلّا بالله ، عَليه تَوكَّلتُ و إليه انيب . « 1 » »\r\n\r\nتأثير پذيرى علمى و عملى\r\nعلّامه طباطبائى رضوان الله تعالى عليه در ميدان علم قهرمانى كم نظير بود ، و نه تنها در علوم اسلامى چون فقه و اصول و تاريخ و تفسير و روايت و رجال و فلسفه و عرفان و كلام ، متخصّص و صاحب نظر بود بلكه در صحنه عمل و سير و سلوك إلى الله و مراقبه و تهذيب نفس و تزكيه روح و عرفان عملى نيز استاد ديده و راه پيموده و متخلّق به آداب دينى و مؤدّب به ادب الهى بود . آنگونه كه ديدارش انسان را به ياد خدا مىانداخت و هر كسى را شيفته خود مىساخت . و از اينرو بود كه آقا به ايشان به چشم دگرى مىنگريستند و رفتار و كردارشان را بدّقت زير نظر داشتند و از آن سرمشق مىگرفتند . جلواتى از اين معنى را در گفتارشان مىبينيم :\r\n« بارى ، عظمت و ابّهت و سكينه و وقار در وجود ايشان استقرار يافته و درياى علم و دانش چون چشمه جوشان فوران ميكرد و پاسخ سؤالها را آرام آرام ميدادند و اگرچه بحث و گستاخى ما در بعضى از أحيان بحدّ اعلا مىرسيد ، أبدا أبدا ايشان از آن خطّ مشى خود خارج نمىشدند و حتّى براى يك دفعه تُن صدا از همان صداى معمولى بلندتر نمىشد ! و آن ادب و متانت و وقار و عظمت پيوسته بجاى خود بود و جام صبر و تحمّل لبريز نمىگشت . »\r\n\r\n\r\n","description":"","footnote":"\r\n( 1 ) « توحيد عينى و علمى » ص 15 و 16\r\n","page_name":" 124 ","page_number":124},
  {"content":"\r\n\r\n« . . . بارى ، حضرت علّامه آيتى بود عظيم ؛ نه تنها از نقطه نظر فلسفه و احاطه به تفسير قرآن كريم و نه تنها از نقطه نظر فهم أحاديث و پى بردن به حاقّ معنى و مراد ( چه از روايات اصوليّه و چه از روايات فروعيّه ) و نه تنها از نقطه نظر جامعيّت ايشان در سائر علوم و احاطه به عقل و نقل ، بلكه از نقطه نظر توحيد و معارف الهيّه و واردات قلبيّه و مكاشفات توحيديّه و مشاهدات الهيّه قدسيّه و مقام تمكين و استقرار جلوات ذاتيّه در تمام عوالم و زواياى نفس .\r\nهر كس با ايشان مىنشست و زبان خاموش و سكوت مطلق ايشان را مىنگريست ، مىپنداشت كه اين مرد در مُفكّره خود هيچ ندارد ، ولى چنان مستغرق انوار الهيّه و مشاهدات غيبيّه ملكوتيّه بودند كه مجال تنازل پيدا نمىكردند .\r\nو عجيب جامعيّت ايشان بود بين تحمّل آن كوههاى أسرار و بين حفظ ظاهر در مقام كثرت و اعطاء حقّ عوالم و ذَوى الحقوق ، از تدريس و تربيت طلّاب و محصّلين و دفاع از حريم دين و سنّت الهيّه و قوانين مقدّس اسلام و سنگر ولايت كلّيّه الهيّه .\r\nآية الله علّامه طباطبائى گذشته از جامعيّت در علوم ، جامع بين علم و عمل بود . آن هم عملى كه از تراوشات نفسانيّه صورت گيرد و بر اساس طهارت سرّ تحقّق پذيرد . جامع بين علوم و كمالات فكريّه و بين وجدانيّات و أذواق قلبيّه و بين كمالات عمليّه و بدنيّه بود . يعنى مرد حقّى بود كه شراشر وجودش به حق متحقّق بود . »\r\nحضرت آقا پس از اين بيان كه نمايانگر علّت جذب ايشان به علّامه است به بيان تشريحى ابعاد علمى و عملى استاد خود مرحوم علّامه طباطبائى أعلى الله مقامه الشّريف مىپردازند . و در جائى ديگر تأثير گذارى شخصيّت\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nكم نظير ايشان بر زندگى خود را در يك جمله كوتاه و رسا چنين بيان مىكنند :\r\n« حقّاً اگر ما به چنين مردى برخورد نكرده بوديم خسر الدّنيا و الآخرة دستمان از همه چيز خالى بود . فللّه الحمد و له المنّة . »\r\nو در جاى ديگر روشن و صريح ميفرمايند « : من چه گويم درباره كسى كه عمرم و حياتم و نفسم با اوست . من اگر خدا شناس باشم يا پيغمبر شناس و يا امام شناس ، همه اينها به بركت رحمت و لطف اوست . يعنى از وقتى كه خداوند او را به ما عنايت كرد همه چيز را مرحمت كرد » . « 1 »\r\nو در مورد روش صحيح تربيت علمى عملى استاد خود ميفرمايند :\r\n« او همه چيز بود ، بلند بود و كوتاه بود ؛ در عين بلندى كوتاه ، و در عين اوج و صعود ، در حضيض و نزول . با ما طلبه‌هاى عجول و گستاخ نرم و ملايم ، مانند پدر بلند قامتى كه خم مىشود و دست كودك را مىگيرد و پا بپاى او راه مىرود ، استاد با ما چنين ميكرد . او با ما مماشات مىنمود و با هر كدام از ما طبق ذوق و سليقه و اختلاف شدّت و حِدّت و تندى و كندى او راه ميرفت و تربيت مىنمود .\r\nو با آنكه أسرار الهيّه در دل تابناك او موج ميزد سيمائى بشّاش و گشاده و وارفته و زبانى خموش ، و صدائى آرام داشت . و پيوسته به حال تفكّر بود و گاهگاهى لبخند لطيف بر لبها داشت . « 2 » »\r\n« آنقدر متواضع و مؤدّب ، و در حفظ آداب سعى بليغ داشت كه من كرارا خدمتشان عرض كردم : آخر اين درجه از ادبِ شما و ملاحظاتِ شما ما را بىادب مىكند ! شما را به خدا فكرى به حال ما كنيد ! « 3 » »\r\n\r\n\r\n","description":"","footnote":"\r\n( 1 ) « مهر تابان » ص 79 تا ص 18\r\n( 2 ) همان مصدر\r\n( 3 ) همان مصدر\r\n","page_name":" 126 ","page_number":126},
  {"content":"\r\n\r\n\r\nاستمرار ارتباط در طول زندگى\r\nآشنائى افراد با يكديگر بر اساس معيارهاى مختلف و قابليّت طرفين آغاز شده و استمرار پيدا مىكند . بعضى آشنائىها زودگذر و چند روزه يا چند ماهه هستند ولى برخى ديگر مدّت زمان بيشترى استمرار مىيابند و گاهى تا آخر عمر پايدار مىمانند و ميدان تأثير و تأثّر طرفين بر يكديگر همچنان باز است .\r\nحضرت آقا از روزى كه قدم به حوزه مقدّسه علميّه قم نهادند و با مرحوم علّامه طباطبائى آشنا گشتند و او را مرد ميدان علم و عمل و بحر موّاج معرفت و مخزن أسرار الهيّه يافتند ، دل در گرو محبّت و سر بر آستان تربيتشان گذاردند و روز به روز ، به آن كانون مهر و صفا نزديكتر شدند . از خرمن پر فيض علم و ادبش بهره‌ها بردند و با گذر ايّام نه تنها اين روابط سرد و بى روح نگشت بلكه تشديد و تقويت گرديد ، و نه تنها تمام دوره قم كه تمام طول عمر را زير پوشش گرفت ، و در دوران نجف با آن همه شواغل علمى و عملى ، و دوران طهران و آن همه مسؤوليّتهاى خطير ، و دوران مشهد و آن همه تلاش پىگير در راستاى تدوين آثار ؛ همچنان آن ارتباط روحى عميق بين استاد و شاگرد كه بر اساس عشق الهى و فضائل علمى و سلوك عملى پايه‌گذارى شده بود استمرار داشت .\r\nشاگرد سراپا شوق و ادب و استضائه از محضر استاد بود ، و استاد نيز توجّهى شايسته به اين شاگرد مستعدّ و لايق معطوف و مبذول ميداشت .\r\nاز اين رو شخصيّت مرحوم علّامه در طول زندگى حضرت آقا مطرح و تأثير گذار است و در تمامى آثار ايشان خود را نشان ميدهد . در تمامى كتابهايشان مكرّرا مطالبى را از استاد خود نقل مىكنند و عكسشان جزء معدود عكس‌هائى است كه بر ديوار كتابخانه خود نگهدارى مىنمودند . به گوشه‌هائى از اين ارتباط در طول مدّت حيات آقا از زبان خودشان اشاره مىكنيم :\r\n« . . . از قريب چهل سال پيش تا به حال ديده نشد كه ايشان در مجلس به\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nمتّكا و بالش تكيه زنند . بلكه پيوسته در مقابل واردين ، مؤدّب قدرى جلوتر از ديوار و زير دست ميهمانِ وارد مىنشستند .\r\nمن شاگرد ايشان بودم و بسيار به منزل ايشان ميرفتم و به مراعات ادب ميخواستم پائين‌تر از ايشان بنشينم ، أبدا ممكن نبود ؛ ايشان برمىخاستند و ميفرمودند : بنابراين ما بايد در درگاه بنشينيم يا خارج از اطاق بنشينيم . . . « 1 » »\r\n« علّامه طباطبائى كه رضوان خدا بر او باد ، براى مخلِصين از شاگردان و ارادتمندان خود ملجأ و پناهى بود كه در حوادث روزگار به دو روى مىآوردند ، و او چون چراغ تابان روشنگر راه و مبيِّن خطرات و مفرِّق حق از باطل بود ، و در كشف مسائل علميّه و رفع مجهولات دستگير و راهنما بود .\r\nاين حقير نه تنها در همان ايّامى كه در قم مشغول تحصيل بودم از كانون فيض و علمش بهره‌مند مىشدم و تا سرحدىّ كه خود را بنده و خانه‌زاد ميدانستم ، بلكه پس از تشرّف به نجف اشرف نيز پيوسته باب مراسلات مفتوح بود و نامه‌هاى جذّاب ، روشنگر راه بود . « 2 » »\r\n\r\nارتباط با مرحوم علّامه در نجف أشرف\r\nارتباط تربيتى و علمى استاد و تلميذ پس از هجرت حضرت آقا به نجف اشرف - كه با مشورت و نظر خود استاد انجام شد و إن شآء الله ذكر آن خواهد آمد - در قالب نامه‌هائى از طرفين همچنان استمرار داشت كه از خلال اين نامه‌ها اوج روابط مهر و محبّت از دو طرف و عنايت و اهتمام حضرت علّامه رحمة الله عليه به تربيت حضرت آقا به خوبى روشن مىشود .\r\n\r\nنامه‌اى از مرحوم علّامه\r\nدر يكى از نامه‌ها كه علّامه طباطبائى قدّس سرّه آن را در چهاردهم ربيع الثّانى 1371 ( يعنى اوائل ورود حضرت آقا به نجف اشرف ) براى\r\n\r\n\r\n","description":"","footnote":"\r\n( 1 ) « مهر تابان » ص 81 و 82 ، و ص 106 و 107\r\n( 2 ) همان مصدر\r\n","page_name":" 128 ","page_number":128},
  {"content":"\r\n\r\nايشان ارسال داشته‌اند آمده است :\r\n. . .\r\n\r\n","description":"","footnote":"","page_name":" 129 ","page_number":129},
  {"content":"\r\n\r\n. . .\r\n\r\n","description":"","footnote":"","page_name":" 130 ","page_number":130},
  {"content":"\r\n\r\n« هو\r\nبه عرض مبارك مىرساند : اميدوارم كه وجود مسعودْ قرين عافيت و موفّقيّت بوده و ملالى نداشته ، و غرق ألطاف بىپايان و عنايتهاى شايان حقّ سبحان ، و تحت تربيت صاحب ولايت مطلقه عليه أفضلُ السّلام بوده ، و از نعمت جوار محظوظ ميباشيد .\r\nچندى قبل مرقومه شريفه حاكيه از تفقّد و ياد آورى جنابعالى زيارت گرديده و مفتخر شدم ؛ كسالت طبعى بنده چنانچه مسبوقيد اين مدّت مزيد خجلت گرديده ولى با اينهمه چنانچه قلبتان هم قاعدةً بايد شهادت بدهد هيچگاه صورت پر مهر جنابعالى فراموش بنده نميشود .\r\nو لولا اينكه موضوع آستانِ عرش بنيانِ حضرت أمير عليه السّلام بود ، بنده هيچگونه رأى به مسافرت جنابعالى نه در مقام شور و نه بحسب تصوّر نميدادم . به هر حال و اجمالًا ، دل بنده پيوسته پيش شما است اگرچه راهى به قرب جسمانى ندارم . اينك باز با اين وسيله به راز سرائى و توصيه‌هاى خود إدامه مىدهم . اميدوارم إن شاء الله وضعيّت هواى آنجا موافق مزاج خود و خانواده گرامىتان بوده و از اين جهة گرفتارى و ابتلا نداشته باشيد .\r\n1 - پيوسته موضوع مسكن و خوراك را خيلى اهمّيّت داده و البتّه هيچ غفلت نكنيد .\r\n2 - از درسها درسى كه موافق ذوق و سليقه‌تان مىباشد اختيار فرمائيد ، اگرچه استاد بحسب ظاهر از حيث ابّهت و شهرت عقب‌تر بوده باشد . و اگر ناچار شويد ممكن است به يكى از درسهاى با عنوان حاضر شده و يكى دو تا درس حقيقى داشته باشيد . بيشتر از سه درس هم مجوّز ندارد .\r\n3 - با بعضى از اشخاص مهذّب و مردان خدا نيز رابطه داشته باشيد . درس و تحصيل بى خدا مثل راهى است كه از جادّه پرت بيفتد ؛ لا يزيدُ السَّيرُ\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nفيه إلّا بُعدًا . ( حركت در آن جز دورى چيزى نمىافزايد . )\r\nو درين باب خوبست از آقايان عظام با آقاى گلپايگانى ، و از باقيماندگان مرحوم حاج ميرزا على آقا قاضى ( رحمة الله عليه ) با آقاى آقا شيخ عبّاس قوچانى رابطه داشته باشيد . و البتّه گاهگاهى از ارادتمند هم ياد آورى كرده از حالات شريفه مسبوقم فرمائيد .\r\nبه هر حال آخرين سخن ما اينست كه : غرق نعمتيد قدرش را بدانيد ؛ و الله المُعين .\r\nو السّلام عليكم و رحمة الله و بركاته - محمّد حسين طباطبائى\r\nرفقا عموماً سلام دارند ، خدمت رفقا عموماً سلام داريم . »\r\nحضرت آقا در كتاب « مهر تابان » به نمونه‌اى از ارتباط خود با مرحوم علّامه اشاره ميفرمايند :\r\n« علّامه طباطبائى پس از تدريس يك دوره فلسفه در قم از « أسفار أربعه » مرحوم صدر المتألّهين قدّس سرّه ، در صدد بر آمدند بين فلسفه شرق و فلسفه غرب را تطبيق و توفيق دهند . و معتقد بودند كه بحث‌ها اگر بر پايه برهان و شكل‌هاى قياسات صحيحه پايه گذارى شود محال است دو نتيجه مختلف دهد ، در هر مكتبى كه بخواهد بوده باشد ؛ و بنابراين بايد بدنبال سرّ اختلاف فلسفه شرق و غرب رفت و مواضع ضعف را روشن ساخت . . .\r\nبراى اين منظور جلساتى در شب‌هاى تعطيل پنجشنبه و جمعه دائر نمودند كه چند نفر از طلّاب كه بعضى از آنها نيز آشنائى با علوم جديده داشتند در آن شركت داشتند ، و به حقير نيز امر فرمودند كه در آن جلسات حضور داشته باشم . اين جلسات مدّتى طول كشيد و نتيجه بحث در مجموعه‌اى بنام « متافيزيك » بنا بود منتشر گردد كه اين حقير\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nبه نجف اشرف مشرّف شدم و آن جلسه كار خود را ادامه مىداد . و بعدا نيز بعضى از دوستان با كمال علم و ادب چون مرحوم حاج شيخ مرتضى مطهّرى رحمة الله عليه بدان پيوستند و بالنّتيجه كتابى بسيار نافع كه حلّ بسيارى از مسائل خلافى را مىنمود و جلوى مغالطات بسيارى از فرنگى مآبان را ميگرفت تنظيم و بنام « اصول فلسفه و روش رئاليسم » آماده ، و جلد اوّل و دوّم را با پاورقىهاى مفيد و آموزنده آن شهيد مغفور طبع ، و خود حضرت استادِ مؤلّف ، براى حقير به نجف اشرف ارسال فرمودند . « 1 » »\r\n\r\nارتباط با مرحوم علّامه در طهران\r\nمعظّمٌ له پس از بازگشت از نجف به طهران و انجام وظيفه در زمينه‌هاى مختلف و خطير كه بطور مفصّل از آن سخن خواهيم گفت ، همچنان ارتباط با علّامه طباطبائى را حفظ نمودند « 2 » و در مواقع تشرّف به قم و تشريف فرمائى مرحوم علّامه به طهران از محضرشان مكرّراً استفاده مىنمودند و باب مراسلات بين اين دو بزرگوار باز بود كه نامه‌هاى متعددّى از مرحوم علّامه طباطبائى به حضرت آقا در اين دوره باقى مانده است .\r\nحضرت آقا خود در اين باره مىفرمايند :\r\n« پس از مراجعت از نجف ( به طهران ) تا به حال وقتى نشد كه خود را بىنياز از تعليم و محضر پر فيضش ببينم . در هر مجلسى كه خدمتشان مىرسيدم آنقدر افاضه رحمت و علم و دانش بود و آنقدر سرشار از حال و وجد و سرور و توحيد بود كه از شدّت حقارت در خود احساس شرمندگى مينمودم\r\n\r\n\r\n","description":"","footnote":"\r\n( 1 ) « . مهر تابان » ص 61 و 62\r\n( 2 ) نمونه‌اى از اين ارتباط در فصل هشتم ، سفرهاى علمى تحقيقى ، آمده است .\r\n","page_name":" 133 ","page_number":133},
  {"content":"\r\n\r\nو معمولًا هر دو هفته يك بار به قم شرفياب مىشدم و ساعات زيارت و ملاقات با ايشان براى من بسيار ارزنده بود . « 1 » »\r\n\r\nارتباط با مرحوم علّامه در مشهد مقدّس\r\nحضرت آقا پس از سالها جانفشانى در راه دين و تربيت انسانهاى مستعدّ و تحمّل سختىهاى فراوان و بجا گذاردن آثارى پر بركت در طهران به مشهد مقدّس هجرت مىكنند ؛ و در اين دوران نيز روابط با استاد همچنان گرم و صميمى پا برجاست و رفت و آمدها برقرار ، كه به نمونه‌اى از آن اشاره مىكنيم :\r\n\r\nتواضع مرحوم علّامه\r\n« از همان زمان طلبگى ما در قم كه من زياد به منزلشان مىرفتم ، هيچگاه نشد كه بگذارند ما با ايشان به جماعت نماز بخوانيم و اين غصّه در دل مانده بود كه ما جماعت ايشان را ادراك نكرده‌ايم ؛ و از آن زمان تا به حال ، مطلب از اين قرار بوده است . تا در ماه شعبان امسال ( يعنى آخرين ماه شعبانى كه گذشته است و آن در 1401 هجريّه قمريّه مىباشد ) « 2 » كه به مشهد مشرّف شدند و در منزل ما وارد شدند ، ما اطاق ايشان را در كتابخانه قرار داديم تا با مطالعه هر كتابى كه بخواهند روبرو باشند . تا موقع نماز مغرب شد . من سجّاده براى ايشان و يكى از همراهان كه پرستار و مراقب ايشان بود پهن كردم و از اطاق خارج شدم كه خودشان به نماز مشغول شوند و سپس من داخل اطاق شوم و به جماعت اقامه شده اقتدا كنم ؛ چون ميدانستم كه اگر در اطاق باشم ايشان حاضر براى امامت نخواهند شد\r\n\r\n\r\n","description":"","footnote":"\r\n( 1 ) « . مهر تابان » ص 107\r\n( 2 ) با توجّه به اينكه رحلت مرحوم علّامه در هيجده محرّم 1402 مىباشد اين واقعه مربوط به حدود پنج ماه مانده به آخر عمر پر بركت ايشان است .\r\n","page_name":" 134 ","page_number":134},
  {"content":"\r\n\r\nقريب يك ربع ساعت از مغرب گذشت . صدائى آمد ، و آن رفيق همراه مرا صدا زد ، چون آمدم گفت : ايشان همينطور نشسته و منتظر شما هستند كه نماز بخوانند .\r\nعرض كردم : من اقتدا ميكنم ! گفتند : ما مقتدى هستيم !\r\nعرض كردم : استدعا ميكنم بفرمائيد نماز خودتان را بخوانيد .\r\nفرمودند : ما اين استدعا را داريم .\r\nعرض كردم : چهل سال است از شما تقاضا نموده‌ام كه يك نماز با شما بخوانم تا حال نشده است ، قبول بفرمائيد .\r\nبا تبسّم مليحى فرمودند : يكسال هم روى آن چهل سال .\r\nو حقّا من در خود توان آن نميديدم كه بر ايشان مقدّم شده و نماز بخوانم و ايشان به من اقتدا كنند ، و حال شرم و خجالت شديدى به من رخ داده بود .\r\nبالأخره ديدم ايشان بر جاى خود محكم نشسته و به هيچ وجه من الوجوه تنازل نمىكنند ، من هم بعد از احضار ايشان صحيح نيست خلاف كنم و به اطاق ديگر بروم و فُرادى نماز بخوانم .\r\nعرض كردم : من بنده و مطيع شما هستم ، اگر امر بفرمائيد اطاعت ميكنم .\r\nفرمودند : امر كه چه عرض كنم ! امّا استدعاى ما اين است .\r\nمن برخاستم و نماز مغرب را بجاى آوردم و ايشان اقتدا كردند . و بعد از چهل سال علاوه بر آنكه نتوانستيم يك نماز به ايشان اقتدا كنيم امشب نيز در چنين دامى افتاديم . « 1 » »\r\n\r\n\r\n","description":"","footnote":"\r\n( 1 ) « مهر تابان » ص 82 تا ص 84\r\n","page_name":" 135 ","page_number":135},
  {"content":"\r\n\r\n\r\nگستردگى استفاده\r\nآنچه در اينجا ميخواهيم بدان اشاره كنيم استفاده‌هاى سرشارى است كه ايشان از محضر علّامه طباطبائى برده‌اند كه غير از علوم و دروس رسمى حوزوى است و دامنه‌هاى بيشترى را در بر ميگيرد ، به گونه‌اى كه در هر ديدارى ايشان مطالب مهمّى را سؤال كرده و جوابها را يادداشت مينموده‌اند . بخشى از اين سؤال و جواب‌ها را در كتاب ارزشمند « مهر تابان » در قسمت دوّم آورده‌اند كه حاوى نكات فراوانى است ؛ و در ضمن ميتواند معرّف روحيّه علمى و ادب رفتارى علّامه طباطبائى در مباحث علمى باشد .\r\nخود ايشان در رابطه با اين استفاده انبوه و گسترده از علّامه ، در پايان كتاب « مهر تابان » مىنويسند :\r\n« بارى ، در اين جا « مُصاحبات » حقير با حضرت استاد علّامه خاتمه مىپذيرد . البتّه اين مصاحبات بطور رسمى بوده و بنده بعنوان مصاحبات در نوشته‌هاى خود ضبط كرده بودم ، و الّا آنچه از حضرت علّامه در مجالسشان استفاده شده است و بطور متفرّق - چه يادداشت شده و چه نشده - بسيار است . و اين ناچيز در بسيارى از مؤلّفات خود آنها را بالمناسبه آورده‌ام . شَكرَ اللهُ مَساعيَه الجميلةَ ، و حشَرهُ معَ محمّدٍ خَيرِ البَريّة ، و ءَالِه الغُرِّ الكِرامِ حَسَنِ السّجيّة . « 1 » »\r\n\r\nاجازه روائى\r\nعلّامه طباطبائى رضوان الله عليه از شيوخ اجازه حضرت آقا نيز مىباشند ؛ و در اجازه نامه روائى خود به ايشان مشايخ اجازه خود را نيز به تفصيل ذكر كرده‌اند\r\n\r\n\r\n","description":"","footnote":"\r\n( 1 ) « : مهر تابان » ، ص 430\r\n","page_name":" 136 ","page_number":136},
  {"content":"\r\n\r\n. . .\r\n\r\n","description":"","footnote":"","page_name":" 137 ","page_number":137},
  {"content":"\r\n\r\n. . .\r\n\r\nادب و احترام متقابل\r\nاگرچه مرحوم علّامه طباطبائى كوه علم و معرفت و اخلاق و ادب بودند و هر كس حتّى براى يك بار هم كه ايشان را زيارت نموده است به عظمت اين قلّه رفيع اعتراف نموده ، ولى توجّه به اين نكته هم ضرورى است كه ادب و احترامى كه علّامه طباطبائى براى افراد قائل بود هرگز در يك سطح نبوده و طبعا شخصيّت\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nالهى افراد مختلف در ميزان توجّه و نحوه رفتار ايشان تأثير بسزا داشته است .\r\nاز اين رو نحوه برخورد استاد با شاگردان خويش علاوه بر آنكه معرّف روح بلند و پرورش يافته ايشان است ميتواند معرّف خوبى براى شناخت احوال شاگردان نيز باشد .\r\nگوشه‌هائى از اين رفتار فوق‌العاده مرحوم علّامه با حضرت آقا نشان ميدهد كه نگرش استاد به ايشان نگرشى ديگر بوده است كه نه تنها در مقام تعليم از بذل هيچ امرى دريغ نداشته‌اند ، و نه تنها در مقام تربيت تمام همّت خود را صرف پرورش چنين شاگرد بىنظيرى نموده‌اند ؛ بلكه رفتار ايشان با او بگونه‌اى بود كه وى را ممتاز از ديگران مىنمود .\r\nشدّت علاقه متقابل استاد و شاگرد ، ارتباط عميق علمى و عملى در طول هفت سال تحصيل آقا در قم ، استمرار مراودات در طول اقامت در نجف ، و تداوم و تعميق روابط در دورانهاى بعدى زندگى ايشان در طهران و مشهد ، نحوه سخن گفتن و رفتار و مباحثى كه در محورهاى مختلف بين اين دو بزرگوار ردّ و بدل شده است كه در بخش دوّم « مهر تابان » ( مُصاحبات ) آمده است ؛ همه و همه گوشه‌هائى از اين حقيقت را روشن مىسازند .\r\nاز سوى ديگر هم ، حضرت آقا در طول حيات پر بركت خود شخصيّت‌هاى علمى و عملى فراوانى را ديده‌اند ولى كلماتشان راجع به مرحوم علّامه طباطبائى و رفتارشان نسبت به ايشان در افق ديگرى است كه دقّت در آن نكات فراوانى را رهنمون ميگردد . به عنوان نمونه به دو مورد از بيان خودشان اشاره مىكنيم :\r\n« من هر وقت به خدمتشان مىرسيدم بدون استثناء براى بوسيدن دست ايشان خم مىشدم و ايشان دست خود را لاى عبا پنهان ميكردند و چنان حال حيا و خجلت در ايشان پيدا مىشد كه مرا منفعل مىنمود .\r\nيكروز عرض كردم : ما براى فيض و بركت و نياز ، دست شما را\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nمىبوسيم ، چرا مضايقه ميفرمائيد ؟ سپس عرض كردم : آقا شما اين روايت را كه از حضرت أمير المؤمنين عليه السّلام وارد است : « مَنْ عَلَّمَنِى حَرْفًا فَقَدْ صَيَّرَنِى عَبْدًا » آيا قبول داريد ؟\r\nفرمودند : بلى ، روايت مشهورى است و متنش نيز با موازين مطابقت دارد .\r\nعرض كردم : شما اين همه كلمات بما آموخته‌ايد و به كرّات و مرّات ما را بنده خود ساخته‌ايد ؛ از ادب بنده اين نيست كه دست مولاى خود را ببوسد و بدان تبرّك جويد ؟ !\r\nبا تبسّم مليحى فرمودند : ما همه بندگان خدائيم . « 1 » »\r\n« در چندين سال قبل در مشهد مقدّس كه وارد شده بودم براى ديدنشان به منزل ايشان رفتم و ديدم در اطاق روى تشكى نشسته‌اند ( بعلّت كسالت قلب طبيب دستور داده بود روى زمين سخت ننشينند ) ايشان از روى تشك برخاستند و مرا به نشستن روى آن تعارف كردند . من از نشستن خوددارى كردم . من و ايشان مدّتى هر دو ايستاده بوديم تا بالأخره فرمودند : بنشينيد تا من بايد جمله‌اى را عرض كنم !\r\nمن ادب نموده و اطاعت كرده و نشستم و ايشان نيز روى زمين نشستند و بعد فرمودند : جمله‌اى را كه ميخواستم عرض كنم اين است كه : « آنجا نرم‌تر است . » ! « 2 » »\r\n\r\nتعابير حضرت آقا از مرحوم علّامه\r\nتعابيرى كه انسان از ديگران به كار مىبرد نمايانگر ديدگاه انسان نسبت به آنهاست . و حضرت آقا گرچه نسبت به همگان ادب اسلامى را رعايت مىنمايند و در رابطه با اساتيد علمى و تربيتى خويش تعابير مختلفى به كار مىبرند ، امّا\r\n\r\n\r\n","description":"","footnote":"\r\n( 1 ) « مهر تابان » ص 107 و\r\n( 2 ) « 801 مهر تابان » ص 82\r\n","page_name":" 140 ","page_number":140},
  {"content":"\r\n\r\nدقّت ايشان در أداى حقّ بزرگان علم و معرفت مخصوصا اساتيدشان از يكسو و تعابير بسيار زيبا و بلندى كه براى علّامه طباطبائى أعلى الله مقامه الشّريف به كار مىبرند از سوى ديگر ، نشان دهنده جايگاه رفيع مرحوم علّامه در نزد ايشان است « : اين حقير روزى به حضرت استاد عرض كردم : هنوز اين تفسير شريف ( « الميزان » ) در حوزه‌هاى علميّه جاى خود را چنان كه بايد باز نكرده است و به ارزش واقعى آن پى نبرده‌اند . اگر اين تفسير در حوزه‌ها تدريس شود و روى محتويات و مطالب آن بحث و نقد و تجزيه و تحليل به عمل آيد و پيوسته اين امر ادامه يابد پس از دويست سال ارزش اين تفسير معلوم خواهد شد .\r\nدر دفعه ديگرى عرض كردم : من كه به مطالعه اين تفسير مشغول مىشوم ، در بعضى از اوقات كه آيات را به هم ربط ميدهيد و زنجيروار آنها را با يكديگر موازنه و از راه تطبيق معنى را بيرون مىكشيد ، جز آنكه بگويم در آن هنگام قلم وحى و الهام إلهى آن را بر دست شما جارى ساخته است تعبير ديگرى ندارم .\r\nايشان سرى تكان داده ميفرمودند : اين فقط حسن نظر است ؛ ما كارى نكرده‌ايم ! « 1 » »\r\nدر زمان حيات استاد غالبا تعبيرشان اين بود : « حضرت استاد گرامى ما علّامه طباطبائى روحى فداه « 2 » » و بعضا نيز چنين تعبير ميكردند : « فخر المفسّرين و سند المحققّين استاد گرامى ما حضرت علّامه سيّد محمّد حسين طباطبائى أمدّ اللهُ ظِلالَه الشّارفة « 3 » » .\r\nپس از رحلت استاد نيز تعابير بلندى دارند كه به چند نمونه از آنها در آخرين آثارشان اشاره مىكنيم\r\n\r\n\r\n","description":"","footnote":"\r\n( 1 ) : همان مصدر ، ص 71\r\n( 2 ) مقدّمه « رساله لبّ اللباب » ص 20\r\n( 3 ) مقدّمه « رساله لبّ اللباب » ص 18\r\n","page_name":" 141 ","page_number":141},
  {"content":"\r\n\r\n« . . . حضرت استادنا الأكرم آية الحقّ و العرفان و سند العلم و الإيقان آية الله علّامه طباطبائى تَغمّدهُ الله بأعلى رضوانِه و رَفع درجتَه بما لا يُدرِك به عقلُ بشرٍ و لا مَلكٍ و لا جنٍّ و لا أحدٍ سوى ذاته الأقدس . . . « 1 » »\r\n« . . . استاد عاليقدر فقيدمان علّامه دوران و حكيم زمان عالم بالله و بأمر الله و عارف كامل ، جامع معقول و منقول آيت عظماى الهى علّامه حاج سيّد محمّد حسين طباطبائى تبريزى أرواحنا لترابِ مَرقدِه الفدآء . . . « 2 » »\r\n« . . . يگانه حكيم و فقيه و مفسّر و اهل حديث و خبر و درايت ، استاد ارجمندمان آيت مطلق حق در عصر ، و شايد تا مدّتى بعد در أعصار آينده : علّامه آية الله حاج سيّد محمّد حسين طباطبائى أعلى الله مقامه الشّريف كه به اعتراف مخالف و مؤالف ، دوست و دشمن ، داراى فكرى عميق و مغزى بيدار ، و حامىاى فريد براى اسلام و تشيّع بود . . . « 3 » »\r\n\r\nعلّامه : اوّلين استاد سلوكى\r\nحضرت آقا عرفان عملى و سير و سلوك إلى الله را در قم از محضر علّامه طباطبائى تلقّى كرده و به دستورات سلوكى ايشان عمل مىنمودند . خود ميفرمايند : « اوقاتى كه حقير در حوزه طيبّه قم به تحصيل مشغول بودم استاد سلوكى ما فقط حضرت آية الله علّامه بودند كه دستورات خاصّى را ميدادند و جلسات چند نفرى مقرّر ميفرمودند . « 4 » »\r\nحضرت آقا تداوم خطّ سير عرفانى خويش را در نجف - همانطور كه در\r\n\r\n\r\n","description":"","footnote":"\r\n( 1 ) « الله شناسى » ج 1 ، ص 237\r\n( 2 ) همان مصدر ، ج 2 ، ص 274\r\n( 3 ) همان مصدر ، ج 3 ، ص 285\r\n( 4 ) « روح مجرّد » ص 132\r\n","page_name":" 142 ","page_number":142},
  {"content":"\r\n\r\nنامهء حضرت علّامه ديديم - بر اساس جهت دهى ايشان تنظيم نموده بودند . در اين رابطه مىنويسند :\r\n« حقير در نجف اشرف به توصيه حضرت استاد علّامه ، در امور عرفانى و الهى فقط با حضرت آية الله حاج شيخ عبّاس قوچانى أفاضَ اللهُ تربتَه من أنواره حشر و نشر داشتم . . . « 1 » »\r\nبه لطف إلهى در بيان سيره زندگى ايشان در نجف به اين مطلب بيشتر خواهيم پرداخت ، إن شآء الله .\r\n\r\nنمونه‌اى از مكاشفات علّامه\r\nاولياء الهى به همان اندازه كه چشمى باز به سوى ملكوت دارند دهانى بسته بر روى غير دارند ، و بدين جهت سينه منوّر و الهيشان لبريز از أسرار مكتوم و سر به مهرى است كه جز براى خواصّ لايق ابراز نمىكنند كه مبادا از بيان آن أسرار و مكاشفات بوئى از نفسانيّت و أنانيّت به مشام كسانى كه راه يافته نيستند برسد و برايشان رهزن گردد . البتّه براى قابلان اهل راز ، بنابر مصالحى ، گوشه‌هائى را - با توجّه به  « وَ ما بِكُمْ مِنْ نِعْمَةٍ فَمِنَ اللَّهِ »  - بيان ميكردند ، كه آنان نيز برخى را براى ثبت در سينه تاريخ و تمتّع دل‌ها نقل مىنمودند .\r\nحضرت آقا نيز بخاطر لياقت و محرم راز بودنشان ، از تمامى اولياء الهى كه با ايشان مرتبط بوده و بهره‌هاى معرفتى و تربيتى مىبرده‌اند أسرارى دارند كه برخى را در گوشه و كنار ثبت نموده‌اند . راجع به علّامه طباطبائى أعلى الله مقامه الشّريف نيز مطالبى از اين قبيل دارند كه به نمونه‌اى اشاره مىكنيم « . . . :\r\nدر روزى كه در بنده منزل به نهار تشريف آورده بودند پس از نهار فرمودند : در نجف اشرف بودم ، بعد از نماز صبح كه نشسته بودم در حال توجّه (\r\n\r\n\r\n","description":"","footnote":"\r\n( 1 ) همان مصدر ، ص 12\r\n","page_name":" 143 ","page_number":143},
  {"content":"\r\n\r\nو خلسه ، حضرت علىّ بن جعفر سلام الله عليهما به من نزديك شد به اندازه‌اى كه نَفَس آن حضرت گويا به صورت من مىخورد ، و فرمود : « قضيّه توحيد در وجود ، از اصول مسلّمه ما اهل بيت است . » « 1 » »\r\n\r\nمراوده با آية الله حاج شيخ عبّاس طهرانى\r\nحضرت آقا از همان روزهاى نخست طلبگى در پى تحصيل كمال با استفاده از دو بال علم و عمل بودند ، و به موازاتى كه به كسب مدارج علمى همّت مىگماشتند به تزكيه نفس و پرورش روح و عرفان عملى نيز اهمّيّت ميدادند . و در اين خطّ سير همانند بُعد علمى كه محضر اساتيد مختلفى را دريافتند در بعد عملى هم شخصيّتهاى فراوانى را ادراك نمودند . البتّه همانگونه كه شرط طريق است ، به هر كسى سر تسليم نمىسپردند ولى از همه دلسوختگان راه خدا بهره‌مند مىشدند .\r\nدر مدّت هفت سال طلبگى در حوزه مقدّسه قم ، از محافل انس الهى نيز بىخبر نبودند . يكى از كسانى كه براى آقا جاذبه داشتند مرحوم آية الله حاج شيخ عبّاس طهرانى بودند ، كه به گوشه‌اى از روابط خود با ايشان اينچنين اشاره مىكنند :\r\n« حضرت آية الله مرحوم حاج شيخ عبّاس طهرانى محمّدزاده قدّس الله نفسه . . . مردى بزرگوار و خليق و مؤدّب به آداب شرعيّه و عالم بود . و براى دورى از أبناء دنيا در زمان شدّت كوران دوران پهلوى بزرگ در قم ، به آخر شهر نزديك باغهاى انارى رفته و خانه ساخته ، و در توسّلات به امام زمان عجّل الله تعالى فرجه و دعوت طلّاب قم و معاشران خود در تجنّب از آداب كفر و دورى از تمدّن ضالّه و مُضلّه غربيها داستانهاى شنيدنى داشت . بسيار مرد مبارز و (\r\n\r\n\r\n","description":"","footnote":"\r\n( 1 ) « مهر تابان » ، ص 432\r\n","page_name":" 144 ","page_number":144},
  {"content":"\r\n\r\nصريح اللهجه بود و با فقيد سعيد رهبر كبير انقلاب اسلامى آية الله خمينى قدّس الله نفسه از نزديك دوست و صميمى ، و كمال مراوده و آشنائى را داشتند .\r\nحقير از محضر شريف آية الله طهرانى استفاده‌ها بردم . و چندين سال كه در حوزه مباركه قم براى تحصيل مشرّف بودم بعضى از جمعه‌ها در معيّت آقا سيّد ابراهيم ( خسروشاهى ) به محضر انورشان مىرسيديم و از مواعظ و نصائحشان مستفيض مىگشتيم .\r\nايشان داراى بعضى از حالات روحى بودند كه كاشف از نوعى اتّصال بود . ولى از طرفى دل دردهاى شديد و زخم معده كه ساليان متمادى در حقيقت ايشان را زمينگير كرده بود ، و از طرفى ديگر محافظت بر أسرار ، اجازه نميداد تا پرده از چهره برافكنند و حقائق را همچون حضرت علّامه طباطبائى و آية الله انصارى روشن سازند . خودشان ميفرمودند : من گوهرى در خرابه گير آورده‌ام ، و راه پيدا كردنش را بلد نيستم .\r\nروزى حقير از ايشان درباره توحيد أفعالى سؤال كردم ، فرمودند : لب ببند ! اين از أسرار است . اجمالًا بدان كه همه امور از جانب خداست .\r\nرابطه استاد و شاگردى در ميان ما و ايشان برقرار نبود ؛ امّا چون عالمى جليل و دلسوخته و دل‌خسته بود و در دعاهاى ندبه سوز خاصّى داشت ، به محضرش مشرّف مىشديم . و حقّا هم او دريغ نمىفرمود ؛ و بسيارى از مواعظ ايشان سرلوحه زندگى حقير تا اين زمان شده است . . .\r\nآية الله حاج شيخ عبّاس طهرانى حقير را مانند فرزند خود دوست داشت . همانطور كه از نامه ايشان به نجف اشرف در پاسخِ نامه حقير پيداست ؛ و باب مراوده و مكاتبه ميان ما و ايشان به حمد الله و المنّه تا آخر عمر شريفشان باز بود . و حتّى پس از مراجعت حقير از نجف به طهران گهگاهى به محضرشان در قم و يا در طهران منزل مرحوم حاج ميرزا أبو القاسم عطّار مشرّف مىشدم و\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nبهرمند مىگشتم . « 1 » »\r\n\r\nنامه‌اى از آية الله طهرانى\r\nمتن نامه ايشان چنين است\r\n. . .\r\n\r\n\r\n","description":"","footnote":"\r\n( 1 ) « روح مجرّد » ص 129 تا ص 134\r\n","page_name":" 146 ","page_number":146},
  {"content":"\r\n\r\n« بسمه تعالى\r\nيا إنسانَ العين و عين الإنسان ! و يا قرّة عينى و ثمرة فؤادى !\r\nعزيزم ! عدم قابليّت حقير سراپا تقصير از براى اظهارات كتبى و غيابى حضرتت ، ملاك تأخير عريضه و در حقيقت حجابى براى حقير شده و مانع از عرض ارادت گرديده .\r\nفَتأمّلْ فى أطوار النّفس ، و استعِذْ بالله تعالى مِن شرّها ، و اقرَأْ إحدَى المناجاةِ المسمّاةِ بخمسةَ عشرَ المبدوَّةِ بهذه الكلمات : اللهمّ إليكَ أَشْكُو نَفسًا بالسّوءِ أمّارةً - إلخ ، فى خَلَواتك مع كمالِ الانكسارِ . أعاذَنا اللهُ من مكآئدِها و أطوارِها .\r\nبارى ، محضر مقدّس حضرت آية الله ( آقا سيّد جمال الدّين ) گلپايگانى دامت بركاته سلام خالصانه حقير را برسانيد و از طرف حقير عرض كنيد كه : فراموشم نشده كلمه‌اى را كه حين حركت از نجف در بيرون شهر موقع موادعه فرموديد : « به يك پياله مست شدى » ؛ آقاى من ! ايكاش يك پياله‌اى چشيده بودم\r\n ! مجلس تمام گشت و به آخر رسيد عمر * ما همچنان به أوّل وصلش هم نرسيده‌ايم\r\nحيران شدم حيران شدم ، مجنون و سرگردان شدم * از بس كه گشتم كو به كو ، از بس كه رفتم در به در\r\nاز هر رهى گويد بيا ، دنبال من دنبال من * چون مىروم دنبال او ، نى زو خبر نى زو اثر\r\nاز هر درى گويد بيا ، كاينجا منم كاينجا منم * چون سوى آن در مىروم ، بينم كه گردد بسته در \r\nإنّ اللَهَ خِلْوٌ عَنْ خَلْقِهِ - إلخ ، بآئِنٌ عَنْ خَلْقِهِ إلخ\r\n\r\n","description":"","footnote":"","page_name":" 147 ","page_number":147},
  {"content":"\r\n\r\n يا رب اين ترك پرى چهره عجب عيّارى است * كه كند تازه ز وصلش غم هجران مرا\r\nمن كه مردم ز غم وصل و فراقش هيهات * ندهد وصل و نه هجران دل حيران مرا \r\nتَبْدو و تَخفَى ؛ پس وصل محال است و هجرانش خيال . عرض كنيد : آقاى من ! ترا به حقّ جدّه‌ات زهراى مرضيّه سلام الله عليها دستگيرى كنيد ! بُعد منزل نبود در سفر روحانى .\r\nعمرم به آخر رسيده و آفتاب به لب بام است ؛  يا حَسْرَتى عَلى ما فَرَّطْتُ فِي جَنْبِ اللَّهِ \r\n . پهلوى آب و تشنه لب از روى اختيار * در جنب يار و منصرف از بوس و از كنار\r\nيا رب مباد كس چو من خسته فكار * غرق وصال ، سوخته جان از فراق يار \r\nاگرچه مىترسم كه آن آقاى بزرگوار هم بواسطه غلبه احكام ظاهر ، آن عنايات سابقه را نداشته و سرگرم به مقام الأحوط فالأحوط شده باشند و آقازاده‌هاى محترم ايشان را سرگرم نموده باشند ؛ اگرچه مقام جمع الجمعى تنافى را از بين مىبرد . سر تا سر وجود أمرٌ بينَ الأمرين است . به هر حال التماس دعا و درخواست دستگيرى دارم و منتظر آثار غيبى تلگرافى آن هستم . و نتيجه را إن شاء الله اطّلاع مىدهم . . . »\r\n\r\n« پايان دوران قم و آغاز هجرت به نجف »\r\n\r\nازدواج\r\nبارى ، حضرت آقا پس از اتمام دروس خود در حوزه مقدسّه قم ، به قصد\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nمهاجرت به نجف اشرف از محضر پدر بزرگوارشان استيذان مىكنند كه ايشان هم اجازه رفتن را مشروط به ازدواج مىنمايند .\r\nپس از مراسم عقد با صبيّه مكرّمه معظّمه حضرت حجّة الإسلام و المسلمين آقاى حاج سيّد عبد الحسين معين شيرازى رضوان الله عليه ، به امر پدرشان جهت تهيّه منزل به تنهائى به نجف اشرف رفته و منزلى اجاره مىكنند كه در همين ايّام نيز حضرت والد رحلت مىنمايند . آقا پس از مراجعت و فراغت از تنظيم امور ارتحال پدر ، زندگى مشترك خود را آغاز مىكنند و به اجراى وصاياى پدر مشغول مىشوند كه با سختىهائى روبرو شده و بدينگونه مدّت يك سال از دروس رسمى حوزوى جدا مىمانند ؛ و نهايةً هم با تلخ كامى از عدم امكان اجراى وصاياى پدر ، در معيّت والده و اهل بيت خود به نجف اشرف هجرت مىكنند .\r\n\r\n","description":"","footnote":"","page_name":" 149 ","page_number":149},
  {"content":"\r\n . \r\n","description":"","footnote":"","page_name":" 150 ","page_number":150},
  {"content":"\r\n\r\n\r\nفصل چهارم : هجرت به نجف و تحصيل علوم ظاهرى و باطنى\r\n\r\n","description":"","footnote":"","page_name":" 151 ","page_number":151},
  {"content":"\r\n . \r\n","description":"","footnote":"","page_name":" 152 ","page_number":152},
  {"content":"\r\n\r\nبا گذشت ايّام ، پشتكار و جدّيّت كم نظير حضرت آقا در كسب علوم و معارف اسلام و پيمودن مراحل علمى و كسب كمالات معنوى و طىّ طريق إلى الله و سير و سلوك و تزكيه نفس نزد استادى جامع همچون علّامه طباطبائى ، به بار مىنشيند و چهره ايشان در قم بعنوان فاضلى ارجمند ميدرخشد و بسيارى را متوجّه خود مىسازد . و اگرچه به مقام اجتهاد رسيده بودند و اين خود نشان دهنده استعداد بسيار و همّت و الا و تلاش شبانه روزى طلبه‌اى است كه در مدّت كمتر از هفت سال به مرحله اجتهاد دست يابد ، ولى عشق به باب مدينه علم نبوى حضرت أمير المؤمنين عليه الصّلوة و السّلام او را به نجف ميخواند ، و برخى آشنايان هم بر اين امر تأكيد مىكنند . خودشان مىنويسند :\r\n« . . . الحمد للّه و له الشّكر كارمان در قم تمام شد . من هنگامى كه از قم حركت كردم براى نجف اشرف بعضى از اساتيد ما نظر ميدادند كه من مجتهدم .\r\nبسيارى از دوستان به من نظر خاصّى داشتند و پيوسته با اين نظر با ما مواجه بودند . مرحوم آية الله شيخ محمّد صدوقى يزدى رحمة الله عليه - كه چه آدم شريف و خوبى بود - يكروز آمد حجره ما و گفت : من امروز فقط آمده‌ام اين را به تو بگويم كه : جنابعالى مجبورى و موظّفى و خلاصه متعهّدى از طرف\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nپروردگار كه به نجف به روى و حدّاقل شش سال طهران نيائى . . . « 1 » »\r\n\r\nرحلت پدر\r\nموقعيّت استثنائى علمى عملى آقا باعث شده بود بشدّت مورد علاقه و توجّه پدر واقع شوند ، و چه بسا اين امر أحيانا حسّاسيّت‌هائى را ايجاد مىنمود ؛ ولى آقا فارغ از هر دغدغه‌اى ، در قم به تحصيل علم و معرفت و پيمودن مراحل كمال علمى و عملى مشغول بودند . و اينك عازم نجف اشرف هستند كه دست تقدير الهى رقمى ديگر مىزند و پدر رحلت مىكند و اين جوان بيست و پنج ساله مورد توجّه را در امتحانى سخت وارد ساخته و قريب يك سال از دروس رسمى حوزه جدا مىسازد . خود مىنويسند :\r\n« . . . مرحوم پدرم به من علاقه وافرى داشت ، و نزد همه تمجيد و تحسين ميكرد . و مرا وصىّ خود قرار داد ، و كتابخانه‌اش را نيز در زمان حياتش به من بخشيد . اين حقير در سنّ بيست و پنج سالگى بودم كه مدّت اقامت و دروس در حوزه علميّه قم را بپايان رسانيده و عازم تشرّف به نجف اشرف براى ادامه تحصيل بودم كه ايشان به رحمت جاودانى حق پيوستند و حقير ناچار شدم براى تصفيه امور و ترتيب وصيّت در طهران موقّتا درنگ كنم و بعد از بهبود و تنظيم امور و تنسيق آنها بدان صوب حركت كنم .\r\nدر اين موقع شيطان به تمام معنى الكلمه در كار ما ايجاد خلل نمود . امور مجتمعه را متشتّت ميكرد و مساعى براى انجام وصيّت را تباه و خراب مىساخت ، و در هر گام و قدمى كه براى اصلاح برداشته مىشد پيش قدم شده و سدّ معبر مينمود و حركات و نيّات مرا مورد سوء ظنّ و اتّهام جلوه ميداد . تا آنكه بكلّى از عمل فلج نمود و تير خود را درست به نشانه\r\n\r\n\r\n","description":"","footnote":"\r\n( 1 ) « وظيفه فرد مسلمان در إحياى حكومت اسلام » ص 36\r\n","page_name":" 154 ","page_number":154},
  {"content":"\r\n\r\nزد و حقير تا پس از يك سال اقامت در طهران نتوانستم امور را منظّم كنم ، و به ناچار از سهم الإرث هم صرف نظر كرده ؛ با والده و زوجه رهسپار نجف أشرف شديم . « 1 » »\r\n\r\nعشق به علم و معرفت\r\nنكته در خور توجّه آنست كه در اين مقطع حسّاس و بحرانى كه ايشان در طهران سرگرم سامان دهى وصاياى پدر بزرگوار خويش هستند و گرفتاريهاى فراوان و آشفتگىهاى بسيار ايشان را احاطه كرده است ، در عين حال از تحصيل علم و معرفت غافل نيستند و در همين حدّ فاصل نيز تلاش علمى خويش را ادامه ميدهند ، كه به نمونه‌اى از آن اشاره نموده‌اند :\r\n« قبل از تشرّف حقير به نجف اشرف ، پس از فوت مرحوم والد كه مدّت قليلى ناچار براى اصلاح و تنظيم امورشان مجبور بودم در طهران درنگ كنم در نزد يكى از خويشاوندان سببى : مرحوم آقا ميرزا أبو تراب عرفان كه حقّا مردى دانشمند بود و در جفر و رمل ، خودش محقّق و صاحب تأليف بود و مىگفت : در جفر كتابى نوشته‌ام به قدر « شرح لمعه » ؛ قريب يك ماه علم رمل را خواندم و جزواتى هم نوشتم .\r\nو آن مرحوم هم بقدرى به حقير علاقه‌مند شده بود كه دست بر نميداشت ، و چون اولاد ذكور نداشت ميخواست در آخر عمرى علومش را به حقير بياموزد . ولى حقير حس كردم كه علاوه بر تضييع وقت ، براى بنده ايجاد كدورت روحى مىنمود ؛ بنابراين آن درس را ترك نمودم و هر چه زودتر امور را اصلاح و براى عتبه بوسى باب علم به نجف اشرف مشرّف شدم . « 2 » »\r\n\r\n\r\n","description":"","footnote":"\r\n( 1 ) « نور ملكوت قرآن » ج 1 ، ص 86\r\n( 2 ) « روح مجرّد » ص 516\r\n","page_name":" 155 ","page_number":155},
  {"content":"\r\n\r\n\r\n« هجرت به نجف اشرف »\r\nحوزه مقدّسه علميّه نجف اشرف با قدمتى هزار ساله در كنار مرقد مطهّر و نورانى باب مدينه علم نبوى مولى الموحّدين إمام المتّقين عليه أفضل صلوات المُصلّين با ذخيره‌هاى فراوان علمى و عملى كه در خود دارد ، با جاذبه‌اى عجيب مشتاقان علم و معرفت را بسوى خود مىكشد و آنان را مفتون خود مىسازد . بارقه‌هاى علوى هر عاشقى را سرمست مىسازد و جذبات ربّانيّه حضرتش هر عارف مشتاق دلسوخته‌اى را به خود مىخواند .\r\nوجود عالمان بزرگ و حوزه‌هاى درسى پر رونق و عارفان عاليمقدارى كه وجودشان در پرتو جلوات علوى چراغ راه هدايت سرگشتگان كوى حبيب است ، فضاى ملكوتى صحن و سراى روح افزاى حضرت أمير المؤمنين عليه السّلام كه ترنّم عشق را بر زبان هر عاشق جارى مىسازد كه : « ايوان نجف عجب صفائى دارد » ، سفره معنويّتى كه در مسجد بزرگ كوفه و مسجد سهله براى طالبان روزىِ معنوى گسترده شده است ، هيمنه و جلالى كه ارواح مؤمنين به وادى السّلام داده‌اند ، تمكّن از زيارت كربلاى معلّى و حرم با صفاى سيّد الشّهداء سلام الله عليه ، و تمتّع از زيارت ائمّه كاظمين و سامرّاء عليهم السّلام ؛ همه و همه از جاذبه‌هاى حوزه مباركه و كهن نجف است كه هر طلبه‌اى را به سوى خود مىكشاند ، چه رسد به حضرت آقا كه نه تنها به دنبال علوم ظاهريّه بلكه به دنبال علم حقيقى توحيد و وصول به حرم امن حضرت حق بوده و در اين راه سر از پا نمىشناختند\r\n\r\n« اساتيد »\r\nحضرت آقا در آغاز سنين بيست و هفت سالگى و در عنفوان جوانى وارد\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nحوزه مباركه نجف اشرف شدند ، و با استفاده از اجتهاد و قدرت علمىاى كه در حوزه مقدّسه قم كسب كرده بودند براى انتخاب استاد به محك زدن دروس پرداختند ، و سرانجام درس آيات عظام آية الله حاج شيخ حسين حلّى و آية الله حاج سيّد أبو القاسم خوئى و آية الله حاج سيّد محمود شاهرودى را انتخاب نموده و سالها از محضر پر فيضشان بهره‌ها بردند . و بيش از همه نسبت به آية الله شيخ حسين حلّى مُعجِب بودند گرچه به همه احترام ميگذاشتند . اينك به گوشه‌هائى از كلمات آقا در زمينه اساتيد و زندگى علمى دوره نجف ايشان نگاه مىكنيم .\r\n\r\nآية الله حاج شيخ حسين حلّى\r\nآية الله حاج شيخ حسين حلّى مرد علم و عمل بود . هم نكات دقيق علمى را به خوبى تشريح مىنمود و هم در مقام عمل دنيا گريز بود و قدمى بسوى رياست بر نميداشت ، و همين خصلت‌هاى چشمگير بود كه روح بلند حضرت آقا را مجذوب خود مىساخت . آقا ضمن تشريح مطلبى در مباحث ولايت فقيه به تناسب مقام ، مطلبى از مبحث ولايت فقيه استاد خود آية الله حلّى نقل مىكنند و سپس اشاره‌اى به شخصيّت ايشان مىنمايند و ابعاد علمى و عملى ، تقوا مدارى و دنياگريزى و تهذيب و خودسازى ايشان را مجسّم مىكنند كه دقّت در آن نشان دهنده روح دقيق و نكته سنج و قدرشناس آقاست . ميفرمايند :\r\n« ايشان واقعا آيتى بود الهى ، و استوانه علم و تقوى و درايت ، و تحقيقا نمونه علّامه حلّى در وسعت علم و اطّلاع . و حقّا در فقه و اصول در نجف بىنظير بود ؛ بلكه وقتى من به نجف اشرف مشرّف شدم و در جميع بحثها تفحّص و تحقيق نمودم اگر مرحوم شيخ حسين حلّى نبود دو مرتبه براى ادامه\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nاستفاده از محضر حضرت آية الله بروجردى رضوان الله تعالى عليه به قم بر مىگشتم ، امّا ديدم كه ايشان مردى است عالم ، با وزنه و قوى ، و لذا نجف را در دوران تحصيل نهائى بر قم انتخاب كردم . و تقريرات دروس ايشان را نوشته‌ام ، از جمله رساله‌اى از ايشان در بحث اجتهاد و تقليد كه به تقرير اين جانب موجود است . « 1 » »\r\nو در جايى ديگر با بيانى كاملتر مىنويسند :\r\n\r\nتواضع آية الله حلّى در عين قوّت علمى و فقاهتى\r\n« مرحوم استاد آية الله شيخ حسين حلّى مرد بسيار بزرگى بود . بسيار مرد عجيبى بود . از منفردين و متفرّدين در علم و تقوى و زهد و اعراض از رياست‌هاى دنيوى بود . مرد محقّق و شاخصى بود كه همه علماء به علم و فهم و درايت او نيازمند بودند .\r\nهر وقت كسى از او مسأله‌اى را سؤال مىنمود چه در درس يا در غير موقع درس مثلًا مىپرسيد : فتوى و نظريّه شما راجع به اين مسأله چيست ؟ نگاهى ميكرد و مىگفت : منِ احمق را به فتوى دادن چه ! كار ما اين است كه برويم و به كتابها نگاه كنيم و مطلبى را بدست بياوريم و بيائيم با رفقا بحثى بكنيم ، كارمان اينست .\r\nاين مرد بزرگوار و با شخصيّت و با عظمت كه تحقيقا از مرحوم آقاى حاج سيّد محسن حكيم در دقّت نظر و وسعت اطّلاعات و تبحّر در علم فقه و اصول برتر بود ( و خود آقا سيّد محسن معترف به اين معنى بود ) ايشان در هنگام تدريس - كه بعضى از آن دروس به تقرير اين جانب موجود است - بعضى از عبارات آقاى حاج سيّد محسن حكيم رحمة الله عليه را بيان ميكرد ( البتّه به صورت قال بعضٌ و يا بعضُ مُعاصِرينا بدون آنكه اسمى از « مُستَمسَك العروة » بر\r\n\r\n\r\n","description":"","footnote":"\r\n( 1 ) « ولايت فقيه در حكومت اسلام » ج 1 ، ص 251 و 252\r\n","page_name":" 158 ","page_number":158},
  {"content":"\r\n\r\nزبان آورد ) و كلام ايشان را بسيار خوب تجزيه و تحليل و رد كرده ، حقّ مطلب را أدا مىنمود .\r\nو ليكن در عين حال در بعضى از مجالس آية الله حاج سيّد محسن حكيم حاضر مىشد و اگر كسى ( مثلًا نماينده‌اى ، وزيرى ، متصرّفى ) از بغداد مىآمد و از مرحوم حكيم اجازه حضور ميخواست و يا سؤال و استفتائى داشت ، ايشان ميرفت و در آن مجلس مىنشست و مطلب او را گوش كرده و حل مىنمود و جواب ميداد ، مثل يكى از افراد عادى بسيار معمولى .\r\n. . . پدر ايشان در صحن مطهّر أمير المؤمنين عليه السّلام در نجف أشرف اقامه جماعت ميكرد و پس از فوت او اقامه جماعت اختصاص به مرحوم آقا شيخ حسين حلّى داشت ، امّا ايشان استاد خود مرحوم نائينى را مقدّم داشتند . و پس از مرحوم آية الله نائينى با آنكه از بهترين تلامذه او بود معذلك اقامه نماز را بجاى مرحوم نائينى قبول نكرد ، و آية الله حاج سيّد محسن حكيم اقامه جماعت نمودند . و ايشان از اين عمل استنكاف مىنمود و كرارا و مرارا مىگفت : « كار من فقط تدريس است ، من طلبه هستم » . نه فتوى داد ، نه رساله‌اى منتشر نمود ، و نه نماز جماعت خواند . امّا در درس و تحقيقات إلى ما شآء الله هر چه بگوئيد كم گفته‌ايد ، ايشان به اندازه يك صندوق ، تقريرات و تحقيقات و كتب مستقلّه در فقه و اصول دارد .\r\nيك مرتبه درباره اجتهاد و دقّتى كه علماء بزرگ داشتند ( كه تا چه حدّ از فتوى دادن اجتناب ميكردند و خود را در معرض فتوى قرار نميدادند و از خداوند علىّ أعلى مىترسيدند ؛ با اينكه مجتهد بودند امّا باز از إفتاء خوددارى ميكردند ، و شدّت تقوايشان اين مطلب را ايجاب ميكرد ) فرمود : بعضى از اين احتياطهائى كه در رساله‌ها هست و الأحوط وجوبى\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nاست ، در اصل احوط استحبابى است ليكن چون آن مجتهد ميخواهد از إبراز فتوى خوددارى كند و نمىخواهد خود را مسؤول عمل مردم نمايد لذا به نحو احوط وجوبى بيان مىكند كه مردم به ديگرى مراجعه كنند و او خود را از تحمّل مسؤوليّت خارج سازد . سپس فرمود : استاد ما مرحوم نائينى قدّس الله نفسَه يك مرتبه در بالاى منبرِ تدريس فرمود : يا أيّها الطّلّاب ! مرحوم حاج ملّا على كنى ( صاحب كتاب نفيس « قضاء » و معاصر شيخ انصارى و از أعلام شاگردان و شايد همرديف شيخ انصارى كه اوّل عالم و اوّل مجتهد طهران بود ، و اگر كسى بخواهد از علميّت او مطّلع بشود كتاب « قضاء » ايشان را ببيند ، « قضاء » حاج ملّا على كنى معروف است ) ايشان به طهران رفت و تمام علماى طهران كه در مقابل او خاضع و خاشع و به أعلميّت او اذعان داشتند نزد او آمده و تقاضا كردند كه شما متصدّى امور مردم باشيد و در امر قضا و مرافعات ، مردم به شما مراجعه كنند و شما نظر بدهيد و فصلِ خصومت نمائيد !\r\nاستاد ميفرمود : مرحوم حاج ملّا على كنى گفت : « من اين كار را نمىكنم زيرا من در اجتهاد خود شكّ دارم » تا اينكه پنجاه نفر از مجتهدين طهران و اطراف از كسانى كه ايشان آنها را مجتهد ميدانست خدمت ايشان آمده و بر اجتهادشان شهادت دادند ، آنوقت ايشان اين پيشنهاد را پذيرفت .\r\nامّا شما جالسين و حاضرين در مجلس درس اگر پنجاه نفر از مجتهدين هم شهادت بدهند كه شما مجتهد نيستيد باز قبول نمىكنيد و ادّعاى اجتهاد مىكنيد .\r\n\r\nنمونه هايى از قدرت اجتهادى و سعه تحقيقات مرحوم حلّى\r\nاين مردِ با بصيرت در كوران تمام اين مسائل وارد بود و من تحقيقا نمىتوانم بگويم كه از نقطه نظر علمى ، شيخ حسين حلّى از علّامه حلّى كمتر بود . به اندازه‌اى اين مرد دقيق بود كه : مثلًا ما در نزد ايشان طهارت\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nميخوانديم ( من در خدمت ايشان علاوه بر اصول ، يكدوره مكاسب و قدرى هم از كتاب طهارت خواندم « 1 » و تقريرات آن را نوشتم . ) ايشان روايتى را از باب ديات « مفتاح الكرامة » شاهد بر مطلب آورد ؛ بايد توجّه نمود كه باب ديات « مفتاح الكرامة » چه مناسبت با باب طهارت دارد ؟ !\r\nايشان عالمى بود متضلّع ، خبير و منظّم . تمام كتابها چه كتابهاى عامّه و چه كتابهاى شيعه را مطالعه ميكرد ، بعد هر كتابى را كه مطالعه مىنمود از مطالب آن براى خود فهرستى برميداشت ، مثلًا از تمام « تاريخ بغداد » يك فهرست داشت . يك رديفِ ستونى از كتابخانه‌اش - كه مقدار كتابهايش هم خيلى زياد نبود - فقط فهرست آن كتبى بود كه مطالعه كرده و نتيجه آن كتابها را هر چه بود له يا عليه شيعه در آنجا نوشته بود ؛ و هر گاه انسان به آن مراجعه ميكرد مىفهميد كه كجاى اين كتاب بر ضرر شيعه و كجايش به نفع شيعه است تا در موقع حاجت شفاها و يا كتبا در صورت تأليفِ كتابى در كلام مبنى بر اعتقادات رَصين و متين شيعه از آن استمداد كند . « 2 » »\r\nآنچه در اينجا بيانگر مرتبه والاى علمى حضرت آقاست ، اجازه اجتهادى است كه آية الله حلّى با اين سخت‌گيرى شديد در مسأله اجتهاد به ايشان داده‌اند\r\n\r\n\r\n","description":"","footnote":"\r\n( 1 ) هم بحث عمده حضرت آقا در اين دروس مرحوم آية الله حاج شيخ حسن سعيد رضوان الله تعالى عليه بوده‌اند كه تقريرات برخى دروس مرحوم آية الله حلّى را نوشته و طبع نموده‌اند .\r\n( 2 ) « ولايت فقيه در حكومت اسلام » ج 2 ، ص 33 تا ص 36\r\n","page_name":" 161 ","page_number":161},
  {"content":"\r\n\r\n\r\nاجازه اجتهاد مرحوم آية الله حلّى به حضرت علامه\r\n. . .\r\n« بسم الله الرّحمن الرّحيم\r\nالحمدُ للّهِ ربِّ العالَمين و الصّلاةُ و السّلامُ على خيرِ خَلقِه محمّدٍ وَ ءَالِه الطّاهرين . و بعدُ ، فإنَّ فضلَ علمِ الفقهِ لا يَخفَى ، و بِه تُنالُ السَّعادَةُ الأبديّةُ ؛ و\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nمِمَّن بَذَلَ الهِمَّةَ فى تحصيلِه ، و صَرَفَ على ذلك بُرهةً غيرَ قليلةٍ مِن عُمرِه الشَّريفِ ، جنابُ السّيّد العلّامة حجّةِ الإسلام ، و عمادِ الأعلام ، العالمِ التّقىّ : السّيِّد محمّد حسين دامَ تأييدُه نجلِ المرحومِ حجّةِ الإسلامِ السّيّد صادق الطّهرانىّ اللاله زارى طابَ ثراه .\r\nفإن جنابَه قد جدّ فى تحصيلِ ذلك و اجْتَهد فيه ، و قَد حَضَر على أبحاثى فى الفقهِ و الاصولِ حُضورَ تفهُّمٍ و تدقيقٍ ، و كتب ذلك و حرَّره تحريرَ إتقانٍ و تحقيقٍ ، و لَم يزل على ذلك مُجدّاً فيه حتّى نال بِحمدِ الله تَعالى بُغيَتَه ، و أدرَك بذلك الجدّ غايَتَه و امنيَّتَه ، و حَصَلَ على مرتبةٍ من الاجتهاد ، و صار له القُدرةُ بِحمدِ الله تعالى على اسْتِنباطِ ما يحتاجُ إليه مِن الأحكام الشّرعيّة ، عن أدلّتها التّفصيليّةِ ؛ فله العملُ بما يَسْتَنبِطُهُ مِن ذلك حَسَبَ الطّريقةِ المَعروفة الّتى جَرَى عليها مشايِخُنا العِظامُ ، و اساتذتُنا الكِرامُ قُدِّسَت أسرارُهم . كلُّ ذلك مع الالتزامِ بالاحتياطِ مهما أمكَنَ ، فإنَّه سبيلُ النّجاةِ ؛ و إنّ ذلك هو أهَمُّ ما اوصيهِ به كما أنّه أهمُّ ما أوصانى به أساتِذتى العِظامُ ، و مشايخى الكِرامُ قدَّسَ اللهُ أسرارَهم و طيَّبَ مضاجِعَهم .\r\nو أجَزْتُ لِجنابِه روايةَ ما أجازوا لى روايتَه على طبقِ ما أجازوه لى على الطّريقةِ المعروفةِ بين أصحابِنا رفعَ الله تعالى درجاتِهِم و أعلى و أعزَّ كلمتَهم .\r\nو أرجو من جنابِه أن لا يَنْسانى مِن الدُّعآء فى مَظانّ الإجابةِ . و السّلامُ عليه و على كآفّة إخوانِنا المؤمنين ، و رحمةُ الله و بركاتُه . 28 ذق 1377 - حسين الحلّىّ » .\r\n\r\nآية الله حاج سيّد أبو القاسم خوئى\r\nحضرت آية الله حاج سيّد أبو القاسم خوئى از وزنه‌هاى علمى حوزه مباركه نجف ، استاد ديگر حضرت آقا ميباشند كه ايشان از محضرشان استفاده‌هاى علمى فراوانى برده و در مدّت اقامت در نجف در درس خارج\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nاصول ايشان شركت مىنموده و تقريرات درس ايشان را نگاشته‌اند و هم بحث ايشان در اين درس حضرت آية الله حاج سيّد على سيستانى مدّ ظلّه العالى بوده‌اند ، حضرت آقا يكى از نخبگان درس آية الله خوئى به حساب مىآمده‌اند و ايشان نيز متقابلًا وجود اين شاگرد پر استعداد و پر تلاش را در جمع شاگردان خود مغتنم مىشمرده‌اند « 1 » و هميشه روابطشان در اوج ادب برقرار بوده است .\r\nگوشه‌هائى از منظر آقا به استادشان مرحوم آية الله خوئى را ميتوان در تعابيرى كه راجع به ايشان در آغاز نامه‌هاى خود داشته‌اند بدست آورد . گرچه اين نامه‌ها به منظور نقد علمى فتواى استاد پيرامون رؤيت هلال مبنى بر عدم لزوم اتّحاد افق و كفايت رؤيت هلال در يك نقطه براى ثبوت آغاز ماه جديد در همه جا است ، ولى با همه اقتدار علمى كه از زواياى مختلف بحث به لحاظ مراحل فنّى اصولى ، فقهى ، روائى و نجومى به چشم مىخورد ، آنچنان ادبى نسبت به استاد مراعات مىكنند كه ديدنى و درس گرفتنى است .\r\nدر مطلع نامه اوّل پس از عرض ادب به پيشگاه بلند أمير المؤمنين و إمام الموّحدين و سيّد الوصيّين و قائد الغرّ المحجّلين عليه السّلام - به جهت آنكه نامه از طهران به نجف ارسال مىشود - خطاب به استاد خود چنين مىنويسند\r\n. . .\r\n\r\n\r\n","description":"","footnote":"\r\n( 1 ) حضرت آقا خود ميفرمودند : آية الله خوئى رحمة الله عليه به من فرمودند : آقا سيّد محمّد حسين ، اگر در نجف بمانى و به فقه و اصول مشغول باشى ، لا يختلف بَعدى عليكَ اثْنان « بعد از من دو نفر درباره تو اختلاف نمىكنند\r\n","page_name":" 164 ","page_number":164},
  {"content":"\r\n\r\n. . .\r\nو در پايان آن مىنويسند :\r\nو در آغاز نامه دوّم كه در جواب پاسخ آية الله خوئى نوشته‌اند پس از عرض ادب و ارادت به پيشگاه ملكوتى صراط واضح و نجم لائح و إمام ناصح و زِناد قادح حضرت أمير المؤمنين عليه أفضل صلوات المصلّين مىنويسند و در اواخر آن مىنويسند و در آغاز نامه سوّم كه در جواب به پاسخنامه آية الله خوئى است پس از عرض ادب مفصّل به پيشگاه قدّوسى ميزان أعمال و مقلّب احوال و سيف ذى الجلال و ساقى سلسبيل زلال حضرت أمير المؤمنين عليه أفضل صلوات الله و ملآئكته و رسله أجمعين ، خطاب به استاد خود مىنويسند و پس از نقل ابياتى به عنوان مدح و تحيّت استاد مىنويسند\r\n\r\n","description":"","footnote":"","page_name":" 165 ","page_number":165},
  {"content":"\r\n\r\n. . .\r\nو در پايان نامه هم پس از جمع‌بندى مطالب مىنويسند\r\n\r\nمسؤوليّت سنگين زعامت\r\nحضرت آقا قضيّه‌اى را از استادشان آية الله خوئى نقل مىكنند كه قابل توجّه و دقّت است و رابطه صميمى و نزديك ايشان با استادشان و نيز پشتكار و عنايت ايشان به تحصيل و دقّت در امور را نشان ميدهد :\r\n« در ايّامى كه حقير براى ادامه تحصيلات به نجف أشرف مشرّف شده بودم ، يكى از درسهاى اصول را در محضر آية الله العظمى حاج سيّد أبو القاسم خوئى دامت بركاته العاليه ميخواندم . روزى در درس به إشكالى برخوردم . تقريبا چهار ساعت بعد از ظهر و هوا هم گرم بود . براى پرسيدن اشكال برخاستم و به منزل ايشان رفتم ، و ايشان در منزل اوّلشان كه وقفى بود سكونت داشتند و قدرى هم تا حرم فاصله داشت . درِ منزل را زدم اتّفاقا خود ايشان در را باز كردند و تفقّد نموده حقير را به اندرون بردند ، و معلوم بود كه تازه از سرداب بيرون آمده بودند و در همان فضاى داغ منزل ( بعضى از منزلهاى نجف ايوانى دارد كه\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nداراى سقفى است به صورت شَبّاك براى اينكه از گرما جلوگيرى كند ) ايشان در زير سقف ايوان نشسته حقير نيز در آنجا نشستم و اشكالات خود را پرسيدم و جوابهائى شنيدم .\r\nايشان در آن روز در منزل تنها بودند فلهذا مجلس قدرى به طول انجاميد و براى ما مطالب زيادى نقل كردند . از جمله اين مطلب را فرمودند كه :\r\nبعد از فوت مرحوم آية الله آقاى سيّد أبو الحسن اصفهانى من خواب ديدم كه در طهران هستم در منزل مرحوم حاج شيخ محمّد حسين خراسانى پدر مرحوم حاج شيخ أبو الفضل خراسانى جدّ آقاى حاج شيخ محسن خراسانى ( كه ايشان فعلًا از علماى طهران و مرد بسيار شايسته‌اى هستند ، و ايشان داماد مرحوم آقاى سيّد محمّد جمال فرزند مرحوم آية الله حاج سيّد جمال الدّين گلپايگانى است ، و من خدمت پدر ايشان هم كرارا رسيده بودم و مرد خيلى بزرگى بود ، و ليكن محضر مرحوم حاج شيخ محمّد حسين را ادراك نكرده‌ام زيرا ايشان زودتر فوت كرده بودند ) .\r\nآية الله خوئى مدّ ظلّه ميفرمودند : من خواب ديدم در منزل حاج شيخ محمّد حسين خراسانى در طهران هستم و بناست آقاى سيّد أبو الحسن اصفهانى هم به اينجا بيايند . چيزى نگذشت كه من ديدم آقا سيّد أبو الحسن آمدند و در منزل نشستند و با آقا شيخ محمّد حسين مشغول گفتگو هستند . من تعجّب كردم كه اگر ايشان بخواهند از نجف به طهران بيايند بايد با مقدّمات فراوان و صرف وقت و تشريفات و استقبال شايسته وارد بشوند ، پس چگونه بدون سر و صدا وارد شدند و أحدى هم متوجّه نشد ؟ ! امّا ميديدم كه تعجّب من بى فائده است و ايشان هم حضور دارند و نشسته‌اند و با آقا شيخ محمّد حسين خراسانى تكلّم مىكنند .\r\nدر بين صحبت مرحوم آقا سيّد أبو الحسن جهت مقابل خودشان را نشان\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nدادند كه بيابانى بود ، مانند يك تپّه بزرگى شبيه كوه كه فقط نقود و اسكناس و أمتعه و اسباب بود و بسيار هم زياد بود ، و به آقا شيخ محمّد حسين مىگفتند : آيا مىبينى ؟ ! اينها اموالى است كه من در زمان مرجعيّت خود به وكلائى كه در تمام دنيا و در شهرستانها از طرف من وكالت داشتند دادم ، و آنها از سهم امام و وجوهات مصرف كردند ؛ اينها همان اموال است و الآن ميخواهند حساب همه اينها را از من بكشند !\r\nدر اينجا من به ايشان عرض كردم : خوب شما چكار مىكنيد ؟ ! اين قضيّه و حال آقا سيّد أبو الحسن اصفهانى است ؛ آيا شما از اين وكالت‌ها نميدهيد ؟ ! ايشان گفتند : ما به قِسم ديگرى عمل مىكنيم و آن اين است كه : من تا به حال به هيچكس وكالت نداده‌ام ، بلكه اذن استفاده از اين اموال را مىدهم ؛ و اذن غير از وكالت است ، و آن مسؤوليّت را ندارد . . . « 1 » »\r\nدر اينجا حضرت آقا پس از توضيحى درباره منظور مرحوم آية الله خوئى از اين كلامشان ، متعرّض إشكال وارد بر اين مبنى ميگردند .\r\n\r\nآية الله حاج سيّد محمود شاهرودى « 2 »\r\nمرحوم آية الله شاهرودى شخصيّت و الا مقام ديگرى هستند كه مرحوم حضرت آقا در دوران حيات علمى خويش در نجف اشرف از محضر ايشان نيز\r\n\r\n\r\n","description":"","footnote":"\r\n( 1 ) « ولايت فقيه در حكومت اسلام » ج 2 ، ص 133 و 134\r\n( 2 ) وى در سال 1301 ه ق در اطراف شاهرود به دنيا آمد . در كودكى پدر را از دست داد و پس از فراگيرى خواندن و نوشتن در زادگاه خود ، به تشويق مادر براى تحصيل علوم دينى به بسطام و سپس به مشهد مقدّس سفر كرد . در سال 1328 به نجف أشرف هجرت نمود و در آنجا در محضر بزرگانى چون آخوند خراسانى ، آقا ضياء الدّين عراقى و ميرزاى نائينى به مراتب عالى اجتهاد رسيد و توفيق 50 سال تدريس خارج فقه و اصول داشت . ايشان به زهد و تقوى مشهور ، و با تجمّل گرائى مخالف بود . از تأليفاتشان ميتوان به حاشيه بر « عروة الوثقى » ، « ذخيرة المؤمنين » و « جامع المقاصد » اشاره كرد . سرانجام ايشان در سال 1394 رحلت نمودند .\r\n","page_name":" 168 ","page_number":168},
  {"content":"\r\n\r\nبهره علمى برده و از دروسشان استفاده نموده‌اند . « 1 » و در نوشته‌هاى خويش اين مطلب را تصريح مىنمايند و در كتاب شريف « ولايت فقيه در حكومت اسلام » ، درس بيستم و بيست و سوّم ، به تناسب بحث مطلبى را از ايشان با تعبير « استاد ما » ذكر ميفرمايند .\r\nو در « امام شناسى » نيز مطلبى را به مناسبت مقام از آية الله شاهرودى أعلى الله مقامه بيان مىنمايند كه با همه كوتاهى شيرين و قابل دقّت است :\r\n« . . . خدايش رحمت كند مرحوم آية الله حاج سيّد محمود شاهرودى تغمّده الله برضوانه كه يكى از اساتيد فقه حقير در نجف اشرف بودند ، يكروز بر فراز منبر در بين درس ميفرمود : سه دسته ، مقدّس مآب و اهل عبادتهاى صورى و بىمعنى ميشوند : 1 - طلبه درس نخوان 2 - تاجر ورشكسته 3 - حاكم معزول . « 2 » »\r\n\r\nآية الله حاج شيخ آقا بزرگ طهرانى\r\nمرحوم حضرت آقا علم حديث و رجال را كه از علوم شيرين و كار آمد دانش اسلامى است و در فهم معارف دينى و استخراج اصول و فروع از درياى بىكران احاديث نقش اساسى و كليدى دارد ، نزد آية الله حاج شيخ آقا بزرگ طهرانى أعلى الله مقامه الشّريف كه متخصّص اين دو رشته و مردى شخصيّت شناس و كتاب شناس و بسيار پر كار و خستگى ناپذير بود تحصيل نمودند .\r\nخودشان به تناسبِ بيان يك قضيّه تربيتى ميفرمايند :\r\n« اين حقير در اوقاتيكه در نجف اشرف به تحصيل اشتغال داشتم ،\r\n\r\n\r\n","description":"","footnote":"\r\n( 1 ) تقريرات قسمتى از كتاب الصّلوة از درس ايشان به قلم حضرت آقا موجود است .\r\n( 2 ) « امام شناسى » ج 10 ، ص 186\r\n","page_name":" 169 ","page_number":169},
  {"content":"\r\n\r\nعصر پنجشنبه‌اى بود كه براى زيارت اهل قبور به وادى السّلام رفتم . در بين قبرها كه ميگرديدم ، برخورد كردم به مرحوم آية الله آقاى حاج شيخ آقا بزرگ طهرانى كه از علماى برجسته و از زهّاد و عبّاد و از متخصّصين فنّ حديث و رجال و استاد حقير در اين دو فن و صاحب كتاب « الذّريعة إلى تصانيف الشّيعة » و كتاب « أعلام الشّيعة » - كه از نفائس كتب مدوّنه عصر حاضر است - بودند .\r\nآن مرحوم متجاوز از صد سال عمر كرد و . . . با حقير نسبت سببّيت « 1 » داشت و از مشايخ إجازه حقير است .\r\nمردى بود متواضع ، ليّن العَريكه ، كثير المَعونه ، قليل المؤونه ، نرم ، سليم ، بزرگوار ، جليل ؛ و با پدر من سوابق ممتدّى داشت و محضر جدّ من مرحوم آقا سيّد ابراهيم طهرانى را ادراك كرده بود و داستانهائى از آن مرحوم نقل مىنمود . به من بسيار اظهار محبّت ميكرد و من هفته‌اى يا دو هفته‌اى يك بار به منزل ايشان ميرفتم و بسيار استفاده مىنمودم .\r\nبارى ، در وادى السّلام كه به خدمتش رسيدم و سلام كردم با يكديگر فاتحه ميخوانديم و ميرفتيم تا رسيديم به محلّى كه در يك سطح چهار گوش زمين را با آجر بنّائى كرده بودند و سنگهائى از قبور بر آن نصب بود .\r\nفرمود : بيا اينجا فاتحه بخوانيم . اينجا قبر پدر من و مادر من و دائى من و بعضى دگر از ارحام من است . نشستيم و براى هر يك از آنها فاتحه جداگانه خوانديم . و سپس روايتى نقل كرد كه حاصلش اين بود كه : هر كس در\r\n\r\n\r\n","description":"","footnote":"\r\n( 1 ) ايشان پدر عيال دائىزاده ما بودند . چون مرحوم آقا ميرزا محمّد طهرانى صاحب كتاب « مستدرك البحار » رحمة الله عليه دائى پدر ما بودند و فرزند آن مرحوم كه بنام آقا ميرزا مهدى شريف عسكرى طهرانى است صبيّه مرحوم شيخ آقا بزرگ را تزويج كرده‌اند . ( منه قدّس سرّه )\r\n","page_name":" 170 ","page_number":170},
  {"content":"\r\n\r\nعصر پنجشنبه برود بر سر قبر مادرش و پدرش و طلب مغفرت كند خداوند جلّ و عزّ طبق‌هائى از نور به قلب آنان افاضه مىكند و آنها را خشنود ميگرداند ، و حاجات اين كس را بر مىآورد . ارحام انسان در عصر پنجشنبه منتظر هديّه‌اى هستند و لذا من در بين هفته منتظرم كه عصر پنجشنبه برسد و بيايم اينجا و فاتحه بخوانم .\r\nپس از آنكه برخاستيم و به راه افتاديم در راه فرمود : من طفل بودم و منزل ما در طهران ، پامنار بود . و چند روز بود كه مادر بزرگ من يعنى مادر پدر من از دنيا رفته بود و مجالس ترحيم برقرار شده و خاتمه يافته بود .\r\nيكروز مادر من در منزل آلبالو پلو پخته بود . هنگام ظهر يك سائلى در كوچه سؤال ميكرد و مادر هم كه در مطبخ مشغول طبخ بود صداى سائل را شنيد و براى خيرات به روح مادر بزرگ من كه مادر شوهرش بوده و تازه از دنيا رحلت كرده بود ميخواهد مقدارى از غذا به سائل بدهد ولى ظرف تميز در دسترس نبود ، به عجله براى آنكه سائل از در منزل رد نشود مقدارى از آن آلبالو پلو را در طاس حمّام كه در دسترس بود ريخته و به سائل ميدهد ؛ و از اين موضوع كسى خبر نداشت .\r\nنيمه شب پدر من از خواب بيدار شده و مادر مرا بيدار كرد و گفت : امروز چكار كردى ؟ چكار كردى ؟ مادرم گفت : نميدانم .\r\nپدرم گفت : الآن مادرم را در خواب ديدم و به من گفت : من از عروس خود گله دارم ؛ امروز آبروى مرا در نزد مردگان برد ؛ غذاى مرا در طاس حمّام فرستاد ! تو چكار كرده‌اى ؟\r\nمادرم مىگفت : هر چه فكر كردم چيزى به نظر نيامد ناگهان متوجّه شدم كه اين آلبالو پلو را به سائل چون به قصد هديّه براى روح تازه گذشته داده‌ام و در آن عالم غذاى آن مرحومه بوده است ، چون به صورت نامطلوبى به سائل داده شده\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nاست ، به همان طريق آن را در عالم ملكوت براى مادر شوهرم برده‌اند و او از اين كار گله‌مند است . « 1 » »\r\n\r\nاجازه روائى به حضرت آقا\r\nحضرت آقا در كتابهاى خود در جاهاى مختلف « 2 » بيان فرموده‌اند كه مرحوم آية الله حاج شيخ آقا بزرگ طهرانى از شيوخ اجازه ايشان هستند . « 3 »\r\nو در « جنگ خطّى شماره 3 » ص 103 نقل مىكنند كه شيخ و مولاى ما حاج شيخ محمّد محسن مشهور به حاج شيخ آقا بزرگ طهرانى أدام الله تعالى ظلَّه در صبح روز جمعه بيست و دوّم ماه جُمادَى الاولى از سنه 1375 به من اجازه دادند كه روايت كنم از ايشان جميع آنچه را كه روايتش براى ايشان صحيح است از كتابهاى اصحاب ما و آنچه را كه ايشان از طرق پنجگانه خود از مشايخ اهل سنّت روايت مىكنند .\r\nعلاوه بر اين از مرحوم حاج شيخ آقا بزرگ دو اجازه نامه روائى به حضرت آقا موجود است كه چون حاوى نكات جالبى از وضعيّت علمى و عملى ايشان در نجف است متن آنها را مىآوريم\r\n\r\n\r\n","description":"","footnote":"\r\n( 1 ) « معاد شناسى » ج 1 ، ص 188 تا ص 191\r\n( 2 ) مانند : « رساله سير و سلوك منسوب به بحرالعلوم » ص 15 ؛ « معاد شناسى » ج 1 ، ص 189 ؛ « توحيد علمى و عينى » ص 19 ؛ و « ولايت فقيه در حكومت اسلام » ج 2 ، ص 117\r\n( 3 ) ايشان از بزرگان ديگرى همچون حضرات مرحومين آية الله علّامه سيّد محمّد حسين طباطبائى ، آية الله حاج شيخ حسين حلّى ، آية الله حاج سيّد أحمد موسوى خوانسارى و آية الله حاج سيّد محمّد رضا موسوى گلپايگانى قدّس الله أسرارهم نيز اجازه روايت داشتند\r\n","page_name":" 172 ","page_number":172},
  {"content":"\r\n\r\nأوّل : اجازه مفصّلى است در سيزده صفحه « 1 » كه در قسمت أوّل آن كه به خطّ خود حضرت آقاست ، مرحوم علّامه حاج شيخ آقا بزرگ طهرانى أعلى الله مقامَه أهمّيّت اجازه روائى را بخصوص در مورد كتب غير متواتره ، و لزوم آن را براى جواز إفتاء تبيين مىكنند و در يك صفحه آخر آن كه به خطّ خودشان است به معرّفى اجمالى آقا و اجازه روايت به ايشان مىپردازند .\r\nتصوير صفحه اول\r\n. . .\r\n\r\n\r\n","description":"","footnote":"\r\n( 1 ) « جنگ خطّى 11 » ص 207 تا ص 219\r\n","page_name":" 173 ","page_number":173},
  {"content":"\r\n\r\n. . .\r\nمتن قسمت اخير كه به خطّ مرحوم حاج شيخ آقا بزرگ است :\r\n« . . . و مِمَّن وَفَّقهُ اللهُ تعالى لِلاقْتدآءِ بالسَّلفِ الصّالحِ ، و اقْتفآءِ هذا الأثرِ الرّاجحِ ، فتَغَرّبَ عن وطنِه و أهلِه ، و تَقَرَّبَ إلى اللهِ تعالى بالهِجرةِ عن مسكنِه و رَحلِه ، إلى جوارِ بابِ العلم و مَنارِ التُّقى مَولى المَوالى و أبى الأئمّةِ الأجلّةِ - و ذلكَ بعدَ نُبوغِه فى العلومِ الحَديثةِ فى مَدارسِهَا ، و نَيلِه شهاداتِ الأساتِذةِ و المُعلّمين - فعَكفَ على بابِ مَدينةِ العلم عدّةَ سنينَ ، لتحصيلِ المعارفِ و عُلوم الدّين ، و جدَّ فى الطّلبِ حتّى وَجَد ، و اجتهد فى نَيل المَطلبِ حتّى نَقَد ، و فاز\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nبسعادَتَىِ العلمِ و العملِ ، و حازَ منهما الحَظَّ الأوفَرَ الأكْمَلَ ؛ ألا و هو السّيّدُ السّندُ ، المُمجَّدُ المعتمَدُ ، العالمُ الفاضلُ النّحريرُ ، الجامعُ بينَ فضيلتَىْ حُسنِ التّقريرِ و التّحريرِ ، الفآئقُ على سآئرِ الأقرانِ ، و المُشارُ إليه بالبَنانِ ، المُبرَّأ من كلّ شَينٍ و مَينٍ ، مولانا السّيّد محمّد الحسين ، بن العالمِ الجليلِ السّيّد محمّد صادق بن العلّامة السّيّد إبراهيم بن السّيّد على أصغر الحسينىّ الطّهرانىّ ، زيدَ إفضالُه ، و كَثُر فى العلمآء و أبنائهم أمثالُه ؛ قد تَرجَمْنا جدَّه فى « النّقبآء » ، فهو سُلالةُ السّيادَةِ ، و نتيجةُ الفقاهةِ . قد جمع بَينَ شرفِ النّسب ، و الفضلِ المكتَسَب ، و حاز من العلومِ و المعارفِ ، القديمَ و الجديدَ ، و الطّارفَ و التّليدَ .\r\nثم تأسّى بسيرةِ قدمآء الأصحابِ فى انخراط نفسِهِ فى سلسلة الرُّواةِ عن الأئمّةِ المعصومين الهُداةِ ، و لِحُسنِ ظنّه بهذا الحقيرِ اسْتَجازنى فى الرّوايةِ ؛ و بما أنّى وجدتُه أهلَ ذلك بل فوقَه اسْتَخَرتُ اللهَ عزّ و جلّ و بادَرتُ لإنجاحِ مأمولِهِ ، و أجَزتُه أن يَروىَ عنّى عَن جميعِ مشايخى من حُجَجِ الإسلامِ الّذين فَصَّلتُ ذِكرَ طُرُقهم و رواياتِهم فى المُشجّرة الّتى سمَّيتُها « ضيآءَ المَفازات فى طُرُقِ مشايِخِ الإجازات » و ناوَلتُه النّسخةَ حتّى اسْتَكتَبَها لنفسِه ؛ فلْيَروِ دامت بركاتُه عنّى عنهم بجميع طرقِهم لمن شآء و أحبّ . و الرّجآءُ من مكارمِه أن لا يَنْسانى فى خَلَواته من الدّعآء .\r\nأنشأتُ ذلك بلسانى قبلَ سنين ، و حَرَّرتُه ببَنانى المُرتَعِشة فى دارى فى النّجفِ الأشرفِ فى عيدِ الفطر سنةَ 1375 - و أنا المسيآءُ الفانى المسمّى بمحمّد محسن و المدعوُّ بآقا بزرك الطّهرانىّ عفا اللهُ عنه و غَفَرَ له و لِوالدَيه ، و الحمدُ للّه أوّلًا و ءَاخرًا . »\r\n« . . . و از جمله كسانى كه خداوند تعالى به او توفيق اقتداء به سلف صالح و اقتفاء اين طريق راجح را عنايت فرمود ، پس او از وطن و اهل خويش به ديار غربت شتافت و بواسطه هجرت از محلّ سكنى و اقامت خود به جوار باب علم و منار تقوى مولى الموالى و أبو الأئمّة الأجلّة بسوى خدا تقرّب جست - كه اين هجرت بعد از نبوغ او در علوم جديده كه در مدارس مربوطه تحصيل شده و بعد از دريافت\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nگواهينامه‌هائى از اساتيد و معلّمان آن مدارس بوده است - و چندين سال به جهت تحصيل معارف و علوم دين معتكف باب مدينه علم گشت ، و در مقام طلبْ جدّيّت به خرج داد تا اينكه بدست آورد ، و براى رسيدن به مطلوب خويش سعى فراوان نمود تا اينكه بهترين آن را تحصيل كرد ، و به سعادت علم و عمل فائز شده و از اين دو ، حظّ و بهره اوفر و اكمل را حائز گشت ؛ آرى آگاه باش كه او سيّد سند ، مورد تمجيد و اعتماد ، عالم فاضل حاذق و ماهر ، جامع بين دو فضيلتِ حسن تقرير و خطابت و حسن تحرير و كتابت ، كسى كه بر اقران خود تفوّق يافته و مورد توجّه و انگشت نماى همگان گرديد ، آنكه از هر عيب و كذبى مبرّاست ؛ مولاى ما سيّد محمّد حسين فرزند عالم جليل سيّد محمّد صادق فرزند علّامه سيّد ابراهيم فرزند سيّد على اصغر حسينىطهرانى كه افاضه فضلش زياده و أمثال او در بين علماء و فرزندانشان بسيار باد ، و ما ترجمه جدّ او را در « نقبآء البشر » آورده‌ايم .\r\nاو سلاله سيادت و نتيجه فقاهت است كه بين شرف نسب و فضل مكتسب جمع نموده ، و از علوم و معارف ، قديم و جديد و تازه و غير تازه‌اش را حيازت نموده ، سپس تأسّى به سيره قدماى اصحاب كرده به اينكه خويش را در سلسله راويان از ائمّه معصوم و هدايتگر قرار دهد ؛ و بخاطر حسن ظنّى كه به حقير دارد در نقل روايت از من طلب اجازه نمود ، و از آنجا كه من او را اهل اين مقام بلكه بالاتر از آن يافتم ، از خداوند طلب خير كرده و به برآوردن خواسته او مبادرت نمودم و به او اجازه نقل روايت دادم تا از طريق من از همه مشايخ من كه حجج اسلام هستند و من طرق آنان و رواياتشان را به تفصيل در شجره نامه‌اى كه آن را « ضيآء المفازات فى طرق مشايخ الإجازات » ناميده‌ام ذكر كرده‌ام نقل روايت نمايد ، و يك نسخه از آن كتاب را نيز به او دادم تا از آن استنساخ نمايد ؛ پس او دامت بركاته مىتواند از من ، از همه مشايخ من به جميع طرقشان براى هر كس كه بخواهد و دوست داشته باشد روايت نمايد . و از مكارم او چنين اميد است كه مرا در خلوات از دعا فراموش نكند .\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nاين اجازه را چند سال پيش به صورت شفاهى انشاء كرده و اينك آن را با انگشتانى لرزان تحرير نمودم ، در بيت خود در نجف اشرف ، عيد فطر سنه 1375 - گنهكار فانى ، مسمّى به محمّد محسن و مدعوّ به آقا بزرگ طهرانى كه خداوند از او بگذرد و او پدر و مادرش را مورد مغفرت خود قرار دهد . و حمد مختصّ خداوند است در اوّل و آخر » .\r\n\r\nاجازه روائى و شهادت به اجتهاد ايشان\r\nدوّم : اجازه نامه مختصرى است كه تاريخ كتابت آن در حدود أيّام مراجعت حضرت آقا از نجف اشرف به طهران است و در آن علاوه بر اجازه روايت ، شهادت به اجتهاد ايشان نيز داده‌اند\r\n. . .\r\n\r\n","description":"","footnote":"","page_name":" 177 ","page_number":177},
  {"content":"\r\n\r\n« بسم الله الرّحمن الرّحيم و به ثِقَتى\r\nبعدَ الحمدِ للّهِ و الصّلاةِ و السّلامِ على رسولِ اللهِ و على ءَالِه المعصومين ءَالِ الله ؛ لا يخفى أنّ السّيّدَ السَّنَدَ ، الثّقةَ المعتمَدَ ، الوَرِعَ التّقىَّ الحَسيبَ النَّسيبَ ، العلّامةَ الفَهّامةَ : حضرةَ السّيّد محمّد حسين نجلِ العلّامة السّيّد محمّد صادق بن آية الله السّيّد إبراهيم رَحِمَهُما اللهُ ، الحسينىَّ الطهرانىَّ ، بلَّغه اللهُ غايةَ الأَمالِ و الأمانىّ ، قد جاوَر النّجفَ الأشرفَ سِنينَ مُتواليةً بعدَ ما فَرَغ من العلوم الألية ، و نال بشهادات أساتيذه فى المدارس العالية الإيرانيّة فحضر فى النّجف معاهِدَ العلم و مدارِسَها ، و أكبّ على مَجالس العلمآء الأعلام و دروسِهم فى الفقهِ و الاصول خارجاً ، مُجدّاً فى العمل غايتَه ، كاتباً ما اسْتَفادَه مِن تقريراتِهِم بِفَهمِه النَّقّادِ ، و ذِهنِهِ الوَقّادِ ، حتّى حَصَلت له ملكةُ الاستِنباطِ للأحكامِ الإلهيّةِ من الكتابِ و السّنّةِ النَّبَويّةِ و صار من المجتهدين ؛ فاضطرّ إلى العودِ إلى وطنه لبعضِ الضَّروراتِ ، و قَدِ اسْتَجازَ منّى فى الرّوايةِ قبلَ سِنينَ فأجَزْتُه أن يَروىَ عنّى جميعَ ما أرويهِ عَن مَشايخى ، و قَد كَتب تفاصيلَهُم بِقلمِه ، فأرجو مِن مكارِمِه أن لا يَنسانى مِن بَرَكاتِ دُعآئه .\r\nحَرَّرْتُه بِيَدِىَ الْمُرتَعِشَةِ فى دارى فى النَّجف الأشرفِ ، يومَ الإثنينِ الثّامنَ عشر من ربيعِ الثّانى سَنةَ سبعٍ و سَبعينَ و ثلاثمائة و ألف .\r\nالفانى آقا بزرك الطّهرانىّ عُفِى عنه »\r\n« بنام الله كه رحمن و رحيم است و به اوست اطمينان و اعتماد من .\r\nبعد از حمد و ستايش براى خداوند و درود و سلام بر رسول خدا و بر خاندان معصوم او كه خاندان خدا هستند ، مخفى نباشد كه سيّد سند ، ثقه مورد اعتماد ، پرهيزگار متّقى ، صاحب حسَب و نسَب ، علّامه فهّامه ، حضرت سيّد محمّد حسين حسينى طهرانى ، فرزند علّامه سيّد محمّد صادق فرزند آية الله سيّد ابراهيم رحمة الله عليهما - كه خداوند او را به غايت آمال و\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nآرزوهايش برساند - بعد از آنكه از علوم آلىّ و مقدّمىّ فارغ شده و به دريافت گواهينامه‌هاى اساتيد خود در مدارس عاليه ايران نائل آمد ، چندين سال متوالى است كه مجاور نجف أشرف گشته و در معاهد و مدارس علمى نجف حاضر شده و به مجالس علماء أعلام و دروس خارج فقه و اصول آنها روى آورده است و تمام سعى و كوشش خود را به كار گرفته و با فهم نقّاد و ذهن وقّاد خويش تقريرات آنها را كتابت نموده است ، تا اينكه ملكه استنباط أحكام إلهى از كتاب و سنّت نبوى براى او حاصل شده و از مجتهدين گشته است ؛ اينك به جهت بعضى از امور ضرورى ناچار است به وطن خويش مراجعت نمايد ؛ او چند سال قبل از من اجازه روائى طلب نمود و من اجازه نمودم كه هر چه را كه خود از مشايخم روايت ميكنم او از من روايت نمايد ؛ و او تفاصيل مشايخ مرا به قلم خويش نگاشته است . پس از مكارم و خوبىهاى او اميد دارم كه مرا از بركات دعاى خود فراموش نكند .\r\nاين اجازه نامه را با دست مرتعش و لرزان خود در خانه خويش در نجف أشرف تحرير نمودم ، در روز دوشنبه هجدهم ربيع الثّانى سال يكهزار و سيصد و هفتاد و هفت .\r\nالفانى آقا بزرگ طهرانى عُفِى عَنه »\r\n\r\nروابط نزديك\r\nايشان همچنين در كتابهاى خود از روابط نزديكشان با اين استاد وارسته ، و تردّد به منزل ايشان هفته‌اى يا دو هفته‌اى يك بار « 1 » ، و محبّت ايشان به آقا تا به حدّى كه هر كتابى حتّى نسخه‌هاى خطّى منحصر به فرد را براى مطالعه يا استنساخ به آقا امانت ميداده‌اند « 2 » ياد مىكنند . در اين باره آورده‌اند\r\n\r\n\r\n","description":"","footnote":"\r\n( 1 ) « معاد شناسى » ج 1 ، ص 189\r\n( 2 ) « امام شناسى » ج 14 ، ص 146\r\n","page_name":" 179 ","page_number":179},
  {"content":"\r\n\r\n« اوقاتى كه حقير در نجف اشرف براى تحصيل اقامت داشتم ، به محضر حضرت علّامه حاج شيخ آقا بزرگ طهرانى - أعلى الله تعالى مقامه الشّريف - زياد تردّد داشتم ، بالأخص در پنجشنبه‌ها و جمعه‌ها . زيرا ايشان استاد بنده در علم درايه و رجال و حديث بودند . مضافا به آنكه بواسطه همشهرى بودن و سوابق ممتدّى كه با پدر و جدّ و دائى پدر حقير داشتند بسيار مرا مورد لطف و محبّت قرار ميدادند تا به حدّى كه هر كتاب را كه أحيانا مورد لزوم و مطالعه‌ام بود از كتابخانه خود به من ميدادند ، و بنده آن را به منزل آورده از روى آن مىنوشتم . و لا يخفى آنكه : اين كتب كتابهاى خطّى بود كه چه بسا نسخه منحصر به فرد بود مانند كتاب « ضيآء المَفازات فى طُرُق مشايخ الإجازات » و أمثال ذلك ، مثل اجازه مرحوم آية الله سيّد حسن صدر به ايشان .\r\nروزى كه در محضرشان بودم و سخن از سند « صحيفه كامله سجّاديّه » به ميان آمد ، فرمودند : قائل « حَدَّثَنا » بدون شك يكى از هفت نفر مىباشد كه مجلسى در مَشيخه « بحار الأنوار » در اجازه صاحب معالم آن را از خطّ شهيد رَحِمَه الله ذكر نموده است ؛ و هر كدام يك از ايشان بوده باشند در غايت وثوق و اتقان است .\r\nآنگاه فرمودند : من در ورقه الحاقى در ظَهر صحيفه خودم نام آنان را ذكر كرده‌ام ، اگر تو هم ميخواهى بنويسى ببر منزل و بنويس ! صحيفه خطّى خود را به من عنايت فرمودند و حقير به منزل آوردم و عينا يك صفحه از روى آن نوشته و به صحيفه خطّى ارثى خودم ضميمه نمودم . . . « 1 » »\r\n« . . . روزى از ايشان پرسيدم : آيا شما از محضر مرحوم آخوند ملّا حسينقلى همدانى قدّس سرّه استفاده كرده‌ايد ؟ فرمودند : نه ، مع الأسف ! زيرا كه من در سنه 1313 بعد از فوت مجدِّد كه در سنه 1312 در سامرّاء واقع شد به\r\n\r\n\r\n","description":"","footnote":"\r\n( 1 ) « امام شناسى » ج 15 ، ص 166 و 167\r\n","page_name":" 180 ","page_number":180},
  {"content":"\r\n\r\nنجف أشرف وارد شدم و مرحوم آخوند دو سال بود كه رحلت نموده بودند ، زيرا ارتحال ايشان در سنه 1311 واقع شده است .\r\nو ليكن از شاگردان مرحوم آخوند بهره‌ها برده‌ام و از محضر ايشان استفاده‌ها نموده‌ام . ( در اينجا اضافه كردند كه : گرچه من قابليّت آن را ندارم كه استفاده كامل را برده باشم ، و اينك هم در طلب گمشده خود هستم . )\r\nآنگاه شرح مُشبِعى از فضائل مرحوم آقاى حاج سيّد احمد طهرانى « 1 » بيان كردند و سپس فرمودند : پس از رحلت ايشان من شبى او را در خواب ديدم و ميدانستم كه فوت كرده است ، انگشت مسبّحه ( سبّابه ) ايشان را محكم گرفتم و گفتم : از آن مقامات و درجاتى كه خدا به شما عنايت فرموده است بايد براى من بيان نمائيد . با شدّتى هر چه تمامتر انگشت خود را از دست من كشيد و خنده‌اى نموده گفت : حلواى تَنتَنانى ، تا نخورى ندانى » ! « 2 »\r\n\r\n« شيوه تحصيل در نجف أشرف »\r\nحضرت آقا در طول اقامت هفت ساله در نجف اشرف حيات علمى\r\n\r\n\r\n","description":"","footnote":"\r\n( 1 ) مرحوم سيّد احمد طهرانى كربلائى از تلامذه مرحوم مجدِّد شيرازى بود ، كه بعد از سنه يكهزار و سيصد هجرى قمرى به سامرّاء مشرّف شد و ساليانى در آنجا درنگ نمود و از بحث آية الله شيرازى استفاده كرد ، و سپس به نجف اشرف مراجعت كرد و به درس علّامه ملّا حسينقلى همدانى و حاج ميرزا حبيب الله رشتى و حاج ميرزا حسن طهرانى حاضر شد و از خواصّ اصحاب علّامه ملّا حسينقلى قرار گرفت .\r\nاو در مراتب تهذيب نفس و اخلاق به سرحدّ كمال رسيد و جماعتى از طلّاب در درس او حضور پيدا مىكردند ، تا آنكه در نجف در سنه 1332 هجرى قمرى وفات يافت . ( « هديّة الرّازى » ص 66 )\r\n( 2 ) « توحيد علمى و عينى » ص 19 و 20\r\n","page_name":" 181 ","page_number":181},
  {"content":"\r\n\r\nخويش را توسعه و تحكيم بخشيدند و هرگز عمر شريف خويش را به بىتوجّهى و بىحوصلگى طى نفرمودند . از كار سنگين تحصيل و تدوين و تنظيم مباحث لحظه‌اى غافل نماندند ، و در عين حال روزهاى تعطيل را كه أحيانا ديگران به تفريح و تفرّج و تمدّد اعصاب مىپرداختند ، ايشان به مطالعه كتابهاى جانبى برگزار ميكردند . در اين زمينه ميفرمايند :\r\n« روزى كه حقير اين كتاب ( « فصل الخطاب » مرحوم محدّث نورى ) را در نجف أشرف مطالعه ميكردم ، يكى از محقّقين از علماء و آيات آن زمان « 1 » كه به ديدن من در منزل آمد گفت : اين چه كتابى است كه مطالعه ميكنى ؟ عرض كردم : « فصل الخطاب » « 2 » مرحوم محدّث نورى .\r\nگفت : اين را كنار بگذاريد . وقت خود را به اين مطالب تلف نكنيد ! چون مرحوم نورى اين كتاب را نوشت ، شيخ الإسلام مصر براى مرحوم مجدِّد آية الله بزرگ شيرازى قدّس سرّه نوشت : دست اين مرد را ببريد ، انگشتهاى وى را قطع كنيد !\r\nعرض كردم : بالأخره علم و اطّلاع بر مضامين اين كتب براى شخص محصّل كه در صدد اجتهاد مىباشد لازم است . و امروز پنجشنبه است و روز تعطيل است . و من أبدا اوقات تحصيلى خود را همانطور كه خود ميدانيد صرف غير علوم متعارفه در حوزه نمىكنم .\r\nگفت : آرى . در اين صورت عيب ندارد . « 3 » »\r\n\r\n\r\n","description":"","footnote":"\r\n( 1 ) مرحوم عمادالمحقّقين العظام آية الله آقا ميرزا حسن بجنوردى قُدّس سرّه صاحب كتاب مفيد و ممتّع دوره « القواعد الفقهيّة » كه در هفت مجلّد به طبع رسيده است . ( منه قدّس سرّه )\r\n( 2 ) « فصل الخطاب » كتابى بود كه مرحوم محدّث ميرزا حسين نورى در مورد تحريف قرآن نوشته و در آن ، خصوصِ تحريف به نقيصه را در غير آيات أحكام پذيرفته بود كه با عكس العمل مجامع حوزوى روبرو و در نتيجه مطرود گرديد .\r\n( 3 ) « امام شناسى » ج 14 ، ص 148 و 149\r\n","page_name":" 182 ","page_number":182},
  {"content":"\r\n\r\n\r\nانديشه إحياء حكومت اسلام\r\nمرحوم حضرت علّامه در دوران نجف نيز مبحث حكومت اسلام و ولايت فقيه و مسائل مربوطه را در كار علمى خود داشتند ، كه در اشاره‌اى گذرا ميفرمايند :\r\n« . . . در نجف اشرف هم مجموع ماندنمان هفت سال شد كه در اين مدّت بحث‌هاى « ولايت فقيه » و « اجتهاد » و از اين قبيل مسائل پيش آمد و من رساله « وجوب عينى تعيينى نماز جمعه » را در همان نجف نوشتم كه الآن موجود است ؛ و بحثهاى ولائى و ولايت فقيه و أمثال آن ، اينها يك بحث‌هايى است كه مخصوص طلبه‌ها است . . . « 1 » »\r\n\r\n« سيره عملى و سلوك إلى الله »\r\nجرقّه‌هاى عشق إلهى در دل نورانى حضرت آقا از همان نخستين روزهاى آشنائى با مرحوم علّامه طباطبائى أعلى الله مقامه الشّريف در حوزه مقدّسه قم - كه در همان اوائل ورود به حوزه و در عنفوان جوانى بدست آمد - زده شد ، و آن حسّ إلهى كه از سالها قبل در ضميرش پنهان بود و گهگاه خودى نشان ميداد توسّط آن پير طريق بارور گشت ؛ و مجالست‌هاى خصوصى با علّامه و سخنان مكرّر و مبرهن و قرآنى و شيرين وى و درسهاى عرفانى و تبيين مسير حركت إلى الله كار ساز گشت و اين لطيفه الهى را در شاهراه توحيد و عرفان عملى قرار داد و شور و شوق لقاى پروردگار را در جانش مشتعل ساخت .\r\nعلّامه خود استاد سلوكى اين جان مُستعد گرديد ، زيرا در او ميديد كه ميتواند با عزم جزمى كه دارد ره صد ساله را بسرعت طى كند و سرانجام به مقصد و اصل شود و در نهايت هادى الهى گمشدگان واله و جويندگان طريق معرفت گردد .\r\n\r\n\r\n","description":"","footnote":"\r\n( 1 ) « وظيفه فرد مسلمان در إحياى حكومت اسلام » ص 36\r\n","page_name":" 183 ","page_number":183},
  {"content":"\r\n\r\nو او نيز شاگردىِ سلوكى علّامه را گردن نهاد و رابطه مريدى و مرادى برقرار گشت .\r\nو نقل اين گفتار از ايشان گذشت كه فرمود :\r\n« اوقاتى كه حقير در حوزه طيبّه قم به تحصيل مشغول بودم ، استاد سلوكى ما فقط حضرت آية الله علّامه بودند كه دستورات خاصّى را ميدادند و جلسات چند نفرى مقرّر ميفرمودند . « 1 » »\r\nبطور طبيعى ، شاگردان سلوكى زندگى خود را بر اساس رهنمود استاد خود تنظيم مىكنند . ايشان نيز در آغاز هجرت به حوزه مباركه نجف اشرف و استفاده از مخزن علم الهى حضرت أمير المؤمنين سلام الله عليه ، از طرف استادشان علّامه طباطبائى رضوان الله تعالى عليه موظّف مىشوند كه به وصىّ مرحوم آية الحقّ حاج سيّد على قاضى أعلى الله مقامَه الشّريف : آية الله حاج شيخ عبّاس قوچانى مراجعه كنند « 2 » و آن جناب را استاد خود قرار دهند . خود مىنويسند :\r\n« . . . حقير در نجف اشرف ، به توصيه حضرت استاد علّامه ، در امور عرفانى و الهى فقط با حضرت آية الله حاج شيخ عبّاس قوچانى أفاضَ اللهُ تربتَه مِن أنوارِه حشر و نشر داشتم . . . « 3 » »\r\nو در جاى ديگر مىنويسند :\r\n« . . . آقاى حاج شيخ عبّاس كه استاد حقير بودند . . . « 4 » »\r\nبارى ، ارتباط آقا با ايشان به گونه‌اى بود كه غير از اخذ معارف و دستورات عملى سير إلى الله ، به دريافت نكات و قضاياى فراوانى انجاميد كه برخى از آنها را در كتابهاى « دوره علوم و معارف اسلام » آورده‌اند ، « 5 » و برخى را\r\n\r\n\r\n","description":"","footnote":"\r\n( 1 ) « روح مجرّد » ص\r\n( 2 ) 231 چنانچه در نامه علّامه طباطبائى به حضرت آقا در ص 129 از همين كتاب ديديم\r\n( 3 ) « . روح مجرّد » ص 12 و ص 37\r\n( 4 ) همان مصدر\r\n( 5 ) مانند : سخن مرحوم قاضى پيرامون علّت پىگيرى آقا سيّد احمد كربلائى ، مكاتبات توحيدى خود را با آية الله كمپانى ( « توحيد علمى و عينى » ص 324 ) و نقل قضايائى راجع به مقامات معنوى آية الله بهجت ( « نور ملكوت قرآن » ج 1 ، ص 207 تا ص 209 )\r\n","page_name":" 184 ","page_number":184},
  {"content":"\r\n\r\nنيز در يادداشتهاى خطّى خويش ثبت فرموده‌اند . « 1 »\r\n\r\nمراوده با مرحوم آية الله حاج سيّد جمال الدّين گلپايگانى\r\nحضرت آقا در طول اقامت در نجف اشرف و كسب كمالات ظاهريّه و باطنيّه و استفاده از مجارى فيض ولايت عظماى مولى الموحّدين أمير المؤمنين عليه أفضل صلوات المصلّين و استمرار حركت سلوكى تحت تربيت آية الله قوچانى رضوان الله تعالى عليه ، از محضر پر بركت مرحوم آية الله آقا سيّد جمال الدّين گلپايگانى أعلى الله مقامه الشّريف كه مرد راه پيموده و دل سوخته سير إلى الله بودند بهره‌ها برده‌اند ؛ هر چند رابطه استاد و شاگردى بينشان برقرار نبوده است .\r\nگوشه‌هايى از حقائق شيرين آن دوره را كه خودشان به تناسب نكات تربيتىاش در كتاب ارزشمند « معاد شناسى » آورده‌اند ، و براى روشن شدن سيماى زندگى آقا در نجف اشرف و نحوه استفاده‌هاى سلوكى ايشان مفيد است ، در اينجا مىآوريم .\r\n\r\nشخصيّت مرحوم آية الله گلپايگانى و ارتباط مستمر حضرت آقا با ايشان\r\n« مرحوم آية الله آقاى سيّد جمال الدّين گلپايگانى رضوان الله عليه . . . از علماء و مراجع تقليد عاليقدر نجف أشرف بودند ، و از شاگردان برجسته مرحوم آية الله نائينى . و در علميّت و عمليّت زبانزد خاص بود ، و از جهت عظمت قدر و كرامت مقام و نفس پاك مورد تصديق ؛ و براى أحدى جاى ترديد نبود . در مراقبت نفس و اجتناب از هواهاى نفسانيّه مقام اوّل را حائز بود .\r\nاز صداى مناجات و گريه ايشان همسايگان حكاياتى دارند . دائماً\r\n\r\n\r\n","description":"","footnote":"\r\n( 1 ) « جنگ خطّى 10 » ص 9 تا ص 12\r\n","page_name":" 185 ","page_number":185},
  {"content":"\r\n\r\n« صحيفه مباركه سجّاديّه » در مقابل ايشان در اطاق خلوت بود ، و همين كه از مطالعه فارغ مىشد به خواندن آن مشغول مىگشت . آهش سوزان ، و اشكش روان ، و سخنش مؤثّر ، و دلى سوخته داشت .\r\nمتجاوز از نود سال عمر كرد . . . در زمان جوانى در اصفهان تحصيل مىنموده و با مرحوم آية الله آقاى حاج آقا حسين بروجردى هم درس و هم مباحثه بوده است . و آية الله بروجردى چه در اوقاتيكه در بروجرد بودند و چه اوقاتيكه در قم بودند نامه‌هائى به ايشان مىنوشتند ، و درباره بعضى از مسائل غامضه و حوادث واقعه استمداد مىنمودند .\r\nحقير در مدّت هفت سال كه در نجف أشرف براى تحصيل مقيم و مشرّف بودم ، هفته‌اى يكى دو بار به منزلشان ميرفتم و يك ساعت مىنشستم . با آنكه بسيار اهل تقيّه و كتمان بود ، در عين حال از واردات قلبيّه خود در دوران عمر ، چه در اصفهان و چه در نجف اشرف مطالبى را براى من نقل ميفرمود . مطالبى كه از خواصّ خود بشدّت مخفى ميداشت .\r\nمنزلش در محلّه حُوَيش بود و در اطاق كوچكى در بالاخانه بسر مىبرد و اوقاتش در آنجا مىگذشت . و هر وقت به خدمتش مشرّف مىشدم و از واردات و مكاشفات و يا حالات و مقامات بيانى داشت ، به مجرّد آنكه احساس صداى پا از پلّه‌ها مىنمود گرچه شخص وارد از أخصّ خواصّ او بود ، جمله را قطع ميكرد و به بحث علمى و فقهى مشغول مىشد تا شخص وارد چنين پندارد كه در اين مدّت ما مشغول مذاكره و بحث علمى بوده‌ايم . « 1 » »\r\n\r\nنمونه‌هائى از احوال مرحوم آية الله گلپايگانى\r\n\r\nمشاهده ملائكه عذاب\r\n\r\n\r\n","description":"","footnote":"\r\n( 1 ) « معاد شناسى » ج 1 ، ص 141 و 142\r\n","page_name":" 186 ","page_number":186},
  {"content":"\r\n\r\n« ميفرمود : من در دوران جوانى كه در اصفهان بوده‌ام نزد دو استاد بزرگ : مرحوم آخوند كاشى و جهانگيرخان ، درس اخلاق و سير و سلوك مىآموختم و آنها مربّى من بودند .\r\nبه من دستور داده بودند كه شبهاى پنجشنبه و شبهاى جمعه بروم بيرون اصفهان و در قبرستان تخت فولاد قدرى تفكّر كنم در عالم مرگ و ارواح ، و مقدارى هم عبادت كنم و صبح برگردم .\r\nعادت من اين بود كه شب پنجشنبه و جمعه ميرفتم و مقدار يكى دو ساعت در بين قبرها و در مقبره‌ها حركت ميكردم و تفكّر مىنمودم ، و بعد چند ساعت استراحت نموده و سپس براى نماز شب و مناجات برمىخاستم و نماز صبح را ميخواندم و پس از آن به اصفهان مىآمدم .\r\nميفرمود : شبى بود از شبهاى زمستان ، هوا بسيار سرد بود ، برف هم مىآمد . من براى تفكّر در أرواح و ساكنان وادى آن عالم از اصفهان حركت كردم و به تخت فولاد آمدم و در يكى از حجرات رفتم و خواستم دستمال خود را باز كرده چند لقمه‌اى از غذا بخورم و بعد بخوابم تا در حدود نيمه شب بيدار و مشغول كارها و دستورات خود از عبادات گردم . در اينحال درِ مقبره را زدند تا جنازه‌اى را كه از أرحام و بستگان صاحب مقبره بود و از اصفهان آورده بودند آنجا بگذارند ، و شخص قارى قرآن كه متصدّى مقبره بود مشغول تلاوت شود و آنها صبح بيايند و جنازه را دفن كنند . آن جماعت جنازه را گذاردند و رفتند ، و قارى قرآن مشغول تلاوت شد .\r\nمن همين كه دستمال را باز كرده و مىخواستم مشغول خوردن غذا شوم ديدم كه ملائكه عذاب آمدند و مشغول عذاب كردن شدند .\r\nعين عبارت خود آن مرحوم است : چنان گرزهاى آتشين بر سر او مىزدند كه آتش به آسمان زبانه مىكشيد ، و فريادهائى از اين مرده برمىخاست\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nكه گوئى تمام اين قبرستان عظيم را متزلزل ميكرد . نميدانم اهل چه معصيتى بود ؛ از حاكمان جائر و ظالم بود كه اينطور مستحقّ عذاب بود ؟\r\nو أبدا قارى قرآن اطّلاعى نداشت ؛ آرام بر سر جنازه نشسته و به تلاوت اشتغال داشت .\r\nمن از مشاهده اين منظره از حال رفتم ، بدنم لرزيد ، رنگم پريد ؛ و اشاره مىكنم به صاحب مقبره كه در را باز كن من ميخواهم بروم ، او نمىفهميد . هر چه مىخواستم بگويم ، زبانم قفل شده بود و حركت نميكرد . بالأخره به او فهماندم : چفت در را باز كن ؛ من ميخواهم بروم .\r\nگفت : آقا هوا سرد است ، برف روى زمين را پوشانيده ، در راه گرگ است ، تو را ميدرد ! هر چه ميخواستم بفهمانم به او كه من طاقت ماندن ندارم او إدراك نمىكرد .\r\nبناچار خود را به در اطاق كشاندم . در را باز كرد و من خارج شدم ، و تا اصفهان با آنكه مسافت زيادى نيست بسيار به سختى آمدم و چندين بار به زمين خوردم . آمدم در حجره ، يك هفته مريض بودم و مرحوم آخوند كاشى و جهانگيرخان مىآمدند و استمالت ميكردند و به من دوا ميدادند ، و جهانگيرخان براى من كباب باد ميزد و به زور به حلق من فرو مىبرد تا كم كم قدرى قوّه گرفتم . « 1 » »\r\n\r\nمشاهده صُوَر برزخى و ملاقات با أرواح\r\n« مرحوم آقا سيّد جمال ميفرمود : من وقتى از اصفهان به نجف أشرف مشرّف شدم ، تا مدّتى مردم را به صورتهاى برزخيّه خودشان ميديدم ؛ به صورتهاى وحوش و حيوانات و شياطين . تا آنكه از كثرت مشاهده ملول شدم .\r\nيكروز كه به حرم مطهّر مشرّف شدم ، از أمير المؤمنين عليه السّلام\r\n\r\n\r\n","description":"","footnote":"\r\n( 1 ) « معاد شناسى » ج 1 ، ص 142 تا ص 144\r\n","page_name":" 188 ","page_number":188},
  {"content":"\r\n\r\nخواستم كه اين حال را از من بگيرد ؛ من طاقت ندارم . حضرت گرفت ، و از آن پس مردم را به صورتهاى عادى ميديدم .\r\nو نيز ميفرمود : يك روز هوا گرم بود ، رفتم به وادى السّلام نجف أشرف براى فاتحه اهل قبور و ارواح مؤمنين . چون هوا بسيار گرم بود ، رفتم در زير طاقى كه بر سر ديوار ، روى قبرى زده بودند نشستم . عمامه را برداشته و عبا را كنار زدم كه قدرى استراحت نموده و برگردم . در اينحال ديدم جماعتى از مردگان با لباسهاى پاره و مندرس و وضعى بسيار كثيف بسوى من آمدند و از من طلب شفاعت ميكردند كه وضع ما بد است ، تو از خدا بخواه كه ما را عفو كند .\r\nمن به ايشان پرخاش كردم و گفتم : هر چه در دنيا به شما گفتند گوش نكرديد و حالا كه كار از كار گذشته طلب عفو مىكنيد ؟ برويد اى متكبّران !\r\nايشان ميفرمودند : اين مردگان شيوخى بودند از عرب كه در دنيا متكبّرانه زندگى مىنمودند و قبورشان در اطراف همان قبرى بود كه من بر روى آن نشسته بودم . « 1 » »\r\n\r\n\r\n","description":"","footnote":"\r\n( 1 ) همان مصدر ، ص 541 حالات والاى توحيدى\r\n« داستان ديگر از مرحوم آية الحقّ و اليقين آية الله العظمى آقاى سيّد جمال الدّين گلپايگانى تغمَّده الله برحمته است . ايشان از مردان پاك و منزّه و از مراجع عاليقدر نجف اشرف و در عين حال داراى روابط معنوى و باطنى با حضرت حقّ متعال بودند . مردى متين و استوار و مراقب و مىتوان او را جمال السّالكين إلى الله تعالى نام برد . أعمال او اسوه و الگوى صبر و تحمّل و ايثار و زهد و مراقبت و سعه نفس و دانش قوى بود .\r\nحقّاً سيماى او نمونه ظاهر و بارزى از علماء راستين ، و مشايخ طائفه حقّه مذهب جعفريّه بود . و آئينه و آيتى از سير و سلوك أئمّه طاهرين سلام الله\r\n","page_name":" 189 ","page_number":189},
  {"content":"\r\n\r\nعليهم أجمعين ، و ياد آورنده خدا و عالم آخرت بود . . .\r\nپيوسته صحيفه سجّاديّه در مقابل او روى كتاب‌هاى مطالعه بود ، و از مناجات خمسة عشر حضرت سجّاد بسيار لذّت مىبرد و غالبا آنها را ميخواند و از حفظ بود ، و بالأخصّ به مناجات هشتم كه مناجات مُريدين است بسيار عشق مىورزيد .\r\nاطاق مطالعه هميشگى ايشان در بيرونى و طبقه فوقانى ، و اطاق محقّرى بود ، و بالأخص در تابستان گرم نجف سخت و مشكل بود . گرفتاريها و شدائد از اطراف و اكناف روى آور بود ، و در اين اواخر به كسالت قلب و پرستات مبتلا بود و عمل جرّاحى پرستات نموده و روى تخت افتاده و ادرار بوسيلهء لوله‌اى در ظرفى زير تخت مىريخت . و قرض ايشان چه براى إمرار مخارج شخصى و چه براى طلّاب به حدّ أعلى رسيده بود ، و خانه مسكونى خود را به چهارصد دينار عراقى به جهت مصرف يك عمل جرّاحى كه براى يكى از ارحامشان پيش آمد كرده بود به رهن گذاشته بودند . و از جهات داخلىِ منزل نيز ناراحت و در شدائدى بسر مىبرد .\r\nاين حقير در هفته يكى دو بار به خدمتش مىرسيدم و تا اندازه‌اى براى من گفتگو داشت . در اين حال كه يك روز وارد شدم ، ديدم : در حالى كه به پشت روى تخت افتاده و سن از هشتاد سال گذشته است ، « صحيفه » كوچك خود را مىخوانَد و اشك مىريزد . و در عالمى از سُرور و بهجت و نشاط و لذّت است كه حقّا زبان از وصف آن عاجز است . كأنّه از شدّت انس با خداى تعالى در پوست نمىگنجد و ميخواهد به پرواز در آيد .\r\nسلام كردم . گفت : بنشين ! اى فلانكس ، از حالات من كه تو خبر دارى ( و در اينجا اشاره كرد به جميع گرفتاريها : از مرض و جرّاحى و تنهائى و ناملايم بودن وضع داخلى و هواى گرم و قرض فراوان و گرو رفتن منزل و غيرها ) عرض\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nكردم : آرى ! و سپس با يك تبسّم مليح رو به من كرد و فرمود :\r\nمن خوشم ، خوش ! كسى كه عرفان ندارد نه دنيا دارد نه آخرت .\r\nبارى ، يكروز براى ما نقل ميكرد كه در مرحله‌اى از مراحل سير و سلوك حال عجيبى پيدا كردم و بدين كيفيّت بود كه نفس خود را افاضه كننده علم و قدرت و رزق و حيات به جميع موجودات ميديدم . بدين قسم كه هر موجودى از موجودات از من مدد مىگيرد و من مُعطى و مُفيض وجود به ماهيّات امكانيّه و قوالب وجوديّه هستم .\r\nاين حال من بود ؛ و از طرفى علما و اجمالًا نيز ميدانستم كه اين حال صحيح نيست ، چون خداوند جلّ و علا مبدأ همه خيرات است و افاضه كننده رحمت و وجود به جميع ما سِوَى .\r\nچند شبانه روز اين حال طول كشيد و هر چه به حرم مطهّر حضرت أمير المؤمنين عليه السّلام مشرّف شدم و در باطن تقاضاى گشايش نمودم سودى نبخشيد . تصميم گرفتم به كاظمين مشرّف شوم و آن حضرت را شفيع قرار دهم تا خداوند متعال مرا از اين ورطه نجات دهد .\r\nهوا سرد بود . به سوى مرقد مطهّر حضرت موسى بن جعفر عليهما السّلام از نجف عازم كاظمين شدم ، و چون وارد شدم يكسره به حرم مطهّر مشرّف شدم . هوا سرد و فرشهاى جلوى ضريح را برداشته بودند . سر خود را در مقابل ضريح روى سنگ‌هاى مرمر گذاشتم و آنقدر گريه كردم كه آب اشك چشم من بر روى سنگ‌هاى مرمر جارى شد .\r\nهنوز سر از زمين برنداشته بودم كه حضرت شفاعت فرمودند و حال من عوض شد و فهميدم كه من كيستم ، من چيستم ، من ذرّه‌اى هم نيستم ، من به قدر پرِ كاهى قدرت ندارم ، اينها همه مال خداست و بس ، و اوست مُفيض عَلى الإطلاق و اوست حىّ و حيات دهنده ، و عالم و علم بخشنده ، و قادر و\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nقدرت دهنده ، و رازق و روزى رساننده ، و نفس من يك دريچه و آيتى است از ظهور آن نور على الإطلاق .\r\nدر اينحال برخاستم و زيارت و نماز را بجاى آوردم و به نجف أشرف مراجعت كردم . و چند شبانه روز باز خدا را مفيض و حىّ و قادر در تمام عوالم ميديدم ، تا يك بار كه به حرم مطهّر أمير المؤمنين عليه السّلام مشرّف شدم در وقت مراجعت به منزل در ميان كوچه حالتى دست داد كه از توصيف خارج است و قريب ده دقيقه سر به ديوار گذاردم و قدرت بر حركت نداشتم . اين يك حالى بود كه أمير المؤمنين مرحمت فرمودند و از حال حاصله در حرم موسى بن جعفر عليهما السّلام عالىتر و دقيق‌تر بود ، و آن حال مقدّمه حصول اين حال بود . « 1 » »\r\n\r\nمكاشفه رحلت آية الله حاج شيخ محمّد حسين غروى اصفهانى\r\n« حضرت سند السّالكين و جمال العارفين آية الله العظمى آقاى سيّد جمال الدّين گلپايگانى أفاضَ اللهُ علينا من قدسيّات نفسه المُنيفة براى حقير نقل كردند كه : بعد از فوت مرحوم آية الله آقا ضياء الدّين عراقى كه رياست و تدريس نجف منحصرا با آية الله حاج شيخ محمّد حسين اصفهانى رحمة الله عليهما شد ، و هيچكس احتمال فوت آن مرحوم را نميداد ؛ پس از يك هفته از رحلت مرحوم عراقى ، در وقتى كه من مشغول قرائت نماز شب بودم در قنوت نماز وَتر در حال بيدارى به تمام معنى الكلمه ، مشاهده نمودم كه : مرحوم آقا ضياء الدّين عراقى سوار بر استرى است و همينطور آمد و آمد تا در خانه حاج شيخ محمّد حسين داخل شد .\r\nمرحوم گلپايگانى تغمّده الله برحمته فرمودند : من يقين كردم كه آقا حاج شيخ محمّد حسين فوت كرده است .\r\n\r\n\r\n","description":"","footnote":"\r\n( 1 ) « معاد شناسى » ج 9 ، ص 115 تا ص 120\r\n","page_name":" 192 ","page_number":192},
  {"content":"\r\n\r\nهمين كه در بدء طلوع آفتاب خواستند بر فراز مناره أمير المؤمنين عليه السّلام ندا كنند و صلوة بكشند من به اهل منزل گفتم : گوش كنيد كه اينك خبر رحلت حاج شيخ محمّد حسين را ميدهد . چون گوش فرا داشتند شنيدند كه ارتحال حضرت ايشان را إعلام ، و مردم را براى تشييع جنازه و نماز بر آن مرد دعوت مىكند . « 1 » »\r\n\r\nآشنائى با مرحوم حضرت آية الله حاج شيخ محمّد جواد انصارى همدانى\r\nدر سوّمين سال توقّف حضرت آقا در نجف اشرف ، آية الله حاج شيخ محمّد جواد انصارى براى زيارت عتبات عاليات مشرّف مىشوند و مجموعاً دو ماه اقامت مىنمايند . و در همين سفر آقا توسّط استاد سلوكى خودشان در نجف يعنى آية الله قوچانى به محضر آية الله انصارى راه پيدا كرده و با ايشان آشنا شده و نزديك و صميمى ميگردند . و ارادت و مراوده‌هاى سلوكى استمرار مىيابد و روز به روز تقويت مىشود ، و سرانجام موجب مسافرت چهارده روزه‌اى به همدان در سال پنجم اقامت ايشان در نجف و بهره‌ورى نزديك از مجلس آية الله انصارى ميگردد . خودشان در ضمن مطلبى از سال آخر اقامت خود در نجف اشرف كه سال 1376 هجريّه قمريّه است ميفرمايند :\r\n« . . . لا يخفى آنكه خدمت ايشان از چهار سال قبل ارادت حاصل ، و ملاقاتهاى ممتدّ و طولانى رفيق طريق بود . زيرا در چهار سال قبل ايشان براى زيارت أعتاب مقدّسه مشرّف و مجموعا دو ماه توقّف كردند ، و در نجف اشرف بخصوص يك ماه درنگ نموده در منزل حاج محمّد رضا شيرازى و آقا سيّد\r\n\r\n\r\n","description":"","footnote":"\r\n( 1 ) « توحيد علمى و عينى » ص 28 و 29 ؛ و نيز در « جُنگ خطّى 17 » ص 10 اين قضيّه را از آية الله حاج شيخ لطف الله صافى گلپايگانى دام عزّه نقل مىكنند .\r\n","page_name":" 193 ","page_number":193},
  {"content":"\r\n\r\nمحمّد مهدى دستغيب وارد شده بودند .\r\nو حقير هر شب پس از أداى فريضه و درس اصول حضرت آية الله حاج سيّد أبو القاسم خوئى أمدّ اللهُ ظِلَّه در معيّت حضرت استاد آية الله حاج شيخ عبّاس قوچانى به خدمتشان مشرّف مىشديم و جناب حجّة الإسلام آقاى حاج سيّد محمّد رضا خلخالى و يك نفر مسافر ايرانى به نام آقاى حاج حسن شركت اصفهانى حضور مىيافتند .\r\nو چون ايّام رجب بود و هوا تقريبا سرد بود و شبها بلند ، لِهذا مجلس به مدّت دو ساعت طول مىكشيد . و حقّا در آن دو ماه استفاده‌هاى شايان نموديم ، و حتّى آقاى حاج شيخ عبّاس كه استاد حقير بودند ، فرمودند : « حالاتت را براى ايشان شرح بده ، و دستور العمل بخواه ! »\r\nو بعد از قريب دو سال با اجازه حضرت آقاى قوچانى رضوان الله عليه مستقيما يك سفر به همدان نموده و چهارده شب بر ايشان وارد و در منزل ايشان در خيابان سنگ شير ميهمان بودم ، كه از جمله ميهمانان وارد بر ايشان از داخل ايران آية الله حاج سيّد عبد الحسين دستغيب و آية الله حاج شيخ حسنعلى نجابت و حجّة الإسلام آقاى حاج شيخ حسن نمكى پهلوانى طهرانى بودند .\r\nمدّت آن سفر مجموعا بيست و شش روز طول كشيد . چون مقيّد و ملتزم بودم كه بدون زيارت أعتاب عاليات از عراق خارج نشوم ، لهذا يك شب در كربلا و دو شب در كاظمين و چهار شب در سامرّاء در منزل دائىزاده ارجمند : مرحوم حضرت آية الله حاج شيخ ميرزا نجم الدّين شريف عسكرى رضوان الله عليه ، و در مراجعت يك شب هم در باختران ( كرمانشاه ) به جهت تحصيل رواديد و ويزاى عراقى ماندم . بنابراين مجموع سفر بدين مقدار بالغ شد . و به طهران هم نيامدم ، چون به دروس لطمه مىخورد ، و اين اوقات مسافرت طورى انتخاب شد كه از نيمه ماه صفر تا أوائل ماه ربيع كه دروس تعطيل بود اتّفاق\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nافتاد . « 1 » »\r\nبارى ، حضرت آقا راجع به شدّت اعتقاد خود به مرحوم انصارى قدّس سرّه چنين مىنويسند :\r\n« حقير در ايّامى كه از نجف أشرف براى زيارت و ملاقات حضرت آية الله حاج شيخ محمّد جواد أنصارى همدانى تغمّده اللهُ برضوانه به همدان آمده بودم ، روزى كه تنها با خود به سوى محلّ نماز ظهر ايشان در مسجد موسوم به مسجد پيغمبر ميرفتم ، به سبزه ميدان كه رسيدم اين فكر به نظرم آمد كه : من چقدر ايشان را قبول دارم ؟ ديدم در حدود يك پيامبر إلهى ! من واقعا به كمال و شرف و توحيد و فضائل اخلاقى و معنوى ايشان در حدود ايمان به يك پيغمبر ، ايمان و يقين دارم . زيرا اگر الآن حضرت يوسف و يا شعيب و يا حضرت موسى و عيسى على نبيّنا و آله و عليهم السّلام زنده شوند و بيايند و امر و نهيى داشته باشند ، من حقيقةً به قدر اطاعت و انقياد و ايمان به حقّانيّت آن انبياء به اين راد مرد بزرگ و إلهى ايمان و ايقان دارم . . . « 2 » »\r\n\r\nدفاع از مرحوم انصارى و دعوت به ايشان\r\nحضرت آقا در سير إلى الله تنها به فكر خود نبوده و از راهنمائى عاشقان و شيفتگان قرب الهى به سرچشمه‌هاى آب حياتى كه خود يافته بودند دريغ نداشته‌اند ؛ كه شيوه همه دلسوختگان حرم دوست همين است .\r\nنمونه‌هائى از اين خصلت بسيار عالى را در زندگى ايشان در مراحل مختلف مىبينيم كه برخى موارد را در كتابهاى خود ثبت نموده‌اند . و از آن جمله تلاش گسترده ايشان براى متّصل ساختن دوست شفيق و ديرينه خود آية الله حاج سيّد ابراهيم خسروشاهى ( كه از قديم الأيّام رفيق همراه و مصاحب در ديدارهاى مكرّر\r\n\r\n\r\n","description":"","footnote":"\r\n( 1 ) « روح مجرّد » ص 37 و 38 ، و ص 682 و 683\r\n( 2 ) همان مصدر\r\n","page_name":" 195 ","page_number":195},
  {"content":"\r\n\r\nبا مرحوم حاج شيخ عبّاس طهرانى رضوان الله عليه بود ) به مرحوم انصارى است .\r\nدر همين زمينه وقتى كه جناب آقاى خسروشاهى مطالبى را در نقد مرحوم انصارى نقل مىكند ، ايشان با قاطعيّت تمام دفاع مىكنند و تصريح مىنمايند :\r\n« . . . اوّلًا : مرحوم آقاى انصارى جدّا با طريقه صوفيان مخالف است ، و آن راه را راه ترقّى و قوّت نفس ميداند نه راه فناى نفس . . . ثانيا : اعاظم از علماى همدان همچون آقاى حاج شيخ هادى تألّهى و آقاى آخوند ملّا على معصومى همدانى و أمثالهما ايشان را به قدس و ورع فوق العاده مىستايند . . . »\r\nبارى ، مشروح اين جريان را مىتوانيد در كتاب شريف « روح مجرّد » مطالعه نمائيد . « 1 »\r\n\r\nعنايت متقابل آية الله أنصارى به حضرت آقا\r\nهمچنانكه حضرت آقا نسبت به مرحوم آية الله أنصارى بسيار إرادت و إطاعت داشتند ، متقابلًا ايشان هم نسبت به آقا بسيار محبّت و عنايت ، و اهتمام به امر تربيتشان داشتند ، كه اين معنى از همان سالهاى أوّل آشنائى در نجف أشرف آغاز شد و تا پايان نيز در قالب مراوده‌ها و مكاتبه‌ها استمرار داشت . و بخاطر عشق الهى آقا به سير و سلوك و پشتكار عجيب و سرعتشان در طىّ مراحل كمال و تهذيب و تزكيه نفس ، خيلى زود آقا از قوىترين شاگردان و نزديكترين اصحاب ايشان ميگردند .\r\nحضرت آية الله أنصارى رحمة الله عليه در چند نامه از نامه‌هاى خود به آقا كه مربوط به سالهاى إقامت حضرت آقا در نجف أشرف است ، تأكيد مىكنند كه شكوه جنابعالى از نرسيدن فيوضات مورد قبول نيست و به حمد الله تعالى موفّق ، و لطف حقّ تعالى شامل حال شماست ؛ و در يكى از آنها كه مربوط به سالهاى أوّل\r\n\r\n\r\n","description":"","footnote":"\r\n( 1 ) « روح مجرّد » ص 124 به بعد\r\n","page_name":" 196 ","page_number":196},
  {"content":"\r\n\r\nتشرّف حضرت آقا به خدمت ايشان و نسبةً أوائل سير و سلوك آقاست ، در پاسخ شكواى آقا از سوء حال ، به سبقت ايشان از سائرين تصريح نموده‌اند . در اين نامه كه متن آن نشان دهنده اينستكه آن را در مقام تربيت نوشته‌اند ، مرقوم ميفرمايند :\r\n\r\nنامه‌اى از آية الله انصارى به حضرت آقا\r\n. . .\r\n\r\n","description":"","footnote":"","page_name":" 197 ","page_number":197},
  {"content":"\r\n\r\n. . .\r\n« بسم الله عزّ شأنه\r\nمولانا المعظّم ، أيَّدكُمُ اللهُ تعالى بِفَضلِه ؛ مراسله تريفه شريفه مشتمل بر شكوا از سوء حال زيارت گرديد .\r\nأوّلًا به قول مرحوم حاج شيخ محمّد بهارى جنابعالى كه سَلَم سعادت و صلاح و تقوا و مقامات و درجات نفروخته‌ايد كه وقت اداء رسيده و مطالب داشته باشيد .\r\nثانياً هر كس جلوتر رفته بيايد مسابقه بدهد ؛ اين گو و اين ميدان !\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nبعد از اين حرفها ، اگر چنانچه جنابعالى انتظار كرامات و مقامات داريد ، اين مطلب گذشته از آنكه رأساً اشتباه است و سعادت غير از آن مىباشد و بهيچوجه ملازمه با اين آثار ندارد نه از اين طرف نه از آن طرف ؛ خلاف سير هم هست ، يعنى انتظار اين مطالب سير قهقهرى است و بنده را از مولا دور مىكند .\r\nو هرگاه غرض جنابعالى آن است كه رضاى مولا را دست نياورده و خداى نخواسته از شما كراهتى دارد ، حجّت خود را بر اين مقصود إرائه بفرمائيد .\r\nو اگر غرض آنست كه چرا شما مستغرق در عبادت نيستيد ، كه در روايت وارد شده : حضرت باقر عليه السّلام به فرزند جليل خود حضرت صادق فرمودند در وقتى كه در گرماى روز در خانه مكّه إصرار به خواندن نماز داشته :\r\nبُنَىَّ ! إذا رَضِىَ اللهُ تعالى مِن العَبْدِ ، رَضِىَ مِنهُ بِالقَليلِ .\r\n) فرزند عزيزم ! هرگاه خداى تعالى از بنده‌اى خشنود شود ، به عمل قليلى از او راضى خواهد بود . )\r\nبارى ، هرگاه نفس جنابعالى به اين حرف‌ها راضى نمىشود و اشتهاى زيادى دارد ، فَعَليكَ بالجوعِ ، و السّكوتِ خصوصاً عن البحثِ و الجَدَلِ و أكلِ الشَّعيرِ ، و مُلازَمَةِ التَّواضُعِ فى الأحوالِ و الأقوالِ .\r\nخدمت مولانا آقاى حاج شيخ عبّاس و آقاى آقا سيّد محمّد رضا به عرض سلام مصدّعم .\r\nأيّام توفيق مستدام باد ، ملتمس دعا هستم . به تاريخ ليله 16 شهر رمضان 1375 - الأحقر محمّد جواد . »\r\nنوع دستورات و اورادى هم كه ايشان به آقا ميدادند نشانگر موقعيّت والاى آقا نزد ايشان است :\r\n« . . . در مدّت اقامت حقير در نجف پس از زيارت ايشان كه چهار سال\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nطول كشيد ، و پس از مراجعت حقير به طهران كه تا ارتحالشان سه سال طول كشيد ، پيوسته به حقير دستوراتى ميدادند ، حتّى از أوراد وارده كه جز به مرحوم آية الله حاج شيخ حسنعلى نجابت و حجّة الإسلام آقاى سيّد عبد الله فاطمى شيرازى به كسى نداده‌اند به حقير داده‌اند . « 1 » »\r\n\r\nشرح حال اجمالى مرحوم آية الله انصارى\r\nحضرت علّامه در پاسخ به درخواستى ، شرح حال اجمالى مرحوم حضرت آية الله انصارى را تدوين نموده‌اند كه در عين فشردگى جامع و گويا است . و ما در اينجا متن آن را نقل مىكنيم :\r\n« بسم الله الرّحمن الرّحيم .\r\nسطور ذيل ، شرح و ترجمه أحوال حضرت آية الله مرحوم حاج شيخ محمّد جواد انصارى همدانى رحمة الله عليه است كه بقلم اين حقير سيّد محمّد حسين حسينى طهرانى به رشته تحرير درآمده در وقتى كه از همدان از اينجانب طلب نموده بودند ؛ اين حقير صورت آن مرقومه را در اينجا براى حفظ ، يادداشت نمودم :\r\nفريد عصر و حسنه دهر ، ترجمان قرآن و سلمان زمان آية الله العظمى عالم عابد زاهد ناسك ، عالم بالله و بأمر الله ، مرحوم فردوس وِساده حاج شيخ محمّد جواد انصارى همدانى رضوان الله عليه ، فرزند مرحوم حجّة الإسلام حاج ملّا فتحعلى همدانى كه نيز از بزرگان علماى عصر خود بوده‌اند ، در سنه 1320 هجريّه قمريّه چشم به جهان بگشود .\r\n\r\n\r\n","description":"","footnote":"\r\n( 1 ) « روح مجرّد » ص 54 ؛ و اين در حالى بود كه سنّ ايشان در اين سالها كمتر از سى و پنج سال بوده است . در « روح مجرّد » ص 43 مىنويسند : « حقير سنّم در زمان رحلت آية الله انصارى سى و پنج سال بود . »\r\n","page_name":" 200 ","page_number":200},
  {"content":"\r\n\r\nو در همان دوران طفوليّت تحت سرپرستى والد ماجد مقدّمات علوم ادبيّات فارسى و عربى و منطق را فرا گرفت ، و در دوران شباب فقه و اصول فقه را نزد علمائى كم نظير مانند مرحوم حجّة الإسلام خلخالى و حجّة الإسلام حاج سيّد على عرب كه از برجستگان علماء و اعاظم فقهاء بوده‌اند در شهر خود فرا گرفت . و رشته‌هاى طبّ خمسه يونانى و أبو بكر زكريّاى رازى و ديگران را نزد دانشمند عاليقدر طبيب حاذق و حكيم متبحّر مرحوم حاج ميرزا حسين كوثر همدانى آموخت و در اين زمينه نيز به مرتبه عالى رسيد .\r\nمرحوم حاج شيخ محمّد جواد پس از اتمام تحصيلات فوق به جهت تكميل فقه و اصول و نيل به درجه اجتهاد ، در حدود سى سالگى رهسپار ديار مقدّس قم گرديد و در حوزه مقدّسه علميّه مدّتها در محضر درس مرحوم استاد بىبديل ، مرجع وقت حضرت آية الله العظمى حاج شيخ عبد الكريم حائرى أعلى الله مقامَه الشّريف حاضر مىشد و بهره‌ها مىبرد تا در اين رشته تخصّصى نيز به مقام عالى نائل آمده و به اجازات اجتهاد متعدّدى از مراجع ذى قيمت وقت فائز و در مسائل فقهيّه صاحب فتوى گرديد ، بطورى كه بعضى از دوستان و آشنايان از ساكنين همدان و غيره از آن مرحوم تقليد نموده‌اند .\r\nدر همين ايّام بود كه نسيم نفحات قدسيّه الهى بر دلش وزيد ، و بارقه جذبات عالم عِلوى بر قلبش رسيد ، و به مصداق كلام مولى الموحّدين أمير المؤمنين عليه السّلام « حَتَّى دَقَّ جَلِيلُهُ و لَطُفَ غَلِيظُهُ و بَرَقَ لَهُ لَامِعٌ كَثِيرُ الْبَرْقِ » « 1 » يكباره شراشر وجودش دگرگون شد و جذبه عالم قدس تار و پود وجود\r\n\r\n\r\n","description":"","footnote":"\r\n( 1 ) « نهج البلاغه » طبع مصر با شرح عبده : ص 349 ، خطبه 212 : « تا اينكه در اثر رياضت و مجاهده در راه خدا بدنش نحيف گشت و نفسش لطيف و مصفّى شد و برقى پر نور در درونش درخشيد . »\r\n","page_name":" 201 ","page_number":201},
  {"content":"\r\n\r\nاو را بر باد داده با نور الهى به دنبال گمشده خود براى رسيدن به حرم امن و امان ، اضطراب و تشويشى بس هائل در او پديد آمد . خواب و خوراكِ او را ربود . روزها در بيابانها و كوههاى اطراف قم ميرفت و تا شبانگاه بتماشاى مظاهر جمال و حيات مىپرداخت و با تنهائى و خلوت ، انسى عجيب گرفت .\r\nو چون ساليانى چند از رحلت عالم نِحرير و عارف بىبديل ، استاد كامل اخلاق و معارف الهى إنسان العَين و عين الإنسان مرحوم حاج ميرزا جواد آقا ملكى تبريزى أعلى الله مقامه الشّريف ميگذشت ، هر چه نزد شاگردان معروف او تردّد نمود و براى فتح و گشايش رفت و آمد كرد اثرى نيافت ، تا رفته رفته آتش عشق در نهاد او رو به فزونى گذارد و هموم و غموم فراق ، جان او را مشتعل ساخت ، ناله جانسوز او هر بيننده‌اى را متأثّر ميكرد و گريه جانگداز او هر نظر كننده‌اى را ميگداخت ؛ كه ناگهان پرده غيب بالا رفت و حجابهاى ظلمانى و نورانى بر كنار شد ؛ نسيم جانبخش رحمت از حرم الهى بوزيد و آب حيات جاودانى به بقاى حق بر دل سوخته او بعد از فناى او از مراحل نفس سرازير شد و از جزئيّت به كلّيّت پيوست .\r\nدر اين هنگام به موطن اصلى خود همدان مراجعت نموده براى دستگيرى عاشقان و دلباختگان حرم انس الهى سكنى گزيد . با نهايت آرامش و سكون براى رسانيدن حق و تبليغ شريعت غرّاء و ابلاغ احكام و مسائل شرعيّه و معارف الهيّه و تربيت نفوس ناقصه اهتمامى عجيب نمود .\r\nدر هر مسجدى خالى و مخروبه بود ، اقامه جماعت مىنمود . بسيارى از اوقات در مسجد پيغمبر و أخيرا در زاويه‌اى از مسجد جامع شهر اقامه جماعت داشت . مأمومين او غالبا مردمان پاكدل و پاكيزه ضمير و عارى از هوى و هوس بودند .\r\nدر جلسات شبانه و روزانه سيّار در منزل شيفتگان حقائق تردّد مىنمود ،\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nو شاگردانى بس ارجمند و عاليقدر تربيت نمود كه هر يك از آنان در همدان موجب عبرت همگان و حجّت الهى بر مردمان در اخلاق و كردار بودند . در روزهاى جمعه با معيّت شاگردان به صحرا ميرفت و با يك دنيا از خلوص و صفا و حقيقت به تماشاى آيات الهى در مظاهر امكان و افق وسيع حيات مىپرداخت .\r\nمرحوم انصارى رضوان الله عليه براى برآوردن نيازمندىهاى مسلمانان اهتمامى وافر داشت . و در امر به معروف و نهى از منكر ساعى بود . و در كمك و مساعدت به فقرا و مسكينان و ارباب حوائج بىاختيار بود . و در بذل و انفاق بىنظير بود . به بسيارى از خانواده‌هاى مستمند كه در گوشه و كنار شهر بودند و ابدا كسى از حال آنان اطّلاع نداشت مساعدت‌ها مىنمود ، و با دست خود براى آنان غذا و لباس و فراش مىبرد . و در إخفاى اين امور به حدّى دقيق بود كه حتّى از شاگردان خاصّ خود مخفى ميداشت .\r\nمرحوم انصارى رحمة الله عليه نه تنها يك مرجع دينى و عالم روحانى بود ، بلكه مانند يك فرد از افراد خانواده در برآوردن نيازمندىهاى آنان مىكوشيد . در زمستانهاى سرد همدان براى معالجه مَرْضى و عيادت بيماران آنان به منزلشان ميرفت و چه بسا خود تهيه دوا مىنمود . و تا فرد گرفتارى را از گرفتارى آزاد نمىنمود آرام نمىگرفت . آرامش دل او در آرامش خلق خدا بود و نگرانى او در اضطراب آنان .\r\nبنابراين اگر گفته شود كه مرحوم انصارى قُدّس سرُّه يكى از اولياى برجسته قرن اخير بود كه قولًا و عملًا و اعتقادا و سرّا در ممشاى ائمّه طاهرين صلوات الله عليهم أجمعين قدم ميزد و نمونه‌اى بود كه سيره و اخلاق و معارف آن بزرگواران را به عصر خود معرّفى مىنمود ، سخن به گزاف نرفته است .\r\nمرحوم انصارى رَحِمَهُ اللهُ مدّت بيست و پنج سال در همدان به همين\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nمنوال زندگى نمود تا بالأخره بواسطه عارضه قلبى در روز جمعه دوّم شهر ذو القعدة الحرام 1379 هجريّه قمريّه دعوت الهى را لبّيك گفت و مرغ روحش به آستان قدس پرواز نمود . در تشييع جنازه او تعطيل عمومى شد ، و اكابر علماى متّقى و پرهيزگار همدان شركت كردند ، و سه روز در مسجد جامع مجلس ترحيم بر پا بود . جنازه او را به قم حمل و در يكى از مقبره‌هاى شمالى در جوار قبر حضرت علىّ بن جعفر سلام الله عليهما به خاك سپردند . « 1 » »\r\n\r\nقضايائى از مرحوم انصارى\r\nدرجه تقرّب حضرت آقا به اساتيد و رفقاى سلوكيشان به گونه‌اى بوده است كه ايشان را نه فقط در رعايت آداب سير إلى الله قوى و مصمّم ميديدند و بر اساس عشق شورانگيز الهى ايشان ، عالىترين ره‌آوردهاى طىّ طريق را خالصانه در اختيارشان ميگذاشتند ، بلكه معظّمٌ له را بعنوان محرم أسرار خويش تلقّى نموده قضايا و حقائقى را كه براى ديگران بازگو نمىكردند و هميشه در پرده كتمان نگه ميداشتند براى ايشان بى محابا بيان ميكردند ؛ كه اين حالت را در برخورد مرحوم آقا سيّد جمال الدّين گلپايگانى با ايشان ديديم . درباره مرحوم آية الله انصارى هم همينطور است . و البتّه ميدانيم بسيارى از اين أسرار را نيز آقا در خزانه دل خويش مخفى نگه داشته و تنها گوشه‌هائى كه نشر آن روا بوده است را در آثار خويش ثبت فرموده‌اند . اينك برخى از اين قضايا را مرور مىكنيم :\r\n\r\nملكوت جنازه حاكم جائر\r\n« مرحوم رضوان آرامگاه آية الحقّ و اليقين ، ترجمان قرآن و سلمان زمان ، آية الله حاج ميرزا جواد آقاى انصارى همدانى أعلى الله تعالى مقامه\r\n\r\n\r\n","description":"","footnote":"\r\n( 1 ) « جنگ خطّى 10 » ص 93 تا ص 95\r\n","page_name":" 204 ","page_number":204},
  {"content":"\r\n\r\nالشّريف نقل ميفرمود كه : من در يكى از خيابانهاى همدان عبور ميكردم ، ديدم جنازه‌اى را به دوش گرفته و بسوى قبرستان مىبرند و جمعى او را تشييع مىنمودند ، ولى از جنبه ملكوتيّه او را به سمت يك تاريكى مبهم و عميقى مىبردند ؛ و روح مثالى اين مرد متوفّى در بالاى جنازه او با جنازه ميرفت و پيوسته ميخواست فرياد كند كه : اى خدا مرا نجات بده ، مرا اينجا نبرند ! ولى زبانش به نام خدا جارى نمىشد . آنوقت رو ميكرد به مردم و مىگفت : اى مردم مرا نجات دهيد ، نگذاريد ببرند ! ولى صدايش به گوش كسى نمىرسيد . آن مرحوم أعلى الله شأنه ميفرمود : من صاحب جنازه را مىشناختم ؛ اهل همدان بود و حاكم ستمگرى بود . « 1 » »\r\n\r\nپذيرائى حضرت سلمان از مرحوم انصارى\r\n« مرحوم آية الحقّ عارف بالله حاج شيخ محمّد جواد انصارى همدانى رضوان الله تعالى عليه ميفرمودند : من در سابق الأيّام به زيارت قبر غير معصوم و امام نمىرفتم ، چون تصوّر ميكردم كه فقط از قبور ائمّه عليهم السّلام كه به مقام طهارت مطلقه رسيده‌اند بسط و گشايش حاصل مىشود ولى از قبور غير آنها اثرى مترتّب نيست .\r\nتا در سفر اوّلى كه به عتبات عاليات با جمعى از تلامذه روحانى خود به جهت زيارت مشرّف شديم ، يكروز در ايّام اقامت در كاظمين عليهما السّلام براى تماشاى بناى مدائن و ايوان شكسته كسرى - كه حقّاً موجب عبرت بود - از بغداد به صوب مدائن رهسپار شديم و پس از تماشاى مدائن و بجاى آوردن دو ركعت نماز در آن ايوان كه مستحبّ است ، به سمت قبر سلمان و حذيفه كه در قُرب آن ايوان قرار دارد به راه افتاديم و ما در كنار قبر سلمان نه به جهت زيارت\r\n\r\n\r\n","description":"","footnote":"\r\n( 1 ) « معاد شناسى » ج 2 ، ص 189\r\n","page_name":" 205 ","page_number":205},
  {"content":"\r\n\r\nبلكه به جهت رفع خستگى و استراحت با جميع احباب و دوستان نشسته بوديم كه ناگهان سلمان از ما پذيرائى نمود و خود را به صورت واقعيّه خود نشان داد و به حقيقت خود تجلّى نمود . چنان روح او لطيف و صاف و بدون ذرّه‌اى از كدورت و چنان واسع و زلال بود كه ما را در يك عالم از لطف و محبّت و سعه و صفا فرو برد . و چنان در فضاى وسيع و لطيف و بدون گره از عالم معنى ما را داخل كرد كه حقّا مانند فضاى بهشت پر لطف و صفا ، و چون ضمير منير عارف بالله مانند آبِ صافى ، زلال و مانند هوا لطيف بود .\r\nمن از اينكه به جهت زيارت در كنار قبر او نيامده بودم شرمنده شدم و سپس به زيارت پرداختيم . و از آن پس نيز به زيارت قبور غير ائمّه طاهرين عليهم السّلام هم ، از علماء بالله و مقرّبان و أولياء خدا ميروم و مدد مىگيرم ؛ و به زيارت قبور مؤمنين در قبرستان ميروم ؛ و به شاگردان خود توصيه نموده‌ام كه از اين فيض الهى محروم نمانند . « 1 » »\r\n\r\nنماز جماعت فرشتگان\r\n« مرحوم آية الله جمال العارفين حاج شيخ محمّد جواد انصارى همدانى أسكَنه اللهُ بُحبوحةَ جِنانه ميفرمودند :\r\nروزى وارد در مسجدى شدم ديدم پيرمردى عامى مشغول خواندن نماز است و دو صف از ملائكه در پشت سر او صف بسته و به او اقتدا نموده‌اند ، و اين پيرمرد خود أبدا از اين صفوف فرشتگان اطّلاعى نداشت . من دانستم كه اين پيرمرد براى نماز خود اذان و اقامه گفته است . چون در روايت داريم : كسى كه در نمازهاى واجب يوميّه خود اذان و اقامه هر دو را بگويد دو صف از ملائكه و اگر يكى از آنها را بگويد يك صف از ملائكه به او اقتدا مىكنند كه درازاى آن\r\n\r\n\r\n","description":"","footnote":"\r\n( 1 ) « معاد شناسى » ج 3 ، ص 227 تا ص 229\r\n","page_name":" 206 ","page_number":206},
  {"content":"\r\n\r\nفيما بين مشرق و مغرب باشد . « 1 » »\r\n\r\nمكاشفه تلاوت قرآن از صداى سگ\r\n« يكى از اساتيد بزرگ ما در علم عرفان الهى مرحوم رضوان مقام عرفان الحقّ و اليقين آية الله آقاى حاج شيخ محمّد جواد انصارى همدانى رحمة الله عليه ميفرمودند : يك نفر از سالكين كه شب براى نماز شب برخاسته بود شنيده بود كه سگ همسايه سوره و الشّمس را ميخواند .\r\nاين جانب چنين گمان دارم كه اين قضيّه براى خود ايشان بوده است ؛ و ليكن چون بزرگان غالبا در مقام بيان ، اين گونه امور را نسبت به خود نميدهند فلهذا به عنوان يك نفر سالك بيان كرده‌اند . و باز در نزد حقير ، خواندن سگ سوره و الشّمس را مكاشفه بوده است كه براى ايشان از صداى سگ حاصل شده است ، چون ايشان در آن وقت به مجاهدات نفسانيّه براى تزكيه نفس اشتغال داشته‌اند اين سوره كه داراى سوگندهاى بسيار براى اثبات نجاح و رستگارى نسبت به تزكيه كنندگان نفس است براى ايشان تحقّق پذيرفته است . « 2 » »\r\n\r\nمكاشفه‌اى راجع به محيى الدّين\r\nمرحوم حضرت علّامه قدّس سرّه در آثار خود مطالبى را از بزرگان و حضرت آية الله انصارى نقل مىكنند كه راجع به خود آن بزرگواران نيست و فقط نقل است كه در آثار مطبوع ايشان فراوان و قابل مراجعه است ، و در اين جا يك نمونه از « جُنگ خطّى شماره 10 » نقل مىكنيم :\r\n« . . . حضرت آقا روحى فداه ( آية الله حاج شيخ محمّد جواد انصارى همدانى رضوان الله تعالى عليه ) فرمودند : بسيارى از بزرگان سابق كه از كلمات\r\n\r\n\r\n","description":"","footnote":"\r\n( 1 ) همان مصدر ، ج 7 ، ص 258\r\n( 2 ) همان مصدر ، ج 9 ، ص 55 و 56\r\n","page_name":" 207 ","page_number":207},
  {"content":"\r\n\r\nآنان استفاده مىشود كه سنّى مذهب بوده‌اند ، آنها اين معنى را تقيّةً ابراز مىنمودند و الّا آنها شيعه بوده‌اند . ابن فارض در آخر قصائدش تعريف از أبا بكر مىكند و علّت آن را پيرمردى قرار ميدهد ، و تعريف از عمر مىكند و علّت آن را كشف قرار ميدهد ، لكن چون تعريف از أمير المؤمنين عليه السّلام مىكند علّت آن را وصىّ بودن آن حضرت قرار ميدهد . و درست بواسطه اين تعريف ، تخريب خلفاى سابق را مىكند .\r\nيكى از شاگردان مرحوم جلوه « 1 » استاد يگانه حكمت براى من نقل نمود كه مرحوم جلوه هر روز صبح كه بر منبر ميرفت مقدارى به محيى الدّين عربى بد مىگفت و به او دشنام داده لعن ميكرد . و اين عادت هميشگى مرحوم جلوه بود ؛ زيرا مىگفت كه محيى الدّين سنّى مذهب است .\r\nيكروز كه مرحوم جلوه براى تدريس به منبر صعود نمود در اوّل صحبتش فرمود كه : مرحوم محيى الدّين شيعه بوده و سنّى مذهب نبوده . و مقدارى از منقبت و مدح او بيان نمود . ما همه شاگردان تعجّب نموديم كه چگونه استاد هر روز زبان دشنام به محيى الدّين گشوده و امروز بر عكس مدح و منقبت او را مىنمايد . در اين حال مرحوم جلوه فرمود : ديشب در خواب ديدم باغهاى بسيارى مملوّ از گل و رياحين و درختهاى بسيار لطيف ؛ گفتند : اينجا بهشت است و از منازل محيى الدّين است . بسيار تعجّب نمودم كه چگونه جاى\r\n\r\n\r\n","description":"","footnote":"\r\n( 1 ) مرحوم جلوه در سال 1238 هجرى قمرى در احمد آباد هند به دنيا آمد ، و از محضر اساتيدى چون ميرزا حسين حكيم بهره برد ، و پس از پايان تحصيلات در اصفهان در سال 1273 به طهران آمد و پس از 41 سال تدريس و تربيت شاگردان در سال 1314 هجرى قمرى از دنيا رفت و در شهر رى در جوار مرحوم ابن بابويه به خاك سپرده شد . از ايشان كتبى همچون « رسالةٌ فى الكلّىّ و أقسامه » و « إثبات الحركة الجوهريّة » و حواشى بر « أسفار » بجا مانده است . ( « الكنى و الألقاب » ج 1 ، ص 49 و « مرآة الكتب » تبريزى ، ص 186 )\r\n","page_name":" 208 ","page_number":208},
  {"content":"\r\n\r\nمحيى الدّين سنّى مذهب در اين باغهاست .\r\nناگاه روانه شدم تا به قصرى بلند پايه كه مرصّع به جواهرات بود بالا رفتم . در آنجا جماعتى از بزرگان و سادات حضور داشتند ، و اين قصر متعلّق به محيى الدّين بود ، و من گويا از پشت حجابى تماشاى اين منظره را مىنمودم . من در آن مجلس دم درب نشسته و سر خود را پائين انداخته بودم و از روى محيى الدّين شرمنده بودم كه چنين بدگوئىهائى درباره او نموده‌ام .\r\nمحيى الدّين گفت : چرا دم درب نشسته و سر خود را پائين انداخته‌اى ؟\r\nگفتم : از شما شرمنده هستم .\r\nگفت : اى ميرزاى جلوه تماشا كن . چون نگريستم از دريچه اطاق در ميان باغ انواع و اقسام حيوانات سبع و درنده ديدم .\r\nگفت : اى سيّد جلوه ! اگر در ميان آنها بودى چه ميكردى ؟ عرض كردم : خود را حفظ مىنمودم .\r\nفرمود : من در دنيا در ميان چنين حيواناتى گرفتار بودم و مطالب من كه از آنها سنّى بودن من ظاهر است براى حفظ خون خود تقيّةً نگاشته‌ام . « 1 » »\r\n\r\nنمونه‌هائى از اشعار مرحوم انصارى\r\nمرحوم آية الله انصارى از ذوق لطيف ادبى برخوردار بوده و اشعار آبدارى هم مىسروده‌اند كه دو نمونه آن را از يادداشت‌هاى حضرت علّامه نقل مىكنيم :\r\n« از حضرت آية الله آقاى حاج شيخ محمّد جواد انصارى همدانى رضوان الله عليه است\r\n\r\n\r\n","description":"","footnote":"\r\n( 1 ) « جُنگ خطّى 10 » ص 47 ؛ بحث مفصّل راجع به شخصيّت محيى الدّين بن عربى در كتاب شريف « روح مجرّد » بخش ششمين آمده است\r\n","page_name":" 209 ","page_number":209},
  {"content":"\r\n\r\n.\r\n منزلگه آن يار اگر خانه من بود * فردوس برين گوشه كاشانه من بود\r\nشاهان جهان را نشدى هيچ ميسّر * آن گنج مرادى كه به ويرانه من بود\r\nهر گوشه چشمى كه نمود آن شه خوبان * تيرى به دل خسته ديوانه من بود\r\nگر سوخت مرا جلوه دلدار عجب نيست * كان شمع مراد دل ديوانه من بود « 1 »\r\nروئى كه روان داده ز ديدار به ياران * محروم از او ديده بيگانه من بود\r\nهر ناحيه شد جلوه‌گر از حسن ، نگارى * از پرتو آن دلبرِ جانانه من بود\r\nگر هوش مرا بُرد لبش ، روحِ روان داد * كان آب حيات و مى وميخانه ميخانه من بود\r\nبُرد آن خم ابرو ز كِنِشتم سوى محراب * در بى خبرى ديد كه بتخانه من بود\r\nلطف ازلى گفت كه اى « فانى » محروم * آزاديت از پند حكيمانه من بود\r\nآن كوى كه جز عشق ، دگر راه نبودش * هر باديه پيمودم و افسانه من بود « 2 » \r\n\r\n\r\n","description":"","footnote":"\r\n( 1 ) احتمالًا نسخه صحيح : « دل پروانه من بود » مىباشد ، زيرا « ديوانه » در بيت بالا آمده ، و از طرفى « پروانه » با شمع و سوختن تناسب دارد .\r\n( 2 ) « جُنگ خطّى 5 » ص 44 و 45\r\n","page_name":" 210 ","page_number":210},
  {"content":"\r\n\r\n« از مرحوم رضوان جايگاه حضرت آية الله انصارى روحى فداه است\r\n : اى شه ملك ملاحت دلبر زيباى من * قومى از غم كرده‌اى دل خون بت رعناى من\r\nاز هلال ابرويت خم كرده‌اى بالاى من * روزگارم ساخت چشمت ترك بىپرواى من \r\nآخر از رحمت نگر بر زردى سيماى من\r\n در شب هجران ندارم قصّه جز با موى تو * هر زمان با چشم نمناكم به ياد روى تو\r\nاى خوش آن ساعت گذارم افتد اندر كوى تو * گه شوم مدهوش و گه مست اى صنم از بوى تو \r\nيا سپارم جان ز شوقت يار بىهمتاى من\r\n هر دلى كز عشق رويت دلبرا ديوانه شد * در بر شمع جمالت جان او پروانه شد\r\nعارى از دنيا و دين و خويش و از بيگانه شد * جغد آسا در فراقت ساكن ويرانه شد \r\nحال زارش شد گواه محنت و غمهاى من\r\n آن سرِ انگشت كز زلفت حمايت مىكند * از عبير نافه چينى حكايت مىكند\r\nبا نسيم صبحدم از گل سِعايت مىكند * وز پريشانىّ دلها بس شكايت مىكند \r\n\r\n","description":"","footnote":"","page_name":" 211 ","page_number":211},
  {"content":"\r\n\r\nكز اسيران جهان خون شد دل زيباى من « 1 » »\r\n\r\nآشنائى با موحّد عظيم و عارف كبير\r\n\r\nحضرت آقاى حاج سيّد هاشم موسوى حدّاد قدّس الله نفسَه\r\nحضرت علّامه رحمة الله عليه در هفتمين سال اقامت خود در نجف اشرف پس از چهارده سال تلاش مستمرّ علمى و عملى در حوزه مباركه قم و حوزه مقدّسه نجف و سلوك إلى الله تحت تربيت بزرگمردان ميدان علم و عمل آية الله علّامه طباطبائى و آية الله قوچانى و آية الله انصارى قَدّس اللهُ أسرارَهم ، و آشنائى و مراوده سلوكى با بزرگانى همچون آية الله حاج سيّد جمال الدّين گلپايگانى و آية الله حاج شيخ عبّاس طهرانى أعلى الله مقامهما ؛ با حضرت آقاى حاج سيّد هاشم حدّاد ، شاگرد ممتاز مكتب تربيتى آية الله العظمى حاج سيّد على آقاى قاضى رضوان الله عليهما آشنا ميشوند . و او را انسان كامل و درياى بىكران توحيد و ولايت مىيابند ، و يكباره سر تسليم به وى مىسپارند و مسير زندگيشان حركتى ديگر مىگيرد ؛ كه به حمد الله خود ايشان نكات فراوانى از زندگى خود را در اين راستا در كتاب ارزشمند و نفيس « روح مجرّد » بسيار زيبا و دلنشين و خواندنى به رشته تحرير كشيده‌اند . و ما به تناسب مقام ، برخى از آنها را در اين يادنامه بازگو مىكنيم .\r\n\r\nاشاره به شخصيّت حضرت آقاى حدّاد\r\n« يكى از شاگردان مكتب اخلاقى و عرفانى فريد عصر و حسنه دهر ، عارف بىبديل و موحّد بىنظير ، سيّد العلمآء العاملين ، أفضل الفقهآء و المجتهدين ، مرحوم آية الله العظمى حاج سيّد ميرزا على آقاى قاضى\r\n\r\n\r\n","description":"","footnote":"\r\n( 1 ) « جنگ خطّى 5 » ص 51\r\n","page_name":" 212 ","page_number":212},
  {"content":"\r\n\r\nقدَّس اللهُ تربتَه المُنيفه ؛ مرحوم سيّد جليل و عارف نبيل ، اهل توحيد بحقّ معنى الكلمه حاج سيّد هاشم موسوى حدّاد ، أنار اللهُ شَبيب قبره الشّريف من أنواره القاهرة القدسيّة مىباشد ، كه از قديمىترين تلامذه آن آيت الهى محسوب ، و از قدرتمندترين شاگردان وى در سلوك راه تجريد و در نورديدن و پشت سر گذاشتن عالم ملك و ملكوت و نشئآت تعيّن و ورود در عالم جبروت و لاهوت ، و اندكاك محض و فناى صرف در ذات احديّت حضرت حق جلّ و علا مىباشد .\r\nالحدّاد ! و ما أدراكَ مَا الحدّاد ؟ ! « 1 » »\r\n\r\nسابقه آشنائى\r\n« حقير قبل از تشرّف به نجف اشرف و آستان بوسى حضرت مولى الموحّدين أمير المؤمنين عليه صلوات الله و ملآئكتِه أجمعين ، اوقاتى كه در بلده طيّبه قم از محضر پر فيض حضرت استاد علّامه آية الله طباطبائى قدّس الله نفسَه بهره‌مند مىشدم ، گهگاهى حضرت ايشان نامى از آقاى سيّد هاشم ميبردند كه از قدماى تلامذه مرحوم قاضى است و بسيار شوريده و وارسته است ، و در كربلا سكونت دارد و مرحوم قاضى هر وقت به كربلا مشرّف مىشوند در منزل ايشان سكونت مىگزينند .\r\nاين ببود تا خداوند توفيق تشرّف بدان آستان را مرحمت فرمود و حقير در نجف اشرف به توصيه حضرت استاد علّامه ، در امور عرفانى و الهى فقط با حضرت آية الله حاج شيخ عبّاس قوچانى أفاض الله تربتَه من أنواره ، حشر و نشر داشتم ، و ايشان گاهى نامى از حضرت آقاى حدّاد ميبردند . و بعضى از رفقا كه تلامذه مرحوم قاضى بودند ، مخصوصا بعضى\r\n\r\n\r\n","description":"","footnote":"\r\n( 1 ) « روح مجرّد » ، ص 11\r\n","page_name":" 213 ","page_number":213},
  {"content":"\r\n\r\nاز مسافرين و زائرين ، در محضر آية الله قوچانى نامى از ايشان برده و احوالپرسى مىنمودند ، و ايشان هم ميفرمودند : در كربلا هستند و الحَمد لِلّه حالشان خوب است .\r\nو چون ما در نجف بوديم و به درس و مباحثه مشغول ، لهذا براى زيارت مرقد مطهّر حضرت سيّد الشّهداء عليه السّلام فقط در بعضى از ليالى جمعه و يا بعضى از مواقع زيارتى بود كه به كربلا مىآمديم و همان شب و يا فرداى آن روز بر مىگشتيم ، و ديگر مجالى براى پىجوئى و ملاقات آقاى حدّاد نبود .\r\nاين مدّت قريب هفت سال به طول انجاميد ، تا روزى در صحن مطهّر يكى از تلامذه مرحوم قاضى به نام علّامه لاهيجى انصارى كه براى زيارت مشرّف شده بود و با حضرت آية الله حاج شيخ عبّاس در وسط صحن ملاقات كرده و ديده بوسى كردند - و من هم در آنوقت در معيّت ايشان بودم - در ضمن احوالپرسىها و مكالمات از حضرت آقاى سيّد هاشم نام برد و احوالپرسى نمود ، و در ميان سخنان خود گفت :\r\n« مرحوم قاضى خيلى به ايشان عنايت داشت و او را به رفقاى سلوكى معرّفى نمىكرد . و بر حال او ضَنّت داشت كه مبادا رفقا مزاحم او شوند . او تنها شاگردى است كه در زمان حيات مرحوم قاضى موت اختيارى داشته است . بعضى اوقات ساعات موت او تا پنج و شش ساعت طول مىكشيد .\r\nو مرحوم قاضى ميفرمود : سيّد هاشم در توحيد مانند سنّيها كه در سنّىگرى تعصّب دارند او در توحيد ذات حق متعصّب است ، و چنان توحيد را ذوق كرده و مسّ نموده است كه محال است چيزى بتواند در آن خلل وارد سازد . » « 1 » »\r\n\r\n\r\n","description":"","footnote":"\r\n( 1 ) « روح مجرّد » ص 11 تا ص 13\r\n","page_name":" 214 ","page_number":214},
  {"content":"\r\n\r\n\r\nتشرّف به محضر حضرت حدّاد قدّس سرّه « 1 »\r\n\r\nحديث عشق و ولايت\r\n« در ميان طلّاب و فضلا و علماى نجف اشرف اين قاعده بر قرار است كه در ايّام زيارتى مخصوص حضرت مولى الكَونَين أبى عبد الله الحسين سيّد الشّهدآء عليه و على أبيه و امّه و جدّه و أخيه و التِّسعةِ الطّاهرةِ مِن أبنآئِه صلواتُ اللهِ و سلامُ ملآئكتِهِ المقرّبين و الأنبيآءِ و المُرسلين ، مانند زيارت عرفه و زيارت اربعين و زيارت نيمه شعبان ، پياده از نجف أشرف به كربلاى معلّى مشرّف مىشوند ؛ يا از جادّه مستقيم بيابانى كه سيزده فرسخ است و يا از جادّه كنار شطّ فرات كه هجده فرسخ است . جادّه بيابانى خشك و بىآب و علف است ولى مسافرين زودتر مىرسند و يك روزه و يا دو روزه راه را طى مىكنند ، ولى جادّه كنار شط جادّه ماشين‌رو نيست ، جادّه پياده‌رو و مال‌رو است و انحراف نيز دارد . ولى به عوض سر سبز و خرّم است و از زير درختهاى خرما و نخلستانها عبور مىكند ، و در هر چند فرسخى يك خان و مُضيف خانه وسيع ( مهمانخانه ساخته شده از حصير متعلّق به شيوخ اعراب كه در آنجا تمام واردين را بطور مجّانى هر چقدر كه بمانند پذيرائى مىكنند ) وجود دارد كه طلّاب روزها را تا به شب راه مىروند و شب‌ها را در آنجا بيتوته مىنمايند ، و معمولًا سفرشان از راه آب كه اين راه است دو روز يا سه روز طول مىكشد » .\r\n\r\nيك درس تربيتى\r\n« حقير را در مدّت اقامت هفت ساله در نجف أشرف جز دو بار توفيق تشرّف پياده به كربلا دست نداد . . . در هر دو سفر حقير در معيّت حضرت\r\n\r\n\r\n","description":"","footnote":"\r\n( 1 ) از اوّل تا آخر اين بخش بجز عناوين فرعى ، همه از كتاب « روح مجرّد » ص 22 به بعد است .\r\n","page_name":" 215 ","page_number":215},
  {"content":"\r\n\r\nآية الله حاج شيخ عبّاس قوچانى أفاض الله علينا مِن رحماتِه و بركاتِه بودم . و ايضا جناب محترم آية الله مرحوم حاج شيخ حسنعلى نجابت شيرازى و جناب محترم حجّة الإسلام و المسلمين آقاى حاج سيّد محمّد مهدى دستغيب شيرازى اخوى كوچكتر مرحوم شهيد دستغيب همراه بودند . و در سفر دوّم نيز يكى از طلّاب آشنا با آية الله قوچانى به نام سيّد عبّاس يَنگَجى و يك نفر از ارادتمندان ايشان كه از رجال و معاريف طهران بود مصاحبت داشتند .\r\nتوضيح آنكه : اين رجل معروف كه حقّا مردى با صفا و پاكدل و عاشق خاندان ولايت است و الحَمد لِلّه هم اينك در قيد حيات است ، در نجف اشرف كه به عنوان زيارت تشرّف حاصل نموده بود ، به فقيد سعيد آية الله حاج شيخ عبّاس گفته بود : من ميخواهم يك روز لباس عملگى در تن كنم ، و در آن هنگام كه رواقها را چوب بست نموده و مشغول تعمير و گچكارى و آينه كارى بودند ، در ميان عمله‌ها بطور ناشناس وارد و مشغول كار شوم ، از صبح تا به غروب آفتاب .\r\nآية الله حاج شيخ عبّاس كه وصىّ رسمى مرحوم قاضى در امر طريقت و اخلاق و سلوك إلى الله هستند وى را از اين عمل منع كردند و فرمودند : شما يك مرد معروف و سرشناس هستى و اين كار زيبا و نيكو را هر چه هم پنهان كنى بالأخره آشكارا خواهد شد و بر سر زبانها خواهد آمد ؛ آنگاه غرور و عُجبى كه أحيانا براى شما اين عمل به بار مىآورد چه بسا ضررش بيشتر از منافع اين عمل پسنديده باشد ؛ و من اينطور صلاح مىبينم كه شما به عوض اين نيّت خير ، اينك كه ايّام زيارتى مخصوصه نيمه شعبان است ، پياده با ما به كربلا مشرّف شويد . اين كار را كسى نمىفهمد ، تازه اگر هم بفهمد ، مثل آن عمل سر و صدا ايجاد نمىكند و عواقب وخيم روحى براى شما ندارد .\r\nآن مرد محترم اين سخن را پذيرفت و آماده سفر پياده براى كربلا شد\r\n\r\n","description":"","footnote":"","page_name":" 216 ","page_number":216},
  {"content":"\r\n\r\n\r\n. طىّ بيابان عشق\r\n« اين سفر صبح روز دوازدهم شهر شعبان المعظّم سنه يكهزار و سيصد و هفتاد و شش هجريّه قمريّه بود كه سه روز و دو شب به طول انجاميد و ما در عصر روز چهاردهم به كربلاى معلّى وارد شديم .\r\nالبتّه اين سفر پياده براى مردى كه از كارهاى سخت طلبگى به دور است و ناز پرورده و متنعّم بوده است چه بسا مشكل بود ، ولى از آنجا كه حقيقةً از محبيّن و شيعيان و مواليان است ، لهذا نه تنها اين راه صعب را همگام با سائر رفقا پيمود ، بلكه از عشق و شوريدگى خاصّى برخوردار بود ، و بسيار در راه گريه ميكرد ، و با خود اين غزل حافظ عليه الرّحمه را زمزمه مىنمود\r\n : صبا به لطف بگو آن غزال رعنا را * كه سر به كوه و بيابان تو داده‌اى ما را\r\nشكر فروش كه عمرش دراز باد چرا * تفقّدى نكند طوطى شكر خا را\r\nغرور حسن اجازت مگر نداد اى گل * كه پرسشى نكنى عندليب شيدا را\r\nبه خُلق و لطف توان كرد صيد اهل نظر * به بند و دام نگيرند مرغ دانا را\r\nندانم از چه سبب رنگ آشنائى نيست * سَهى قدان سيه چشمِ ماه سيما را\r\nچو با حبيب نشينىّ و باده پيمائى * به ياد دار محبّان باد پيما را\r\nجز اين قدر نتوان گفت در جمال تو عيب * كه وضع مهر و وفا نيست روى زيبا را \r\n\r\n","description":"","footnote":"","page_name":" 217 ","page_number":217},
  {"content":"\r\n\r\n در آسمان چه عجب گر به گفته حافظ * سماع زُهره به رقص آورد مسيحا را « 1 » \r\nو برخى اوقات قدرى از رفقا فاصله ميگرفت تا بيشتر به خود مشغول باشد و راز و نياز و سوز و گداز خود را خود بداند . اتّفاقا از نيمه راه به بعد باران باريد و جادّه مال‌رو بدون اسفالت گل شده بود و اين مرد بدون هيچ محابا پايش در گل فرو ميرفت . تا تقريبا از يك فرسخى كربلا كه آثار شهر از دور كم و بيش خود را نشان ميداد ، كفشهاى خود را از پا درآورده و به هم گره زد و به اين طرف و آن طرف گردن خود آويزان نمود . و ما هم با همه رفقا و همراهان خاك آلوده ، با همان وضع بدون غسل زيارت يكسره به حرم أنور مشرّف شديم .\r\nاين زيارت تقريبا كمتر از يكساعت طول كشيد و از آنجا به سوى قبر حضرت أبا الفضل العبّاس عليه السّلام آمده و با همان حال و كيفيّت آن حضرت را نيز زيارت كرديم » .\r\n\r\nزيارت نيمه شعبان\r\n« چون يكى از رفقاى كاظمينى و بغدادى كه به نام حاج عبد الزّهراء گرعاوى بود ، شب را براى شام در مسافرخانه و مسجدى كه وارد شده بود دعوت نموده بود ، لهذا چون شب درآمد همه رفقا براى غسل زيارت شبِ نيمه به حمّام خيمه‌گاه درآمده غسل نموده و با همديگر حرمين مطهّرين شريفين را زيارت كرده و سپس در موعد حاج عبد الزّهراء گرد آمده و تا به صبح به احياء و شب زنده‌دارى و قرائت قرآن و دعا مشغول ، نماز صبح را در حرم مطهّر گزارده و پس از طلوع آفتاب فى الجمله استراحت و تمدّد اعصابى نموده و اينك همه\r\n\r\n\r\n","description":"","footnote":"\r\n( 1 ) « ديوان خواجه حافظ » تصحيح پژمان ، ص 5 ، غزل شماره 9\r\n","page_name":" 218 ","page_number":218},
  {"content":"\r\n\r\nحاضر براى انجام غسل زيارت روز نيمه شعبان و تشرّف به حرمين شريفين شديم .\r\nپس از أداى زيارت بطور كامل ، فقط كسى كه عازم نجف بود ، بنده در معيّت آية الله قوچانى بودم ؛ چون آقا حاج شيخ حسنعلى نجابت و آقا حاج سيّد محمّد مهدى دستغيب از ايران براى زيارت آمده بودند و بنا بود با آن شخص محترم براى قبل از ماه مبارك رمضان خود را به شيراز و به طهران برسانند ، و آقاى سيّد عبّاس مىخواست عصر آن روز يا فردا به نجف مراجعت كند ، بنابراين بنده با حضرت آقاى حاج شيخ عبّاس عازم نجف بوده و به طرف محلّ سيّارات نجف حركت نموديم » .\r\n\r\nدر طلب مقصود\r\n« حقير در بين راه به ايشان عرض كردم : ميل داريد برويم و از آقا سيّد هاشم نعل بند ديدنى كنيم ؟ ( چون ايشان در آن زمان به حجّ بيت الله الحرام مشرّف نشده بود ، و بواسطه آنكه شغلشان نعل سازى و نعل كوبى به پاى اسبان بود ، به سيّد هاشم نعل بند در ميان رفقا شهرت داشت ؛ بعدا يكى از مريدان ايشان كه در كربلا ساكن بود و حقّاً نسبت به ايشان ارادت داشت به نام حاج محمّد على خَلَف زاده كه شغلش كفّاشى بود شنيديم كه از نزد خود اين شهرت را احتراما به حدّاد يعنى آهنگر تغيير داده است ، عليهذا رفقا هم از آن به بعد ايشان را حدّاد خواندند . )\r\nايشان در جواب فرمودند : سابقا دكّان نعل سازى ايشان در عَلْوَة ( ميدان بار ) جنب بَلَديّه ( شهردارى ) و در وسط شهر و بسيار نزديك بود و من آنجا را ميدانستم و ميرفتم ، امّا اينك تغيير كرده است و بسيار دور است و من هم بلد نيستم ؛ و علاوه لازم است كه زودتر به نجف برسم ، فلهذا الآن مجال ندارم ، باشد براى وقتى ديگر !\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nعرض كردم : من الآن عجله‌اى براى مراجعت ندارم ، اجازه ميفرمائيد بمانم و ايشان را زيارت كنم ؟ فرمودند : خوبست ، مانعى ندارد » .\r\n\r\nاوّلين ديدار با حضرت حدّاد\r\n« لهذا حقير از ايشان خداحافظى نموده و برگشتم و از نزديك علوه و ميدان بار معروف كربلا نشانى جديد ايشان را جويا شدم ، گفتند : در بيرون شهر پشت شُرْطه خانه ، در اصطبل شرطه خانه دكّانى دارد و آنجا كار مىكند .\r\nحقير خيابان عبّاسى را كه منتهى مىشود به شرطه خانه ( نظميّه و شهربانى ) پيمودم تا به آخر و از آنجا اصطبل را جويا شدم ، نشان دادند . وارد محوّطه‌اى شدم بسيار بزرگ تقريبا به مساحت هزار متر مربع و دور تا دور آن طويله‌هاى اسبان بود كه به خوردن علوفه خود مشغول بودند . پرسيدم : محلّ سيّد هاشم كجاست ؟ گفتند : در آن زاويه .\r\nبدان گوشه و زاويه رهسپار شدم ، ديدم : دكّه‌ايست كوچك تقريبا 3 * 3 متر ، و سيّدى شريف تا نيمه بدن خود را كه در پشت سندان است در زمين فرو برده و بطوريكه كوره از طرف راست و سندان در برابر او به هر دو با هم دسترسى دارد مشغول آهن كوبى و نعل سازى است . يك نفر شاگرد هم در دسترس اوست .\r\nچهره‌اش چون گل سرخ برافروخته ، چشمانش چون دو عقيق مىدرخشد . گرد و غبار كوره و زغال بر سر و صورتش نشسته و حقّا و حقيقةً يك عالَمى است كه دست به آهن ميبرد و آن را با گاز انبر از كوره خارج ، و به روى سندان مىنهد و با دست ديگر آن را چكّش كارى مىكند . عجبا ! اين چه حسابى است ؟ ! اين چه كتابى است ؟ !\r\nمن وارد شدم ، سلام كردم . عرض كردم : آمده‌ام تا نعلى به پاى من بكوبيد !\r\nفورا انگشت مسبّحه ( سبّابه ) را بر روى بينى خود آورده اشاره فرمود :\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nساكت باش !\r\nآنگاه يك چائى عالى معطّر و خوش طعم از قورى كنار كوره ريخت و در برابرم گذارد و فرمود : بسم الله ، ميل كنيد !\r\nچند لحظه‌اى طول نكشيد كه شاگرد خود را به بهانه‌اى دنبال كارى و خريدى فرستاد . او كه از دكّان خارج شد ، حضرت آقا به من فرمودند : آقاجان ! اين حرفها خيلى محترم است ، چرا شما نزد شاگرد من كه از اين مسائل بىبهره است چنين كلامى را گفتيد ؟ !\r\nدوباره يك چائى ديگر ريخته و براى خود هم يك استكان ريخته ، و در حالى كه مشغول كار بود و لحظه‌اى كوره و چكّش و گاز انبر آهنگير تعطيل نشد ، اين اشعار را با چه لحنى و چه صدائى و چه شورى و چه عشقى و چه جذابيّت و روحانيّتى براى من خواند :\r\n روستائى گاو در آخور ببست * شير ، گاوش خورد و بر جايش نشست\r\nروستائى شد در آخور سوى گاو * گاو را مىجست شب آن كنجكاو\r\nدست مىماليد بر اعضاى شير * پشت و پهلو ، گاه بالا گاه زير\r\nگفت شير ار روشنى افزون بدى * زَهره‌اش بدريدى و دلخون شدى\r\nاين چنين گستاخ زان مىخاردم * كو در اين شب گاو مىپنداردم\r\nحق همى گويد كه اى مغرور كور * نى ز نامم پاره پاره گشت طور\r\nكه لَو أنزَلْنا كتابًا لِلجَبلْ * لَانْصَدَعْ ثُمَّ انقَطَعْ ثُمَّ ارتَحَلْ « 1 »\r\nاز من ار كوه احد واقف بدى * پاره گشتىّ و دلش پر خون شدى\r\nاز پدر و از مادر اين بشنيده‌اى * لا جرم غافل در اين پيچيده‌اى \r\n\r\n\r\n","description":"","footnote":"\r\n( 1 ) اشاره به قسمتى از آيه 21 از سوره 59 : الحشر :  لَوْ أَنْزَلْنا هذَا الْقُرْآنَ عَلى جَبَلٍ لَرَأَيْتَهُ خاشِعاً مُتَصَدِّعاً مِنْ خَشْيَةِ اللَّهِ .  يعنى « اگر اين قرآن مجيد را بر كوهى مىفرستاديم او را از بيم خدا ترسان و شكافته شده مىديدى » .\r\n","page_name":" 221 ","page_number":221},
  {"content":"\r\n\r\n گر تو بى تقليد ز آن واقف شوى * بىنشان بىجاى چون هاتف شوى « 1 » \r\nدر اين حال شاگرد برگشت . آقا فرمود : ميعاد ما و شما ظهر در منزل براى أداى نماز . و نشانى منزل را دادند . قريب اذان ظهر به منزل ايشان در خيابان عبّاسيّه ، شارِع البَريد ، جنب منزل حاج صمد دلّال رفتم . منزلى ساده و بسيار محقّر ، چند اطاق ساده عربى و در گوشه‌اش يك درخت خرما بود . و چون يك اشكوبه بود ما را به بام رهبرى نمودند . در بالاى بام حضرت آقا سجّاده انداخته آماده نماز بودند ، و فقط يك نفر ارادتمند به ايشان حاج محمّد على خلف زاده بود كه ميخواست با ايشان نماز بخواند . و سپس معلوم شد آقاى حاج محمّد على ، ظهرها را غالبا در معيّت ايشان نماز ميخواند . بنده نيز اقتدا كردم و نماز جماعتى كه فقط دو مأموم داشت بجاى آورده شد . و ايشان نهايت مهر و محبّت را نمودند و فرمودند : شما مىرويد به نجف و إن شآء الله تعالى وعده ديدار براى سفر بعدى .\r\nدر آن روز كه نيمه شعبان بود حقير دستشان را بوسيده و توديع نمودم و به نجف مراجعت كردم » .\r\n\r\nهجرت إلى الله\r\n« چون در ماه مبارك رمضان حوزه نجف تعطيل است و فقط طلّاب شبها درسهاى استثنائى همچون اصول عقائد و رساله‌هاى كوچك مانند قاعده لا ضَرَر ، و مسأله ارث زوجه ، و قاعده فراغ ، و قاعده لا تُعاد الصّلوة ، و يا بحث فروع علم اجمالى را ميخوانند كه چون مختصر است در طول يك ماه به پايان ميرسد و مربوط به درسهاى رسمى نيست ، و علاوه در ماه‌هاى رمضان سابق هم حقير در اين درسها شركت نمىكردم و شبها را طبق دستور آية الله حاج\r\n\r\n\r\n","description":"","footnote":"\r\n( 1 ) « مثنوى » طبع سنگى آقا ميرزا محمود ، ص 116 ، المجلّد الثّانى ، سطر 8 تا 12\r\n","page_name":" 222 ","page_number":222},
  {"content":"\r\n\r\nشيخ عبّاس به بعضى از ادعيه و قرائت سوره قدر و يا سوره دخان به پايان ميرساندم ؛ در اين سال چنين ميلى پيدا شد تا به كربلاى معلّى براى زيارت مشرّف شوم ، و هم زيارت حرمين مباركين را نموده و هم آن اعمال را در كربلا انجام دهم و هم از محضر آقاى حاج سيّد هاشم مستفيض گردم .\r\nبنابراين در معيّت والده و اهل بيت و دو طفل صغير خود سيّد محمّد صادق كه در آن وقت چهار سال و سيّد محمّد محسن كه در آن وقت دو سال و پنج ماه داشت براى ماه مبارك به كربلا تشرّف حاصل نموده و يك اطاق در حسينيّه بحرينىها كه در كوچه جنب خيمه‌گاه بود به قيمت ارزانى اجاره نموديم و در آنجا جلّ و بساط خود را گسترديم .\r\nدر تمام يك ماه رويّه چنين بود كه : چون در عين گرماى تابستان بود و شبها بسيار كوتاه بود ، شبها را نمىخوابيدم ؛ به عوض در روزها ميخوابيدم تا دو ساعت به ظهر مانده ، در آن وقت آماده تشرّف به حرم مطهّر مىشدم و نماز را در آنجا بجا مىآوردم و سپس به حرم مطهّر حضرت أبا الفضل العبّاس عليه السّلام مشرّف مىشدم و پس از اداى زيارت به تهيّه ما يحتاج منزل پرداخته و تا غروب در منزل مىماندم . و پس از اداى نماز عشائين و صرف افطار ، دو ساعت از شب گذشته به منزل آقا مشرّف مىشدم تا نزديك اذان صبح كه باز براى سَحور خوردن به خانه باز مىگشتم ، يعنى خود آقا وقت ملاقات را در شبها معيّن نموده بودند ؛ زيرا كه روزها دنبال كار ميرفتند » .\r\n\r\nپذيرائى معنوى\r\n« محلّ اجتماع دكّه‌اى بود در كنار مسجدى كه ايشان متصدّى تنظيف آن بودند ؛ و آن دكّه به طول و عرض دو متر در دو متر بود و ارتفاع سقفش بقدرى بود كه در آن نمىشد نماز را ايستاده بجاى آورد چون سر به سقف گير ميكرد ؛ و در حقيقت اطاق نبود بلكه محلّى بود زائد كه معمار در وسط پلّكان معبرِ به بام\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nمسجد به عنوان انبار در آنجا در آورده بود . « 1 » امّا چون مكان خلوت و تاريك و دنجى بود ، آقاى حدّاد آنجا را در مسجد براى خود برگزيده ، و براى دعا و قرائت قرآن و اوراد و اذكارى كه مرحوم قاضى ميدادند بالأخص براى سجده‌هاى طولانى بسيار مناسب بود . امّا نمازها را ايشان در درون شبستان مسجد ميخواندند ، و نمازهاى واجب را نيز به امام جماعت آن مسجد به نام آقا شيخ يوسف اقتدا مىنمودند .\r\nدر آن دكّه سماور چاى و قورى نيز بود و مقدارى از اثاث مسجد هم در كنار آن ريخته بود . خداوندا ! از اين دكّه بدين وضع و كيفيّت كسى خبر ندارد ، جز خود مرحوم قاضى كه در كربلاى معلّى در اوقات تشرّف بدان قدم نهاده است .\r\nعظمت و روحانيّت آن دكّه را كسى ميداند كه مانند بعضى از دوستان حدّاد مثل حاج حبيب سماوى ، و حاج عبد الزّهراء گرعاوى ، و حاج أبو موسى مُحيى ، و حاج أبو أحمد عبد الجليل محيى و بعضى ديگر ، آن را ديده و در آن أحيانا بيتوته نموده‌اند .\r\nحضرت آقاى حاج سيّد هاشم از حقير در تمام شبهاى ماه مبارك در آن دكّه پذيرائى كرد . وه چه پذيرائيى !\r\nدر آن وقت حاج أبو موسى محيى و حاج حبيب سَماوى و رشيد صفّار با ايشان آشنائى نداشتند ، بعدا آشنا شدند . فقط در آن وقت آشناى ملازم و فَدَوى عبارت بود از حاج محمّد على خلف زاده از كربلا ، و حاج عبد الزّهراء از كاظمين ، و اخيرا در ليالى آخر آقاى حاج أبو احمد عبد الجليل محيى كه در آن وقت مجرّد بود ، و بعدا به أبو نبيل و سپس به أبو أحمد معروف شد .\r\n\r\n\r\n","description":"","footnote":"\r\n( 1 ) ولى اكنون به واسطه توسعه شارع عبّاسيّه كه مقدارى از مسجد از جمله آن اطاق و پلّه‌ها را از ميان برده است ، اثرى از آن موجود نمىباشد . ( منه قدّس سرّه )\r\n","page_name":" 224 ","page_number":224},
  {"content":"\r\n\r\nشب تا نزديك اذان به گفتگو و قرائت قرآن و گريه و خواندن أشعار ابن فارض و تفسير نكات عميق عرفانى و دقائق أسرار عالم توحيد و عشق وافر و زائد الوصف به حضرت أبا عبد الله الحسين عليه السّلام ميگذشت . و براى رفقاى ما كه حاضر در آن جلسه بودند همچون حاج عبد الزّهراء ، باب مكاشفات باز بود و مطالبى جالب بيان ميكرد . و حقيقةً در آن ماه رمضان بقدرى شوريده و وارسته و بىپيرايه بود كه موجب تعجّب بود . آنقدر در جلسه مىگريست كه چشمهايش متورّم مىشد ، و از ساعت مىگذشت ، آنگاه به درون مسجد ميرفت و بر روى حصير پس از ادامه گريه به سجده مىافتاد . بسيار شور و وَلَه و آتش داشت ؛ آتش سوزان كه ديگران را نيز تحت تأثير قرار ميداد .\r\nيك شب كه پس از اين گريه‌هاى ممتد و سرخ شدن چشمها به درون مسجد رفت ، حضرت آقاى حدّاد به من فرمود : سيّد محمّد حسين ! اين گريه‌ها و اين حِرقت دل را مىبينى ؟ من صد « قاط » ( برابر و مقدار ) بيشتر از او دارم ولى ظهور و بروزش به گونه دگر است » .\r\n\r\nخواب و خوراك حضرت حدّاد\r\n« حقير سه ربع ساعت مانده به اذان صبح به منزل مىآمدم و تقريبا ده دقيقه راه طول مىكشيد .\r\nيك شب آقا به من فرمود : چرا هر شب بر مىخيزى و مىروى منزل براى سحرى خوردن ؟ ! يك چيزى كه مىآورم و مىخورم تو هم با من بخور !\r\nفردا شب سحرى را در نزد ايشان ماندم . نزديك اذان به منزل كه با مسجد چند خانه بيشتر فاصله نداشت رفته و در سفره‌اى كه عبارت بود از پيراهن عربى يكى از آقازادگانشان ، قدرى فُجل « 1 » ترب سفيد ) و خرما با دو گرده نان آوردند و\r\n\r\n\r\n","description":"","footnote":"\r\n( 1 ) در لغت فصيح فُجْل و فُجُل و در زبان محلّى فِجِل تلفّظ مىشود .\r\n","page_name":" 225 ","page_number":225},
  {"content":"\r\n\r\nبه روى زمين گذارده فرمودند : بسم الله !\r\nما آن شب را با مقدارى نان و فجل و چند خرما گذرانديم ، و فرداى آن روز تا عصر از شدّت ضعف و گرسنگى توان نداشتيم ؛ چون روزها هم در نهايت بلندى و هوا هم به شدّت گرم بود . فلهذا با خود گفتم : اين گونه غذاها به درد ما نمىخورد ، و با آن اگر ادامه دهيم مريض مىشويم و از روزه وا مىمانيم . روى اين سبب بعدا پس از صرف سحور با حضرت ايشان فورا به خانه مىآمدم و آبگوشت و يا قدرى كته‌اى را كه طبخ نموده بودند ميخوردم ، يا بعضا سحرى را از منزل مىبردم و با سحرى ايشان با هم صرف مىشد .\r\nامّا خواب ايشان : اصولًا ما در مدّت يك ماه خوابى از ايشان نديديم . چون شبها تا طلوع آفتاب بيدار و به تهجّد و دعا و ذكر و سجده و فكر و تأمّل مشغول بودند ، و صبحها هم پس از خريد نان و حوائج منزل دنبال كار در همان محلّ شرطه خانه ميرفتند ، و ظهر هم نماز را در منزل ميخواندند و سپس به حرم مطهّر مشرّف مىشدند . و گفته مىشد عصر مطلقا نمىخوابند ؛ فقط صبحها بعضى اوقات كه بدن را خيلى خسته مىبينند در حمّام سر كوچه رفته و با استحمام آب گرم رفع خستگى مىنمايند ، و يا مثلًا صبحها چند لحظه‌اى تمدّد اعصاب مىكنند ، سپس براى كار مىروند ؛ آن هم آن گونه كار سنگين و كوبنده . زيرا ايشان نه تنها نعل مىساختند بلكه بايد خودشان هم به سمّ ستوران مىكوبيدند ، امّا آن وجد و حال و آتش شعله‌ور از درون اجازه قدرى استراحت را نميداد » .\r\n\r\nامر به ملازمت مرحوم انصارى\r\n« ماه مبارك رمضان بدين گونه سپرى شد . و در شب عيد كه محتمل بود ماه ديده نشود چند رفيق طريق بنا بر آن نهادند تا به شكرانه تماميّت شهر رمضان به نجف براى سلام و زيارت مشرّف شوند ، و فردا را اگر أحيانا رمضان است در آنجا افطار كنند .\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nعصر روز بيست و نهم با سيّاره حاج عبد الزّهراء كه آن را « حسينيّه سيّار » « 1 » مىگفتند ، حضرت آقا و حاج محمّد على و حاج عبد الجليل به نجف مشرّف ، و يكسره به حرم مطهّر وارد ، و پس از اداى سلام و زيارت براى افطارى به مسجد سَهله در آمدند و در آنجا ميهمان مرحوم شيخ جواد سَهْلاوى بوده ، و تا به صبح به توجّه و ذكر و فكر و دعا بيتوته نموده ، صبحگاه عازم براى تشرّف و زيارت حمزه « 2 » و جاسم « 3 » شدند .\r\n\r\n\r\n","description":"","footnote":"\r\n( 1 ) بدين جهت حسينيّه سيّار مىناميدند كه : چون ايشان پشت فرمان ماشين مىنشست شروع ميكرد به خواندن اشعار عربى حِسچِه كه در نوحه خوانيها به كار ميرفت ؛ و درباره شهادت حضرت سيّد الشّهداء عليه السّلام چنان ميگريست و مىسوخت كه همه جالسين سيّاره را به گريه در مىآورد . ( منه قدّس سرّه )\r\n( 2 ) حمزه عليه السّلام با پنج واسطه نسبش به حضرت أبا الفضل العبّاس عليه السّلام ميرسد : أبو يَعْلى حمزةُ بنُ قاسمِ بنِ علىِّ بنِ حمزةِ الأكبرِ بنِ الحسنِ بنِ عُبَيدِ اللهِ بنِ عبّاسِ بنِ علىِّ بنِ أبى طالب أمير المؤمنين عليه السّلام . مرحوم محدّث قمّى در « منتهى الآمال » طبع حروفى مؤسّسه انتشارات هجرت ، در ج 1 ، ص 357 تا ص 359 در احوال اولاد حضرت أبا الفضل عليه السّلام احوالات او را ذكر نموده است . از جمله گويد :\r\nوى ثقه و جليل القدر بوده و شيخ نجاشى و ديگران او را ذكر كرده‌اند و قبرش در نزديكى حِلّه است . و شيخ نجاشى در « رجال » فرموده : حمزة بن قاسم بن علىّ بن حمزة بن حسن ابن عبيد الله بن عبّاس بن علىّ بن أبى طالب عليه السّلام أبو يَعلى ثقه جليل القدر است از اصحاب ما ؛ حديث بسيار روايت ميكرده ؛ او را كتابى است در ذكر كسانى كه روايت كرده‌اند از جعفر بن محمّد عليه السّلام از مردان . و از كلمات علماء و اساتيد معلوم مىشود كه : از علماى غيبت صغرى معاصر والد صدوق علىّ بن بابويه است رضوانُ الله عَليهم أجمعين . و جدّ او حمزة بن الحسن بن عبيد الله بن عبّاس مُكَنَّى به أبو القاسم است و شبيه بوده به حضرت أمير المؤمنين عليه السّلام . . . ( منه قدّس سرّه )\r\n( 3 ) جاسم لفظ قاسم است به لغت عربى شكسته حسچه . و او فرزند بلافصل حضرت امام موسى بن جعفر عليهما السّلام است . محدّث قمّى در ترجمه احوال او در « منتهى الآمال » ج 2 ، ص 414 و 415 از طبع هجرت ، در احوال اولاد حضرت موسى بن جعفر عليه السّلام اينطور آورده است :\r\nو امّا قاسم بن موسى بن جعفر عليه السّلام ، پس سيّدى جليل القدر بوده و كافى است در جلالت شأن او آن خبرى كه ثقة الإسلام كلينى در « كافى » در باب اشاره و نصّ بر حضرت رضا عليه السّلام نقل كرده از يزيد بن سَليط از حضرت كاظم عليه السّلام در راه مكّه ؛ و در آن خبر مذكور است كه آنحضرت به او فرمود : خبر دهم تو را اى أبا عُماره ! بيرون آمدم از منزلم پس وصىّ قرار دادم پسرم فلان را يعنى جناب امام رضا عليه السّلام را ، و شريك كردم با او پسران خود را در ظاهر و وصيّت كردم با او در باطن پس اراده كردم تنها او را . و اگر امر راجع به سوى من بود هر آينه قرار ميدادم امامت را در قاسم پسرم به جهت محبّت من به او و مهربانى من بر او ؛ و لكن اين امر راجع به سوى خداوند عزّ و جلّ است ، قرار ميدهد آن را هر جا كه ميخواهد الخ .\r\nو نيز كلينى روايت كرده كه يكى از فرزندان امام موسى عليه السّلام را حالت موت روى داد و آن حضرت به قاسم فرمود كه اى پسرجان من بر خيز و در بالين برادرت سوره و الصّآفّات بخوان ! قاسم شروع كرد به خواندن آن سوره مباركه تا رسيد به آيه مباركه :  أَ هُمْ أَشَدُّ خَلْقاً أَمْ مَنْ خَلَقْنا  كه برادرش از سكرات موت راحت شد و جان تسليم كرد . و از ملاحظه اين دو خبر معلوم مىشود كثرت عنايت حضرت امام موسى عليه السّلام به قاسم .\r\nو قبر قاسم در هشت فرسخى حلّه است و مزار شريفش زيارتگاه عامّه خلق است و علماء و أخيار به زيارت او عنايتى دارند . و سيّد ابن طاووس ترغيب به زيارت او نموده است . و صاحب « عمدة الطّالب » گفته كه : قاسم عقب نياورده . ( منه قدّس سرّه )\r\n","page_name":" 227 ","page_number":227},
  {"content":"\r\n\r\nظهر تا عصر را در حضرت حمزه گذرانده براى شب به سوى حضرت جاسم رهسپار ، و شب را تا به صبح در آن مكان مقدّس بيتوته كردند . و آن شب را حضرت آقا از عظمت حضرت جاسم و كيفيّت حركت او و اختفاى او از دست دشمنان و اعداى دين مطالبى فرمودند ، و فرمودند : جلالت و عظمت ولايت حضرت موسى بن جعفر عليه السّلام در اين فرزند ارجمندشان بسيار طلوع دارد ، و صحن و بارگاه و حرم و قبّه منوّره و حتّى زمينهاى اطراف آن از\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nمعنويّت و جذّابيّت خاصّى برخوردار است .\r\nيكى دو ساعت كه از طلوع آفتاب بر آمد با همين حسينيّه سيّار مستقيما به صوب كربلا مراجعت شد و قريب ظهر بود كه وارد شديم .\r\nعصر روز بيست و نهم كه در حرم مطهّر أمير المؤمنين عليه السّلام مشغول بوديم حضرت آقا فرمودند :\r\n« مثل اينكه حضرت ، ثواب اين زيارت شما را بازگشت به ايران و استفاده از حضور حضرت آية الله حاج شيخ محمّد جواد انصارى همدانى قرار داده‌اند . وقتى به ايران رفتى ، اوّل خدمت ايشان برو ، و كاملًا در تحت تعليم و تربيت ايشان قرار بگير ! »\r\nعرض كردم : در صورتى كه ايشان امر به توقّف در ايران بنمايند در آن صورت دورى و جدائى از شما مشكل است !\r\nفرمودند : هر كجاى عالم باشى ما با توايم ، رفاقت و پيوند ما طورى به هم زده شده كه قابل انفكاك نيست . نترس ! باكى نداشته باش ! اگر در مغرب دنيا باشى و يا در مشرق دنيا ، نزد ما مىباشى ! سپس فرمودند :\r\n گر در يمنى چو با منى پيش منى * ور پيش منى چو بىمنى در يمنى \r\n« \r\nاستمرار حديث عشق و ارادت\r\nو بدينسان آقا پس از آنكه در آستان حضرت حدّاد رحل اقامت مىافكنند و دست ارادت به دامن پر فيض آن راد مرد توحيد و ولايت مىزنند ، در كنار استمرار ارتباط با مرحوم حدّاد ، به دستور ايشان ملازم محضر آية الله انصارى همدانى گرديده و در سه سال پايانى عمر آن مرحوم تحت تعليم و تربيت ايشان قرار مىگيرند . و همانطور كه خواهيم ديد به سفارش ايشان مقيم طهران مىشوند و صفحات جديدى در تاريخ زندگيشان گشوده ميگردد ، ولى در حقيقت تحت ولايت حضرت حدّاد قرار دارند و مسير الهى را طى مىنمايند ؛\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nكه درباره سرّ اين معنى مطالبى را پيش رو داريم .\r\n\r\n« سرآغاز بازگشت به طهران »\r\n« آرى در آن سال ( 1376 هجرى قمرى ) كه تابستان فرا رسيده بود ، ما به جهاتى قصد داشتيم به ايران براى زيارت حضرت امام رضا عليه السّلام و تجديد عهد با ارحام و أحبّه و أعزّه از دوستان - كه از بدء ورود به نجف تا آن وقت كه هفت سال سپرى مىشد به طهران نيامده بودم - و ايضا براى فى الجمله تغيير آب و هوا براى مرحومه والده كه چون به فشار خون و كسالت قلب و آسم ريَوى مبتلا بودند و عَجّه‌هاى شديد و تند وزشِ بادهاى نجف سينه‌شان را به شدّت متألّم مىساخت ، و همچنين براى مراجعه به طبيب براى كسالت اهل بيت ؛ مسافرت نموده ايّام تابستان را بگذرانيم و پس از آن به نجف اشرف مراجعت كنيم .\r\nفلهذا در روز هشتم شوّال از نجف براى يك زيارت تامّ و تمام دوره به كربلا و كاظمين و سامرّاء مشرّف شده و با اتوبوس يك شب هم در قم خدمت بىبى حضرت معصومه سلام الله عليها توقّف نموده و روز هجدهم وارد طهران شديم .\r\nبواسطه ديد و بازديدها و فرا رسيدن دهه محرّم الحرام 1377 و اشتغال به عزاداراى در مسجد ، مسافرت به همدان تا بعد از دهه تأخير افتاد ؛ و در اين وقت به محضر حضرت آية الله انصارى مشرّف شدم .\r\nو لا يخفى آنكه خدمت ايشان از چهار سال قبل ارادت حاصل ، و ملاقاتهاى ممتدّ و طولانى رفيق طريق بود . . .\r\nحضرت آقاى انصارى فوق العاده مرد كامل و شايسته و منوّر به نور توحيد بود ، و به حقير هم بسيار محبّت و بزرگوارى و كرامت داشت . حقير چون پيام حضرت آقاى حدّاد را رساندم و كسب مصلحت نمودم كه براى معنويّت و سلوك عرفانى من كدام بهتر است ؟ ايران يا نجف أشرف ؟ فرمودند :\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nبعداً جواب مىدهم .\r\nپس از يك شبانه روز در حضور جمعى از أحبّه و أعزّه ، حقير سؤال نمودم : جواب چه شد ؟ !\r\nفرمودند : « نجف خوب است ، طهران هم خوب است ؛ ولى اگر نجف بمانى آنچه كسب مىكنى همه‌اش براى خودت ، و اگر طهران بمانى در آنچه بدست مىآورى شركت مىكنيم » !\r\n\r\nداغ فراق نجف\r\n« چون اين پاسخ دلالت بر أرجحيّت طهران داشت - در حالى كه يك سر موى بدنِ بنده هم راضى به بازگشت به طهران نبود ؛ چون نجف را موطن اصلى و دائمى گرفته و براى إقامه مادام العمر بساط خود را گسترده ، و خانه ملكى هم اخيرا ابتياع نموده‌ايم ، و با چه خون دلها اينك قدرى آرام گرفته و با خيال جمع ميخواهيم بمانيم ؛ آن قدر اين احتمال رجحان طهران برايم ناگوار و سخت است كه از كوفتن كوهها بر سرم سنگين‌تر است ؛ و از طرفى طهران : وطن و زادگاه ما ، جائى است كه من از آنجا فرار كرده‌ام و تمام ما يملك را فروخته و أثاث البيت را حتّى طناب رخت پهن كنى را جمع كرده و بسته و به آستان مولى الموالى روى آورده‌ام ، و بطورى هستم كه اگر خواب طهران را در شب ببينم ناراحت ميشوم ، و چون از خواب مىپرم ميگويم : الحَمد لِلّه خواب بود و بيدارى نبود ! - حقير فورا تصميم به مراجعت به طهران گرفتم . و پس از ماه صفر به آستان ملائك پاسبان نجف اشرف مشرّف شده ، و مدّت قريب سه ماه طول كشيد تا منزل به فروش رفت ، و به طهران مراجعت و باب مراوده و مكاتبه و ملاقاتهاى متناوب تقريبا دو تا سه ماه يك مرتبه ، و اطاعت تامّ و تمام از دستورات آية الله انصارى برقرار بود .\r\nو الحقّ ايشان كه آيتى بزرگ از آيات الهيّه بود از هر گونه كمك و مساعدتى دريغ نمىفرمود ، بلكه با كمال خلوص به واردين راه مىداد و پذيرائى مىنمود .\r\n\r\n","description":"","footnote":"","page_name":" 231 ","page_number":231},
  {"content":"\r\n\r\n\r\n« بحثى پيرامون استاد كامل »\r\nقبل از ادامه خطّ سير زندگى مرحوم حضرت آية الله علّامه قدّس الله نفسه الزّكيّة به تناسب مقام ، چند مطلب قابل دقّت است كه با استفاده از كلمات خود ايشان اشاراتى مىكنيم تا شبهه و سؤالى باقى نماند :\r\n\r\nضرورت استاد كامل\r\nهمانگونه كه سير و حركت در راههاى ظاهرى و مادّى نياز به راهنما و راهبر دارد تا هم مسير را به آدمى نشان داده و هم از گذرگاههاى سخت و دشوار عبور دهد ، طىّ طريق بندگى و سير إلى الله نيز از اين قاعده مستثنى نيست و انسان براى عبور از گردنه‌هاى تاريك و پر پيچ و خم نفس و صعود بر قلّه توحيد نيازمند راهبر و راهنمائى الهى است ؛ على الخصوص كه بنابر تعبير روايات ، ناآشنائى و جهل ما نسبت به راههاى آسمان بيشتر است ، كما اينكه حضرت باقر العلوم صلوات الله عليه به أبو حمزه ثُمالى فرمودند : يَا أَبَا حَمْزَةَ يَخْرُجُ أَحَدُكُمْ فَرَاسِخَ فَيَطْلُبُ لِنَفْسِهِ دَلِيلًا ؛ وَ أَنْتَ بِطُرُقِ السَّمَآءِ أَجْهَلُ مِنْكَ بِطُرُقِ الْأرْضِ فَاطْلُبْ لِنَفْسِكَ دَلِيلًا . « 1 » « اى أبو حمزه ، چون يكى از شما ميخواهد چند فرسخ طىّ طريق كند براى خويش دليل و راهنما مىجويد ؛ و تو به راههاى آسمان جاهل‌تر از راههاى زمين هستى پس براى پيمودن راه آسمان براى خويش دليل و راهنمائى طلب نما . »\r\nلذا اگر كسى بدون استعانت و پيروى از راهبران الهى قدم در چنين راه صعبى بگذارد بدون شكّ دچار ضلالت و گمراهى هميشگى گشته و از نيل به كمال و حقيقت عبوديّت محروم مىماند .\r\n\r\n\r\n","description":"","footnote":"\r\n( 1 ) « اصول كافى » طبع دار الكتب الإسلاميّة ، ج 1 ، ص 184 ، كتاب الحجّة ، باب معرفة الإمام و الرّدّ إليه ، ح 10\r\n","page_name":" 232 ","page_number":232},
  {"content":"\r\n\r\n طىّ اين مرحله بى همرهى خضر مكن * ظلمات است بترس از خطر گمراهى \r\nضرورت پيروى از راهنماى الهى كه خود مسير حركت إلى الله را طى كرده باشد و سپس براى دستگيرى ديگران پاى به ميدان گذاشته باشد ، و نيز اثبات اين معنى از آيات و روايات ؛ در تمامى كتب عرفانى آمده است ، و مرحوم حضرت علّامه نيز در أغلب كتابهاى خود در دوره علوم و معارف اسلام بدان پرداخته‌اند و بطور صريح در كتابهاى شريف « الله شناسى » و « روح مجرّد » و « مهر تابان » و « لُبّ اللُباب » و « توحيد علمى و عينى » و « شرح رساله سير و سلوك منسوب به بحرالعلوم » از آن سخن گفته‌اند . اينك با استفاده از فرمايشات ايشان اين بحث را دنبال مىنمائيم :\r\nانسان در سير إلى الله از دو جهت به هدايت راهنماى الهى نيازمند است :\r\nاوّل : از حيث هدايت تشريعيّه ؛ يعنى براى تشخيص وظيفه و تمييز راه از چاه و آموختن أعمال و أوراد و اذكارى كه قدم به قدم سالك را به خداوند علىّ أعلى نزديك مىسازد .\r\nسلوك راه خدا از اين جهت مانند همه علوم و صنايع است كه انسان براى آموختن آنها محتاج به معلّم و استاد آگاه و خبير است ؛ و همه عقلاء بنابر ارتكاز فطرى و حكم عقل خود « رجوع جاهل به عالم » را در همه زمينه‌ها لازم و ضرورى مىشمرند .\r\nبه استناد همين حكم عقلانى و فطرى است كه حضرت ابراهيم عليه السّلام عموى خود آزر را به متابعت از خويش فرا ميخواند :  يا أَبَتِ إِنِّي قَدْ جاءَنِي مِنَ الْعِلْمِ ما لَمْ يَأْتِكَ فَاتَّبِعْنِي أَهْدِكَ صِراطاً سَوِيًّا .  « 1 » « اى پدر\r\n\r\n\r\n","description":"","footnote":"\r\n( 1 ) آيه 43 ، از سوره 19 : مريم . بحث مفصّل پيرامون مفاد اين آيه شريفه در كتاب « ولايت فقيه در حكومت إسلام » ج 2 ، درس بيستم آمده است .\r\n","page_name":" 233 ","page_number":233},
  {"content":"\r\n\r\nبدرستيكه از جانب خدا به من علمى رسيده كه آن علم به تو نرسيده است ؛ پس از من پيروى كن تا تو را به راه راست و استوار راهنمائى كنم . »\r\nو بر همين اساس است كه أئمّه طاهرين صلوات الله عليهم أجمعين مكرّرا تأكيد فرموده‌اند كه آدمى هميشه محتاج هادى و راهنمائى است كه با كلام خود انسان را هدايت نموده و راه صحيح را از خطا براى او آشكار سازد . حضرت زين العابدين امام سجّاد عليه السّلام به همين حقيقت اشاره دارند آنجا كه ميفرمايند : هَلَكَ مَنْ لَيْسَ لَهُ حَكِيمٌ يُرْشِدُهُ . « 1 »\r\n« گمراه مىشود آن كس كه براى وى حكيمى نبوده باشد تا او را ارشاد نمايد . »\r\nو در استمرار همين اصل اساسى و بنابر دستور ائمّه معصومين سلام الله عليهم أجمعين در عصر غيبت براى فهم أحكام نورانى دين بايد به راويان احاديث كه در جايگاه رفيع اجتهاد قرار داشته و هوا گريز و مطيع امر مولاى خويش هستند مراجعه نمود ؛ و دقيقا به همين ملاك براى فهم باطن أحكام و تهذيب نفس و تزكيه جان نيز لازم است به مربّيان إلهى و مهذّبان نفوس كه از خود گذشته و به خدا پيوسته‌اند رجوع شود . و زهى سعادت كه هر دو جنبه تسلّط به أحكام ظاهر و رموز باطن بطور كامل در يك راهنما جمع شود كه از آنان با عنوان عالم بالله و بأمر الله ياد مىشود .\r\nحضرت آقا در اشاره‌اى به لزوم استاد از همين بُعد ، در توضيح اين شعر از مثنوى :\r\n سالها گر ظنّ دود با پاى خويش * نگذرد ز اشكاف بينىهاى خويش \r\n\r\n\r\n","description":"","footnote":"\r\n( 1 ) « الله شناسى » ج 3 ، ص 363 ، از كتاب « كشف الغمّة » طبع حروفى تبريز سنه 1381 ، ج 2 ، ص 325\r\n","page_name":" 234 ","page_number":234},
  {"content":"\r\n\r\nميفرمايند :\r\n« اگر ساليان سال سالك با فكر و انديشه و انتخاب و ظنِّ خود بدود به سوى مطلوب ، با پاى خود دويده است ؛ نه با پاى استاد از نفس برون جسته . فلهذا نمىتواند از شكاف بينىهاى خويش گامى فراتر نهد و از دائره نفس برون جهد . « 1 » »\r\nدوّم : از حيث هدايت تكوينيّه ، يعنى دستگيرى باطنى از جانب استاد تا با عنايت حضرت حقّ ، سالك را بسوى خداوند و حرم امن إلهى حركت داده و به مقصد برساند ؛ لذا بر عهده سالك است كه خويش را به وى بسپارد و همواره توجّه به باطن او داشته و قلبا با او همراهى نمايد .\r\nدر كتاب شريف « رساله سير و سلوك منسوب به بحر العلوم » آمده است : » آنچه اكثر مىفهمند از توقّف سلوك بر شيخ آنست كه طلب سلوك بى راهنمائى شيخ و استاد و متابعت او صورت نبندد ؛ و اين اگرچه چنين است و لكن مرحله ديگر نيز هست از اين بالاتر ؛ چه مرافقت استاد خاص در جميع احوال بر ترتيب مظاهر چنانچه رمزى از آن بيايد از اهمّ شرائط و اعظم لوازم است و مرافقت استاد عامّ نيز سيّما از براى مبتدى أولى و أنسب . « 2 » »\r\n\r\nاقسام استاد\r\nدر كتاب شريف « لُبّ اللُباب » كه تقريرات درسهاى عرفانى علّامه طباطبائى أعلى اللهُ مقامَه الشّريف مىباشد در شرائط لازم سلوك ميفرمايند :\r\n« بيست و يكم : شيخ و استاد . و آن بر دو قسم است : استاد عامّ و استاد خاصّ .\r\nاستاد عام آنست كه بخصوصه مأمور به هدايت نباشد ، و رجوع به او از باب رجوع به اهل خبره ، و در تحت عموم  فَسْئَلُوا أَهْلَ الذِّكْرِ إِنْ كُنْتُمْ * \r\n\r\n\r\n","description":"","footnote":"\r\n( 1 ) همان مصدر ، ج 2 ، ص 141\r\n( 2 ) « رساله سير و سلوك منسوب به بحر العلوم » طبع چهارم ، ص 861\r\n","page_name":" 235 ","page_number":235},
  {"content":"\r\n\r\n لا تَعْلَمُونَ *  « 1 » بوده باشد . و لزوم رجوع به استاد عام فقط در ابتداى سير و سلوك است ؛ وقتى كه سالك مشرّف به مشاهدات و تجلّيات صفاتيّه و ذاتيّه شد ديگر همراهى او لازم نيست .\r\nو امّا استاد خاص ، آنست كه بخصوصه منصوص به ارشاد و هدايت است و آن رسول خدا و خلفاى خاصّه حقّه او هستند . و سالك را در هيچ حالى از احوال ، از مُرافقت و همراهى استاد خاص گريزى نيست اگرچه به وطن مقصود رسيده باشد . البتّه مراد همان مرافقت باطنى امام است با سالك نه فقط همراهى و مصاحبت در مقام ظاهر ؛ چون واقعيّت و حقيقت امام همان مقام نورانيّت اوست . . .\r\nبنابراين سالكِ در حال سير ، در مراتب نورانيّت امام عليه السّلام سلوك مىنمايد و به هر درجه‌اى كه صعود كند و در هر مرتبه‌اى كه باشد امام عليه السّلام آن مرتبه را حائز بوده و با سالك در آن درجه و مرتبه معيّت دارد .\r\nو همچنين بعد از وصول نيز مرافقت امام لازم است ؛ چون آداب كشور لاهوت را نيز او بايد به سالك بياموزد . بنابراين مرافقت امام در هر حال از شرائط مهمّه بلكه از أهمّ شرائط سلوك است . « 2 » »\r\nبارى ، سالك براى استفاده از هدايت تكوينى در سير إلى الله ، بايد هميشه ارتباط خود را با استاد خاص كه همان امام معصوم عليه السّلام است حفظ نموده و از وجود مقدّس او استمداد كند چه در عصر ظهور و چه در عصر غيبت . حضرت علّامه در شرح نفيس خود بر « رساله سير و سلوك منسوب به بحر العلوم » بر اين مهمّ تأكيد داشته و ميفرمايند : » أولياء خدا و افرادى كه به مقام كمال\r\n\r\n\r\n","description":"","footnote":"\r\n( 1 ) ذيل آيه 43 ، از سوره 16 : النّحل ؛ و ذيل آيه 7 ، از سوره 21 : الأنبيآء : « پس از اهل ذكر سؤال كنيد ، اگر اينچنين هستيد كه نميدانيد .\r\n( 2 ) « . رساله لبّ اللباب در سير و سلوك اولى الألباب » ص 133 و 134\r\n","page_name":" 236 ","page_number":236},
  {"content":"\r\n\r\nانسانى رسيده‌اند در هر زمان ممكنست متعدّد باشند و هر يك از آنان قابل دستگيرى و هدايت و ارشاد سالكين ؛ ليكن امام و خليفه رسول خدا كه داراى ولايت كبرى و حافظ شريعت و طريقت و مُهَيمِن بر جميع عوالم و محيط بر جزئيّات و كلّيّات است ، در هر زمان بيش از يكى نيست ، و تمام اولياء در تحت لواى اويند و در تحت شريعت و طريقت او ؛ و براى سالك ضرورى است كه پيوسته متوجّه او باشد . و اين همان معناى مرافقتى است كه مصنّف فرموده است ؛ زيرا كه مرافقت از رفاقت و رفيق مشتقّ است و مسلّما مرافقت بدنى شرط نيست ؛ بلكه مرافقت روحى لازم است ، و اين مبتنى است بر آنكه همانطور كه روح ولىّ بر سالك سيطره دارد ، سالك نيز پيوسته متوجّه او بوده تا مرافقت صادق شود . و عمده سير و حركت سالك بواسطه اين مرافقت با امام صورت مىگيرد ، كه مصنّف ( ره ) از او تعبير به استاد خاصّ فرموده است ؛ و در زمان غيبت كُبرى منحصرا اختصاص دارد به وجود حضرت امام زمان حجّةُ الله البالغة محمّد بن الحسن العسكرى عجّل الله تعالى فرجه . « 1 » »\r\nو البتّه در طول و به تبع توجّه و مرافقت باطنى با امام عليه السّلام مرافقت با اولياى الهى نيز بسيار ثمر بخش و سودمند است : » مرافقت سالك با اوستاد عامّ نيز لازم است زيرا كه نفحات رحمانيّه از جانب ربّ العزّه توسّط حجابِ اقرب كه همان استاد خاصّ است به توسّط قلب استاد عامّ به سالك ميرسد ؛ بنابر اين سالك نبايد از افاضات قلبيّه استاد عامّ غافل بماند كه از استفاضه معنويّات او محروم خواهد ماند . « 2 » »\r\nو امّا براى استمداد و استفاده از هدايت تشريعى استاد و تعيين و\r\n\r\n\r\n","description":"","footnote":"\r\n( 1 ) « رساله سير و سلوك منسوب به بحر العلوم » با مقدّمه و شرح حضرت علّامه آية الله حاج سيّد محمّد حسين حسينى طهرانى ، ص 166 و 167 ، تعليقه 137\r\n( 2 ) همان مصدر\r\n","page_name":" 237 ","page_number":237},
  {"content":"\r\n\r\nتشخيص وظائف عملى ، اگر دسترسى به استاد خاصّ بود كه طبعا هيچ مشكلى در كار نيست ، و إلّا بايد به استاد عامّ كه انسان كامل و مجتهد در امر تربيت و تهذيب نفس است مراجعه كرد و بر اساس قاعده فطرى و عقلى « رجوع جاهل به عالم » از وى تبعيّت نمود .\r\nحضرت آقا در اين راستا مىنويسند : » لزوم دستگيرى آنان ( سائر اولياء غير از امام معصوم ) در ظرف عدم تمكّن از اوستاد خاصّ است و امّا در زمان تمكّن ، دستگيرى آنان ضرورى نيست گرچه آن نيز ممكن است و إشكالى ندارد . « 1 » »\r\n\r\nنياز به استاد در همه مراحل\r\nسالك إلى الله در همه مراحل سلوك به استاد بصير و خبير نياز دارد . بدون استاد و راهنما حركت كردن در هر مرحله‌اى خطراتى مخصوص به خود دارد كه گاه سبب در راه ماندن و گاه باعث سقوط و هلاك دائمى نفس مىشود . بنابراين ، بر عهده سالك است كه براى مصون ماندن از خطرات طريق و نيز شناخت ظرائف و دقائق آن از همراهى و مرافقت مربّى إلهى غفلت نورزد .\r\nيكى از خطرات مهمّى كه سالكِ بدون استاد را تهديد مىكند اينست كه پس از طىّ مراحل و مدارجى از سلوك و دريافت مشاهدات باطنى خويش لب به سخنانى گشايد كه نبايد ؛ و به اصطلاح شطحيّاتى از او سر زند كه باعث به فتنه انداختن خود و ديگران گردد . حضرت علّامه در اين رابطه ميفرمايند :\r\n« يكى از عالىترين ثمره استاد همين است كه شاگرد را خودسر و يَله نمىگذارد ؛ و محال است با تحقّق معانى عاليه عرفانيّه در شاگرد ، اين نحوه از كلمات از او صادر شود . حسين منصور حلّاج استاد نداشت و همين موجب\r\n\r\n\r\n","description":"","footnote":"\r\n( 1 ) « رساله سير و سلوك منسوب به بحر العلوم » ص 167 ، تعليقه 137\r\n","page_name":" 238 ","page_number":238},
  {"content":"\r\n\r\nخطرات براى وى شد . . .\r\nحضرت آقاى حاج سيّد هاشم حدّاد طريقه حلّاج را رد ميكردند و ميفرمودند : در آنچه از او نقل شده مطالبى است كه دلالت بر نقصان او دارد . . . منصور حلّاج اصل مطالبش همان مطالب سائر عرفاست و چيز دگرى ندارد ، امّا چون فاش كننده أسرار إلهى بود خلقى را به فتنه و فساد انداخت و سَرش را بالاى چوبه دار برد . « 1 » »\r\nو در نقطه مقابل ، در بيان اينكه اين شطحيّات از كسانى كه در تحت نظر استاد خبيرِ راه رفته ، به سلوك پرداخته‌اند ديده نمىشود از قول مرحوم حضرت حدّاد رحمة الله عليه نقل ميفرمايند كه :\r\n« از صدر إسلام تا كنون كسى به جامعيّت مرحوم آقا ( قاضى ) نيامده است . و أبدا از ايشان و يا أحدى از شاگردانشان اين گونه مطالب ديده نشد .\r\nمرحوم آقا روزى به من گفتند : سيّد هاشم ! سرّ را فاش مكن كه گرفتار مىشوى ! « 2 » »\r\nاز ثمرات و فوائد ديگر همراهى با استاد كه بسيار حياتى است اين است كه سالك راه خدا بالأخره بايد از نفس بگذرد و به مرتبه فناء فى الله نائل گردد و اين بدون دخالت استاد ممكن نيست . حضرت آقا نكته ظريف و دقيقى را در اين رابطه از استاد عرفانى خويش حضرت آقاى حدّاد نقل ميفرمايند كه بسيار حائز اهمّيّت است :\r\n« . . . بنابراين هر چه هم نفوس ، قابل و داراى استعداد باشند و روى فكر و اراده و انديشه خود بخواهند با عمل به مستحبّات و رياضتهاى مشروعه اين راه را بپيمايند نخواهند توانست . چرا كه :\r\n\r\n\r\n","description":"","footnote":"\r\n( 1 ) « روح مجرّد » ص 462\r\n( 2 ) همان مصدر\r\n","page_name":" 239 ","page_number":239},
  {"content":"\r\n\r\nراه ، راه عبور از نفس است . چگونه نفس ميتواند خود را عبور دهد و فنا نمايد در حالى كه اراده عبور و اراده فناء ، از خواهشهاى نفس است و براى تقويت و كمال او صورت مىگيرد ؟ !\r\nپس نفس انسان هر چه دست و پا زند و تلاش نمايد باز از حيطه اراده و طلب و خواسته نفس بيرون نمىآيد ؛ و براى وصول ، نياز به قربانى دارد كه حتما بايد به دست غيرى بر خلاف خواسته و طلب خودش قربان شود .\r\nپس حصول كمال براى انسان بدون إفناء فى الله ( فدا كردن در راه خدا ) امكان ندارد ؛ و اين به دست خود انسان امكان ندارد . « 1 » »\r\n\r\nشرائط استاد عامّ\r\nاستادى كه ميخواهد زمام نفس انسان را بدست گرفته او را به خدا برساند بايد مسلمان شيعه به توحيد رسيده بوده و در فنّ تربيت شاگرد ، استاد باشد ؛ بايد خودش مسير إلى الله را طىّ كرده و از تجلّيات صفاتيّه و اسمائيّه عبور نموده و به مرحله تجلّيات ذاتيّه رسيده باشد تا از دسترس شيطان دور و در مقام مخلَصين وارد شده و به مرحله عصمت اكتسابى دست يافته باشد . حضرت آقا در كتاب شريف روح مجرّد از استادشان مرحوم حدّاد رضوان الله تعالى عليه نقل مىكنند كه :\r\n« نفوس بشر هم در تكامل خود نياز به تربيت استاد دارد كه بايد آنها را از حالت استعداد محض به فعليّت برساند . خوف و سرور ، قبض و بسط ، وعده و وعيد ، و اشتغال به أعمالى كه موجب رفع حجابهاست ، حتما براى آنها بايد تحقّق پيدا كند تا به مرحله توحيد كامل برسند . و اين فقط با تدبير و تصرّف و تعليم و تربيت استاد كامل در مدّت دراز امكان‌پذير است و گرنه آن نفوس\r\n\r\n\r\n","description":"","footnote":"\r\n( 1 ) « روح مجرّد » ص 631\r\n","page_name":" 240 ","page_number":240},
  {"content":"\r\n\r\nهمينطور به حالت اوّليّه خود و يا به تبدّلات و تغيّرات بى رويّه و اصول باقى مىمانند تا مرگ آنها را دريابد . . .\r\nاز اين جاست كه حتما استاد بايد مسلمانِ شيعه به توحيد رسيده ، و استاد در فنّ تربيت شاگرد باشد ؛ و گرنه محال است بتواند شاگرد را به صورت كمال خود درآورد . مسلمان يعنى تابع شريعت و منهاج و روش خاتم المرسلين ؛ شيعه يعنى تابع و پيرو ولايت ؛ اينها دو جناح براى پرواز روح در فضاى عالم قدس ميباشند ، و استادى چنين ميتواند گِل وجود و طينت و سرشت استعدادى را در راه و رويّه ختم نبوّت و ختم ولايت به سرحدّ كمال و اصل گرداند كه عظيم‌ترين مرتبه از مراتب انسانيّت است .\r\nاگر استاد مسلمان نباشد يا شيعه نباشد چنين بصيرتى را ندارد ، و چنين استعداد و توانى را براى اين تبدّلات و تغيّرات ندارد . و يا اگر مسلمان و شيعه باشد ولى خودش جميع مراحل و منازل سلوك را در ننورديده باشد ، امكان تعليم و تربيت را به مقصدى كه ختم نبوّت است و ختم ولايت است و خودش طى ننموده و از أسرار و خفاياى آن مطّلع نيست ندارد . « 1 » »\r\nو نيز در اين رابطه در تقرير بيان استاد ديگرشان مرحوم علّامه طباطبائى رضوان الله عليه چنين مرقوم فرموده‌اند :\r\n« . . . تا هنگامى كه در استاد تجلّيات ذاتيّه ربّانيّه پيدا نشود استاد نيست ؛ و به مجرّد تجلّيات صفاتيّه و أسمائيّه نيز نمىتوان اكتفا كرد ، و آنها را كاشف از وصول و كمال دانست .\r\nمنظور از تجلّى صفاتى آنست كه : سالك صفت خدا را در خود مشاهده كند و علم يا قدرت و حيات خود را حيات و علم و قدرت خدا ببيند .\r\n\r\n\r\n","description":"","footnote":"\r\n( 1 ) همان مصدر ، ص 629 تا ص 631\r\n","page_name":" 241 ","page_number":241},
  {"content":"\r\n\r\nمثلًا چيزى را كه مىشنود ادراك كند كه خدا شنيده و او سميع است ، و چيزى را كه مىبيند ادراك كند كه خدا ديده و او بصير است ، و يا در جهان علم را منحصر به خدا ذوق كند و علم هر موجودى را مستند به علم او بلكه نفس علم او مشاهده كند .\r\nو مراد از تجلّى اسمائى آنست كه : صفات خدا كه مستند به ذات او هستند مثل قائم ، عالِم ، سميع ، بصير ، حىّ و قدير و أمثال اينها را در خود مشاهده كند . مثلًا ببيند كه عليم در عالَم يكى است و او خداى متعال است و دگر خود را در مقابل او عليم نبيند ، بلكه عليم بودن او عين عليم بودن خداست . يا ادراك كند كه حىّ و زنده يكى است و او خداست و خود او اصلًا زنده نيست بلكه زنده خداست و بس . و بالأخره وجدان كند كه لَيسَ القَديرُ و العَليمُ و الحَىُّ إلّا هُوَ تَعالَى و تَقَدّس .\r\nالبتّه ممكن است تجلّى اسمائى در خصوص بعض از اسماء الهيّه صورت گيرد ، و هيچ ملازمه‌اى در بين نيست كه چون در سالك يكى دو اسم تجلّى كرد حتما بايد بقيّه اسماء هم تجلّى كند .\r\nامّا تجلّى ذاتى آنست كه : ذات مقدّس حضرت بارى تعالى در سالك تجلّى نمايد . و آن ، وقتى حاصل مىشود كه سالك از اسم و رسم گذشته باشد ، و به عبارت ديگر بكلّى خود را گم كرده و اثرى در عالَم وجود از خود نيابد ، و خود و خوديّت خود را يكباره به خاك نسيان سپرده باشد ؛ و لَيسَ هُناكَ إلّا الله . « 1 » در اين موقع ديگر ضلال و گمراهى براى چنين شخصى متصوَّر نخواهد بود ، زيرا تا ذرّه‌اى از هستى در سالك باقيست هنوز طمع شيطان از او قطع نشده است و اميد إضلال و إغواى او را دارد ؛ ولى وقتى كه بحول الله تبارك و تعالى\r\n\r\n\r\n","description":"","footnote":"\r\n( 1 ) « و در آنجا ديگر چيزى نيست جز خدا . »\r\n","page_name":" 242 ","page_number":242},
  {"content":"\r\n\r\nسالك بساط خوديّت و شخصيّت را در هم پيچيد و قدم در عالم لاهوت نهاد و در حرم خدا وارد شده لباس حرم در بر كرد و به تجلّيات ذاتيّه ربّانيّه مشرّف آمد شيطان دندان طمع را از او كنده و در حسرت مىنشيند .\r\nاستاد عام بايد بدين مرتبه از كمال برسد و الّا به هر كس نتوان سر سپرد و مطيع و مُنقاد گشت .\r\n هزار دام به هر گامِ اين بيابان است * كه از هزار هزاران يكى از آن نجهند \r\nبنابراين نبايد در مقابل هر كسى كه متاعى عرضه مىكند و بضاعتى ارائه ميدهد و كشف و شهودى ادّعا مىنمايد سر تسليم فرود آورد . « 1 » »\r\n\r\nراه شناخت استاد عامّ\r\nبطور كلّىّ براى شناخت استاد در هر زمينه‌اى ، و عالم و متخصّص و متبحّر در هر رشته‌اى ؛ سه راه وجود دارد :\r\n1 - بررسى شخصى ، 2 - رجوع به اهل خبره ، 3 - معرّفى استاد پيشين .\r\nمثلًا انسانى كه بدنبال طبيب حاذقى ميگردد كه كاردان و با تعهّد و دلسوز باشد تا بيمارى مهمّى را نزد او مداوا كند ؛ يا چنين است كه خودش در امر پزشكى سر رشته دارد ، و خود دانشجوى رشته پزشكى است ، كه با برآورد عملكرد پزشكان به ارزيابى آنان مىپردازد و سرانجام فرد مطلوب را پيدا مىكند ؛ يا به اهل خبره مراجعه مىكند و از پزشكان متعهّد و متخصّص ، سراغ طبيب مورد نظر خود را مىگيرد و از مجموع نظرات اين متعهّدان دلسوز و آگاه ، به نتيجه‌اى ميرسد ؛ و يا به گفته پزشك متخصّص و متعهّدى كه قبلًا تحت نظر وى معالجه مىشده است ، و اينك او را به ديگرى ارجاع داده و وى را معرّفى كرده است ، اعتماد مىنمايد و به پزشك جديد مراجعه مىنمايد .\r\n\r\n\r\n","description":"","footnote":"\r\n( 1 ) « رساله لبّ اللباب در سير و سلوك اولى الألباب » ص 136 تا ص 138\r\n","page_name":" 243 ","page_number":243},
  {"content":"\r\n\r\nاين سه راه عقلانى در همه رشته‌ها و در همه جاى عالم و نزد همه عقلا مطرح است و فقط براى پيدا كردن پزشك متخصّص متعهّد نيست ؛ بلكه براى يافتن مهندس خوب و كار آمد ، يا خيّاط خوب و ماهر ، و يا تعميركار خبير و امين و موارد ديگر ، همين طريقه إعمال مىشود . و البتّه هر چه مطلوب انسان مهمتر ، دقّت و پىگيرىاش بيشتر و دقيقتر خواهد بود .\r\nدر مراجعه به طبيب معنوى نيز همين سه راه مطرح است :\r\nدر فقه أحكام ظاهر ، براى يافتن فقيه أعلم بايد يا خود انسان قدرت تشخيص داشته باشد ، طلبه درس خوانده فاضلى باشد ، و بتواند قدرت علمى عالمان را بدست آورد و تفوّق يكى بر ديگران را إحراز كند ؛ يا به خبرگان عالم شناس عادل مراجعه كند ؛ يا از گفته مرجع تقليد أعلم قبلىاش علم و اطمينان حاصل نمايد ، همانگونه كه مثلًا صاحب جواهر در آستانه ارتحال خويش ، شيخ انصارى را براى مرجعيّت پس از خودش معرّفى نمود .\r\nدر فقه أحكام باطن هم ، براى يافتن استاد سلوكى همين سه راه متصوَّر است . و البتّه راه دوّم و سوّم آسانتر است ، امّا راه اوّل بسيار سخت و طاقت فرساست و از هر كسى بر نمىآيد . از انسان راه رفته مطّلع ، پشتكار دار ، دقيق و آگاه كه با ممارستى تمام مطلب را پىگيرى نمايد ساخته است . و تأكيدات فراوان بر إعمال دقت در پيدا كردن استاد واقعى به همين خاطر است . حضرت آقا به نقل از علّامه طباطبائى أعلى اللهُ مقامَهما ميفرمايند :\r\n« امّا استاد عام شناخته نمىشود مگر به مصاحبت و مرافقت با او در خَلَاء و مَلَاء ، تا بطور يقين براى سالك واقعيّت و يقين او دستگير شود . و أبدا به ظهور خوارق عادات ، و اطّلاع بر مغيبات و أسرار خواطر افراد بشر ، و عبور بر آب و آتش ، و طىّ الأرض و الهواء ، و استحضار از آينده و گذشته ، و أمثال اين غرائب و عجائب نمىتوان پى به وصول صاحبش برد ؛ زيرا كه اينها همه در مرتبه مكاشفه روحيّه\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nحاصل مىشود ، و از آنجا تا سرحدّ وصول و كمال ، راه به نهايت دور است . « 1 » »\r\nو در « رساله سير و سلوك منسوب به بحر العلوم » ميفرمايد :\r\n« طالب را چاره‌اى جز از رجوع به راهنما يا قائم مقام او كه تعبير از او به اوستاد يا شيخ مىشود نيست . و همچنانكه از براى اوستادِ فقه جوارح شرائطى است مقرّره و رجوع به آن قبل از معرفت آن جائز نه ، و بدون آن عمل باطل است ؛ همچنين در فقه نفس و طبّ روحانى نيز چنين است ، و معرفت اوستاد در اين فن أصعب و شرائط آن اكثر است . « 2 » »\r\nدر اينجا تذكّر اين نكته لازم است كه اگرچه بنابر دلائل محكم و متقن كه بدان اشاره رفت براى پيمودن راه خدا هيچ مفرّى از استاد كامل نيست ، ولى لزومى ندارد اين استاد داراى سلسله‌اى باشد كه به حضرت رسول صلّى الله عليه و آله و سلّم منتهى گردد . حضرت آقا در اين زمينه ميفرمايند :\r\n« در لزوم استاد كامل براى سير عوالم ربوبى ، شرعاً و عقلًا و وجداناً شواهد و ادلّه بقدرى است كه مجال ، گشايش مقال را ندارد . و امّا لزوم اين استاد به طور مُعنعن ( يكى پس از ديگرى تا به رسول الله برسد ) نه ثبوتاً و نه اثباتاً دليلى براى آن قيام ننموده است ؛ گرچه سلاسل متصوّفه بدين امر اهمّيّتى تمام ميدهند و آن را از لوازم لا ينفكّ سلوك مىشمرند ولى گفتارشان متّكى به اصل متين و اساس رصينى نمىباشد . بهترين نمونه و شاهد ، عرفان و سلوك آية الحقّ و الحقيقة و سند القرءَان و السّنّة : آية الله آخوند ملّا حسينقلى دَرْجَزينى شَوَندى همدانى أعلى الله درجاته السّامية مىباشد ، كه او عرفان را از استادش : آية الله آقا سيّد على شوشترى اخذ كرده است ، و او از مرد جولا ؛ و\r\n\r\n\r\n","description":"","footnote":"\r\n( 1 ) « رساله لبّ اللباب » ، ص 135\r\n( 2 ) « رساله سير و سلوك منسوب به بحرالعلوم » ص 123 تا ص 127\r\n","page_name":" 245 ","page_number":245},
  {"content":"\r\n\r\nمرد جولا از چه كسى گرفته است به هيچ وجه معلوم نيست .\r\nجناب محترم فاضل مكرّم آية الله زاده مرحوم قاضى : حاج سيّد محمّد حسن طباطبائى قاضى أدام الله ظلّه در شرح حال مرحوم والدشان قاضى بزرگ مرقوم داشته‌اند :\r\nمن از پدرم پرسيدم : شما عرفان را از كه اخذ كرده‌ايد ؟ فرمودند : از مرحوم آقا سيّد أحمد كربلائى طهرانى . عرض كردم : او از چه كس اخذ كرده است ؟ فرمودند : از مرحوم آخوند ملّا حسينقلى همدانى . عرض كردم : او از چه كس ؟ فرمودند : از آقا سيّد على شوشترى . عرض كردم : او از چه كس ؟ فرمودند : از همان مرد جولا . عرض كردم : او از چه كس ؟ با تغيّر فرمودند : من چه ميدانم ؟ ! تو ميخواهى براى من سلسله درست بكنى ؟ ! « 1 » »\r\n\r\nإرجاع به استاد ديگر\r\nگاهى استاد كامل شاگرد خود را به استاد ديگرى ارجاع ميدهد ، همانگونه كه حضرت حدّاد مرحوم آقا را به خدمت آية الله انصارى ارجاع دادند . حضرت آقا سرّ اين گونه ارجاعات را از سخن مرحوم حدّاد چنين نقل مىكنند :\r\n« . . . استادان عرفان كه ساليانى دراز شاگردى را تربيت نموده‌اند و به رموز آشنا ساخته‌اند ، براى جهتى از جهات ، مدّتى براى تربيت در نزد استاد معروفى كه در آن زمان مىباشد ، به سوى وى گسيل ميدارند ؛ و اين به چند علّت ميتواند بوده باشد :\r\nاوّل : آن استاد داراى شيوه خاصّى در تربيت است و يا داراى كمالات بخصوصى است ، در اينحال براى اينكه شاگرد بدان شيوه آشنا شود و يا بدان كمالات كامل گردد مدّتى او را در تحت تربيتش قرار ميدهد و يا إلى الأبد او را\r\n\r\n\r\n","description":"","footnote":"\r\n( 1 ) « الله شناسى » ج 1 ، ص 190 ، تعليقه 2\r\n","page_name":" 246 ","page_number":246},
  {"content":"\r\n\r\nبدانجا تحويل ميدهد . و در صورت أعلميّت و أكمليّت استاد دوّم كه معلوم است بايد شاگرد آنجا درنگ كند ؛ و در صورت غير أعلميّت ، كمالات استاد ثانى را اخذ مىكند و دوباره به سوى استاد اوّل مراجعت مىنمايد .\r\nدوّم : آن استاد داراى كمالات خاصّى است و يا شيوه مخصوصى از تربيت را دارد و اين استاد بدان آگاه نيست ؛ لهذا شاگرد را مدّتى در تحت اداره و تربيتش ميگذارد ، و پس از آنكه شاگرد آن روش را آموخت و يا از آن كمال اطّلاع يافت به نزد استاد اوّل مىآيد و شرح جريان را ميدهد و وى بدان شيوه از تعليم و تربيت نيز مطّلع ميگردد .\r\nسوّم : در نزد آن استاد شاگردانى هستند كه در نحوه سلوك اشتباهاتى دارند و يا خود استاد نيز از اشتباه برخوردار است ؛ در اين فرض شاگرد را ميفرستد به عنوان شاگردى او و پس از آنكه اشتباهات شاگردان و يا استاد را مِن حَيثُ إنّهم لا يَشْعُرون ( بدون اينكه آنان متوجّه شوند ) بر طرف كرد خود به خود به نزد استاد خود مراجعت مىكند . « 1 » »\r\n\r\nپاسخ به شبهات\r\nدر مورد لزوم ايمان و اعتقاد به حضرت رسول و أئمّه معصومين صلوات الله و سلامه عليهم أجمعين ( كه از آنان تعبير به استاد خاص مىشود ) و ضرورت اطاعت و پيروى از آنان و لزوم توجّه و تمسّك به ذيل عنايت و ولايت آنان و بخصوص توسّل به حضرت بقيّة الله الأعظم عجّل الله تعالى فرجه الشّريف در بين شيعه اختلافى نيست ؛ امّا درباره وجوب رجوع به استاد عامّ در زمان عدم دسترسى به امام معصوم عليه السّلام شبهاتى طرح شده كه البتّه واهى و بىاساس است .\r\n\r\n\r\n","description":"","footnote":"\r\n( 1 ) « روح مجرّد » ص 488 و 489\r\n","page_name":" 247 ","page_number":247},
  {"content":"\r\n\r\nحضرت آقا در مواجهه با اين گونه شبهات عكس العمل نشان ميدادند . هنگاميكه پس از ارتحال آية الله أنصارى قدّس الله تربتَه ميان رفقاى طهرانى ايشان برخى از اين إشكالات مطرح شد و يا زمانيكه نظريّه عدم نياز به استاد در سير و سلوك و تزكيه نفس از مطاوى كتابى كه در مشهد مقدّس طبع گرديد دستگيرشان شد ، در مقام پاسخ برآمدند و شفاها يا كتبا مطلب را روشن ساخته به نقاط ضعف آن سخنان و نوشته‌ها اشاره نمودند كه در تأليفات گرانقدرشان نيز به مناسبت‌هاى مختلف آنها را ذكر فرموده‌اند .\r\nعمده اين شبهات و پاسخ آنها - بر اساس آنچه كه از مجموعه آثار آقا بدست مىآيد - از اينقرار است :\r\n\r\nاشكال اوّل :\r\nبراى پيمودن راه خدا و شناختنِ مُنجيات و مهلكات طريق نيازى به استاد نيست ، بلكه مراجعه به كتاب و سنّتْ سالك را بىنياز از استاد ميگرداند ، و كافى است كه انسان دواى دردهاى خود را در كتاب و سنّت بيابد و بدان عمل كند تا قدم به قدم به خداوند متعال نزديك شود .\r\n\r\nپاسخ اشكال اوّل :\r\nأوّلًا ، شكّى نيست كه دواى همه دردها در كتاب خدا و سنّت به نحو كلّى آمده است و بلكه خود كتاب الله به تنهائى حاوى همه احتياجات انسان براى پيمودن راه خداست ، چنانچه امام صادق سلام الله عليه فرمودند : مَا مِنْ أَمْرٍ يَخْتَلِفُ فِيهِ اثْنَانِ إلَّا وَ لَهُ أَصْلٌ فِى كِتَابِ اللَّهِ عَزَّ وَ جَلَّ . « 1 » « هيچ مسأله‌اى نيست كه دو نفر در آن اختلاف نظر داشته باشند مگر اينكه ريشه و اصل حكم آن در كتاب خداى عزّ و جلّ موجود مىباشد . »\r\n\r\n\r\n","description":"","footnote":"\r\n( 1 ) « اصول كافى » ج 1 ، ص 60 ، كتاب فضل العلم ، باب الرّدّ إلى الكتاب و السّنّة ، ح 6\r\n","page_name":" 248 ","page_number":248},
  {"content":"\r\n\r\nولى آيا همين مقدار كافى است ؟ ! اين كلام دقيقا همان كلام خليفه دوّم : حَسبُنا كِتابُ اللَهِ است كه ائمّه معصومين بارها و بارها بر بطلان آن تأكيد نموده و با بيانات مكرّر خويش لزوم رجوع به امام حىّ و زنده را تبيين و تثبيت ساخته‌اند و به همين دليل در ذيل حديث مذكور فرموده‌اند : . . . وَ لَكِنْ لَا تَبْلُغُهُ عُقُولُ الرِّجَالِ . « و ليكن عقول و ادراك انسانها بدان افق نمىرسد . »\r\nحضرت علّامه در اين زمينه ميفرمايند :\r\n« قرآن بدون امام و معلّمِ وارد و محيط به أسرار و دقائق آن ، صفر است . چون دين بر پايه بصيرت و عمل است ؛ و بدون امام انسان چگونه به قرآن عمل كند ؟ ! درست مانند نسخه ايست كه از طبيب بگيريم و هر كس مطابق سليقه خود ، نسخه را به دوائى خاصّ و كيفيّتى مخصوص تفسير كند . اين عين هلاكت است . « 1 » »\r\nو همچنين در ضمن عبارتى از قول يكى از بزرگان آورده‌اند :\r\n« راه ، بى راهنماى نميتوان يافت . و گفتن آنكه چون كتاب الله و سنّت رسول الله صلّى الله عليه و آله در ميان است به مرشد چه حاجت است ، به آن مىماند كه مريض ميگويد : چون كتب هست كه طبيب نوشته ، چرا مرا به أطبّاء مراجعت بايد كرد . كه اين سخن خطاست ، از براى آنكه هر كس را فهم كتب طبيب ميسّر نيست و استنباط از آن نمىتوان كرد . مراجعت به اهل استنباط بايد كرد كه  وَ لَوْ رَدُّوهُ إِلَى الرَّسُولِ وَ إِلى أُولِي الْأَمْرِ مِنْهُمْ لَعَلِمَهُ الَّذِينَ يَسْتَنْبِطُونَهُ مِنْهُمْ  « 2 » ، كتاب حقيقى صدور اهل علم است كه  بَلْ هُوَ آياتٌ بَيِّناتٌ فِي صُدُورِ الَّذِينَ أُوتُوا الْعِلْمَ  « 3 »  ،  نه بطون دفاتر ، چنانچه أمير المؤمنين علىّ عليه السّلام\r\n\r\n\r\n","description":"","footnote":"\r\n( 1 ) « نور ملكوت قرآن » ج 3 ، ص 388\r\n( 2 ) قسمتى از آيه 83 ، از سوره 4 : النّسآء\r\n( 3 ) قسمتى از آيه 49 ، از سوره 29 : العنكبوت\r\n","page_name":" 249 ","page_number":249},
  {"content":"\r\n\r\nفرمود : أنَا كَلَامُ اللَهِ النَّاطِقُ وَ هَذا كَلَامُ اللَهِ الصَّامِتُ . « 1 » »\r\nآرى همچنانكه گذشت - همانطور كه براى فهم آيات أحكام و روايات فقهى بايد به متخصّص و مجتهد اين فنّ كه توان استنباط از كتاب و سنّت را دارد رجوع كرد ، براى فهم أحكام باطن و تهذيب نفس بر اساس تعاليم ثقلين نيز بايد به متخصّصان اين علوم و معارف مراجعه نمود چرا كه اين معنى هنر اولياء الهى است و ابدا از ديگران برنمىآيد .\r\nو ثانيا ، فرضا كسى بتواند بر اساس مراجعه به كتاب و سنّت ، تمام دستورات و آداب سلوك إلى الله را با همه ظرائف و دقائق آن استخراج كند ؛ ولى باز اين مقدار هم كافى نيست بلكه علاوه بر آن ، انسان بايد صفات و خصوصيّات نفس خود را دقيقا بشناسد تا بتواند در هر مورد و مرحله‌اى ، از دستور العمل مناسب استفاده كند و نقص خويش را به كمال مبدّل سازد ؛ و نيز بايد قدرت تمييز مكاشفات رحمانى از شيطانى را داشته باشد تا به دام‌هاى رنگارنگ شيطان گرفتار نيايد ؛ و شكّى نيست كه اين امور بدون راهنماى آگاه و خبير و محيط بر أسرار و دقائق نفس امكان پذير نيست .\r\nحضرت آقا در آثار خود بعضا به أفرادى اشاره مىكنند كه بدون استاد ، خود به أوراد و اذكارى مشغول شده و چه بسا حالات و مكاشفاتى هم پيدا نموده‌اند ، ولى اين نحوه عمل نه تنها دردى را از ايشان درمان نساخته بلكه آنان را به وادى ضلالت و حيرت كشانده است .\r\nدر كتاب شريف « روح مجرّد » پس از ذكر جريان كسى كه با ادّعاى مأموريّت باطنى و مكاشفه‌اى ، خود را سيّد حسنى معرّفى كرده بود ، از مرحوم حدّاد رضوان الله عليه چنين نقل مىكنند : » اينها همه در اثر خودسرانه رفتار\r\n\r\n\r\n","description":"","footnote":"\r\n( 1 ) « نور ملكوت قرآن » ج 1 ، ص 246 ، تعليقه 2\r\n","page_name":" 250 ","page_number":250},
  {"content":"\r\n\r\nكردن ، و بدون استاد ماهرِ راه رفته و به حقيقت پيوسته ، به رياضتها مشغول شدن ، و به أعمال كثيره استحبابيّه و روزه‌هاى متوالى و بيدارىهاى شب بىرويّه و اجتناب از أغذيه محلّله بدون اذن و اجازه استاد پيدا ميگردد . « 1 » »\r\nو همچنين در توضيح منشأ انحرافات عقيدتى شيخ احمد أحسائى\r\nميفرمايند :\r\n« بارى ! شيخ احسائى مردى عالم و زاهد بود ؛ ولى به نظر حقير كه از مجموعه مطالعات بدست آمده است ، علّت انحراف عقيدتى او دو چيز بوده است :\r\nاوّل آنكه وى حكمت نياموخته بود و فلسفه نديده بود ، آنگاه با اتّكاء به فهم نقّاد و ذهن بُرندهء خود در صدد برآمد خود به خود و بدون استاد ، كتب حكمت و فلسفه را مطالعه كند و از جهان أسرار و رموز عالم ربوبى و فلسفه اولى و ماوراء مادّه مطّلع گردد .\r\nدوّم آنكه براى وصول به اهداف عاليه عرفانيّه و مكاشفات ربّانيّه نيز بدون تربيت و تعليم استاد ، به رياضتهاى شاقّى اشتغال پيدا نمود .\r\nاين دو امر مهمّ موجب آن شد كه هم در آراء و مسائل فلسفيّه به خطا رود ، و هم در مكاشفات خود از دستبرد مكاشفات شيطانيّه مصون نبوده و نتوانسته باشد جميع مُدرَكات و مشاهداتش رحمانى شود ؛ با آنكه هم در حكمت نظرى و هم در عرفان عملى ، شرط اوّل و نخستين گام را استاد كامل و مربّى على الإطلاق به شمار آورده‌اند . « 2 » »\r\nهمه اينها شواهد صدقى است بر اينكه پيمودن راه خدا بدون داشتن\r\n\r\n\r\n","description":"","footnote":"\r\n( 1 ) « روح مجرّد » ص 567\r\n( 2 ) الله شناسى » ج 3 ، ص 362\r\n","page_name":" 251 ","page_number":251},
  {"content":"\r\n\r\nاستاد ماهر و آگاه ، خطراتى بس عظيم دارد كه عقل و نقل ، آدمى را بشدّت از آن برحذر داشته است .\r\nمجموع اين دو پاسخ را ميتوان از اين عبارت بلند « رساله سير و سلوك منسوب به بحر العلوم » استفاده كرد :\r\n« پس طالب را در اين مرحله نيز از رجوع به راهنما يا خليفه يا نائب آن يا فهم از كلمات آن چاره‌اى نيست .\r\nو چون استنباط اين مرحله و استخراج دقائق آن و شناختن امراض نفسانيّه و معالجات آن و مصالح و مفاسد و مقدار دواى هر شخصى و ترتيب معالجه آن بخصوصه ، چنان كه در انجام آن ضرور است ، چونكه امرى است بس خفىّ و دقيق ، صاحب اين استنباط را عقلى بايد تامّ و نظرى ثاقب و قوّه‌اى قويّه و ملكه‌اى قدسيّه و علمى غزير و سعيى كثير . و به اين سبب حصول اين علم قبل از عمل آن امرى است متعسّر بكله متعذّر . لهذا طالب را چاره‌اى جز از رجوع به راهنما يا قائم مقام او كه تعبير از او به اوستاد يا شيخ مىشود نيست . . .\r\nو فرقى ديگر هست ميان اوستاد فقه جسمانى كه فقيهش خوانند و اوستاد فقه روحانى كه شيخش گويند و آن اينكه : راه فقه جوارحْ جلىّ و ظاهر و راه همه كس واحد و دُزدان و قاطعان راه خدا در آن قليل و ظاهرند ، پس اوستاد اين فقه را نمودنِ راه و شناسانيدن فريبندگان كافى است ؛ به خلاف راهِ فقهِ نفس و طبّ روحانى كه راه هر كس متفاوت و مرض هر شخصى مختلف و معرفت قدر مرض غير مقدور و مقدار دوا غير مضبوط و شناختن مرض هر شخصى مشكل و ترتيب علاجْ صعب و عقبات راه بىحدّ و گريوه راه بىنهايت و دزدان پنهانى بىغايت و شناختن ايشان مستصعب ؛ چه بسى از ايشان به لباس درويش ملبّسند .\r\nپس چاره‌اى از همراهى اوستاد و شيخ و مراقبت آن در همه احوال\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nنيست . و عرض حال بر او در هر عقبه لازم است . « 1 » »\r\nو حضرت آقا نيز در تعليقه تصريح ميفرمايند :\r\n« أهل الذّكر و استادان در فنون إلهيّه و معارف حقّه ربّانيّه و طرق سلوك و منجيات و مهلكات نفوس ، غير از علماء به أحكام ظاهريّه شرعيّه هستند . در سلوك راه خدا و كشف حجب بايد به استاد متخصّص اين فنّ كه او را « عالم بالله » گويند مراجعه نمود . »\r\nو سپس با ادلّه روائى اين حقيقت را اثبات نموده و توضيح ميدهند ، كه تفصيل آن را به مراجعه به آن كتاب وا مىگذاريم .\r\n\r\nاشكال دوّم\r\nبا وجود استاد حقيقى : حضرت بقيّة الله أرواحنا فداه كه ولايت كلّيّه إلهيّه و احاطه علمى و ولائى بر همه مخلوقات دارند و استمداد از ايشان و توسّلات به أئمّه معصومين عليهم السّلام ، نيازى به رجوع به غير نيست و بلكه غلط است .\r\n« استاد حقيقى : امام زمان عجّل اللهُ فرجَه الشّريف حاضر و ناظر است ؛ و او زنده و احاطه به عالم ما سوى دارد ، و از حالات و جريانهاى هر شخص سالك ، مطّلع و به نحو أكمل و أتم وى را به نتائج سلوك مىرساند . . . در صورت اعتقاد به امام زنده و اميد تعجيل فرج او آيا حاجت خواستن از غير و استمداد از استاد غلط نيست ؟ . . . « 2 » »\r\nبعلاوه ، ارواح مطهّر سابقين از اولياء خدا نيز دستگيرى نموده و انسان را يله و رها نمىگذارند . و بنابر اين احتياجى به استاد زنده نداريم\r\n\r\n\r\n","description":"","footnote":"\r\n( 1 ) « . رساله سير و سلوك منسوب به بحر العلوم » ص 122 تا ص 128\r\n( 2 ) « روح مجرّد » ص 14\r\n","page_name":" 253 ","page_number":253},
  {"content":"\r\n\r\n« روح مرحوم أنصارى زنده است ، و او به درد رفقا و عاشقان راه و طريق خدا ميرسد و بدانان اعانت مىنمايد . روح انصارى پس از مردن قدرتش بيشتر است ، چون از لباس عالم كثرت و غشّ طبيعت خلع شده و به تجرّد صِرف ابدى رسيده است . در اين صورت بهتر و بيشتر و عالىتر در صدد تكميل رفقاى سلوكى خود بر مىآيد . آيا وى كه در زمان حياتش با آن سعه و گسترش ، مراقب و مواظب حال رفقا در خواب و بيدارى ، در حضور و پنهان ، در غيب و عيان ، در سفر و حضر بود ، با آنكه گرفتار عالم طبع و بدن و طبيعت بود ، بعد از مرگش كه مسلّما تجرّدش قويتر و احاطه‌اش افزونتر و علمش فراوانتر است ، بهتر و بيشتر رفقا را اداره نمىكند ؟ ! در اين صورت رجوع به غير انصارى ، هتك حرم انصارى و شكستن حريم اوست كه گناهى است نابخشودنى . « 1 » »\r\n\r\nپاسخ اشكال دوّم\r\nدر پاسخ به اين إشكال ، حضرت آقا در دو كتاب « سرّ الفتوح » و « روح مجرّد » توضيح ميدهند كه : شكّى نيست كه همه و همه تكوينا محتاج و ريزه‌خوار عنايات و إفاضات بيكران امام زمان أرواحنا لتراب مقدمه الفدآء هستند و بدون ولايت ايشان هيچكس در مسير إلى الله قدمى از قدم برنميدارد ، و شكّى نيست كه ارواح اولياى الهى هر كدام به قدر سعه و ظرفيّت خود پس از مرگ ، سالكين إلى الله را مدد مىنمايند ؛ ولى آيا در امور تشريعيّه هم مطلب همينطور است ؟ آيا ما براى تشخيص وظيفه عملى خودمان در تك تك مراحل سلوك و عبور از يكايك منازل نفس نيز ميتوانيم به استمداد از باطن حضرت صاحب الأمر سلام الله عليه بسنده نموده و پاسخ سؤالات و حلّ مشكلاتمان را مستقيما از راه اتّصال به باطن ايشان بگيريم ؟ ! آيا در زمانى كه إمام زمان از نظر ما\r\n\r\n\r\n","description":"","footnote":"\r\n( 1 ) « روح مجرّد » ص 42\r\n","page_name":" 254 ","page_number":254},
  {"content":"\r\n\r\nغائبند و به ظاهر دسترسى به ايشان نداريم خداوند متعال راه پيروى و اطاعت و انجام تكاليف را اكتفا به توسّلات باطنيّه قرار داده است ؟ !\r\nحقيقت اين است كه وجود مقدّس امام زمان أرواحنا فداه سراسر كمال و نور ، و از طرف ذات مقدّس ربّ العزّة مُفيض وجود و مُعطى حيات و علم ميباشند ، و در امور تشريعيّه نيز فاعليّت آنحضرت تامّ است ؛ ولى نقص از ماست كه براى بهره گيرى از هدايت تشريعيشان بايد با حواسّ ظاهريّه اتّصال برقرار كنيم كه آن هم در اين زمان بطور معمول ميسور نيست ؛ در حالى كه طىّ اين راه بدون مربّىاى كه انسان بتواند با او تماسّ حاصل كند و پيوسته با وى باشد ، تا راه خير و شرّ و نفع و ضررش و نقاط ضعفش و راه بر طرف نمودن آنها را به دو نشان دهد حاصل نمىشود .\r\nحضرت علّامه در كتاب « روح مجرّد » در توضيح اين حقيقت با بيانى زيبا و رسا ميفرمايند : » درست است كه امام زمان عجّل الله تعالى فرجه الشّريف زنده و حاضر و ناظر به همه أعمال است ، و طبق عقيده و ايمان شيعه داراى ولايت كلّيّه الهيّه است ، و تكوينا و تشريعا در مصدر ولايت و آبشخوار أحكام و جريان امور مىباشد ؛ ولى آيا اين اعتقاد و عقيده بايد راه ما را به استاد ببندد ؟ ! و بدون هيچ دستور و تبعيّتى از ارشادات او در راه سير و سلوك ، خود به مقصد برسيم ؟ ! و فقط و فقط از امام زمان كه غائب از نظر ماست و به صورت ظاهر هم به او دسترسى نداريم استمداد نمائيم ؟ !\r\nچرا ما در سائر امور اين كار را نمىكنيم ؟ ! چرا در خواندن حديث و تفسير و فقه و اصول و تمام علوم شرعيّه از حكمت و اخلاق دنبال استاد مىرويم و بهترين و عالىترين استاد ذى فن را اختيار مىنمائيم و سالهاى سال بلكه يك عمر در تحت تعليم و تدريس او بسر مىبريم ؟ !\r\nاگر وجود امام زمان ما را از استاد بىنياز مىكند ، چرا در اين علوم بىنياز\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nنمىكند ؟ !\r\n. . . امّا حلّ مسأله اينستكه همه امور و شؤون بدست مبارك اوست ولى اين امر ، سنّت اسباب را تعطيل نمىكند . همچنانكه همه امور بدست خداست ، و اين مستلزم تعطيل سلسله اسباب و مسبّبات نيست ؛ زيرا خود اين اسباب و مسبّبات هم تحت احاطه گسترده عالم توحيد و ولايت است .\r\n. . . دنبال استاد رفتن و در تحت سيطره و تربيت وى در آمدن نه آنكه منافاتى با ولايت آن حضرت ندارد بلكه مؤيّد و مُمدّ و امضاء كننده آن نهج و آن طريقه نزول نور از عالم توحيد به اين عالم است .\r\nاگر بىنياز بودن از استاد در علوم معرفتى با منطق شما تمام بود ، لازم بود در جميع صنايع و حِرَف از نجّارى و بنّائى و پزشكى و داروسازى و معدن شناسى و سائر علوم طبيعى مردم بدنبال استاد نروند ، و با توجّه به حيطه عظيمه ولائيّه امام زمان رفع مشاكل خود را بنمايند . . . « 1 » »\r\nدر مورد اكتفا به دستگيرى أرواح مطهّره أولياء سابقين نيز همين محذورات هست . بعلاوه ، اگر بنا بود روح يك نبىّ يا ولىّ الهى پس از مرگ براى هدايت و إرشاد انسان كافى باشد ديگرچه نيازى به تعيين وصىّ و جانشين بود ؟\r\n« چرا رسول خدا صلّى الله عليه و آله اين همه توصيه و سفارش و بيان و خطبه درباره رجوع به حضرت أمير المؤمنين عليه السّلام ايراد فرمود ؟ چرا آن گروه انبوه را در مراجعت از حِجّة الوَداع در هَجير تابستان در جُحْفَه در سرزمين غدير خمّ معطّل كرد و آن خطبه غرّا و شيوا را قرائت فرمود ؟ آيا روح آية الله انصارى قوىتر است يا روح رسول الله ؟ !\r\nچرا أمير المؤمنين عليه السّلام وصيّت به امام حسن مجتبى عليه السّلام\r\n\r\n\r\n","description":"","footnote":"\r\n( 1 ) « روح مجرّد » ص 45 تا ص 47\r\n","page_name":" 256 ","page_number":256},
  {"content":"\r\n\r\nنمود ؟ و چرا هر يك از امامان وصيّت به امام زنده‌اى نمودند ، و تا امروز هم ما قائل به امام زنده هستيم ؟ و برآورده شدن حاجات و توسّلات و تدبير امور عالم به دست ولىّ الله المُطلق الأعظم حجّة بن الحسن العسكرىّ أرواحنا فداه مىباشد ؟ بطوريكه توسّل به هر امام و هر ولىّ متوفّى به آنحضرت بر ميگردد ، و رتق و فتق امور به يد مبارك اوست . چرا هر پيامبرى براى خود جانشين معيّن نمود ؟ كافى بود كه به تمام امّت بگويد : من كه از دنيا رفتم ، روحم قوىتر مىشود ، نفسم مجرّدتر ميگردد ، و بهتر از زمان حيات به درد شما مىرسم و شما را در معارج و مدارج كمال بالا ميبرم . شما حقّ نداريد به أحدى از اعاظم معنوى و روحى امّت من رجوع كنيد ! بلكه دعا كنيد تا من زودتر بميرم و تجرّدم افزون گردد ، تا بهتر و صاف‌تر و پاكيزه‌تر شما را تربيت كنم ! « 1 » »\r\n\r\nاشكال سوّم\r\n« آنچه استاد به انسان تعليم ميدهد ، ظهورات نفس اوست . مگر كسى ميتواند از حيطه نفس خود قدمى فراتر نهد ؟ ! بنابراين تبعيّت از استاد يعنى از افكار و آراء او پيروى نمودن و در راه و طريق نفسانى او جارى شدن » .\r\n\r\nپاسخ اشكال سوّم\r\n« درست است كه هر كس در تبعيّت استاد درآيد ، در راه و مجرى و ممشاى نفس او در مىآيد ؛ ولى اگر خود به خود كارى را بكند از ممشى و مجراى نفس خودش كارى را كرده است ! حال سخن فقط در اين است كه كداميك افضل است و انسان را به مقصود مىرساند ؟\r\nولايت و نفس استاد ، روحانى و ملكوتى است ؛ و نفس سالك راه نرفته آلوده و خراب . اگر در ولايت استاد درآيد نفس استاد در وجود سالك\r\n\r\n\r\n","description":"","footnote":"\r\n( 1 ) همان مصدر ، ص 49 و 50\r\n","page_name":" 257 ","page_number":257},
  {"content":"\r\n\r\nرهبر مىشود ؛ و اگر به اراده و اختيار خود عمل نمايد ، خودش با همين آلودگى رهبر خودش است ؛ و فرض اينست كه : سالك است نه مرد كامل ، راه رو است نه راه رفته ؛ بنابراين خواسته‌هايش طبق نفس امّاره و تسويلات شيطانى است . . .\r\nمعاويه با حُجر بن عَدىّ هيچ فرقى نداشت جز آنكه او به اراده خود مستقلًّا كار ميكرد و اين خود را در تحت تربيت استاد قرار داد » .\r\n\r\nاشكال چهارم\r\n« خداوند به انسان نيروئى داده است كه با آن ميتواند با عالم غيب متّصل شود و حوائج خود را از آنجا اخذ نمايد . از راه مكاشفات بايد انسان به حقائق برسد . فلهذا تبعيّت از علماء هم غلط است » .\r\n\r\nپاسخ اشكال چهارم\r\n« درست است كه خداوند بالغريزه و بالفطره نيروئى در انسان نهاده است كه ميتواند با عالم غيب متّصل شود و رابطه برقرار نمايد ، ولى آيا اين نيرو در جميع مردم عالم بالفعل موجود است ؟ ! و يا بايد در اثر تربيت و تعليم استاد ، اين قابليّت به فعليّت رسد ، و اين استعداد بروز و ظهور نمايد ، و اين غنچه نهفته تو در توى عميق ، شكوفا گردد ؟ !\r\nآيا همه مردم جهان از عالم و عامّى ، عالى و دانى ، داراى اين قدرت هستند كه بتوانند از عالم غيب حقائق را بگيرند ؟ يا نه ! در ميليونها نفر يك نفر هم پيدا نمىشود ؟ ! . . .\r\nراه كسب أحكام در زمان غيبت ، طريقه مألوفه فقهاست . و بايد عامّه مردم از راه تعليم و تعلّم و تدريس و تدرّس و بيان روايات ائمّه معصومين عليهم السّلام أحكام را أخذ كنند و به أعمال و وظائف خود رفتار نمايند . . . و گرنه در كام شيطان فرو رفته و لقمه چربى براى يك بار بلعيدن او مىشوند » .\r\n\r\n","description":"","footnote":"","page_name":" 258 ","page_number":258},
  {"content":"\r\n\r\n\r\nاشكال پنجم\r\nبراى برخى اتّفاق افتاده كه بدون استاد ، راه خدا را پيموده و به مقصد رسيده‌اند ، پس رجوع به استاد از ضروريّات سلوك إلى الله نيست .\r\n« خودِ مرحوم انصارى استاد نداشت . و همه شنيده‌اند كه ميفرمود : من استاد نداشته‌ام و اين راه را بدون مربّى و راهنما پيموده‌ام . و در صورتى كه خود آن مرحوم كه همه شما به استاد بودن و بالأخص به آدم شناس بودن او اعتراف داريد اينچنين بود ، چگونه شما استاد ميخواهيد مگر كاسه از آش داغتر ممكن است » ! ؟\r\n\r\nپاسخ اشكال پنجم\r\nحضرت آقا در پاسخ به اين إشكال ميفرمايند :\r\n« از بيانات حضرت آقاى انصارى استفاده مىشود كه خدمت بزرگانى رسيده‌اند . . . و نزد بعضى از شاگردان مرحوم آية الله حاج ميرزا جواد آقا ملكى تبريزى قَدّس اللهُ تربَته همچون حاج آقا سيّد حسين فاطمى و آقا حاج سيّد محمود رفته و مذاكراتى داشته است .\r\nعلاوه ، طريق آن مرحوم در ابتداى امر صحيح نبوده است . خود ايشان به حقير فرمودند : من كه به قم براى تحصيل مشرّف شدم بنايم مبارزه با اهل عرفان بود و با يك نفر از معروفين همدان كه مدّعى اين مطالب بود سخت در افتاده بودم . چون به قم رفتم مدّتى براى تسخير ارواح و تسخير جنّيان رياضت كشيدم ، ولى خداوند مرحمت فرمود و مرا در ميان راهِ گمراهى نجات داد و به سوى حقّ و حقيقت و عرفان إلهى رهنمائى فرمود . اين خواست خدا بود كه بر اين بنده ضعيف منّت نهاد . و اضافه فرمودند : هر كس با جنّيان سر و كار داشته باشد ، گرچه با مسلمانان آنها باشد ، بالأخره كافر از دنيا خواهد رفت .\r\nميفرمودند : پس از آنكه خداوند مرا نمايانيد كه آن روش غلط است ، و\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nراه حقّ ، عشق به خدا و عبوديّت اوست ، من دست تنها ماندم ، هيچ چاره‌اى نميدانستم . صبحها به كوهها و بيابانها ميرفتم تا غروب آفتاب تنها و تنها . مدّت چهل پنجاه روز بدين منوال متحيّر و سرگردان بودم تا اضطرار به حدّ نهايت رسيد و خواب و خوراك را از من ربود ؛ در اين حال بود كه بارقه رحمت بر دلم خورد و نسيم زلال از عالم ربوبى مرا نوازش داد تا توانستم راه را پيدا كنم .\r\nتازه اين ابتداى پيدا نمودن راه بود كه باب مكاشفات برايشان باز شد ، و بالأخره به مقصد رسيده و داراى توحيد ذاتى الهى شدند .\r\nولى با چه خون دلها و مشكلات كه فقط رفقا و ارادتمندان همدانى ايشان ميدانند . تازه ايشان در عنفوان رشد و كمال روحى و تازه به ثمر نشستن درخت تجرّد تامّ و توحيد كامل يعنى در سنّ 59 سالگى رحلت نمودند ، كه تحقيقا اگر در سلوك خود به استاد كاملى مىرسيدند تمام اين مشكلات را از جلوى راه ايشان برميداشت ، و مرگشان را مانند سائر بزرگان مانند مرحوم آخوند ملّا حسينقلى همدانى و حاج شيخ محمّد بهارى همدانى و آقا حاج ميرزا على آقا قاضى از هفتاد به بالا و هشتاد ميرسانيد .\r\nبهترين دليل بر لزوم استاد اينست كه خود آن مرحوم ميفرمودند : من در قم هر چه دنبال استاد گشتم استاد كامل و واردى را كه به درد من برسد و راه چاره را به من نشان دهد نيافتم ، فلهذا بيچاره شدم ؛ و بيچارگى و اضطرار دست مرا گرفت .\r\nاگر در آن وقت در بلده طيّبه قم استادى را مىيافت بدون تأمّل به او رجوع ميكرد . خود آن مرحوم ميفرمود : در آن هنگام مرحوم آية الله حاج ميرزا جواد آقا از دنيا رحلت نموده بودند . »\r\nو در جاى ديگر ، در شرح اين بيت مثنوى\r\n : غافلى ناگه به ويران گنج يافت * سوى هر ويرانه زان پس مىشتافت \r\n\r\n","description":"","footnote":"","page_name":" 260 ","page_number":260},
  {"content":"\r\n\r\nميفرمايند :\r\n« نبايد گفت : براى برخى اتّفاق افتاده است كه بدون استاد رسيده‌اند و گنج مطلوب را در آغوش كشيده‌اند ؛ اين حكم مانند شخص غافل و نادانى مىماند كه يك بار از روى تصادف در خرابه‌اى گنج پيدا كرد ، از آن به بعد تا آخر عمر سوى هر خرابه و ويرانه‌اى مىرفت تا گنج بيابد ؛ مسكين ندانسته بود كه : در هر ويرانه‌اى گنج نيست . « 1 » »\r\n\r\n\r\n","description":"","footnote":"\r\n( 1 ) مطالب حضرت علّامه درباره افراد مجذوب سالك و اويسى\r\n« الله شناسى » ج 2 ، ص 140 ؛ و در كتاب « سرّ الفتوح » نيز پس از بيان تفصيلى در دفع شبهه عدم نياز به استاد و اثبات ضرورت رجوع به مربّى كامل مىنويسند :\r\n« آرى براى افرادى بطور بسيار بسيار نادر ديده مىشود كه بدون سلوك ، در ابتداء جذبه آنان را ميگيرد و آنان مجذوب انوار جماليّه الهيّه ميگردند و سپس در پرتو همان جذبه خود خداوند ايشان را حركت ميدهد تا به سر منزل مقصود با تلاش و سلوك برسند . ايشان را مجذوب سالك خوانند ، چون پس از جذبه قدم در سلوك مىنهند ؛ بخلاف سائر افراد كه آنان را سالك مجذوب گويند ، چون بعد از مجاهده و سلوك ، جذبه آنان را ميگيرد .\r\nولى دسته اوّل هم در عين حال بعد از جذبه ، براى سلوك نياز به استاد دارند ؛ و براى افرادى بسيار نادر از اين دسته چنان جذبات الهيّه پشت سر هم آمده ، و راه را پيوسته بدانها نشان ميدهد ، و در هر كجا طريقى براى وصول است ، خود خداوند از عالم غيب مىفهماند ؛ آنان بدون استاد ظاهرى راه را طىّ ميكنند و به مقصد ميرسند . اين افراد را اوَيْسى خوانند زيرا همانند اويس قرَنىاند كه بدون ديدار و ملاقات رسول الله راه را طىّ كرد ، و در اثر جذبات الهيّه به مقصد رسيد ، رضوان الله عليه . غالب أنبيآء از اين قبيل بوده‌اند ، يعنى آنان كه بين آنان و پيامبرى ديگر فاصله زمانى بوده و ملاقات حاصل نشده است ، و امامان ما عليهم السّلام از اين قبيل بوده‌اند ؛ صلوات الله و سلامه عليهم اجمعين .\r\nولى هيچگاه انسان نبايد اين خيال را در سر خود بپروراند كه من از زمره مجذوب سالك و از خصوص اويسىها خواهم بود و بدون مراجعه به استاد و در تحت تعليم و تربيت و نظر قرار گرفتن او ، در اثر ورود جذبات و واردات الهيّه راه را طىّ كرده و به مقصود ميرسم ! اين پندارى است باطل ؛ زيرا همانطور كه ذكر شد اين امر به دست سالك نيست ، به دست خدا و به امر خداست ، كه بسيار بسيار به ندرت صورت ميگيرد ، و گرنه سلوكى است كه سالك به خيال حصول جذبه مىكند ؛ و اين سلوك بدون استاد است ، كه داراى خطرات فراوان از ورود امراض گوناگون ، و ماليخوليا ، و جنون و ضعف و نقاهت ، و كوتاه شدن عمر ، و دورى از مجتمع ، و رها كردن كسب و كار و زن و فرزند ، و بالأخره در دام أبالسه انسى و جنّى گرفتار شدن ، و بر اريكه أنانيّت و فرعونيّت تكيه زدن ، و غير ذلك از آفات اين طريق است .\r\n هزار دام به هر گام اين بيابان است * كه از هزار هزاران يكى از آن نرهند « \r\n","page_name":" 261 ","page_number":261},
  {"content":"\r\n\r\n\r\nجمع‌بندى مطالب گذشته\r\nبا توجّه به مطالبى كه گفته شد مهمترين كار در سلوك إلى الله پيدا كردن استاد كامل و سر سپارى به اوست ، تا بتوان بدون دغدغه و نگرانى از انحراف و سقوط ، حركت إلى الله را با عشق و شور و نشاط طى نمود و مدارج كمال را يكى پس از ديگرى به لطف الهى پشت سر گذاشته و از گردنه‌هاى سخت و نفس‌گير به سلامت عبور نموده و از موانع و خطرها و دزدهاى راه كه فراوان هم هستند گذر كرد و سرانجام به حرم امن الهى وارد شد .\r\nپس حركت إلى الله دو قدم اصلى بيش ندارد : پيدا كردن استاد كامل ، و اطاعت مطلق . كه اگر اين دو گام به سلامت و صحّت و با همه شروط و قيود برداشته شود گام سوّم در حرم امن الهى خواهى بود ، إن شآء الله .\r\nو از اينجاست تأكيد بر پيدا كردن استاد كامل از يك سو و تأكيد بر تسليم مطلق در برابر او از سوى ديگر .\r\nآنچه در زندگى مرحوم حضرت علّامه أعلى الله مقامه الشّريف به وضوح به چشم مىخورد تجلّى همين دو مطلب است . و اصولًا خطّ سير زندگى ايشان را همين امر ترسيم مىكند : سفرشان به نجف اشرف ، مراجعت به طهران ، و در نهايت هجرت به مشهد مقدّس همه بر اين اساس شكل مىگيرد . كه در جريان\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nمراجعت به طهران ملاحظه كرديم كه با همه تلخىاى كه بريدن از نجف اشرف برايشان داشته است امّا وقتى رجحان اقامت در طهران را از كلام استاد خود بدست مىآورند بر خلاف ميل باطنى كه براى اقامت هميشگى در نجف داشته‌اند بسرعت اقدام و به طهران مراجعت مىنمايند .\r\nو اين در حالى بوده است كه استاد با صراحت توقّف در نجف را منع نكرده بودند ، و باب توجيه براى ماندن در نجف باز بوده و ايشان ميتوانسته‌اند با عناوين گوناگون خود را به اقامت در نجف اشرف راضى بدارند . ولى تسليم محض استاد بودن ، و او را از خود گذشته و به خدا پيوسته ديدن ، باعث مىشود كه بدون هيچ گونه مصلحت انديشى نظر استاد را بر تشخيص خود ترجيح داده و حركت سلوكى خود را مطابق رأى برتر استاد ادامه دهند .\r\nو صد البتّه بركات فراوان اين مراجعت به طهران و نهايةً هجرت به مشهد را در نشر معارف و تربيت شاگردان به چشم مىبينيم كه تنها گوشه‌اى از ظاهر امر است و از زواياى ديگر غافل هستيم و از ملكوت آن هم بىخبر و چشم بسته ميباشيم .\r\n\r\nدر آستانه بازگشت به طهران\r\nتا اينجا به همراه حضرت آقا از آغاز تولّد و طىّ دوران كودكى و نوجوانى و دوران بلوغ و بالندگى و هجرت به قم و كسب مدارج والاى علمى و عملى و هجرت به شهر عشق و ولايت نجف اشرف و كسب مراتب جديد علمى و معارف إلهيّه ، قدم به قدم بر اساس فرموده‌هاى خودشان پيش آمديم ؛ و اينك سرآغاز فصلى جديد است كه ايشان بايد بدستور مرحوم انصارى به طهران بيايند ، كه خطّ سير زندگيشان را به همان سبك و سياق گذشته برگرفته از لابلاى كلماتشان با هم مرور مىكنيم .\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nدر اين مرحله زندگى حضرت آقا در دو بُعد بسيار مهمّ جاى بررسى و دقّت فراوان دارد :\r\n1 ادامه و پيگيرى امر سلوك إلى الله ؛ و اينكه چگونه اين مسير دشوار و پر تلاطم را در عين فعّاليّتهاى سياسى و اجتماعى طاقت فرسا تحت تربيت اساتيد إلهى خود ادامه داده و به مقصد رسيدند .\r\n2 - فعّاليّتها و تلاش مستمرّ ايشان براى دستيابى به اهداف مقدّس خويش در راستاى تشكيل حكومت اسلام و ترويج معارف إلهى - آن هم به عنوان يكى از شؤون سلوكشان - و اينكه چه مسيرى را انتخاب نموده و با چه مشكلاتى روبرو بوده‌اند و با چه تمهيداتى گردنه‌هاى نفس‌گير راه را پشت سر گذاشته ، از سنگر مهم و كليدى مسجد و از پايگاه رفيع و كار ساز محراب و منبر چه استفاده‌هاى شايانى را برده و نهايةً در رسيدن به اهداف الهى خود در ابعاد مختلف چه موفّقيّت‌هائى را بدست آورده‌اند .\r\nاينك به حول و قوّه خدا طىّ دو فصل جداگانه ابتدا به بررسى اين بُعد پرداخته و سپس نگاهى به استمرار امر سلوكشان خواهيم داشت .\r\n\r\n","description":"","footnote":"","page_name":" 264 ","page_number":264},
  {"content":"\r\n\r\n\r\nفصل پنجم : بازگشت به طهران و تجلّى شخصيّت علمى و عملى و سياسى\r\n\r\n","description":"","footnote":"","page_name":" 265 ","page_number":265},
  {"content":"\r\n . \r\n","description":"","footnote":"","page_name":" 266 ","page_number":266},
  {"content":"\r\n\r\nحضرت آقا كه پس از سالها تحصيل جدّى و مداوم ، در علوم مختلفه حوزوى به درجه اجتهاد نائل آمده و اساتيد بزرگى را در قم و نجف ، دو حوزه غنى و پر بركت شيعه ، تتلمذ نموده ؛ و به لحاظ عرفان نظرى و عملى نيز مراحل بسيارى را پشت سر نهاده و بزرگمردان علم و عمل و خودسازى و تهذيب و تزكيه همچون مرحوم علّامه طباطبائى و حاج شيخ عبّاس قوچانى و حضرت آقاى حدّاد و آية الله انصارى قدّس الله أسرارهم را ادراك نموده و با بزرگانى همچون آية الله آقا شيخ عبّاس طهرانى و آية الله آقا سيّد جمال الدّين گلپايگانى رحمة الله عليهما مراوده‌ها داشته و از محضر پاكشان خوشه‌هاى معرفت چيده و همچون درختى تناور در اوج بالندگى قرار دارند ؛ اينك به امر حضرت حدّاد به اشاره آية الله انصارى بساط خويش را از نجف اشرف جمع مىنمايند و در مركز طهران مستقر ميشوند . وه ! كه چه كار سنگين و طاقت فرسائى !\r\nانسان به ياد رسول خدا صلّى الله عليه و آله و سلّم مىافتد كه در اوج وصل الهى پس از دريافت وحى و تحمّل آن همه فشار ، قدرى در خلوت خانه خود به استراحت و عزلت فرو مىرود كه نهيب الهى فرود مىآيد :    يا أَيُّهَا الْمُدَّثِّرُ ، قُمْ فَأَنْذِرْ    . « اى جامه به خود پيچيده ! برخيز و انسانها را هشدار ده . »\r\nآقا كه اكنون وقت قرار و استقرارش در پايگاه علم علوى و سرمستى از جام مُدام ولاى اوست كه از معارف علمى و عملى خوش بنوشد و خوش\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nبدرخشد و بخرامد و چشم و چراغ حوزه و جمع حوزويان باشد ، به فرمانى به ظاهر عجيب و در باطن پر رمز و راز ، به طهران گسيل مىشود ، تا خود در اين امتثال سنگين و از خود گذرى سخت و امتحان طاقت فرسا در مسير إلى الله ذوب شود و بستر تحوّلات عميق علمى عملى هزاران جان عاشق را مهيّا سازد و با بيان و بَنان ، گفته‌ها و نوشته‌ها ، و با حضور جدّى در عرصه‌هاى مختلف ، مربّى انسانها گردد .\r\nبارى ، خطّ سير زندگى ايشان در طهران ، كه حدود 24 سال از عمر شريفشان را از سالهاى 1377 تا 1400 هجرى قمرى شامل مىشود « 1 » ، در چند محور قابل دقّت است ، كه حتّى الإمكان از كلمات خودشان ، به گوشه‌هائى از آن اشاره مىشود . « 2 »\r\n\r\n« انديشه حكومت اسلامى »\r\nحضرت علّامه رحمة الله عليه در زمانى كه در نجف بودند فكر تشكيل حكومت اسلامى و رهائى از حكومت طاغوت را نه بعنوان يك كار سياسى بلكه بعنوان يك وظيفه الهى شناخته و تعقيب نموده و مبانى علمىاش را تقرير ميكردند . خودشان در اين باره مىنويسند :\r\n» در نجف اشرف هم مجموع ماندنمان هفت سال شد كه در اين مدّت بحث‌هاى ولايت فقيه و بحث‌هاى اجتهادى و مسائل گوناگون پيش آمد و من رساله‌اى درباره وجوب عينى تعيينى نماز جمعه در نجف نوشتم كه الآن موجود است . و بحثهاى ولائى ولايت فقيه و أمثال آن يك بحثهائى است\r\n\r\n\r\n","description":"","footnote":"\r\n( 1 ) « الله شناسى » ج 1 ، ص 11 و ص 19\r\n( 2 ) مطالب اين قسمت ، از كتاب « وظيفه فرد مسلمان در احياى حكومت اسلام » درس اوّل نقل شده است .\r\n","page_name":" 268 ","page_number":268},
  {"content":"\r\n\r\nمخصوص طلبه‌ها ؛ تا اينكه بالأخره براى ما خوب ملموس و مشهود شد كه : خداوند براى عالَم ولىّ و صاحب اختيارى معيّن نموده است ، و اين دستگاه‌هاى ظلم و جور به هيچ وجه من الوجوه داراى اعتبار نيست و سنديّت ندارد ، و خداوند براى ما راهى تعيين نموده و منهاجى معيّن كرده است كه ما بايد خودمان را به آنها برسانيم .\r\nاز اينكه در روايات عديده داريم كه اسلام بر پنج پايه است : نماز و روزه و زكات و حجّ و ولايت ؛ و مَا نُودِىَ بِشَىْءٍ مِثْلَ مَا نُودِىَ بِالْوِلَايَةِ « هيچ چيز اهمّيّتش مثل اهمّيّت ولايت نيست » بر ما روشن شد كه : بر طبق آيات قرآنى و روايات ، امرى كه از همه واجب‌تر است همين تشكيل حكومت اسلامى است .\r\nما مسلمانيم ، نماز ميخوانيم ، روزه مىگيريم ، زكات ميدهيم ، خمس ميدهيم ، حج مىرويم ؛ ولى همه‌اش بىرمق و بىمايه و بىرنگ ، زيرا كه بالاى سر ما پرچم كفر است » .\r\n\r\nجايگاه حكومت اسلامى\r\nدر زمانى كه مبارزه با حكومت طاغوت و تلاش براى تحقّق حكومت اسلام نزد بسيارى از افراد و حتّى برخى عالمان امرى نامطلوب و سياسى كارى تلقّى مىشد ، و برخى كه بيشتر و روشن‌تر فكر ميكردند آن را امرى خوب مىپنداشتند نه ضرورى ، و گروه سوّم آن را وظيفه‌اى لازم در رديف سائر وظايف دينى ميدانستند ؛ معظّمٌ له آن را از اهمّ واجبات و زيربناى تمامى أعمال مىشمردند كه به بركت آن ، اينها نيز قابل قبول ميباشند . خودشان در اين رابطه ميفرمايند :\r\n« خلاصه با آن ترتيب كه طاغوت پيش مىرفت ما ديديم هيچ چاره‌اى نيست مگر اينكه انسان شروع كند به مبارزه با حكومت جور ، تا حكومت عدل را تشكيل دهد . چون تشكيل حكومت اسلامى از أوجب واجبات و از اهمّ\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nفرائض است . براى مثال اگر نماز شما روى جهتى ترك شد آن مقدارى كه چوب مىخوريد كمتر است از اينكه در صدد و اهتمام تشكيل حكومت اسلامى نباشيد ؛ او مقدّم است .\r\nنماز ظهر وقتى قبول است كه انسان در سايه حكومت اسلام باشد ، روزه وقتى قبول است كه انسان در سايه اسلام باشد ، حج وقتى مقبول است كه انسان در سايه اسلام باشد ، و همه چيزها . وقتى انسان در زير پرچم پيغمبر صلّى الله عليه و آله و سلّم است همه أعمال او قبول است . وقتى انسان پيغمبر صلّى الله عليه و آله و سلّم را رها كرد و رفت زير پرچم معاويه و أبو سفيان ، حالا هر چه نماز بخواند ، هر چه روزه بگيرد ، خيلى روشن است كه آن نماز ، نماز نيست . آن نمازى كه أبو سفيان و معاويه بپسندد و امضاء كند نماز نيست ، چون او اصلًا وضعش و مكتبش ضدّ نماز است . او عامل نماز برانداز است ، نه ايجاد كننده نماز » .\r\n\r\nاقدام عملى براى تشكيل حكومت اسلامى\r\nچون معظّمٌ له مبارزه با طاغوت و تشكيل حكومت اسلامى را از اهمّ واجبات ميديدند از همان أوائل بازگشت از نجف اشرف به طهران فعّاليّتهاى خود را در اين رابطه شروع مىكنند ، و در مجالس خصوصى علماء و مجامع عمومى توده مردم با بيانهاى مختلف و مستند به آيات قرآن لزوم مبارزه با حكومت جور و تشكيل حكومت عدل را مطرح مىسازند كه با توجّه به موقعيّت زمانى سالهاى 1377 قمرى و 1336 شمسى كه دوران تثبيت پايه‌هاى حكومت پهلوى و رسميّت شعار جدائى دين از سياست در ديدگاه مردم عادى و حتّى علماء و سياسيّون است ؛ امرى قابل دقّت و توجّه مىباشد ، و البتّه در طول مسير با اعتراض صريح و ضمنى ديگران هم مواجه ميشوند كه اعتنا نمىكنند .\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nدر اين زمينه آورده‌اند :\r\n« بارى به حمد الله كارمان در نجف هم تمام شد و به طهران برگشتيم . در طهران در مجالس و محافل همه‌اش گفتگو از اين بود كه : آخر ، قرآن كه اينطور به ما مىگويد ، پس چرا ما نمىفهميديم ؟\r\nما بايد حكومت اسلامى تشكيل دهيم و نفوذ و سيطره كفر را از سرمان برداريم . حالا مىفهميم . و ما تا به حال قرآن نمىخوانديم ؛ چرا ما اين آيات را نمىخوانديم ؟ چرا نمىفهميديم ؟ چرا به هر كسى مىگوئيم ، مىگويد : اى آقا ! رها كن اين حرفها را . اينها براى زمان دولت امام زمان عليه السّلام است !\r\nحتّى در آن وقتى كه من از نجف برگشته بودم يكى از آقايان معروف و مهمّ طهران آمده بودند ديدن ما ، وقتى كه ما بازديدش رفتيم - خدا رحمتش كند ، مرد بسيار خوب ، بسيار مقدّس ، بسيار صادق ، و خيلى عالم بود - يك قدرى از اين صحبتها كه كرديم ، ايشان گفت : اين حرفها كه مال دولت اسلام است مال حكومت امام زمان عجّل اللهُ فرجَه است ، حرفش را الآن نزن ، اصلًا حرفش را نزن !\r\nبله ، آن بنده خدا روى مقتضيات اعتقادى خودش راست مىگفت . انسان حرفش را نمىتوانست بزند ، اين تصوّر را هم نمىتوانست بكند ، امّا چه بايد كرد ؟ وقتى كه ما ملتزم شديم به اينكه مسلمانيم ، و ملتزم شديم به اينكه نهج ما قرآن است ، و ملتزم شديم و پسنديديم و اين راه را انتخاب كرديم ، غير از اين هم راه ديگرى نيست ، خوب انسان بايد چكار كند ؟ ! لذا در مسجد شروع كرديم از اين آيات قرآن تفسير كردن و بيان كردن و گفتن » .\r\n\r\nمقابله با استبداد و استعمار\r\nدر شرائطى كه كمتر كسى به فكر مبارزه با ظلم و ستم بود ، و اگر هم اعتراض و حركتى مىشد متوجّه منكرهاى جزئى و مفاسد اجتماعى ، اخلاقى\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nبود ، و كسى به مبارزه با ريشه فساد كه حكومت فاسق بود نمىانديشيد يا جرأت آن را نمىكرد ، و بعضا با معلولها مبارزه مىشد و از برخورد با علّتها و علّت اصلى رشد فساد در مردم طفره مىرفتند ؛ حضرت آقا ريشه همه ناهنجارىها را حكومت طاغوت ميدانستند و مبارزه با آن را وظيفه اصلى مىشمردند .\r\nو از اين مهم‌تر - هم در نگرش و هم در عملكرد - پرداختن به مسأله استعمار جهانى بود و اينكه حكومت فاسد پهلوى هم مهره‌اى است از مهره‌هاى شوم استعمار و نوكرى است حلقه به گوش در خدمت كفر جهانى . اگرچه خود را مسلمان مىنامد ، و داعيه حكومت اسلامى هم دارد ولى عملًا سر سپرده كفّار است و در خدمت منافع آنان و در پى نابودى مظاهر اسلام در همه ميدانها .\r\nو اين توجّه به ريشه اساسى دردهاى امّت اسلامى كه به بيرون از مرزهاى جهان اسلام كشيده مىشد ، و ديدن دست‌هاى پيدا و ناپيداى كفر جهانى در سرپا نگهداشتن حكومت پهلوى و حمايت از آن ، همچون سائر حكومت‌هاى دست نشانده استعمار در كشورهاى اسلامى ؛ مطلبى بود كه بسيارى از آن غافل بودند ، يا اگر متوجّه بودند جرأت بيانش را نداشتند ، يا توجيه ميكردند به اين بهانه كه در زمان واحد نبايد خود را با دو جريان داخلى و خارجى درگير ساخت ، اوّل بايد با حكومت شاه قضيّه را حل كرد و سپس به جنگ استعمار رفت .\r\nولى آقا معتقد بودند كه حكومت فاسد پهلوى ابزار اجرائى استعمار كافر است ، و در مبارزه با دشمن ، استبداد و استعمار را بايد با هم كوبيد تا راه براى حكومت اسلام باز شود ، و گرنه در مبارزه با استبداد پيروزى نهائى بدست نخواهد آمد و استعمار كافر با چهره انگليسى ، روسى ، آمريكائى يا هر چهره ديگرى بار ديگر در قالبى ديگر به صحنه باز خواهد گشت و مطامع خويش را دنبال خواهد نمود .\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nايشان در اين راستا با بيانى رسا و قابل فهم براى همگان ، عنوان « پرچم كفر » را مطرح ميكردند كه اگر بالاى سر كسى بود ، سرزمينش هر جا باشد و صورت ظاهرىاش هر چه باشد ، او تحت حكومت جور است . ايشان ميفرمودند :\r\n« . . . ما اگر در مملكت كفر زندگى كنيم ، حالا ميخواهد ايران باشد ، ميخواهد عراق باشد ، ميخواهد مصر باشد ، هر كجا باشد آن پرچم كفرى است كه حاكم است ، يعنى پرچم خارجىها ، و اينها همه نوكر و دست نشانده آنها هستند . آنها مىآيند يك نفر را تطميع مىكنند ، پول ميدهند ، وعده ميدهند ، چنين و چنان ، او هم كودتا مىكند ؛ يك كودتاى معنوى و مادّى ، ظاهرى و باطنى و همه مردم را مىبرد به آنجائى كه دستور دارد ببرد ، امّا زير پرچم كيست ؟ ! حالا هر چه بر پرچم بنويسند لا إله إلّا الله محمّدٌ رسول الله ! امّا اين پرچم انگليسِ كافر است ، پرچم اسلام نيست . . . »\r\nايشان در منابر خود از همان اوّل بناى مبارزه را بر مقابله با استعمار انگليس - كه ريشه استعمارى جهان كفر بود - و عوامل درونىاش قرار دادند ، خودشان ميفرمايند :\r\n« . . . در آن ماه رمضان اوّلى كه بنده در مسجد بعد از اقامه نماز عصر خودم منبر مىرفتم و موعظه مىنمودم ، آن يك ماه مبارك را فقط اختصاص دادم به بحث درباره معارضه و مبارزه با كفّار ؛ و آياتى از قبيل :  لا تَجِدُ قَوْماً يُؤْمِنُونَ بِاللَّهِ وَ الْيَوْمِ الْآخِرِ يُوادُّونَ مَنْ حَادَّ اللَّهَ وَ رَسُولَهُ  « 1 »  ،  و يا آيه :  يا أَيُّهَا الَّذِينَ آمَنُوا لا تَتَّخِذُوا بِطانَةً مِنْ دُونِكُمْ لا يَأْلُونَكُمْ خَبالًا وَدُّوا ما عَنِتُّمْ  « 2 » را\r\n\r\n\r\n","description":"","footnote":"\r\n( 1 ) صدر آيه 22 ، از سوره 58 : المجادلة\r\n( 2 ) قسمتى از آيه 118 ، از سوره 3 : ءَال عمران\r\n","page_name":" 273 ","page_number":273},
  {"content":"\r\n\r\nتوضيح ميدادم .\r\nو نيز در مورد سيطره انگليس و كيفيّت غلبه آنها ، و دار زدن مرحوم مرجع وقت عالم ربّانى آية الله حاج شيخ فضل الله نورى سخن مىگفتم .\r\nبعد از اينكه مجلس تمام شد ، يك سرهنگى كه در آن روز در مسجد حاضر بود و با ما يك نسبتى داشت ، آمد و به من گفت : سيّد از اين حرفها نزن ، زن و بچّه‌دارى ، مىگيرند و مىبرندت ديگر از تو خبرى نمىشود » !\r\n\r\nتفكّر تشكيلاتى و مبارزه منسجم\r\nمرحوم حضرت علّامه از كارهاى احساسى و گذرا بر حذر بودند ، و كارهايشان در همه زمينه‌ها منسجم و برنامه‌ريزى شده بود . در امر مبارزه هم چون از حسّاسيّت بيشترى برخوردار بود ، و از جوانب مختلف ممكن بود مورد هجوم واقع شود ، با دقّت بيشترى به صحنه آمدند . از طرف ديگر نيز كار بايد به گونه‌اى اساسى و ريشه‌اى طرّاحى و پىگيرى مىشد ، تا در يك حركت بنيادين اساس فسادها كه همان حكومت پهلوى و ارباب‌هاى استعماريش بودند مورد تهاجم قرار بگيرند . خود در بيان گوشه‌هائى از اين مرحله ميفرمايند :\r\n« . . . خلاصه تمام فكرمان اين بود كه حالا بايد چكار كنيم ؟ ما بايستى كه كار را از جائى شروع بكنيم كه مؤثّر و درست باشد . چون حساب ، حساب اين نيست كه من بيايم امروز به عيالم امر كنم كه اين كار را بكن يا اين كار را نكن ، با دعوا و يا فلان و يا فلان ، او هم اينجا نكند برود به صورت ديگر آن را انجام دهد ، يا اينكه او بكند امّا فلانى نكند ، يا خواهرش گوش بكند ، برادرش گوش نكند . آن هم يك مسأله و ده مسأله كه نيست ، بلكه بايد كار اساسى باشد .\r\nعينا مانند اينكه شما برويد داخل دكّان كبابى كه بوى كباب همه جا را پر كرده است ، بعد شما هى فوت كنيد ، اين فوت كجا مىرود ؟ دود كباب از يك طرف مىرود و از صد جاى ديگر مىآيد . عينا مانند ساختمانى كه آتش گرفته\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nدود و گاز خفقان‌آميز پيوسته متصاعد مىشود ، فوت فائده ندارد ، بايد حساب اساسى باشد ، با منطق و با روش صحيح و با توجّه تامّ .\r\nبالأخره فكر كرديم ما بايد در درجه اوّل يك عدّه افرادى را با خودمان همراه كنيم كه آنها با ما هم نيّت باشند و در پنهان با هم مجالسى سرّى داشته باشيم .\r\nدر طهران مجموع افرادى كه با ما در اين موضوع در آن وقت همفكر شدند مجموعا شايد ده نفر مىشدند كه يكى از آنها همان عالمى بود كه در اوّل وهله گفتار ما را به سُخريّه ميگرفت و مىگفت : حالا وقت اين حرفها نيست ، ولى بعد خودش از اهل اين جلسه ما شد . يكى از آنها همين مرحوم آقاى حاج شيخ مرتضى مطهّرى بود . يكى آقاى حاج سيّد صدر الدّين جزائرى بود ، يكى آقاى حاج شيخ محمّد باقر آشتيانى بود ، يكى آقاى حاج شيخ جواد فومنى بود ، همان آقاى فومنى كه در خيابان خراسان در مسجد نو اقامه جماعت مىنمود .\r\nخدا رحمتش كند ، يك بار او را زندان كرده بودند من رفتم زندان براى ديدن ايشان ، ولى اجازه ملاقات ندادند ، من يك شيشه عطر دادم به آن واسطه ببرد براى ايشان . بعد از اينكه از زندان آمد بيرون رفتم براى ديدنش ، گفتم : آفرين ! مرحبا ! اين آقا روحش بال باز كرد . برخاست مرا بوسيد و گفت : آقا خدا پدرت را رحمت كند ، خدا مادرت را رحمت كند ؛ من رفته‌ام زندان چه شكنجه‌ها ديده‌ام ، و چه مصيبت‌ها كشيده‌ام ، ولى هر كس مىآيد ديدن من به من مىگويد : اصلًا آقا چرا اين كارها را مىكنى ؟ ! اين زمان موقع اين حرفها نيست ، انسان بايد تقيّه كند ، مشت بر نيشتر كوفتن غلط است و فلان . تو در ميان تمام اينها ، به من مىگوئى : آفرين ! بارك الله كه اين كارها را كردى !\r\nو بالأخره اين مرد بزرگ كه از راستان و صادقان و غيرتمندان بود و بسيار\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nزحمت كشيد ، از غصّه دق كرد . بله اينقدر اذيّتش كردند و ملامتش نمودند كه دق كرد و يَرَقان گرفت و در بيمارستان بازرگانان فوت كرد . خدا رحمتش كند ، او مرد خيلى متعصّبى بود ، خيلى با فهم بود ، خيلى غيور بود » .\r\n\r\nرعايت مسائل امنيّتى\r\nمؤمن هميشه براى دفع حكومت جور و تحقّق حكومت عدل الهى ، در حال جهاد است ، ولى هرگز از هوشيارى و دقّت غفلت نمىكند ، نه از جهاد با دشمنان الهى دست مىكشد و نه بىگدار به آب مىزند ؛ البتّه نه آنكه از مرگ و شهادت مىترسد ، بلكه بدانجهت كه كارها ناقص مانده و اهداف پياده نمىشود ، اين مطلب مفاد روايتى است از امام صادق عليه السّلام كه فرمود : المُؤْمِنُ مُجَاهِدٌ ؛ لأَنَّهُ يُجَاهِدُ أعْدَآءَ اللَهِ عَزَّ وَ جَلَّ فِى دَوْلَةِ الْبَاطِلِ بِالتَّقِيَّةِ وَ فِى دَوْلَةِ الْحَقِّ بِالسَّيْفِ . « 1 » « مؤمن هميشه در حال جهاد است ؛ چرا كه در دولت باطل با دشمنان الهى در پوشش تقيّه مىجنگد و در دولت حق با قدرت ظاهرى و شمشير . »\r\nتقيّه بمعنى سكوت و خانه نشينى نيست ؛ بمعنى سپر داشتن و هوشيارانه عمل كردن است . حضرت آقا نيز بر اين اساس كارهاى مبارزاتى خود را در حصار دقيق اصول امنيّتى دنبال ميكردند و سرنخى به دشمن نميدادند ، و على رغم تلاشى كه طاغوت و ساواك در بدست آوردن مدرك و بهانه‌اى به كار مىبَرد و مأمورين منظّم و غير منظّمى را بسيج مىكند ولى ناكام و شكست خورده مىماند .\r\nايشان اين مطلب را در طول مبارزات خود با برنامه‌ريزى دقيقى دنبال ميكردند كه بسيار قابل تأمّل است ؛ خودشان ميفرمايند :\r\n\r\n\r\n","description":"","footnote":"\r\n( 1 ) « بحار الأنوار » ج 64 ، ص 171 ، حديث 3 ، به نقل از « علل الشّرآئع »\r\n","page_name":" 276 ","page_number":276},
  {"content":"\r\n\r\n« بالأخره ما مجالسى داشتيم و در مطالب مورد نظر كار ميكرديم ، البتّه در تقيّه كامل از دولت به تمام معنى ، چون اگر دولت از ارتباط ما مطّلع مىشد كه هيچ ، تمام زحماتمان نقش بر آب بود ! حتّى ما در احمديّه دولاب كه منزل داشتيم ، گرچه تلفن نداشتيم ولى به خاطر همان رفت و آمدها ، اين سازمان امنيّت بى انصاف يك منزل در مقابل منزل ما ساخت و يك نفر را در آنجا نشاند براى كنترل كارهاى ما . و اين غير از آن مُفتّشينى بود كه در مسجد مىآمدند . به چه صورتها و به چه شكل‌ها كه خدا ميداند ! به صورت گدا و مستحقّ ، به صورت فُكلى و دكتر ، به صورت تاجر و مقدّس مآب ، به صورت طلبه و محصّل .\r\nدر اين دانشسراى عالى كه بالاتر از مسجد ما بود چندين نفر از اين محصّلين دانشكده اينها مأمور سازمان امنيّت بودند كه در آن وقت ته ريش داشتند ، تسبيح داشتند ، به قرآن وارد بودند ، مىآمدند مسأله مىپرسيدند ، بعضى اوقات اشكها مىريختند ، گريه ميكردند ؛ توجّه فرموديد !\r\nبعضى از آنها را من نمىشناختم ، واقعا من نمىشناختم ، بعد شناختم . گفتم : خدايا پناه بر تو ! اين آقا محاسن كه دارد ، دانشجو هم هست ، مرتّب هم هست ، اهل قرآن هم هست ، اهل تفسير هم هست ، وقتى هم مىآيد پيش انسان سه چهار تا استخاره مىكند ، استخاره‌هاى با توجّه ، بعد آنوقت بعضى صحبت‌ها مىكند ، از اينطرف و آنطرف ؛ چگونه انسان آنها را بشناسد ؟\r\nمن در خطبه نماز عيد فطر بود كه وقتى خطبه ميخواندم يك بار اشاره به حكومت اسلامى كردم و آيه مباركه :  وَ أُخْرى تُحِبُّونَها نَصْرٌ مِنَ اللَّهِ وَ فَتْحٌ قَرِيبٌ وَ بَشِّرِ الْمُؤْمِنِينَ  را تفسير نمودم كه يكى از دانشجوها حاضر بود و سپس او را شناختم ، بعد از اتمام خطبه آمد و نزد من نشست و گفت : بنابراين مفاد كلمات شما لازم است حكومت اسلام تشكيل شود ، اينك بايد از كجا شروع كنيم ؟ من بخصوص با تمام قوا حاضرم در خدمت شما باشم . چند نفر از رفقاى ما نيز\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nبراى جانفشانى حاضرند ، شما برنامه عمل خود را نشان دهيد ، جلسات خود را معرّفى كنيد تا اين جوانان با جان و دل ملحق شوند .\r\nاين جوان بعدا معلوم شد كه از مأمورين رسمى سازمان امنيّت است . و خداوند تفضّل نمود كه در پاسخ او گفتم : اين خطبه من مطالب كلّى بود ، و گرنه ما سازمان و برنامه‌اى نداريم » .\r\n\r\nاستمرار جلسات سرّى علماء\r\nدولت شاه اگرچه تا حدودى از مرحوم آية الله بروجردى أعلى اللهُ مقامَه حساب مىبرد و فساد و دين ستيزى را نمىتوانست آزادانه و به راحتى اجرا كند ، ولى از زمينه سازى براى اجراى سياستهاى شوم خود پس از رحلت ايشان غافل نبود ؛ و در اين سالها جلسات سرّى مرحوم آقا با بزرگان علماء طهران به جهت تعيين ضرورت مبارزه با حكومت طاغوت و تلاش براى حكومت اسلام استمرار داشت . ميفرمايند « 1 »\r\n« . . . اوضاع دينى خيلى بد و سخت بود و همه مظاهر كفر در مملكت پياده شده بود ، و رو به شدّت و ازدياد مىرفت ، و تسلّط دولت جائره هم به نحو أتمّ و اكمل بود ؛ و ما هيچ چاره‌اى نداشتيم مگر اينكه ارتباط سرّى داشته باشيم با بعضى از علماء كه آنها را دلسوز و غيور و ايثار كننده تشخيص داده بوديم تا بتوانيم با آنها درد دل كنيم .\r\nدر طهران در آن وقت مجموعاً از اين افرادى كه در آن جلسه خصوصى ما شركت داشتند حدّاكثر ده نفر بودند و بعضى اوقات هم كمتر . البتّه علّامه طباطبائى در آن جلسه شركت ميكردند امّا اوقاتى كه از قم به طهران مىآمدند و\r\n\r\n\r\n","description":"","footnote":"\r\n( 1 ) مطالب اين قسمت ، از كتاب « وظيفه فرد مسلمان در احياى حكومت اسلام » درس دوّم نقل شده است .\r\n","page_name":" 278 ","page_number":278},
  {"content":"\r\n\r\nآن هم به ندرت اتّفاق مىافتاد و ليكن بالأخره شركت ميكردند .\r\nيكى ديگر از افراد آن جلسه آقاى حاج سيّد رضىّ شيرازى بودند كه الآن در طهران امام جماعتند و به درس و بحث علمى اشتغال دارند . و نيز آقاى حاج آقا محيى الدّين انوارى كه الآن ظاهرا جزء مجلس خبرگان باشند و ايشان ده سال زندان بودند و در همان اوّل انقلاب آزاد شدند . البتّه در اوّل حكم اعدام ايشان صادر شده بود كه بعدا تنازل به پانزده سال زندان شد . و آقاى حاج شيخ بهاء الدّين صدوقى همدانى ، و آقاى حاج شيخ محمّد تقى جعفرى . انصافا افراد پاك سيرت و عالم و مؤمن و متديّن و متعهّد و استوار بودند . همچنين آقاى حاج سيّد محمّد على سِبط و حاج سيّد صدر الدّين جزائرى و آقازاده محترمشان و آقاى حاج ميرزا محمّد باقر آشتيانى ، كه از علماى با فهم و با ادراك و دلسوز بودند .\r\nما با هم كار ميكرديم و از كارهايمان هيچكس خبر نداشت .\r\nدر آن زمان بر آية الله بروجردى خيلى سخت ميگذشت . يعنى فشار دولت و حكومت خيلى زياد بود . و دربار به تمام معنى مانند گازانبر ايشان را احاطه كرده بود و مجال به ايشان نميداد . و كارهاى غير شرعى در مملكت بسيار انجام ميگرفت كه ايشان متأثّر و ناراحت مىشدند ، تب ميكردند ، دو روز سه روز تب ميكردند و مىافتادند ، بعد پيغام ميدادند به افرادى در طهران مثل صدر الأشراف يا قائم مقام كه از طرف شاه بودند مىآمدند خدمت ايشان و پيغام ميدادند كه اين كار را نكنند . اينها هم افرادى بودند از علماء كه سابقا به لباس روحانيّت ملبّس بودند ولى در زمان پهلوى لباس را خلع و با كت و شلوار و شاپو در دستگاه حكومتى كار ميكردند . اينها نماز خوان و روزه‌گير بودند ، محاسن هم داشتند ، و ليكن دربارى و دستگاهى بودند ، و حلقه‌هائى بودند كه بين علماء و حكومت واسطه مىشدند . امّا مرحوم آية الله بروجردى هم كه در\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nهر موضوع جزئى نمىخواست و نمىتوانست آنها را احضار كند و پيغام دهد . . .\r\nو خلاصه دستگاه به تمام معنى الكلمه يگانه چشم ترسى كه داشت از ايشان بود ، كه زيادتر از اين دست به كار نمىزد . ولى نقشه‌هائى داشتند كه به مجرّد ارتحال ايشان نقشه‌ها را عملى كنند ، يعنى منتظر مردن ايشان بودند . بالأخص بهائىها كه نفوذشان زياد شده بود ميخواستند مملكت را تبديل به كشور بهائى بكنند و زنهاى بهائى را بياورند روى كار و وزير كنند و وكيل كنند ، و رؤساى ادارات را بهائى كنند . و خلاصه همانطور كه در لبنان يك دولت صهيونيست و اسرائيلى تشكيل داده بودند اينجا ( ايران ) را هم ميخواستند يك مملكت رسمى بهائى كنند و تمام قدرت در دست آنها باشد ، و معلوم است كه بهائىها و يهودىهاى صهيونيزم همه از يك ريشه‌اند و يك مرام دارند .\r\nحتّى در همانوقت هم كه بعضىها به هم تلگراف مىزدند و تلفن ميكردند و مىگفتند : آخر تو چرا اين كار را نكردى ؟ او علنا جواب ميداد : آخر اين مرد هنوز زنده است و نمىگذارد ما اين كار را بكنيم . بگذار بميرد ، ما كارمان را شروع مىكنيم .\r\nبعضى به آية الله بروجردى مىگفتند : شما كه تا اين سرحد از أعمال شاه و دربار و دار و دسته‌اش ناراحتيد چرا براى برداشتن او إقدام نمىكنيد ؟ ايشان در پاسخ مىگفتند : برداشتن اين پسره براى ما سهل است ، و ليكن طرف ما آمريكاست » .\r\n\r\nرحلت آية الله بروجردى و تشديد حركات فاسد شاه\r\nپس از ارتحال حضرت آية الله بروجردى ، حركات شاه در قالبى جديد در راستاى دين ستيزى تشديد مىشود ؛ خلأ مرجعيّتِ واحد احساس مىشود ، و عالمان دلسوز با احساس مسؤوليّتى سنگين‌تر به ميدان مىآيند و در نتيجه آن جلسات سرّى قبلى عالمان برجسته طهران نمود و ظهور خارجى پيدا مىكند .\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nحضرت آقا چنين بيان مىكنند :\r\n« بارى در ماه شوّال 1380 . . . آية الله بروجردى رحمة الله عليه به رحمت خدا رفتند و يك چند ماهى بيشتر نگذشت كه آنها شروع كردند به كارها و نقشه‌هاى خودشان .\r\nدر آن وقت اسدالله علم نخست وزير بود و مجلس هم تشكيل نمىشد ، يعنى تعطيل بود . همان هيئت وزراء كه زير نظر علم بودند يك تصويب‌نامه‌اى به امضاء رساندند و دادند براى اجراء . تصويب‌نامه راجع به انجمنهاى ايالتى و ولايتى بود ، انجمنهائى كه در هر شهرستانى تشكيل ميدهند كه افرادى را انتخاب كنند براى اداره امور آن ايالت و ولايت . در اين تصويب‌نامه سه جهت خيلى مهمّ بود كه عمده غرض از اين تصويبنامه هم همين سه جهت بود :\r\nاوّل اينكه : تا آن وقت كه اين انجمنهاى ايالتى و ولايتى در شهرها برقرار مىشد ، افراد منتخِب و منتخَب مسلمان بودند . يعنى قيد اسلام در قانون اساسى آمده بود . چون منتخَبين افرادى هستند كه امور مملكت را در دست دارند ، لذا بايد مسلمان باشند . منتخِب هم بايد مسلمان باشد . اينها قيد اسلام را زدند و گفتند : منتخِب و منتخَب با هر دينى باشد مانعى ندارد ؛ بهائى يا يهودى يا مسلمان ، از اقلّيّت‌هاى رسمى باشد يا از اقلّيّت‌هاى غير رسمى ، هر چه .\r\nدوّم : سوگند به قرآن بود . چون در قانون چنين بود كه هر كس وارد مىشود بايد به قرآن سوگند بخورد بر اينكه خيانت نكند . اينها سوگند به قرآن را زدند و آن را سوگند به كتاب آسمانى كردند . گفتند فلان بهائى هم مىآيد قسم مىخورد به كتاب « بيان » يا كتاب « ايقان » ، اينها هم كتاب آسمانى است .\r\nسوّم : دخول زنها بود كه تا آن وقت زنها به هيچ وجه در انجمنهاى ايالتى و ولايتى شركت نداشتند ، اينها زنها را هم شركت دادند . و معلوم بود كه اينها دلشان براى زنها كه نمىسوخت بلكه ميخواستند از اين راه ، زنهايى مثل\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nهمان فرّخ‌رو پارسا كه مدّتى وزير فرهنگ بود و أمثال آنها را بياورند و رئيس شهربانى و رئيس شهردارى يا استاندار كنند ، و اين ادارات به اين وضع بگذرد .\r\nاين سه تغيير ، اصل غرض از اين تصويب‌نامه بود . و عرض شد بعد از رحلت آية الله بروجردى به فاصله كوتاهى اين تصويب‌نامه را درست كردند و ارائه دادند » .\r\n\r\nاوّلين اقدام رسمى و علنى : إعلاميّه علماء و روحانيّون طهران\r\n« ما در طهران در آن جلسه‌اى كه داشتيم يك اعلاميّه‌اى داديم به نام « اعلاميّه علماء و روحانيّون طهران » كه با امضاء افراد اصلى جلسه و چند نفر ديگرى از علماء منتشر شد . اين اعلاميّه را جناب محترم آقاى حاج شيخ على دوانى در كتاب « نهضت دو ماهه روحانيّون ايران » درج كردند . و بعدا هم ايشان كتابى بنام « نهضت روحانيّون ايران » در ده جلد نوشتند و باز اين اعلاميّه را در جلد سوّم صفحه 53 و 54 آورده‌اند ، و ما از اينجا براى شما ميخوانيم :\r\n« اعلاميّه علماء و روحانيّون طهران به تاريخ 24 جمادى الاولى سنه 1382\r\nمطابق : 2 / 8 / 1341\r\nبسم الله الرّحمن الرّحيم\r\nمردان و زنان مسلمان ايران !\r\nآشفتگىها و پريشانىها بر احدى پوشيده نيست ، همه جا مظاهر فساد اخلاق ، فقر ، هرج و مرج و هر گونه اعمال نامشروع مشهود است . دين و دنيا هر دو در آخرين درجات انحطاط قرار دارد و همه روزه بار بيشترى از بلا و درد بر دوش مردم ستمديده گذاشته مىشود .\r\nاخيرا زمزمه ديگرى ايجاد كرده با تصويب‌نامه انجمنهاى ايالتى و ولايتى و شركت دادن بانوان ، نغمه نوينى آغاز مىكنند . ملّت ايران ! ما در صدد اين نيستيم كه درباره موادّ اين تصويب‌نامه گفتگو كنيم و از نظر دين مقدّس اسلام\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nسخنى بگوئيم ، زيرا با توجّه به تذكّرات آقايان أعلام و مراجع ، مطلبى مخفى نمانده است ، بلكه ميخواهيم بپرسيم :\r\nمگر دولت ميتواند با تصويب‌نامه قانون بگذراند ؟ مگر با نبودن نمايندگان واقعى مردم ميتوان براى سرنوشت يك ملّت قانون گذرانيد ؟ اين عمل در دنيا عمل ظالمانه‌اى است كه افرادى در پناه قدرت شخصى بخواهند سرنوشت ملّتى را تغيير دهند ، و يا فرضا دستورات مذهبى و اصول مسلّمه و قوانين موضوعه آن را تبديل نمايند .\r\nكسانى كه ذيل اين ورقه را امضاء مىكنند و نامشان را در زير اين اعلاميّه مشاهده مىكنيد اميد است از زمره خدمتگزاران صديق دين بوده باشند كه با هيچ دسته و جمعيّت رابطه بخصوصى نداشته و نسبت به تمام افراد مسلمان با چشم برادرى مىنگرند ، و شايد هر كس ما را بشناسد با همين وصف بشناسد . و ما مقصودى از اين گفتار جز خيرخواهى و بيان حقيقت نداريم .\r\nالبتّه با توجّهات حضرت بارى تعالى شأنُه و عنايات خاصّه حضرت ولىّ عصر أرواحنا له الفدآء مردمى هستند كه به اهمّيّت و حسّاسيّت موقع پى برده ، به وظائف دينى و انسانى خود عمل نمايند . خداى متعال همه را در راه رشد و صلاح هدايت فرمايد .\r\nو السّلام على مَن اتّبعَ الهُدى . »\r\nدر زير اين اعلاميّه چند امضا هست كه البتّه زياد هم نيست ، از جمله امضاء بنده است : محمّد حسين الحسينىّ الطّهرانىّ .\r\nالبتّه در اين اعلاميّه يك جمله‌اى هم اضافه بود و آن اين بود كه : « كيست به اين دايگان مهربان‌تر از مادر بگويد : شما بر كدام اساس ، حقّ دخالت در امور مردم را داريد و سرنوشت آنها را در دست گرفته‌ايد ؟ » امّا بعضى از رفقاى ما گفتند كه اين ديگر خيلى تند مىشود ، آنوقت ممكن است خيلى عواقب وخيم داشته باشد .\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nاين اعلاميّه را ملاحظه مىكنيد كه خطاب به دولت و رئيس و وزراء و أمثالهم نيست ، بلكه راجع به اصل كار است . اين جمله را ملاحظه كنيد ، ببينيد : « اين عمل در دنيا عمل ظالمانه‌اى است كه افرادى در پناه قدرت شخصى بخواهند سرنوشت ملّتى را تغيير دهند » .\r\n\r\nاقدامات اساسى و كليدى\r\nدر قضيّه انجمنهاى ايالتى و ولايتى كه اوّلين تجربه رو در روئى علماء با دولت پس از رحلت آية الله بروجردى است و نهايةً هم با پيروزى علماء و عقب نشينى دولت تمام مىشود ، اگرچه پيروزى زودگذرى است و انقلاب به اصطلاح سفيد شاه و ملّت به صحنه مىآيد ؛ ولى نكات فراوانى معلوم مىشود كه مهمترين آن عبارت است از وجود غيرت دينى در مردم مسلمان ايران ، و آمادگى براى تلاش و ايثار ، و حسّاسيّت علماء بر حفظ ارزشهاى اسلامى و برخورد با اقدامات ضدّ دينى حكومت شاه و مبارزه با آن .\r\nحضرت آقا روى مطلب اخير بسيار حسّاس بوده و در رابطه با موضعگيرى علماء خيلى دقّت داشتند كه بين آنان وحدت كلمه بر قرار باشد و به همين جهت براى هماهنگى آنان تلاش مىنمودند ، خودشان به گوشه‌اى از اين حركت اشاره مىنمايند :\r\n« . . . در ضمن با آقايان ديگر هم در ارتباط بوديم با جناب آية الله ميلانى ، و آية الله آخوند ملّا على همدانى ، و بعضى از علماء ديگر مثل مرحوم آية الله صدوقى در يزد كه ايشان خيلى فعّاليّت ميكرد و كارهايشان خيلى خوب بود . مرحوم آية الله دستغيب هم در شيراز از رفقاى ما بود ، خيلى زحمت مىكشيد . همچنين آية الله سيّد محمّد على قاضى در تبريز و همچنين آية الله آقا عزّالدّين زنجانى كه الآن در مشهد هستند ، ايشان هم در زنجان بودند و عليه دستگاه خوب كار ميكردند و دو ماه هم زندان رفتند . خيلى اينها زحمت كشيدند . و\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nخلاصه با هر يك از روحانيّون كه ما در ايران سلام و عليك داشتيم بوسيلهء كاغذ اينها را با يكديگر مرتبط ميكرديم .\r\nچون اين خيلى مهم بود كه روحانيّون سرشناس با همديگر در « تعيين هدف » و « كيفيّت حركت » همگام باشند .\r\nالبتّه افرادى هم پيدا مىشدند كه كار شكنى ميكردند ، و خسته ميكردند و نَفَس انسان را مىگرفتند ، امّا ما رنج و تعبِ برخورد با آنها را تحمّل ميكرديم ، ما وظيفه خودمان را انجام ميداديم .\r\n\r\n« همكارى جدّى و نزديك با حضرت آية الله خمينى ( ره ) »\r\nدر اوّلين برخورد علماء با دولت پس از رحلت مرحوم آية الله بروجردى ، بيش از همه رهبر فقيد انقلاب مرحوم آية الله خمينى رضوان الله عليه محكم و جدّى به صحنه آمدند ؛ و حضرت آقا كه مرد حق بودند و بىهوا و هوس و پىگير جريانها ، به خوبى اين معنى را دريافتند و با شاخص شدنِ ايشان براى زعامتِ حركت ، ايشان را تأييد و حمايت فرمودند . خودشان ميفرمايند :\r\n« . . . آية الله خمينى كه تلگراف به شاه كردند علاوه بر اين تلگراف يك اعلاميّه هم دادند كه به زودى در طهران منتشر شد و شايد همان ساعتهاى اوّل بود كه بدست ما رسيد . من يك كاغذى براى ايشان نوشتم به عنوان تأييد و تشكّر . حتّى اين آيه را هم بالايش نوشتم كه :  ما نَنْسَخْ مِنْ آيَةٍ أَوْ نُنْسِها نَأْتِ بِخَيْرٍ مِنْها أَوْ مِثْلِها  . كه مفادش اين است : با نبودن آية الله بروجردى ما نبايد متأثّر باشيم ؛ خداوند هر آيتى را بردارد يك آيه‌اى مثل او يا بهتر از او را مىآورد . و إن شآء الله شما كارتان را بكنيد و نگرانى نداشته باشيد . . . ايشان هم براى ما جوابى نوشتند و تشكّر كردند . . . »\r\nحضرت آقا نسبت به تعابيرى كه در اعلاميّه‌ها به كار برده مىشد خيلى\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nحسّاس و دقيق بودند كه بازتاب منفى نداشته باشد ، مخصوصا اعلاميّه‌هاى مرحوم آية الله خمينى كه در سطح وسيعى پخش مىشد و بيش از ديگران مطرح بود . فلذا در اين زمينه نيز دقيق و پىگير بودند و با نامه‌هاى مفصّل يا گفتگوى حضورى با ايشان ، موارد لازم را متذكّر مىشدند كه خودشان به چند مورد ، من جمله در مورد تعابيرى كه راجع به زنان به كار مىرود و ديگر راجع به به كار بردن لفظ روحانيّون اشاره ميفرمايند .\r\nالبتّه اين گفت و شنودها و تبادل آراء بين ايشان و رهبر فقيد انقلاب رحمة الله عليه فراوان بوده و نحوه ارتباط هم بخاطر شرائط سخت آن روز و خفقان حاكم ، دشوار ، ولى بهر صورت اين ارتباطها برقرار بوده كه حضرت آقا به گوشه‌هائى از آن اشاره ميفرمايند كه حاوى أسرارى است :\r\n« البتّه موضوعات خيلى زياد است ، بيش از اينهاست . ما در اوّل كه براى ايشان كاغذ مىنوشتيم بوسيلهء پست مىفرستاديم ؛ بعد ديديم كه پست خطر دارد ، لذا وقتى كاغذ مىنوشتيم به وسيله افرادى از همين رفقاى خودمان آن را مىرسانديم دست ايشان . و ايشان هم به كاغذهاى ما يك عنايت خاصّى داشتند ، مطالعه ميكردند ، و جواب را هم مىنوشتند .\r\nو بعد به جائى رسيد كه ديگر نوشتن كاغذ هم بر بنده خطرى شد . يعنى اگر يكى از اين كاغذها بدست كسى مىافتاد عواقب خيلى وخيمى داشت . لذا من اين كاغذهائى كه مىنوشتم ميدادم ماشين ميكردند ، با امضاى مستعارى كه بين بنده و بين ايشان بود و هيچكس هم نميدانست ؛ فقط يك كاغذ ماشين كرده بدست ايشان مىرسيد . يادم مىآيد يك مرتبه يك كاغذى نوشتم كه 4 - 5 صفحه شد و آن را داديم آقاى آقا سيّد عبد الصّاحب ( سيّد على اكبر حسينى ) . . . ايشان كاغذهاى ما را ماشين ميكردند و براى ايشان مىفرستادند . »\r\nمرحوم آية الله خمينى هم روى اين ارتباطات خيلى دقيق و حسّاس بودند .\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nو پس از مطالعه نامه‌هاى ايشان به گونه‌اى عمل ميكردند كه هيچ ردّ پايى از آقا در ميان نباشد . چرا كه آقا مثل آية الله خمينى مصونيّت مرجعيّتى نداشتند و با بر ملا شدن مطلب به راحتى با ايشان برخورد خشن مىشد و پىگيرى مبارزات نيمه كاره مىماند . ايشان از اين حسّاسيّت آية الله خمينى چنين خبر ميدهند :\r\n« مرحوم حاج آقا مصطفى خمينى براى بعضى از دوستان ما در نجف اشرف گفته بودند : پدرم در قم هر وقت در ميان نوشته‌ها كاغذهاى فلان كس را مىيافت با دست خود امضاى زير آن را پاره ميكرد كه اگر احيانا بدست دستگاه و سازمان برسد خطرى را ايجاد نكند »\r\n\r\nاستمرار نهضت و تداوم همكارىها\r\nبارى ، حركت علماء در قضيّه انجمنهاى ايالتى و ولايتى موفّق و پيروز مىشود و دولت عقب نشينى مىكند و لغو مصوّبه خود را إعلام ميدارد و جشن پيروزى برگزار مىشود . و رهبر انقلاب رسما در سخنرانى خود در تاريخ رجب 1382 ( مطابق با 11 / 9 / 1341 شمسى ) كه به مناسبت آغاز دروس حوزه پس از پايان غائله داشتند ، ضمن تشريح مسائل و حوادث گذشته و انحصار حجّيّت در قوانين اسلام و لزوم حفظ هوشيارى نسبت به آينده ، با تشكّر از مردم و حوزه‌ها ، اهانت به دولت را ممنوع و پايان ماجرا را إعلام و نصيحت نمودند كه : دچار غرور نشويد : « حقّ اينكه به دولت ناسزا گفته شود ، نيست . شما بزرگتر از اين هستيد كه حرفى كه مناسب شما نيست بزنيد . از امروز مشغول كار خودمان هستيم . . . از اين به بعد مشغول تحصيل باشيم كه از همه عبادات بزرگتر است إن كانَ القلبُ مُخلصًا ؛ باز اگر ديديم شيطانى از خارج متوجّه مملكت ما شد ، ما همين هستيم و دولت همان و ملّت همان . . . » « 1 »\r\n\r\n\r\n","description":"","footnote":"\r\n( 1 ) « صحيفه نور » ج 1 ، ص 120 ؛ و « بررسى و تحليلى از نهضت امام خمينى » ج 1 ، ص 202\r\n","page_name":" 287 ","page_number":287},
  {"content":"\r\n\r\nالبتّه دولت در اين ميانه بىكار نيست و با برنامه‌ريزى بيشتر براى اسلام زدائى و محو ارزشهاى الهى به طرّاحى مخفيانه پرداخته و با قدرت نظامى و ضرب و شتم مردم ، قضيّه انقلاب سفيد و به اصطلاح انقلاب شاه و مردم را به صحنه مىآورد كه مبارزات علماء در سطح ديگرى شروع مىشود . نمونه‌اى از ارتباط حضرت آقا با مرحوم آية الله خمينى را در اين قسمت از زبان خودشان مىشنويم كه به برخى مذاكرات مهم و زيربنائى اشاره مىكنند :\r\n« . . . بله ما ديديم كه خيلى بد شد و تمام آن زحمات را اينها با حقّه‌بازى از بين بردند و البتّه اين كار چند ماهى طول كشيد .\r\nيك روز ماه رمضان بود ما با يكى از رفقا گفتيم برويم قم . برويم آنجا ببينيم آخر آقايان در چه وضعى هستند ؟ و چه تصميمى دارند ؟ ما با آن دوستمان كه از علماء بود و الآن هم حيات دارد و ديگر پير شده است رفتيم قم و منزل جناب محترم آقاى آقا سيّد هادى روحانى كه باجناق ماست و منزلشان نزديك منزل آية الله خمينى بود رفتيم . آنجا افطار كرديم و بعد از نماز مغرب و عشاء و افطار رفتيم منزل آية الله خمينى ، و از اينطرف و آن طرف گفتگو كرديم كه : بالأخره حالا كه چه ؟ حالا چه ميخواهيد بكنيد ؟\r\nگفتند : شما مىگوئيد ما چكار بكنيم ؟ بله چكار بكنيم ؟\r\nمن عرض كردم : خوب حالا كه آنها آمده‌اند و فشار آورده‌اند و كارهايشان تمام شد ، ما نبايد بنشينيم ؛ همانطور كه آنها نقشه‌اى كشيدند ما هم بايد از يك راه ديگر وارد شويم . اين كه نمىشود .\r\nگفتند : بله ، شما بگوئيد چكار بكنيم ؟\r\nگفتم : آخر مگر قرآن نمىگويد :\r\n وَعَدَ اللَّهُ الَّذِينَ آمَنُوا مِنْكُمْ وَ عَمِلُوا الصَّالِحاتِ لَيَسْتَخْلِفَنَّهُمْ فِي الْأَرْضِ  ( خدا وعده داده به كسانى كه ايمان مىآورند و عمل صالح انجام مىدهند كه\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nآنها را در روى زمين خليفه كند ) ؟\r\nگفتند : آقا اين مربوط به  آمَنُوا وَ عَمِلُوا الصَّالِحاتِ *  است ! به ما چه مربوط ؟\r\nعرض كردم : آقا ، ما مَجازش را مىگيريم ، به همين مجاز ، به همين مجاز ، خداوند بزرگ است ، شايد او به نظر لطف خودش به حقيقت قبول كند . شما مشغول شويد إن شآء الله مردم هم كمك مىكنند .\r\nچون در آن وقت ايشان در واقع شاخص شده بودند و اعلاميّه‌هاى مهمّى صادر ميكردند . البتّه اعلاميّه‌هاى آية الله گلپايگانى هم خيلى متين ، قوى و خوب بود ، ولى آن شور و هيجانى كه در اعلاميّه‌هاى آية الله خمينى بود در اعلاميّه‌هاى ايشان نبود . و اعلاميّه‌هاى ديگران هم غالبا بسيط و خيلى ساده بود ، ولى اعلاميّه‌هاى آية الله خمينى جاندار و شورانگيز بود .\r\nلذا گفتند : خوب شما بگوئيد من چه قسمى اعلاميّه بنويسم ؟\r\nنظر ايشان اين بود كه اوّلًا بايد به تربيت و تهذيب روحانيّون پرداخت ، و سپس به تربيت و تعليم مردم . و ميفرمودند : تا كار روحانيّت سر و سامان نگيرد و روحانيّون مهذَّب نشوند نمىتوان مردم را ترغيب و تحريص نمود .\r\nمن گفتم : شما اعلاميّه‌ها را بعنوان مسلمانها بنويسيد ؛ كه اى مسلمانها شما كه اهل اين مملكتيد ، بيائيد و قيام كنيد . شما ننويسيد روحانيّون چنين و چنان ؛ روحانيّونى كه ما الآن داريم ، من و شما ميدانيم كه بعضى از آنها فاسد هستند و خود شما هم قبول داريد . آن روحانى كه مثلًا رفته در نجف اشرف درس خوانده و چهل سال در آن تابستانهاى گرم آن گرد و غبار كشنده را خورده و روزها رفته در ته سرداب چهل پله‌اى درس خوانده و مطالعه كرده براى اينكه يك روز رئيس بشود براى آنكه يك روز آقا بشود امروز نمىآيد تمام امر را براى خدا لِلّه و فى الله به دست شما بدهد ! چهل سال بحث كرده ، درس خوانده ،\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nزحمت كشيده ، داد و بيداد كرده براى رياست نه براى خدا .\r\nهمه را نمىگويم ؛ امّا افرادى اينطورى هستند . آنها به هيچ وجه من الوجوه حاضر نيستند براى حق حاضر بشوند . شما نمىتوانيد الآن روحانيّون را اصلاح كنيد بعد برويد سراغ ديگران . ( ايشان ميفرمود اوّل بايد روحانيّت را اصلاح كرد ) نه شما نمىتوانيد اين كار را بكنيد . روحانيّون به شما مجال نميدهند . آن كسى كه ساليان متمادى با آن مرارتها زحمت كشيده كه الآن بشود فرمانده او نمىآيد فرمان خدا را بپذيرد . نفس وى أبدا خشوع نمىكند و زير بار حق در صورتى كه با شخصيّت او تنافى داشته باشد نمىرود ؛ أبدا نمىرود !\r\nآية الله خمينى گفتند : پس چه كنيم ؟\r\nگفتم : شما اعلان عمومى بدهيد . بگوئيد : اى مسلمانها ! اى زنها ! اى مردها !\r\nهر مسلمانى كه خود را مسلمان ميداند اين ندا به گوش او ميرسد و حركت مىكند . شما از كجا ميدانيد افراد گهنكار از آن گونه روحانيها به خدا نزديكتر نباشند ؟\r\nاين دخترها و پسرهاى آلوده به مقتضاى برنامه‌هاى غلط اينطور بار آمده‌اند . آنها تربيت نشده‌اند . و چه بسا در حال گناه هم در خود يك حال انفعالى داشته باشند ، حالِ توبه‌اى داشته باشند كه من كار بدى مىكنم . آن رقّاصه سينما در خانواده‌اى بار آمده است كه نماز و روزه نبوده ، شرب خمر بوده است . سپس به مدرسه رفته و از روى تربيت‌هاى ناصالح اينطور شده است . و چه بسا در انديشه خود منفعل و انتظار استماع صيحه حق و توبه‌اى را دارد ؛ ولى آن روحانى كه براى رياست درس خوانده مىگويد همه كارهاى من صحيح است ، همه كارهاى من مورد رضاى خداست ؛ آيا او به خدا نزديكتر است يا اين ؟\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nشما ندا را بنام اسلام بلند كنيد ، همه پشتيبان شما هستند ، ما هم كمك مىكنيم . و الآن شما شاخص هستيد ؛ مردم به اين ندا همه پاسخ ميدهند و مىآيند زير اين پرچم .\r\nآرى ، نزديك دو ساعت گفتگوى ما طول كشيد . و آن شب ماه رمضان ، تابستان هم بود ؛ مجلس ما تقريبا تا ساعت يازده طول كشيد . . . و بعد بلند شديم و خداحافظى كرديم » .\r\n\r\nاوج گيرى نهضت و تلاش جدّى براى بسيج علماء\r\nتقابل علماء با دولت طاغوتى تشديد مىشود و حضرت آية الله خمينى رضوان الله عليه جلودارى نهضت را به عهده گرفته و حوادث فراوانى پيش مىآيد . سرانجام ماه محرّم فرا ميرسد و نهضت با نام و ياد امام حسين عليه السّلام وسعت ديگرى مىيابد و تقريبا تمامى مجالس امام حسين عليه السّلام در راستاى انقلاب واقع ميشوند . رهبر كبير انقلاب در عصر عاشوراء در مدرسه فيضيّه سخنرانى بسيار پر شور و افشاگرانه‌اى نموده و مستقيما شاه را مورد سرزنش قرار داده و محكوم مىكنند ، و به شدّت اسرائيل و آمريكا را مىكوبند ، كه به همين جهت سحرگاه دوازدهم محرّم دستگير مىشوند . مردم در اعتراض به دستگيرى ايشان قيام مىكنند و كشتار مردم توسّط دولت ، نهضت را خونين مىسازد و مقدّمات اعدام آية الله خمينى طرّاحى مىشود . حضرت آقا تلاش‌هائى دارند ، و برخى را بيان فرموده‌اند كه بسيار بكر و قابل دقّت است :\r\n« . . . قضيّه مدرسه فيضيّه پيش آمد و ايشان آن خطابه خيلى عجيب و تاريخى را در مدرسه فيضيّه ايراد كردند .\r\nسخنران قبل از خطابه را ما از طهران فرستاديم او از اقوام ما بود ، و الآن هم حيات دارد . و او هم نطق كوبنده‌اى كرد و بعد از آن سخنرانى مخفى شد . سازمان امنيّت تمام شهرهاى ايران را جستجو كرد تا ايشان را پيدا كند ،\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nنتوانست . كه اگر دستش مىرسيد چكارش ميكرد ، خدا ميداند .\r\nآية الله خمينى را بگيرند حبس مىكنند ، امّا ايشان را كه يك منبرى معمولى است خدا ميداند چه شكنجه‌ها بر او وارد مىآورند . لذا اين آقا سه ماه تمام در يك اطاق در يكى از دهات طهران با لباس مبدّل مخفيانه زندگى ميكرد ، و سازمانيها كه تمام جاها را گشتند ، گفتند : يا مرده يا از سرحدّ فرار كرده . . .\r\nبله ، خطابه آية الله خمينى در عصر عاشورا در مدرسه فيضيّه خطابه خيلى عجيبى بود كه نوارش را براى ما به طهران آوردند .\r\nاين خطابه عصر روز عاشوراء دهم محرّم مصادف با سيزده خرداد بود . و ايشان را در سحر دوازده محرّم مطابق پانزده خرداد از قم گرفتند و آوردند براى طهران .\r\nو در هر شهرستانى افرادى كه مشخّص بودند و مشغول كار بودند همه را گرفتند . . .\r\nآرى آية الله خمينى را گرفتند و بردند براى عشرت آباد و ما هم در طهران بوديم و جريان پانزده خرداد يعنى دوازدهم محرّم ( من پانزده خرداد نمىگويم ) پيش آمد كه در طهران چه خبر شد ! و نيز در شهرستانها و ورامين و قم . . . ، إلى ما شآء الله . . . خيلى كشتند . . .\r\nبالأخره آية الله خمينى را آوردند براى زندانى . و ما ديديم ، خوب چه كنيم ؟ حالا بايد چكار بكنيم ؟ ما از اين مرد حمايت كرديم ، و تمام كارهاى ايشان با مشورت ما بوده و خلاصه با معيّت بوده ، و الآن بردند ؛ و ما بايد براى خلاصى ايشان تا آخرين مرحله و با تمام قدرت و توان كار كنيم .\r\nخانه ما در آن وقت تلفن نداشت ، لذا برخاستم آمدم در منزل يكى از اقوام كه تلفن بود و شروع كردم به تلفن كردن . فقط و فقط كارم آن روز تا شب تلفن كردن بود ، به هر جائى كه فكر كنيد .\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nچون در طهران اين طور تصميم گرفتيم كه علماى طهران همه در يك جا جمع بشوند و بروند خودشان را به شهربانى معرّفى كنند و بگويند كه : آية الله خمينى تنها نيست ، ما همه با او هستيم . هر جرمى كه او دارد ما هم با او هستيم ، او تنها نيست . ما همه با همديگر يكى ميباشيم .\r\nحالا اين علماء را بايد جمع كنيم . لذا بعضىها را كه تلفن نداشتند با فرستادن افراد خبر كرديم ، و بعضىها هم كه تلفن داشتند شروع كرديم به تلفن كردن به آنها . و آن قدر آن روز تلفن كرديم كه من نميدانم سيصد تا شد چهارصد تا شد ، نميدانم . . .\r\nتلفن‌ها انجام شد . همه علماء طهران انصافا اهمّيّت دادند . و حتّى بزرگانشان مثل آية الله حاج شيخ محمّد تقى آملى رحمة الله عليه ، آية الله آقاى آشتيانى ، آية الله حاج سيّد صدر الدّين جزائرى ، و آية الله حاج سيّد محمّد على سبط كه از افراد جلسه خود ما بودند و همكارىهاى مستقيم داشتند ، و ديگران از علماى سرشناس و طراز اوّل طهران ، همه حاضر شدند كه در آن مجمع شركت كنند . تمام آقايان بنا شد كه در منزل آقاى حاج سيّد آقاى خلخالى در خيابان خراسان جمع بشوند و مجتمعا بروند از آنجا براى شهربانى و خودشان را معرّفى كنند مبنى بر اينكه ما با ايشان هستيم ، و ايشان تنها نيستند .\r\nاين قرارها روز دوازدهم محرّم بود ، و بنا شد حدود ساعت ده صبح فردا سيزدهم محرّم همه جمع بشويم و برويم براى شهربانى ، و بنده هم بايد بمانم و آخر بروم بدانها ملحق شوم ؛ چون تمام اين كارها ، تمام اين نقشه‌كشىها زير سر بنده بود .\r\nفردا صبح اين آقايان همه جمع مىشوند . . . ما هم كه ديگر آماده بوديم كه برويم و معلوم نبود كه چه وقت برميگرديم ، اصلًا برميگرديم يا برنمىگرديم ! ما\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nهم گفتيم كه حمّام را در آن منزل گرم كردند كه برويم غسل هم بكنيم كه اگر رفتيم و ما را هم تيرباران كردند با حال انابه و توبه به سوى حضرت حقّ متعال باشد و غسلى را كرده باشيم . . . ما ديگر آماده براى حركت بوديم كه يك مرتبه خبر آمد كه از طرف شهربانى آمده‌اند و تمام آقايانى را كه در منزل آقاى حاج سيّد آقاى خلخالى اجتماع كرده‌اند گرفتند و بردند شهربانى . ريختند توى خانه و بردند شهربانى ! چطور ؟\r\nبعدا گفتند كه آقاى سيّد صادق شريعتمدارى كه از حضّار آن مجلس بوده است يك تلفنى از همان منزل به منزل آقاى شريعتمدارى در قم كرده و در تلفن به ايشان گفته كه مثلًا ما در اينجا جمع هستيم و يك ربع يا نيم ساعت ديگر بايد حركت كنيم . حالا تلفن منزل آقاى شريعتمدارى كنترل بود يا هر چه ، بالأخره دستگاه از آن تلفن اطّلاع پيدا كرده و فورا تمام آن منزل را سرهنگ‌ها و نظاميان محاصره مىكنند . و مىگويند سرهنگها با مسلسل آمدند بالاى پشت بام و آقايان علماء هم نشسته‌اند در اطاقها ، دور تا دور ، سرهنگها مىگويند چه خبر است ؟ چرا جمع شده‌ايد ؟ اينجا توطئه كرده‌ايد ؟\r\nاينها مىگويند : نه ، ما توطئه نكرديم ، نه شمشير داريم ، نه تير داريم ، و نه حمله‌اى ميخواستيم بكنيم ! بالأخره مىگويند : بيائيد برويم شهربانى . اينها مىگويند : خودمان جمع شده‌ايم تا بيائيم شهربانى . . . همه را مىريزند در كاميون . و با چند تا كاميون مىبرند براى شهربانى . . . بعد مىگويند : شما براى چه توطئه كرديد ؟ ايشان مىگويند : ما ميخواستيم بيائيم و خودمان را معرّفى كنيم كه : آية الله خمينى تنها نيست ، شما خيال نكنيد او تنها است .\r\nامّا شهربانى يكى يكى از اين افراد را استنطاق مىكنند و بعد به اينها مىگويند : آقا بلند شو برو خانه‌ات ؛ ما آن را كه مجرم مىشناسيم مىگيريم نه آن كسى كه بگويد من مجرمم . بعد بعضى را رها مىكنند و بعضى را هم\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nنگه ميدارند ؛ يك شب ، دو شب ، سه شب و بعضىها را تا چند هفته . . .\r\nبالأخره آية الله خمينى را بردند براى عشرت آباد ، و اين كار ما به جائى نرسيد ؛ امّا فقط كارى را كه كرد اين بود كه از اعدام سريع و محاكمه صحرائى آية الله خمينى جلوگيرى شد » .\r\n\r\nتلاش گسترده براى جلوگيرى از اعدام رهبر كبير انقلاب\r\nدولت طاغوتى براى نابودى رهبرى نهضت ، زمينه سازى براى اعدام آية الله خمينى را در رسانه‌هاى گروهى آغاز نموده و به جو سازى و غوغا سالارى مىپردازد . و البتّه حركاتى در مقابل اين جريان انجام مىشود كه ثمره چندانى ندارد ، و حضرت علّامه در اين صحنه تلاشى وسيع و مُثمِر ثمر را شروع و پىگيرى مىنمايند كه به گوشه‌اى از اين مرحله چنين اشاره مىكنند : « 1 »\r\n« . . . بارى ، اينها تصميم جدّى داشتند بر اعدام آية الله خمينى . يك مجالس و محافلى در طهران اين طرف و آن طرف تشكيل مىشد و ليكن اينها مُنتج نتيجه‌اى نبود و آنقدر قوى نبود كه بتواند از اعدام جلوگيرى كند . ما ديديم كه چكار بايد بكنيم كه ايشان را از اعدام خلاص كنيم ؟\r\nتحقيقات اينطرف و آنطرف بالأخره به اينجا منتهى شد كه گفتند : فقط يك راه هست و بس ، و آن اين است كه ايشان به مرجعيّت مسلمين شناخته بشوند . زيرا كه طبق قانون ، مرجع مصونيّت دارد . و اگر به مرجعيّت شناخته بشوند از نقطه نظر قانون دستگاه و ساواك نمىتوانند حكم كنند هر چه هم پرونده مىخواهند درست كنند .\r\nگفتيم : حالا مرجعيّت را به چه قسم برايشان ثابت كنيم ؟ زيد بنويسد ،\r\n\r\n\r\n","description":"","footnote":"\r\n( 1 ) مطالب ، از اين قسمت به بعد در درس سوّم « وظيفه فرد مسلمان در إحياى حكومت اسلام » موجود است .\r\n","page_name":" 295 ","page_number":295},
  {"content":"\r\n\r\nعمرو بنويسد اينكه تنها كافى نيست . گفتيم تمام علماء ايران از تمام شهرستانها از هر جائى آن عالم درجه اوّلش آنها بيايند در طهران و در مجلسى با همديگر اجتماعى داشته باشند و همگى تصويب كنند كه آية الله خمينى مرجع است . لذا كاغذ نوشتيم به همه نقاط : به آية الله ميلانى در مشهد ، به آية الله صدوقى در يزد ، به آية الله خادمى و آية الله حاج آقا رحيم ارباب و شمس آبادى در اصفهان ، به آية الله آقا سيّد محمّد على قاضى در تبريز ، به آقا سيّد حسن بحرالعلوم و آقا سيّد محمود ضيابرى در رشت ، به آية الله آخوند ملّا على همدانى در همدان ، و ايشان كه اصلًا در اين مسائل شركت نمىكرد و خيلى خيلى محتاط بود ، وقتى كاغذ بنده را برده بودند و ايشان خوانده بود ( چون با ما يك مقدارى سابقه داشتند ) گفته بودند : خيلى خطّ خوبى است . بعد گفته بودند : انشائش هم خيلى خوبست . بعد آن آقائى كه نامه را برده بود گفته بود : خوب جواب چيست ؟ شما اجابت مىكنيد ؟ تشريف مىآوريد يا نه ؟ گفته بودند : من براى معالجه چشمم بايد بروم طهران . بعنوان معالجه چشم ! ( مىترسيدند اينها ، آخر شما نميدانيد چه خبرها بوده ؛ نه اينكه بخواهم ايشان را تخطئه كنم . ) خلاصه ايشان هم بعنوان معالجه چشم آمدند طهران و در آن مجلس هم شركت كردند .\r\nو همچنين از اهواز آية الله آقا سيّد على رامهرمزى بودند .\r\nاينها همه آمدند و از سائر شهرستانها هم به همين منوال تدريجا آمدند . . . و علماى قم هم آمدند و در باغى نزديك حضرت عبد العظيم منزل گرفتند . آية الله ميلانى هم در خيابان ولىّ عصر فعلى كه أميريّه سابق بود در يك منزل بزرگى اقامت كردند و علماء در آنجا اجتماع ميكردند و اجتماعشان هم طول كشيد . يعنى يك ماه تقريبا اينها در طهران ماندند و ملاقاتها داشتند و مجالس و محافلى داشتند . و خيلى هم خوب بود ، بسيار خوب بود . مجالس گرم بود .\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nائتلاف بين علماء خيلى خوب بود ، و نتيجه كار هم خوب بود .\r\nو روزها هم مرتّب از طرف دستگاه افرادى مىآمدند و با آنها مذاكره ميكردند و گفتگو داشتند كه اينها را متقاعد كنند ، علماء هم پيغامها ميدادند .\r\nو بالأخره آقايان علماء بعد اللُتَيّا و اللَتى امضاء كردند كه : آية الله خمينى مرجع است . مرجعيّت آية الله خمينى ديگر نگذاشت آنها به مرام و مقصد خود برسند » .\r\n\r\nآزادى آية الله خمينى و ملاقات با ايشان\r\n« . . . آية الله خمينى از آن جهت - الحمد للّه - خلاص شدند ، و بعد از مدّتى ايشان را آزاد كردند و بردند در يكى از خانه‌هاى شخصى كه در خيابان شميران بود ، و بعد هم معلوم شد كه اصلًا آن خانه ، خانه سازمان امنيّت بوده ؛ بىخود گفته بودند : خانه فلان كس است . خانه سازمان امنيّت بوده كه تحت نظر بوده باشد .\r\nو ما هم اطّلاع پيدا كرديم كه ايشان مرخّص شدند ، و هر كس شنيد رفت براى ديدن . ما هم بعد از يكى دو ساعت كه اطّلاع پيدا كرديم با دو بنده‌زادگان خود آقا سيّد محمّد صادق و آقا سيّد محسن ( كه اينها آنوقت بچّه بودند ) رفتيم آنجا و از ايشان ديدن كرديم . و روز ديگر نيز از ايشان ملاقات نموديم . دو روز آنجا بودند . . .\r\nبعد منتقل كردند به قيطريّه از نواحى قلهك طهران . آنجا باز ملاقات ممنوع بود تا سه ماه ديگر ، تا كم كم مقدّمات آزادى ايشان بواسطه إعلام مرجعيّت علماء مجتمع در طهران فراهم شد و ايشان حركت كردند براى قم ، كه مجموعا خود زندان بودن ايشان در عشرت آباد دو ماه طول كشيد و در قيطريّه بودن هم تقريبا دو سه ماه طول كشيد . ولى آن دو ماه زندان اوّل زندان خيلى سخت بود . و گويا سه روز در سلّول بودند كه خودشان گفته بودند كه : اگر يك\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nروز يا دو روز ديگر طول مىكشيد تحقيقا مرده بودم » .\r\n\r\nرمز گرفتار نشدن حضرت آقا به دست ساواك\r\nبا اينكه فعّاليّتهاى حضرت آقا نقش كليدى و محورى داشته و در سطح بالا با مهره‌هاى اصلى و مخصوصا شخص رهبر فقيد انقلاب رحمة الله عليه ارتباط بسيار نزديك و تعيين كننده‌اى داشته‌اند و سپس براى نجات ايشان حركتى وسيع را طرّاحى و اجرا نموده و به لطف الهى به موفّقيّت هم دست مىيابند ، چگونه است كه ايشان گرفتار دستگاه اطّلاعاتى و امنيّتى حكومت نمىشوند و از چشمان ساواك پوشيده مىمانند ؟ با توجّه به اينكه علماى فراوانى دستگير و بازداشت ميگردند ؟\r\nاين مطلبى است حسّاس و قابل توجّه ، و علّت اصلى و واقعى آن در مشيّت الهى و امداد باطنى اولياء الهى بوده است ؛ و در مرتبه اسباب ظاهرى نيز عدم اشتهار ايشان و مراعات نمودن اصول امنيّتى و بهانه به دشمن ندادن و تشكيلاتى كار كردن و دقيق و هوشيار بودن ؛ همانگونه كه خودشان با نگرش زيباى توحيدى خود ، كوتاه و گذرا به آن اشاره ميفرمايند :\r\n« . . . وقتى كه آقاى دستغيب را آزاد كردند من رفتم به ديدن ايشان . ايشان به من گفتند : ما همه‌اش در زندان نگرانى تو را داشتيم ، گفتيم اينها اين بلاها را كه به سر ما آوردند با تو چكار كردند ؟ ! و واقعا نگرانى داشتيم . و آقاى دستغيب ميخواست بگويد كه : تقريبا بيش از اينكه مثلًا ما به درد خودمان ناراحت بوديم به فكر تو بوديم ، و چطور تو را اصلًا نگرفتند ؟ !\r\nگفتم : و الله من نميدانم ! حالا خدا نخواست ، يا اين كارهائى كه ما ميكرديم كارهاى متظاهر نبوده ، نميدانم ؟ چون ما در آن وقت اسمى نداشتيم ، رسمى نداشتيم ، هيچ هيچ . يك امام جماعت ساده‌اى كه مىرفتيم مسجد و مىآمديم . و خطبه‌ها و منبرهائى هم كه خودم ميخواندم ، در تفسير آيات قرآن و\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nبيان أحكام كلّى بود و وظائف عامّه مسلمين را روشن ميكرد . هيچگاه در منبرها و خطابه‌ها به خصوص شخصى حمله نمىشد ، و لهذا بهانه‌اى در دست سازمان امنيّت نبود . و اگر ما ميخواستيم در اين مطالب متظاهر شويم ، ابدا نمىتوانستيم كار كنيم و يك قدم برداريم .\r\nفقط اينها يك مطالبى بود با همين رفقاى خاصّ خودمان كه بوسيلهء كاغذ يا پيغام با هم ارتباط داشتيم و دستگاه نمىتوانست از اينها اطّلاع پيدا كند ، و اگر أحيانا اطّلاعاتى بدست مىآورد يك اطّلاعاتى نبود كه بتواند مثلًا آن را مستمسك كند و ما را تحت تعقيب قرار دهد . تلفن نداشتيم تا كنترل شود ، نامه‌ها را هم با اشخاص مىفرستاديم تا در پست به دست ساواك نيفتد . »\r\nكار دقيق پشت پرده و رعايت اصول صحيح مبارزه با دشمن و رسيدن به هدف با دريافت كمترين خسارتها و ندادن مستمسك به دست دشمن و كار را براى خدا كردن و بدور از ظهور و بروز ، آن قدر در حضرت آقا عالى تجلّى كرده بود كه نه تنها ساواك كه حتّى برخى چهره‌هاى انقلابى هم شناختى از اين اسطوره مبارزه نداشتند و بعضا ايشان را فردى منزوى مىشناختند . خودشان بعنوان نمونه ميفرمايند :\r\n« . . . عجيب است اين آقاى سبزوارى ما كه يكى از افراد فعّال ما بود در همدان ، و تمام اعلاميّه‌هاى ما بدست ايشان تقسيم مىشد . . . يكروز اين آقاى سبزوارى از باب امتحان به يك شخص معروفى كه از طهران رفته بود به همدان و آنجا صحبت كرده بودند از قيام علماى طهران و طرز قيام و إقدام آنها ، بعد به او گفته بود : فلان كس چى ؟ او چكار مىكند ؟ ( و نام مرا برده بود ) آن شخص معروف گفته بود : او را رها كن ! آدم منزوى است به اين كارها كار ندارد . «\r\nهمين جاست كه اين رجل الهى بر اين مطلب تأكيد ميفرمايند ، و آنچه بايد درس گرفت را بيان مىنمايند كه اصولًا هدفشان از بيان اين خاطرات طرح\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nوظيفه فرد مسلمان در احياى حكومت اسلام است ، كه اسم مجموعه اين خاطرات را هم همين نام انتخاب كرده‌اند . با عنايتى خاص ميفرمايند :\r\n« دقّت كرديد ، مسأله خيلى مهمّ است ؛ البتّه همه چيز عنايت پروردگار است ، لطف خداست ، ولى انسان بايد كار خودش را بكند و به دست دشمن بهانه ندهد و بدون جهت خود را گرفتار نكند ، زيرا كه از ادامه فعّاليّت وا مىماند . انسان نبايد كار خودش را إبراز كند ، نبايد سرّ خودش را فاش كند ، بايد كار خودش را بكند آن هم مخفيانه ، و مردم را به آن هدف و مقصد تحريك كند . . . »\r\nالبتّه ساواك هم حسّاس شده و برنامه‌ريزى هم مىنمايد و در سطح وسيعى در اطراف ايشان مأمور گماشته و حتّى خانه‌اى مقابل خانه ايشان قرار ميدهد ولى به لطف الهى و امداد غيبى به نتيجه‌اى نمىرسد . در اشاره‌اى ميفرمايند :\r\n« . . . اين سازمان امنيّت لعنة اللهى هم خيلى روى ما حساب ميكرد ولى هر چه مىگشت چيزى پيدا نمىكرد ، و روى ما خيلى سرمايه گذارى كرد . و حتّى عرض كردم ما آنوقتى كه در احمديّه بوديم يك خانه جلوى خانه ما ساخت و يك نفر را مأمور كنترل كارهاى ما كرد ، ولى چه بدست بياورند از كسى كه ظهور ندارد ؟ . . .\r\nيك مرتبه هم كه بنده را براى سازمان امنيّت احضار كردند اجمالًا گفتند كه : شما جلساتى سابقا داشتيد ، بگوئيد در آن جلسات چه مطالبى مذاكره مىشد ؟ مثل اينكه بعضى از مطالب جلسات خصوصى ما احيانا به گوش آنها رسيده بود » .\r\n\r\nگفتگو درباره آينده نهضت\r\nبه لطف خدا حركت مردم در دفاع از ارزشهاى الهى به نتيجه مىرسد ، و\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nعلماى اسلام و مخصوصا رهبر عظيم الشأن انقلاب حضرت آية الله خمينى در صدر نهضت جاى خود را نشان ميدهند ، و دوست و دشمنِ داخلى و خارجى جهان اسلام اين واقعيّت را ادراك مىكنند . در آن حال و هوا كه كمتر كسى به تعميق حركت مىانديشيده است ، حضرت علّامه آرام و بىسر و صدا بدنبال تحكيم مبانى نهضت بر اساس يك برنامه ريزى بلند بوده و تربيت انسانهاى لايق و كار آمد و متديّن را براى گسترش و اداره امور نهضت و بدست‌گيرى سنگرهاى كليدى در روزهاى نخستين پيروزى و گذر از لحظات بحرانى و طاقت فرسا لازم ميدانستند . و اينها همه را از وظائف مديران اصلى نهضت مخصوصا شخص آية الله خمينى مىشمردند و به همين جهت بدور از هر گونه تعيّن و خود خواهى و در كمال شفقت و دلسوزى ديدارهائى با ايشان انجام ميدهند و بر اين امور تأكيد مىورزند . با تأمّل در خاطرات آن دوران كه به گوشه‌هائى از آن اشاره دارند ؛ درجه اخلاص الهى ، و نهايت همكارى ايشان با رهبر انقلاب رحمة الله عليه ، و ژرف نگريشان در مديريّت نهضت و مسائل مهمّ مبارزاتى بدست مىآيد :\r\n« به حمد الله اين مسائل گذشت ولى بازهم ايشان در قم آزادى و اختيار نداشتند بلكه در كنترل شديد دستگاه بودند . بعضى اوقات خدمتشان مشرّف مىشديم .\r\nدر يكى از شبها به ايشان عرض كردم : ما تا به حال روى اسلام تبليغ ميكرديم ، ولى ديگر از اين به بعد گوئى اسلام در شما متمركز شده است و بايد روى شما كاملًا تبليغ كنيم . حالا بگوئيد ببينيم خلاصه چكار ميخواهيد بكنيد ؟ چه برنامه‌اى داريد ؟ چه نقشه‌اى داريد ؟ با چه ظهور و ابراز شخصيّتى ميخواهيد معرّف اسلام باشيد ؟ بالأخره ما با شما در اين مدّت مشورت داشته‌ايم ، و بايد وضع روشن بشود .\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nمثلًا يك مرتبه بعد از قضيّه مدرسه فيضيّه شايع كردند كه شاه فرار كرده و مثل اينكه اين را عمدا خود آن دستگاه شايع كرده بوده تا اينكه عكس العمل مردم را ببينند چيست . در آن وقت حقير در قم بودم ، به ايشان عرض كردم : خوب اگر الآن شاه رفته باشد جنابعالى چه نقشه‌اى داريد ؟ چه كسى را معيّن مىكنيد ؟ نخست وزير شما كيست ؟ وزرايتان كيستند ؟\r\nايشان گفتند : آقاى حاج سيّد محمّد حسين ! ما در اين راه سُريده‌ايم . ( به اين معنى كه ما كسى را هنوز آماده نكرده‌ايم ، و اين پيش آمدى است كه بدون نقشه قبلى صورت گرفته است . )\r\nدر آن وقت اسدالله علم نخست وزير بود كه تمام اين وقايع در زمان او به وقوع پيوست ، و بهترين كسى كه قبل از او نخست وزير بود همين دكتر على امينى بود كه در آن وقت از افراد سرشناس بود و طبعا مردم ميل داشتند او روى كار بيايد ، و چون افرادى كه از سابق تربيت شده باشند ، متخصّص باشند ، مسلمان باشند ، متديّن باشند ، متعهّد باشند ، و در اين موقع حسّاس كه مثلًا دستگاه سقوط مىكند فورا آنها بيايند و تمام مردم را اداره كنند و با عِرق دينى و غيرت مذهبى كه وجود نداشت ؛ لذا بعضى از آقايان در صحبتهايشان تقاضا داشتند كه عَلَم برود و باز همان دكتر امينى بيايد . قضيّه اينطور بود ، و ما خوب ميدانيم كه دكتر امينى و أمثال او افراد صد در صد مذهبى نبودند . لذا در آن شب خيلى صحبت شد » .\r\n\r\nپيشنهاد حضرت علّامه براى تداوم و موفّقيّت نهضت\r\nيك نكته اساسى آنست كه هميشه بايد در كنار هر مطلبى و نقدى راه حلّى را پيشنهاد نمود و گرنه از بيرون گود فقط بگو مگو كردن چندان دشوار نيست . حضرت آقا از آن كسانى نبودند كه فقط كاستىها را مىبينند ؛ بلكه براى رفع كاستىها نيز طرح و برنامه داشتند . در اين مقطع هم ميدانند كه نهضت\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nفعلى بدون برنامه ريزى و به صورت عكس العملى در برابر مصوّبه انجمنهاى ايالتى و ولايتى پيش آمد ، و سپس حكومت اهداف شوم اسلام ستيزانه خود را به صحنه كشاند و طبعا نهضت هم به مرحله جديدى كشيده شد . ولى گرچه اين براى شروع خوبست امّا براى تداوم حركت ، برنامه‌ريزى و آماده‌سازى افراد و مديران لازم است .\r\nو به همين جهت است كه از طرح و برنامه رهبر فقيد انقلاب كه شاخص حركت بلكه نماد روشنى از اسلام شده‌اند مىپرسند ، و در ادامه مذاكرات طرح پيشنهادى خود را إعلام ميدارند و از آن دفاع مىكنند . ايشان در ادامه خاطرات خود و آن گفتگوهاى زيربنائى آورده‌اند :\r\n« . . . از جمله گفتگوهائى كه بنده با ايشان كردم اين بود كه : الآن شما بايد دو حزب تشكيل بدهيد ؛ يك حزب سرّى و يك حزب علنى :\r\nحزب علنى ، از نقطه نظر اينكه الآن رئيس هستيد ، و به همه مردم إعلام كنيد كه هر كس مسلمان است و طالب اسلام است ميتواند با اين خصوصيّات در اين حزب شركت كند و مشغول فعّاليّت بشود .\r\nو حزب سرّى ، براى آن افرادى كه خودتان سراغ داريد . در همه مملكت افراد متنفّذ و غيور هستند و مىتوانند منشأ اثر باشند و كار بكنند و از آنها انسان ميتواند استفاده كند ، و آنها مىتوانند هر كدامشان در يك جمعيّتى نافذ باشند . در آنجا شما بطور سرّى با آنها ارتباط داشته باشيد .\r\nو در واقع روح آن حزب علنى اين حزب سرّى باشد . و در آن حزب علنى هم هر كس ميخواهد داخل بشود ، ولى روح و اساس در همين حزب سرّى باشد .\r\nايشان گفتند : حزب هيچ به درد نمىخورد ، نه حزب سرّى نه حزب علنى .\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nگفتم : پس چى ؟ گفتند : همينطور مردم را حركت ميدهيم ، و چنين و چنان .\r\nعرض كردم : آقا فردا مجلس تشكيل مىشود ، وقتى وكلا در مجلس بنشينند و قانون بگذرانند ، شما چه قِسم جلوى مجلس را مىگيريد ؟ گفتند : ما مردم را ميفرستيم بروند درِ مجلس را بشكنند و داخل شوند .\r\nعرض كردم : مگر آنها به شما يك چنين اجازه‌اى ميدهند ؟ ! وقتى مجلس باز بشود آنقدر اينها در اطراف تهيّه عِدّه و عُدّه مىكنند كه از صد مترى آنها نمىتوان حركت كرد ؛ آن وقت كه مثل الآن نيست در آن وقت شدّت بيشترى إعمال مىشود .\r\nبايستى حزب تشكيل داد ، و حزب فوائدش چنين است و چنان . بالأخره قدرى از فوائد حزب عرض كردم ، ولى ايشان فرمودند : اصلًا حزب صلاح نيست به هيچ وجه من الوجوه .\r\nعرض كردم : . . . هر قيامى در عالم بدون اساس و تشكيلات ثمر بخش نيست ، زيرا انسان در مقابل كار انجام شده قرار مىگيرد ، و آن وقت صدايش بلند مىشود كه الآن چكار كنم ؟ و امّا اگر با مقدّمات و مقتضيات و دور انديشى و تربيت افراد باشد ، هر اتّفاقى بيفتد فورا برنامه‌اش اجرا مىشود .\r\nو براى حزب فوائد زيادى است :\r\nاوّل اينكه : حزب كه تشكيل مىشود ، همان وقت كه حكومت گرفته نمىشود ، بلكه افرادى به تدريج تربيت ميشوند ، تكامل پيدا مىكنند ، در فنون مختلف متخصّص ميشوند ؛ يكى در اقتصاد ، يكى در دارائى ، يكى در استاندارى ، يكى در شهربانى ؛ و اينها كه از افراد متديّن و متخصّص و غيور انتخاب شده‌اند به كمال خودشان مىرسند . اين يك فائده .\r\nدوّم اينكه : الآن چه بسا از همين افراد به درجه أعلا و اكمل در گوشه و\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nكنار مملكت هستند ، و از دستگاه هم متنفّرند ، ولى شما را نمىشناسند و شما هم آنها را نمىشناسيد ؛ ولى وقتى حزب تشكيل شد اين افراد به اين حزب پيوند پيدا مىكنند ، آنوقت انسان بواسطه اين شناسائى از نيروى آنها ميتواند استفاده بكند . و اگر مثلًا اين حكومت الآن ساقط شد آنوقت فورا اين افراد را كه با تمام خصوصيّات شناخته‌ايد ميتوانيد سر كار قرار دهيد .\r\nو همينطور كه الآن مثلًا حكومت عَلَم با ده وزير سر كار هستند و تمام مملكت در قبضه آنها است و همه مردم را خفه كرده‌اند ، وقتى ما هم ده نفر وزير كار آزموده داشته باشيم و با آن قدرت بيايند روى كار ، يك مرتبه همه مردم به سراغ آنها مىروند ، مهم همان ده نفر است نه عموم جمعيّت .\r\nهر مملكتى كه حكومتش غلبه پيدا مىكند صحبت در همان چند نفر اوّل است كه آنها بايد افرادى باشند تربيت شده و متديّن و متعبّد به حزب خودشان ، هر چه ميخواهد باشد ، بايد نسبت به آن حزب شناسا و متخصّص و دلسوز و علاقمند باشند .\r\nو سوّم اينكه : ما مىبينيم كه الآن دستگاه به تمام معنى الكلمه از ارتباط مىترسد ، از ارتباط خوف دارد . از جمعيّتى كه حركت مىكند اگر هزار نفر باشند ولى با هم ارتباطى نداشته باشند ترس ندارد وحشت ندارد ، امّا دو نفر كه با هم مرتبط باشند مىترسد ، از ارتباط مىترسد ؛ و حزب افراد را ارتباط ميدهد ؛ البتّه آن ارتباط مخفى در درجه اوّل و آن ارتباط علنى در درجه ثانى . و اين ارتباط موجب اين مىشود كه ديگر نتوانند اين شبكه را پاره كنند و خراب كنند ، يا بالأخره اگر هم بخواهند خراب كنند بين اين دسته و آن دسته مبارزه و كشمكش در مىگيرد ، و در نهايت اين افراد متديّن كه اساسشان بر عقيده و اسلام و قرآن است غلبه پيدا مىكنند . گرچه قدرى زمان بيشترى طول بكشد ولى كار اساسىتر است و اين كار بهتر و از خطر هم دور تر است .\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nايشان گفتند : أبدا به هيچ وجه من الوجوه حزب صلاح نيست ، به هيچ وجه من الوجوه اسم حزب را نبايد آورد .\r\nمن عرض كردم : حالا اسم حزب را هم شما نياوريد ؛ بنام مجمع ، جمعيّت ، مجتمع ، هر چه ؛ اسم حزب هم نمىخواهد بياوريد ، ولى مسأله بر همين اساس بايد باشد كه يك عدّه افراد بايد مرتبط باشند در تحت اين عنوان ، كه وقتى شما قيامى مىكنيد او كه در خرّمشهر يا فلان شهر است فورا وظيفه خود را بداند . يا آن عالِم خون دل خورده و زجر كشيده ديگر در أقصى نقاط كشور وظيفه خودش را بداند به تمام معنى الكلمه ، و براى او روشن باشد كه از چه راه بايد وارد كار شود . و در اين صورت كار حل مىشود ، يعنى آن زحماتى كه بعد از انقلابهاى بدون حزب غالبا بر عهده آن جمعيّت گذاشته مىشود با اين مقدّمه ساده برداشته مىشود ، و ديگر انسان دنبال آن نگرانىها نيست » .\r\n\r\nتوجيه نظريّه رهبر انقلاب\r\nعلماى شيعه در طول تاريخ بدنبال انجام وظيفه بوده‌اند ، در اين گفتگو كه گذشت پافشارى حضرت علّامه رضوان الله عليه بر ايجاد يك تشكّل قوى با دو محورِ روى صحنه و پشت صحنه براى اجراى صحيح و كامل مقاصد در طول نهضت و برنامه‌ريزى و تربيت ياران و شناسائى لايق‌ها و بكارگيرى آنان در نهضت و پس از پيروزى را مىبينيم ؛ و از سوى ديگر مقاومت رهبر فقيد انقلاب رحمة الله عليه در برابر ايشان بدليل اينكه هنوز به ضرورت تشكيلات منسجمِ اسم و رسم دار قائل نشده‌اند را مشاهده مىكنيم .\r\nفعلًا در صدد تحليل دو نظريّه و نقد و بررسى هر يك و ميزان موفّقيّت آن دو نيستيم ؛ آنچه در اينجا به عنوان درس و عبرت ميخواهيم متذكّر شويم دو مطلب است :\r\nاوّل : جايگاه رفيع اجتهاد در مرجعيّت شيعه كه محور اساسى انجام\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nوظيفه الهى بر اساس فهم تكليف است .\r\nدوّم : خدا ترسى و تلاش براى تصحيح و توجيه نظر مخاطب .\r\nبا همه مخالفتى كه حضرت آقا نسبت به اداره امر نهضت با شيوه حركت بدون تشكيل حزب دارند و مباحثه را با مرحوم آية الله خمينى مفصّلًا پيگيرى مىنمايند ، ولى باز مىگويند سخن ايشان در مقطعى صحيح است ؛ و بطور كلّى آن را نقد نمىكنند . ايشان پس از بيان اين مطالب ميفرمايند :\r\n« . . . خلاصه عقيده ايشان تشكيل حزب نبود ، و شايد تا آخر هم بر همين اساس فكر ميكردند . البتّه فرمايش ايشان از يك جهت تمام است : از جهت اينكه كسى كه مرجع تمام مسلمين است آنوقت حزبى بنام خودش تشكيل بدهد اين صحيح نيست .\r\nولى تا هنگامى كه مرجعيّت عام و حكومت عام پيدا نكرده و سازمانها و گروههاى ديگر رقيب او هستند و آن رقيبها كار مىكنند - و ما ديديم كه رقيبها چه ضربه‌ها زدند - اين حزب موجب اين مىشود كه آن افراد دلسوز و متخصّص با يكديگر مرتبط شوند و كارهايشان روى ارتباط انجام بگيرد .\r\nاين وزير امروز بخواهد از كار ساقط بشود يا استعفا بدهد يا مريض شود ، پنج نفر ديگر شبيه او موجودند ديگر محتاج نيست كه انسان تأمّل بكند ؛ حزب افراد را مىسازد . و لذا امروز هم در دنيا هر تشكيلاتى كه بر اساس حزب است براى همين جهت است » .\r\n\r\nتثبيت ضرورت تشكيلات\r\nخلأ وجود يك تشكيلات منسجم كه در طول نهضت ، برنامه‌ريزى و سامان امور را عهده‌دار باشد ملموس بود ، و در اوج گيرى نهضت خود را نشان داد ؛ هر چند تشكّل‌هاى جزئى مختلفى در ساماندهى امور فعّاليّت ميكردند . و اين خلأ بيش از پيش در صبح روز پيروزى و نخستين روزهاى فروپاشى حكومت\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nطاغوت به چشم مىخورد ، كه بخاطر نبودن تشكيلات و عدم آگاهى از نيروهاى لايق كاردان و متعبّد ، و نداشتن نيروهاى از پيش ساخته شده ؛ قدرت به دست ملّى گرايانى كه بوئى از حقيقت اسلام نبرده بودند افتاد ، با چهره‌هائى كه هيچ نمودى از تعبّد و تديّن نداشت و خطّ فكرها و خود باختگىهائى كه شرم آور بود ؛ ولى به لطف الهى دستشان زود رو شد و به كنارى رانده شدند ، هر چند از پا ننشسته و از زواياى ديگر سر و گردنى نشان داده زحماتى ايجاد كرده و مىكنند .\r\nبحران خلأ حزب و تشكيلاتى منسجم از جناح ياران اصيل انقلاب ، آنقدر خطرناك بود كه برخى از آنانرا را بحضور رهبر انقلاب كشاند تا مجوّز تشكيل يك حزب اسلامى را دريافت كنند ، كه خود آقا در اين راستا به اشاره‌اى مطلب را پى مىگيرند :\r\n« . . . اتّفاقا وقتى هم كه انقلاب پيروز شد و آية الله خمينى از پاريس تشريف آوردند به طهران و تشكيل حكومت دادند اوّل چيزى كه به ايشان پيشنهاد شد همين تشكيل حزب بود . حاج سيّد محمّد بهشتى رفته بود و الزام كرده بود كه تشكيل حزب بايد بدهيد ! اين مطلب را براى من مرحوم مطهّرى نقل كرد . و آقاى هاشمى رفسنجانى هم بوده و رأى ايشان هم بر تشكيل حزب بوده است .\r\nآية الله خمينى گفته بودند : نه حزب هيچ صلاح نيست ، به هيچ وجه من الوجوه !\r\nآنها اصرار كردند كه : آقا نمىشود ، اصلًا به هيچ وجه بدون حزب برقرارى حكومت امكان ندارد . آية الله خمينى گفتند : خيلى خوب برويد هر كارى ميخواهيد بكنيد ، بكنيد .\r\nو بالأخره اذنى هم كه ايشان براى حزب جمهورى اسلامى دادند به اين كيفيّت بود . و آنها آمدند و تشكيل حزب دادند . »\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nبه راستى هم حزب اگر در آن دوران صحنه گردان نمىشد در خيلى از موارد ضربه‌هاى سنگين به نهضت وارد مىشد . و موفّقيّت‌هاى حزب در شكستن قدرت جريانهاى ضدّ اسلامى را در انتقامى كه با انفجار مركز حزب جمهورى اسلامى نشان دادند ميتوان ديد كه هفتاد و چند نفر را به خاك و خون كشيدند . و اين خود نيز حاكى از دير شكل گرفتن حزب و عدم آگاهى مديران در حفظ ياران و تشكيلات از خطر تروريستها بود .\r\nبارى ، اكنون نيز در فضاى سياسى كشور خلأ كمبود يك حزب مقتدر و متّكى بر ارزشهاى دينى و با تصّدى بزرگانِ مورد قبولِ توده مردم بسيار محسوس است ، و خطرات فقدان آن بارها دامنگير انقلاب شده است . مخصوصا در اين دوران كه هر از چندگاهى تشكّل‌هاى قارچ گونه فضاى سياسى كشور را آلوده و درگير مىنمايند .\r\nالبتّه رهبر فقيد و بزرگ انقلاب آية الله خمينى هم بر اساس تشخيص خود مخالف تحقّق چنين تشكّلى بودند ، و بر اساس باورها و محذورات يا امور ديگرى تشكيل حزب را مضرّ يا لا اقل غير لازم ميديدند .\r\nحضرت آقا هم در طرف مقابل ادامه نهضت را بدون تشكيلات سازمان يافته ، كارى پر خطر و دير ثمر ميدانستند ؛ كه چون سر و كار نهضت با خون و جان مردم است بايد نهايت دقّت و برنامه‌ريزى را انجام داد تا با كمترين ضرر و در كوتاهترين مدّت ممكن به پيروزيهاى بزرگ دست يافت .\r\nبارى ، اين محور ، يكى از اصلىترين مسائلى بود كه بين آقا و ايشان در نحوه پيشبرد و اداره امر نهضت فاصله انداخت ، كه خودشان ميفرمايند :\r\n« . . . على كلّ تقدير يكى از مواردى كه خلاصه نظر بنده با ايشان موافق نبود همين قضيّه حزب بود . »\r\nسپس دو مورد ديگر را نيز كه مورد نظرشان نبوده بيان مىكنند كه هر دو\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nمورد مربوط به مقام اجراء است ، و اشاره مىكنند كه رهبر انقلاب هم در هر دو مورد موافق نبوده‌اند . كه البتّه خود اين دو مورد هم بر اساس نبودن تشكيلات منسجم و برنامه‌ريزى دقيق و حساب شده به بار آمده است .\r\n\r\nيك سؤال\r\nآيا حضرت علّامه كه اين همه تشكيلاتى فكر ميكردند و طرح تأسيس يك تشكيلات عظيم حساب شده را به مرحوم آية الله خمينى ميدادند و اين همه پافشارى ميكردند ، خودشان در مقام عمل تشكيلاتى كار ميكردند ؟\r\nجواب آنست كه : آرى ، ايشان نه تنها در مقام طرح ، مدافع كار تشكيلاتى بودند كه در مقام عمل نيز در محدوده خود گروهى از دوستان يكدل و يك زبان را جمع‌آورى و تربيت نموده و تشكّلى را بىاسم و نشان سامان داده بودند و از همسنگران قديمى خود نيز در آن جمع بهره مىبردند . كه البتّه چون در جايگاه حسّاس رهبر انقلاب رحمة الله عليه نبودند طرّاحى آن تشكّل عظيم را با خصوصيّاتى كه گذشت ، به ايشان پيشنهاد ميكردند . خود در اين رابطه ميفرمايند :\r\n« . . . اينها ( برخى از انقلابيّون ) هم با ما روابطى داشتند و در مواقع خطير كمك‌ها ميكردند و ليكن جزو افراد ما نبودند .\r\n. . . ديگر از افراد بسيار خوب ما آية الله حاج شيخ صدر الدّين حائرى شيرازى بود كه الآن از علماى شيراز هستند ، برادر بزرگ آقاى حاج شيخ محيى الدّين كه امام جمعه شيراز هستند . ايشان هم مرد صادق ، پاك ، خوش فكر ، و دلسوز بود و زندانها كشيد ؛ خيلى زندانهاى سخت ؛ و حتّى همين كسالتى كه چشم بنده پيدا كرد ، دِكُلْمان ( پارگى شبكه ) ، او هم در زندان پيدا كرد . منتهى او را زده بودند و چشمش پاره شده بود كه بعد از اينكه آمدند بيرون عمل كردند ولى عملش فائده نداشت ، و الآن يكى از چشمهايش را از دست داده . ايشان هم الآن حيات دارند ، و بسيار مرد خوب و خوش فكر و\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nغيور و دين دوست و دلسوزى است ، و از ثابتين و المقدّمين است كه :  وَ لا يَخافُونَ  ( فى الله )  لَوْمَةَ لائِمٍ  .\r\nو يكى هم مرحوم آية الله شهيد حاج سيّد عبد الحسين دستغيب بود كه چه شبها و روزها با هم داشتيم ، و چقدر پاك طينت و مجاهدى استوار بود . رحمة الله عليه رحمةً واسعةً » .\r\n\r\nشرط اساسى براى كار تشكيلاتى\r\nو همچنين در نخستين ايّام تبعيد آية الله خمينى به نجف اشرف و در خلأ بوجود آمده ، گروهى از جوانان غيور و جان بر كف به سراغ آقا مىآيند - كه نسبةً در بين رده‌هاى بالاى فكرى عملى نهضت براى بعضىها شناخته شده بودند - و پيشنهاد مديريّت تشكّل خود را به ايشان مىنمايند ، كه ايشان بر يك اصل اساسى و عقلانى تأكيد مىورزند و بعنوان پيش‌شرط مطرح مىكنند ، و چون آنان تا اين حدّ حاضر به همكارى نبوده‌اند اين قضيّه شكل نمىگيرد .\r\nخودشان به اين واقعه چنين اشاره مىكنند :\r\n« . . . در همان ايّام بعضى از جوانان غيور آمدند پيش ما كه ما چنين و چنانيم ، و سر سپرده‌ايم و ميخواهيم داخل افراد خاصّ شما بشويم ، روح ما جان ما فداى دين و قرآن باشد . هر امرى هر فرمانى باشد از شما اطاعت مىكنيم .\r\nچند نفر از آنها هم حيات دارند . يكى از آنها آقاى احمد توكّلى بود . يكى آقاى سيّد حسين محتشمى و ديگر سيّد محمود محتشمى . ( سيّد حسين محتشمى را گفتند پدر همين آقاى محتشمى است كه الآن وزير كشور است . ) اينها خيلى مردمان با فهم و غيور و خوبى بودند بخصوص آقاى سيّد حسين و سيّد محمود محتشمى و آقاى توكّلى كه واقعا فكرشان خوب بود و زحمت هم مىكشيدند . . .\r\nخلاصه آن آقايان كه نزد من آمدند گفتند : ما پنجاه نفريم .\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nمن گفتم : شما مگر نمىخواهيد با ما كار كنيد ؟ گفتند : بله . گفتم : به امر و نهى من هستيد ؟ گفتند : بله ، صد در صد ، هر چه شما بفرمائيد .\r\nگفتم : شما ميدانيد از نتايج اين امر اين است كه آنقدر انسان بايد مطيع باشد كه اگر فى المثل خواستند يكى از خوبان روزگار را يك روز ببرند بالاى دار ، و من بگويم كه شما دفاع نكنيد ! مصلحت نيست كه دست بكارى بزنيد ! آيا حاضر هستيد اين كار را بكنيد ؟ !\r\nگفتند : نه ! اينطور كه شما مىگوئيد دو نفر هم بين ما پنجاه نفر پيدا نمىشود .\r\nگفتم : اگر پيدا نمىشود ، پس كار با ما صحيح نيست . شما كه ميخواهيد بيائيد با من كار بكنيد و مرا امين ميدانيد به تمام معنى ، آنقدر بايد امين بدانيد كه هر چه من مىگويم اطاعت كنيد . اگر بگوئيد : اينجا را من اطاعت مىكنم آنجا را نمىكنم ، اينجا مصلحت است و آنجا مصلحت نيست ؛ اين خطر دارد .\r\n\r\n« حركت معرفتى و تربيتى در سالهاى سرد خفقان »\r\nدر دوران تبعيد رهبر فقيد انقلاب آية الله خمينى رحمة الله عليه و جدائى رهبرى از بدنه نهضت و نبود تشكّل سامان داده شده‌اى كه خطوط را مشخّص و وحدت اجزاى نهضت را تأمين سازد ، جريان نهضت در مقياس‌هاى مختلف و با سرعت‌هاى متفاوت در اقشار گوناگون جامعه با حركتى آرام تعقيب مىشد ؛ و حضرت علّامه أعلى الله مقامه در اين دوران به ساختن افراد لايق از يك سو و نشر معارف الهى در سطح عامّه از سوى ديگر - با استفاده از سنگر محراب و منبر در جلسات تبليغ خصوصى و عمومى - همّت گماشتند ، كه فهرست‌وار به گوشه‌اى از اين دوران ، چنين اشاره ميفرمايند : « 1 »\r\n\r\n\r\n","description":"","footnote":"\r\n( 1 ) « وظيفه فرد مسلمان در احياى حكومت اسلام » درس دوّم\r\n","page_name":" 312 ","page_number":312},
  {"content":"\r\n\r\n« اينجانب در ربيع الثّانى سنه 1377 هجرى قمرى كه از نجف اشرف به طهران مراجعت نمودم ، محلّ كار علمى و نماز جماعت و سخنرانىها و مواعظ و تدريس و بيان مسائل و أحكام و تفسير قرآن كريم را در مسجد قائم خيابان سعدى قرار دادم . و اين مسجدى بود كه در زمان حيات مرحوم والد ساخته شده بود و خود ايشان در آنجا تا آخر نماز ميخواندند و بيان مسائل و أحكام و تفسير مىنمودند ، رحمة الله عليه رحمةً واسعةً .\r\nاينجانب هم مانند مرحوم پدر ، در مسجد هر شب بعد از فريضه عشاء مقدارى از تفسير قرآن ، و در شبهاى جمعه دعاى كميل ، و در شبهاى سه شنبه قرائت قرآن دوره و تجويد بود .\r\nدر ماه‌هاى رمضان نيز بين نماز ظهر و عصر مقدار نيم ساعت بيان مسائل ضرورى و لازم ، و پس از نماز عصر خودم منبر مىرفتم ، و منبر هم طول مىكشيد ، يك ساعت و نيم تا دو ساعت ربع كم .\r\nو در شبهاى اعياد و مواليد مانند شبهاى نيمه شعبان و غدير و ميلاد حضرت رسول اكرم صلّى الله عليه و آله و سلّم و ميلاد حضرت أمير المؤمنين و حضرت سيّد الشّهداء و بعثت رسول خدا و ميلاد حضرت امام حسن مجتبى عليهم السّلام جشن ميگرفتيم و غالباً خودم منبر مىرفتم و سخن مىگفتم . و بالأخص در شبهاى نيمه شعبان و غدير و ميلاد رسول الله و مبعث علاوه بر سخنرانيهاى زنده از تاريخ اسلام و سيره و نهج آن بزرگواران و آشنا نمودن مردم را با وضع و موقعيّت آن زمان‌ها ، و از طليعه ظهور حضرت بقيّة الله الأعظم حجّة بن الحسن العسكرى عجَّل اللهُ فرجَه الشّريف براى تهيّه زمينه مساعد براى ظهور دولتش ، مردم را به تقوى و عمل خير و پاسدارى از قرآن كريم و امر به معروف و نهى از منكر و تشكيل حكومت اسلام و پياده كردن احكام قرآن ؛ و مفاسد و قبائح كردار زشت و خلاف دين و مبارزه با بيداد و كاخ ظلم و\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nبرافراشتن پرچم عدل و داد ، و نظير اين امور تحريص و ترغيب به عمل مىآمد .\r\nو افرادى كه در مسجد قائم تردّد داشتند غالباً از اهالى همان محل نبودند بلكه از راههاى دور مىآمدند ، و مردم با فهم و بصيرت و از جوانان غيور و دين دوست و متديّن و صادق بودند ؛ و تعداد اين افراد بر سكنه بومى و اهالى محل غلبه داشت .\r\nو در روزهاى جمعه سه ساعت به ظهر مانده مجلس قرائت قرآن تشكيل مىشد ؛ و يكساعت و نيم به ظهر مانده تا ظهر خودم براى مردم تفسير و بيان عقائد مىنمودم ، و از مطالب حِكمى و فلسفى و عرفانى زياد گفتگو مىشد . و در رأس ساعت ظهر با تمام جمعيّت كه مسجد را پر ميكرد و صحن حياط را نيز ميگرفت اقامه جماعت مىشد و سپس مردم متفرّق مىشدند .\r\nدر مواقع جشن‌ها و ايّام سوگوارىها مثل ليالى قدر و عاشورا و روز رحلت خاتم الأنبياء صلّى الله عليه و آله و سلّم نيز خطبه و سخنرانى را خود متعهّد مىشدم .\r\nزيرا اوّلًا : با اين مردم حسّاس و غيرتمند و جوانان لايق عنوان برادرى داشتيم ، و خطبه‌ها و مواعظ از روى الزام و تكليف و يا اشتغال به شغلى نبود ؛ فلهذا هم من با آنها مأنوس بودم و هم آنها با بنده .\r\nو ثانيا : غالب وعّاظ نامى در آن اوقات كه افراد محدودى نيز بيش نبودند ، خودشان مجلس داشتند و پذيرفتن دعوت ما براى آنها مشكل بود ، و وعّاظ غير نامى نيز مشكل بود از عهده آن مجلس‌هاى سنگين و عظيم كه از اساتيد دانشگاهها و مديرها و مسؤولين چه بسا افراد كثيرى نيز مىآمدند ، برآيند .\r\nو ثالثا : دعوت نمودن واعظ و سخنران هر چه هم مطلوب و مورد نظر عامّه بود ، ولى معذلك اين نقص را داشت كه آن واعظ به اختيار و اراده خود هر مطلبى را كه ميخواست انتخاب ميكرد ، نه آن مطلبى را كه ما ميخواستيم . و\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nمطلبى را كه بعضى از آنها انتخاب مىنمودند ، در راه و روش ما و در منهج و سيرِ تعليماتى و پيشرفت شاگردان و جوانان ما نبود . فلهذا از يك دهه واعظ دعوت كردن نيز نتيجه كلّى حاصل نمىشد و طرفى بسته نمىشد ، و چه بسا موجب كسالت روحيّه‌ها و افكار و خستگى مىشد .\r\nو اين مسأله ، مسؤوليّت را براى خود بنده زياد نموده بود . زيرا كه حتّى در زمانهاى اخير كه كِبَر سن و نقاهت مزاج هم ضميمه شده بود از عهده خطابه‌ها و موعظه‌ها برآمدن در عيد فطر و قربان و ماه رمضان و سائر ايّام جشن و سوگوارى بسيار سخت شده بود و بنده ناچار بودم خودم از عهده سخنرانى برآيم ، و معلوم است كه در بعضى اوقات به سرحدّ عُسر و حَرج بالغ مىگشت .\r\nاز همه اينها گذشته ، ما ميخواستيم مردم را به اسلام واقعى و حقيقى دعوت كنيم و اين امر موجب تصادم و تزاحم دستگاه حاكمه بود . او ميخواست مردم را سرگرم نگه دارد و از حقيقت و ادراك واقعيّت در پوشش و حجاب بمانند ؛ فلهذا در دعوت كردن وعّاظ ، ما هميشه با متصدّيان امور داخلى و اداره مسجد درگير زد و خورد بوديم ؛ و خدا ميداند من در اين مدّت بيست و چهار سالى كه پس از مراجعت از نجف در طهران با اين افراد سر و كار داشتم با چه مشكلات و مصائب غير قابل تحمّل مواجه بودم .\r\nو ما اينك آن پرونده‌ها را بسته‌ايم و در انتظار روز عدل و موقف حضرت ربّ العزّة ميباشيم تا چه رازها آشكار شود ؟ و چه مسائل از پرده برون افتد » ! ؟\r\n\r\nرمز تداوم فعّاليّت‌هاى معرفتى و تربيتى\r\nبايد توجّه داشت كه دستگاه طاغوت و سازمان امنيّت با حسّاسيّت فراوان نظارت و مراقبت خاصّى نسبت به عالمان فعّال إعمال مىنمود كه حضرت آقا نيز از اين امر مستثنى نبودند ، ولى بعلّت فراست و هوشيارى و كتمان سرّ و دقّت نظر نمىتوانستند از ايشان مدرك و بهانه‌اى بدست آورند . با اينكه ايشان\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nعالمى ساكت و خموش كه حدّأكثر نماز جماعتى اقامه كند نبودند ؛ بلكه در قلب طهران در قالب اقامه نماز جماعت ، و سخنرانىهاى منظّم هفتگى و ماهيانه و ساليانه ، و تدريس و تشريح وظائف دينى مردم و تربيت جوانان ؛ پايگاه حسّاسى را راه اندازى و اداره ميكردند كه صد البتّه از ديد مأموران ساواك كه در چهره‌هاى مختلف ايشان را إحاطه كرده بودند مخفى نمىماند ، ولى به گونه‌اى ظريف عمل مىنمودند كه هيچ مستمسكى بدست ساواك نميدادند . و اين امريست بسيار مهم كه كار را بنحو أحسن انجام دهى و دشمن را هم ناكام بگذارى .\r\nخود ايشان به بيان رمز موفّقيّت و سلامت اين دوران اينچنين پرداخته‌اند :\r\n\r\nامر اوّل : پرهيز از پرداختن به جزئيات و اشخاص\r\n« . . . دو امر بسيار مهم كه با تأييدات و تسديدات حضرت سبحان ، حافظ و نگهدار ما بود يكى اين بود كه : در تمام اين مدّت طولانى ، در منبرها ، در تفسيرها ، در خطبه‌ها ، در بيان تاريخ و سُنَن رسول الله و ائمّه طاهرين سلام الله عليهم أجمعين فقط بيان كلّيّات مىشد ، و از انتقاد و بدگوئى به شخص خاصّى ، هر كه باشد خوددارى مىشد . تفسير آيات درباره جهاد و قيام و حركت و اخلاق رسول الله بيان مىشد ، امّا حمله به شاه و دربار و نخست وزير و وزراء و أمثالهم نمىشد ، زيرا اگر مىشد ما ديگر قادر بر ادامه كار نبوديم و در وهله نخستين نطفه را در رحم عقيم و فاسد ميكردند . فلهذا براى اراده و نيّت تربيت مردم و بالأخص جوانان و ارائه مكتب ، ناچار از بيان كلّيّات و يا تطبيقى كه موجب حمله دستگاه نشود بوديم . و اين امر بسيار مهم بود .\r\nمثلًا در جشن نيمه شعبانى كه در سال « 1 » 1378 در مسجد قائم گرفتيم ، مقدار چهار هزار نسخه از تبريكات نامه به صورت و عبارت زير نوشته و علاوه بر دادن\r\n\r\n\r\n","description":"","footnote":"\r\n( 1 ) حدود سال 1340 هجرى شمسى ؛ دوره‌اى كه اين نمونه حركات از مراكز دينى بسيار اندك ، و در عين حال قابل تأمّل و دقّت است .\r\n","page_name":" 316 ","page_number":316},
  {"content":"\r\n\r\nبه حضّار و واردين و مدعوّين از افراد مهم و سرشناس ، مقدار كثيرى از آن را با پست براى علما و فضلاى نجف و كربلا و كاظمين و بسيارى از علماى ايران در شهرهاى مختلف بعنوان تبريك‌نامه در پاكت خاصّى گذارده و ميفرستاديم :\r\nتبريك‌نامه نيمه شعبان\r\n. . .\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nبسم الله الرّحمن الرّحيم\r\nعيد ميلاد پر افتخار حضرت قائم آل محمّد حجّة بن الحسن المهدىّ العسكرى عجَّل اللهُ فرجَه الشّريف را به تمام مسلمين جهان تبريك عرض مىكنيم .\r\nبار الها ! اين عيد را بر همه مبارك گردان ، روش آنها را نيكو ، دلهاى آنها را زنده فرما ، و در إعلاء كلمه حقّه توحيد و حفظ حريم مقدّس قانون اسلام و رايت عدل ، پيروزى ده .\r\nاللَهُمَّ إنَّا نَرْغَبُ إلَيْكَ فِى دَوْلَةٍ كَرِيمَةٍ تُعِزُّ بِهَا الإسْلَامَ وَ أهْلَهُ وَ تُذِّلُ بِهَا النِّفَاقَ و أَهْلَهُ ، و تَجْعَلُنَا فِيهَا مِنَ الدُّعَاةِ إلَى طَاعَتِكَ وَ الْقَادَةِ إلَى سَبِيلِكَ وَ تَرْزُقُنَا بِهَا كَرامَةَ الدُّنْيَا و الأَخرة .\r\n« بار پروردگارا ما جميع گروه شيعيان با تضرّع و ابتهال به درگاه تو از سويداى دل خواهانيم كه دوره‌اى پسنديده پيش آورى كه در آن دوران ، اسلام و ياورانش را سر بلند فرموده نفاق و پيروانش را ذليل و خوار گردانى ، و ما را از داعيان به فرمانبردارى و از رهبران آنها به راه خودت قرار دهى ، و بدين سبب از مواهب عاليه و نفائس خزانه جودت در دنيا و آخرت روزى ما فرمائى . »\r\nآنچه از مجموعه أخبار و احاديث متواترى كه درباره ظهور حضرت ولىّ عصر أرواح العالمين فداه وارد شده استفاده مىشود آنكه : ظهور آن حضرت در زمانى است كه دنيا پر از جور و ستم شده باشد و در عين حال بايد زمانه استعداد ظهورش را پيدا نموده ياران و ياوران كافى براى يارى و همراهيش حضور بهم رسانند . يعنى در عين حال كه اكثريّتى بسيار انبوه صحنه پهناور گيتى را به ظلم و عدوان تهديد مىكنند ، در قبال آنها اقلّيّتى با ايمان راسخ و عقيده‌اى استوار ، ثابت قدم ، فداكار ، مجاهد ، براى نصرتش آماده گردند ، چنانچه در « احتجاج » ضمن نامه‌اى كه آن حضرت به شيخ مفيد رضوان الله عليه نوشته‌اند\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nاين جهت را متذكّر شده ميفرمايند :\r\nوَ لَوْ أَنَّ أَشْيَاعَنَا وَفَّقَهُمُ اللَهُ لِطَاعَتِهِ ، عَلَى اجْتِمَاعٍ مِنَ الْقُلوبِ فِى الْوَفآءِ بِالْعَهْدِ عَلَيْهِمْ ، لَمَا تَأَخَّرَ عَنْهُمُ اليُمْنُ بِلِقَآئِنَا .\r\n« و اگر شيعيان ما ، كه خداوند آنها را موفّق به طاعتش كند ، با افكار و آراء خود در وفاى عهدى كه به آنان شده است يكدل و يك جهت شوند ، هر آينه يُمن تشرّف آنها به ملاقات ما به تأخير نمىانجامد . »\r\nبنابراين بر جميع عاشقان و دلباختگان ظهورش و تشنگان ماء مَعين و آرزومندان اهتزاز لواى حق و پرچم معدلتش لازمست كه با اراده‌اى متين و فكرى آزاد در راهنمائى مردم به حقائق اسلام و معارف عاليه قرآن مجيد اهتمام نمايند تا رفته رفته جانها زنده و براى نفحات جانفزايش آماده گرديده ، پروردگار منّان ديدگان اهل عالم را به رخسار تابناكش منوّر كند .\r\nاللَهُمَّ كُنْ لِوَلِيِّكَ الْحُجَّةِ بْنِ الْحَسَنِ صَلَوَاتُ اللَهِ عَلَيْهِ وَ عَلَى ءَابَآئِهِ فِى هَذِهِ السَّاعَةِ وَ فِى كُلِّ سَاعَةٍ وَليًّا وَ حَافِظًا وَ قَآئِدًا وَ نَاصِرًا وَ دَلِيلًا وَ عَيْنًا حَتَّى تُسْكِنَهُ أَرْضَكَ طَوْعًا وَ تُمَتِّعَهُ فِيَها طَوِيلًا .\r\nنسألُ اللهَ تعالَى أن يُوفِّقَنا و جميعَ إخوانِنا لِمَا يُحبُّ و يَرضَى .\r\nسيّد محمّد حسين حسينى طهرانى\r\nبا دقّت و توجّه در اين متن ملاحظه ميگردد كه چقدر ما در گشودن راههاى صحيح در قيام و إقدام مردم ، ساعى ، و چنان در آن زمان اختناق ، مجاهده داشته ، و در اين تبريك نامه مطالب بسيار مهم و اساسى و دقيق و قابل تأمّلى را متذكّر شده‌ايم ؛ ولى در عين حال يك دعوت كلّى و دعوت به تهذيب اخلاق و عمل به قرآن و بر پاداشتن و حفظ كلمه حقّه توحيد و حريم مقدّس قانون اسلام ، براى تهيّه بينى و مقدّمه چينى براى ظهور دولت حقّه امام زمان بوده است .\r\nو معلوم است دستگاه نمىتواند بر اين تبريك نامه ايرادى بگيرد و آن را\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nمستمسك گرداند .\r\nو در سال قبل از آن ، يعنى در نيمه شعبان 1377 يعنى درست در 32 سال قبل « 1 » كه اوّلين سال هجرت حقير از نجف اشرف به طهران بود صفحاتى بعنوان تبريك نامه با حاشيه بسيار زيبا و پنج رنگ در چهارده هزار نسخه طبع و در وسط آن به خط بسيار درشت و بسيار زيباى نستعليق عبارت يا حجّة بن الحسن المهدىّ نوشته شده بود ، و در بالاى صفحه عبارت پر معناى اللَهُمَّ إنَّا نَرْغَبُ إلَيْكَ فِى دَوْلَةٍ كَرِيمَةٍ - تا وَ تَرْزُقُنَا بِهَا كَرَامَةَ الدُّنْيَا و الأَخِرَةِ نوشته شده بود و در زير آن ترجمه‌اش به همان طورى كه در تبريك نامه سال 1378 ملاحظه شد . . .\r\nاين چهارده هزار نسخه به طهران عمدةً و به بعضى از شهرستانها توزيع شد ، و از مردم تقاضا كرديم آن را قاب كنند و در دكّانها و حجرات و منازل خود نگاهدارند . الآن در بسيارى از منازل طهران اين قابها به چشم مىخورد .\r\nآيا هيچ شما در معنى و محتواى آن دقّت كرده‌ايد كه چگونه مردم را تحريك به بر پاداشتن حكومت حقّه اسلام مىكند ؟ ولى در قالب ترجمه دعائى كه در شبهاى رمضان ميخوانيم ( دعاى افتتاح ) و در قالب دعائى كه براى فرج حضرت بقيّة الله بايد خوانده شود و بايد آرزوى هر فرد شيعه و مسلمان باشد .\r\nمعلوم است كه دستگاه جائر با اين گونه اقدامات نمىتواند صريحا مخالفت كند ، و زندان كند ، و پرونده جرم تشكيل دهد . آرى تا ميتواند براى جلوگيرى از تشكيل اين گونه مجالس از طريق غير مستقيم كار شكنى مىكند ؛ ما در بعضى از شبهاى جشن بدون جهت ميديديم برق محلّه خاموش مىشود و در مجلس ايجاد سر و صدا و ازدحام غير معمول به عمل مىآيد و نظائر اين امور . و ما تا آخرين وهله‌اى كه آن حكومت جائره بر سر كار بود از اين گونه مخالفتها و\r\n\r\n\r\n","description":"","footnote":"\r\n( 1 ) نسبت به زمان بيان اين مطلب است كه سال 1409 هجرى قمرى باشد .\r\n","page_name":" 320 ","page_number":320},
  {"content":"\r\n\r\nكارشكنىها بقدرى داشتيم كه از حوصله بيان خارج است .\r\nاين تبليغات ما بقدرى روشن و مهيّج و بيدار كننده و در عين حال منطقى و غير قابل ايراد بود كه شنيده شد در يك مجلس جشنى كه در بعثت حضرت خاتم النّبيّين صلّى الله عليه و آله و سلّم در مسجد هدايت خيابان اسلامبول گرفته بودند و بسيار مجلس مهم و با شكوهى بود - در همان مسجدى كه حجّة الإسلام مرحوم حاج سيّد محمود طالقانى رحمة الله عليه اقامه جماعت مىنمودند - يكى از بزرگان آن جماعت كه خود سخنران آنجا بوده است صريحا إعلام كرده بود كه در تمام مساجد طهران نه سرى و نه صدائى از هيچ جا بلند نشد و براى بيدارى و هشدار مردم ابدا صدائى به گوش نرسيد تا اوّلين ندا از مسجد قائم برخاست كه : اللَهُمَّ إنَّا نَرْغَبُ إلَيْكَ فِى دَوْلةٍ كَرِيمةٍ تُعِزُّ بِهَا الإسْلَامَ وَ أَهْلَهُ و تُذِّلُ بِهَا النِّفَاقَ و أَهْلَهُ ، وَ تَجْعَلُنَا فِيهَا مِنَ الدُّعَاةِ إلَى طَاعتِكَ وَ الْقَادَةِ إلى سَبِيلِكَ\r\n\r\nامر دوّم : اختفاء كامل در سايه لطف الهى\r\nامر دوّم كه در پيشرفت ما كمك عجيب و سريع مىنمود و واقعا از ألطاف خفيّه پروردگار سبحان ميتوان بشمار آورد اين بود كه :\r\nفعّاليّت ما و همكاران ما در برانداختن دستگاه حكومت جائر ، همه در اختفاء و پنهانى انجام ميگرفت و به هيچ وجه من الوجوه دولت و يا ساواك نمىتوانست از آن مطّلع گردد .\r\nو در يك مورد جزئى كه فى الجمله با خبر شده بود چنان با مقدّمه‌هاى بسيار غريب و عجيب وارد در مسأله ما براى آگاهى خودش شد كه حقّاً انسان در شگفت مىماند . و همان مسأله نيز ما را بيدار كرد كه در اين امور بقدرى بايد سرّاً كار كرد كه احتمال اطّلاع گرچه بعد از چندين واسطه باشد نرود ، و گرنه كار را خراب مىكنند و نتيجه را عقيم مىگذارند .\r\nو خداوند تبارك و تعالى خودش راهبر ما در اين گونه امور بود و گرنه ابدا\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nنتيجه‌اى عائد نمىشد و بواسطه فاش شدن ارتباطات با افراد مؤثّر و كيفيّت عمل ، هم مسؤوليت دنيوى و هم مسؤوليّت اخروى گريبانگير مىشد ، و نَعوذُ بِالله من شُرور أنفُسِنا .\r\nاينجا مانند آفتاب براى ما روشن بود كه : إلَهِى لَا تَكِلْنِى إلَى نَفْسِى طَرْفَةَ عَيْنٍ أَبَدًا فِى الْدُّنْيَا وَ الأَخِرَةِ . »\r\nدرجه برنامه ريزى ساواك بر روى افراد ، به قدر فعّاليّت و تأثير گذارى آنان و در ارتباط مستقيم با نحوه كار و فضاى فعّاليّت و مخاطبان و موقعيّت مكانى آنان بود كه تمامى اين محورها در مورد حضرت آقا در حدّ نصاب بالائى قرار داشت : عالمى موجّه و آگاه و خبير با درجه اجتهاد و با سابقه‌اى درخشان و مورد توّجه عالمان دينى و برخوردار از سجاياى اخلاقى و قدرت بيان و قلم ، در منطقه حسّاس طهران با مخاطبان تحصيل كرده و . . .\r\nبه همين دليل حلقه‌هاى مراقبتى شديدى به دور ايشان سازماندهى كرده بودند ولى بخاطر الطاف الهى و شدّت دقّت ايشان بر انجام وظيفه و كتمان سرّ ، هرگز بهانه قابل استنادى بدست نياوردند ، كه نمونه‌هائى از آن را در گذشته نقل نموديم .\r\n\r\n« اوج گيرى نهضت و سقوط نظام شاهنشاهى »\r\nبه دنبال گسترش دامنه فساد و فحشاء و اسلام‌ستيزى طاغوت كه تا مرز تبديل تاريخ هجرى به تاريخ شاهنشاهى پيش رفت و سرآغازى براى محو كامل نام رسول الله صلّى الله عليه و آله از صحنه اين مرز و بوم بود ، و نيز گسترش دائره تربيت علمى و عملى دلسوزان حريم اسلام و رشد فكرى مردم بر اثر تراكم سالها زحمات جانفرساى علماى بالله در تربيت شيعيان كه آنانرا تشنه حكومت الهى مىساخت ؛ به لطف الهى و مدد اولياء الله سرانجام اسلام خواهان در\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nسالهاى اواخر نهضت در ابعادى وسيع‌تر و با تلاشى بيشتر به صحنه آمدند و نهايةً زمينه سقوط حكومت شاهنشاهى و طليعه پيروزى اسلام پديدار گشت . حضرت آقا قدّس الله نفسَه الزّكيّة نيز كه از روز نخست ورود به صحنه اجتماع ، داعيه تحقّق حكومت اسلامى را داشتند اين مرحله را به خوبى دنبال ميفرمودند .\r\nخودشان در اشاره‌اى به آن روزها مىگويند : « 1 »\r\n« بنده براى دنبال كردن جريانات انقلاب به مدّت تقريبا دو سال روزنامه اطّلاعات را هر روز ميگرفتم و از اوّل تا به آخر مطالعه ميكردم . و الآن تمام آنها در شش جلد خيلى ضخيم تجليد شده و جزء اسناد تاريخى ماست كه از بين رفتن حكومت جائره و پيدايش حكومت اسلامى را نشان ميدهد »\r\n\r\nبازگشت رهبر انقلاب و طليعه پيروزى\r\nسرانجام شاه از مملكت فرار مىكند و در فرصتى مناسب رهبر كبير انقلاب پس از پانزده سال تبعيد ، با عزّت وارد كشور ميشوند و ديدارها و ملاقاتها شروع مىشود و تحوّلاتى چشمگير بسرعت پيش مىآيد . در همان روزهاى خون و آتش ، حضرت آقا دو ديدار با ايشان انجام ميدهند : ديدار عمومى و خصوصى ، كه خودشان در اين رابطه فرموده‌اند :\r\n« . . . ما رفتيم ديدن ايشان ، البتّه در يكروز كه وقت براى همه علماء بود ، بعد از نماز مغرب و عشاء بود كه ايشان آمدند و در سالن مدرسه ( علوى ) نشستند و تقريبا سه ربع ساعت هم صحبت كردند . و ما به آقايان گفتيم كه يك نيم ساعتى وقت خصوصى براى ما بگيرند و ايشان هم اظهار لطف كردند و براى يكى دو روز ديگر صبح زود يك وقتى گرفتند و ما رفتيم خدمت ايشان و\r\n\r\n\r\n","description":"","footnote":"\r\n( 1 ) مطالب اين قسمت ، از كتاب « وظيفه فرد مسلمان در احياى حكومت اسلام » درس چهارم نقل شده است .\r\n","page_name":" 323 ","page_number":323},
  {"content":"\r\n\r\nتقريبا نيم ساعت نشستيم و صحبت كرديم .\r\nالبتّه اين مجلس ، خصوصىِ خصوصى نبود ، چون يكى دو نفر ديگر هم آمدند ، امّا بالأخره از چهار پنج نفر تجاوز نكرد . و هنوز هم سلطنت ساقط نشده بود ، يعنى روز قبل از 22 بهمن بود ؛ كه از همان جا كه بنده خداحافظى كردم و رفتم براى ديدن يكى از آقايان علماء كه از شهرستان آمده بود و منزل او در همين خيابان ولىّ عصر فعلى بود ، ماشين ما در رفت و برگشت همه‌اش از ميان تير عبور ميكرد .\r\nو همينطور مردم كه عليه دولت قيام كرده بودند با سربازها جنگ و گريز داشتند كه فردا نزديك عصر بود كه الحَمد لِلّه آن حكومت ساقط شد و صداى الله أكبر همه جا را فرا گرفت . . . »\r\nپس از مدّتى مرحوم آية الله خمينى به قم مىروند كه آقا مجدّدا به ديدار ايشان مىشتابند تا ضمن خوش آمد گوئىِ بازگشت ايشان به مقرّ اصلى نهضت كه روزى از آن تبعيد شدند ، برخى مسائل حياتى و لازم را مطرح سازند . همانطور كه ميفرمايند :\r\n« . . . من كه فقط دو مرتبه از ايشان در طهران ديدن كرده بودم گفتم كه باز يك مرتبه هم در قم براى خير مقدم خدمتشان برسم به عنوان اينكه حالا ايشان در شهر خودشان وارد شده‌اند و اينجا مقرّ ايشان است . بالأخره يك روز با بنده‌زاده حاج سيّد محمّد صادق رفتيم قم . صبح رفتيم و يك وقت خصوصى گرفتيم .\r\nما كه رفتيم خدمت ايشان با اينكه وقت خصوصى بود ولى معذلك در همان وقت خصوصى كه نزديك نيم ساعت طول كشيد ، ما مشغول صحبت بوديم كه ناگهان خانواده شهيد سپهبد قرنى يك مرتبه در را باز كردند و زن و بچّه و برادران او همه گريه‌كنان ريختند در اطاق . و آن روز همان روزى بود كه\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nسرلشگر قرنى را ترور كرده بودند و اينها جنازه‌اش را آورده بودند در قم دفن كرده بودند . حالا از سر قبر آمده بودند خدمت ايشان ، گريه كردند و ايشان هم آنها را تسليت دادند و خلاصه آن مجلس هم به همين منوال گذشت و ما ديگر چند جمله‌اى اجمالًا بيشتر با ايشان نتوانستيم مذاكره كنيم .\r\nمن بيشتر براى دو جهت مشرّف شده بودم به قم :\r\nيكى اينكه گفتم : الآن بر شما لازم است كه نماز جمعه اقامه كنيد فورا ، كه از هر چيز لازمتر است ؛ و يكى هم عفو عمومى . چون هر كس در زمان طاغوت و شاه جنايتى كرده به عنوان اينكه در آن زمان بوده بايد يك قلم عفو عمومى روى آنها كشيده شود ، البتّه به استثناى آن أفرادى كه جنايات شخصى داشتند و بايستى در محكمه محاكمه بشوند أعمّ از اينكه آنها در حكومت اسلام بوده‌اند يا كفر . . .\r\nآية الله خمينى راجع به نماز جمعه گفتند : نه ، اصلًا عقيده من در نماز جمعه وجوب نيست ، بلكه نماز جمعه به نظر من حتّى در زمان رسول خدا هم واجب تخييرى است .\r\nحالا نميدانم اين جمله را به ايشان گفتم يا ميخواستم بگويم ؛ بعضى اوقات در ذهنم مىآيد كه گفتم ، بعضى اوقات در ذهنم است كه فقط در ذهنم بود و نگفتم ، كه خلاصه چهار جمعه شما نماز جمعه تشكيل بدهيد آنوقت برايتان معلوم مىشود كه آيا واجب عينى است يا نه ؟ يعنى آنقدر فوائد بىشمار بر آن مترتّب مىشود كه نظر شريف شما برميگردد .\r\nو امّا در موضوع عفو هم گفتند كه : آن زمان هم حكومت حكومت اسلام بود حالا هم حكومت اسلام است منتهى در زمان طاغوت قوانين اسلام عملى نمىشده ، و اينها همه بر اساس قانون اسلام بايستى محاكمه بشوند و عفو عمومى هم معنى ندارد .\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nو بالأخره بعد از قدرى صحبت چون خانواده آقاى قرنى هم آمده بودند و قدرى در صحبت ما داخل شدند و وقت هم گذشت ما برخاستيم و خداحافظى كرديم و آمديم براى طهران » .\r\n\r\nبهترين نوع حكومت\r\nحضرت علّامه از ابتدا تفكّر حكومتى داشتند و معارف الهى مخصوصا فقه را در اين راستا نگاه ميكردند و اين مطلب را از لحظات نخستين شكل گيرى تفكّرشان در دوران تحصيل ميتوان ديد . از زمان آمدن به طهران نيز آن تفكّر حكومتى را دنبال كردند .\r\nتمام عشق و علاقه ايشان تحقّق حكومت اسلام بود و آن را عالىترين نوع حكومت ميدانستند . و در بحث مختصرى كه از نقش علماء در دوران پيدايش مشروطه دارند به اختلاف علماء در نحوه حكومت اشاره مىنمايند ، و نظام مشروطه را بر نظام سلطنتى كه استبداد مطلق است ترجيح ميدهند ولى تصريح مىكنند كه كار صحيح و اساسى همان ايجاد حكومت اسلام است . ميفرمايند :\r\n« . . . ولى هر دو دسته اشتباه مىنمودند ، هم استبداد غلط بود و هم مشروطه كه در واقع در صورت درست پياده شدن هم - طبق خواب نائينى - مانند شستن دستهاى كنيز سياه بود كه آلوده به نجاست باشد .\r\nحقّ و واقع ، دولت اسلام و انقلاب مردم بر اساس حكومت قرآن و تشكيل حكومت اسلام بر اساس صحيح و معنى واقعى ولايت فقيه بود كه در آن زمان كسى دم نزد . زيرا بزرگان و علماى صالح و أعلام ما با همان روش نسبى و پسنديدن ظلم نسبى خو گرفته بودند و به ظاهرِ سلاطين بواسطه تديّن صوريشان قناعت ورزيده بودند ، و اين غلط بود . للّه الحمد و له المنّة اينك پس از گذشتن قريب يك قرن از آثار شوم و جنايت خانمان برانداز آن نام آزادى ،\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nملّت اسلام پا در جادّه واقعيّت برداشته است . « 1 » »\r\n\r\nحاكميّت رهبر انقلاب به عنوان ولايت فقيه\r\nحضرت آقا تحقّق حكومت اسلام در عصر غيبت را فقط تحت حاكميّت ولايت فقيه صحيح ميدانستند . و رأى مردم به جمهورى اسلامى را بيعت با آية الله خمينى رحمة الله عليه بعنوان حاكم اسلام و ولىّ فقيه تلقّى مىنمودند . خود در اين رابطه ميفرمايند :\r\n« . . . آية الله خمينى در روز دوازدهم فروردين با رفراندوم عمومى در سراسر كشور ، حكومت اسلامى تشكيل دادند . آية الله خمينى تا آن روز حاكم اسلام نبودند بلكه يكى از علما و فقهائى بودند مانند سائر علماء و فقها ؛ منتهى بواسطه اين رشادتها و شجاعت‌ها و نبوغ فكرى و سرعت انتقال ، يك صبغه الهى خاصّى در ميان مردم پيدا كرده بودند ؛ و حتّى وقتى هم كه از پاريس برگشتند باز حكومت تشكيل نشده بود .\r\nحكومت بر ايشان همان وقتى مستقر شد كه مردم بيعت كردند . يعنى همه مردم گفتند ما شما را به عنوان حاكم اسلام مىشناسيم ، و بر اين اساس بيعت كردند . كدام روز ، روز بيعت بود ؟ همان جمعه‌اى كه مردم از صبح تا غروب رفتند پاى صندوقهاى رأى براى شكستن آن سلطنت و طاغوت و امضاى حكومت اسلامى رأى دادند ، همان روزى كه نود و هشت و خرده‌اى درصد رأى « آرى » دادند .\r\nو بنده هم تا آن روز اصلًا به مدّت عمرم پاى صندوق نرفته بودم و اصلًا صندوق را هم نديده بودم كه چطورى است ، چه شكلى است ، ولى آن روز صبح زود اوّلين فردى بوديم كه رفتيم مسجد و تا ساعت ده شب يكسره مسجد\r\n\r\n\r\n","description":"","footnote":"\r\n( 1 ) « نور ملكوت قرآن » ج 3 ، ص 192 ، تعليقه\r\n","page_name":" 327 ","page_number":327},
  {"content":"\r\n\r\nبوديم و خودمان پاى صندوق بوديم . و بعد هم رأىها قرائت شد ، و آن روز همه مردم با اسلام بيعت كردند و آمدند در زمره اسلام . آن رفراندوم و آن رأى گيرى ، بيعت بود ، حالا اسمش را شما بيعت بگذاريد يا نگذاريد ، ولى حقيقةً بيعت بود . . . « 1 » »\r\n\r\nارائه طرحهاى حياتى و اساسى در آغاز پيروزى\r\nاصولًا انقلاب‌ها در روزهاى نخستين پيروزى در يك دوره بحرانى انتقال قدرت بسر مىبرند ، و مسؤولان حركتهاى انقلابى كمتر فرصت تأمّل روى مسائل حسّاس و كليدى را پيدا مىكنند و بيشتر سرگرم حلّ معضلات مقطعى و موردى هستند ؛ و از سوى ديگر روزها و ماه‌هاى نخستين پيروزى انقلاب حال و هوائى دارد كه ميتوان تغييرات بنيادى و اساسى را با اندك هزينه‌اى با استفاده از شور و خروش انقلابى مردم و فضاى مناسب حاكم بر جامعه بوجود آورد و مستحكم ساخت . و تجربه نيز نشان داده كه آنچه در آن زمان اتّفاق افتاده ، به نام ارزشها و يادگارهاى انقلاب مورد توجّه عامّه مردم قرار داشته و بيش از حركت‌هاى ديگر پايدار مانده و بعدها هم نهادينه كردن آنها آسانتر و پذيرفتنىتر است .\r\nاز اين رو در حالى كه در روزهاى نخستين پيروزى انقلاب توجّه به اين مسائل كليدى و حسّاس از سوى مسؤولين بخاطر گرفتارى به مسائل روزمرّه انقلاب و حوادث غير پيش‌بينى شده كم بوده ، حضرت آقا با عنايت خاصّى در صدد اين تغييرات بنيادين در زمينه‌هاى مختلف بر مىآيند كه به علّت تراكم اشتغالات رهبرى معظّم انقلاب در يكى دو جلسه خصوصى موفّق به طرح گسترده همه نظرات خود نمىشوند .\r\nامّا با وجود اين از پا ننشسته و كنار نمىكشند و نمىگويند وظيفه رهبران\r\n\r\n\r\n","description":"","footnote":"\r\n( 1 ) « وظيفه فرد مسلمان در احياى حكومت اسلام » ص 165 و 166\r\n","page_name":" 328 ","page_number":328},
  {"content":"\r\n\r\nانقلاب است كه از نظر صاحب نظران متعبّد و كاردان و اسلام شناس استفاده كنند و آنانرا به ميدان همكارى دعوت نمايند ، هر وقت آمدند ما هم همكارى مىكنيم ؛ خير ، بلكه مثل برادرى دلسوز و مهربان تلاش وافر مىكنند كه قبل از گذشت فرصت و سرد شدن حرارت انقلاب و عادى شدن حال مردم طرحهاى خود را به رهبر انقلاب مرحوم آية الله خمينى منتقل نمايند .\r\nو هنگامى كه به نتيجه مطلوب نمىرسند ، نظرات خود را در قالب يك طرح بيست مادّه‌اى توسّط آية الله شهيد مطهّرى به ايشان منتقل مىنمايند كه البتّه مرحوم مطهّرى هم موفّق به تشريح همه بيست مورد نمىشوند ، و در صدد بيان تدريجى نظرات ايشان بوده‌اند كه به شهادت مىرسند . در تقويم يادداشت كارهاى روزانه ايشان كه پس از شهادت ، همراه ايشان يافت شد ، يكى از مسائلى كه براى مطرح ساختن با رهبر فقيد انقلاب يادداشت كرده بودند ، نظريّه آقا راجع به طرح حجاب زنان است ؛ كه شهيد مطهّرى در يادداشت خود از آن به عنوان « پيشنهاد آقاى تهرانى و حجاب استاندارد شده » نام برده‌اند .\r\nبارى ايشان اين موارد بيست گانه را در نوشتجات خود ذكر نموده و توضيح داده‌اند ؛ كه با تفكّر در هر مادّه ميتوان به عمق اسلام شناسى و فهم صحيح ، اصيل و موشكافانه ايشان از دين ، و نيز به دقّت ، هوشيارى ، آزاد انديشى و آينده نگرى ايشان پى برد . و ما به جهت رعايت اختصار فقط به نقل فهرست گونه آن موارد اكتفا مىكنيم و تحليل و بررسى را به عهده خود خوانندگان ميگذاريم ؛ تا اين مطلب بدست آيد كه آن مواردى كه عمل شده است چقدر كار ساز و حياتى بوده و تأثير گذارى فوق العاده در حفظ و صيانت نظام اسلامى داشته ، و آن مواردى كه عمل نشده است چه خلأهائى را در جامعه بوجود آورده است .\r\nالبتّه اين بدين معنا نيست كه اين موارد فقط به ذهن شريف ايشان رسيده\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nاست ؛ ولى سابقه‌اى از ديگران در اين محور و در آن زمان در دست نداريم ، و اگر هست بسيار اندك و ناچيز مىباشد .\r\nو امّا بيان فهرست‌وار موادّ پيشنهادى ، بدينقرار است :\r\n\r\nفهرست موادّ پيشنهادى به رهبر انقلاب\r\nإقامه نماز جمعه .\r\nازدواج پسران و دختران در اوّل بلوغ ، بر اساس يك برنامه وسيع و منظّم و مدوّن .\r\nحجاب صحيح استاندارد براى زنان ؛ با تعيين تمام خصوصيّات : شكل و اندازه و رنگ و . . .\r\nمقاومت ملّى ( تجهيز و آمادگى جوانان متعهّد ، براى دفاع در سراسر كشور ؛ غير از نظام اجبارى ارتش ) .\r\nلزوم تعليمات نظامى اجبارى براى عموم ( افراد پانزده تا چهل سال ) .\r\nمجهّز شدن علماء و فقهاء و فضلاء اسلام به اسلحه كمرى ؛ به جهت ضامن اجرا داشتن براى امر به معروف و نهى از منكر .\r\nساعت اسلامى : ساعت غروب كوك كه مبدأ شروع آن غروب آفتاب است .\r\nإعلام تاريخ هجرى قمرى به عنوان تاريخ رسمى كشور ؛ و عدم مشروعيّت تاريخ شمسى .\r\nتغيير شكل لباس و كلاه و علامت‌ها و مدال‌هاى نظاميان ، و تطبيق آن با موازين اسلامى .\r\nتصحيح طريقه شهريّه طّلاب ( تأمين و توزيع آن ) .\r\nمنع استعمال دخانيات ، و إعلام حرمت آن .\r\nمتّحد الشّكل شدن مردم به لباس اسلامى و سرپوش اسلامى ، در برابر لباس و كلاه كفر ( براى مردان و زنان ) .\r\nپوشيدن رداء به جاى عبا ، با رنگ سپيد يا نزديك به سپيد ؛ و تبديل\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nعلامت سياه سيادت به علامت سبز .\r\nرايگان كردن امور پزشكى .\r\nرايگان كردن امور تحصيلى .\r\nاستخدام معلّمين و متخصّصين از خارج ؛ و منع اعزام محصّل به خارج از كشور .\r\nإعلان اذان در مواقيت پنجگانه در سراسر كشور ، و تعيين محل‌هاى مختلف در شهرستان‌ها براى رؤيت هلال در شب اوّل ماه ، و اطّلاع به حاكم شرع .\r\nبرگرداندن زندگى إسراف و إتراف و تبذير ، به زندگى سالم و ساده .\r\nترغيب امّت مسلمان به « مَهر السُّنّة » در مهريّه دختران . ( مهر السّنّة ، مهريّه حضرت فاطمه زهراء سلام الله عليها است كه رسول خدا صلّى الله عليه و آله آن را به عنوان مهريّه بانوان امّت خود سنّت فرمود ؛ و مطابق است با پانصد درهم شرعى معادل با سيصد و پنجاه مثقال شرعى و معادل دويست و شصت و دو و نيم مثقال صيرفى از نقره مسكوك . )\r\nبرداشتن تكدّى و گدائى .\r\nتطبيق دادن امور ادارى با امور شرعى ( و تنظيم وقت‌ها با ساعات نماز و روزه و غيرهما ) ، و برداشتن احتياطاتى كه در رساله‌هاى عمليّه موجب عسر و حرج مىشود .\r\nبارى ، و امّا آنچه از ميان تمامى اين موارد در آن برهه حسّاس و بحرانى كشور ، مهّم‌تر و فورىتر بوده است مسأله اقامه نماز جمعه بوده است كه درباره آن اينچنين توضيح داده‌اند\r\n: \r\nتأكيد بر نماز جمعه\r\n« . . . آقاى مطهّرى با ما رفت و آمد داشت . يك روز من به ايشان گفتم : ميدانيد قضيّه چيست ؟ قضيّه مهم ، نماز جمعه است . نماز جمعه خيلى مهمّ\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nاست و فورا بايد اقامه شود ؛ و اگر اقامه نشود خطر جدّى مملكت را تهديد مىكند . چون الآن تمام اين گروهكها و احزاب همه مشغولند به نمايش دادن خودشان و پيوسته قوا و افراد خود را زياد مىكنند . مثلًا در روز وفات دكتر مصدّق طرفداران او سى هزار نفر را از طهران حركت داده بودند براى احمدآباد و در آنجا شعارهائى داده بودند بعنوان ملّيّت ، يعنى عليه دستگاه آية الله خمينى كه دستگاه ايشان تقدّس و روحانيّت بود . همچنين احزاب ديگر هم فعّاليّت ميكردند .\r\nو اگر نماز جمعه تشكيل بشود اينها بكلّى از بين مىرود .\r\nنماز جمعه‌اى كه تشكيل مىشود ديگر صحبت از صد نفر و پانصد نفر نيست ، بلكه نمازى است كه همه ملّت در آن شركت مىكنند .\r\nالبتّه اين حرفها را آن وقت ما مىزديم كه يك نماز جمعه در طهران نبود ، يعنى اسمى هم از اين حرفها نبود . و ما هم در مسجد قائم شروع كرديم به بحث كردن از وجوب عينىِ تعيينى نماز جمعه . يعنى تعيينا نماز جمعه واجب است . شبها در هفت جلسه همين موضوع نماز جمعه را بحث كرديم . و حتّى يك شب گفتم : هر كس كه حاضر است با من مباحثه تلويزيونى كند از نقطه نظر وجوب نماز جمعه ، بنده حاضرم ! يك مباحثه فقهى در پشت تلويزيون انجام ميدهيم تا معلوم شود الآن نماز جمعه وجوب تعيينى دارد يا ندارد ؟\r\nو به مرحوم شهيد مطهّرى گفتم : شما كه به قم مشرّف ميشويد و به خدمت آية الله خمينى مىرسيد ، من بيست مادّه دارم ؛ اين بيست مادّه را بايد به ايشان بگوئيد : « 1 »\r\n\r\n\r\n","description":"","footnote":"\r\n( 1 ) بايد توجّه داشت كه شهيد مطهّرى در آن زمان عالىترين مقام مسؤول بعد از رهبرى بودند ، يعنى رياست شوراى انقلاب را به عهده داشتند .\r\n","page_name":" 332 ","page_number":332},
  {"content":"\r\n\r\nيكى از آنها وجوب عينى تعيينى نماز جمعه است . آية الله خمينى خود يك شخص فقيه هستند ، درسهاى آية الله آقاى حاج شيخ عبد الكريم حائرى را ديده‌اند ، و درسهاى آية الله آقاى بروجردى را ديده‌اند و شايد چندين دوره صلوة جمعه را ديده‌اند ؛ و روى آن موازين كلّى امروز وجوب عينى تعيينى نماز جمعه هيچ جاى شبهه نيست ، و ايشان بايد نماز جمعه را اقامه كنند » .\r\n\r\nسرنوشت طرحها و نماز جمعه\r\n« بارى ما اين بيست مادّه را به مرحوم شهيد مطهّرى داديم . و آقاى مطهّرى در مورد حجاب زنان و تغيير پوشش به شكل صحيح حتّى درباره خود ايشان ، گفتند : من اين را چگونه به ايشان بگويم ؟ آيا از قول شما بگويم ؟ گفتم : بگوئيد .\r\nو ايشان هم پس از اينكه رفته بودند قم خدمت آية الله خمينى ، راجع به نماز جمعه پيشنهاد كرده بودند . آية الله گفته بودند : آخر ، الآن آقاى حاج شيخ محمّد على اراكى در قم نماز ميخوانند ، من به ايشان چه بگويم ؟ آقاى مطهّرى گفته بودند : ايشان نماز را به شما تقديم مىكنند .\r\nآية الله خمينى گفته بودند : من چگونه از خانه بيرون بروم ؟ اين مردم ماشين را تكّه تكّه مىكنند . چون همان زمانى بود كه علاقه مردم بسيار شديد بود . البتّه به حمد الله علاقه مردم در تمام طول اين چند سال شديد بود ، لذا ايشان از منزل بيرون نمىآمدند ؛ و در جريان تشييع جنازه‌شان كه ديديد كه چه كردند ، بطورى كه اصلًا جنازه در خطر بود كه در زير دست و پا بكلّى مفقود بشود و از بين برود .\r\nو خلاصه فرموده بودند : من چطور از خانه بيرون بيايم ؟ مرحوم مطهّرى گفته بودند : نه اينها مهم نيست ، بالأخره انسان راههائى برايش درست مىكند . و لو يك جلسه هم شده شما نماز جمعه را اقامه بكنيد ، و بعد هم به ديگرى\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nمىسپاريد ، داعى ندارد كه خودتان شركت كنيد . . .\r\nبالأخره چند ماه گذشت تا ايشان براى نماز جمعه تصميم گرفتند . چون مرحوم مطهّرى را بعد از يك هفته به شهادت رسانيدند . و اوّلين نماز جمعه‌اى كه بدستور ايشان رسما در طهران تشكيل شد مرحوم آقاى سيّد محمود طالقانى در دانشگاه انجام دادند ، و ايشان هم يك ماه بيشتر عمر نكردند ، و بعد آية الله منتظرى ، و بعد هم جناب آقاى خامنه‌اى كه تا الآن الحَمد لِلّه نماز جمعه برقرار است .\r\nبله ، نماز جمعه خيلى مهم است . اصلًا حكومت اسلام بى نماز جمعه متصوَّر نيست . از زمان رسول الله تا به حال هر حاكمى كه آمده اوّل نماز جمعه را بدست گرفته . و اصولًا تشكيل نماز جمعه واجب است براى همه مردم ؛ چه در زمان حكومت اسلام و چه در زمان غير حكومت اسلام . و در زمان غير حكومت اسلام مردم گناهكارند ؛ و اگر از آنها بپرسند كه چرا نماز جمعه نمىخوانديد ؟ مىگويند : آخر ما نمىتوانستيم ، بايد حكومت اسلامى باشد ، مىگويند : بايد تشكيل حكومت ميداديد تا بتوانيد اقامه نماز جمعه كنيد ! . . . و مىبينيم كه همين نماز جمعه جلوى تمام آن احزاب را گرفت .\r\nوقتى در طهران يك ميليون ، دو ميليون ، سه ميليون در نماز جمعه شركت مىكنند ، آن حزبى كه حدّاكثر افرادش ده هزار تاست ، بيست هزار تاست خجالت مىكشد بيايد بيرون ! ولى اگر اين نماز تشكيل نشود اين يك ميليون نفر يا بيشتر هيچ معلوم نيستند ، چون در خانه‌هاى خودشان يا در مساجد متفرّقند ، يا تلويزيون تماشا مىكنند ، يا قصّه گوش مىكنند ، و يا به زمين فوتبال مىروند . ولى فلان حزب تمام افرادش را كه مثلًا ده هزار نفرند مىآورد و از تماشاچيان و ولگردها هم مقدارى ضميمه ميشوند آنگاه نشان ميدهد و مىگويد : تمام قدرت بدست ماست .\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nالحَمد لِلّه نماز جمعه عملى شد . « 1 » و مرحوم شهيد مطهّرى به من گفتند : من از اين موادّ شما چند فقره بيشتر مجال پيدا نكردم به آية الله بگويم ؛ و بقيّه مواد براى مجالس بعد ماند كه ايشان هم به شهادت رسيد . رحمة الله عليه\r\n\r\n« تلاش جدّى براى تدوين قانون اساسى »\r\nقانون اساسى هر حكومتى پايه‌هاى اصلى آن نظام را شكل ميدهد . از مهمترين حركتهاى بنيادين پس از پيروزى انقلاب تدوين قانون اساسى حكومت اسلام بود ، كه در اين ميدان نيز حضرت آقا حركتى بسيار گسترده را انجام ميدهند و به نتائج خوبى هم مىرسند . خودشان در اين زمينه بيان روشنى دارند كه با هم ميخوانيم :\r\n« . . . بارى هنوز در اوّلين ماه‌هاى حكومت اسلامى بوديم كه بنا شد مجلسى تشكيل بشود براى تدوين قانون اساسى . . . لذا بايستى مجلس مؤسّسان تشكيل مىشد . در اينجا آية الله خمينى با يك فراست و زيركى و هوش خيلى عميق اين را به صورت مجلس خبرگان تشكيل دادند و فورى و سريع نتيجه گرفتند .\r\nچون بعضى ميخواستند مثل مجلس مؤسّسان سابق كه از هر شهر و هر ديار افراد طبعا زيادى مثلًا هزار نفر جمع مىشدند و در يكى يكى از مواد گفتگو ميكردند ، اينك هم مجلس مؤسّسان تشكيل شود و جرّ و بحث كنند ، دو سه\r\n\r\n\r\n","description":"","footnote":"\r\n( 1 ) » . به راستى تدبّر در گفته‌هاى فوق و ديدن بركات نماز جمعه در مقام عمل كه تضمين كننده تداوم حركت نهضت ، و اداره جبهه‌هاى نبرد در دوران جنگ تحميلى و روزهاى سخت دفاع و مقاومت در برابر تهاجم كفر و استكبار جهانى در قالب حزب بعث و لشگر صدّام بود ؛ نگرش دقيق آقا را مىرساند .\r\nاكنون هم بايد بر احياء نماز جمعه‌ها در سطح وسيع اقدام كرد و عمده راه حلّش الزام فقهى و پيراستن آن از زوائد و پافشارى بر اسلاميّت و جامعيّت و جاذبيّت آن است .\r\n","page_name":" 335 ","page_number":335},
  {"content":"\r\n\r\nسال طول بكشد ، تا آن وقت نتيجه چه از آب در بيايد خدا ميداند ! و چه بسا از همين افراد منافق و مزوّر و يا افراد ملّى كه بصورتهاى خيلى خيلى مختلف هستند غلبه كنند و بكلّى قانون اساسى را بر اساس رأى خودشان پىريزى كنند .\r\nلذا ايشان اصلًا مجلس مؤسّسان را انكار كردند و گفتند : چند نفر خبره جمع بشوند به تعداد معيّن ، از زمان افتتاح تا زمان انتهايش هم بايد حدود سه ماه بيشتر طول نكشد و بايد مسأله را تمام كنند .\r\nلذا احزاب و منافقين مجالى پيدا نكردند براى خرابكارى . البتّه در اين مجلس خبرگان افراد ناجورى هم داخل شدند كه از آراءشان معلوم است ، آنها خيلى ناراحت بودند و با ولايت فقيه هم خيلى مخالفت كردند ولى به حمد الله غلبه از اين طرف شد .\r\n. . . در اين حال يك پيش نويسى براى قانون اساسى نوشته شد و آن را براى رأى گيرى و تصويب به مجلس خبرگان ارائه دادند . وقتى اين پيش نويس در روزنامه‌ها منتشر شد ، من اجمالًا به آن نگاهى كردم ديدم خيلى خراب است و اسلامى نيست . گفتم : عجيب است ! چرا اينطور شد ؟ اين را كى نوشته ؟ . . . اين پيش نويس هيچ خوب نبود ، و حتّى مثلًا در آن عنوان تشيّع نبود ، بلكه فقط حكومت را حكومت اسلام معرّفى كرده بود ، عنوان تشيّع هيچ نبود . و از موضوع ولايت فقيه اصلًا سخنى به ميان نياورده بود . . . آرى فقط عنوان سلطنت نبود و بجايش رئيس جمهور گذاشته شده بود و الّا با آن قوانين تقريبا هيچ تفاوتى نداشت .\r\nتا وقتى كه روزنامه را برايمان آوردند ديديم كه در آن نوشته است : علماء خراسان و اصفهان رفته‌اند قم خدمت آية الله خمينى و ايشان در ضمن صحبتهائى كه با آنها كرده بودند خطاب كردند كه :\r\nاى علماء ! ننشينيد اين قانون بگذرد و شما ساكت نشسته باشيد و دست\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nروى دست بزنيد ! مقالات بنويسيد ، و صفحات روزنامه را پر كنيد . نگذاريد مهلت به دست ديگران بيفتد !\r\n\r\nتدوين نامه نقد و اصلاح پيش نويس قانون اساسى\r\nاين خطاب را كه من خواندم تقريبا يكى دو ساعت به غروب روز جمعه بود و ميخواستم بروم براى جلسه ، ولى خيلى دلم براى آية الله خمينى سوخت ، با خود گفتم : آخر اين مرد الآن تنها مانده و دارد فرياد مىزند كه از دست من تنها كارى نمىآيد . و واقعا هم ايشان چكار بكند ؟ چون خبرگان مىگويند ما افرادى هستيم منتخب ملّت ، و رأى ، رأى ماست ؛ شما تنها يك رهبرى هستيد كه فقط ميتوانيد نظرى بدهيد . لذا ايشان فرياد مىزند : اى علماء ! شما خودتان وارد كار بشويد و وارد در متن قضيّه بشويد و قانون را درست كنيد .\r\nمن گفتم : بالأخره اين سيّد الآن استنصار مىكند ، و ما چه كار بايد بكنيم ؟ ! آن روز جلسه را ترك گفتم . و روزنامه را آوردم از اوّل تا سطر آخرِ پيش نويس قانون اساسى را خواندم و گفتم : بسم الله الرّحمن الرّحيم ، شروع كردم يك نامه‌اى خطاب به ايشان نوشتن ، كه وقتى نامه تمام شد تقريبا ساعت ده و يازده بود يعنى سه چهار ساعت از شب ميگذشت .\r\nفردا صبح از روى نامه كه پنج شش صفحه بود ، بيست نسخه زيراكس كرديم ، و اصل نامه را داديم به آقاى حاج سيّد محمّد محسن - بنده زاده - كه براى خود ايشان به قم ببرند . و آن زيراكس‌ها را هم براى آية الله گلپايگانى ، آية الله علّامه طباطبائى استاد عظيم ، آية الله حاج آقا مرتضى حائرى و افراد ديگرى در قم و طهران كه از سرشناسان و بزرگان بودند فرستاديم ، و بعضى از آنها را هم مثل اينكه به همان افراد متنفّذ كه روحانى هم نبودند ولى در آن وقت مسؤول كار بودند داديم .\r\nآقاى حاج سيّد محمّد محسن كه رفته بودند خدمت آية الله خمينى كاغذ را داده بودند و گفته بودند نامه فلان كس است ، ايشان هم كاغذ را گذاشته بودند\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nكنار و عينك مطالعه را هم گذاشته بودند رويش ، و گفته بودند كه مىبينم آن را . چون ، عرض كردم ، ايشان به كاغذهاى ما خيلى عنايت داشتند ، خيلى زياد . و من اصل نسخه را هم براى ايشان دادم چون كاغذ به نام ايشان بود ، لذا نسخه خطّى من الآن پيش من نيست .\r\nبعد يكى از آن زيراكس‌ها را بنده زاده برده بودند خدمت آية الله گلپايگانى ولى ايشان مريض بودند و در اندرون در رختخواب خوابيده بودند . ايشان مىگويند : من گفتم من از طرف فلان كس آمده‌ام ، راه دادند و رفتم و كاغذ را دادم خدمتشان ، و ايشان هم همينطور خوابيده شروع كردند به مطالعه . بعد كم كم يك قدرى نشستند . يك نيم ساعتى طول كشيد تا تقريبا نصف نامه را خواندند ، و بعد گفتند : به به ! عجب نامه‌اى است . اين نامه عجب نامه‌اى است . چه مطالب خوبى است . چقدر خوب است ! و خلاصه خيلى تعريف كرده بودند . و گفته بودند كه : اين را حتما بايستى بدهيد در تلويزيون و راديو بخوانند ! حتما بايد اين خوانده بشود ، و اين لازم است ؛ خلاصه خيلى تأكيد كرده بودند روى مسأله .\r\nبعد كه آقاى حاج سيّد محمّد محسن آمدند طهران و اين پيام را آوردند ، من گفتم : خيلى خوب بدهيم به راديو . به رفقا گفتيم : اين را ببريد بدهيد به راديو و تلويزيون بخوانند ، و آنها هم برده بودند . ولى هم راديو و هم تلويزيون گفته بودند ما نمىخوانيم ! چرا نمىخوانيد ؟ ! نمىخوانيم ! آخر علّت چيست ؟ . . . اين قانون اصل حيات مردم است ، تمام افرادى كه كشته شده‌اند ، تمام اين معلولين ، تمام اين رگبارهاى ارتش كه به روى مردم مىبست ، اينها همه براى همين جهت بود كه قانون اسلام حاكم باشد ؛ آخر نمىنويسيم يعنى چه ! نمىخوانيم يعنى چه ؟\r\nخلاصه مطلب ما رفقاى خودمان را فرستاديم پيش رئيس تلويزيون ،\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nرئيس راديو ، و صحبتها كردند . و بالأخره گفتند كه : اين نامه اصلًا خلاف مسير ماست . شما راه ما را مىخواهيد عوض كنيد ، اين قابل قبول براى ما نيست .\r\nما گفتيم نامه را ميدهيم به روزنامه اطّلاعات و كيهان تا بنويسند و منتشر كنند ، اطّلاعات درج نكرد . به هيچ وجه من الوجوه حاضر نشد . كيهان هم در صفحه دوازدهم كه صفحه آخر است آن را درج كرد و يك مقدارى هم از سرش انداخت . . .\r\nخلاصه ، نامه را داديم به روزنامه جمهورى اسلامى كه چاپ كند ، او هم گرفت و يكى دو روز نگه داشت و گفت : ما چاپ نمىكنيم . داديم به روزنامه انقلاب اسلامى كه بنى صدر سردبير آن بود چاپ كند ، آنها هم گرفته بودند و نگه داشته بودند . بعد گفته بودند : ما چطور اين را چاپ كنيم ، اصلًا اين را چاپ نمىكنيم !\r\nآقاى حاج قاسم حقيقت رفته بود با خود ايشان صحبت كرده بود كه آيا شما مطلبى داريد ؟ اعتراضى داريد ؟ به متنش اعتراضى داريد ؟ به استدلالش اعتراض داريد ؟ بنى صدر گفته بود : چه مىگوئى آقا ! اصلًا مرام ما خلاف اين است ، تو مىآيى مىگوئى كه ما اين را چاپ كنيم در روزنامه خودمان ؟ روش ما بر ضدّ اين است ، اين حرفها چيست جان من كه : «  الرِّجالُ قَوَّامُونَ عَلَى النِّساءِ بِما فَضَّلَ اللَّهُ بَعْضَهُمْ عَلى بَعْضٍ  » ؟ ! دست از اين حرفها برداريد !\r\nايشان گفته بود : آقا شما چكار داريد به دفاع از اين مطلب يا عدم دفاع ؛ يك نفر نويسنده با نام مشخّصى مطالبى نوشته شما آن را منعكس كنيد !\r\nايشان گفته بودند : نه اين كار را نمىكنيم ، ما اين كار را نخواهيم كرد . و نكردند به هيچ وجه من الوجوه .\r\nالبتّه يكى دو تا مجلّه و روزنامه هم بدون اينكه ما به خود ايشان بدهيم نامه را چاپ كردند . يكى از آنها روزنامه‌اى بود به نام نبرد ملّت كه مىگفتند\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nسردبيرش آقاى ( عبد الله ) كرباسچيان است . كه او چاپ كرده بود با يك تذييلى تحسين‌آميز كه اى مردم ، اصلًا قانون اساسى يعنى اين ؛ اين را بخوانيد و طبق آن كار بكنيد . البتّه بدون اينكه ما به او بگوئيم . و يك مجلّه‌اى هم غالب مطالب آن را نوشته بود و تحسين كرده بود . امّا مجلّات كثير الانتشار همانطور بود كه عرض شد ، اعتنائى نكردند .\r\nما هم ديديم فائده ندارد . و آقايان هم اصرار دارند ما اينها را به تمام ايران منتشر كنيم و به گوش همه برسانيم . نه راديو خوانده ، نه تلويزيون خوانده ، و نه روزنامه‌ها چاپ كردند . گفتيم چكار كنيم ؟\r\n\r\nتلاش براى انتشار نامه پيش نويس قانون اساسى\r\nگفتيم خودمان چاپ و منتشر مىكنيم . لذا از روى زيراكس همان نسخه‌اى كه بنده داشتم دو هزار نسخه عكس بردارى كرديم ، و هفت هزار نسخه ديگر را چاپ حروفى نموده و به تمام ايران منتشر كرديم .\r\nيعنى همين رفقاى خصوصى خودمان را جمع كرديم دو نفر را مأمور يك خط كرديم كه از اينجا مىرويد براى كرج خدمت فلان عالم ، و فلان امام جماعت و اينها را با توضيحات كافى به آنها ميدهيد ، بعد مىرويد به قزوين ، بعد از آنجا مىرويد براى تاكستان و همدان ، بعد از آنجا مىرويد براى كرمانشاه و قصر شيرين ، و در مسير برگشتن مىرويد براى ملاير و اراك و نهاوند و فلان و فلان تا به طهران .\r\nچند نفر را براى خطّ تبريز و زنجان ، و چند نفر را براى خطّ رشت و مازندران ، و بعضى را براى خطّ خراسان در شهرهاى سمنان و دامغان و شاهرود و مشهد مقدّس ، و براى خود مشهد ده نفر از علماء را در نظر گرفتيم و گفتيم نامه را خدمت آنها بدهيد . و خلاصه بعضىها براى شيراز و اصفهان و همينطور تا كرمان و بلوچستان . و اين رفقاى ما همه شروع كردند به حركت و تمام اين نُه هزار نسخه را به استثناى مقدارى كه براى خودمان بود و در طهران\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nقسمت كرديم همه را بردند . و سفرشان چند روزى طول كشيد ، و تمام اينها را دادند و همه برگشتند . « 1 »\r\nاين اقدام عملى يك تحوّل خيلى عجيبى در سطح مملكت ايجاد كرد . يعنى تمام اين ائمّه جماعتها و افراد ، آشنا شدند به مطالبى كه بعضى از آنها تا آن وقت به گوششان نخورده بود . . .\r\nلذا من براى بعضى از علماء كاغذى هم نوشتم كه شما از آن جماعتى كه در آنجا هستند امضاء بگيريد براى تأييد اين مطالب ، كه قانون اساسى بايد اينطور باشد . از جمله كسانى كه براى اين كار اهتمام زيادى كرد مرحوم شهيد سيّد فخرالدّين رحيمى از رفقاى خود ما در خرّم آباد بود ، كه به آية الله خمينى هم خيلى علاقمند بود ، و به اندازه‌اى ايشان را دوست مىداشت و عاشق بود كه هر وقت نام خمينى مىآمد اشكش جارى مىشد . و خلاصه ايشان سيّدى بود بسيار پاك ، واقعا پاك ، زلال ، مجاهد ، رنج ديده و زندان رفته . ايشان بما هم خيلى علاقمند بودند ، و از جمله افرادى بود كه در حزب جمهورى اسلامى به شهادت رسيد . و اخوى ايشان آقاى سيّد نور الدّين رحيمى بود كه وكيل مجلس شوراى اسلامى شد ، و بسيار مرد پاك و متديّن و حميم و دلسوز بود . و در همين مدّتى كه ما در مشهد مقدّس اقامت داريم چندين بار به نزد ما آمد . او را هم با جناب آقاى شيخ فضل الله محلّاتى كه از ساعيان در اين راه بود و به ما نيز بسيار علاقمند بود ، در زمره سى نفرى كه از وكلاى مجلس به اهواز مىرفتند ، عراقىها با توطئه منافقين هواپيمايشان را در قرب اهواز ساقط نموده و همگى به شهادت رسيدند . رحمة الله عليهم جميعاً\r\n\r\n\r\n","description":"","footnote":"\r\n( 1 ) نمونه كار تشكيلاتى و سازماندهى شده كه از روحيّه تفكّر تشكيلاتى معظّمٌ له سرچشمه مىگيرد ، و در صفحات قبل بحث شد ، و در استمرار نهضت بر انجام آن تأكيد داشتند ؛ در اين جا به خوبى به چشم مىخورد .\r\n","page_name":" 341 ","page_number":341},
  {"content":"\r\n\r\nبارى من يك كاغذ براى آقاى سيّد فخرالدّين نوشتم كه اين را مطالعه كنيد ، بعد يك طومار ترتيب بدهيد كه مردم امضاء كنند . و ايشان هم يك طومارى درست كرده بودند از يك توپ چلوار كه آن تمام شده بود . يك توپ چلوار ديگر سرش بسته بودند ، بعد آن هم تمام شده بود ، يك توپ ديگر و خلاصه يك طومار عظيمى از هزاران امضاء براى ما آوردند . من گفتم : اين را چرا براى من آورده‌ايد ؟ گفتند : چه كنيم ؟ گفتم : بايد آن را خودتان با آقاى آسيّد فخرالدّين ببريد براى مجلس خبرگان و به آنها تحويل بدهيد و بگوئيد اين است پشتيبانى ما .\r\nو همچنين در بعضى از شهرستانهاى ديگر هم تأييدهاى فراوانى شد . در طهران هم در چهار نقطه اين كار عملى شد . يكى در مسجد خودمان ( مسجد قائم ) جلوى در ميزى گذاشتند و متن نامه را بالاى در زدند ، توپ چلوار را هم گذاشتند ؛ كه ما قانون اساسى ايران را بر اين اساس قبول داريم . و مردم مىآمدند و آن را ميخواندند ، و هر كس مىخواست امضاء ميكرد . يكى هم جلوى مسجد شاه كه الآن به نام مسجد امام خمينى است گذاشتند ، يكى هم در دولاب ، و يكى هم در شرق طهران . آن توپ چلوار تمام مىشد يك طاقه ديگر به سرش مىبستند ؛ و به اين ترتيب طومارها درست شد ، طومارهاى خيلى قطور كه همه را به مجلس خبرگان بردند و تحويل دادند . « 1 » »\r\n\r\nإقدام براى ورود به مجلس خبرگانِ قانون اساسى\r\nپس از طرح پيش‌نويس قانون اساسى ، نوبت به تشكيل مجلس خبرگان مىرسد كه در آن ، پيش نويس قانون اساسى نقد و بررسى و نتيجةً تصويب\r\n\r\n\r\n","description":"","footnote":"\r\n( 1 ) لازم به تذكّر است كه متن كامل نامه ايشان در كتاب « وظيفه فرد مسلمان در احياى حكومت اسلام » به طبع رسيده است .\r\n","page_name":" 342 ","page_number":342},
  {"content":"\r\n\r\nمىشود . حضرت علّامه قدّس سرّه در قدم اوّل تلاش گسترده‌اى براى تصحيح پيش نويس قانون اساسى در قالب نامه به رهبر فقيد انقلاب رحمة الله عليه انجام ميدهند كه نحوه شكل گيرى آن نامه و پخش موّفق آن در سراسر ايران را ديديم .\r\nو در قدم دوّم براى رفتن به مجلس خبرگان إقدام مىنمايند كه در اين باره نيز اشاراتى دارند كه حاوى نكاتى تازه و قابل دقّت است : « 1 »\r\n« . . . وقتى مجلس خبرگان ميخواست مشغول به كار شود بعضى از آقايان و دوستان كه به ما خيلى نظر لطف داشتند ، اصرار داشتند كه من بايد در مجلس خبرگان وارد بشوم ، از جمله آية الله گلپايگانى زياد اصرار داشتند .\r\nهمچنين وقتى كه نام ما و بقيّه كانديداهاى طهران را برده بودند نزد آية الله خمينى و گفته بودند شما بايد تصويب كنيد ، ايشان گفته بودند : من همه اينها را يكى يكى مىشناسم و همه مُمضى هستند ولى من الآن در يك موقعيّتى هستم كه نمىتوانم تعيين كنم ، بلكه بايد خود مردم اين كار را بكنند ، نه اينكه من الآن بيايم و امر كنم ؛ اين بر مصلحت ما نيست .\r\nدر آن روزها من مشهد بودم ، يعنى آمده بودم براى زيارت نيمه شعبان . وقتى به طهران برگشتيم ، ديديم اين آقايان علماء كه با ايشان سر و كار داشتيم مثل آية الله سيّد محمّد على سبط يا آية الله آميرزا باقر آشتيانى رحمة الله عليهما و يا آية الله حاج شيخ حسن آقاى سعيد دامت معاليه كه ايشان حيات دارند و أمثال اينها ، دارند در به در دنبال ما ميگردند كه كجا هستى ؟ كجا بودى ؟ و تو بايد بيائى در مجلس خبرگان !\r\n\r\n\r\n","description":"","footnote":"\r\n( 1 ) مطالب اين قسمت در كتاب « وظيفه فرد مسلمان در احياى حكومت اسلام » اواخر درس چهارم و اوائل درس پنجم موجود است .\r\n","page_name":" 343 ","page_number":343},
  {"content":"\r\n\r\nما گفتيم : خيلى خوب ، ما حاضريم برويم مجلس خبرگان ؛ مجلس خبرگان خيلى داراى اهمّيّت است ، حالا چكار بايد بكنيم ؟ گفتند : بايد عكس بدهيد براى وزارت كشور و خودتان را كانديدا كنيد ، و الّا همينطور كه نمىشود . گفتيم : خيلى خوب ، حاضريم .\r\nگفتند : الآن از زمان كانديدا شدن مجلس خبرگان دو روز گذشته ، يعنى مدّتش سر آمده است . گفتيم : إشكال ندارد ، ما تلفن مىكنيم براى وزير تمديد كند .\r\nبنده خودم تلفن كردم وزير كشور ، نبود . با معاونش صحبت كردم ، او هم گفت : إشكال ندارد ، موافقت مىكنيم . و لذا زمان را دو روز تمديد كردند . ما به رفقايمان گفتيم : يا الله برويم خودمان را معرّفى كنيم و كار كنيم . قرار شد آقاى آميرزا محمّد باقر آشتيانى كه آن وقت شيخ العلماء طهران بودند و از همه پيرمردتر ، با ده دوازده نفر ديگر ، بعنوان نمايندگان طهران وارد مجلس خبرگان بشوند .\r\nاز طرف ديگر حزب جمهورى اسلامى هم ميخواست كانديداهاى خود را معرّفى كند و ظرفيّت هم كه محدود بود ، لذا ما پيشنهاد كرديم كه حزب جمهورى ما را به عنوان كانديداهاى خودشان معرّفى كنند ، امّا جناب شهيد بهشتى كه در آن وقت رئيس حزب بودند ، صبح رفتند منزل آقاى ميرزا محمّد باقر آشتيانى و گفتند : ما از اين ده نفر افرادى كه شما معيّن كرديد فقط يك نفر را مىتوانيم در ليست خودمان بياوريم ، و بقيّه افراد همان افرادى هستند كه خودمان ميخواهيم انتخاب كنيم .\r\n. . . آية الله آقاى حاج شيخ محمّد باقر آشتيانى كه در آن وقت شيخ العلماء طهران محسوب مىشدند و از همه آنها تقريبا مسن‌تر بودند اوقاتشان تلخ شد و مِن حيثُ المجموع ايشان هم آن مطلب را قبول نكردند و خودشان هم گفتند :\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nاصلًا من در مجلس خبرگان شركت نمىكنم .\r\nلذا ما ديديم از طريق ديگرى مىتوانيم وارد بشويم كه حتما هم مظفّر خواهيم بود ، زيرا كانديداهاى « حزب جمهورى اسلامى » يك افرادى بودند كه حزب معرّفى كرده بود و مردم به آنها شناخت زيادى نداشتند ، و ليكن اين افرادى از علماء طهران كه معرّفى شده بودند براى مردم بومى طهران شناخته شده بودند و اگر ما اسامى آنها را إعلام ميكرديم بيشتر اهالى طهران به آنها رأى ميدادند .\r\nالبتّه ديگر وقتى براى تبليغ باقى نمانده بود ، گرچه نيازى هم به تبليغ نبود . همين كه نام اينها را به مساجد و تكايا ميداديم و ائمّه جماعت إعلام ميكردند كافى بود كه همه به اينها رأى بدهند . تصميم هم بر همين شد كه اصلًا به حزب جمهورى كار نداشته باشيم ؛ حزب افراد خودش را معرّفى كند ، ما هم وظيفه خودمان را انجام ميدهيم . و بر همين آستانه هم امر قرار گرفت .\r\nبعد خبر آمد كه : اگر شما اين كار را بكنيد حزب جمهورى در صدد مخالفت بر مىآيد ، يعنى در مقابل عمل شما ساكت نمىنشيند . حتّى در بعضى از شهرستانها هم كه حزب يك شخصى را براى خودش معرّفى كرده بود و اهالى آن جا شخص ديگرى را معيّن كرده بودند ، كار به مخالفت و تهديد كشيده شده بود و لذا عالم آن شهر هم دست از كانديدائى خودش برداشته بود و امر را به حزب سپرده بود .\r\nما اوّل گفتيم : چه اشكال دارد ؟ مخالفت بشود ، در مواردى كه انسان بايد به وظيفه خودش عمل كند اين مخالفت‌ها و درگيرىها هم طبعا هست . و در صورت مخالفت هم بالأخره ما پيش مىبريم . چون علماء شناخته شده طهران افرادى هستند كه با وجود شناسائى و سوابقى كه در بين مردم دارند حزب نمىتواند در تصادم و تزاحم با اينها جلو بيفتد .\r\n\r\nتأكيد رهبر فقيد انقلاب بر عدم بروز اختلاف در تعيين كانديداها\r\nامّا بعد اطّلاع دادند كه : آية الله خمينى به نحوى اكيد دستور داده‌اند بر\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nاينكه در تعيين كانديداها اختلاف پيش نيايد ، و با سِلم و مسالمت بگذرد ؛ و نگذاريد اختلاف پيش بيايد .\r\nو اين امر ، امر مهمّى بود .\r\nما ميخواهيم اسلام را در اين موقعيّت و با اين شرائط نگهداريم ، ما بايد وجود ايشان و رهبرى ايشان و زحماتى كه ايشان كشيده‌اند را در نظر داشته باشيم كه حالا يك حرفى پيش نيايد و اختلاف و سر و صدائى بلند نشود ، و بر اساس همين موقعيّت و اقتضائات براى اسلام كار كنيم ؛ به هر اندازه‌اى كه شد ، شد . ما بيش از اين وظيفه‌اى نداريم . لذا اين آقايان طهران همه از دادن نام خودشان به وزارت كشور براى تعيين كانديدا خوددارى كردند\r\n» . \r\nتلاش براى اسلامى نمودن موادّ قانون اساسى\r\nبعد از اينكه حضرت آقا از رفتن به مجلس خبرگان و اقدام عملى براى اسلامى كردن قانون اساسى باز مىمانند ، باز دست از تلاش و اقدام علمى براى اسلامى سازى قانون اساسى - اين ثمره خون شهيدان - بر نمىدارند . و در حركت جالبى به گسترش تفكّر « اسلامى سازى » در بين خبرگان دست مىزنند ؛ بدينگونه :\r\n« . . . بعد از اين عمل ما گفتيم : حالا بايد چكار كنيم ؟ قرار شد همين مطالب علمى و انتشاراتى را كه داريم براى مجلس خبرگان بفرستيم و تأييد كنيم اين مسائل را . لذا آن نامه به حضرت آية الله خمينى درباره پيش نويس قانون اساسى را كه در نسخه‌هاى خيلى زيادى چاپ شده بود براى تمام لَجنه‌هاى مجلس خبرگان كه در آن موقع هفت لجنه بود و هر لجنه مأمور رسيدگى به يك فقره از فقرات قانون اساسى بودند فرستاديم ، و براى هر لجنه جداگانه يك نامه توضيحى نوشتيم . و بعد علاوه بر آن براى هر يك از افراد خبرگان هم جداگانه فرستاديم . وقتى هم كه مجلس شوراى اسلامى تشكيل شد براى تمام افراد\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nمجلس فرستاديم .\r\nو خلاصه همانطور كه عرض شد از چندين شهرستان طومارهائى آمد ، چندين طومار هم از اصفهان آمد . . . همه را به مجلس خبرگان تحويل دادند ؛ و الآن هم شايد در همان مجلس خبرگان به عنوان اسناد نگهدارى شود .\r\nو مِن حيثُ المجموع اين نوشتجات ما در مجلس خبرگان خيلى كار كرد بطورى كه ميتوان گفت : تقريبا پنجاه درصد آن پيش نويس قانون اساسى را تغيير داد .\r\n. . . بهر حال آن نوشته‌جات پنجاه درصد كار كرد ؛ و اين نهايت كوششى بود كه ميتوانستند بكنند ، چون در آن مجلس خبرگان هم البتّه ميدانيد افراد ناجورى هم بودند كه نمىگذاشتند مطالب اسلامى صد در صد پياده شود ، و آية الله خمينى هم نمىتوانستند بيش از اين فشار بياورند . »\r\nحضرت آقا بيشتر از هر چيز بر محوريّت ولايت فقيه در قانون اساسى تأكيد داشتند ، و با تصويب آن نهايت خوشحالى را ابراز مىنمودند كه : « . . . الحمد للّه قانون اساسى همينطور كه ملاحظه ميفرمائيد بر اساس ولايت فقيه تدوين شد ، با اينكه تا آن وقت نامى از ولايت فقيه نبود » . . .\r\n\r\nفعّاليّت عملى گسترده در ساماندهى امور\r\nدر ايّام نخستينِ پيروزى انقلاب و انهدام حكومت طاغوت ، ضرورت ساماندهى امور در صحنه‌هاى مختلف براى همه دلسوزان اسلام و مسلمين محسوس بود . آقا نيز اين ضرورت را به خوبى ادراك و براى انجام آن بطور جدّى و كار آمد در سطحى گسترده با قالبى جامع و جالب به ميدان آمدند . بيان خودشان در اين راستا كافى و بسيار راه‌گشا و قابل توجّه و دقّت است :\r\n« . . . ما بالأخره عملًا فعّاليّت ميكرديم و با مردم تماس مىگرفتيم و حوائج آنها را بدست مىآورديم و از خود آنها استمداد ميكرديم ؛ كأنّه آن\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nحكومت جائره از بين رفته و الآن حكومت بدست مردم افتاده ، و مردم خودشان بايد اداره كنند .\r\nما فعّاليّت خود را از مسجد قائم شروع كرديم . . . ما يكروز إعلام كرديم و تمام اهل محل و دوستان و آشنايان آمدند در مسجد قائم كه صحن و شبستان همه پر شد . و من خودم مفصّلًا صحبت كردم ، خيلى خيلى مفصّل ، براى تشكيل كميته‌هائى براى مسجد بنحو تامّ و تمام كه تمام حوائج اهل محل ، آن مقدارى را كه در تحت قدرت بلكه ما فوق قدرت عادى ما در آن وقت بود متكفّل بشويم .\r\nو براى اين كار اوراقى را چاپ كرديم و به دست مردم داديم ، و در اين اوراق ، محلّى كه مسجد قائم ميتوانست آنجا را اداره كند مشخّص شده بود . . .\r\nاين كاغذها را كه چاپ كرديم به در همه خانه‌ها داديم كه يك سرشمارى كاملى بود و پرسيده بوديم كه رئيس خانه كيست ؟ اسمش چيست ؟ تاريخ تولّد ، شماره شناسنامه ، مجرّد يا متأهّل ، آخرين مدرك تحصيلى ، رشته تحصيلى ، اشتغال كنونى ، تلفن منزل و محلّ كار ، دين : مسلمان يا مسيحى يا يهودى يا زردشتى ؟\r\nكداميك از اعضاء اين خانواده علاقمند به شركت در يكى از اين كميته‌هاى مورد نظر ما هستند ؟ در ضمن إعلام آمادگى ، اسامى آن را در ذيل ورقه مرقوم فرمائيد : در قرآن ، تحقيق و تبليغ ، تئاتر ، نقّاشى ، عكّاسى ، خطّاطى ، رسّامى ، طرح و كاريكاتور ، روزنامه نگارى ، تحقيق در متون دينى ، نويسندگى ، مطالعه و ترجمه متنهاى خارجى ، فنّ بيان ، فعّاليّت‌هاى فنّى ، تحقيق در متون فلسفى .\r\nآيا به زبان عربى تسلّط داريد ؟ به كداميك از زبانهاى خارجى تسلّط داريد ؟ انگليسى يا آلمانى يا روسى يا فرانسه يا ايتاليائى ؟ نحوه فعّاليّت‌هاى هنرى و فرهنگى و فنّى و تعاونى كه داشته‌ايد ؟ چه مدّت است كه در طهران\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nزندگى مىكنيد ؟ اوقاتى كه ميتوانيد در هفته در اختيار انجمن اسلامى مسجد قائم قرار دهيد ؟ نظريّات و پيشنهادات ؟\r\nو بعد نوشتيم لطفا اين پرسشنامه را آماده نموده و بعد از دو روز براى جمع‌آورى به شما مراجعه خواهند نمود » .\r\n\r\nتشكيل كميته‌هاى اجتماعى ، فرهنگى ، رفاهى\r\nبا پيروزى سريع انقلاب و در شرائط نابسامان وزارتخانه‌ها و مراكز فرهنگى ، امنيّتى و خدماتى ؛ مساجد كه سنگرهاى اصلى رشد و تداوم نهضت اسلامى بودند با جلودارى علماى دين ، نقش‌هاى اصلى اداره امور را در قالب « كميته‌ها » پىگيرى كردند ، كه در اين ميان جامع‌ترين و منسجم‌ترين برنامه در مسجد قائم شكل گرفت كه تأمّل در آن ، روح تفكّر تشكيلاتى و كار گروهى و منظّم كردن زير نظر كارشناس الهى را در شخصيّت بىنظير حضرت علّامه أعلى الله مقامَه به نمايش ميگذارد :\r\n« . . . ما آن وقت در مسجد قائم هجده كميته تشكيل داديم كه در رأس آنها امام جماعت بود ، بعد هيئت راهنمائى ، و بعد هيئت اجرائى كه داراى سه نوع كميته بود : يكى امور اجتماعى ، يكى امور فرهنگى ، يكى امور رفاهى .\r\nامور اجتماعى پنج كميته داشت كه عبارت بود از : كميته امر به معروف و نهى از منكر ، كميته داورى و حلّ اختلاف ، كميته تماس و هماهنگى با سائر انجمنهاى اسلامى ، كميته آمار و نظر خواهى ، كميته امور دفاعى و تعليم نظامى .\r\nامّا امور فرهنگى هشت كميته داشت : كميته درس قرآن و تفسير ، كميته حوزه علميّه و طلّاب ، كميته كتابخانه و انتشارات ، كميته تحقيق در امور علمى و فلسفى ، كميته تبليغ و سخنرانى و بحث آزاد ، كميته آموزش زبان عربى و زبانهاى خارجى ، كميته تهيّه فيلم و عكس و اسلايد و نمايشگاه ، كميته امور ورزشى و پرورشى ، كوه پيمائى ، شنا و غيره .\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nامّا امور رفاهى هم پنج كميته داشت : كميته امور درمانى و بهداشت ، كميته صندوق قرض الحسنه ، كميته تعاون و امور خيريّه ، كميته رسيدگى به\r\nامور فقراء و مستضعفين ، كميته فروشگاه اسلامى » .\r\n\r\nروزهاى آخر اقامت در طهران\r\nبارى ، آنچه در اين فصل گذشت نگاهى بود گذرا بر حدود بيست و چهار سال اقامت مرحوم حضرت علّامه قدّس الله نفسه الزّكيّة در طهران ؛ و همانگونه كه در اين بخش ديديم حضرت آقا از لحظه ورود به طهران با مركز قرار دادن پايگاه اسلامى و الهى مسجد ، به ارشاد و تبليغ اسلام و پرورش و تعليم نفوس مستعدّ ، و نيز تلاش براى گسترش مبارزه با طاغوت و تداوم نهضت اسلامى و تحقّق حكومت اسلام مىپردازند كه با گوشه‌هائى از آنچه در برخى از آثارشان بدان اشاره فرموده‌اند آشنا شديم .\r\nولى در اوج درخشش و ظهور موفّقيّت‌هاى معرفتى ، تربيتى ، سياسى ايشان در دوره سياه طاغوت و به ثمر نشستن نظرات و زحمات و راه‌كارهاى الهىشان در سامان دهى امور كه آينده‌اى روشن از مقبوليّت عامّه و موفّقيّت ظاهرى و رو به رشد سياسى و اجتماعى را در پى داشت ؛ در حركتى به ظاهر نابهنگام و با شتابى عجيب ، إقدام به مهاجرت به مشهد مقدّس و آستان بوسى حضرت امام علىّ بن موسى الرّضا عليه آلاف التّحيّة و الثّنآء مىنمايند كه بسيار شگفت و سر به مهر مىنمايد .\r\nبه لطف إلهى در فصل‌هاى آينده ، به اين بخش از زندگى پر بركت ايشان و شناخت عوامل ظاهرى و باطنى اين هجرت و بركات و آثارش ، تا آنجا كه از لابلاى كلمات خودشان به دست مىآيد خواهيم پرداخت ؛ إن شآء الله .\r\n\r\n","description":"","footnote":"","page_name":" 350 ","page_number":350},
  {"content":"\r\n\r\n\r\nفصل ششم : تداوم سير إلى الله در عين انجام وظائف سياسى و اجتماعى\r\n\r\n","description":"","footnote":"","page_name":" 351 ","page_number":351},
  {"content":"\r\n . \r\n","description":"","footnote":"","page_name":" 352 ","page_number":352},
  {"content":"\r\n\r\nيكى از صفات ممتاز مردان الهى كه در آيات و روايات بر آن تأكيد شده اينستكه آنها در عين اشتغال به وظائف اجتماعى و فعّاليّتهاى روزمرّه و معاشرت با توده مردم ، هميشه در درون و سويداى قلب با خداى خود مشغول بوده و در درياى ذكر او غوطه‌ورند و پيوسته وجهه قلبشان به سوى حضرت حقّ جلّ و علاست .\r\n«  رِجالٌ لا تُلْهِيهِمْ تِجارَةٌ وَ لا بَيْعٌ عَنْ ذِكْرِ اللَّهِ وَ إِقامِ الصَّلاةِ وَ إِيتاءِ الزَّكاةِ يَخافُونَ يَوْماً تَتَقَلَّبُ فِيهِ الْقُلُوبُ وَ الْأَبْصارُ  » « 1 »\r\nحضرت آقا خود در كتاب شريف « لبّ اللباب » ميفرمايند :\r\n« بديهى است كه طىّ اين منزل منافاتى با بودن سالك در دنيا و اشتغال به مشاغل اوّليّهء خود ندارد ، و واردات قلبيّهء او ربطى به اوضاع خارجيّه از نكاح و كسب و تجارت و زراعت و امثالها ندارد . سالك در عين آنكه در بين مردم بوده و امور دنيا را بجاى مىآورد روحش در ملكوت سير نموده و با ملكوتيان سر و كار دارد . مَثَل چنين شخصى مَثَل كسى است كه مصيبتى بر او وارد شده و داغ\r\n\r\n\r\n","description":"","footnote":"\r\n( 1 ) آيه 37 از سوره 24 : النّور\r\n","page_name":" 353 ","page_number":353},
  {"content":"\r\n\r\nعزيزى ديده ، اين مصيبت ديده با آنكه در ميان مردم است ، مىگويد ، مىرود ، مىنشيند ، غذا مىخورد ، مىخوابد ، ولى در درون او غوغائى از يك سلسله خاطرات محبوب اوست به طورى كه هر كه به صورت او نظر افكند در مىيابد كه او مصيبت زده است .\r\nسالك راه خدا در عين اشتغال به امور طبيعى يك رشته ارتباطات و اتّصالى با خداى خود دارد ، دريائى از شوق در دل او موج مىزند ، آتشى از عشق و محبّت درون او را مىسوزاند ، غم و اندوه و هجران دل او را آب مىكند ؛ از اين انقلاب درونى او جز خدا كسى خبر ندارد ، ولى هر كس به صورت او نظر كند اجمالًا مىيابد كه عشق خدا و حق‌ّپرستى و توجّه به حضرت مقدّس او ، او را چنين نموده است . « 1 » »\r\nروش و ممشاى خود ايشان نيز همواره به همين گونه بود ، و در عين اشتغال به امور اجتماعى و سياسى كه در فصل قبل ديديم لحظه‌اى از تهذيب نفس و سير در عالم عشق الهى غافل نبوده و بلكه همه فعّاليّتها و أعمال خود را در مسير حركت إلى الله در آورده و با نگاهى توحيدى به وظائف خويش مىپرداختند ؛ فلذا اين امور نه تنها مانع از سير الهى ايشان نشد بلكه در سايه هدايت مربّيان توحيد و مهذّبان نفوس به بالاترين درجات و مقامات معنوى و عرفانى نائل آمدند كه به آن اشاره خواهيم نمود ، ان شاء الله .\r\nاينك در اين فصل با ياد آورى اين نكته كه بناى اين يادنامه بر معرّفى حضرت آقا از بيان خودشان است و اولياء خدا جز در موارد ضرورى از حالات معنوى خود چيزى را بازگو نمىكنند و لذا آنچه در اين كتاب در جنبه‌هاى معنوى و عبادى و عرفانى حضرت آقا آمده فقط گوشه‌اى از احوال ايشان\r\n\r\n\r\n","description":"","footnote":"\r\n( 1 ) « رساله لبّ اللباب » ص 97 و 98\r\n","page_name":" 354 ","page_number":354},
  {"content":"\r\n\r\nاست ، به تماشاى نمونه‌هائى از سير معنوى ايشان در طهران و پس از بازگشت از نجف اشرف مىنشينيم .\r\n\r\n« تداوم ارادت و اطاعت از مرحوم انصارى »\r\nهمانطور كه مشروحا گذشت ارتباط و آشنائى حضرت آقا با مرحوم آية الله أنصارى رضوان الله عليه در نجف أشرف آغاز شد و در سال آخر إقامت حضرت آقا در نجف ، حضرت آقا به امر مرحوم حدّاد قدّس سرّه در تحت تربيت و تعليم كامل ايشان قرار گرفتند و به إشاره ايشان به طهران مراجعت نمودند .\r\nحضرت آقا از آن هنگام تا زمان ارتحال مرحوم آية الله انصارى كه سه سال طول كشيد مكرّراً به محضر ايشان مىرسند و رابطه‌شان همچنان محكم و ثمر بخش إدامه مىيابد و از محضر ايشان استفاده‌هاى شايان معنوى برده و در مشكلات طريق كتباً و شفاهاً از رهنموده‌اى اين مربّى إلهى بهره‌مند ميشوند كه نامه‌هاى متعدّدى مربوط به اين دوران از ايشان باقى مانده است :\r\n« باب مراوده و مكاتبه و ملاقاتهاى متناوب تقريباً دو تا سه ماه يك مرتبه ، و اطاعت تامّ و تمام از دستورات آية الله انصارى بر قرار بود . و الحقّ ايشان كه آيتى بزرگ از آيات إلهيّه بود از هر گونه كمك و مساعدتى دريغ نمىفرمود ، بلكه با كمال خلوص به واردين راه مىداد و پذيرائى مىنمود . « 1 » »\r\nاين رابطه روز به روز اوج مىگيرد و در همه مراحل ، همراهى و معيّت را بدنبال دارد و تا درون خانه قبر با آخرين بوسه از چهره منوّرشان استمرار مىيابد .\r\nحضرت آقا خود مىنويسند :\r\n\r\n\r\n","description":"","footnote":"\r\n( 1 ) « روح مجرّد » ص 39\r\n","page_name":" 355 ","page_number":355},
  {"content":"\r\n\r\n« . . . روابط ارادت و اطاعت از اين بزرگمرد الهى بسيار قوى و نيرومند و ذى أثر بود ، تا در روز جمعه دوّم شهر ذو القعدة الحرام 1379 دو ساعت از ظهر گذشته حضرت ايشان با سكته مغزى در سنّ 59 سالگى به سراى خلود شتافتند . و حقير از دو روز قبل در همدان بودم و هنگام ارتحال در بالينشان حاضر ؛ و جنازه ايشان را به قم حمل نموده و پس از طواف قبر بىبى سلام الله عليها نيمه شب در قبرستان علىّ بن جعفر مدفون شدند . حقير داخل قبر ايشان رفتم ، صورت را از كفن باز كرده و بر روى خشت نهادم و آخرين بوسه را بر چهره منوّرشان نموده از قبر بيرون آمدم . « 1 » »\r\nنمونه‌هائى از آثار اين ارتباط با مرحوم آية الله انصارى در فصل چهارم گذشت .\r\n\r\nادامه سير إلى الله پس از رحلت مرحوم آية الله انصارى\r\nپس از رحلت مرحوم آية الحقّ و العرفان حاج شيخ محمّد جواد انصارى أعلى اللهُ مقامَه الشّريف ، حضرت آقا كه در ميان اصحاب آية الله انصارى همچون خورشيد فروزانى مىدرخشيدند ، و بدستور حضرت حدّاد نيز بطور كامل در تحت تعليم و تربيت ايشان قرار گرفته بودند ؛ در جمع دوستان و ارادتمندان طهرانى مرحوم آية الله انصارى ضرورت استمرار سير و سلوك إلى الله زير نظر استاد كامل را مطرح ميكردند و تأكيد داشتند كه استاد كامل حضرت حدّاد است ، و همگان را به رجوع به ايشان ترغيب ميفرمودند ؛ كه البتّه بخاطر عواملى كه به برخى از آنها خود در كتاب « روح مجرّد » اشاره نموده‌اند موفّق به جلب نظر آنها نشدند ، و خودشان يكّه و تنها به پيروى از آن معلّم توحيد\r\n\r\n\r\n","description":"","footnote":"\r\n( 1 ) « روح مجرّد » ص 40\r\n","page_name":" 356 ","page_number":356},
  {"content":"\r\n\r\nپرداختند كه جُرمش سادگى و بىآلايشى و دعوت به توحيد محض بود .\r\nگوشه‌هائى از آن حال و موقعيّت را چنين شرح ميدهند :\r\n« . . . يك بار حقير در مجلس گفتم : الحدّادُ ! و ما أدْراكَ مَا الحدّاد ؟ ! چهره برخى تغيير كرد و سرخ شد ، و شنيدم كه بعدا به بعضى گفته بود : اين چه توصيفى است كه او از يك مرد ساده معمولى مىكند ؟ !\r\nيك شب كه باز سخن از حضرت حدّاد به ميان آمد ، همان شخص محرّك رو به من نموده گفت : حدّاد خدا را لخت و عريان معرّفى مىكند ؛ آخر خدا كه عريان نمىشود !\r\nحقير أبدا لب به سخن نگشودم . همان شب در عالم رؤيا ديدم : او در مقابل من ايستاده است ؛ و دهان خود را باز كرده بود بطوريكه دندانهايش پيدا بود . من مشت دست راست خود را گره كردم و به او گفتم : ديگر اگر درباره توحيد حضرت حق تعالى اشكالى كنى ، چنان بر دهانت مىكوبم كه لبها و دندانهايت با حلقومت يكى شوند !\r\nآرى ! اين گناه حدّاد است كه خداوند را بدون زر و زيور و بدون آرايش ، پاك و منزّه بيان مىكند و حقيقت مفاد و معنى لَا إلهَ إلّا اللهُ و اللهُ لا إلهَ إلّا هُو را مشخّص و مبيّن ميدارد ؛ ولى چه فائده كه گوشها كر است و چشمها كور !\r\n وَ إِذا ذُكِرَ اللَّهُ وَحْدَهُ اشْمَأَزَّتْ قُلُوبُ الَّذِينَ لا يُؤْمِنُونَ بِالْآخِرَةِ وَ إِذا ذُكِرَ الَّذِينَ مِنْ دُونِهِ إِذا هُمْ يَسْتَبْشِرُونَ  . « 1 »\r\n« و در موقعى كه خداوند به وحدانيّت ياد شود دلهاى آنان كه به آخرت ايمان ندارند مشمئزّ و ناراحت ميگردد ، و زمانيكه سخن از غير وحدت ذات اقدس او به ميان آيد ايشان خوشحال و مسرور ميشوند » .\r\n\r\n\r\n","description":"","footnote":"\r\n( 1 ) آيه 45 ، از سوره 39 : الزُّمر\r\n","page_name":" 357 ","page_number":357},
  {"content":"\r\n\r\n وَ جَعَلْنا عَلى قُلُوبِهِمْ أَكِنَّةً أَنْ يَفْقَهُوهُ وَ فِي آذانِهِمْ وَقْراً وَ إِذا ذَكَرْتَ رَبَّكَ فِي الْقُرْآنِ وَحْدَهُ وَلَّوْا عَلى أَدْبارِهِمْ نُفُوراً  . « 1 »\r\n« و ما بر روى دلهايشان غلافهائى و پوششهائى قرار داده‌ايم تا نفهمند و ادراك ننمايند ، و در گوشهايشان سنگينى گذارده‌ايم . و زمانيكه تو پروردگارت را در قرآن به وحدانيّت ياد كنى ، پشت نموده و با نفرت و انزجار دور مىشوند . »\r\n ذلِكُمْ بِأَنَّهُ إِذا دُعِيَ اللَّهُ وَحْدَهُ كَفَرْتُمْ وَ إِنْ يُشْرَكْ بِهِ تُؤْمِنُوا فَالْحُكْمُ لِلَّهِ الْعَلِيِّ الْكَبِيرِ  . « 2 »\r\n« اى مردم ! اين بدان علّت است كه چون خداوند به وحدانيّت ياد شود ، شما كافر مىشويد ؛ و اگر با خدا شريكى قرار داده شود ايمان مىآوريد . پس حكم و فرمان مختصّ خداوند بالا مرتبه و بزرگ صفت است ! »\r\nحقير در اينجا تنها ماندم و از آن گروه و جمعيّت كه همه اظهار دوستى و سابقه آشنائى داشتند يك نفر با من برنخاست و تنها ماندم به تمام معنى الكلمه . لذا چاره در آن ديدم كه از آن گروه كناره گيرى كنم و فقط با چند نفر جوان پاكدل فقير اهل مسجد ، مجالسى خصوصى بر اساس استاديّت و مربّى بودن حضرت آقاى حدّاد داشته باشيم .\r\nتا به حال براى حقير چند بار در مدّت عمر چنان اتّفاق افتاده كه سخن حقّم را يك نفر هم نپذيرفته است و ناچار شده‌ام از جمعى انبوه كه با يكايك آنان سوابق ممتدّ خويشاوندى و يا رفاقت و مصاحبت داشته‌ام كناره بگيرم ؛ و اين مهمترين و بزرگترين آن موارد بوده است . . .\r\nحقير هم ظاهرا و باطنا دل به خدا داده از همه آنها و از ممشايشان و\r\n\r\n\r\n","description":"","footnote":"\r\n( 1 ) آيه 46 ، از سوره 17 : الإسرآء\r\n( 2 ) آيه 12 ، از سوره 40 : غافر\r\n","page_name":" 358 ","page_number":358},
  {"content":"\r\n\r\nمسيرشان و محافلشان كناره گرفتم . و حقّا و حقيقةً حضرت مرحوم حاج سيّد هاشم كه جانم به فداى او باد چقدر بزرگوارى و كرامت فرمود ، و چقدر در مواقع خطيره و در لغزشگاههاى محيط و امور اجتماعى از سقوط نجات داد ، و چه اندازه مانند مادر مهربان ، شب و روز ، خود از راه دورِ كربلا به طهران و در مواقع حضور و تشرّف دستگيرىهاى بجا و صحيح و به موقع ميكرد ، كه بعضى از آنها در آنوقت هم خوب سرّش آشكارا نبود ، و بعدا و بعضى تدريجا آشكارا شد و بعضى اينك پس از هشت سال از رحلتش آشكارا مىشود ، و خدا ميداند كه سپس چه خواهد شد . « 1 » »\r\n\r\n« استمرار سلوك إلى الله در خدمت حضرت حدّاد »\r\nبارى حضرت آقا پس از ارتحال مرحوم انصارى رضوان الله عليه با تمام وجود تحت تربيت و ارشاد حضرت آقاى حدّاد سير معنوى خود را ادامه داده و در مسير ارادت و اطاعت ايشان لحظه‌اى از پاى نمىنشينند و تا پايان عمر از چشمه جوشان معارف توحيدى اين موحّد عظيم به تمام معنى الكلمه ، اشراب ميشوند .\r\nخودشان در مورد مدّت استفاده از محضر مرحوم حدّاد چنين ميفرمايند :\r\n« اوّلين ديدار حقير با ايشان كه در سنه 1376 بوده است ، چون سى و دو ساله بوده‌ام و ايشان پنجاه و هشت ساله ، بنابراين مدّت ارادت و استفاده حقير از محضر أنورشان 28 سال به طول انجاميده است . « 2 » »\r\nو نيز ميفرمايند : « بطور دقيق آن مقدار كه حساب نموده‌ام ، مجموع اوقاتى را كه با ايشان شب و روز بوده‌ام ، اگر آن اوقات متفرّقه را با هم جمع و\r\n\r\n\r\n","description":"","footnote":"\r\n( 1 ) « روح مجرّد » ، ص 58 تا ص 61 ، و ص 101\r\n( 2 ) « روح مجرّد » ، ص 58 تا ص 61 ، و ص 101\r\n","page_name":" 359 ","page_number":359},
  {"content":"\r\n\r\nضميمه نمائيم دو سال تمام خواهد شد « 1 » » .\r\nبا وجود اينكه حضرت آقا نسبت به تمامى اساتيدشان از محبّت و شور خاصّى برخوردار بودند ولى عشق و وله ايشان نسبت به حضرت آقاى حدّاد آتش ديگرى دارد و ارتباط روحى اين دو بزرگوار به گونه‌اى ديگر است .\r\nشايد سرّ اين مسأله در اين نكته نهفته باشد كه مرحوم حدّاد از لحاظ درجات معنوى و مدارج توحيدى و وصول به أعلى مراتب فناء فى الله و بقاء بالله و رسيدن به فعليّت تامّه نسبت به سائر اولياء الهى برترى داشته و در افق ديگرى متمكّن بودند كه آقا خود در ضمن تعابيرشان به اين حقيقت اشاره فرموده‌اند :\r\n\r\nعظمت و اوج مراتب عرفانى و توحيدى حضرت حدّاد\r\n« حضرت آقاى حاج سيّد هاشم در افق ديگرى زندگى مىنمود ؛ و اگر بخواهيم تعبير صحيحى را أدا كنيم در لا افُق زندگى ميكرد . آنجا كه از تعيّن برون جسته ، و از اسم و صفت گذشته ، و جامع جميع اسماء و صفات حضرت حقّ متعال به نحو اتمّ و اكمل ، و مورد تجلّيات ذاتيّه وَحدانيّه قهّاريّه ، أسفار أربعه را تماماً طىّ نموده ، و به مقام انسان كامل رسيده بود .\r\nهيچ يك از قوا و استعدادات در جميع منازل و مراحل سلوكى از ملكوت أسفل و ملكوت أعلى ، و پيمودن و گردش كردن در أدوار عالم لاهوت نبود ، مگر آنكه در وجود گرانقدرش به فعليّت رسيده بود .\r\nحاج سيّد هاشم انسانى بود با فعليّت تامّه در تمام زوايا و نواحى حيات معنوى .\r\nبراى وى زندگى و مرگ ، مرض و صحّت ، فقر و غنا ، ديدن صُوَر معنوى و يا عدم آن ، بهشت و دوزخ ، على السّويّه بود . او مرد خدا بود . تمام نسبت‌ها\r\n\r\n\r\n","description":"","footnote":"\r\n( 1 ) « روح مجرّد » ، ص 135\r\n","page_name":" 360 ","page_number":360},
  {"content":"\r\n\r\nدر همه عوالم از او منقطع بود مگر نسبتِ اللَه . « 1 » »\r\nو نيز ميفرمايند :\r\n« جناب محترم آقاى حاج محمّد حسن بياتى أدام اللهُ توفيقَه ميگويند : من در معيّت ايشان از مسافربرى به شاهزاده حسين رفتيم ، همين كه ميخواستيم عرض خيابان را طىّ نمائيم ، حضرت آقا به من فرمودند : مرحوم آية الله انصارى سالكان راه خدا را از يك طريق مىبرد ؛ و ليكن من از سه طريق مىبرم . « 2 » »\r\nو نيز در ضمن شرح ملاقات مرحوم شهيد مطهّرى با مرحوم حدّاد فرموده‌اند :\r\n« آنچه ميان ايشان و حضرت آقا به ميان رفته بود ، من نه از حضرت آقا پرسيدم و نه از آقاى مطهّرى ، و تا اين ساعت هم نميدانم . ولى مرحوم مطهّرى هنگام خروج آهسته به حقير گفتند : اين سيّد حيات بخش است .\r\nناگفته نماند كه روزى مرحوم مطهّرى به حقير مىگفتند : من و آقا سيّد محمّد حسينى بهشتى در قم در ورطه هلاكت بوديم ، برخورد و دستگيرى علّامه طباطبائى ما را از اين ورطه نجات داد .\r\nحالا اين كلام مرحوم مطهّرى درباره حضرت حاج سيّد هاشم كه : اين سيّد حيات بخش است ، هنگامى است كه حضرت علّامه هم حيات دارند ، و از آن وقت تا ارتحالشان كه در روز هجدهم محرّم الحرام 1402 هجريّه قمريّه واقع شد ، شانزده سال فاصله است . تازه علّامه پس از مرحوم مطهّرى ، لباس بدن را خَلْع و به جامه بقا مخلّع گشتند . « 3 » »\r\nبارى اين عظمت و اوج عرفانى و توحيدى مرحوم حدّاد سبب شده بود كه حضرت آقا با تمام وجود دلباخته ايشان شده و روز به روز انس و الفت باطنى\r\n\r\n\r\n","description":"","footnote":"\r\n( 1 ) روح مجرّد ، ص 134 و 135 ، و ص 304 ، و ص 160\r\n( 2 ) روح مجرّد ، ص 134 و 135 ، و ص 304 ، و ص 160\r\n( 3 ) روح مجرّد ، ص 134 و 135 ، و ص 304 ، و ص 160\r\n","page_name":" 361 ","page_number":361},
  {"content":"\r\n\r\nو سنخيّت روحى بين اين استاد و شاگرد بيشتر شود و نهايةً حضرت آقاىحدّاد ايشان را به وصايت و جانشينى خود انتخاب نمايند و به تعبير خودشان هر چه دارند به ايشان بدهند كه إن شآء الله اشاره خواهيم كرد .\r\n\r\nسفرهاى زيارتى و استفاده از محضر استاد\r\nحضرت آقا در مدّت اقامت خود در طهران يازده سفر به عتبات عاليات داشته‌اند كه در خلال آنها به محضر مرحوم حدّاد مشرّف شده و از بركات نفس قدسيّه ايشان بهره‌هاى فراوانى برده‌اند .\r\nتمامى اين سفرها در ايّام زيارتى ذى الحجّه و محرّم الحرام و يا رجب و شعبان بوده و ايشان مقيّد بوده‌اند كه در هر سفر به عتبه بوسى همه مشاهد مشرّفه نائل آيند .\r\nدر سال 1386 هجرى قمرى نيز حضرت آقاى حدّاد سفرى به ايران نموده و به آستان بوسى حضرت إمام علىّ بن موسى الرّضا عليه آلاف التّحيّة و الثّنآء مشرّف ميشوند . از جمله ثمرات و فوائد اين سفرها علاوه بر استفاده‌هاى معنوى از محضر مرحوم حدّاد ، كلمات درربارى است كه از نفس طاهر و مطهّر ايشان تراوش نموده كه هر كدام دريائى از معرفت و حكمت الهى است . شرح بخشى از اين معارف نورانى را حضرت آقا در كتاب شريف « روح مجرّد » مرقوم فرموده‌اند كه مطالعه آن براى مشتاقان لقاء پروردگار بسيار سودمند است .\r\nدر اينجا به بيان گوشه‌اى از ارتباطات حضرت آقا با استاد بىبديلشان در دوران اقامت در طهران تا آخرين روزهاى حيات استاد مىپردازيم و با استفاده از قلم شيواى خودشان از نكات و دقائق سير و سلوك إلى الله بهره‌مند ميشويم .\r\n\r\n","description":"","footnote":"","page_name":" 362 ","page_number":362},
  {"content":"\r\n\r\n\r\nدر خانه پدر واقعى\r\nگرچه صِرف يافتن استاد كامل و مربّى إلهى براى پيمودن راه خدا امرى حياتبخش و گرانقيمت است و چه بسا انسان بعد از سالها تلاش و طلب به محضر استاد طريق و ولىّ خدا راه يابد ، ولى از آن ارزشمندتر توفيق بهره‌ورى و استفاده از نفس استاد و راه يافتن به حريم معنوى اوست كه صد البتّه براى هر سالكى ميسّر نمىگردد . سالك راه خدا در صورتى ميتواند به چنين گنجى دست يابد كه خود را در ظاهر و باطن به تمام معنى به وى نزديك سازد و از اهل‌بيت و خاصّان درگاه به حساب آيد تا رفته رفته محرم أسرار استاد شده و از خرمن معارف ناب او توشه برگيرد .\r\nحضرت آقا در اين زمينه مىنويسند :\r\n« . . . بنابراين بسيار زحمت دارد تا انسان قدر و قيمت جواهرى را بداند و بفهمد و بتواند آن را خريدارى كند ؛ زيرا بايد با جميع جهاتِ آن جواهر مسانخت پيدا نمايد و مشابهت كند . و آنها هم انسان را بپذيرند ، و به خود راه دهند ، و مانند فرزندانشان و يا خادمشان كه مورد امن و امان آنهاست با وى معامله نمايند ، و او را محرم أسرار خود بدانند ؛ آن هم أسرار إلهيّه نه أسرار دنيويّه .\r\nحالا مىفهميم كه چقدر انسان بايد راه برود تا جزءِ اهل بيت خانه او گردد ، و در حكم فرزند يا خادم او به حساب آيد . زيرا در غير اين صورت ، يعنى در غير صورت اتّحاد و وحدت در سلوك و راه و زىّ و لباس و غذا و طعام و بالأخره جميع امورى كه از آن اهل بيت و از اختصاصاتشان به شمار مىآيد ، امكان‌پذير نيست كه از روح آن اهل بيت متمتّع گردد . « 1 » »\r\nارتباط حضرت آقا با مرحوم حدّاد دقيقا به همين كيفيّت است . يعنى\r\n\r\n\r\n","description":"","footnote":"\r\n( 1 ) « روح مجرّد » ، ص 682\r\n","page_name":" 363 ","page_number":363},
  {"content":"\r\n\r\nآنقدر مراتب محبّت و انس و الفت بين اين دو بزرگوار قوى است كه مرحوم حدّاد ايشان را فرزند حقيقى خود ميدانند و حضرت آقا در همه سفرها بر ايشان وارد شده و كنار عائله ايشان سكونت مىنمايند .\r\nخودشان در اين باره ميفرمايند : « معلوم است كه منزل حقيقى ما و ورود و خروج ما در كربلا منزل حدّاد است . چون روابط بقدرى صميم و پاك است كه ايشان بنده را فرزند خود ميدانند ، و فرزندانشان با حقير معامله برادرى مىكنند . امّا حقير نه تنها خود را فرزند نميدانم زيرا نه جسما و نه روحا فرزند نيستم ، بلكه در اينجا اگر بحقّ كلمه ، جمله‌اى صحيح را بخواهيم پيدا كنيم جمله خانه زاد است . آرى غلامزاده‌اى است كه در اين منزل تولّد يافته ، و به دستگيرى و كرامت حضرتش حيات نوين گرفته است . حضرت آقاى حدّاد پدر واقعى بنده بود ؛ و در تمام مسافرتها ، ورود و خروج ما در منزل ايشان ، ورود و خروج اهل خانه بود . « 1 » »\r\n\r\nارشادات راهگشا\r\nاز خصوصيّات قابل توجّه و درس گرفتنى حضرت آقا در معاشرت با مرحوم حدّاد سؤالهاى بجا و دقيق از محضر استاد است كه ايشان نيز به لحاظ قابليّت خاصّ آقا جوابهاى بسيار مفيد و ارزشمندى را عنايت ميفرمودند كه به نمونه‌اى از آنها اشاره مىكنيم :\r\n« روزى حقير از ايشان بطور گلايه و شكوه سؤال كردم : مگر در دعا نمىخوانيم : بِكُمْ يُجْبَرُ الْمَهِيضُ وَ يُشْفَى الْمَرِيضُ ( بواسطه شماست كه استخوان شكسته التيام مىپذيرد و مريض شفا مىيابد . ) ؟ و در صورتى كه اين خطاب با أئمّه عليهم السّلام صادق باشد ، چرا أولياى خدا - و مقصودم خود\r\n\r\n\r\n","description":"","footnote":"\r\n( 1 ) « روح مجرّد » ، ص 78\r\n","page_name":" 364 ","page_number":364},
  {"content":"\r\n\r\nايشان بود - اين استخوانهاى شكسته و در رفته ما را جَبر نمىكنند و امراض روحى ما را شفا نمىبخشند ؟ ! و خلاصه امر\r\n : صد ملك دل به نيم نظر ميتوان خريد * خوبان در اين معامله تقصير ميكنند « 1 » \r\nو اين هم در وقتى بود كه ايشان تازه از زيارت برگشته بودند و خسته بودند . ناگهان از اين سؤال تكانى خوردند ، و سپس سر خود را به زير انداخته مدّتى تأمّل كردند و سپس فرمودند : كار أولياى خدا غير از شكسته‌بندى استخوان و شفاى امراض كار ديگرى نيست ؛ ولى بايد دانست كه : آن شكستگى استخوان و آن مرض بيمار هم به دست ايشان است . چون از ناحيه خداست . و حضرت حقّ جلّ و علا خودش مىشكند ، و خودش التيام ميدهد . خودش مريض مىكند و خودش شفا مىبخشد . اينها همه عشق بازى با أطوار و شؤون خود اوست . همه از روى حكمت و مصلحت است . و در حقيقت شكستن و التيام دادن ، مريض كردن و شفا دادن ، دو شكل و صورت مختلف دارد و از يك مبدأ و يك منشأ حكايت مىنمايد . هر دو محبّت است . از خدا غير از خوبى ساخته نيست .\r\n عاشقم بر لطف و بر قهرش به جِدّ * اى عجب من عاشقِ اين هر دو ضدّ « 2 » \r\nعالم سراسر عشق است ، عشق مظاهر با مظاهر ؛ و در حقيقت عشق خود با خود . شنيده‌ام بو على سينا رساله‌اى در عشق نوشته است . اينجا هر چه گشتم پيدا نكردم . رفتى به ايران تهيّه كن و براى من بفرست . قاعدةً بايد رساله خوبى باشد اگر روى اين زمينه كه ذكر شد مطلب را شرح و تفصيل داده باشد ، و عشق إلهى به أسماء و صفات و أفعال خود را موجب خلقت عالم و آدم و موت\r\n\r\n\r\n","description":"","footnote":"\r\n( 1 ) « ديوان حافظ شيرازى » طبع پژمان ، ص 59 ، غزل 129\r\n( 2 ) « مثنوى » طبع آقا ميرزا محمود ، ج 1 ، ص 42 ، سطر 9\r\n","page_name":" 365 ","page_number":365},
  {"content":"\r\n\r\nو حيات دانسته باشد . « 1 » »\r\nحضرت آقاى حدّاد علاوه بر جوابهاى شافى و وافى كه بدان اشاره رفت بسيارى از اوقات ارشادات و راهنمائىهاى نابى را در امر تربيت و رشد شاگردان مخصوصا حضرت آقا بيان ميفرمودند كه چون با صبغه‌اى توحيدى و از افقى عالى صادر مىشد بسيار بجا و راهگشا بود . آقا در اين باره مىنويسند :\r\n« تمام اشارات و دلالتهاى آقاى حدّاد از اين قبيل بود . يعنى از افق وحدانيّت ، ارشاد و دستگيرى مىنمود ، نه از پوسته وجودى خويشتن .\r\nيكروز به حقير فرمود : سيّد محمّد حسين ! سرت خيلى شلوغ است ! يعنى خاطرات پى در پى و مشوّش كننده دارى ؛ و عجيب گفتارى بود ! حقير در آن ساعت همانطور كه فرمود خاطرات نفسانى داشتم ، و ذهن را خسته و فرسوده ميكرد . و غير از خدا كسى كه از افكار من خبر ندارد .\r\nميفرمود : معامله با خدا كن در هر حال ! بدين معنى كه معامله با خلق خدا معامله با خدا گردد . بايد متوجّه بود كه عيال و اولاد و همسايه و شريك و مأمومين مسجد ، همه مظاهر اويند .\r\nميفرمودند : اگر با مردم يا به فرزندان خود دعوا ميكنى ، صورى بكن كه نه خودت اذيّت شوى و نه به آنها صدمه‌اى برسد . اگر از روى جدّ دعوا كنى ، براى طرفين صدمه دارد . و عصبانيّت جدّى ، هم براى تو ضرر دارد و هم براى طرف .\r\nميفرمودند : تو كه از دست مردم فرار ميكنى ، براى آنست كه اذيّت آنها به تو نرسد يا اذيّت تو به آنها نرسد ؟ ! صورت دوّم خوب است نه صورت اوّل . و\r\n\r\n\r\n","description":"","footnote":"\r\n( 1 ) « روح مجرّد » ، ص 568 و 569\r\n","page_name":" 366 ","page_number":366},
  {"content":"\r\n\r\nصورتى بهتر نيز هست و آن اينكه خود و آنها را نبينى . « 1 » »\r\nو نيز مىنويسند :\r\n« و يك بار فرمودند : خوب است انسان كه صدقات مستحبّه و خيرات خود را ميدهد ، از پاكترين اقسام اموال خودش باشد . سوا كردن مال و قسم پست و مشكوك را به فقرا دادن بالأخصّ به سادات روا نيست . اتّفاقا اين در وقتى بود كه حقير مالى را به عنوان صدقات مستحبّه و امور خيريّه از ناحيه خود براى سيّدى فرستاده بودم ، و در وقت تعيين آن ، قسمت پاك و بدون شبهه را براى خود ، و قسمت مشتبه و مجهولُ الحال را براى آن سيّد انتخاب نموده بودم . و خدا ميداند كه از اين عملِ من جز خود من و خدا كسى مطّلع نبود . ايشان بواسطه اين إخبار ، هم مرا مطّلع بر امر پنهانى نمودند و هم دستور عمل به آيه قرآن را داده‌اند كه :\r\n لَنْ تَنالُوا الْبِرَّ حَتَّى تُنْفِقُوا مِمَّا تُحِبُّونَ  . « 2 »\r\n« ابدا شما به بِرّ و نيكى نمىرسيد ، مگر زمانيكه در راه خدا انفاق كنيد از آنچه را كه دوست ميداريد ! » « 3 » »\r\n\r\nروح ادب و بينش سلوكى\r\nكيفيّت معاشرت و رفتار سالكين إلى الله با اساتيدشان نشانگر ميزان ارادت و فهم سلوكى آنهاست . با دقّت در نحوه مراوده حضرت آقا با مرحوم حدّاد ظرائف و لطائفى آشكار ميگردد كه افق روشنى از حالات ممتاز ايشان\r\n\r\n\r\n","description":"","footnote":"\r\n( 1 ) همان مصدر ، ص 139 ؛ آثار و بركات اين دستورات الهى را در سيره عملى حضرت آقا به وضوح ميتوان ديد كه به گوشه‌اى از آن در فصلهاى آتى كتاب اشاره خواهد شد .\r\n( 2 ) صدر آيه 92 ، از سوره 3 : ءَال عمران\r\n( 3 ) همان مصدر ، ص 109\r\n","page_name":" 367 ","page_number":367},
  {"content":"\r\n\r\nنسبت به استاد و عمق خلوص و ايثار و روح ارادت را بدست ميدهد . بررسى دقيق اين زاويه خود مجالى ديگر مىطلبد ، و ليكن بعنوان نمونه اندكى از بسيار را در اين مقام متذكّر ميشويم .\r\nيكى از آفات و موانع سلوك اين است كه سالك إلى الله أعمال خير و پسنديده را براى حظّ نفس انجام دهد نه براى رضاى حضرت حقّ كه البتّه گاهى تشخيص اين موضوع بسيار ظريف بوده و از عهده هر كسى برنمىآيد ، حضرت آقا از زبان استادشان در اين باره ميفرمايند :\r\n« حضرت آقا حاج سيّد هاشم حدّاد بسيارى از كارهاى نيكو را از حظوظ نفسانيّه مىشمردند ، چون نفس از آن لذّت مىبرد .\r\nميفرمودند : غالبا مجالسى را كه بعضى از سالكين تشكيل ميدهند و در آنها شعر ميخوانند ، از حظوظ نفس است ؛ گرچه لذّت معنوى برند ، امّا حظّ نفس است . بسيارى از اذكار و اوراد را مردم براى أغراض نفسانى و حظوظ آن بجاى مىآورند . « 1 » »\r\nاين امر بقدرى خطير و ظريف است كه ممكن است گاهى شامل سفرهاى زيارتى نيز بشود ، آقا در اين مورد مىنويسند :\r\n« حضرت حاج سيّد هاشم ميفرمود : ديده شده است بعضى از مردم حتّى افراد مسمّى به سالك و مدّعى راه و سبيل إلى الله ، مقصود واقعيشان از اين مسافرتها خدا نيست ؛ براى انس ذهنى به مُدرَكات پيشين خود ، و سرگرمى با گمان و خيال و پندار است ؛ و بعضاً هم براى بدست آوردن مدّتى مكان خلوت با همراه و يا دوستان ديرين در آن أماكن مقدّسه مىباشد . « 2 » »\r\nو در همين راستا گاهى نفس ارتباط و همنشينى با اولياء خدا و اساتيد\r\n\r\n\r\n","description":"","footnote":"\r\n( 1 ) « روح مجرّد » ص 189 ، و ص 276\r\n( 2 ) « روح مجرّد » ص 189 ، و ص 672\r\n","page_name":" 368 ","page_number":368},
  {"content":"\r\n\r\nطريق نيز براى برخى از سالكان به جهت تمتّع و حظّ نفس بوده و چون براى خدا و در راه رضاى او نيست باعث مزاحمت و اذيّت استاد نيز مىشود . در اين ميان فقط كسانى به اين نكات دقيق و ظريف توجّه دارند كه از طرفى در ارتباطات خود هيچ قصد و غرضى جز خدا نداشته و از طرف ديگر قدر و قيمت واقعى اولياء خدا را به خوبى بدانند . بالجمله رعايت اين گونه ظرائف در حالات و رفتار حضرت آقا نسبت به اساتيدشان از لابلاى قضايائى كه در شرح حال ايشان و از برخى ارتباطات خود با آنان نقل فرموده‌اند مشهود است .\r\nدر يك مورد ميفرمايند :\r\n« چون محلّ خواب و استراحت خانواده و عروسهاى حضرت آقاى حدّاد در منزل اجاره‌اى أخير ، در فصل تابستان منحصر بود در بالاى بام كه بطور معمول أعراب نجف أشرف و كربلاى معلّى شبها را در روى بامهاى مُحَجَّر به صبح مىآورند و امكان استراحت و خواب در اطاقها نيست ، و شدّت گرما آنان را ملزم به بيتوته و خوابيدن در مكانهاى بلند بدون سقف مىكند ، و در سفر حقير كه در فصل بهار و ماه‌هاى آخر آن بود ، در اين منزل اجارى بناچار در روى بام شب را با حضرت آقاى حدّاد صبح ميكرديم ، و زنها در اطاقها ميخوابيدند و طبعا تحمّل ناراحتى مىنمودند ، و بام هم منحصر به فرد بود ؛ بنابراين حقير بدست آوردم كه : بهتر است در سفرهاى آتيه در فصل غير گرما به أعتاب مقدّسه تشرّف حاصل آيد ، تا اهل بيت و خاندان ايشان به ناراحتى نيفتند . اين مطلب را با خود ايشان در ميان گذاردم ، و ايشان هم تأييد و تصويب فرمودند . « 1 » »\r\nو نيز ميفرمايند :\r\n\r\n\r\n","description":"","footnote":"\r\n( 1 ) همان مصدر ، ص 121\r\n","page_name":" 369 ","page_number":369},
  {"content":"\r\n\r\n« و بطور كلّى همه رفقا مگر عدّه بسيار قليلى ، قدر و قيمت ايشان را ندانستند و ايشان را نشناختند . ايشان را فقط يك سيّد محترم و منزوى از دنيا و داراى اخلاق حسنه و سجاياى حميده ميدانستند كه شايد داراى بعضى از حالات روحانيّه و مكاشفات ملكوتيّه باشد . فلذا در بسيارى از امور مثلًا به جريان انداختن امور كسبى و رفع منازعات و أداء ديون و أمثالها ايشان را استخدام مىنمودند .\r\nمثلًا بارها و بارها از كاظمين و بغداد به كربلا مىآمدند ، و با ماشين خود ايشان را براى اصلاح اين امور به كاظمين مىبردند و يك هفته و دو هفته نگه ميداشتند و در خانه خود به عقيده خود پذيرائى مىنمودند . و سفره‌هاى رنگين از هر گونه طعام مرغ و ماهى مىگستردند و همه رفقا را بر سر آن سفره مىنشاندند ، در حالى كه ميدانستند سيّد هاشم در تمام مدّت رفاقت يك لقمه ماهى و يا مرغ نخورده است ، و از خوردن أغذيه رنگين و انواع لذائذ صورى اجتناب ورزيده است . و هميشه در كنار اين سفره‌ها در جلوى خود به نان و سبزى ( فجل - ترب سفيد ) و يا غذاهاى ساده اكتفا مىنموده است . « 1 » »\r\nحضرت آقا در ادامه مطالب فوق در صفحه بعد فرموده‌اند :\r\n« و اين در حالى بود كه عيالات سنگين ايشان غالبا در كربلاى معلّى به عسرت و ضيق معيشت شديد روزگار مىگذرانيدند . و با ناراحتيها دست به گريبان بودند . و رفقا چنين مىپنداشتند كه : پذيرائى از حضرت آقا بدانصورت است كه ايشان را در باغهاى كاظمين و بغداد با آن كيفيّت نگهدارند . و عجيب اينجا بود كه اين سيّد ابدا و ابدا لب نمىگشود ، حتّى از اينكه مبادا امور داخلى وى به خارج درز پيدا كند و رخنه نمايد سخت ناراحت مىشد\r\n\r\n\r\n","description":"","footnote":"\r\n( 1 ) « روح مجرّد » ص 598 و 599\r\n","page_name":" 370 ","page_number":370},
  {"content":"\r\n\r\nو با وصف اينحال ، پيوسته دعوت آنان را اجابت ميكرد و از رفتن مضايقه نمىنمود ، و اين بواسطه شدّت محبّتى بود كه به سالكين راه خدا داشت . و افرادى كه دعوى سلوك داشتند گرچه از شرائط و لوازم آن غافل بودند و يا تغافل مىورزيدند ، معذلك با همه آنها به ديده احترام مىنگريست و خود شخصا براى رفع حوائجشان قيام ميفرمود .\r\nاز كاظمين عليهما السّلام با ماشينهاى سوارى خود براى زيارت به كربلا مىآمدند و در موقع مراجعت ايشان را هم در همان ماشين سوار ميكردند و مىبردند . در حالى كه بعضى از عائله ايشان كه در همان وقت نياز حركت به بغداد و رجوع به طبيب را داشت ، بايد به مينى بوسهاى مسافربرى كبريتى شكل آن زمان سوار شود ؛ و با آنكه زن است ، خودش به بغداد رود ؛ و عجيب آنكه تا انقضاء حاجتش بايد در خانه ديگرى سكونت گزيند .\r\nحضرت آقا در چنين مواقعى چه كنند ؟ جز كرامت و بزرگوارى و صبر و تحمّل مگر براى اولياء خدا كار ديگرى ساخته است ؟ و شگفت آنكه اين رفقا هم از همراهى آن زن با ايشان مطّلع بودند ، ولى اين طرز عمل را غير مستحسن براى خود به شمار نمىآوردند .\r\nاين ببود تا موقعى كه حقير در كربلا مشرّف بودم و صاحب ماشين در معيّت دو نفر ميخواست حضرت آقا را با حقير از كربلا به حَمزه و جاسم و سپس به كاظمين بياورد ، و اتّفاقا در وقتى بود كه زوجه ايشان امّ مهدى و زوجه آقا سيّد قاسم بنا بود براى مراجعه به طبيب به كاظمين و بغداد بروند . حقير به آقاى راننده كه از رفقا و از رفقاى صميمى هم بود گفتم : اين صحيح است كه اين مخدّرات و عائله محترم در چنين وضعى بدون آقا ، خودشان بروند و ما در خدمت آقا باشيم ؟ ! بهتر است بنده با ماشين ديگرى بيايم و اينها با حضرت آقا باشند .\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nقبول نكردند و بنا شد آن دو همراه با ماشين ديگرى بروند ، و آقا با آن دو مخدّره در صفّ عقب و حقير هم تنها در صفّ جلو بنشينم . و بدينطور عمل شد ، و بدينگونه به كاظمين عليهما السّلام مشرّف شديم . معذلك براى آن دو نفر اين عمل خوشايند نيامد ، زيرا كه مايل بودند با آقا باشند\r\n» . \r\nموقعيّت والاى حضرت آقا در نزد مرحوم حدّاد\r\nبارى حضرت آقا در سايه تربيت‌ها و ارشادات استاد خويش در مسير توحيدى خود چنان اوج گرفته و گوى سبقت را از همگان ربودند كه وصف حالات و مقاماتشان جز براى اولياء كامل پروردگار ميسّر نيست ، چرا كه تنها كسى ميتواند در اين زمينه كلامى بگويد كه خود در آن افق أعلى متمكّن بوده و از شراب وصل دوست سرمست باشد ؛ و صد البتّه كه اين اوج عرفانى و ملكوتى تنها براى اوحدىّ از سالكين إلى الله حاصل مىشود . بنابراين پر واضح است ما نيز كه دستمان از اين حقائق تهى است ، تنها ميتوانيم به اشاراتى كه از ناحيه اساتيدشان شده و بعضا در لابلاى نوشتجاتشان به مناسبتى آمده است دلالت كنيم .\r\nاز شاخص‌ترين اشاراتى كه ميتوان در اين بخش به آن پرداخت كلمات نورانى حضرت آقاى حدّاد در مدح و تمجيد از حضرت آقاست ؛ كلماتى كه درباره هيچيك از شاگردان و ارادتمندان خود نفرمودند و نشانگر موقعيّت علمى و عملىِ منحصر بفرد آقا نزد استاد است . در كتاب شريف « روح مجرّد » ضمن شرح و بيان سفر دوّم خويش به عتبات عاليات مىنويسند :\r\n\r\nسيّد الطّائفتين ، همانند كوه\r\n« در همين سفر در بالاى بام خانه در شب عرفه كه ايضا جمعى از اهل نجف و كاظمين و بغداد و سماوه و غيرها مجتمع بودند ، پس از نماز مغرب و عشا كه ميخواستند غذاى مختصرى داده و حضّار به أعمال ليله عرفه و زيارت مشغول شوند ، با بهجتى هر چه تمامتر فرمود : فلان سيّد ، سَيِّدُ الطّآئفتَيْن است\r\n\r\n","description":"","footnote":"","page_name":" 372 ","page_number":372},
  {"content":"\r\n\r\n( يعنى هم مجتهد در امر شريعت و هم مجتهد در امر طريقت ) « 1 » و سپس فرمود : من تا به حال از آقا شيخ هادى شيخ زين العابدين تقليد ميكردم ، و از اين به بعد از او تقليد ميكنم ! « 2 » »\r\nدر جاى ديگر بعد از نقل فتنه شديدى كه در اثر شيطنت دو تن از مرتبطين با مرحوم حدّاد بين اصحاب ايشان واقع مىشود مىنويسند :\r\n« تبليغات اين دو نفر بسيارى را متزلزل نمود كه ديگر راه بازگشت برايشان نبود ، و بعضى را متحيّر و سرگردان و در شكّ انداخت كه تا آخر عمر بدينگونه بودند ؛ و بعضى هم مطلب برايشان منكشف شد كه : اينها همه دِعايات شيطانى است ، و حدّاد كه روح توحيد است ، روح ولايت است . و توحيد عين ولايت است و تفكيك بردار نيست .\r\nتمام اين قضايا وقتى بود كه حقير طهران بودم و اصلًا از جريان اطّلاعى نداشتم . و در أواخر آن كه مصادف با أوان تشرّف بنده بود ، بعضى از دوستان به حضرت آقا گفته بودند : ما خائفيم از اينكه ارتباط و محبّت شديد سيّد محمّد حسين با آقاى حاج هادى أبهرى كه او هم از زوّار بود و ذهن ساده و نورانى و بىآلايش وى را سخت مشوب نموده بودند ، موجب شود كه اينك كه او از طهران مىآيد ، او هم از شما برگردد و منصرف شود .\r\nحضرت آقا فرموده بودند : سيّد محمّد حسين ! أبدا أبدا . او مانند كوه است . كجا متزلزل مىشود ؟ !\r\nسپس فوراً فرموده بودند : فرض كن او هم برگردد ، و با من يك نفر هم\r\n\r\n\r\n","description":"","footnote":"\r\n( 1 ) اين توضيح ، عبارت خود حضرت آقا است كه تواضعاً به حدّاقل اكتفا نموده‌اند ؛ و إلّا اين جمله آقائى و والائى ايشان نسبت به همه مجتهدين در امر شريعت و مجتهدين در امر طريقت را مىرساند\r\n( 2 ) . همان مصدر ، ص\r\n","page_name":" 373 ","page_number":373},
  {"content":"\r\n\r\nنباشد . امّا من خدا دارم ، خداى من با من است . گو در تمام عالم يك نفر حرف مرا نپذيرد . « 1 » »\r\nاز تضاعيف نامه‌هاى فراوانى كه حضرت حدّاد به حضرت آقا رضوان الله عليهما نوشته‌اند ( كه تعدادى از آنها در كتاب شريف « روح مجرّد » آمده است ) نيز ميتوان كمال عنايت و محبّتشان به آقا را دريافت . در يكى از اين نامه‌ها آمده است :\r\n\r\nيكى از نامه‌هاى مرحوم حدّاد\r\n« بسم الله الرّحمن الرّحيم و بِهِ نَستَعين\r\nاللَهُمَّ صَلِّ عَلَى مُحمَّدٍ وَ ءَالِ مُحمَّدٍ ، وَ صَلِّ عَلَى جَميعِ الأنبيآءِ وَ الْمُرْسَلينَ وَ عِبادِهِ الصّالِحينَ وَ رَحمَةُ اللَهِ وَ بَرَكاتُهُ . صَلَواتُ اللَهِ العَظيمِ عَلَيْكَ يا حَبيبى يا سَيّد مُحَمَّد حُسَين و رَحْمةُ اللهِ و بَرَكاتُه .\r\nبَعدُ ، إنْ كُنتَ تَسْألُ عَنّا فَلِلَّهِ الْحَمدُ سالِمين ، وَ فى ألْطافِهِ مُنَعَّمين ، و لَكُم مِنَ الدّاعينَ .\r\nيا أخى ! وَ اللَهِ الدّاعى فى خَجِلٍ مِن عِندِكُم ، لأنَّهُ كَم مَكتوبٍ جَنابُكُم تَفَضَّلتُمْ وَ أنا ما تَوَفَّقْتُ لِلْجَوابِ ، هذا مِن عَدَمِ تَوفيقى ، أسْألُ اللَهَ أنْ يُوَفِّقَكُم لِما يُحِبُّ وَ يَرْضاهُ .\r\nيا أخى وَ نورَ قَلبى ! لَقَدْ شَغَلَنى حُبُّكَ عَنكَ . وَ الْحَمدُ لِلَّهِ أنَا فى كَمالِ الصِّحَّةِ وَ الْعافيَةِ ، وَ مَشغولينَ بِالدُّعآءِ لَكُم عِندَ الحُسَينِ وَ أخيهِ أبى الْفَضلِ العَبّاسِ عَلَيهِما السَّلام .\r\nالحاصل يقول الشّاعر\r\n : گفتم به چشم كز عقب گلرخان مرو * نشنيد و رفت عاقبت از گريه كور شد \r\n\r\n\r\n","description":"","footnote":"\r\n( 1 ) « روح مجرّد » ص 544 و 545\r\n","page_name":" 374 ","page_number":374},
  {"content":"\r\n\r\n هُوَ الْحُبُّ فَاسْلَمْ بِالْحَشا ما الْهَوَى سَهْلُ * فَما اخْتارَهُ مُضْنًى بِهِ وَ لَهُ عَقْلُ \r\nچكنم دگر فائده ندارد ؛ و بعد از رسوخش بايد مرد يا اينكه به جستجويش نرفته بود . گفت\r\n : مرا روز ازل كارى به جز رندى نفرمودند * هر آن قسمت كه آنجا شد كم و افزون نخواهد شد \r\nغرض آن را اختيار كرديم ؛ بايد سوخت و ساخت . پس بكُش جانم بقربانت !\r\n فَعَلَى كُلِّ حالَةٍ أنْتَ مِنّى * بىَ أوْلَى إذْ لَمْ أكُنْ لَوْلاكا\r\nوَ بِما شِئْتَ فى هَواكَ اخْتَبِرْنى * فَاخْتيارى ما كانَ فيهِ رِضاكا \r\n. . . جَمَعَنا اللَهُ وَ إيّاكُمْ فى مَسْتَقَرِّ رَحْمَتِهِ ، ءَامينَ . مُحِبُّكم سيّد هاشم حدّاد « 1 » »\r\n\r\nوصايت شرعى و سلوكى\r\nحضرت آقاى حدّاد وصيّتنامه مكتوبى هم به حضرت آقا داده و در آن ايشان را به وصايت شرعى و سلوكى خود منصوب فرموده‌اند كه از آن نيز ميتوان به موقعيّت والاى آقا در منظرشان پى برد :\r\n« بسم الله الرّحمن الرّحيم\r\nهوَ الحىُّ الّذى لا يَموت\r\nالحمدُ لِلّهِ رَبّ العالمين و صلَّى اللهُ على محمّدٍ و آله الطّاهرين\r\nأمّا بعد ، حقير سيّد هاشم حدّاد وصّى و جانشين قرار دادم از طرف خودم چه در حال حيات و چه در حال ممات در امور شريعت و در امر طريقت\r\n\r\n\r\n","description":"","footnote":"\r\n( 1 ) همان مصدر ، ص 539 تا ص 541\r\n","page_name":" 375 ","page_number":375},
  {"content":"\r\n\r\nو تربيت افراد براى وصول به حق ، آقاى آقا سيّد محمّد حسين حسينى طهرانى را ، و ايشان لسانِ من است و ايشان مورد اعتماد من مىباشد و به ديگرى اعتمادى ندارم . 6 شهر ربيع الأوّل 1397 هجرى قمرى ، و السّلام عليكم و رحمة الله و بركاته - سيّد هاشم . »\r\nحضرت آقا در شرح سفر مرحوم حدّاد به اصفهان و ملاقات با مرحومه علويّه هاشمى اصفهانى ( بانو امين ) مطالبى نغز دارند كه از آنها نيز به خوبى ميتوان علوّ مقامات توحيدى حضرتشان را دريافت ؛ ميفرمايند :\r\n\r\nديدار با بانو علويّه اصفهانى\r\n« رفقا و دوستان بسيار از شخصيّت و كمالات مرحومه مخدّره بانو علويّه هاشمى اصفهانى در نزد ايشان تمجيد و تحسين به عمل آورده بودند ، بالأخصّ از مكاشفات عرفانى و درجات توحيدى وى داستانهائى بيان نموده بودند ؛ فعليهذا ايشان ميل به ديدار و گفتگوى با او را داشتند . جناب آقاى شركت وقت گرفتند ، و حقير در معيّت حضرت آقا و آقاى شركت و آقاى حاج محمّد على خلف زاده كه از رفقا و دوستان بود و از كربلا و نجف براى زيارت آمده بود ، دو ساعت به ظهر مانده در منزل آن مخدّره جليله حاضر شديم و ما را در اطاق پذيرائى وارد كردند . مخدّره محترمه‌اى عفيفه با چادر سفيد كه در آن هنگام هشتاد ساله مىنمود ، به درون اطاق آمدند و خوش آمد و مرحبا گفتند ؛ و پس از پذيرائى ، سؤال از هويّت و محلّ سكونت آقاى حدّاد نمودند .\r\nحضرت آقاى حدّاد به من فرموده بودند درباره توحيد با اين علويّه مجلّله گفتگو شود ، نه درباره علوم و مسائل فقهيّه و يا اصوليّه و يا تفسيريّه و يا أحياناً مكاشفات مثاليّه و حالات نفسانيّه و گزارشات ما سبق و ما يأتى . و بالأخره منظورشان اين بود كه وقت مجلس به بيهوده و سخنهاى معمولى و تعارفات عادى نگذرد ؛ و از اين مجلس ، مقدار درجات و سير توحيدى و عرفان عملى وى مشخّص گردد .\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nفلهذا حقير باب بحث را در باب توحيد گشودم ، و سؤالاتى نمودم كه آن مخدّره پاسخ ميدادند ؛ و پاسخهايشان مناسب و مورد پسند بود . حضرت آقا به من اشاره فرمودند : دقيق‌تر به ميدان بيا !\r\nحقير در كيفيّت اضمحلال و نيستى سالك پس از فناى اسم در فناى ذات و أصل الوجود ، و بالأخره از حقيقت و واقعيّت نُقْطَةُ الْوَحْدَة بَيْنَ قَوْسَىِ الأحَديَّةِ وَ الْواحِديَّة مطلب را گسترش دادم ، و از كيفيّت حقيقت وحدت مقام ولايت كلّيّه ائمّه معصومين صلواتُ الله عليهم أجمعين با ذات أقدس خداوندى و كيفيّت هو هويّت آن پرسيدم .\r\nآن مخدّره در اينجا گويا تمجمجى نموده ، و در پاسخ و جواب ، اضطراب مشهود بود . در اينجا باز حضرت آقا به بنده اشاره فرمودند : كوتاه بيا ! بنده نيز بحث را دنبال ننمودم و تا همينجا قطع شد . « 1 » »\r\nآرى سخن گفتن از حقائق بلند توحيديّه همچون حقيقت « نقطة الوحدة . . . » و كيفيّت فَناى در ذات و . . . تنها براى كسانى ميسّر است كه با بال مجاهده و عبوديّت محضه از جميع شوائب وجود خود گذشته و به آن حريم قدس بار يافته‌اند و در اوج قلّه توحيد متمكّن گرديده و آن معارف ناب را حقيقةً شهود كرده‌اند ، و إلّا سالكينى كه گرچه در راه خدا گام‌هائى برداشته و به درجاتى هم رسيده‌اند ولى بر آن قلّه ظفر نيافته‌اند در پيچ و خم فهم و شرح مباحث دقيق توحيد ذاتى حضرت حقّ فرو مىمانند .\r\nتنها و تنها راه يافتگان حريم حضرت حقّ هستند كه مىتوانند حقائق عالم عِلوى را آنطور كه هست نه از روى ظنّ و گمان شرح و بسط داده و قلوب تشنه پويندگان راه كمال را از معارف الهى سيراب سازند ، معارفى كه فقط در اثر\r\n\r\n\r\n","description":"","footnote":"\r\n( 1 ) « روح مجرّد » ص 293 و 294\r\n","page_name":" 377 ","page_number":377},
  {"content":"\r\n\r\nشاگردىِ مكتب نورانى اهل البيت عليهم السّلام تحت تربيت اولياء كامل پروردگار حاصل مىشود .\r\nحضرت آقا به نمونه‌اى از اين معارف چنين اشاره فرموده‌اند :\r\n\r\nتفسير سوره توحيد در محضر آقاى حدّاد\r\n« بارى ، رويّه حضرت آقا در مشهد مقدّس اين بود كه شبها پس از نماز مغرب و عشاء و تناول مختصر طعامى ، زود ميخوابيدند ؛ و زيارت مرقد مطهّر پس از اذان صبح هميشه در بين الطّلوعَين بود و در وقت نماز ظهر كه آن را در حرم بجاى مىآوردند . و بقيّه اوقات غالباً در منزل بودند ؛ و أحياناً اگر كسى ميخواست ايشان را ملاقات كند ، در روز و در منزل بود . و رفقا هم هر وقت ايشان در منزل بودند همگى در منزل مجتمع بودند . و براى نشاط و عبادت و ذكر خدا در مجالس و محافل ، فرموده بودند تا حقير سوره توحيد را براى رفقا در حضور ايشان تفسير كنم .\r\nحقير شروع كردم به تفسير اين سوره مباركه . در روز اوّل تفسير معنى « بسم » ، يعنى معنى اسم و معنى باء اسم ؛ و يك ساعت تمام طول كشيد . روز دوّم تفسير معنى « الله » ، آن هم يك ساعت طول كشيد . روز سوّم معنى « رحمن » . و روز چهارم معنى « رحيم » . و روز پنجم معنى « قل » . و روز ششم معنى « هو » . و روز هفتم معنى « أحد » . و روز هشتم معنى « صمد » و روز نهم معنى  لَمْ يَلِدْ  . و روز دهم معنى  لَمْ يُولَدْ  . و قسمت يازدهم آن بماند تا چون در محضر ايشان پس از مراجعت از أرض أقدس به اصفهان رفتيم ، روزى در حضور رفقاى مجتمع در آنجا كه در آن روز جناب حجّة الاسلام آقاى حاج سيّد شهاب الدّين صفوى وفَّقه الله تعالى به ديدنشان آمده بودند ، فرمودند : بقيّه سوره را تمام كن ! و حقير نيز يك ساعت تمام در معنى  لَمْ يَكُنْ لَهُ كُفُواً أَحَدٌ  و تفسير آن مطالبى را معروض داشتم . و به حمد الله و المنّة تمام مجالسِ اين دوره تفسير به عدد 11 كه مساوى با كلمه مباركه « هُوَ » است خاتمه يافت .\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nاز عجائب و غرائب اين تفسير اين بود كه :\r\nاوّلًا : حقير اصلًا مطالعه‌اى گرچه يك سطر باشد نكردم ، و اصولًا با خود كتابى و يا تفسيرى همراه نداشتم . آنچه بود إنشائاتى بود كه بيان مىشد . و مطالبى ناشنيده و ناخوانده و ناگفته بيان مىشد كه من خودم هم تعجّب ميكردم از رقّت معنى و علوّ مُفاد و دقّت مَغزَى و مراد ؛ و پر روشن بود كه إلقاء آنها از حضرت ايشان بود ، و حقير در حكم بلندگوئى حاكى آن معانى بودم . چرا كه تا به حال بنده چنين تفسيرى را بدين وضع و كيفيّت نگفته‌ام . و اكنون تأسّف ميخورم كه اگر آن مطالب ضبط مىشد ، خود به خود يك تفسير كاملى از اين سوره مباركه بود كه براى مطالعه و نظر اهل عرفان و توحيد در دسترسشان قرار ميگرفت . گرچه اين مطالب به قول مرحوم قاضى مطالبى است كه از آنجا كه مىآيد به همان جا برميگردد .\r\nثانياً : در ابتداى اين تفسير ، حقير آن را بدين‌گونه قسمت نكردم ؛ بلكه روز اوّل كه شروع كردم احتمال ميدادم تمام اين سوره كه يك سطر بيش نيست ، در همان روز خاتمه يابد و در مدّت يك ساعت پيرامون اطراف و جوانبش كاملًا بحث شود . امّا بدين صورت و كيفيّت درآمد كه بدون تكرار مطلبى ، در يازده جلسه پايان پذيرد .\r\nثالثاً : مقارنه 11 جلسه با كلمه مباركه هُوَ بسيار عميق است . چرا كه حضرت آقاى حدّاد به قدرى در فناى در اسم هُوَ قوىّ بود كه مرحوم قاضى ميفرموده است : سيّد هاشم مثل اين سُنّىهاى متعصّب است كه ابداً از عقيده توحيد خود تنازل نمىكند ؛ و در ايقان و اذعان به توحيد چنان تعصّب دارد كه سر از پا نمىشناسد . « 1 » »\r\n\r\n\r\n","description":"","footnote":"\r\n( 1 ) « روح مجرّد » ص 206 و 207\r\n","page_name":" 379 ","page_number":379},
  {"content":"\r\n\r\n\r\nآخرين ديدار\r\nهمانطور كه در كتاب شريف « روح مجرّد » فرموده‌اند ، سفر شام ، آخرين ديدار ظاهرى بين حضرت آقا و مرحوم حدّاد است كه در اين مقام به بيان شمّه‌اى از آن مىپردازيم و ان شاء الله در بخشهاى آينده نيز به مناسبت به گوشه‌هاى ديگرى از بركات اين سفر نورانى اشاره خواهيم نمود . حضرت آقا در توضيح علّت اين سفر ميفرمايند :\r\n« پس از سفر أخير بنده به عتبات عاليات ، دولت عراق راه را بر روى واردين بست و بكلّى اجازه ورود براى ايرانيها حتّى براى مقيمين نداد ؛ بنابراين ، اين حقير تا امروز كه از آن دفعه شانزده سال ميگذرد ، موفّق به زيارت قبور ائمّه عليهم السّلام نشده‌ام .\r\nو طبعاً براى مسافرت أمثال حاج سيّد هاشم به ايران ممانعت به عمل مىآمد ، زيرا گرچه جنسيّه ايشان ايرانى نبود و ليكن چون هندىُّ الأصل بوده‌اند ، تحصيل رواديد براى ايران ممكن نبود . امّا ايشان در معيّت اهل بيتشان و يكى از فرزندان براى زيارت حضرت زينب سلامُ الله عليها در شام عازم آن صوب گرديده بودند . و در بيست و دوّم شهر ذو الحجّة الحرام 1399 هجريّه قمريّه وارد دمشق ميشوند و يكسره به زينبيّه ميروند ، و بر صديق ارجمند و شاگرد قديمى و ارادتمندشان حاج أبو موسى جعفر مُحيى دامَ توفيقُه نزول مىنمايند .\r\nحاج أبو موسى از رفقاى ديرين كاظمينى بود كه بواسطه اخراج حكومت بعث به شام رفته و در صحن مطهّر از طرف توليت آنجا بعلّت صداقت و امانت ، سرپرست و مدير و مدبّر حرم شريف گرديده ، و اداره امور مالى و اخذ وجوهات و تبرّعات و مصارف آن بقعه شريفه به وى واگذار مىشود . و پيوسته از صبح تا شب در اوّلين حجره از در ورودى صحن از سمت راست كه به عنوان\r\n\r\n","description":"","footnote":"","page_name":" 380 ","page_number":380},
  {"content":"\r\n\r\n« مكتبُ اسْتِلام النُّذوراتِ و التَّبرُّعاتِ السَّيِّدةِ زينبَ سلامُ الله علَيها » داراى تابلوى بزرگى است مىنشيند ، و به اخذ وجوهات و نذورات و غيرها مىپردازد و به مصارف لازمه مىرساند . و خودش هم در صحن مطهّر يك حجره جداگانه دارد ، و براى عائله‌اش يك اطاق در قرب صحن اجاره كرده بود ؛ و ساليان دراز است كه به همين منوال در آنجا زيست مىكند .\r\nآقا كه به زينبيّه مشرّف ميشوند ، محلّ اقامتشان در همين حجره او در صحن شريف بود ، و گهگاهى به منزل او ميرفته‌اند ؛ و خلاصه در تمام مدّت اقامت در دمشق ، ميزبان منحصر به فرد ايشان جناب حاج أبو موسى مىباشد .\r\nلَدَى الوُرود به وى ميفرمايند : سيّد محمّد حسين را مطّلع كن تا اگر ميتواند در اين ايّام مشرّف شود . و چون در آن زمان ارتباط تلفنى مشكل بود لهذا ايشان براى حقير نامه ميفرستند و در روز دوّم محرّم الحرام 1400 به دست بنده ميرسد . و چون مرقوم داشته بودند : اگر مىآئى يا نمىآئى خبر بده ! و بنده ديدم نامه با پست حدّأقلّ ده روز طول مىكشد و اينجانب كه عازم بر حركت ميباشم به حول و قوّه خدا زودتر مىرسم ، لهذا جواب آن را رفتن خود قرار دادم . و فوراً براى صدور گذرنامه كه سه روز به طول انجاميد و سپس بليط طيّاره كه آن هم سه روز طول كشيد و مجموعاً شش روز طول كشيد إقدام نمودم ، و حقير در صبح روز هشتم محرّم شب تاسوعا وارد زينبيّه شدم و در همين حجره مكتب الاستلام آقا را زيارت نموده و با هم به زيارت بىبى سلامُ الله علَيها تشرّف حاصل نموديم .\r\nوَ لا يَخفَى آنكه چون احتمال ميرفت تا وصول خبر ورود حقير كه تشرّف خود بنده بود ، آقا از شام به سمت عراق مراجعت كنند ، بنده ، بنده‌زاده بزرگ حاج سيّد محمّد صادق را به شام فرستادم تا اوّلًا به زيارت بىبى مفتخر شود ، و ثانياً به زيارت آقا كه خود نيز از مخلِصين و شاگردان ايشان به شمار ميرفت فائق\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nآيد ، و ثالثاً چون زودتر ميرسد خبر حركت بنده را بدهد . ايشان در صبح روز ششم محرّم الحرام وارد دمشق مىشود ، و همان روز با حضرت آقا ملاقات مىكند ؛ و پيوسته از فيوضات و بركات ايشان در خدمت حضرت زينب سلامُ الله علَيها مستفيض ميگردد تا روز آخرى كه از دمشق به طهران عودت مىنمايد .\r\nدر اين دو سه روزى كه ايشان قبل از حقير در خدمت آقا بوده است چه استفاده‌هائى برده است ، و چه مشكلاتى را حلّ نموده است ، و چه مطالبى را پرسيده است و جواب گرفته است ، شرح مفصّل دارد .\r\nبارى ، در همان اوائل ايّام ورود بنده بود كه جناب صديق ارجمند آقاى حاج أبو أحمد عبد الجليل مُحيى از كويت ، و حاج محسن شركت از اصفهان وارد شدند ، و اجتماع ما هميشه با حضرت آقا در معيّت همين چند تن بزرگوار بود كه شب و روز ، در حركت و سكون در اوقات زيارت و غيرها ، در رفتن به شام براى زيارت قبر حضرت رقيّه سلامُ الله علَيها و سائر اماكن متبرّكه مانند زيارت اهل قُبور در قبرستان بنىهاشم ، با هم بوديم و انفكاكى نبود ، و غالباً سؤالات دوستان از مسائل سلوكى بود ؛ و گفتار ايشان هميشه حول و حوش مسأله توحيد حضرت حق جلّ و عزّ دور مىزد .\r\nچون ده دوازده روز از ورود آقا به دمشق گذشت و حقير هم هنوز نرسيده بودم ، عائله ايشان عازم بر مراجعت به عراق ميشوند ، زيرا كه بواسطه بىسرپرستى عائله باقيمانده در كربلا امكان توقّف بيشتر را نداشتند ، و ميخواستند آقا را هم با خود ببرند ؛ ولى آقا به احتمال آنكه شايد بنده عازم و در راه باشم از برگشتن خوددارى مىكنند . بنابراين روز چهارم محرّم امّ مهدى با فرزندش به سمت بغداد رهسپار و آقا تنها مىمانند تا روز ششم كه بنده‌زاده ميرسد . آقا ميفرمودند : اگر آقا حاج سيّد محمّد صادق نيامده بود و يا ديرتر\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nآمده بود من هم عازم بر مراجعت بودم . و لهذا آقا بازگشت خود را به تعويق انداختند تا روز هفدهم محرّم . و اين حقير پس از ورود در زينبيّه نُه روز بلكه ده روز محضرشان را ادراك نمودم . « 1 » »\r\nحضرت آقاى حدّاد در اين سفر هم مثل هميشه از هر گونه لطف و عنايت و پذيرائى معنوى نسبت به آقا دريغ ننمودند و در همين سفر و نيز پس از بازگشت به عراق است كه به بعضى از شاگردان و ارادتمندان خويش ميفرمايند : « من هر چه داشتم به آقا سيّد محمّد حسين دادم » .\r\n\r\nزمان وداع و فراق\r\nكم كم زمان فِراق اين دو ولىّ الهى نزديك مىشود و هر دو ميدانند كه اين آخرين ديدار و ملاقات ظاهرى است . حضرت آقا در بيان كيفيّت وداع از استاد بىبديلشان حضرت حاج سيّد هاشم حدّاد ميفرمايند :\r\n« حضرت آقا بليط بازگشتشان را به بغداد در ساعت 5 / 5 بعداز ظهر روز هفدهم تسجيل فرمودند . بنابراين ، حقير زمان مراجعت خود را پس از حركت ايشان در دو ساعت به اذان صبح مانده از روز هجدهم مسجّل كردم . و هر روزى كه ميگذرد زمان هجرانْ قريب ، و زمان وصالْ بعيد مىشود . و چقدر شعر منسوب به أمير المؤمنين عليه السّلام در اينجا مفاد خود را تطبيق ميدهد\r\n : أُحِبُّ لَيَالِى الْهِجْرِ لَا فَرَحًا بِهَا * عَسَى الدَّهْرُ يَأْتِى بَعْدَهَا بِوِصَالِ\r\nوَ أَكْرَهُ أَيَّامَ الْوِصَالِ لأَنَّنِى * أَرَى كُلَّ شَىْءٍ مُولِعًا بِزَوَالِ « 2 » \r\n« من شبهاى هجران را دوست ميدارم ، نه از جهت آنكه بدانها شاد ميباشم ، بلكه از جهت اميد به آنكه پس از سپرى شدن آنها روزگار ، وصال را\r\n\r\n\r\n","description":"","footnote":"\r\n( 1 ) « روح مجرّد » ص 611 تا ص 416\r\n( 2 ) « ديوان منسوب به أمير المؤمنين عليه السّلام » از نيمه آن تجاوز نموده ، بابُ ما ءَاخرُه اللامُ ( نسخه خطّى )\r\n","page_name":" 383 ","page_number":383},
  {"content":"\r\n\r\nپيش بياورد .\r\nو من روزگار وصال را خوشايند ندارم ؛ چرا كه مىبينم هر چيزى با حرص و وَلَعى شديد به سوى زوال و نيستى حركت مىكند . »\r\nحال حضرت آقا در دو روزه اخير بسيار منقلب بود . شبها فى الجمله هم خواب نداشتند . به غذا اشتها نداشتند . رنگ چهره برافروخته بود . با كسى گفتگو نداشتند . و پيوسته به حال تفكّر و توجّه بودند .\r\nسابقاً اشاره رفت « 1 » بر آنكه هر وقت بنده از ايشان خداحافظى ميكردم و از كربلا به صوب كاظمين براى مراجعت به ايران مىآمدم ، مشاهده ميكردم كه سيمايشان برافروخته مىشود و حالشان منقلب ميگردد .\r\nو رفقا مىگفتند : پس از رفتن تو ، ايشان تا يك هفته در فراش مىافتند و قدرت بر حركت ندارند . و كسى را نمىپذيرند و با احدى از رفقا گفتار ندارند ، و حتّى عائله شخصى ايشان هم ميدانند در آن حال ايشان خُلق و حال ندارند .\r\nفلهذا فقط در مواقع غذا شربت آبى و مايعى مىبردند . زيرا توان خوردن و جويدن نبود . و خودشان هم در آن حال ميفرموده‌اند : كسى به سراغ من نيايد ، و مرا به همين حال واگذاريد !\r\nروى اين جهت بود كه ما با رفقا و عائله ايشان قرار گذاشته بوديم كه بدون خداحافظى از خدمتشان مرخّص شويم . و بنابراين بدون هيچگونه اطّلاع قبلى ، روزى از روزها كه حقير به حرم مطهّر مشرّف مىشدم ، بدون برگشت به منزل به كاظمين مىآمدم . و البتّه اينهم براى بنده مشكل بود ، ولى پس از ملاحظه اين گونه واردات ايشان ، ناچار از اين امر بودم ؛ و خودشان بدين طريق رضا داده بودند (\r\n\r\n\r\n","description":"","footnote":"\r\n( 1 ) « . روح مجرّد » ص 605\r\n","page_name":" 384 ","page_number":384},
  {"content":"\r\n\r\nو علّت اين انقلاب حال را بنده نفهميدم ، و تا به حال هم نفهميدم ، و أحدى از رفقا هم نفهميد .\r\nبارى ، در آخرين روز توقّف در زينبيّه كه روز هفدهم محرّم الحرام بود ، و در صحن متّصل به صحن مطهّر كه حاج أبو موسى خود و عائله‌اش سكونت داشتند ، و غالباً غذا در آنجا صرف مىشد ، پس از نماز ظهر در حرم مطهّر كه بدانجا بازگشتيم ، و حاج أبو موسى در آن سفره مختصرِ چند نفرى همه گونه از أطعمه فراهم آورده بود ، و غير از حضرت آقا و حقير و مُضيف : حاج أبو موسى و حاج أبو أحمد عبد الجليل كسى ديگر نبود ، من درست توجّه داشتم كه حضرت آقا يك لقمه غذا هم نخوردند ، و مثل كسى كه بخواهد سر حاضرين را گرم كند و خود را غذا خور نشان بدهد ، از جلوى خود خرده نانهائى را برميدارند و با سبزى خوردن نزديك دهان مىبرند و اين كار را كراراً مىنمايند امّا نمىخورند .\r\nصورت برافروخته‌تر از هر موقع ، و چشمها گرم و سرخ ، و اشك در درونش حلقه ميزد بدون آنكه بيرون بريزد . و خلاصه امر آنكه خيلى واضح مىنمود كه اين انقلاب از همه انقلابهاى پيشين شديدتر است . او ميدانسته است : اين ساعت آخر ديدار است كه در دنيا تجديد نمىشود . رفقا چون اين حال را از ايشان نگريستند ، طبعاً آنطور كه بايد نتوانستند صرف طعام كنند ؛ بالنّتيجه وقت صرف غذا زودتر گذشت . و حضرت آقا به مجرّد دست كشيدن رفقا از طعام ، برخاستند و گفتند : سيّد محمّد حسين ! من رفتم !\r\nبرخاستند و از حجره بيرون آمدند . و اينك بايد از دو صحن پياپى عبور نمايند تا از در خارج شوند و به مَطار ( فرودگاه ) برسند . تنهائى چطور ممكن است ؟ و علاوه اينك چندين ساعت تا موقع پرواز فاصله است .\r\nبنده حاج أبو أحمد مُحيى عبد الجليل را فوراً فرستادم كه عقب ايشان\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nبرود و مترصّد حالشان باشد و تا موقع پرواز از ايشان جدا نشود . و خودم نيز ميدانم كه : نبايد در مظانّى باشم كه ايشان نظرشان به بنده افتد .\r\nحاج عبد الجليل برگشت و گفت : ايشان براى تجديد وضو رفتند و سپس به حرم مشرّف شده‌اند . بنده هم تا غروب آن روز مبادا كه ايشان در حرم باشند به حرم تشرّف حاصل نكردم ، و در يكى از حجرات شرقى صحن گذراندم . و از حاج عبد الجليل تقاضا كردم كه بواسطه كسالت و ضعف مزاج و بىخوابى ديشب و مراقبت اكيد وى از حضرت حدّاد ، ديگر بدرقه من نيايد . من با او خداحافظى كردم و او استراحت كرد و حقير در معيّت مضيف محترم پس از نيمه شب به مطار دمشق آمديم تا به صوب طهران مراجعت كنيم . « 1 » »\r\nبارى ، آنچه گذشت مرورى اجمالى بود بر صفحاتى از زندگانى نورانى حضرت علّامه قدّس سرّه الشّريف كه سالهاى اقامت ايشان در طهران را شامل ميگردد ؛ دورانى كه ايشان شدائد و سختىهاى وظائف سنگين اجتماعى و سياسى و اقدامات عملى براى تشكيل حكومت اسلام را تحمّل مىنمودند ولى بواسطه اتّصال به درياى بيكران اولياء الهى ، مستغرق فيض بىمنتهاى ربّ العزّة بوده ؛ و نه تنها همه اين خطرات را به سلامت پشت سر گذاشتند بلكه تمامى اين مسائل نردبانى براى ترقّى و تكامل هر چه بيشتر آن نفس پاك بود ، كه در انتها با هجرت به مشهد مقدّس - كه در فصل آينده به آن خواهيم پرداخت - به نهايت أعلى و غايت أقصاى خود رسيد\r\n\r\n\r\n","description":"","footnote":"\r\n( 1 ) « . روح مجرّد » ص 649 تا ص 652\r\n","page_name":" 386 ","page_number":386},
  {"content":"\r\n\r\n\r\nفصل هفتم : هجرت به مشهد مقدّس\r\n\r\n","description":"","footnote":"","page_name":" 387 ","page_number":387},
  {"content":"\r\n . \r\n","description":"","footnote":"","page_name":" 388 ","page_number":388},
  {"content":"\r\n\r\nهجرت بسوى خداوند ، اصلى است اساسى كه آثار و بركات فراوانى دارد و در آيات و روايات بر آن تأكيد شده است ، و سرّ و حقيقت آن همان دل كندن از ما سوى الله و پيوستن به وادى عبوديّت مطلقه حق تعالى است ، كه البتّه گاهى اين هجرت مستلزم هجرت مكانى نيز مىباشد .\r\nو بر همين اساس است كه در معارف دينى به هجرت‌هاى علمى و معرفتى كه به كسب معارف الهيّه و پخش و نشر آن مىانجامد تأكيد شده است . و در قرآن كريم بر اين امر مهم به صورت مؤكّد پافشارى گرديده است ، خداوند ميفرمايد :\r\n فَلَوْ لا نَفَرَ مِنْ كُلِّ فِرْقَةٍ مِنْهُمْ طائِفَةٌ لِيَتَفَقَّهُوا فِي الدِّينِ وَ لِيُنْذِرُوا قَوْمَهُمْ إِذا رَجَعُوا إِلَيْهِمْ لَعَلَّهُمْ يَحْذَرُونَ  . « 1 »\r\n« چرا گروهى از هر طائفه‌اى براى كسب تفقّه در دين كوچ نمىكنند تا پس از كسب معارف إلهيّه به قوم خويش باز گردند و آنان را انذار نموده تربيت كنند\r\n\r\n\r\n","description":"","footnote":"\r\n( 1 ) ، قسمتى از آيه 122 ، از سوره 9 : التّوبة ؛ حضرت آقا در كتاب ارزشمند « ولايت فقيه در حكومت اسلام » ج 2 ، ص 183 به تناسب بحثى را پيرامون همين آيه مباركه و لزوم تشكيل حوزه‌ها و رونق آنها و تصدّى سنگر فراگيرى علوم و معارف اسلام و نشر آن در بين امّت مطرح مىنمايند .\r\n","page_name":" 389 ","page_number":389},
  {"content":"\r\n\r\nو ايشان بر اساس تربيت و تعليم آنان به خويشتن دارى و بر حذر بودن از سقوط و تباهى در دامن شيطان دست يابند . »\r\nعلّت شكل گيرى حوزه‌هاى علميّه در جهان اسلام و مخصوصا در عالم تشيّع توجّه به اين مهمّ است . و پرورش عالمان وارسته و بازگشت آنان در ميان امّت و به دوش گرفتن بار سنگين تعليم و تربيت مردم ، و رونق يافتن مجامع معرفتى و مساجد و محافل و حسينيّه‌ها و پيدايش آثار علمى و تدريس‌ها و تأليف‌ها همه و همه ثمره نورانى همين هجرتهاست .\r\nبارى ، در زندگى حضرت علّامه أعلى الله مقامَه الشّريف نيز اين هجرتهاى سازنده به خوبى خود را نشان ميدهد :\r\n\r\nهجرت‌هاى حضرت علّامه در طول زندگى\r\nهجرت اوّل : به حوزه علميّه قم در 19 سالگى ، در سال 1364 هجرى قمرى .\r\nهجرت دوّم : به حوزه علميّه نجف اشرف در 26 سالگى ، در سال 1371 هجرى قمرى .\r\nهجرت سوّم : بازگشت به طهران در 32 سالگى ، در سال 1377 هجرى قمرى .\r\nهجرت چهارم : به مشهد مقدّس در 55 سالگى ، در سال 1400 هجرى قمرى .\r\nاينك كه به لطف الهى تا حدودى به آثار و بركات سه هجرت اوّل ايشان از زبان خودشان آشنا شديم ، در اينجا نگاهى خواهيم داشت به آخرين هجرت ايشان و شناخت عوامل ظاهرى و باطنى و بركات و آثار نورانى آن ، باز هم - همچون گذشته - از بيان خودشان .\r\n\r\nعوامل ظاهرى و باطنى\r\nبه يارى خداوند و ألطاف خاصّ حضرت بقيّة الله الأعظم أرواحنا لتراب\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nمقدمه الفدآء و أدعيه زاكيه أولياى إلهى و رهبرى هوشمندانه رهبر كبير فقيد انقلاب حضرت آية الله خمينى و فداكارى امّت و جانبازى و رشادت جوانان غيور و رشيد ، انقلاب اسلامى به پيروزى رسيده و به حمد الله نظام اسلامى تأسيس ميگردد . در اين ايّام است كه حضرت آقا نياز جامعه را به يك انقلاب فرهنگى و غنى سازى بنيان‌هاى عقيدتى كه بتواند پشتوانه و تداوم بخش انقلاب سياسى و اجتماعىِ انجام شده باشد ، و تشنگى مشتاقان و طالبان حقيقت و نفوس مستعدّه را نسبت به معارف اسلامى به خوبى مشاهده نموده و زمينه را براى نشر علوم و معارف حقّه إلهيّه از هر زمانى مناسبتر مىبينند .\r\nطبعا چنين هدف بزرگ و ارزشمندى نياز به فراغتى تامّ و تمام دارد تا در كمترين زمان بيشترين فائده حاصل گشته و نسل جوياى علم و معرفت از منبع فيّاض قرآن و عترت سيراب گردند .\r\nاز سوى ديگر در نتيجه سالهاى متمادى « 1 » تلاش حضرت آقا در ابعاد علمى و فرهنگى و سياسى در مسجد قائم طهران اين مسجد كاملًا سر و سامان يافته و به صورت پايگاهى فعّال و الگوئى مناسب براى ديگر مساجد درآمده و قابل براى سپردن به ديگر علماست . در همين ميانه است كه سفر ايشان به سوريّه شكل مىگيرد و حضرت آقاى حدّاد امر به مهاجرت به مشهد مقدّس مىنمايند و بدينگونه است كه چهارمين هجرت حضرت آقا رقم مىخورد كه اينك از قلم شيواى خودشان دنبال مىكنيم :\r\n\r\nملاقات با مرحوم حضرت حدّاد در شام و استفسار از ايشان\r\n« . . . حضرت آقا ساعتهاى متوالى در حرم مطهّر ( حضرت زينب سلام الله عليها ) مىنشستند و غالبا به حال تفكّر بودند . و رفقا سؤالاتى را كه\r\n\r\n\r\n","description":"","footnote":"\r\n( 1 ) سالهاى پر تلاش آقا در مسجد قائم طهران از سنه 1377 هجرى قمرى ( 1336 شمسى ) تا 1400 هجرى قمرى ( 1359 شمسى ) ، مدّت قريب به 24 سال مىباشد ؛ از سى و دو سالگى تا پنجاه و پنج سالگى .\r\n","page_name":" 391 ","page_number":391},
  {"content":"\r\n\r\nداشتند در همانجا ميكردند و ايشان جواب ميدادند . از جمله سؤالات بنده ، راجع به كيفيّت كار و عمل در طهران بود . چون بواسطه تراكم و تصادم و فعّاليّت بسيار بعد از انقلاب در رسيدگى به امور مردم و تبليغات مسجد و تطهير آن از أيادى فاسده و مُفسده خيلى خسته شده بودم ، صحّت مزاج به كلّى برگشته بود ؛ فشار خون بالاى بيست درجه بود ، برُنشيت مزمن كه در اثر سرما خوردگىهاى متناوب در اثر خطبه‌ها و خطابه‌ها و منبرهائى كه شخصا در مسجد قائم مىرفتم و عرق فوق العاده نمودن و پس از آن سرما خوردن پديد آمده بود ، صعب العلاج گرديده بود .\r\nاز عنايات خاصّه حضرت زينب سلام الله عليها ، روزى كه در حرم مطهّر نشسته بوديم اين بود كه حضرت آقا فرمودند :\r\n« مسافرت و توقّف شما در خدمت حضرت امام علىّ بن موسى الرّضا عليه السّلام خوب است ؛ به مشهد ميرويد و در آنجا توطّن مىنمائيد . »\r\nروى همين جهت بود كه حقير پس از چند ماه از مراجعت شام به آستان قدس حضرت ثامن الحجج عليه السّلام مشرّف شدم و بار خود را در اين ارض مقدّس فرود آوردم . « 1 » »\r\nبارى حضرت آقا پس از بازگشت از شام در اسرع وقت به مشهد هجرت مىنمايند ، چرا كه نوعى دستور سلوكى تلقّى مىشد و حضرت حدّاد هم بر انجامش تأكيد داشتند و دنبال ميكردند ، همانگونه كه خود آقا در اين رابطه مىنويسند :\r\n« چند ماه از زمان مراجعت ايشان به كربلا و مراجعت حقير به طهران سپرى مىشد كه ايشان از يكى از مقيمين ايرانى در عراق كه با بنده سوابق\r\n\r\n\r\n","description":"","footnote":"\r\n( 1 ) « روح مجرّد » ص 648 و 649\r\n","page_name":" 392 ","page_number":392},
  {"content":"\r\n\r\nآشنائى داشت پرسيده بودند : آيا سيّد محمّد حسين به ارض أقدس مشرّف شده است يا نه ؟ ! و او در پاسخ گفته بود : الآن من نميدانم .\r\nحقير پس از مراجعت به طهران در اسرع اوقات به كارهاى خود سر و سامان داده و در روز بيست و ششم از شهر جمادى الاولى از سال 1400 « 1 » به مشهد مقدّس تشرّف حاصل و قصد اقامت نمودم ، و اين مقدار چهار ماه و چند روز از آن مورّخه رجوع از شام ميگذشت .\r\nبلافاصله پس از اقامت ، نامه‌اى به حضورشان نوشتم و إعلام خبر وصول نمودم ، در حالى كه قبلًا نامه‌اى ديگر فرستاده بودم و در آن از اراده و تصميم در اوّل أزمنه امكان بازگو نموده بودم . . . « 2 » »\r\nاين شور و اشتياق اقامت در مشهد مقدّس به گونه‌اى است كه ايشان منتظر تهيّه منزل نمىشوند ، بلكه با آماده شدن شرائط به مشهد مىآيند و مدّت چهل روز تمام در خانه يكى از علماى مشهد توقّف مىكنند تا امكان تهيّه منزل فراهم شود . مىنويسند :\r\n« هجرت حقير سيّد محمّد حسين حسينى طهرانى به ارض مقدّس مشهد الرّضا على مقدِّسها آلاف التّحيّة و الثّنآء براى اقامت ، در صبح شنبه بيست و ششم جمادى الاولى يكهزار و چهارصد هجريّه قمريّه بوده است . ورود ما در منزل جناب حجّة الإسلام آقاى حاج سيّد محمّد رضا رضوى بود . و يك اربعين تمام در آنجا بودم و تا ليلة الرّغائب : شب جمعه هشت رجب در آنجا بودم ، و بعد در روز جمعه هشتم رجب به منزل شخصى ابتياعى منتقل شديم . . . « 3 » »\r\n\r\n\r\n","description":"","footnote":"\r\n( 1 ) مطابق با 23 / 1 / 1359 هجرى شمسى\r\n( 2 ) همان مصدر ، ص 660\r\n( 3 ) « جنگ خطّى 6 » ص 202\r\n","page_name":" 393 ","page_number":393},
  {"content":"\r\n\r\n\r\n« آثار و بركات هجرت به مشهد »\r\n\r\nتدوين « دوره علوم و معارف اسلام »\r\nمرحوم حضرت علّامه قدّس سرّه پس از بازگشت از نجف اشرف به مجرّد استقرار در طهران ، در مسير تبليغ و نشر معارف الهيّه ، تلاش وسيعى را شروع نمودند ؛ و همواره مايل بودند در سطحى ماندگارتر با تأليف متون اصلى ، كارى اساسى انجام دهند ، كه تا زمان هجرت به مشهد مقدّس نتوانستند اين آرزوى ديرينه را آنگونه كه خود علاقمند بودند محقّق سازند ، لذا در مقدّمه كتاب شريف « الله شناسى » چنين آورده‌اند :\r\n« بارى ، چون اين حقير ناچيز از زمان مراجعت از نجف اشرف كه در شهر شوّال المكرّم سنه يكهزار و سيصد و هفتاد و شش بود تا به حال كه ماه ربيع الأوّل از سنه يكهزار و چهارصد هجريّه قمريّه است ، مدار بحث و گفتگوى خود را با برادران و عزيزان روحانى و سروران ايمانى بر اساس تفسير آيات قرآن و بحث و تنقيح روايات وارده از معصومين صلوات الله و سلامه عليهم أجمعين قرار داده و أحيانا با بحث‌هاى فلسفى و علمى از يك طرف ، و با مذاكرات ذوقى و عرفانى از طرف ديگر ، تطابق آيات الهيّه و أخبار نبويّه و حقائق ، چه از ناحيه استدلال فكرى و ذهنى و چه از ناحيه وجدان و مشاهده ضمير ، روشن و آشكارا مىشد ؛ و بارها در ادوار مختلف دوره‌هائى از بحث‌ها در پيرامون مسأله توحيد و ولايت و معاد و تفسير بسيارى از قرآن كريم و بسيارى از مسائل فقهيّه و علميّه داشته‌ايم ، و با وجود مراجعه به تفاسير كه به سى دوره بالغ مىشد بيشتر از همه تفسير « الميزان فى تفسير القرءَان » تأليف حضرت استاد ما : آية الله العظمى علّامه سيّد محمّد حسين طباطبائى تبريزى أمدَّ اللهُ فى ظِلالهِ السّامية موجب بحث و نظر قرار ميگرفت 9 و حقّاً اين تفسير در نظر حقير بسيار مُعجب و زيبا و عالى و لطيف است و در ميان سائر تفاسير جلوه خاصّى دارد ؛\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nلذا در اوّل وهله بر آن شديم كه يك دوره تفسير قرآن به زبان پارسى و با قلم و انشاء سليس ، نه بطور ترجمه ، از « الميزان » كه حاوى جميع مطالب و نكات آن تفسير باشد تحرير شود تا برادران پارسى زبان از منابع حقائق اين تفسير استفاده شايان بنمايند .\r\nسپس از اين منظور به جهاتى انصراف حاصل شد و بنا بر آن گذارديم كه در هر يك از مباحث اعتقادى و أحكام عبادى و مسائل اخلاقى و اجتماعى جداجدا رساله‌اى بنگاريم كه در هر يك از آنها بطور مستوفى از آن موضوع و احكام وارده در آن ، بحث شود تا با مطالعه آن ، اشكالات و شبهات و سؤالات مرتفع گرديده و بطور واضح و روشن اطّلاعات كافى و وافى در جوانب آن مسأله را روشنگر باشد .\r\nمجموع اين رساله‌ها در حدود صد رساله مىشد مانند : رساله إعجاز قرآن و إعجاز انبياء ، و رساله شفاعت ، و رساله ولايت ، و رساله امامت و زعامت ، و رساله نبوّت ، و رساله‌هاى جداگانه در احوال و سيره ائمّه معصومين سلام الله عليهم أجمعين ، و رساله برزخ ، و رساله قيامت ، و رساله حشر و قيام انسان عند الله ، و رساله ميزان ، و رساله صراط ، و رساله بردگى در اسلام ، و رساله نماز ، و رساله وجوب عينى و تعيينى نماز جمعه در هر زمان ، و رساله روزه و حجّ و جهاد و حكومت ، و رساله قرض الحسنه و ربا ، و مالكيّت و طرق مشروع و غير مشروع آن ، و رساله حقوق بطور كلّى ، و رساله حقوق زن ؛ و غير ذلك از مباحث دينى و علمى كه مورد نياز و احتياج مبرم جوانان امروز و نسل آينده ماست .\r\n\r\nعدم فراغت كافى در طهران ، براى تدوين آثار\r\nولى مع الأسف با كثرت مشاغل علمى و شواغل اجتماعى كه بطور متفرّق و پراكنده مرا بدون اختيار به خود مشغول ميداشت ، انجام اين مهم جز چند رساله صورت نگرفت ، ليكن به طرز ديگرى كه شايد از نقطه نظر اهمّيّت\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nنيز كمتر از آن طرز نبود خداوند مستعان عنايت فرمود تا همان مطالب قرآنى و تفسيرى و روائى و علمى و اجتماعى و تاريخى و اخلاقى به صورت يك دوره « علوم و معارف اسلام » بحث و گفتگو شود ، و مباحث و مذاكرات ، تحرير و تدوين و به تدريج در دسترس إخوان عزيز قرار گيرد .\r\nاين دوره از علوم كه در قسمت اعتقاديّات شامل قسمتهاى « الله شناسى » و « امام شناسى » و « معاد شناسى » است از سه موضوع مهمّ : مسأله توحيد و ولايت و معاد بحث مىكند .\r\nو در قسمت‌هاى أحكام و مسائل شامل بحث پيرامون قرآن و نماز و روزه و حجّ و مسجد و دعا و ربا و رؤيت هلال در شهر رمضان و لزوم اشتراك در آفاق نسبت به دخول شهر جديد و پيرامون قضا و جهاد و حكومت زن و تفسير آيه :  الرِّجالُ قَوَّامُونَ عَلَى النِّساءِ  و بعضى از أحكام ديگر است كه بيشتر آن مباحث تحرير و تدوين شده و إن شآء الله تعالى در دسترس مطالعه قرار خواهد گرفت . . . « 1 » »\r\nبارى همانگونه كه در سخن بالا ديديم ، معظّمٌ له در دوره اقامت طولانى در طهران عليرغم علاقه شديدى كه به تدوين آثار فراوان در علوم و معارف الهيّه داشته‌اند ولى به جهت اشتغال به امور مسجد و سامان دهى كارهاى اجتماعى تنها موفّق به تدوين چند اثر شدند كه تا آن هدف بلند و مقصد أعلى فاصله فراوان داشت و محتاج فرصت مناسب و خلوت و آمادگى بيشترى بود كه با هجرت به مشهد مقدّس فراهم آمد .\r\nنگاهى به آثار تدوين شده و نشر يافته در مشهد ، نشان دهنده آثار و بركات اين هجرت نورانى و نمايانگر نظر حق‌بين استاد بزرگوارشان حضرت\r\n\r\n\r\n","description":"","footnote":"\r\n( 1 ) « الله شناسى » ج 1 ، مقدّمه اوّل ، ص 11 تا ص 14\r\n","page_name":" 396 ","page_number":396},
  {"content":"\r\n\r\nحدّاد رضوان الله تعالى عليه است كه ايشان را به اين مهاجرت ارشاد و امر فرمودند . و اين تنها گوشه‌اى از آثار مجاورت با مرقد نورانى حضرت علىّ بن موسى الرّضا عليه آلاف التّحيّة و الثّنآء است .\r\n\r\nسپردن صلاح و فساد امور به حضرت علىّ بن موسى الرّضا عليه السّلام\r\nايشان خود در نحوه ورود به مشهد مقدّس و سر سپارى بر آستانه مبارك حضرت امام رضا عليه السّلام و پيش‌آمدن خطّ سير جديدى از تأليفات ، در مقدّمه دوّم « الله شناسى » چنين مىنگارند :\r\n« . . . همانطوريكه در مقدّمه نخستين ملاحظه فرموديد حقير بر آن بود تا از ماه ربيع الأوّل سنه يكهزار و چهار صد هجريّه قمريّه شروع به تحرير و كتابت قسمت « الله شناسى » از دوره علوم و معارف اسلام بنمايد و مرتّبا مجلّدات آن را بحول و قوّه الهى منتشر سازد و پس از آن به سائر قسمتها از علوم و معارف كه شرح داده شده است مبادرت ورزد ، امّا خداوند اين چنين اراده نفرموده بود .\r\nحقير در همانسال بعد از دو ماه يعنى در روز بيست و ششم جمادى الاولى به مهاجرت مشهد مقدّس و آستان بوسى و تكحيل كُحل و سرمه خاك پاى زوّار حضرت امام هشتم علىّ بن موسى عليهما و على ءَابآئِهما و أولادِهما جميعُ صلواتِ الله و ملآئكتهِ المُقرّبين و أنبيآئِه المُرسلين و عبادِه الصّالحين من الأَن إلى قيام يوم الدّين موفّق آمدم ، و بار نياز خود را يكسره در اين عتبه ملائك پاسبان فرود آوردم ، و با كمال التماس به مقام قدس و طهارت و علوّ درجات آن حضرت از وى درخواست فقيرانه و عاجزانه نمودم كه :\r\nمن قادر بر تشخيص صلاح و فساد خود نيستم و راه صواب را از خطا نمىشناسم ، اينك با شفاعت و مدد شما از خداوند جَلّت عظمتُه و عَلَت ءَالآؤُه مسألت دارم تا خودش دستم را بگيرد و از هزاهز و فتن آخرالزّمان برهاند و آنى به خود وامگذارد ؛ و اللهُ المُستعان .\r\nآن حضرت روحى فداه پذيرفتند و در مراقبت از هر گونه به نحو اتمّ و\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nاكمل نه به مقدار گدائى من بل به قدر سلطنت و كرامت خويشتن مرحمت فرمودند .\r\nاز جمله آنچه به قلم تقدير آمده بود آن بود كه دوره « الله شناسى » پانزده سال به تعويق افتاد ، و اينك كه باز طالع ماه ربيع المولود از سنه يكهزار و چهار صد و پانزده هجريّه قمريّه سر برآورده است موفّق به شروع آن شده‌ام ؛ حال تا كجا روح يارى دهد و قلم توانائى ، خدا داند و بس !\r\nحضرت مولى الموحّدين و سرور قلوب العاشقين أمير المؤمنين عليه السّلام ميفرمايد :\r\nعَرَفْتُ اللَهَ سُبْحَانَهُ بِفَسْخِ العَزَآئِمِ وَ حَلِّ الْعُقُودِ وَ نَقْضِ الْهِمَمِ . « 1 »\r\n« من خداوند سبحانه را شناختم به گسستن تصميم‌ها و اراده‌هائى كه انسان درباره بجاآوردن كارى كه ميخواهد بجاى بياورد پيدا مىكند ، و به گسيختن و پاره نمودن نيّتها و جزم‌هائى كه انسان دارد ، و به شكستن همّتها و قصدهائى كه انسان در خود بوجود آورده است . »\r\nروزى حقير به محضر مبارك استادمان حضرت آية الله علّامه طباطبائى قَدَّس اللهُ سرَّه الزَّكيّة معروض داشتم : بسيار اتّفاق مىافتد كه انسان اراده بجا آوردن فعل نيكى را دارد و اسباب و شرائط هم موافق آمده و موانع هم از ميان رخت بر بسته است و در حسن فعل و نيكوئى آن كار هم ابدا شكّى ندارد و اهتمام مىكند براى انجام آن ، تا نزديك است به مرحله جزميّه و اراده قطعيّه برسد ناگهان بدون هيچ علّت و سببى خود انسان از تصميمش برميگردد و انصراف پيدا مىكند ! سپس خودش هم متعجّب ميگردد كه چرا اينطور شد ؟ ! و اين مانع كه فقط برگشت نيّت من بود از چه راه پديدار گرديد ؟ ! و بالأخره فكرش به جائى نميرسد\r\n\r\n\r\n","description":"","footnote":"\r\n( 1 ) « . نهج البلاغة » حكمت 250 ؛ و از طبع صبحى صالح - بيروت ، طبع دوّم ( سنه 1387 ) صفحه 511\r\n","page_name":" 398 ","page_number":398},
  {"content":"\r\n\r\nاستاد رضوان الله عليه در پاسخ فقط يك جمله إفاده فرمودند كه : « بله ، همينطور مىباشد كه مىگوئيد » .\r\n\r\nتدوين قسمت‌هاى مختلف دوره علوم و معارف اسلام در مشهد مقدّس\r\nحقير در به دو تحرير مباحث ، اراده داشت دوره « الله شناسى » را مقدّم بدارد بر جميع مباحث اعتقادى از مبحث « امام شناسى » و مبحث « معاد شناسى » و سائر مباحث فلسفى و عرفانى و اخلاقى و علوم و فقه و تاريخ و تفسير ، زيرا « الله » مقدّم است بر عالم وجود به تقدّم تكوينى ، و بايد در وضع هم تحرير مطابق تكوين بوده باشد ؛ امّا خداوند اراده نكرد و نخواست ، تا در اين مدّت پانزده سال بحمده و منّته قسمت « امام شناسى » در هجده جلد ، و قسمت « معاد شناسى » در ده جلد ، اينها از دوره معارف ؛ و از دوره علوم در قسمت اخلاق و حكمت و عرفان : « رساله سير و سلوك منسوب به بحر العلوم » با مقدّمه و تعليقه حقير ، و « رساله لبّ اللُباب در سير و سلوك اولى الألباب » و كتاب « توحيد علمى و عينى » و « مهر تابان » و « روح مجرّد » ، و در قسمت أبحاث تفسيرى « رساله بديعه » و ترجمه رساله بديعه ، و « رساله نوين » ، و در قسمت أبحاث علمى و فقهى « رِسالةٌ حَولَ مسألةِ رُؤيةِ الهِلال » و كتاب « وظيفه فرد مسلمان در إحياء حكومت اسلام » و كتاب « ولايت فقيه در حكومت اسلام » در چهار جلد و كتاب « نور ملكوت قرآن » در چهار جلد از دوره أنوار الملكوت و « نامه پيش نويس قانون اساسى » و كتاب « نگرشى بر مقاله بسط و قبض تئوريك شريعت دكتر عبد الكريم سروش » و « رساله نكاحيّه : كاهش جمعيّت ضربه‌اى سهمگين بر پيكر مسلمين » ، و در قسمت أبحاث تاريخى « لمعات الحسين » عليه السّلام و « هديه غديريّه : دو نامه سياه و سپيد » را تحرير ، و اغلب آنها به طبع رسيده است . . . « 1 » »\r\n\r\n\r\n","description":"","footnote":"\r\n( 1 ) « الله شناسى » ج 1 ، مقدّمه دوّم ، ص 19 تا ص 22\r\n","page_name":" 399 ","page_number":399},
  {"content":"\r\n\r\n\r\nتعليم و تربيت طلّاب\r\nاز ديگر آثار نورانى هجرت پر بركت حضرت آقا به مشهد مقدّس ، تربيت طلّاب علوم دينيّه بود . چرا كه ايشان از آغاز ورودشان به طلبگى و دريافت ضرورت حضور در جايگاه و الا و مقدّس سربازى امام زمان عجّل الله فرجه الشّريف ، بر اساس بصيرتى كامل و عشقى شورانگيز وارد حوزه شدند ؛ و به همين جهت در طول تحصيل هفت ساله خود در قم و هفت ساله ديگر در نجف اشرف نهايت تلاش خويش را براى كسب معارف الهيّه و پيمودن مراحل علمى و عملى مبذول داشتند ، و با رسيدن به درجات والاى علم و عمل به طهران بازگشتند ؛ لذا همواره در تحكيم حوزه‌هاى علميّه و رشد آنها و تكثير طلّاب و تشويق مستقيم و غير مستقيم ديگران به حفظ و گسترش اين سنگر ارزشمند و انسان ساز تلاشى عميق داشتند و از هيچ كوششى فرو گذار نبودند .\r\nايشان هر چند در طول عمر مبارك خويش حوزه علميّه معيّن و مشخّصى را تأسيس ننمودند ولى با سبك و سليقه‌اى خاص و منحصر به فرد كه متّخذ از منهاج اصيل حوزه و روش متين قدماء از علماء سلف است ، در پرورش طلّاب نقشى عظيم ايفا نمودند . و مخصوصا پس از هجرت به مشهد مقدّس در سامان دهى حوزه‌اى اصيل و كار آمد تلاشى ستودنى داشتند به گونه‌اى كه در زمان حياتشان دهها طلبه را پرورش داده و در يك نظام منسجم و با برنامه‌اى منظّم و كنترل شده به رشد علمى و عملى رساندند ، و تعداد كثيرى را به لباس سربازى امام زمان عجّل الله فرجه الشّريف ملبّس و مفتخر نمودند ، و سيره عملى ايشان چنان بود كه ساليانه در دو نوبت : عيد سعيد غدير خم و روز ميلاد با سعادت امام زمان أرواحنا لتراب مقدمه الفدآء طلّابى را كه به سطح لازم رسيده بودند معمّم ميفرمودند .\r\n\r\n","description":"","footnote":"","page_name":" 400 ","page_number":400},
  {"content":"\r\n\r\n\r\nديدگاه حضرت آقا راجع به حوزه‌ها و طلّاب\r\nايشان حوزه‌هاى علميّه را پايگاه اصيل كسب معارف علمى و مكارم اخلاقى ، و جايگاه رفيع تهذيب نفس و پرورش جان ، و سنگر مهمّ تربيت مدافعان راستين حريم قرآن و عترت ميدانستند ؛ و بر تثبيت و تطهير و نظارت دقيق بر آن و پرورش طلّاب عالم و عامل كه در ميدان معرفت و تربيت ، مدارج رشد و كمال را در اوج خود تحصيل نموده باشند تأكيد ميفرمودند ؛ كه به مناسبت گوشه‌اى از نظراتشان را در اين زمينه نقل مىكنيم .\r\nايشان با تجزيه و تحليلى زيبا و جامع در بيان اساس و پايه تشكيل حوزه‌هاى علميّه ، و مدار علوم متداوله در آن ، و اشاره به قلّه‌هاى رفيعى كه در اين نظام الهى بدست مىآيد چنين ميفرمايند :\r\n« منظور و مقصودِ از حوزه علميّه ، درس علمى و عملى قرآن كريم است ، فهميدن قرآن و عمل كردن به آنست .\r\nو براى تحقّق اين مراد بايد علم معارف در سطح عالى ، و عقائد و اخلاق را به خوبى فرا گرفت . و براى حصول اين مطلب بايد از علم تفسير قرآن و حديث و درايه و رجال مدد جست . راه وصول به علم صحيح و عمل صحيح ، علم فقه ( و لازمه آن علم اصول ) و كلام و حكمت و عرفان است . و اين معانى متحقّق نمىشود مگر زمانى كه به لسان قرآن و زبان پيغمبر أكرم و اوصياى گراميش عليهم الصّلوة و السّلام آشنائى و اطّلاع كامل داشته باشيم و بر سيره و سنّت و روش علمى و عملى آنها واقف گرديم . فلهذا بايد اطّلاع بر علوم عربيّت و ادبيّت از صرف و نحو و لغت و اشتقاق و معانى و بيان و بديع و محاورات نثرى و نظمى داشته باشيم و از سيره و تاريخ آنها با خبر باشيم .\r\nرشته‌هاى فوق كه همگى آنها بسيار مهمّ است ، آدمى بايد در هر يك از\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nآنها صاحب نظر و متخصّص شود تا بتواند اجتهاد كند و اجتهادش صحيح باشد و گرنه نتيجه تابع أخسّ مقدّمتَين است ؛ گرچه خودش ادّعاى اجتهاد نمايد ولى در عمل مقلّد خواهد بود . .\r\n\r\nلزوم تحمل زحمات علمى و عملى براى رسيدن به مقصد\r\nعالم شدن و متخصّص شدن در دانش‌هاى بالا بسيار زحمت دارد . عمرى را بايد طلبه خوش فهم و خوش استعداد و با هوش ، كه هم قواى فكريّه و هم حافظه‌اش خوب باشد ، آن هم با عشق و علاقه سرشار ، آن هم با صبر و حوصله و استقامت در مشكلات و توجّه به خدا و استمداد از فيوضات ربّانيّه‌اش سپرى كند تا بدين مرحله نائل آيد .\r\nطلبه بايد با دو بال علم و عمل حركت كند ، و پا بر دنياى دون نهد ، و نطفه حبّ رياست و آقائى و سرورى را در كانون وجود خويشتن نابود كند ، و پشت بر همه اعتبارات و تعيّنات مانعِ از وصول بنمايد ؛ تا بحول و قوّه الهى بتواند كامياب شود .\r\nتازه از ميان دهها و صدها طلبه يكى دو نفر بيشتر نمىتوانند اين راه را به پايان برسانند و به جامعيّت و كمال موفّق آيند .\r\nمدارس علوم دينى بايد دور از ازدحام و جمعيّت و بازار و مردم دنياخواه ، و دور از ظواهر و مظاهر عيش و راحت طلبى و وقت گذرانى باشد ، تا جمعيّتِ فكر براى طلّاب ميسّر باشد . به همين جهت است كه محلّ اين مدارس را نجف اشرف و يا كربلاى معلّى و يا كاظمين و سامّراء و مشهد مقدّس و شهر مقدّس قم انتخاب كرده‌اند ، و مدارس را قريب به صحن مطهّر ساخته‌اند ، تا طلبه بواسطه نزديكى و قرب با مركز معنوى و روحانى بيشتر بتواند بهره يابد .\r\nو تحقيقا كسى كه بخواهد درسش اساسى و اصولى باشد در تمام شبانه روز پنج دقيقه را فراغت ندارد تا به مطالعه كتابهاى خارج از متن دروس و يا به كارهاى دگر مشغول شود ، و گرنه درسش سطحى و بدون پايه\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nمىشود . « 1 » »\r\nهمچنين در ضرورت تربيت طلّاب متخصّص و متعهّد و فهيم و آگاه و زيرك و هوشيار كه در عرصه علم و عمل مردانه قدم همت نهاده و مدارج كمال را طى نموده و نجات بخش دين و دنياى مردم از دست شياطين انسى و جنّى باشند ، به قضيّه‌اى شنيدنى اشاره مىكنند كه قابل دقّت و تأمّل است :\r\n« اينجاست كه ما خوب كلام مرحوم سيّد حسن مدرّس رحمة الله عليه را مىفهميم در وقتى كه مرحوم آية الله بروجردى رضوان الله عليه به او گفته بودند : من چه كنم تا خدمتم در دين مؤثّر باشد ؟\r\nاو انگشتان مسبّحه ( سبّابه ) دو دست خود را بلند مىكند و هى بالا ميبرد و پائين مىآورد و ميگويد : طلبه ! طلبه درست كن ! استعمار از هيچ نيروئى همچون همين طلبه‌هاى الِف‌قد نگران نيست . « 2 » »\r\n\r\nانتظارات از حوزه و حوزويان\r\nو در مورد انتظارى كه از حوزه و مديران و فارغ التّحصيلان آن مىرود ، در بيانى جامع و رسا مىنويسند :\r\n« . . . انتظار حوزه از فارغ التّحصيلان و مجتهدان و مربّيان و گردانندگان آن چيست ؟ رويّه و منهاج و سطح علمى و عملى آنان چطور باشد تا بتوانند از عهده اين مسؤوليّت عظيم بر آيند ؟\r\n. . . انتظار مردم از حوزه‌اى كه به نام روحانيّت و معنويّت و پاسدارى از جان و مال و ناموس و آبروى مردم و از دين و دنياى آنهاست ، در كشورى كه همه مسلمانند و از مكتب تشيّع إشراب ميگردند ؛ آنست كه : از خود بيرون دهد طلّاب پاكيزه و شايسته‌اى را كه مظهر قرآن و نشانگر روح رسول الله ( صلّى الله عليه و آله و سلّم ) باشند ، و سيمايشان محلّ تابش انوار ائمّه هدى عليهم الصّلوة (\r\n\r\n\r\n","description":"","footnote":"\r\n( 1 ) « نگرشى بر مقاله بسط و قبض تئوريك شريعت » ص 112 و 113\r\n( 2 ) « نگرشى بر مقاله بسط و قبض تئوريك شريعت » ص 116\r\n","page_name":" 403 ","page_number":403},
  {"content":"\r\n\r\nو السّلام باشد . و در اين زمان غيبت كه دست قاطبه مردم از ولىّ معصوم و امام زمان كوتاه است بتوانند در حدود خود بر آن منهاج عمل نموده و به مردم ارائه دهند . بتوانند معارف حقّه حقيقيّه الهيّه را براى مردم بازگو كنند . و مربّى اخلاقى و عملى آنها در راه هدف و وصول به قلّه توحيد و أعلى رتبه ذروه كمالِ شخصيّت انسان بوده باشند . بتوانند دين و دنياى مردم را اداره كنند ، و نه تنها از جهت ظاهر بلكه از نقطه نظر ولايت باطنيّه نيز دستگير و راهنماى مردم باشند .\r\n. . . مردمى باشند امين و مأمون و از خود گذشته و به خدا پيوسته و در حرم عزّ و وقار آرميده ، بلند نظر و بلند همّت ، شكور ، صبور ، قانع ، متواضع ، شجاع ، با ظرفيّت ؛ كه مدارج علمى از فقه و اصول و حكمت و فلسفه و تفسير و حديث و تاريخ و غيرها را طى كرده ، و در مدارج عملى و عرفان الهى در دست استادِ موحّدِ رسيده و اصل كامل ، مدّت‌ها در سير بوده و ساليان درازى را در دامان وى پرورش يافته باشند . و جامع بين حكمت نظرى و عرفان عملى ، و در فقه خبير و بصير ، و به سيره رسول الله ( صلّى الله عليه و آله و سلّم ) و منهاج پيشوايان دين داراى اطّلاع تام ، و به قرآن مجيد كتاب الهى وارد ، و از شأن نزول و تفسير آيات كاملًا با خبر بوده ، و خودشان نيز قرآن و يا بيشترِ از آن را حفظ داشته باشند . « 1 » »\r\n\r\nضرورت همراهى عرفان الهى با علوم ظاهرى\r\nو در ضرورت اتّصاف طلّاب به كمالات معنوى و إشراب از عرفان الهى و رسيدن به علوم حقيقيّه و روشنى دل و بصيرت باطنى - علاوه بر داشتن تخصّص در علوم رائج حوزوى - و عدم اكتفا به علوم ظاهرى بدون رسيدن به توحيد و حقيقت بندگى و عبور از حجابهاى ظلمانى و نورانى ؛ بحث مفصّلى را با استناد به آيات و روايات مطرح نموده و نهايةً در جمع‌بندى كلام به لزوم\r\n\r\n\r\n","description":"","footnote":"\r\n( 1 ) « نگرشى بر مقاله بسط و قبض تئوريك شريعت » ص 118 و 119\r\n","page_name":" 404 ","page_number":404},
  {"content":"\r\n\r\nوجود مربّيانى الهى و ملكوتى در حوزه‌ها كه جامع بين ظاهر و باطن باشند اشاره ميفرمايند :\r\n« . . . چنين فقيهانى كه جامع بين علم ظاهر و باطن و ميان علم و عمل هستند بايد مربّى طلّاب و حوزه‌ها باشند . آنها علم حقيقى را از جانب حضرت ربّ مىگيرند و بر متعلّمين پخش مىكنند .\r\nشب‌ها در محراب عبادت قيام دارند و با پاى محكم و استوار به كرنش و نيايش به درگاه حضرت معبود ، دلهايشان مجذوب جذوات إلهيّه و سبحات ربّانيّه مىشود ، و روزها آنچه را گرفته‌اند پس ميدهند و در اين عالم وسيع شنا مىنمايند و به عالم وجود إفاضه فيض مىنمايند :\r\n  إِنَّ ناشِئَةَ اللَّيْلِ هِيَ أَشَدُّ وَطْئاً وَ أَقْوَمُ قِيلًا * إِنَّ لَكَ فِي النَّهارِ سَبْحاً طَوِيلًا   . « 1 »\r\n« تحقيقا آنچه در شب مىرسد ، براى تو گامى استوارتر و گفتارى پايدارتر است . و تحقيقا از براى تو در روز مجال واسعى است كه در اين عالم كثرات شنا كنى ( و آنچه را در شب گرفته‌اى ، در روز مصرف نمائى ) . » « 2 » »\r\nو در لزوم پرورش مجتهدانى قوى و كار آمد كه در اوج علم و عمل ، و متخصّص در علوم حوزوى و متّكى به ملكوت أعلى ، و جامع بين ظاهر و باطن باشند ، كه فتاوايشان از قوّت ظاهرى و باطنى برخوردار باشد ، به استناد ادلّه قرآنى و روائى ميفرمايند :\r\n« بنابراين ، اجتهادى كه فقط از روى قواعد صورت گيرد اجتهادى فرمولى مىباشد . اين اجتهاد همچون ناودان است كه آب حيات نيست . اگر هم (\r\n\r\n\r\n","description":"","footnote":"\r\n( 1 ) آيه 6 و 7 ، از سوره 73 : المزّمّل\r\n( 2 ) همان مصدر ، ص 126\r\n","page_name":" 405 ","page_number":405},
  {"content":"\r\n\r\nآبى فرضا در وى جارى گردد و حكمْ مطابق با واقع درآيد ، ظرف و وسيله براى گذر آن آب حيات بوده است . و خداى ناكرده اگر اين ناودان شكسته و پاره شود خرابىهاى آن بىشمار است .\r\nمولانا در دفتر پنجم مثنوى گويد\r\n : علم چون در نور حق پرورده شد * پس ز علمت نور يابد قوم لُدّ\r\nهر چه گوئى باشد آن هم نور پاك * كاسمان هرگز نبارد سنگ و خاك\r\nآسمان شو ابر شو باران ببار * ناودان بارش كند نبود به كار\r\nآب اندر ناودان عاريّتى است * آب اندر ابر و دريا فطرتى است\r\nفكر و انديشه است مثل ناودان * وحىِ مكشوف است ابر و آسمان\r\nآب باران باغ صد رنگ آورد * ناودان ، همسايه در جنگ آورد « 1 » \r\nو همچنين در دفتر دوّم گويد :\r\n علم تقليدى بود بهر فروخت * چون بيابد مشترى خوش بر فروخت\r\nمشترىّ علم تحقيقى حق است * دائما بازار او با رونق است\r\nلب ببسته مست در بيع و شرى * مشترى بى حد كه اللهُ اشْتَرَى\r\nدرس آدم را فرشته مشترى * محرم درسش نه ديو است و پرى\r\nآدم أنبِئْهُمْ بِأَسْما درس گو * شرح كن أسرار حق را مو به مو « 2 » \r\nروايتى عجيب از حضرت صادق عليه السّلام وارد است كه حقّا موجب تنبّه و بيدار باش است :\r\n\r\n\r\n","description":"","footnote":"\r\n( 1 ) « مثنوى » ملّا جلال الدّين رومى ، طبع ميرخانى ، ج 5 ، ص 485 ، سطر 2 تا 4 ؛ و از طبع ميرزا محمودى : ص 498 ، سطر 12 تا 14\r\n( 2 ) « مثنوى » ج 2 ، ص 185 ، سطر 22 و 23\r\n","page_name":" 406 ","page_number":406},
  {"content":"\r\n\r\nقَالَ لَنَا ذَاتَ يَوْمٍ : تَجِدُ الرَّجُلَ لَا يُخطِىءُ بِلَامٍ وَ لَا وَاوٍ خَطِيبًا مِسْقَعًا ، وَ لَقَلْبُهُ أَشَدُّ ظُلْمَةً مِنَ اللَيْلِ الْمُظْلِم ؛ وَ تَجِدُ الرَّجُلَ لَا يَسْتَطِيعُ تَعْبِيرًا عَمَّا فِى قَلْبِهِ بِلِسَانِهِ ، وَ قَلْبُهُ يَزْهَرُ كَمَا يَزْهَرُ الْمِصْبَاحُ . « 1 »\r\n« حضرت روزى به ما گفتند : شما مردمى را مىيابيد كه در سخن گفتن چنان استادند كه حتّى در يك حرف همچون لام و يا واو اشتباه نمىكنند ؛ خطيبى هستند بليغ ، و يا جَهْورىّ الصّوت ، و يا بطور مسلسل بدون ارتعاش و لكنت لسان خطبه ميخوانند ؛ امّا قلبشان تاريكتر است از شب تاريك . و همچنين شما مردمى را مىيابيد كه توانائى ندارند كه آنچه را در نيّت دارند بر زبان آورند ؛ امّا قلبشان همچون چراغ درخشان نور ميدهد . »\r\n. . . اين حقير در مباحث اجتهاد و تقليد به ثبوت رسانيده‌ام كه از شرائط حتميّه إفتاء و حكم ، « از جزئيّت به كلّيّت پيوستن » است ؛ و تا عبور از عالم نفس نگردد و معرفت حضرت ربّ پيدا نشود ، اين شرط متحقّق نمىشود . . . « 2 » »\r\nاز خداوند مسألت مىداريم كه به تمامى طلّاب معزّز علوم دينيّه توفيق نيل به آن اهداف عاليه و وصول به آن درجات ساميه را عطا فرمايد\r\n. \r\nتربيت و تهذيب سالكان إلهى\r\nاصلىترين هدف خلقت انسان معرفت خداست ، و آمدن پيامبران از جانب پروردگار براى رسانيدن او به حرم امن الهى است ، و تحصيل عرفان الهى مقصد اصلى اديان الهى بوده و تمامى عبادتها نيز براى گشوده شدن باب معرفت قلبى از درون جان وى است .\r\nالبتّه همه انسانها در برابر اديان الهى يكسان نيستند ؛ برخى به متابعت از\r\n\r\n\r\n","description":"","footnote":"\r\n( 1 ) « وافى » ج 1 ، طبع سنگى ، جزء سوّم ، ص 51 ، بابُ أصنافِ القلوبِ و تَنَقُّل أحوالِ القَلب\r\n( 2 ) « نگرشى بر مقاله بسط و قبض تئوريك شريعت » ص 126 تا ص 129\r\n","page_name":" 407 ","page_number":407},
  {"content":"\r\n\r\nشيطان و هواى نفس پرداخته و رو در روى انبيا قرار گرفتند ، و برخى هم تسليم شدند و به راه خدا پيوستند ؛ كه البتّه اينها هم چند دسته‌اند .\r\nگروهى فقط در سطحى ابتدائى قرار گرفتند ، و جمعى در ميانه راه ، و تنها اندكى به پيمودن مسير إلى الله و رسيدن به درجات اعلاى بندگى همّت گماشتند ؛ و بدين جهت در بين ياران و پيروان انبياء و اولياء عليهم السّلام تنها گروهى معدود ، اصحاب سرّ و خواص بودند ، كه بعضا « حَوارىّ » ناميده مىشدند .\r\nاز سوى ديگر توجّه به اصل توحيد و يكتاپرستى در فطرت انسان قرار داده شده است ، و انبياء تنها مذكِّرى هستند كه گرد و غبار شهوات و هواى نفس را از روى عقل و جان انسانها دور كرده و آنان را با عشق خدا آشنا مىسازند .\r\nرگه‌هاى گوناگون تهذيب و خودسازى كه در اديان و مكاتب مختلف وجود دارد برخاسته از اين شاخصه فطرى است . و در دين مبين اسلام نيز عرفان شيعى كه اساس و مُخّ تعاليم ثقلين و محور و غايت آموزه‌هاى قرآن و عترت عليهم السّلام است ، كاملترين برنامه خودسازى و تهذيب نفس مىباشد كه بدون هيچ گونه اثر منفى انسان را به عشق الهى گره مىزند و در مسير كمال پيش مىراند .\r\nحضرت آقا رضوان الله عليه پس از هجرت به قم و آشنائى با مرحوم علّامه طباطبائى أعلى الله مقامه الشّريف و شناخت بيشتر عرفان الهى و آگاهى از لزوم سير و سلوك إلى الله ، با گامى استوار قدم بدين ميدان نهادند ، و گامهاى بلندى را با استفاده از محضر اساتيد بزرگوارى برداشتند كه در فصول گذشته همين يادنامه با هم ديديم .\r\nامّا اين ، بخشى از مسؤوليت آن بزرگوار به عنوان يك انسان وارسته بود ، لذا بر اساس زَكَوةُ الْعِلْمِ نَشْرُه و پس از هجرت به طهران بر اساس دستور اساتيد خود ، بخش ديگر مسؤوليّت والاى خويش را در قالب پرورش شاگردان خاصّ\r\nسلوكى و هدايت دلسوختگان و دستگيرى از شوريدگان عشق خدا به انجام\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nرساندند .\r\nو صد البتّه كه اين معنى به اشاره اساتيد و الا مقامشان بوده است ؛ خودشان كراراً ميفرمودند : اگر امر سه تن از اساتيد بنده : مرحوم علّامه طباطبائى و مرحوم انصارى و مرحوم حدّاد أعلى الله مقامهم نبود ، بنده هرگز اقدام به دستگيرى از افراد نمىكردم و خود را در معرض قرار نميدادم .\r\nبارى ، پس از طبع و نشر آثارشان كه لبريز از نكات و لطائف ذوقى شهودى و عرفانى بود ، و مخصوصا پس از نشر كتاب شريف « لُبّ اللباب » كه اصل آن تقريرات اوّلين دوره از دروس اخلاقى و عرفانى علّامه طباطبائى رضوان الله عليه مىباشد و كتاب شريف « سير و سلوك منسوب به بحرالعلوم » كه با تعليقات روشنگرانه ايشان همراه است ، و جلواتى كه در كتاب شريف « معاد شناسى » و « امام شناسى » به ظهور رسيده بود و براى شوريدگان و دلسوختگان كوى حبيب هر كدام دليل و نشانه‌اى نورانى بود ، هجوم مشتاقان سير و سلوك إلى الله بسوى ايشان گسترش يافت و آن رسالت الهى كه از طهران و در جمعى محدود شروع شده بود ، در مشهد مقدّس به بركت حضرت ثامن الحجج علىّ بن موسى الرّضا عليه الصّلوة و السّلام ، و بواسطه آشنائى جويندگان پىگير معارف الهيّه بالأخص طلّاب علوم دينيّه ، گسترش يافت ؛ بطوريكه جمعى از سالكان طريق حقّ و حقيقت تحت تربيت الهى آن بزرگ مرد عرفان و توحيد قرار گرفته ، و جمع كثيرى نيز از ديگر ارادتمندان و شيفتگان شمع وجودش از اقشار مختلف جامعه خوشه چين محضر شريفش گشتند .\r\nو اين خود يكى از بركات هجرت نورانى ايشان به ارض اقدس رضوى على ثاويها آلاف التّحيّة و السّلام بود ؛ كه قلم زدن در اين وادى و مصاحبه با شاگردان و بررسى نحوه دستگيرى و تربيت آنان فرصتى ديگر مىطلبد .\r\n\r\n","description":"","footnote":"","page_name":" 409 ","page_number":409},
  {"content":"\r\n . \r\n","description":"","footnote":"","page_name":" 410 ","page_number":410},
  {"content":"\r\n\r\n\r\nفصل هشتم : گوشه‌هائى از بُعد علمى\r\n\r\n","description":"","footnote":"","page_name":" 411 ","page_number":411},
  {"content":"\r\n . \r\n","description":"","footnote":"","page_name":" 412 ","page_number":412},
  {"content":"\r\n\r\nهر انسانى در زندگى خود با خصوصيّات و صفاتى كه بيشتر در گفتار و رفتارش در سطوح مختلف جلوه مىكند شناخته و ارزيابى مىشود . البتّه مردان بزرگ الهى بخاطر داشتن تربيت إلهى از صفاتى عالىتر برخوردارند كه توجّه به آنها درس آموز و عبرت آفرين مىباشد . و اين است علّت اصلى تأكيد قرآن بر بيان تاريخ انبياء عليهم السّلام و تربيت شدگان مكتب انسان ساز و إلهى ايشان ، و اين است رمز لزوم نگارش تاريخ زندگى بزرگان علم و عمل ، و سرّ اصلى تدوين تذكره‌ها و يادنامه‌ها ؛ با اعتراف به اينكه كشف همه زواياى وجود نورانى اولياء الهى و بيان همه مصاديق در زندگى پاك آنان مقدور نيست ، چرا كه مردان خدا تلاشى گسترده براى مخفى ساختن صفات نيك خود دارند ، و آنچه بروز مىكند تنها گوشه‌اى از جمال حبيب است كه از نقاب بيرون افتاده است .\r\nاينك تنها به گوشه‌هائى از صفات و خصوصيّات بزرگ مرد إلهى مرحوم حضرت علّامه آية الله حاج سيّد محمّد حسين حسينى طهرانى قَدّس الله نفسَه الزّكيّة فهرست‌وار اشاره خواهيم داشت ، و تفصيل آن را به فرصتى ديگر و حوصله‌اى بيشتر و كارى گسترده‌تر واگذار مىكنيم . اميد آنكه براى ما و همه عزيزان ، سازنده و آموزنده باشد .\r\nو از آنجا كه مرحوم حضرت آقا در دو ميدان علم و عمل چهره‌اى درخشان بودند ، مطلب را به تفكيك در دو مرحله دنبال مىكنيم : بُعد علمى و بُعد عملى .\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nدر اين فصل به گوشه‌هائى از بُعد علمى ايشان مىپردازيم .\r\n\r\n« علم جوئى و معرفت طلبى »\r\nروحيّه علم جوئى در حضرت آقا به شكلى عجيب در طول عمر شريفشان ، به أشكال مختلف و متناسب با هر دوران ظهور داشته است .\r\nدر فصول گذشته به نمونه‌هائى از دقّت و عنايت ايشان به مطالب علمى در كودكى ، و درخشش خاص در دروس هنرستان ، و پشتكار و تلاش شبانه روزى در دو دوره هفت ساله طلبگى در حوزه علميّه قم و نجف ، و سرانجام رسيدن به قلّه افاضه و بهره‌رسانى و هدايت نفوس پس از هجرت به طهران و سپس مشهد مقدّس ؛ اشاره نموديم .\r\nنكته در خور تأمّل اينكه در اين دوران اخير نيز هرگز آن روحيّه نخستين علم جوئى و معرفت طلبى را از دست ندادند ؛ و نه تنها از آن شدّت كاسته نشد بلكه به نوعى تزايد هم داشت .\r\nاز بالا بردن مدارج علمى و عملى خويش لحظه‌اى غافل نبودند و هر مطلب جديدى را با اشتياق تمام و با دقّت و ريزبينى خاصّ خود فرا ميگرفتند و با همّت و الا و پشتكار خستگى ناپذيرشان ثبت ميكردند .\r\nانبوه كتابهائى كه مطالعه كرده‌اند و حواشىاى كه بر آن‌ها زده‌اند ، يادداشتهائى كه برداشته‌اند و منظّما در جُنگ‌هاى خود ثبت فرموده‌اند ؛ همه و همه نشانه روشنى از اين روحيّه و الا است . از ايشان بيش از سى جُنگ كه بعضاً خيلى مفصّل است باقى مانده كه حاوى صدها مطالب ريز و درشت ، و جالب و خواندنى در زمينه‌هاى مختلف فقهى ، اصولى ، تفسيرى ، روائى ، تاريخى ، سياسى ، اجتماعى ، ادبى ، فلسفى ، عرفانى و غيره است ؛ كه اميدواريم اين مجموعه‌هاى گرانبها به صورت مطلوب و مناسب طبع شده و در اختيار تشنگان\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nمعارف و علوم قرار بگيرد ، إن شآء الله .\r\nآثار و بركات اين روحيّه را بطور فراوان در كتابهايشان ميتوان مشاهده نمود . و بعنوان روشن‌ترين مصداق قابل مراجعه بخش دوّم ( بخش مصاحبات ) كتاب ارزشمند « مهر تابان » است كه گوشه‌اى از مجالس خصوصى ايشان با علّامه طباطبائى رضوان الله تعالى عليه است و انبوهى از سؤالهاى متنوّع به همراه جوابهاى مرحوم علّامه طباطبائى را در بر دارد .\r\nخودشان در اين باره مىنويسند :\r\n« . . . مرحوم استاد ، پيوسته مجلسشان پر فيض و حاوى همه گونه بهره‌مندىها و استفاده‌ها بود ، و اين حقير از سابق الأيّام آثار مترشّحه از اين مجلس را مغتنم مىشمرده و ثبت و ضبط مىنمودم ؛ و بالأخص در مدّت چهار ماه از صفر المظفّر تا جمادى الاولى يكهزار و چهار صد هجريّه قمريّه كه آن مخدوم معظّم در طهران اقامت داشتند و در غالب از روزها يكى دو ساعت از آثار مجلسشان بهره‌مند مىشدم و مطالب مورد سؤال و پرسش را يادداشت ميكردم . . . « 1 » »\r\n\r\nتوجّه به علوم اصلى\r\nالبتّه اين عطش فراوان براى فراگيرى چنين نبوده است كه حساب نشده باشد و ايشان را بدنبال خود به هر سمتى بكشاند ، بلكه ايشان پس از ورود به طلبگى و آشنائى با معارف إلهى تمام همّت خويش را در بهره‌ورى گسترده در زمينه علوم اسلامى و آنچه بدان مربوط مىشود متمركز ساختند ، و از پرداختن به علوم ديگر كه حتّى گاهى فراگيرىاش براى همه كس دست نميدهد و براى ايشان فراهم مىشده است نيز پرهيز مىنمودند . مورد ذيل نمونه‌اى از آن موارد\r\n\r\n\r\n","description":"","footnote":"\r\n( 1 ) « مهر تابان » ص 139\r\n","page_name":" 415 ","page_number":415},
  {"content":"\r\n\r\nاست :\r\n« اين حقير روزى به منزل يكى از بزرگان و دانشمندان اهل خطابه و منبر به جهت ديدن او كه در شهر ما وارد شده بود رفتم ، و او مىگفت : من كيميا دارم و ميخواهم آن را به شما بدهم . من گفتم : من لازم ندارم . گفت : چرا ؟ من تا به حال به أحدى نداده‌ام .\r\nگفتم : در سالهاى جوانى كه در مدرسه طلّاب درس ميخواندم ، از كثرت اشتغال و مطالعه از خدا تقاضا داشتم كه اى كاش براى من شبانه روز از بيست و چهار ساعت قدرى بيشتر مىشد تا من ميتوانستم استيفاء حظوظ علمى را بنمايم ؛ و تا به حال هم نشده است كه عمر خود را صرف جمع‌آورى مال نمايم ؛ اينك سزاوار نيست طلا و نقره‌اى بدست آورم .\r\n تو به غير علمِ عشق ار دل نهى * سنگ استنجا به شيطان مىدهى\r\nلوح دل از فضله شيطان بشوى * اى مدرّس درس عشقى هم بگوى \r\nآن بزرگ بر من دعا كرد و تحسين نمود . « 1 » »\r\n\r\nاستنساخ كتب علمى\r\nاز ديگر نمونه‌هاى شدّت اشتياق ايشان به علم و معرفت ، نسخه بردارى از آثار علمى چاپ نشده است كه در طول زندگى ايشان به چشم مىخورد .\r\nبه گونه‌اى كه خود اشاره فرموده‌اند كتابهاى ذيل را به خطّ شريف خود استنساخ نموده‌اند :\r\n1 - نسخه بردارى از « رساله سير و سلوك منسوب به بحرالعلوم » كه در اختيار مرحوم آقا شيخ عبّاس طهرانى بوده است ، در ايّام تحصيل در قم\r\n\r\n\r\n","description":"","footnote":"\r\n( 1 ) . « امام شناسى » ج 12 ، تعليقه ص 291 . در ص 182 از همين كتاب در بيان شيوه تحصيل آقا در نجف أشرف نيز گذشت كه فرمودند : « من أبداً اوقات تحصيلى خود را صرف غير علوم متعارفه در حوزه نمىكنم . »\r\n","page_name":" 416 ","page_number":416},
  {"content":"\r\n\r\n2 - تصحيح اين نسخه از روى نسخه مرحوم آية الله حاج شيخ عبّاس هاتف قوچانى ، وصىّ آية الله حاج سيّد على قاضى أعلى الله مقامه الشّريف ، در ايّام تحصيل در نجف اشرف .\r\n3 - نسخه بردارى مجدّد از « رساله سير و سلوك » كه در اختيار مرحوم علّامه طباطبائى أعلى الله مقامه الشّريف بوده و ايشان خود از روى نسخه آقا سيّد أبو القاسم خوانسارى رضوان الله تعالى عليه در سال 1354 هجرى قمرى استنساخ فرموده بودند . استنساخ آقا از روى نسخه علّامه طباطبائى در سال 1376 هجرى قمرى انجام گرفته است . « 1 »\r\n4 - نسخه بردارى از روى رساله‌هاى نُه گانه مرحوم علّامه طباطبائى كه در آن هنگام به طبع نرسيده بوده ، به نامهاى :\r\nرساله در توحيد ، رساله در أسماء الله ، رساله در أفعال الله ، رساله در وسائط ، رساله الإنسان قبلَ الدّنيا ، رساله الإنسان فى الدّنيا ، رساله الإنسان بعدَ الدّنيا ، رساله در نبّوت و امامت ، رساله در ولايت .\r\nخود آقا به استنساخ اين رسائل كه از آثار گرانقدر علّامه طباطبائى ميباشند و ايشان از روى خطّ مؤلّف نسخه بردارى كرده‌اند در سه جا ، و به هنگام نقل مطلبى از آنها اشاره فرموده‌اند . « 2 »\r\n5 - نسخه بردارى از روى رساله « لقاء الله » تأليف آية الحقّ و سند العرفان مرحوم آية الله ميرزا جواد آقا ملكى تبريزى أعلى الله درجاتِه السّامية ، كه در ايّام طلبگى در قم در سال 1368 هجرى قمرى به انجام رسانده‌اند . « 3 »\r\n\r\n\r\n","description":"","footnote":"\r\n( 1 ) هر سه مورد در « رساله منسوب به بحرالعلوم » ص 13 و 14 ذكر شده است\r\n( 2 ) « توحيد علمى و عينى » ص 290 ، تعليقه 1 ؛ « امام شناسى » ج 5 ، ص 22 ، تعليقه 1 ؛ و « ولايت فقيه در حكومت اسلام » ج 1 ، ص 27\r\n( 3 ) « الله شناسى » ج 2 ، ص 90 ، تعليقه 1\r\n","page_name":" 417 ","page_number":417},
  {"content":"\r\n\r\n6 - نسخه بردارى از روى كتاب « ضيآءُ المَفازات ، فى طُرُق مشايخ الإجازات » تأليف آية الله حاج شيخ آقا بزرگ طهرانى ؛ در سالهاى تحصيل در نجف اشرف .\r\nمرحوم آقا در روى جلد اين يادگار ارزشمند نوشته‌اند : اين نسخه را از روى نسخه مؤلّف أطال اللهُ ظلَّه استنساخ نموده‌ام . « 1 »\r\nخود مرحوم حاج شيخ آقا بزرگ طهرانى هم در پايان اجازه‌اى كه به ايشان داده‌اند - و آن را إن شآء الله خواهيم آورد - مىنويسند :\r\nبه او اجازه دادم كه از مشايخ من نقل حديث كند : آنانى كه طُرق رواياتشان را در نمودار مفصّل درختى كه تنظيم كرده‌ام ذكر نموده و نام آن را « ضيآء المفازات فى طُرق مشايخ الإجازات » گذارده‌ام . و اين اثر را به او دادم تا براى خود از روى آن استنساخ نمايد . « 2 »\r\nلازم به ذكر است كه اين اثر حاج شيخ آقا بزرگ طهرانى أعلى الله مقامه الشّريف به شكل نمودار درختى تنظيم شده و خود ايشان در همين اجازه از آن به « شجره » تعبير مىكنند ، و آقا هم به همان صورت استنساخ نموده‌اند كه اميدواريم روزى به نحوى زيبا و عالى طبع و نشر يابد .\r\n\r\nسفرهاى علمى تحقيقى\r\nروحيّه فوق العاده حضرت آقا رضوان الله عليه آنچنان بود كه هرگز در راه كسب مطلبى كه ضرورتش را تشخيص ميدادند لحظه‌اى درنگ نمىفرمودند ، و اگر با مراجعه‌هاى مداوم و پىگير به منابع مربوطه مطلب حل نمىشد آن را به فراموشى نمىسپردند و از كنارش بىتفاوت يا به اجمال عبور نمىكردند ؛ بلكه\r\n\r\n\r\n","description":"","footnote":"\r\n( 1 ) « جنگ خطّى 11 » ص 181\r\n( 2 ) همان مصدر ، ص 219 ، متن اجازه مرحوم حاج شيخ آقا بزرگ طهرانى\r\n","page_name":" 418 ","page_number":418},
  {"content":"\r\n\r\nبراى كشف حقيقت و فهم صحيح مطلب به تكاپو افتاده و از راه‌هاى ديگرى اقدام مىنمودند .\r\nبه عنوان نمونه موردى را كه خودشان به مناسبت بيان بُعد عظيم معرفتى استاد بزرگوارشان علّامه طباطبائى أعلى الله مقامه الشّريف اشاره ميفرمايند نقل مىكنيم :\r\n« درست به خاطر دارم ، شبى در طهران كه به كتاب « سير و سلوك » منتسب به مرحوم آية الله بحرالعلوم نجفى أعلى الله تعالى درجتَه شرح مىنوشتم دچار اشكالى شدم . هر چه فكر كردم مسأله حلّ نشد . و تلفن خود كار در شهرهاى ايران هنوز دائر نشده بود ، لذا شبانه براى اين مهم عازم قم شدم . قريب نيمه شب بود كه وارد به قم شدم و در مهمانخانه بلوار شب را به صبح آوردم . صبحگاه پس از تشرّف به حرم مطهّر و زيارت قبر حضرت معصومه سلام الله عليها به خدمت استاد رسيدم و تا قريب ظهر از محضر پر بركتشان بهره‌مند شدم ؛ و نه تنها آن مسأله ، بلكه بسيارى از مسائل ديگر را حل كردند و جواب دادند . « 1 » »\r\n\r\nسعه و عمق أبعاد علمى\r\nهمانگونه كه در فصل گذشته در بيان ديدگاه حضرت آقا راجع به حوزه و طلّاب ، نظريّه ايشان بطور مبسوط پيرامون سطح علمى عالمان دينى مطرح شد ، و ضرورت بهره‌مندى آنان از علوم پايه ، و تخصّص و صاحب نظر بودنشان در آنها براى رسيدن به اجتهاد واقعى در فقه و تفسير اثبات گرديد ؛ بايد دانست كه معظّمٌ له خود در علوم متداول حوزوى با همه تنوّع و گستردگى كه دارد در سطح أعلى ، خبره و صاحب نظر بودند\r\n\r\n\r\n","description":"","footnote":"\r\n( 1 ) . « مهر تابان » ص 107\r\n","page_name":" 419 ","page_number":419},
  {"content":"\r\n\r\nنكته قابل توجّه آنست كه عالمان و انديشمندان داراى مراتب مختلفى هستند : برخى از آنان با تلاش و جدّيّت ، اطّلاعات مختلف علمى را در رشته معيّنى بدست مىآورند و به صورت پايگاهى از اطّلاعات علمى در مىآيند كه از دانش متراكمشان هم خود و هم ديگران بهره مىبرند .\r\nو گروهى ديگر كسانى هستند كه نه تنها در جمع‌آورى اطّلاعات علمى در رشته خاصّى موفّق و فعّال هستند بلكه بخاطر برخوردارى از هوش و حافظه قوى و ذوق و ابتكار و قدرت تعمّق و تدبّر در مسائل و بهره‌مندى از سرعت انتقال با كنار هم چيدن اندوخته‌هاى علمى خويش به نكاتى جديد مىرسند و نوآورىهائى را نيز مطرح مىسازند .\r\nحضرت آقا نيز بخاطر داشتن هوش و استعداد فوق‌العاده و پشتكار و جدّيّت خستگى ناپذير و توفيق ادراك محضر بزرگان علم و معرفت در رشته‌هاى مختلف حوزوى كه هر يك صاحب نظر بوده‌اند ، در تمامى علوم متنوّع و جارى در حوزه‌هاى علميّه شيعى در سطحى عالى قرار داشته و ابداعاتى را نيز به منصّه ظهور رسانده‌اند ؛ كه حقّاً اعطاء لقب پر معناى « علّامه » به ايشان را مدلّل مىسازد .\r\nاستخراج ابتكارات علمى معظّمٌ له - كه بعضاً در كتاب‌هاى ايشان و يا تقريرات دروس و يا جُنگ‌هاى خطّى به چشم مىخورد - مستلزم فرصت و مجالى ديگر است .\r\nاكنون با بيانى اجمالى به ابعاد مختلف علمى ايشان اشاره‌اى گذرا خواهيم نمود .\r\n\r\n« علوم آلى و مقدّمى »\r\nبا توجّه به اينكه قرآن به زبان عربى فصيح و در اوج إعجاز نازل\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nشده است و خود قرآن بر اين امر تأكيد دارد و در آيات متعدّد از زواياى مختلف آن را مطرح مىسازد و بر عربى مبين بودنش تأكيد مىكند :  بِلِسانٍ عَرَبِيٍّ مُبِينٍ  « 1 »  ،   وَ هذا لِسانٌ عَرَبِيٌّ مُبِينٌ  « 2 » ؛ و بر سلامتش از هر گونه نارسائى و كجى و اعوجاج پافشارى مىنمايد :  قُرْآناً عَرَبِيًّا غَيْرَ ذِي عِوَجٍ  « 3 »  ؛  و آن را معيار امكان تعقّل و انديشه در قرآن معرّفى ميفرمايد :  إِنَّا جَعَلْناهُ قُرْآناً عَرَبِيًّا لَعَلَّكُمْ تَعْقِلُونَ  « 4 » ؛\r\nو با توجّه به اينكه روايات پيامبر اكرم و ائمّه عليهم الصّلوة و السّلام به عربى بيان شده ، و آنان فصيح‌ترين انسانها در سخنورى بوده‌اند ، كه عاليترين مفاهيم را در عاليترين قالب‌ها بيان ميفرمودند ؛ و أمير المؤمنين عليه السّلام فرمودند : ما فرمانروايان سخن هستيم كه درخت پر ثمر كلام ريشه در ما دارد و شاخه‌هايش نيز بر ما سايه افكنده است ، جاى ديگر خبرى نيست : وَ إنَّا لأُمَرَآءُ الْكَلَامِ ، وَ فِينَا تَنَشَّبَتْ عُرُوقُهُ وَ عَلَيْنَا تَهَدَّلَتْ غُصُونُه « 5 » و خود آن بزرگواران به پيروان خود در ثبت احاديث تأكيد فرمودند كه كلمات ما را اعراب دهيد و صحيح و درست تلفّظ كنيد و بنويسيد ، زيرا كه سخن و كلام ما ، فصيح است : أَعْرِبُوا حَدِيثَنَا فَإنَّا قوْمٌ فُصَحَآء « 6 » ؛ و چون ريشه اساسى تمامى معارف الهى و أحكام و آداب اسلامى دو منبع عظيم قرآن و حديث است كه رسول خدا صلّى الله عليه و آله و سلّم نيز تنها راه\r\n\r\n\r\n","description":"","footnote":"\r\n( 1 ) آيه 195 ، از سوره 26 : الشّعرآء\r\n( 2 ) ذيل آيه 103 ، از سوره 16 : النّحل\r\n( 3 ) قسمتى از آيه 28 ، از سوره 39 : الزّمر\r\n( 4 ) آيه 3 ، از سوره 43 : الزّخرف\r\n( 5 ) « لمعات الحسين » ص 6 از « نهج البلاغة » طبع مصر با شرح عبده : ج 1 ، ص 461 ، خطبه 231\r\n( 6 ) « كافى » ج 1 ، ص 52 ، كتاب فضل العلم ، باب 17 : رواية الكتب و الحديث و فضل الكتابة و التّمسّك بالكتب ، حديث 13\r\n","page_name":" 421 ","page_number":421},
  {"content":"\r\n\r\nنجات را تمسّك به قرآن و عترت معرّفى فرمود و در حديث نورانى و مهمّ و متواترى كه شيعه و سنّى آن را نقل نموده‌اند - و مشهور به حديث ثقلين است - فرمود : إنِّى تَارِكٌ فِيكُمُ الثَّقَلَيْنِ كِتَابَ اللَهِ وَ عِتْرَتِى أهْلَ بَيْتِى ؛ مَا إنْ تَمَسَّكْتُمْ بِهِمَا لَنْ تَضِلُّوا بَعْدِى أبَدًا « 1 » ؛\r\nبنابراين براى اطاعت دستور پيامبر گرامى اسلام و چنگ زدن به ريسمان محكم إلهى قرآن و عترت بايد تمامى مقدّمات لازم براى دست يا بى بدين مقصود را فراهم آورد . و در همين راستا و براى تحقّق همين هدف نورانى ، علوم آلى و مقدّمى براى فهم صحيح مفاد قرآن و حديث در حوزه معارف اسلام پيدا شد و رونق گرفت ؛ همچون علم ادبيّات عرب : صرف ، نحو ، لغت ، معانى و بيان ؛ و همچون علوم خاصّ قرآنى كه به حوزه قرآن شناسى مربوط مىشود همانند : نزول قرآن و كيفيّت و اقسام آن ، كيفيّت جمع‌آورى و تدوين قرآن ، قرائت‌هاى قرآنى ، ناسخ و منسوخ ، محكم و متشابه ، ظاهر و باطن ، تأويل ، جرى و تطبيق ، بيانهاى قرآنى ، مسأله معجزه بودن قرآن و تحدّى آن ، و دهها مطلب ديگر كه موجب پيدايش كتب مستقلّه در اين زمينه از قرنهاى نخستين جهان اسلام گشت . « 2 »\r\nهمچنين در حوزه حديث شناسى علوم مختلفى پيدا شد . همچون علم رجال كه متكفّل بيان احوال راويان حديث است و جايگاه علمى ، اخلاقى و اجتماعى آنان و درجه اعتماد به گفتارشان را بيان مىكند و ايشان را به لحاظ\r\n\r\n\r\n","description":"","footnote":"\r\n( 1 ) اين حديث شريف را با أسناد مختلف و از كتب فريقين ، حضرت آقا رضوان الله تعالى عليه در جلد 13 « امام شناسى » كه مستقلًّا پيرامون اين حديث است ذكر نموده و از جوانب گوناگون در سند و مفاد آن بحث كرده‌اند\r\n( 2 ) . در اين رابطه و براى اطّلاع بيشتر رجوع شود به « إتقان » سيوطى ، و همچنين كتاب « قرآن در اسلام » علّامه طباطبائى أعلى الله مقامه الشّريف ، و « نور ملكوت قرآن » حضرت آقا رضوان الله تعالى عليه .\r\n","page_name":" 422 ","page_number":422},
  {"content":"\r\n\r\nزمان زندگى طبقه‌بندى مىنمايد . و همچون علم دِرايه كه متكفّل بيان احوال خود حديث و جايگاه ارزشى آن است كه مثلًا روايت سند دارد ، يا بدون سند است و اصطلاحا مُرسل مىباشد ، و اگر مسند است متّصل مىباشد يا منقطع ، و همينطور سائر مباحث . . .\r\nبدينگونه دهها علم آلى و مقدّمى در حوزه علوم اسلامى پيدا شد و در طول سالها بحث و تلاش علمى رشد و نمو يافت و به درجه كمال رسيد ، تا صاحب نظران جوياى فهم معارف و أحكام إلهيّه با استفاده از آنها بتوانند بهتر و بيشتر از منبع عظيم قرآن و حديث بهره‌مند گردند .\r\nو از اينجا ضرورت آگاهى عالمان دينى از علوم آلى و مقدّمىِ قرآن و حديث روشن مىشود ، مخصوصا آنان كه ميخواهند در سطح كارشناسى و تخصّصى از قرآن و حديث استفاده كنند ؛ البتّه برخى از اين علوم از اولويّت بيشترى برخوردارند و برخى درجه كمترى از ضرورت را دارا هستند .\r\nدر اين جا مطلبى را كه مرحوم حضرت علّامه أعلى الله مقامه الشّريف به نقل از تقريرات خودشان از درس استادشان مرحوم آية الله حاج شيخ حسين حلّى آورده‌اند و بسيار مناسب مقام است نقل مىنماييم :\r\n« . . . گفته‌اند كه اجتهاد بر چند امر متوقّف است : بر علم لغت و صرف و نحو و علوم ثلاثه ( معانى ، بيان ، بديع ) زيرا كه در اين علوم نكاتى است كه مجتهد را تقويت نموده در استنباط احكام كمك مىنمايد . سپس ميفرمايد :\r\nو اعلَم أنّ هذه الامورَ ممّا لا بُدَّ منها ، و لابدّ للمتعلّمِ المريدِ للاجتهادِ أن يَتعلّمَها حَقَّ التّعلُّمِ بحيثُ يَصيرُ مجتهدًا فى هذه العُلوم ؛ و لا يَكفى بقرآءةِ كتابِ صرفٍ و نحو .\r\nهذا مُضافًا إلى مَدخليّة هذه العُلومِ لعلمِ الاصول أيضًا ، لِما فيه مِن رواياتٍ لا يَتّضِحُ المُرادُ مِنها إلّا بالتّعلّم فِى هذه العُلوم .\r\n\r\n","description":"","footnote":"","page_name":" 423 ","page_number":423},
  {"content":"\r\n\r\n( يعنى استاد سپس ميفرمايد : « بدان كه اين امور ضرورى است ، و كسى كه ميخواهد مجتهد شود بايد اين علوم را به خوبى بياموزد بگونه‌اى كه در آنها متخصّص صاحب نظر و مجتهد شود ؛ و نبايد به خواندن يكى دو تا كتاب صرف و نحو اكتفا نمايد .\r\nعلاوه كه اين علوم در علم اصول نيز تأثيرگذار مىباشد ، چرا كه براى فهم روايات وارده در مباحث آن ، گاهى نكاتى است كه جز با داشتن اين علوم بدست نمىآيد . » )\r\nو همچنين شخص مجتهد نياز به علم تفسير و احاطه به معانى كتاب الله دارد كه اجتهادش بر آن متوقّف است . امّا اينكه علم تفسير را از صرف و نحو و لغت جدا قرار دهيم صحيح نيست ، بلكه تفسير عبارت است از مجموعه علومى كه در كتاب واحد منظّم و مدوّن است ؛ فَيَصحُّ أن يُسمَّى بِدآئرةِ المَعارف ( كه مىشود تفسير را دائرة المعارف علوم ناميد ) .\r\nبلى لابدّ است كه مجتهد مراجعه كند به رواياتى كه وارد است در معانى آيات ، لِلخُروجِ عَنِ التّفسيرِ بِالرَّأى ( تا از دام تفسير به رأى كردن آيات ، نجات يابد ) . . . « 1 » »\r\nخوشبختانه عالمان شيعى به پيروى از تعاليم قرآن و عترت و تأكيد ائمّه هدى عليهم السّلام ، در اين وادى از پيشگامان تأليف و تحقيق و بلكه تأسيس رشته‌هاى نوين و رشد و بالندگى رشته‌هاى كهن هستند كه مرحوم حضرت آقا در مجلّدات چهاردهم تا هفدهم « امام شناسى » به اين مهم پرداخته و ضمن بحثى دقيق و مستند و تاريخى ، تقدّم شيعه را در جميع علوم اسلامى با ادّله فراوانى اثبات نموده ، و در رشته‌هاى مختلف برخى از عالمان بزرگ شيعى\r\n\r\n\r\n","description":"","footnote":"\r\n( 1 ) « ولايت فقيه در حكومت اسلام » ج 1 ، ص 252\r\n","page_name":" 424 ","page_number":424},
  {"content":"\r\n\r\nرا نام مىبرند .\r\nايشان خود نيز در اين علوم ، بصير و كار كرده بودند كه جَلواتى از آن را در آثارشان به خوبى ميتوان يافت . اينك به نمونه‌هائى اشاره مىكنيم :\r\n\r\nادبيّات عرب\r\nمعظّمٌ له علوم پايه و ادبيّات عرب را به خوبى فرا گرفته و به صورتى زيبا از آنها استفاده كاربردى مىنمودند . در غالب مباحثى كه وارد شده و از آيات و روايات استفاده ميكردند ، از توجّه به نكات ادبى در نحوه فهم صحيح و كامل معنى غافل نبودند ، و آنجا كه يك نكته ادبى خاص و ملاحظه آن ، در فهم معناى دقيق‌تر مؤثّر بوده آن را تذكّر داده و در تشريح آن تلاش ميكردند . نمونه‌هائى از اين قبيل را در تفسير آيات قرآنى كه در آغاز هر بحث از مباحث « الله شناسى » ( خصوصاً در آيات مربوط به مبحث لقاء الله ) ، « امام شناسى » ، « معاد شناسى » و « ولايت فقيه » آورده‌اند ميتوان يافت .\r\nاين دقّت بر نكات ادبى در برخورد با آيات و روايات كه از استحكام و متانتى خاص برخوردار بوده و سرشار از دقائق و لطائف گفتارى مىباشد ، در يك محور خلاصه نمىشود بلكه دامنه وسيعش توجّه به نكات صرفى و نحوى و ظرافت‌هاى معانى و بيان و دقائق لغوى همه و همه را در بر مىگيرد .\r\nايشان اين تسلّط ادبى را لازمه كار عالم دينى دانسته و طلّاب را به دقّت و تعمّق در تحصيل تشويق مىنمودند ، و در مجامع و محافل طلبگى بعضا آنها را با طرح سؤالات ادبى مىآزمودند و جواب صحيح را مورد تحسين قرار ميدادند .\r\n\r\nلغت\r\nبى شكّ در فهم يك معناى كامل و صحيح و دقيق ، توجّه به لغت و ريشه آن و نحوه سريان معنى ريشه در شاخه‌ها و فروع ، و فرق لطيف لغات مترادف ،\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nو انتخاب بهترين معنى مناسب با مقام ؛ نقش اساسى دارد . و آقا بر اين مطلب تأكيد داشتند ، و خودشان اوّلًا براى فهم معنى كلمه به كتابهاى اصلى لغت مراجعه ميكردند و از استناد به كتب لغت رده دوّم و سوّم پرهيز داشتند .\r\nو ثانيا در مقام فهم مطلب ، تنها به مراجعه به يك كتاب اكتفا نمىكردند بلكه چندين كتاب اصلى و ريشه‌اى در لغت را ملاحظه مىنمودند .\r\nو ثالثا به دنبال ريشه اصلى لغت بوده و تا آنجائى كه اين ريشه‌يابى در تعميق فهم مطلب تأثير داشت آن را رديابى ميكردند . مثلًا در مبحث ولايت با بيان ريشه لغوى « ولىّ » ، بحث را زيبا و گويا مطرح كرده اثبات مىنمايند كه « ولىّ الله » كسى است كه بين او و خدا فاصله و حجابى نباشد . « 1 »\r\nو رابعا در ترجمه آيات و روايات اگر لغتى به كار رفته بود كه چند معنى داشت و از ميان آنها دو يا سه معنى با متن هماهنگ بود ، آن چند معنى را با لطافتى خاص در ترجمه مىگنجاندند ، كه فقط آگاهان به مطلب از اين دقّت و گسترده نگرى مطّلع مىشوند .\r\nو خامسا به كتابهاى لغوى مورد عنايت بزرگان توجّه خاص داشتند . چنانچه در همان مبحث ولايت در بيان معنى لغوى آن از كتب ارزشمند لغت ، سه كتاب را بالخصوص نام برده و نقل مىكنند كه مرحوم آية الله بروجردى رحمة الله عليه در بين كتابهاى لغت به اين سه كتاب اتّكاء و اعتناء فوق العاده داشتند و هميشه در دسترس ايشان بود و مورد مطالعه قرار ميدادند : « لسان العرب » ، « صحاح اللغة » ، « مصباح المنير » . « 2 »\r\n(\r\n\r\n\r\n","description":"","footnote":"\r\n( 1 ) رجوع شود به كتاب « امام شناسى » ج 5 ، درس 61 و 62 ؛ و كتاب « ولايت فقيه در حكومت اسلام » ج 1 ، درس اوّل\r\n( 2 ) . « ولايت فقيه در حكومت إسلام » ج 1 ، ص 16 ؛ « جنگ خطّى 6 » ص 211\r\n","page_name":" 426 ","page_number":426},
  {"content":"\r\n\r\nبا توجّه به اين مطالب ، ايشان در ترجمه متون ادبى آنچنان زيبا قلم مىزنند كه جا دارد انسان پس از خواندن آن مجدّدا به متن عربى مراجعه كند تا به جان سخن و حلاوت آن كلام دست پيدا كند . نمونه‌هائى از اين موارد را در ترجمه أشعار عربى در مورد ولايت أمير المؤمنين عليه السّلام از سيّد حميرى گرفته تا ابن أبى الحديد در مجلّدات « امام شناسى » ، و همچنين ابيات توحيدى عرفانى از ابن فارض و ديگران در مجلّدات « الله شناسى » و « معاد شناسى » و . . . به خوبى ميتوان مشاهده نمود .\r\n\r\nذوق ادبى\r\nاستفاده از زبان شعر براى تفهيم مطالب با قالب‌هاى خاصّى كه دارد ، يكى از شيرين‌ترين هنرهاست كه بهره‌ورى صحيح از آن در مسير تربيت الهى انسان‌ها و پخش معارف و آداب و احكام ، يكى از بهترين و باسابقه‌ترين روشهاست .\r\nدر روايات شعرى كه در مسير صحيح به كار گرفته شود حكمت معرّفى شده است ، چنانچه رسول خدا صلّى الله عليه و آله و سلّم فرمودند : إنَّ مِنَ الشِّعْرِ لَحُكْمًا . « 1 »\r\nو شعرى كه درباره اهل بيت عليهم السّلام و بيان فضائل و معارف آنان سروده شود موجب اجر بزرگ و برخاسته از تأييد جبرئيل عليه السّلام و باعث كسب بهشت دانسته شده است .\r\nامام صادق عليه السّلام فرمودند : مَا قَالَ فِينَا قَآئِلٌ بَيْتَ شِعْرٍ حَتَّى يُؤَيَّدَ بِرُوحِ الْقُدُس . « 2 » « تا مادامى كه آدمى - براساس لياقتهايش - از ناحيه روح القدس كمك نشود نمىتواند شعرى درباره ما بگويد . »\r\n\r\n\r\n","description":"","footnote":"\r\n( 1 ) « بحار الأنوار » ج 79 ، ص 290\r\n( 2 ) « بحار الأنوار » ج 79 ، ص 291\r\n","page_name":" 427 ","page_number":427},
  {"content":"\r\n\r\nو نيز آن حضرت فرمودند : مَنْ قَالَ فِينَا بَيْتَ شِعْرٍ بَنَى اللَهُ لَهُ بَيْتًا فِى الْجَنَّةِ . « 1 » « هر كس درباره ما بيت شعرى بگويد خداوند برايش خانه‌اى در بهشت بنا خواهد نمود . »\r\nحضرات أئمّه عليهم الصّلوة و السّلام خود نيز أشعارى نغز و آبدار در معارف و نصائح مىسرودند كه در كتب روائى از قول حضرت أمير المؤمنين عليه أفضل صلوات المصلّين و سائر امامان عليهم السّلام أبياتى نقل شده است . و بعضا نيز به صورت مشترك أشعارى مىسرودند ، بدين معنى كه امام مصراعى را ذكر مىنمودند و به فرزند خويش ميفرمودند آن را تكميل كن ، و او مناسب با همان وزن و معنى آن را تكميل مىنمود . « 2 »\r\nدر « نهج البلاغة » از حضرت أمير المؤمنين عليه السّلام در نكوهش كار غاصبان خلافت ابياتى نقل شده است كه حضرت خطاب به أبى بكر ميفرمايد\r\n : فإن كُنتَ بِالشّورَى مَلَكْتَ أُمورَهم * فَكيفَ بِهذا و المُشيرونَ غُيَّبُ\r\nو إن كُنتَ بِالقُربَى حَجَجْتَ خَصيمَهم * فَغَيرُك أولى بالنّبىّ و أقرَبُ « 3 » \r\nاز سوى ديگر اهل بيت عصمت و طهارت عليهم السّلام شاعران را در سرودن اشعار در معرّفى جريان حق و مطرح سازى جايگاه رفيع قرآن و عترت و فضائل و مناقب و نيز مظالمى كه در حقّ آنان شده است تهييج ميفرمودند .\r\n\r\n\r\n","description":"","footnote":"\r\n( 1 ) « بحار الأنوار » ج 79 ، ص 291\r\n( 2 ) همان مصدر ، ج 48 ، ص 109\r\n( 3 ) « نهج البلاغة » كلمات قصار ، شماره 190\r\n","page_name":" 428 ","page_number":428},
  {"content":"\r\n\r\nبر اساس همين خطّ سير مبارك است كه عالمان بزرگ همواره توجّه خاصّى به اين ميدان جهاد و مبارزه داشتند و از توجّه به شاعران بزرگ و طرح اشعار معرفتى و ولائى آنان غافل نبوده ، و بعضا نيز در سرودن اشعار نغز و حماسى به ميدان آمده و آثارى گرانبها خلق نموده‌اند ، كه پرداختن به شرح حال ايشان در زمينه شعر و ادب و جمع‌آورى برخى نمونه‌ها در ميان آثارشان ، كارى است ارزشمند كه فضائى ديگر و تلاشى جدّى مىطلبد .\r\nمرحوم حضرت آقا نيز در اين زمينه ذوقى سرشار و حسن انتخابى عالى داشتند . اشعار فراوان عربى و فارسى كه در آثارشان به مناسبت‌هاى مختلف آورده‌اند ، نشانه گستره اين ذوق ادبى است ، كه مراجعه به كتابهايشان ما را از ارائه نمونه بىنياز مىنمايد . و اين در حالى است كه گزيده اشعار انتخابى ايشان كه در جُنگ‌هاى خطّى خود آورده‌اند ، أعمّ از قصيده ، غزل ، رباعى و تك بيتىهاى توحيدى و شيرين و آبدار و مدائح و مراثى ، چندين برابر نمونه‌هائى است كه در خلال مباحث كتابهاى خود ارائه نموده‌اند .\r\nالبتّه ايشان در زمينه سرودن شعر تنها يك اثر دارند كه در حال و هوائى خاص و بر اساس جذبه‌اى توحيدى و ولائى و با توجّه تامّ به مفاد و معنى سروده شده است .\r\nاين شعر در مدح و ثناى سيّد و سالار جوانان بهشت حضرت سيّد الشّهداء أبى عبد الله الحسين عليه الصّلوة و السّلام است كه در شب ميلاد حضرت سروده شده و مردّف به جمله زيباى « حسين است و بس » مىباشد .\r\nدر رابطه با اين شعر قضيّه‌اى از ايشان نقل شده است كه : روزى از ايشان سؤال مىشود : آيا غير از شعر « حسين است و بس » سروده ديگرى نيز داريد ؟ ايشان در جواب با ملاحت و لطافت خاصّى ميفرمايند : « حسين است و بس\r\n\r\n","description":"","footnote":"","page_name":" 429 ","page_number":429},
  {"content":"\r\n\r\n. . .\r\n\r\nفهم أشعار عرفانى\r\nآنچه در ذوق أدبى قابل دقّت است فهم صحيح أشعار بزرگان شعر و ادب است ؛ مخصوصا أشعار بزرگان وادى عرفان كه از زبان و ادبيّات خاصّى بهره مىبرد . فهم غلط و ناقص اين أشعار عالى موجب برداشتهاى ناروا و زمينه توطئه‌هاى دشمنان عرفان اسلامى گشته است .\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nحضرت آقا در اين راستا مطلبى دارند كه بسيار مهمّ و جالب و درس آموز است ، ميفرمايند :\r\n« بطور كلّى كلمات اولياى خدا و عرفاى بالله داراى رموز و اشارات و كناياتى است كه فهم آنها اختصاص به خود آنها و همطرازانشان دارد . از اشارات و رموز عارف عاليقدر اسلام خواجه حافظ شيرازى كسى ميتواند اطّلاع پيدا نمايد كه هم درجه و هم مقام با او باشد .\r\nامّا صد حيف و هزار افسوس كه ما قدر و قيمت اين بزرگان را ندانستيم و معانى اشعارشان را به امور مبتذل حمل كرديم ، و يا اگر شرحى در احوال آنها نگاشتيم ، نتوانستيم از عهده شرح و شكافتن آن معانى و أسرار برآئيم ؛ تا خارجيان و كفّار آمدند و براى خود عرفان ساختند ، و عرفان را از اسلام جدا پنداشتند ، و مقام عظيم عرفان و عرفا را كه مخّ و اسّ و ريشه اسلام است امرى مباين با تعليمات دينى وانمود كردند ، و براى ما عرفان ايرانى و هندى و رومى ساختند و همه را خطّى در برابر خطّ اسلام و راهى غير از مسير دين نمودار نمودند ، و ريشه عرفان مولوى معنوى و حافظ شيرازى و مغربى و أمثالهم را عرفان ايرانى قلمداد كردند كه با روح اسلام سازگار نباشد .\r\nاينها همه و همه نتيجه جمود و تحجّر و يك چشمى به مسائل دين نگريستن است ، و حساب توحيد را از عالم امر و خلق جدا نمودن ، و به أئمّه و لواداران عرفان به نظر موجودات ساخته شده بدون تكليف و مأموريّت نگريستن است كه ما را دچار اين مصيبت عظمى نمود ؛ تا جائى كه اينك براى آنكه از آنها عقب نمانيم و در اين بازى ، محكوم و سرافكنده نگرديم بايد با هزار دليل اثبات كنيم كه عرفان حافظ و مولانا متّخَذ از روح قرآن و روح نبوّت و ولايت است . »\r\nآنگاه حضرت آقا به تبيين يكى از اشعار حافظ پرداخته و با بيانى رسا و گويا ارتباط اين غزل را به ولىّ الله الأعظم أرواحنا فداه و عجّل اللهُ تعالى\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nفرجه الشّريف ، مشخّص و روشن مىسازند ؛ كه نمونه‌اى است از فهم شعرى و گستره ذوق ادبى ايشان كه در آثارشان موارد فراوانى ديده مىشود :\r\n« شما به يك يك از غزلهاى حافظ بنگريد و ببينيد چگونه آن لطائف و حقائق معنوى را در كسوت عبارات گنجانيده و با چه دقائق و اشاراتى ميخواهد آن حقيقت منظور و مراد خود را ارائه دهد . رضوان الله عليه رضوانا شاملًا .\r\nمثلًا اين غزل را در وصف حضرت صاحب الزّمان ( عجّل الله فرجه الشّريف و أرواحنا له الفِدآء ) سروده و از غيبت و انتظار وى ياد كرده و خود را از مشتاقان و شيفتگانش معرّفى نموده است ، و ليكن با چه عبارات نمكين و اشارات دلنشين و كنايات و استعاراتى كه حقّا بى اختيار بر زبان انسان جارى مىشود كه او « لسان الغيب » است\r\n : سلامُ اللهِ ما كَرَّ اللَيالى * و جاوَبتِ المَثانى و المَثالى ( 1 )\r\nعلى وادى الأراكِ و مَن عَليها * و دارٍ باللِوَى فَوقَ الرِّمالِ ( 2 )\r\nدعا گوى غريبان جهانم * و أدعو بالتَّواتُر و التَّوالى ( 3 )\r\nبه هر منزل كه رو آرد خدا را * نگه دارش به لطف لا يزالى ( 4 )\r\nمنال اى دل كه در زنجير زلفش * همه جمعيّت است آشفته حالى ( 5 )\r\nز خطّت صد جمال ديگر افزود * كه عمرت باد صد سال جلالى ( 6 )\r\nتو مىبايد كه باشى ور نه سهل است * زيانِ مايه جانىّ و مالى ( 7 )\r\nبدان نقّاش قدرت آفرين باد * كه گِرد مَه كشد خطّ هلالى ( 8 )\r\nفَحُبُّكَ راحَتى فى كلِّ حينٍ * و ذِكرُك مونسى فى كلِّ حالِ ( 9 )\r\nسويداى دل من تا قيامت * مباد از شور سوداى تو خالى ( 10 )\r\nكجا يابم وصال چون تو شاهى * من بد نام رند لا ابالى ( 11 )\r\nخدا داند كه حافظ را غرض چيست * و عِلمُ الله حَسبى مِن سُؤالى ( 12 ) \r\n\r\n","description":"","footnote":"","page_name":" 432 ","page_number":432},
  {"content":"\r\n\r\nو در تعليقه گويد : اين بيت هم در آن غزل است و گويا از خواجه باشد\r\n : أموتُ صَبابةً يا لَيتَ شِعرى * مَتَى نَطقَ البَشيرُ عَنِ الوِصالِ ( 13 ) « 1 » \r\nدر بيت اوّل و دوّم ميگويد : سلام خدا باد پيوسته و هميشه تا وقتى كه شبها مرتّبا يكى پس از ديگرى مىآيند و مىروند و طلوع و غروب موجب پياپى در آمدن آنهاست ، تا زمين و خورشيد و ماه و ستارگان باقى است ، و تا وقتى كه رشته‌هاى دو صدايه و سه صدايه تارها و نغمه‌ها و آهنگهاى چنگها و سازها مىنوازند و قدرت و تاب و توانشان براى بلند داشتن اين سرود باقى است ( زيرا مَثانى به معنى صداهاى دوباره‌اى است كه تار و چنگ ميدهد ، و مَثالى در اصل مَثالِث بوده است يعنى صداهاى سه باره كه از آنها شنيده مىشود . ) بر وادى اراك كه منزلگاه حضرت حجّت است ( زيرا سرزمين اراك سرزمين حجاز است كه در آنجا فقط درخت اراك وجود دارد . ) و بر آن كسى كه بر فراز آن زمين سكونت دارد ، و بر خانه‌اى كه در قسمت نهائى در آن بالاى رملها و شن‌ها بنا شده است . سپس در بيت سوّم ميگويد : دعاگوى غريبان جهانم و بطور تواتر و پشت سر هم من دعا مىكنم و دعا گو هستم . كه باز روشن است آن غريب جهانى كه از شدّت غربت و تنهائى ظهور نمىكند غير از حضرت حجّت كسى نيست .\r\nو در بيت چهارم مىرساند : او كه محلّ ثابتى ندارد - گرچه اصلش از مكّه و وادى الأراك است - و دائما در عالم در گردش است ، اى خداوند مهربان از تو درخواست مىنمايم تا با لطف دائمى خودت او را در هر منزلى كه وارد مىشود و در آن مسكن مىگزيند نگهدارى كنى\r\n\r\n\r\n","description":"","footnote":"\r\n( 1 ) . « ديوان حافظ شيرازى » طبع پژمان ، ص 212 ، غزل 463 ( تعليقه )\r\n","page_name":" 433 ","page_number":433},
  {"content":"\r\n\r\nو در بيت پنجم ميگويد : اى دل ! در فراق او ناله مكن ، چرا كه گرچه در غيبت است و چهره و رخساره‌اش را از نماياندن مخفى ميدارد و ليكن بواسطه گيسوان و زلف سياه او - كه كنايه از هجران و غيبت است - آشفته حالان مىتوانند كسب جمعيّت كنند و به مقصود نائل آيند .\r\nو در بيت ششم ميگويد : اينك كه رشد و بروز جمال در تو فزونى يافته است ، خداوند عمر تو را طويل گرداند و از گزند حوادث مصون بدارد .\r\nو در بيت هفتم ميگويد : توئى ولىّ والاى ولايت كه قوام كون و مكان بر تو قائم است ؛ و تو بايد برقرار و مقرون به بقاء و صحّت و آرامش بوده باشى ، چرا كه در رأس مخروطى و بر همه ما سوى حكومت دارى ؛ و در برابر اين امر مهمّ و ارزشمند زيانهاى جانى و ضررهاى مالى هر چه هم فراوان باشد ، به من و يا به جهانيان برسد مهم نيست ، بلكه خيلى سهل و آسان است .\r\nو در بيت هشتم ميگويد : آفرين بر دست قدرت پروردگار كه تو را در اين چندين قرنى كه تا به حال گذشته حفظ و نگهدارى نموده است ؛ همان نقّاش قدرت كه بر گِرد ماه بر فراز آسمان خطّى به شكل هلال مىكشد تا مردم ماه را ببينند ؛ با آنكه بدون شك تمام كره ماه موجود است ، امّا كسى آن را نمىبيند ، و در غيبت و پنهانى ميگذارد ، و فقط از اين كره آسمانى به قدر هلالى نمايان است ، بطوريكه اگر كسى نظر كند مىپندارد كره‌اى نيست ، فقط هلالى بر آسمان موجود است . امام زمان هم موجود است ، همچون كره تامّ و تمام ، امّا كسى آن را نمىبيند و ادراك نمىكند و فقط به قدر ضخامت هلالى از آثار او در جهان مشهود است و مردم از آن منتفع ميگردند ، ولى بايد ظهور كند و از پرده خفا برون آيد و چون بَدر و ماه شب چهاردهم نور دهد و همه جهان را منوّر كند .\r\nخوب توجّه كنيد اگر اين بيت را اينطور معنى نكنيم معنى آن چه مىشود ؟ تعريف كردن از ماه آسمانى به پنهانى و خطّ هلالى در شبهاى نخستين طلوع آن\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nبر گِرد آن كشيدن چه مدحى را متضمّن است ؟ !\r\nو اگر مراد از ماه را سيما و چهره محبوب فرض كنيم و خطّ هلالى را هم مَحاسنش بدانيم كه بر گرد آن روئيده است ، با آنكه اين استعاره با آن استعاره قرص ماه آسمان و اختفاى آن در شبهاى نخستين جز به مقدار هلالى كه نمايان است ، دو مفاد است معذلك اين استعاره نيز منافاتى با وجود حضرت صاحب الزّمان ندارد ؛ زيرا آن انسانى كه در خارج بر گرد صورتِ چون ماهش محاسن روئيده است ، با توصيف غربت و ولايت و سرورى و پادشاهى و سائر اوصافى كه در اين غزل آمده است ، غير از آن حضرت نمىتواند مراد و مقصود باشد .\r\nو در بيت نهم ميگويد : من پيوسته با تو سر و كار دارم . محبّت توست كه راحت دل من است در هر حال ، و ذكر توست كه انيس من است بطور پيوسته و مدام .\r\nگرچه نظير اين مضمون در سائر غزلهاى حافظ موجود است و آنها راجع به خود ذات اقدس حقّ تعالى است ، و ليكن در اين غزل به قرينه سائر ابيات ، غير از حضرت حجّت نمىتواند بوده باشد . پس ضمير مخاطب « ذِكرُكَ » و « حبُّكَ » راجع به اوست .\r\nو به همين طريق مفاد بيت دهم است كه در دعا ميگويد : دريچه قلب من كه مملوّ از خون حيات بخش من است و پيوسته آن خون در جنبش و حركت و ضربان و خروش است ، هيچگاه از معامله و سر و كار داشتن و تلاش براى بدست آوردن محبّت و رضاى تو خالى نباشد .\r\nو در بيت يازدهم ، مخاطب خود را شاه ، و خودش را رند و گداى لا ابالى خوانده است ، و وصال اين درجه پست و زبون را با آن شاه با عظمت و با تقوى و داراى عصمت و طهارت ، بعيد به شمار آورده است . در اين بيت هم معلوم\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nاست كه مراد وى از « چون تو شاهى » غير آن صاحب ولايت كلّيّه إلهيّه نمىباشد .\r\nو در بيت دوازدهم خيلى روشن و واضح از سخنان و تخاطب فوق بطور رمز و اشاره پرده بر ميدارد كه : اينها كه گفتم همه اشاره و كنايه و استعاره و رمز بود كه چه ميخواهم بگويم ؛ صراحت نبود ؛ و من نمىخواستم يا نمىتوانستم آن وجود اقدس را چنان كه بايد و شايد معرّفى كنم و عشق سوزان خود را براى لقاء و ديدارش در قالب غزل آورم ؛ امّا خداوند عليم و خبير ميداند كه در دل من چه مراد بوده است ، و او كفايت مىكند از كلام و سؤالى كه من بخواهم آن را بر زبان آورم .\r\nو در بيت الحاقى ميگويد : من از شدّت عشق و آتش وَجْد بالأخره خواهم مرد ، و در انتظار فرج او جان خواهم سپرد ؛ و مانند يعقوب در فراق يوسف كور خواهم شد ، و چشمم پيوسته بر در است كه چه موقع بشير بشارت از لقاء وصال ميدهد ، و يوسف گمگشته بيابانى در چاه غربت در افتاده ، غريب و تنها ، سرگشته و متحيّر مرا بشارت ديدار ميدهد ، و با فرج او و لقاى او چشمانم بينا ميگردد ؛ و چون مرده از قبر برخاسته زنده ميگردم و حيات نوين مىيابم . « 1 » »\r\n\r\nعلم اصول\r\nاصول فقه از علوم مقدّمى است كه براى فقيه در استنباط أحكام ضرورى بوده ، بدون اطّلاع از آن اجتهاد كامل و جامع امكان ندارد . و بر اساس آن ، احكام إلهى از منابع اوّليّه : قرآن و سنّت استخراج مىشود . لهذا مجتهد بايد در اين علم ، مبنائى قابل دفاع اتّخاذ كرده باشد ، و قبل از آنكه در فقه صاحب نظر شود بايد در اصول صاحب نظر باشد ؛ و گرنه كسى كه در اصول مقلّد است طبعا فقهى را هم كه استنباط مىكند تقليدى خواهد بود .\r\nالبتّه در اينجا نكته قابل دقّت آنست كه : به علوم مقدّمى و آلى بايد در\r\n\r\n\r\n","description":"","footnote":"\r\n( 1 ) « روح مجرّد » ص 518 تا ص 523\r\n","page_name":" 436 ","page_number":436},
  {"content":"\r\n\r\nسطحى توجّه و صرف وقت شود كه پس از آن براى بهره‌ورى از آن مجالى باقى باشد ؛ اگر طلبه‌اى سالهاى متمادى در علم اصول يا هر علم مقدّمى ديگرى كار كند و قوى شود ، ديگر فرصتى براى به كار بردن اين علوم ابزارى نخواهد داشت . لهذا بايد از تورّم علوم ابزارى پرهيز كرد و البتّه از سطحى نگرى و بىپايگى علمى نيز بايد دورى نمود و در حدّ اعتدال علوم ابزارى را فعّال و كاربردى نگه داشت .\r\nحضرت آقا رحمة الله عليه با پشت سر گذاشتن درسهاى سطوح مقدّماتى و عالى ، با شاگردى در محضر بزرگان اين علم همچون مرحوم آية الله حاج شيخ حسين حلّى و مرحوم آية الله حاج سيّد أبو القاسم خوئى ، مبانى اصولى خويش را انتخاب و تثبيت فرمودند ، كه بعضا در تقريرات درسهايشان موجود است - و اميدواريم إن شآء الله طبع و منتشر گردد - و أحيانا در برخى از آثارشان نيز به تناسب جلوه نموده است .\r\nبعنوان مثال در كتاب متين « ولايت فقيه » بحثى راجع به معيار پذيرش حديث مطرح كرده و بيان مىنمايند كه ملاك ، اعتبار حديث نزد اصحاب و بزرگان است نه قوّت ظاهرى سند . اگر روايتى سندا قوى بوده ولى مورد عمل قدماء واقع نشده و از آن إعراض كرده باشند كشف مىكنيم كه مطلب و قرينه‌اى در بين بوده و بدست ما نرسيده است ؛ همچنين اگر روايتى سندا قوى نباشد ولى مورد اعتنا و عمل اصحاب و بزرگان بوده مىفهميم قرينه‌اى كه قوّت آن روايت را تثبيت مىنموده وجود داشته و بدست ما نرسيده است . « 1 »\r\nهمچنين در بحث فنّى ملاكهاى تقدّم در خبرين متعارضين و بيان ملاك « مخالفت عامّه » كه به دستور حضرت : خُذْ مَا خَالَفَ الْعَآمَّةَ ( آن روايتى كه\r\n\r\n\r\n","description":"","footnote":"\r\n( 1 ) « ولايت فقيه در حكومت اسلام » ج 1 ، ص 250 به بعد\r\n","page_name":" 437 ","page_number":437},
  {"content":"\r\n\r\nمخالف فتواى اهل سنّت است مقدّم مىباشد نه آنكه موافق است ) يكى از معيارهاى تقدّم در دو خبر متعارض است ، در اين بحث ميفرمايند : مخالفت با عامّه طريقيّت دارد نه موضوعيّت ؛ يعنى اگر بفهميم روايت موافق عامّه بر اساس تقيّه صادر شده است روايت مخالف عامّه مقدّم مىشود ، و گرنه نفس مخالفت معيار تقدّم نيست . « 1 »\r\nو همينطور در مبحث اطلاق لفظى ، « عدم وجود قدر متيقّن » را - بر خلاف نظر مرحوم آخوند صاحب كفايه - در جريان اطلاق لفظى شرط نميدانند ؛ چرا كه در اين صورت وجود قدر متيقّن‌هاى مختلف ، مانع از تحقّق هر گونه اطلاق لفظى مىشود . آرى عدم قدر متيّقن ، براى اطلاق گيرى از ادلّه لُبّيّه كه لفظ و ظاهر لفظى ندارند لازم است . « 2 »\r\n\r\n« علم فقه »\r\nفقه ، بيانگر نحوه عمل انسان بر اساس أحكام إلهى است كه تمام ابعاد زندگى فردى و اجتماعى را شامل مىشود . چرا كه دين فقط مجموعه باورها و عقائد نيست ، بلكه دين مجموعه‌اى فراگير از « عقائد » ، « أحكام » و « آداب » است كه سراسر زندگى انسان از مراحل قبل از تولّد تا پس از مرگ را در بر مىگيرد و او را از مواهب الهى بهره‌مند مىسازد ، به گونه‌اى كه آدمى در هيچ مقطعى يله و رها گذاشته نشده و در هيچ مطلبى او را به خود واگذار نكرده‌اند .\r\nدر هيچ مسأله‌اى نيست كه دين بگويد : من حكمى ندارم بلكه در همه مقاطع برنامه‌اى كامل و جامع و روشن و گويا دارد كه حركت بر اساس آن\r\n\r\n\r\n","description":"","footnote":"\r\n( 1 ) « ولايت فقيه در حكومت اسلام » ج 1 ، ص 215 و 216 و ص 219 به بعد\r\n( 2 ) همان مصدر ، ج 2 ، ص 63 تا ص 65\r\n","page_name":" 438 ","page_number":438},
  {"content":"\r\n\r\nسعادت بخش دنيا و آخرت است ، و پياده كردن صحيح و كامل آن بهترين دنيا و بهترين آخرت و شيرين‌ترين زندگى با عشق خدا را نصيب انسان مىسازد و درهاى آسمان و زمين را بر روى او باز مىكند :\r\n وَ لَوْ أَنَّ أَهْلَ الْقُرى آمَنُوا وَ اتَّقَوْا لَفَتَحْنا عَلَيْهِمْ بَرَكاتٍ مِنَ السَّماءِ وَ الْأَرْضِ  . « 1 »\r\nعلم فقه متكفّل بيان اين خطّ سير صحيح الهى است ، و فقيه متصدّى استخراج احكام از منابع عظيم آن همچون آيات قرآن و احاديث و سيره عملّيه رسول الله و ائمّه هدى عليهم الصّلوة و السّلام . و فقه شيعه به جهت اتّكاء بر ثقلين كه سفارش أكيد رسول خدا صلّى الله عليه و آله و سلّم مىباشد از غنا و وسعتى برخوردار است كه در هيچ مذهب و مرام دگرى نمونه آن را نمىتوان يافت . فقهاء و مراجع بزرگ شيعه نيز همواره براى صيانت دين الهى در تلاش بوده‌اند ؛ همانگونه كه مرحوم حضرت آقا در اين مورد مىنويسند :\r\n« . . . خداى ناكرده بعضى از غير واردين تصوّر نكنند مرجعيّت شيعه كه نيابت حقّه از مقام امامت است ، هدف از آن وصول به زخارف دنيا و تمتّع از لذائذ حيوانى است ؛ بلكه مطلب كاملًا به عكس آنست و مراجع حقّه شيعه جز تحمّل بار مشكلات و صعوبت و ناراحتى و دردسر براى پاك نگاهداشتن شريعت حقّه از دستبرد اجانب و مخالفين و تربيت شاگردان حقيقى و واقعى مكتب جعفرى و إحياء علوم و رسوم شيعه در شيعيان كار ديگرى ندارند . . . « 2 » »\r\nايشان نيز با هوش و استعداد و حافظه قوىّ ، و كار مداوم و گسترده تحصيلى و تتلمذ در نزد بزرگان وادى فقه و فقاهت ، به درجات والاى اجتهادى\r\n\r\n\r\n","description":"","footnote":"\r\n( 1 ) قسمتى از آيه 96 ، از سوره 7 : الأعراف\r\n( 2 ) « روح مجرّد » ص 130 ، تعليقه 1\r\n","page_name":" 439 ","page_number":439},
  {"content":"\r\n\r\nدست يافته و فقيهى مقتدر گشتند كه نه تنها در مسائل متداول به بحث و استخراج نظر خويش پرداختند ، بلكه در وادىهاى جديدى كه كمتر مورد توجّه بوده به ميدان آمده و مبانى فقهى تازه‌اى مطرح نمودند ، كه ملاحظه آن جالب توجّه و روشنگر بُعد فقهى و گسترده نگرى ايشان است .\r\nبرخى از آراء فقهى ايشان كه در « دوره علوم و معارف اسلام » بطور تفصيلى مورد بحث قرار داده و يا بدانها اشاره نموده‌اند از اينقرار است :\r\n\r\nآثار و آراء فقهى\r\nاوّل :\r\n\r\nولايت فقيه در حكومت اسلام\r\nبحثى جامع درباره « ولايت فقيه » و حدود آن و دلائل و شرائط آن با بهره‌گيرى از آيات و رواياتى كه بعضى از آنها اوّلين بار است كه توسّط فقيهى مطرح مىشود و قبلًا سابقه نداشته است . اين مبحث درس تخصّصى ايشان براى طلّاب فاضل بوده و در حدّ اعتدال به دور از تفصيل يا موجز گوئى مطرح ، و سپس تدوين و در چهار جلد با نام « ولايت فقيه در حكومت اسلام » طبع و نشر گرديده است .\r\nاين سلسله مباحث غير از اثبات ولايت فقيه و لزوم تشكيل حكومت اسلام حاوى نظرات فقهى دگرى نيز هست كه به برخى اشاره مىكنيم :\r\nشرائط ولىّ فقيه عبارتند از : اسلام ، تشيّع ، مرد بودن ، أعلم ، أفقه ، أبصر ، و مقيم و مهاجر به دار الإسلام بودن . « 1 »\r\nبراى غير اعلم فتوا و نظر دادن حرام است .\r\nرجوع به اعلم واجب است به استناد آيه قرآن و روايات فراوان\r\n\r\n\r\n","description":"","footnote":"\r\n( 1 ) در كتاب « وظيفه فرد مسلمان در احياى حكومت اسلام » ص 158 ، شرائط ولىّ فقيه را چنين مىشمرند : عالم بالله ، عالم بأمر الله ، أفقه ، أعلم ، أعرف ، أبصر ، أحبّ النّاس بالنّاس ، خبير به زمان ، متّصل به عالم غيب .\r\n","page_name":" 440 ","page_number":440},
  {"content":"\r\n\r\nمنظور از اعلم ، اعلم به كتاب الله و بالله و بِأمر الله است .\r\nمجتهد و ولىّ فقيه بايد دنيا گريز باشد نه دنيا طلب .\r\nدر فتوى ، علاوه بر اجتهاد در علوم ظاهريّه ، « طهارت روح » و « صفاء سِرّ » نيز لازم است .\r\nمرجع و ولىّ فقيه بايد از « جزئيّت » گذشته و به « كلّيّت » پيوسته باشد يعنى با عبور از نفس ، متحقّق به « حق تعالى » باشد .\r\nبرخى از وظائف شخصى حاكم اسلامى :\r\nالتزام به خطّ مشى عملى حكومت أمير المؤمنين عليه السّلام كه در نامه به مالك أشتر در « نهج البلاغة » آمده است .\r\nاختصاص نفيس‌ترين اوقات شبانه روز خويش براى خلوت با خدا و عبادت .\r\nمراقبت دائمى و مهار نفس خويش با ذكر معاد و روز جزاء .\r\nرسيدگى سريع به حوائج مردم و مهمل نگذاشتن امور آنان ، و تدبير و اداره صحيح و دلسوزانه كارها .\r\nبرخى از حدود اختيارات و وظائف حكومتى حاكم اسلام :\r\nدر اختيار داشتن قواى سه گانه مقنّنه ، مجريه و قضائيّه .\r\nاجراى تامّ عدالت در بين اقشار جامعه .\r\nإقامه احكام و حدود إلهى در همه زمينه‌ها .\r\nإعلام جهاد عليه كفّار در صورت صلاحديد و تشخيص ضرورت .\r\nدفاع از حقوق امّت إسلام و تسهيل امور معيشتى و زندگى آنان : اشتغال ، ازدواج ، بهداشت و . . .\r\nدفاع از حقوق اقلّيّت‌هاى دينى با رعايت شرائط ذمّه .\r\nحرمت وكالت اهل ذمّه در مجلس شورى كه جنبه ولائى دارد ( و لزوم\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nآگاهى از آراء آنان با جلسات مشورتى ) .\r\nدفاع از جهان اسلام و ايجاد نظام دقيق مُرابطين و مرزداران و . . .\r\nجايگاه حكم حاكم كه طريقى است نه موضوعى .\r\nگسترش فرهنگ اسلامى و حوزه‌هاى علمى و غناى معرفتى و . . . « 1 »\r\nدوّم :\r\n\r\nرساله بديعه\r\nبحث مستقل پيرامون حقوق زنان و تبيين وظائف اصلى و الهى آنان ، در تفسير آيه شريفه :  الرِّجالُ قَوَّامُونَ عَلَى النِّساءِ . . .  ، و بيان فروع فقهى مستدل در اين راستا ، همچون :\r\nحرمت تصدّى مناصب ولايت و حكومت و قضاوت و مرجعيّت براى زنان .\r\nحدود شركت زنان در جهاد .\r\nعدم جواز ورود زنان به مجلس شورى ( با توجّه به اينكه فقط مجلس مشاوره نيست و مسؤوليّت و قدرت ولائى دارد و سعه اختيارات آن از شؤون ولايت ولىّ مىباشد ) . « 2 »\r\nسوّم :\r\n\r\nرساله نكاحيّه : كاهش جمعيّت ضربه‌اى سهمگين بر پيكر مسلمين\r\nبحث گسترده درباره حرمت ايجاد نقص بدنى و إضرار به بدن ؛ و از آن جمله بستن لوله‌هاى زنان و مردان كه مضرّات فراوان داشته و غير قابل بازگشت است و . . . كه به همراه تجزيه و تحليل‌هاى روشن و مستند از حركت سريع و غافلگيرانه استعمار جهانى و دنياى غرب براى نابودى نسل شيعيان با نام\r\n\r\n\r\n","description":"","footnote":"\r\n( 1 ) تمامى مباحث فوق در كتاب استدلالى و ارزشمند « ولايت فقيه در حكومت اسلام » جلد اوّل تا چهارم ، به علاوه دهها مطلب ديگر بطور كامل مطرح گرديده است . و اجمالى از آن نيز در كتاب « رساله بديعه » بالمناسبه آورد شده است .\r\n( 2 ) - رجوع شود به « رساله بديعه » كه تماما در تفسير آيه فوق تدوين گرديده است .\r\n","page_name":" 442 ","page_number":442},
  {"content":"\r\n\r\nفريبنده « كنترل مواليد » ، در كتابى مستقل آورده‌اند ؛ و به مناسبت به بحث فقهى حرمت سقط جنين و بيان ديه‌هائى كه در مراحل مختلف جنينى بايد پرداخت شود و محروميّت والدين اقدام كننده به سقط ، از ارث جنين ؛ و . . . مىپردازند . « 1 »\r\nچهارم :\r\n\r\nرساله نوين\r\nبحثى مستقل پيرامون بناء اسلام بر سال و ماه قمرى ، اثبات تقويم واحد براى امّت اسلامى ، و تبيين ادلّه فقهى مشروعيّت و لزوم تقويم و سالنماى قمرى ، با استناد به آيات و روايات و سيره ، و تشريح سابقه اين سالنما در ايران و تغيير آن توسّط رضا خان ملعون به سالنماى شمسى به اشاره دولتهاى كافر خارجى ، و تصويب فرمايشى آن در مجلس عليرغم مخالفت مرحوم شهيد آية الله مدرّس ، و سپس تغيير تقويم هجرى شمسى به شمسى شاهنشاهى و حذف مبدئيّت هجرت رسول خدا صلّى الله عليه و آله توسّط نمايندگان خود فروخته طاغوتى به اشاره محمّد رضا پهلوى پليد و به دستور اربابان خارجىاش براى استحاله فرهنگى بيشتر مردم و جداسازى آنان از ارزشهاى اسلامى و تكميل طرح خود باختگى و خود فروختگى و گسيخته شدن مردم از سابقه تاريخى اسلامى خويش ، كه به لطف الهى با انقلاب اسلامى اساس كارشان از هم گسست و محكوم به بوار و نيستى گرديدند .\r\nو نيز بيان فوائد تقويم قمرى و هماهنگى آن با اصل تكوين و فطرت ، و اثبات لزوم توجّه مجدّد به إحياء اين امر حياتى و داشتن تقويم اسلامى و روز شمار دينى كه در تدوين قانون اساسى جمهورى اسلامى قدم اوّل برداشته شد و سالنماى شاهنشاهى به هجرى مبدّل گشت ولى قدم نهائى كه رجوع به\r\n\r\n\r\n","description":"","footnote":"\r\n( 1 ) رجوع شود به « رساله نكاحيّه : كاهش جمعيّت ضربه‌اى سهمگين بر پيكر مسلمين » .\r\n","page_name":" 443 ","page_number":443},
  {"content":"\r\n\r\nهجرى قمرى بود برداشته نشده است .\r\nو نشان دادن مضرّات رسمى نبودن تاريخ قمرى و منجر شدن آن به جدائى دين از سياست ، و لزوم بازگشت سريع به تاريخ قمرى براى تثبيت بيشتر پايه‌هاى دينى در عقيده و رفتار مردم با توجّه به وجود بسيارى از مناسبت‌هاى مهمّ تأثيرگذار در شؤون مختلف اجتماعى اقتصادى سياسى زندگى مردم بر اساس ماه‌هاى قمرى همچون عزادارىها و أعياد مذهبى .\r\nو از همين روست كه يادبودها و سالگردهاى روزهاى حسّاس تاريخ انقلاب اسلامى و راهپيمائىهاى دشمن شكن آن دوران ( همچون قيام مردم مسلمان طهران و قم و ورامين در دوازدهم محرّم 1383 و قيام ملّت مسلمان در شهرهاى مختلف در شب و روز اوّل محرّم 1399 كه كفن پوشيده و به ياد سيّد الشّهداء عليه السّلام بانگ الله أكبر سر دادند ، و راهپيمائىهاى مهمّ سالهاى 98 و 99 كه همگى در مناسبتهاى مذهبى همچون عيد فطر و تاسوعا و عاشورا و اربعين و بيست و هشتم صفر و . . . بود ) چون بر اساس نهضت دينى و اعتقادات اسلامى صورت گرفته ، براى برقرارى و پايدارى آن در خاطراتِ نسل فعلى و آينده ، مناسب‌تر است كه با ماه‌هاى قمرى برگزار شود . « 1 »\r\nپنجم :\r\n\r\nرسالةٌ حول مسألة رُؤية الهلال\r\nبحثى مستقل پيرامون اثبات تحقّق هر ماه قمرى با ديده شدن هلال شب اوّل ماه ، و اينكه هر منطقه‌اى بايد استهلال كند و ديده شدن هلال ماه در منطقه‌اى ديگر كه با اين منطقه « وحدت افق » ندارد كافى نيست ؛ در قالب سلسله نامه‌هائى كه بين ايشان و مرحوم آية الله خوئى ردّ و بدل شده است .\r\nبحث فقهى در اين مقام آن است كه آيا ديده شدن هلال ماه در يك نقطه\r\n\r\n\r\n","description":"","footnote":"\r\n( 1 ) رجوع شود به « رساله نوين » كه در اين زمينه تأليف فرموده‌اند .\r\n","page_name":" 444 ","page_number":444},
  {"content":"\r\n\r\nزمين به هنگام غروب خورشيد موجب شروع ماه قمرى در همه جا است يا فقط در همان نقطه‌اى كه ماه ديده شده است و نقاط نزديك به آن ؟\r\nدو نظريّه فقهى وجود دارد : مشهور علما ميگويند منطقه‌اى است ، و برخى ديگر ميگويند رؤيت در يك نقطه براى همه مناطق كافى است ، كه مرحوم آية الله خوئى رأى مقابل مشهور را پذيرفته‌اند .\r\nحضرت آقا براى تغيير نظر ايشان به رأى مشهور ، و برداشته شدن اختلاف از ميان مؤمنين ، در نامه‌اى مفصّل به تجزيه و تحليل مسأله از ابعاد نجومى و فقهى مىپردازند و آية الله خوئى جواب ميدهند . حضرت آقا جواب را نقد مىكنند و سپس آية الله خوئى براى بار دوّم توسّط يكى از شاگردان خود پاسخ ميدهند . و براى بار سوّم حضرت آقا جواب را نقد كرده و ادلّه كافى مىآورند و نظريّه مشهور را اثبات مىكنند ، كه بدون جواب باقى مىماند . سپس حضرت آقا اين پنج نامه را در مجموعه‌اى با نام « رسالةٌ حولَ مسألة رُؤية الهلال » تدوين نموده و در دسترس همگان قرار ميدهند .\r\nششم :\r\n\r\nوجوب نماز جمعه\r\nبحثى مستدلّ و مبسوط درباره وجوب تعيينى نماز جمعه :\r\n« يكى از فرائض الهيّه نماز جمعه است ، كه وجوب آن عينى تعيينى است براى تمام افراد تا روز قيامت ، مگر نُه طائفه كه استثناء شده‌اند : صبىّ و مجنون و عبد و مريض و مرأه و مسافر و أعمى و هِمّ و مَن كان علَى رأسِ فرسخَين .\r\nو ليكن بايد در جائى كه منعقد مىشود از هر طرف تا يك فرسخ نماز جمعه ديگرى منعقد نشود ، و حتما بايد اقامه آن بوسيلهء امام يا منصوب از قِبَل امام به نصب شخصى يا نصب كلّى ، مانند ادلّه ولايت فقيه صورت گيرد و گرنه حرام و بدعت و باطل است . ليكن اقامه امام يا فقيه از شرائط وجوب ، مانند شرطيّت استطاعت نسبت به وجوب حجّ نيست بلكه از قبيل شرائط تحقّق و\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nوجود است مانند شرطيّت طهارت نسبت به نماز .\r\nو بناءً عليهذا بر جميع مكلّفين واجب است كه اين شرط را متحقّق كنند ؛ يعنى با تشكيل حكومت اسلام و امكان اقامه امام يا حاكم شرع مطاع بدون خوف و تقيّه در جائى كه اقامه حدود شرعيّه ممكن باشد و حاكم بدون پروا بتواند مصالح مسلمين را در خطبه بيان كند ، اين فريضه الهيّه را بجاى آرند و از تركش كه موجب موبقه مهلكه است بپرهيزند .\r\nپس در زمان عدم اقامه اين نماز يك فريضه مهمّ الهى عمدا ترك شده است ، و وعده خذلان دنيوى و عذاب اخروى داده شده است . غاية الأمر چون بدون اقامه مجتهد عادل مبسوط اليد تحقّق نمىپذيرد ، بايد مسلمانان به جهت تحقّق شرط وجود ، تشكيل حكومت اسلام دهند تا حاكم بتواند اقامه كند ، و اگر ندهند چون اقامه آن براى فقيه ميسور نيست همه گناه كرده‌اند به جهت ترك واجب بر اساس ترك مقدّمه آن ، چون ترك نماز به جهت ترك تحصيل طهارت .\r\nو اين حقير درباره وجوب عينى تعيينى نماز جمعه ، در دوران اقامت در نجف أشرف ، رساله‌اى نوشته‌ام كه شايان ملاحظه است . « 1 » »\r\nحضرت آقا در اين رساله مستدلّ و مبسوط كه از تحرير آن در نهم صفر الخير سال 1372 هجرى قمرى فارغ شده‌اند اقوال مختلف درباره نماز جمعه و أدلّه هر يك را نقل و نقد نموده و وجوب تعيينى آن را در هر زمان و مكان به وجوه عديده اثبات و مطالب بلند ديگرى را نيز بالمناسبه ذكر فرموده‌اند .\r\nهفده سال بعد ، در سال 1399 ، در ماه جُمادَى الاولى ( يعنى دو ماه پس از پيروزى انقلاب اسلامى و در نخستين روزهاى تأسيس نظام جمهورى اسلامى ) ايشان اين رساله را مجدّدا ملاحظه و حواشى ارزشمندى بر آن افزوده‌اند\r\n\r\n\r\n","description":"","footnote":"\r\n( 1 ) . « معاد شناسى » ج 3 ، ص 70 ، تعليقه\r\n","page_name":" 446 ","page_number":446},
  {"content":"\r\n\r\nهفتم :\r\n\r\nجواز طواف به دور قبور مطهّر ائمّه عليهم السّلام\r\nبحث فقهى پيرامون جواز طواف به دور قبور مطهّر أئمّه أطهار سلام الله عليهم ، و تشريح دلالت دو روايتى كه مخالفين براى عدم جواز ذكر كرده‌اند ، كه مراد از « لَا تَطُفْ » در آن روايات چيست ؟\r\n\r\nجواز بوسيدن عتبه حرم ائمّه عليهم السّلام\r\nاين مبحث شريف را بالمناسبه در كتاب ارزشمند « روح مجرّد » آورده و به دنبال آن بحث مختصرى را هم درباره جواز بوسيدن عَتَبه و چهارچوب درهاى حرم‌هاى مطهّر ائمّه عليهم السّلام ذكر نموده‌اند . « 1 »\r\nهشتم :\r\n\r\nمشروع بودن حقّ التّأليف\r\nبحثى درباره مشروع بودن حقّ التّأليف و اينكه اگر كسى اثرى إبداع كرد از كتاب ، شعر ، نقشه ، و . . . يا صنعتى و اختراعى داشت ، آن را ثبت مىكند و إعلام ميدارد كه ديگران حقّ تكثير ندارند مگر با اجازه خودش و براى اجازه دادن هم ميتواند مبلغى را دريافت كند و إشكالى ندارد . و حتّى طبع و نشر آن مجوّزى براى چاپ ديگران از روى آن نمىشود . اين مبحث را با نظر مرحوم علّامه طباطبائى رضوان الله عليه شروع و ادلّه فقهىاش را ذكر مىنمايند ، كه در ضمن كتاب « امام شناسى » به مناسبت آورده شده است . « 2 »\r\nنهم :\r\n\r\nعدم جواز احتياط در مسائل دينى به شيوه‌اى كه امروزه متداول است\r\nبحث موجزى پيرامون عدم جواز عمل به احتياط در كنار دو طريقه اجتهاد و تقليد به شيوه‌اى كه امروزه متداول است ، با تمسّك به دو دليل عمده : متعارف نبودن آن در عصر معصومين عليهم السّلام و ديگر آنكه چنين احتياطاتى مقرون به شكّ و ترديد در نيّت است كه اين حال كم كم منجرّ به\r\n\r\n\r\n","description":"","footnote":"\r\n( 1 ) « روح مجرد » ص 197 تا ص 206\r\n( 2 ) « امام شناسى » ج 15 ، ص 92 تا ص 101\r\n","page_name":" 447 ","page_number":447},
  {"content":"\r\n\r\nوسواس و تزلزل و اضطراب نفس و نهايةً يأس از رحمت خدا مىشود و خلاف دأب و سنّت اسلام بر قاطعيّت در عمل است .\r\nاين بحث در كتاب ارزشمند « معاد شناسى » بالمناسبه ذكر شده است . « 1 »\r\nدهم :\r\n\r\nحرمت سكونت و توطّن در بلاد كفر\r\nبحثى درباره حرمت سكونت و توطّن در بلاد كفر و وجوب هجرت به دار الإسلام حتّى براى أطفال مميّز نابالغ ، براى اينكه بتوانند به أحكام و آداب اجتماعيّه اسلام كه جز در زير نظر حاكم شرع مطاع قابل اجراء نيست عمل نمايند ، و مجتهدى كه خود در دار الكفر سكنى گزيده ، حكومت و ولايت او از طرف شارع امضاء نشده است و نمىتوان به بهانه وجود چنين مجتهدى ، در دار الكفر سكونت كرد . « 2 »\r\n\r\nتهيّه فهرست مباحث علمى فقهى\r\nحضرت علّامه به جهت آن روحيّه والاى علم و معرفت جوئى و وصول به مرحله تخصّصى اجتهاد ، سعيى بليغ براى كشف مسائل داشتند ، و براى اينكه موارد لازم از دست نرود در يكى از جُنگهاى خويش مسائلى كه كار روى آنها لازم بوده است را فهرست كرده‌اند كه بيان آن براى شناخت گوشه‌اى از شخصيّت علمى و عمق بينش و دقّت ايشان به زواياى مختلف دين لازم است .\r\nدر « جُنگ شماره 6 » خود كه در مدّت پنج سال از سنه 1395 هجرى قمرى تدوين شده است ، چنين آورده‌اند :\r\n« مسائلى كه بايد مفصّلًا نوشته گردد و جواب گفته شود :\r\n1 - آيا پلاتين طلاست و بايد مردان از زينت به آنها خوددارى كنند ؟\r\n\r\n\r\n","description":"","footnote":"\r\n( 1 ) « معاد شناسى » ج 3 ، ص 53\r\n( 2 ) همان مصدر ، ص 69 تا ص 76 ؛ « ولايت فقيه در حكومت اسلام » ج 3 ، درس سىام ؛ و ج 4 ، ص 86 تا ص 90\r\n","page_name":" 448 ","page_number":448},
  {"content":"\r\n\r\n2 - طريقه استخاره در نزد ائمّه عليهم السّلام و علماء سابقين و نماز استخاره و ذكر آن\r\n3 - ليلة الرّغائب در صورتى كه جمعه ، اوّل ماه رجب باشد كدام شب است ؟ ( همان شب جمعه اوّل يا شب جمعه بعد ؟ ) « 1 »\r\n4 - كيفيّت زيارت عاشوراء\r\n5 - نماز ليلة الدّفن اگر دفن ميّت چند روز يا چند ماه به تأخير افتد ، و يا اصلًا دفن نشود ، يا در مواضعى كه روزهاى آن سه ماه يا شش ماه طول مىكشد . ( چه وقتى بايد انجام شود ؟\r\n6 - حدود مسجد مدينه و مكّه ، يعنى مسجد رسول الله و مسجد الحرام و حرم مطهّر ائمّه عليهم السّلام ( كه بعضا أحكام خاصّى دارد مثل تخيير بين قصر و إتمام در مسجد الحرام و مسجد النّبىّ و حرم امام حسين عليه السّلام ، و عدم جواز عبور جُنب و حائض و نُفَساء از مسجد الحرام و مسجد النّبىّ و ) . . .\r\n7 - حرمت تلبّس به لباس كفّار و استعمال زُنّار و كراوات\r\n8 - جواز نوشتن بسم الله الرّحمن الرّحيم و آيات قرآنيّه و أسماء الله تعالى در كاغذها و نامه‌ها و در إعلانها و در روزنامه‌جات و لو با علم به آنكه بدست فِرَق خارج از اسلام مىافتد\r\n9 - معناى « صبر » و « دين » و « خارجىّ » و « روحانى » و أمثال آنها كه فعلًا در عرف عام تغيير كرده است ، و بيان معناى صحيح و اصطلاحات اسلاميّه و مضرّات تغيير اصطلاحات اسلاميّه\r\n10 - تحقيق در بلوغ صبىّ و صبيّه ( پسر و دختر ) نسبت به اسلام و عبادات از نماز و روزه و حجّ و اقرار دعاوى و تصرّف در اموال و نكاح و غيرها .\r\n\r\n\r\n","description":"","footnote":"\r\n( 1 ) در اين بخش مطالب ما بين الهلالين ، براى توضيح بيشتر آورده شده است .\r\n","page_name":" 449 ","page_number":449},
  {"content":"\r\n\r\n11 - حرمت نكاح زانيه مادامى كه توبه نكرده است\r\n12 - معناى نكاح و طريق اجراى صيغه نكاح\r\n13 - در بدعت بودن عيد نوروز ، و عدم جواز تمسّك به روايت مُعَلّى بن خُنَيس بواسطه ضعف آن ، و حرمت غسل و دعا در وقت تحويل شمس به برج حَمَل ، و عدم نُهوض احاديث مَن بَلَغ لإثبات ذلك\r\n14 - وجوب صلوة جمعه عينيّا تعيينيّا لِكلّ زمانٍ حضورًا و غيبةً\r\n15 - عدم جواز اذان إعظامى ، بلكه يك اذان بيش نيست و آن إعلامى است و براى نماز در وقت اقامه آن فقط بايد اقامه گفته شود . و اگر جمع بين صلوتَين شود فقط يك اذان بايد گفت\r\n16 - جواز اتيان إيّاكَ نَعبد وَ إيّاكَ نَستَعين به قصد انشاء و خطاب ، و عدم منافات آن با قرآنيّت\r\n17 - عدم جواز مزاحمت زائرين در اماكن مشرّفه به عنوان اينكه اينجا محلّ دو ركعت نماز است و بس\r\n18 - كراهت شديد انگشترى در دست چپ كردن گرچه در دست راست هم انگشترى باشد . در « طرآئف » ص 531 تا 533 بحث مفصّلى در روايات وارده از طريق عامّه در عدم جواز تخَتُّم بِاليَسار آورده است و گفته است : بدعت تختّم باليَسار از معاويه و عمرو عاص است\r\n19 - تحقيق در ماهيّت الكل و نجاست همه اقسام آن به مناط مُسكريّت ، و عدم فرق بين الكل صنعتى و غير صنعتى . و تحقيق در آب جو و عدم نجاست آب جو طبّى كه امروزه متداول است و طهارت ماء الشّعير كه سابقا به دستور اطبّاء به مرضى ميداده‌اند . و تحقيق فقهى در اينكه : تعيين اينكه الكل نجس است به عهده فقيه است ، و همچنين نجاست ادكلن ؛ زيرا از موضوعات مُستحدَثه است مانند موضوعات مُستنبطه شرعيّه\r\n\r\n","description":"","footnote":"","page_name":" 450 ","page_number":450},
  {"content":"\r\n\r\n20 - . عدم جواز استعمال بلندگو در صورتى كه صداى آن خارج از حدّ متعارف صداهاى معمولى باشد و موجب آزار و ايذاء سامعين از همسايگان گردد . و جواز اذان با صداى غير مسلّح به بلندگو در اوقات نماز مطلقا\r\n21 - عدم جواز اهداء دسته گل به ميّت ، و بردن دسته گل در قبرستان و تزيين قبور\r\n22 - كراهت شديد تشييع زنان بر جنائز و آمدن به قبرستان با جنازه و مشاهده دفن . و عدم جواز گل بردن بر سر قبور ، و به آداب كفر براى احترام ميّت ايستادن و سكوت اختيار كردن ؛ بلكه لازم است فاتحه خواندن و صدقه دادن\r\n23 - جواز و استحباب روزه در روز عاشورا ، و حمل روايات مانعه بر خصوص آن زمان قديم كه سنّت بنى اميّه دارج بوده و مردم به عنوان تبرّك به خون سيّد الشّهداء روزه ميگرفته‌اند ، و « كراهت » محمول بر خصوص تأسّى است و فعلًا كه بنى اميّه برانداخته شده‌اند و كسى به عنوان تأسّى روزه نمىگيرد ، گرفتن روزه حَزازتى ندارد\r\n24 - أولويّت قرائت « مَلِكِ يَوْمِ الدّينِ » بر « مَالِكِ يَوْمِ الدّينِ\r\n25 - » عدم منافات قصد انشاء با قرآنيّت در مناجاتهاى مصلّين در نماز با خدا\r\n26 - جواز خواندن بسم الله الرّحمن الرّحيم در نماز بدون قصد سوره معيّن\r\n27 - خواندن آيات مختلف قرآن را در نماز ؛ و ميتوان با سوره كاملى از قرآن در نمازهاى واجب چند آيه ضميمه نمود ، و در نمازهاى مستحبّى چند آيه خواند و سوره كامل لازم نيست\r\n28 - تاريخ اسلامى ، هجرى قمرى است نه شمسى . اشاره به وَفَيات و\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nمَواليد أعلام ، روز قدس . و عدم جواز إعلان اوّل ماه قبل از رؤيت ، در راديو\r\n29 - براى حضور قلب در نماز يكى از چيزهاى بسيار مؤثّر ، انداختن نگاه چشم به مواضع مقرّره در فقه است ، و حالات دستها در أفعال مختلف\r\n30 - تحقيق در ماليّت استقلالى اسكناس ؛ و آيا اگر ارز پائين رود يا بالا رود ذمّه تغيير نمىكند ؟ و اگر ارز از اعتبار بيفتد آيا ذمّه ساقط مىشود ؟\r\n31 - عدمُ جواز التَّبَنّى ؛ يعنى كسى كه شخصى را پسر خوانده خود قرار دهد آثار و خواصّ پسر بودن بر او مترتّب نمىشود ، و گرفتن شناسنامه براى او به عنوان پسرِ اين پدر جائز نيست ، و محرميّت و ارث ايجاد نمىكند\r\n32 - راجع به عدم نحوست روزى از روزهاى سال ؛ و حديث « مَن بَشَّرَنى بِخُروجِ صَفَر » أبدا وارد نيست\r\n33 - استحباب « مَهر السُّنّة » و تعيين مقدار آن . و بايد به عنوان مهر السّنّة و پانصد درهم شرعى عقد را بست نه بر روى معادل ، و بايد در قباله نوشت كه : مهر السّنّة كه معادل است با ( پانصد درهم شرعى ، معادل با سيصد و پنجاه مثقال شرعى ، و معادل دويست و شصت و دو و نيم مثقال صيرفى از نقره مسكوك ) . و اين مهرى است كه معادل فروش زره مولى الموحّدين أمير المؤمنين عليه السّلام بوده و رسول خدا صلّى الله عليه و آله و سلّم بر آن ، مهريّه حضرت فاطمه زهرا سلام الله عليها را معيّن و بر آن منهج مهريّه بانوان امّت را سنّت فرمود\r\n34 - عدم جواز أخبار و مواعظ و قرائت قرآن و سائر امور بعد از إعلان اذان در سر وقت در راديوى هر شهرى از شهرها ، و بايد به اندازه مهلت نماز فاصله گذارده شود ، زيرا كه وقت ، وقتِ نماز است و بايد هيچ سخن و موعظه‌اى ناسخ نماز نگردد ، و ذهن نمازگزار را مشوّش نكند .\r\nو نيز در روز جمعه از اوّل ظهر نبايد هيچ قصّه و حكايت و تاريخ در راديوى هر شهرى پخش شود تا اتمام نماز جمعه و تفرّق مردم ؛  فَإِذا قُضِيَتِ \r\n\r\n","description":"","footnote":"","page_name":" 452 ","page_number":452},
  {"content":"\r\n\r\n الصَّلاةُ فَانْتَشِرُوا فِي الْأَرْضِ وَ ابْتَغُوا مِنْ فَضْلِ اللَّهِ  .\r\n35 - آداب اسم گذارى اطفال ، و اسامى خوب انتخاب كردن . و آداب عقيقه ، و اطعام كردن در منازل در عروسىها در روز ، و سائر مواردى كه اطعام مستحبّ است ، و عدم رجحان جشن گرفتن و اطعام كردن در مجالس خارج منزل و در سالن‌هاى جشن ، و استحباب آمدن مهمان در منزل و إراقه دَم در منزل\r\n36 - استحباب بردن اطفال را به حجّ و عمره و زيارت مشاهد مشرّفه و در نزد علماى ربّانى و مجالس قرائت قرآن و مجالس روضه و مجالس ذكر و قرار دادن قنداقه را در گوشه مجلس\r\n37 - به اشخاص معمّم كه در دانشگاه تحصيل كرده‌اند دكتر گفتن جائز نيست . زيرا اين لقب از القاب مكتب اروپائىهاست و براى شخص معمّم نه آنكه افتخار نيست بلكه موجب تعظيم مكتب كفر و تحقير شرع است . غناى علمى مكتب شرع به قدرى است كه براى خارجيان جاى تجليلى باقى نمىگذارد . و لزوم نام سادات را با لقب سيّد بردن\r\n38 - حرمت « فَتْك » در اسلام و حرمت « غِيلَة » ، و فرق ميان آن دو\r\n39 - عدم جواز استعمال لفظ « امام » بطور مطلق در عرف و مصطلح شيعه براى غير امام معصوم\r\n40 - در مساجد و مجالس مواعظ و سخنرانىها و نماز جمعه بايد از منبر استفاده كرد ، نه از تريبون . سنّت رسول الله منبر بوده است ؛ تريبون از واردات كفر است\r\n41 - نماز جمعه بر زنان نيست . مكروه است بجاى آورند ، و بجا نياوردن آن افضل است . بايد گفته شود ، كه أحيانا زنان باردار و شيرده و كسل و أمثالهنّ به توهّم وجوب ، خود را در مهلكه نيندازند\r\n42 - استحباب عقيقه و اضحيّه ( قربانى ) و عدم جواز ذبح گوسفند در\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nدرگاه خانه تازه ، و در جلوى جنازه و ما شابَهَه\r\n43 - وقت نماز مغرب ، استتار شمس است تحت افق ، و نيازى به ذهاب حُمرهء مشرقيّه نيست . و در بعضى از روايات كه ذهاب حُمرهء را قرار داده است طريقيّت دارد براى استتار قرص نه موضوعيّت براى دخول ليل . و تعيين اوقات صلوات\r\n44 - جمع بين نماز ظهر و عصر و ما بين مغرب و عشاء رجحانى ندارد ، گرچه جائز است ؛ و افضل آنست كه هر نماز را در وقت فضيلت خود بجاى آورد ، عصر در وقت عصر و عشاء در وقت عشاء\r\n45 - لزوم باردارى و شير دادن زنان و اولاد پياپى آوردن ، از جهت شرع و طبّ\r\n46 - حرمت بستن لوله‌هاى رحم زنان ؛ زيرا نقص عضو است\r\n47 - مسائل بردگى و منافع عظيم آن در اسلام ، و محروميّت جوامع بشرى از عدم استرقاق مسلمانان\r\n48 - عدم جواز حجّ و عمره مادر در صورت صِغَر سنّ طفل و نداشتن سرپرست لايق\r\n49 - استحباب خواندن رسول الله و أمير المؤمنين و ائمّه عليهم السّلام را به لقب و كنيه ، و كراهت خواندن به اسم مثل حضرت محمّد و حضرت على و حضرت حسين\r\n50 - بايد مردم را به اسامى و القاب خواند ؛ خواندن به نام فاميل كه امروزه علامت احترام مىشمرند بلا وجه است . به طلّاب بايد سيّد و شيخ و ميرزا گفت . « 1 » »\r\n\r\n\r\n","description":"","footnote":"\r\n( 1 ) « جنگ خطّى 6 » ص 28 تا ص 33\r\n","page_name":" 454 ","page_number":454},
  {"content":"\r\n\r\nالبتّه بسيارى از اين مسائل و نيز برخى مباحث فقهى ديگر در لابلاى نوشتجاتشان ( أعمّ از مطبوع و غير مطبوع ) آورده شده كه به بعضى از آنها قبلًا اشاره شد . مجموعه‌اى از آنها را نيز در « جنگ خطّى شماره 7 » آورده‌اند و در فهرست اسامى تصنيفات خود به آن مجموعه ، عنوانِ « رسائل علميّه فقهيّه » داده‌اند كه شامل مباحث زير مىباشد :\r\n1 - بحثى پيرامون حرمت ربا و بيان اقسام و ضررها و آثار مخرّب آن ، و نقد نظريّه‌هاى فقهى كه در تصحيح ربا با استفاده از حيله‌هاى مختلف مطرح شده است .\r\n2 - بحث در حرمت ازدواج با زانيه قبل از توبه ، با استفاده از آيات و روايات وارده در مقام و تجزيه و تحليل مفاد آنها .\r\n3 - بحثى جامع در كيفيّت اجراء صيغه نكاح ، و تحقيق راجع به معناى نكاح در لغت و در لسان شرع ، و آنچه براى اجراى صيغه آن لازم و كافى است .\r\n4 - بحثى راجع به عدم جواز اذان بين دو نماز ( مغرب و عشاء يا ظهر و عصر ) در صورت جمع بين صلوتين ، و نيز عدم جواز دو اذان يكى إعلامى و يكى إعظامى ، زيرا تشريع أذان فقط يك مرتبه است و آن براى إعلام است و به همان البتّه عنوان تجليل و اعظام بار خواهد شد .\r\n5 - حثى پيرامون غناء و معناى لغوى آن ( آواز خوانى ) و اينكه اگر عنوان « لهو » بر آن صادق باشد حرام است . اين بحث بمنزله تعليقه‌اى است بر آنچه شيخ انصارى تغمّده الله برحمته در بحث از غنا در كتاب « مكاسب محرّمه » اش آورده است .\r\n6 - بحثى درباره موضوع غيبت و كفّاره آن ، كه اين بحث هم به تناسب طرح نظر شيخ قدّس الله نفسه در « مكاسب محرّمه » راجع به غيبت و پيگيرى آن مىباشد .\r\n7 - . بحثى در عدم جواز فتك و ترور ، و استيفاى بحث از جهات لغوى ،\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nروائى ، فقهى و تاريخى .\r\n8 - بحث راجع به أحاديث مَن بَلَغ و تحقيق در أسناد و دلالت آنها .\r\n9 - بحثى پيرامون جواز نگاه به مادر زن كه در پاسخ به شبهه يكى از علماى مشهد مقدّس نوشته و مطلب را بر اساس آيات و روايات اثبات نموده‌اند .\r\n10 - . بحثٌ فى تأبيدِ حرمةِ الزّوجة على الزّوجِ الدّاخلِ بها إذا ظهَر فسادُ طلاقِ الزّوجِ الأوّل : اگر زنى پس از طلاق از شوهر اوّل خود و گذراندن عدّه ، با همسر ديگرى ازدواج كرد و بچّه‌دار هم شد و سپس روشن شد كه طلاق شوهر اوّل بخاطر فقدان بعضى شرائط صحّت ، فاسد بوده است ، عقد دوّم باطل است و زن و شوهر دوّم بايد از هم جدا شوند بدون طلاق گرچه بچّه‌ها حلال زاده‌اند از هر دو طرف ( بخاطر شبهه و جهل والدين به بطلان عقد ) و اين زن همچنان زوجه شوهر اوّل مىباشد بدون آنكه نيازى به عقد جديد باشد . حال اگر زوج اوّل او را طلاق دهد آيا شوهر دوّم ميتواند پس از إكمال عدّه با او ازدواج كند يا آنكه اين زن بر وى حرام أبدى خواهد بود ؟ در اين مورد حضرت آقا ضمن يك بحث مبسوط و نقل روايات و اقوال در مسأله و بررسى و جمع‌بندى آنها نتيجه ميگيرند كه حرام أبدى نخواهد بود و اين مورد مشمول أخبار دالّه بر تأبيد حرمت نيست .\r\n\r\nيك نكته :\r\nمرحوم حضرت آية الله علّامه قدّس الله نفسه الزّكيّة ، هرگز در پى كسب موقعيّت مرجعيّت نبودند ؛ و اگرچه از دير زمان اشخاصى از ايشان تقليد مىنمودند ولى هرگز راضى نشدند مجموعه‌اى از فتاواى خود همچون رساله‌هاى عمليّه ديگران تدوين كنند و در اختيار افراد قرار دهند ؛ و همواره ارتباط فقهى مقلّدينشان با ايشان به صورت سؤال كتبى يا شفاهى بود كه برخى از استفتاءات از ايشان هنوز باقى است .\r\n\r\n","description":"","footnote":"","page_name":" 456 ","page_number":456},
  {"content":"\r\n\r\n\r\n« علوم قرآنى و تفسير »\r\nحضرت آقا رضوان الله عليه بر اساس حسّاسيّت و دقّت فوق العاده‌اى كه نسبت به قرآن و لزوم توجّه تمام عيار به آن داشتند - كه در بحث قرآن مدارى ايشان إن شآء الله اشاره خواهيم كرد - بر شناخت قرآن و تشريح و تفسير آيات آن تأكيد داشته و خودشان سالهاى متمادى : متجاوز از بيست سال در مسجد قائم طهران جلسه تفسير قرآن برگزار مىنمودند . در آثار مكتوبشان نيز در هر بحثى وارد مىشوند قبل از هر چيز به تفسير آيات مربوطه پرداخته آنگاه به نقل و بررسى روايات و تحليل و تجزيه وقايع تاريخى و . . . وارد مىشوند ، كه با مراجعه اجمالى به كتابهايشان اين مطلب بدست مىآيد .\r\nايشان خود را شاگرد تفسيرى علّامه طباطبائى قدّس سرّه ميدانستند ، و بهترين روش تفسيرى را هم همان روش تفسيرى ايشان و استاد بزرگوارشان : مرحوم آية الله حاج ميرزا على آقاى قاضى رضوان الله عليه كه تفسير قرآن به قرآن است معرّفى مىنمودند . روشى كه مرحوم قاضى بر آن سبك ، تفسيرى از ابتداى قرآن تا سوره أنعام نوشته‌اند و شاگردان خود را به آن ترغيب فرموده‌اند ، كه علّامه طباطبائى كرارا ميفرمودند : « ما اين روش تفسيرى را از مرحوم قاضى داريم » . « 1 »\r\nهمچنين براى تفسير « الميزان » ده امتياز بزرگ شمرده آن را بهترين تفسير جهان اسلام معرّفى ميكردند .\r\n\r\nامتيازات دهگانه تفسير « الميزان »\r\nاوّل : روش تفسيرى الميزان ؛ كه تفسير قرآن به قرآن است ، و با آن حقيقت پيام قرآن كشف مىشود ؛ ولى با سائر روشها كه پذيرش مطلبى از قبل و تطبيق آيات الهى بر آنست روح قرآن نابود و حقيقت قرآن كشته مىشود ، و تفسير قرآن نيست بلكه استخدام قرآن براى اثبات مطالب از پيش پذيرفته شده\r\n\r\n\r\n","description":"","footnote":"\r\n( 1 ) « مهر تابان » ص 63\r\n","page_name":" 457 ","page_number":457},
  {"content":"\r\n\r\nخويش است . بايد با ذهن خالى به محضر قرآن رفت و معناى آيات الهى را با كمك آيات ديگر استخراج نمود . كه در الميزان اين روش بنحو اكمل رعايت شده و اين مهمترين مزيّت الميزان است .\r\nدوّم : مراعات معانى كلّيّه براى الفاظ موضوعه ؛ بدين معنى كه الفاظ براى مصداق يا مصاديق خاصّى وضع نشده‌اند .\r\nسوّم : تفكيك موارد جَرْى و تطبيق ، از متن مدلول مطابَقى آيات .\r\nچهارم : جامعيت الميزان ؛ كه علاوه بر بيانهاى قرآنى حاوى مباحث مختلف روائى ، اجتماعى ، تاريخى ، فلسفى و علمى است . آن هم منظّم و تفكيك شده بدون درهم آميختگى و خلط مباحث .\r\nو همچنين پرداختن به مسائل امروز جهان از آراء و افكار مكتب‌هاى جديد و عرضه آنها به قانون اسلام و تعيين مواضع مورد قبول و مواضع مورد اشكال و ايراد ، با بيانى جامع و روشن .\r\nو همينطور طرح اشكالات و ايرادهاى وارده بر قانون مقدّس اسلام از ناحيه مكتب‌هاى شرقى و غربى و الحادى و كفرى كه به سرزمين‌هاى اسلامى سرايت كرده ، و پاسخ گوئى كافى و روشن به آنها .\r\nپنجم : پاسدارى از مكتب تشيّع ؛ كه با بحث‌هاى دقيق و عميق و نشان دادن مواضع آيات اين مهم را ايفا كرده است ، و با لسانى رسا و بليغ بدون آنكه حميّت‌هاى جاهلى را برانگيزد و آتش عصبيّت را دامن زند ، از روى نفس آيات قرآن و تفسيرى كه قابل ردّ و انكار نباشد ، و نيز بوسيلهء رواياتى كه از خود عامّه نقل شده در هر موضوعى از موضوعات وِلائى مطلب را روشن ، و ولايت عامّه و كلّيّه حضرت أمير المؤمنين علىّ بن أبى طالب و ائمّه طاهرين صلوات الله و سلامه عليهم أجمعين را برهانى و مبيّن مىنمايد .\r\nششم : نقد برخى تفاسير معاصر ؛ كه نسبت به مفسّرين معاصر مصرى\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nعامّه بدون آنكه نام ببرد مطلب را نقل و به بيان موارد ضعف و نقد آنها پرداخته و مواقع خطا و اشتباه را روشن مىكند .\r\nهفتم : تبيين مسائل اخلاقى ؛ كه بطور مشروح مسائل اخلاقى را به مناسبتهاى مختلف طرح و بررسى مىنمايد .\r\nهشتم : اشاره به مطالب عرفانى ؛ كه در مسائل عرفانى بطور دقيق و لطيف با اختصار ميگذرد و با يك جمله كوتاه يك عالَم علم را نشان ميدهد و انسان را به لقاء الله و وطن اصلى دعوت مىكند .\r\nنهم : جمع بين ظاهر و باطن ؛ از توجّه صرف به مسائل ظاهرى و غفلت از مطالب حقّه باطنى ، يا توجّه محض به مسائل باطنى و غفلت از ظاهر پرهيز شده ، و جمع بين هر دو امر به خوبى ملاحظه گرديده است .\r\nدهم : جمع بين عقل و نقل ؛ به قدر كافى از براهين عقليّه در كنار ادلّه نقليّه بهره‌بردارى شده ، و از نقل گرائى صرف يا عقل گرائى محض پرهيز شده و از هر دو اهرم بنحو اكمل استفاده گرديده است . « 1 »\r\nهمچنين تفسير « الميزان » را مايه افتخار و سربلندى شيعه ، و متّصل به عالم ملكوت ، و يكّه تاز ميدان معرّفى كرده بر ضرورت تدريس آن در حوزه‌هاى علميّه تأكيد مىنمايند :\r\n« اين تفسير بقدرى جالب است و به اندازه‌اى زيبا و دلنشين است كه ميتوان به عنوان سند عقائد اسلام و شيعه به دنيا معرّفى كرد ، و به تمام مكتبها و مذهبها فرستاد و بر اين اساس آنان را به دين اسلام و مذهب تشيّع فرا خواند . كما اينكه خود به خود اين مهم انجام گرفته و « الميزان » در دنيا انتشار يافته و در قلب پاريس و آمريكا رسيده و به كشورهاى اسلامى نُسخ زيادى از آن إرسال\r\n\r\n\r\n","description":"","footnote":"\r\n( 1 ) بر گرفته از « مهر تابان » ص 63 تا ص 66\r\n","page_name":" 459 ","page_number":459},
  {"content":"\r\n\r\nشده و مورد بحث و تدقيق قرار گرفته است ، و موجب فخر و مباهات شيعه و سرافرازى آنان در مجامع علمى گرديده است .\r\nاين تفسير در نشان دادن نكات دقيق و حسّاس ، و جلوگيرى از مغالطه كلمات معاندين ، و نيز در جامعيّت ، منحصر به فرد است ؛ و حقّا ميتوان گفت : از صدر اسلام تا كنون چنين تفسيرى به رشته تحرير در نيامده است . . .\r\nاين ناچيز با آنكه بيش از سى دوره از تفاسير مهمّ شيعه و سنّى را در دسترس و مورد مطالعه دارم ، هيچگاه مانند « الميزان » تفسيرى دلنشين‌تر و لذّت بخش‌تر و جامع‌تر نديده‌ام ؛ و كأنَّه با تفسير « الميزان » بقيّه تفاسير كم و بيش منعزل ميگردند و جاى خود را به « الميزان » ميدهند .\r\nو در اين حقيقت ، اين حقير متفرّد نيستم بلكه بسيارى از علماء أعلام و متفكّرين عظام و اهل بحث و تحقيق اين مطلب را ارائه كرده‌اند و يا زمزمه آن را دارند .\r\nدوست و صديق راستين و هم دوره طلبگى ما : زعيم عاليقدر حاج سيّد موسى صدر خَلّصَهُ اللهُ مِن أيدى الفَجَرة و أطالَ اللهُ بَقآءَه ، از عالِم وحيد و نويسنده معروف و متضلّع خبير لبنان : شيخ جواد مغنيه نقل ميكرد كه او مىگفت : از وقتى كه « الميزان » به دست من رسيده است كتابخانه من تعطيل شده و پيوسته در روى ميز مطالعه من « الميزان » است .\r\nاين حقير روزى به حضرت استاد عرض كردم : هنوز اين تفسير شريف در حوزه‌هاى علميّه جاى خود را چنان كه بايد باز نكرده است ، و به ارزش واقعى آن پى نبرده‌اند ؛ اگر اين تفسير در حوزه‌ها تدريس شود و روى محتويات و مطالب آن ، بحث و نقد و تجزيه و تحليل به عمل آيد و پيوسته اين امر ادامه يابد ، پس از دويست سال ارزش اين تفسير معلوم خواهد شد .\r\nدر دفعه ديگر عرض كردم : من كه به مطالعه اين تفسير مشغول مىشوم ،\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nدر بعضى از اوقات كه آيات را به هم ربط ميدهيد و زنجيروار آنها را با يكديگر موازنه و از راه تطبيق معنى را بيرون مىكشيد ، جز آنكه بگويم در آن هنگام قلم وحى و الهام إلهى آن را بر دست شما جارى ساخته است تعبير ديگرى ندارم !\r\nايشان سرى تكان داده و ميفرمودند : اين فقط حسن نظر است ؛ ما كارى نكرده‌ايم . « 1 » »\r\n\r\nكارهاى قرآنى مستقلّ و ضمنى\r\nغير از آنچه به صورت يك سيره مستمر در حركت علمى مرحوم حضرت آقا به عنوان يك اصل مشاهده مىشود كه تمامى مباحثى را كه مطرح مىكنند با تفسير آيات مربوطه شروع و پىگيرى مىنمايند - كه استخراج آيات تفسير شده به قلم ايشان در مجموعه آثارشان كارى است ديدنى و شايسته و قابل استفاده - آثار مستقلّى در تفسير و علوم قرآنى نيز تدوين كرده‌اند كه اجمالًا اشاره مىشود :\r\nاوّل : « رساله بديعه » در تفسير آيه مباركه :  الرِّجالُ قَوَّامُونَ عَلَى النِّساءِ بِما فَضَّلَ اللَّهُ بَعْضَهُمْ عَلى بَعْضٍ وَ بِما أَنْفَقُوا  . . . كه به تناسب ، مطالب فراوانى را پيرامون حقوق زنان و تشريح نحوه وصول آنان به كمال انسانى خويش و حرم امن الهى طرح و بررسى فرموده‌اند .\r\nدوّم : « رساله نوين » در تفسير آيه مباركه :  إِنَّ عِدَّةَ الشُّهُورِ عِنْدَ اللَّهِ اثْنا عَشَرَ شَهْراً فِي كِتابِ اللَّهِ  . . . كه بر اساس آن به اثبات تقويم اسلامى و لزوم پايدارى بر تاريخ هجرى قمرى و عدم مشروعيّت سال و ماه شمسى پرداخته و مطالب فراوانى را تبيين و تشريح نموده‌اند .\r\nسوّم : « رساله نكاحيّه » در تفسير آيه مباركه :  وَ لا يَقْتُلْنَ أَوْلادَهُنَّ  . . . ، كه بر اساس آن به بحث پيرامون حرمت سقط جنين و استعمارى بودن نقشه كفر\r\n\r\n\r\n","description":"","footnote":"\r\n( 1 ) « مهر تابان » ص 66 تا ص 71\r\n","page_name":" 461 ","page_number":461},
  {"content":"\r\n\r\nجهانى براى « كاهش جمعيّت » و محدود سازى نسل مسلمين مخصوصا شيعيان با انواع حيله‌ها و شعارها و . . . پرداخته‌اند .\r\nچهارم : « رساله مودّت » تفسير آيه :  قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى  و نخستين قربانى : حضرت زهرا و فرزندش محسن سلام الله عليهما .\r\nمطالبى كه در اين كتاب آمده است ، خلاصه مباحثى است در تفسير آيه مودّت و لزوم محبّت اهل‌بيت عليهم السّلام ، و نقل و بررسى برخى از وقايع بعد از رحلت حضرت رسول اكرم صلّى الله عليه و آله و سلّم تا شهادت حضرت فاطمه زهرا سلام الله عليها كه حضرت آقا در هشت جمعه ، در ماه‌هاى ربيع الأوّل و جُمادَى الاولى و جمادى الثّانيه سال 1391 هجرى قمرى در مسجد قائم طهران ايراد فرموده‌اند .\r\nو در همان زمان آيات و روايات مورد بحث و شالوده‌اى از مباحث را مكتوب نموده‌اند تا در موقعيّت مناسب بازنويسى و تحرير شود . و سپس در ضمن مطالعات خود به مطالب و روايات ديگرى بر خورد نموده‌اند كه آوردن آنها را نيز در اين كتاب مناسب ديده‌اند ، و در آخر نوشته خود اين معنى را متذكّر گرديده‌اند .\r\nپنجم : تفسير سوره مباركه يس كه مجموعه سخنرانىهاى ايشان در ماه مبارك رمضان مىباشد و به خطّ خودشان ثبت گرديده تا در فرصت مناسب بازنويسى و تدوين گردد .\r\nششم : « نور ملكوت قرآن » : اين كتاب مجموعه‌اى چهار جلدى است كه شامل مباحث بسيارى در علوم قرآنى و اصول و مبانى تفسير است همچون : هدايت قرآن به بهترين راهها ؛ بررسى تطبيقى نمونه‌هائى از برنامه‌هاى قرآن كريم با سائر برنامه‌ها ؛ أحكام قرآن منطبق بر حق و جاودانى است ؛ عينيّت نفس ملكوتى امام با حقيقت قرآن و صراط مستقيم ؛ قرآن روشن كننده همه چيز\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nاست و قابل نسخ نيست ؛ منطق قرآن توحيد خالص در جميع شؤون است ؛ لزوم بازگشت به قرآن و أحكام آن ؛ عملى بودن يكايك أحكام قرآن در هر عصر ؛ تأثير قرآن در سير نفوس مؤمنين در مدارج روحى و كمالات نفسانى ؛ آداب و آثار تلاوت قرآن و لزوم تدبّر در آن ؛ كيفيّت قرائت قرآن در نماز و غيره ؛ محكمات و متشابهات قرآن ؛ ثمره قرآن تربيت انسان كامل است ؛ دعوت قرآن به سير در آيات آفاقى ؛ عظمت اخلاق قرآن ؛ عربيّت و إعجاز قرآن ؛ عظمت و اصالت قرآن ؛ كيفيّت جمع آورى و كتابت و طبع قرآن ؛ قاطعيّت و واسعيّت قرآن ؛ غير قابل تغيير بودن و عموميّت قرآن مجيد ؛ و تواتر در عبارات و الفاظ آن .\r\nدر اين دوره همچنين بالمناسبه مباحثى چون فلسفه جهاد و قتل و بردگى در إسلام ، حرمت سقط جنين و ديه آن و ردّ نظريّه تحديد نسل ، عظمت و تقدّم علوم اسلامى بر علوم امروزى ، مزاياى زبان عربى و لزوم تكلّم به آن براى جميع مسلمانان مورد شرح و تحليل قرار گرفته ، و به تناسب بحث از نقش و موقعيّت قرآن كريم به عنوان يك كتاب آسمانى به نقد و بررسى بعضى كج‌فهمىها از آيات كريمه قرآن مجيد پرداخته و برخى اشكالات وارده بر مقاله « بسط و قبض تئوريك شريعت » « 1 » و كتاب « دانش و ارزش » و نيز كتابهاى « خلقت انسان » و « تكامل در قرآن » و « راه طى شده » بيان شده است .\r\nلازم به ذكر است كه اين مجموعه ، قسمت اوّل از دوره « أنوار الملكوت » است كه اصل آن خلاصه و نتيجه مباحثى است كه حضرت آقا در ماه مبارك رمضان سال 1390 هجرى قمرى پس از اداى فريضه عصر ، و تتمّه آن را در روزهاى جمعه در ماه‌هاى شوّال المكرّم و ذو القعدة الحرام همان سال پيرامون پنج موضوع :\r\n\r\n\r\n","description":"","footnote":"\r\n( 1 ) اين بخش از كتاب با نام « نگرشى بر مقاله بسط و قبض تئوريك شريعت » مستقلًّا نيز طبع و منتشر شده است .\r\n","page_name":" 463 ","page_number":463},
  {"content":"\r\n\r\nأهمّيّت روزه و نماز و آداب مسجد و أهمّيّت قرآن كريم و أهمّيّت دعا و شرائط آن ، مجموعا در سى و شش مجلس در مسجد قائم طهران ايراد فرموده‌اند .\r\nو در همان زمان ، آيات و روايات مورد بحث را با شرح مختصر و شالوده‌اى از مباحث براى تذكار خود در هنگام مراجعه ثانوى نوشته‌اند كه در حدود 280 صفحه شده و آن را در يك مجموعه تحت عنوان « مواعظ شهر رمضان 1390 هجريّه قمريّه » تجليد نموده‌اند . « 1 »\r\nو سپس هنگاميكه در سال 1408 هجرى قمرى - پس از هجده سال - آن را مجدّدا ملاحظه و شروع به بازنويس و تحرير آن تحت عنوان « دوره أنوار الملكوت » فرمودند تنها قسمت « رساله قرآن » آن كه خلاصه دوازده مجلس از آن مجالس و در اين مجموعه فقط هشتاد و دو صفحه است به يك دوره چهار جلدى با بيش از يكهزار و هشتصد صفحه تبديل شد ؛ و طبعا اگر همين نسبت ملحوظ شود چنانچه خودِ ايشان بقيّه مجموعه را نيز به همين نحو بازنويسى و تحرير فرموده بودند به يك دوره چهارده جلدى بالغ مىگشت .\r\n\r\n« علم كلام »\r\nيكى از علوم اسلامى علم كلام است ، كه درباره عقائد اسلامى يعنى آنچه از نظر اسلام بايد بدان معتقد بود و ايمان داشت بحث مىكند ، به اين نحو كه آنها را توضيح داده و درباره آنها استدلال مىكند و از آنها دفاع مىنمايد .\r\nالبتّه محدوده علم كلام در مذاهب گوناگون مختلف است ، و در نظر عالمان شيعى علاوه بر مباحث توحيد و نبوّت و معاد مباحث مختلف و گسترده امامت و عدل نيز جزء مباحث كلامى است كه بايد بدان پرداخته شود\r\n\r\n\r\n","description":"","footnote":"\r\n( 1 ) اين مجموعه با نام « أنوار الملكوت » طبع گرديده است .\r\n","page_name":" 464 ","page_number":464},
  {"content":"\r\n\r\nعالمان بزرگ اسلامى همواره در علم كلام چهره‌هاى درخشان داشته‌اند ، و در اين ميان عالمان شيعى از درخششى فوق العاده برخوردار بوده و همواره در مباحث كلامى - به دنبال تعاليم قرآن و عترت - منطقى رسا و حضورى فعّال و روشنگر داشته‌اند ؛ كه استمرار زيباى اين جريان را از دوران ائمّه هدى عليهم السّلام و شاگردان طراز اوّلشان همچون هشام ، مؤمن الطّاق ، ابو بصير ، محمّد بن مسلم ، فضل بن شاذان و . . . و سپس شيخ مفيد ، سيّد مرتضى ، شيخ صدوق ، شيخ طوسى ، خواجه نصير و علّامه حلّى و . . . و در اين اواخر بزرگانى همچون سيّد شرف الدّين جبل عاملى ، مير حامد حسين ، و علّامه امينى و مرحوم مظفّر و . . . أعلى اللهُ مقامَهم به چشم مىبينيم كه فهرست اشخاص و آثارشان در مدار علم كلام ديدنى است .\r\nطبيعى است كه عالمان بزرگ دينى هر كدام در محدوده خود عالم به علم كلام نيز هستند و بايد باشند . حضرت آقا نيز در زمينه اين علم درخششى فوق العاده دارند كه آثار بجا مانده از ايشان در اين زمينه گواه روشنى است و توجّهى به فهرست اجمالى آن ميتواند روشنگر بسيار خوبى در اين جهت باشد .\r\n\r\nآثار مستقل و ضمنى كلامى\r\n\r\n1 - « الله شناسى »\r\nاين كتاب كه در سه جلد تأليف شده و أجل الهى آن بزرگمرد قبل از اتمام جلد سوّم آن فرا رسيد شامل مباحث فراوان توحيديّه أعمّ از كلامى و غير كلامى است همچون :\r\nتفسير آيه نور در معرفة الله و حضور حضرت حقّ جلّ و علا در همه شريان هستى . امكان لقاء الهى و وصول به حرم امن حضرت حق و انحصار معرفة الله در لقاء الله ، و انحراف جميع راههاى ديگر از وصول به توحيد صحيح و كامل . انحصار هر وجود و اثر وجودى در حق تعالى در منطق قرآن .\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nعشق متقابل خداوند و موجودات كه به عشق حضرت حق به خويش باز ميگردد . معنى تشخّص وجود : لا هُوَ إلّا هُوَ . ابتلاء قائلين به اثر وجودى براى غير خدا ، به شرك خفىّ . معناى صحيح وحدت شخصى وجود و ابطال حلول و اتّحاد .\r\n\r\n2 - « امام شناسى »\r\nاين اثر نورانى شامل 270 درس در هيجده جلد حاوى مسائل فراوانى بر محور يكى از اصلىترين مباحث كلام ، يعنى مسأله امامت است كه مجموعه بحثهائى تفسيرى ، فلسفى ، روائى ، تاريخى و اجتماعى درباره امامت و ولايت بطور كلّى ، و درباره امامت و ولايت أمير المؤمنين علىّ بن أبى طالب و أئمّه معصومين سلام الله عليهم أجمعين بالخصوص ، به صورت درسهاى استدلالى علمى متّخذ از قرآن كريم و روايات وارده از خاصّه و عامّه و أبحاث حلّى و نقدى پيرامون ولايت مىباشد\r\nنگرشى اجمالى بر عناوين شاخص و مهمّ اين دوره ميتواند نمايانگر جايگاه ارزشمند آن باشد ، مسائلى همچون :\r\nنبوّت عامّه ، و لزوم عصمت در انبياء و ائمّه عليهم السّلام و عدم تنافى آن با اختيار . ضرورت وجود امام معصوم و زنده براى جامعه . و لزوم افضليّت و تقدّم امام در همه كمالات . ضرورت پيروى امّت از اعلم افراد امّت كه شخص امام است .\r\nتفسير آيه اولى الأمر و وصايت أمير المؤمنين عليه السّلام . تفسير آيه تطهير و اثبات نزول آن در مورد اصحاب كساء و دفع شبهات ، و تفسير آيات «  ثُمَّ أَوْرَثْنَا الْكِتابَ  » و «  يَتْلُوهُ شاهِدٌ  » و «  مَنْ عِنْدَهُ عِلْمُ الْكِتابِ  » و «  إِنَّما أَنْتَ مُنْذِرٌ وَ لِكُلِّ قَوْمٍ هادٍ  » و «  هُنالِكَ الْوَلايَةُ لِلَّهِ الْحَقِّ  » و «  النَّبِيُّ أَوْلى بِالْمُؤْمِنِينَ مِنْ أَنْفُسِهِمْ  » و « إن ولى الله » و «  إِنَّما وَلِيُّكُمُ اللَّهُ  » و «  بَلِّغْ ما أُنْزِلَ إِلَيْكَ  » و آيه إكمال دين ؛ در رابطه با مسأله\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nامامت و ولايت بطور كلّى و امامت و ولايت حضرت أمير المؤمنين على عليه السّلام بالخصوص ، و بيان فضائل و مناقب آنحضرت .\r\nاثبات ولايت تكوينى و تشريعى براى امام ، عينيّت توحيد و ولايت و انكار وجود استقلالى براى حجّت خدا ، لزوم توجّه و معرفت به حقيقت ولىّ الله الأعظم نه تشرّف مادّى و صورى .\r\nتبيين سفر تاريخى حجّة الوداع و ماجراى حسّاس غدير ، تشريح دقائق خطبه نبوى در غدير خم ، بيعت تمام مردم با حضرت أمير المؤمنين عليه السّلام در صحراى غدير ، تشريح جايگاه عالى و منزلت رفيع روز عيد غدير ، چگونگى شكل گيرى حادثه شوم غصب خلافت و رفتار غلط سقيفه سازان ، احتجاج معصومين عليهم السّلام به حديث غدير در طول تاريخ امامت .\r\nبحث‌هاى مفصّل سندى و دلالى و اثبات نكات فراوان از احاديث مربوط به ولايت أمير المؤمنين عليه السّلام همچون « حديث ولايت » و « حديث منزلت » و « حديث اخوّت » و « حديث أَنَا مَدينَةُ الْعِلْمِ وَ عَلىٌّ بابُها » و « حديث متواتر ثقلين » و « حديث طير مَشوىّ » .\r\nتبيين گستره علم امام و اثبات علم غيب براى پيامبر و امام از آيات و روايات ، ذكر نمونه‌هاى بسيارى از اخبار غيبى حضرت أمير المؤمنين عليه السّلام از حوادث مختلف آينده ، نمونه‌هائى از تجلّى علوم علوى در زمينه‌هاى گوناگون و قضاوتهاى فوق العاده و عجيب حضرت .\r\nمعيّت امام با قرآن در همه عوالم ، تجلّى حكمت إلهيّه در وجود امام ، و لزوم نصب و معرّفى او از جانب پروردگار ، عدم اعتبار رأى اكثريّت در اثبات ولايت براى انسان عادى غير معصوم ، جنايات سقيفه سازان در انكار فضائل مولى الموحّدين أمير المؤمنين عليه السّلام .\r\nجلوگيرى خليفه دوّم از ثبت احاديث رسول خدا با شعار انحرافى حَسبُنا\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nكتابُ الله براى جداسازى امّت از حقيقت قرآن يعنى عترت عليهم السّلام ، تأكيد قرآن و روايات بر لزوم كتابت و ثبت احاديث ، و تقدّم شيعيان بر همين اساس در تدوين اكثر علوم اسلامى .\r\nحقيقت تشيّع و صفات شيعه ، سير علوم و تاريخ شيعه از صدر اسلام ، مباحثى پيرامون « صحيفه سجّاديّه » ، عظمت و أبديّت مكتب و مقام علمى مدرسه امام صادق عليه السّلام و علوم جهانى و علوم اسلامى آنحضرت ، نقد نظريّات و عقائد مذاهب مختلفه اهل تسنّن در اصول و فروع ، و قيام معاويه براى اضمحلال آثار نبوّت و تبديل آن به سلطنت .\r\nدر اين مجموعه علاوه بر طرح مباحث كلّى امامت كه بدانها اشاره شد ، در جاىجاى بحثها به گوشه‌هائى از زندگانى و سجاياى حضرت مولى الموحّدين أمير المؤمنين امام علىّ بن أبى طالب عليه السّلام ، از كيفيّت تولّد و تربيّت آنحضرت در دوران كودكى ، و رشادتها و شجاعتها و مددكارى و ايثار و فداكارى آن حضرت نسبت به پيامبر أكرم صلّى الله عليهما و آلهما در تمام مراحل رسالت ، و سيره حضرتش پس از رحلت رسول أكرم تا زمان شهادت ، و مقامات معنوى و اخروى آن امام همام نيز اشاره شده است .\r\n\r\n3 - « معاد شناسى »\r\nاين اثر ارزشمند در ده جلد و در طىّ هفتاد و پنج مجلس با دقّت و موشكافى ، مباحث معاد از مرگ و برزخ تا حشر و نشر و بهشت و دوزخ را براساس آيات و روايات و براهين عقلى و مشاهدات قلبى و مكاشفات عرفانى بررسى مىنمايد ؛ كه نگاهى اجمالى به عناوين مهمّ آن ، أهمّيّت و گستردگى مطالب آن را نشان ميدهد . اينك به برخى از آنها اشاره مىنمائيم :\r\nحقائق و اعتباريّات و رابطه اين دو ، نمودار حيات دنيا ، معنى اجل مسمّى در قرآن ، حقيقت مرگ و علّت ترس از آن ، سنخيّت خواب و مرگ ،\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nكيفيّت قبض روح و نقش عزرائيل و ملائكه زير دست او ، تفاوت قبض روح‌ها ، معيّت اولياى إلهى با حق تعالى ، حضور پيامبر و أمير المؤمنين و حضرت فاطمه زهرا و سائر أئمّه عليهم السّلام در هنگام مرگ مؤمنان ، إلحاق مؤمنان به اولياء خدا و منكران به اولياء شيطان .\r\nنقش شيطان در نظام هستى ، تشريح عالم طبع و مثال و عقل ، معرّفى عالم برزخ و احوال آن ، رابطه مردگان با عالم طبع ، تلازم بين مرگ دنيائى با حيات برزخى و مرگ برزخى با حيات اخروى ، تعريف مستضعفان و مسأله نجات آنان ، مسأله بهشت و دوزخ برزخى ، و فرق آن با بهشت و دوزخ آخرتى .\r\nعلائم پيدايش قيامت در آيات و روايات ، معرّفى صيحه آسمانى و نفخ صُور ، و حيات مستمرّه مخلَصين ، تحقّق انبياء و اولياء به اسماء الهى ، انقراض دنيا و ظهور موجودات در قيامت با حالت ربطى خود به خداوند ، ظهور توحيد براى مقرّبين و مخلَصين در دنيا و براى همگان در آخرت ، تجلّى توحيد و خروج از حجابها در قيامت و مشاهده صحيح و كامل « وجه الله » .\r\nاحاطه قيامت بر اين عالم ، تجسّم أعمال ، قيام انسان در پيشگاه خداوند ، حتميّت معاد و دفع شبهات وارده بر معاد ، اثبات معاد جسمانى عنصرى با هفت مقدّمه فلسفى ، حشر تمامى موجودات بر اساس ظرفيّتهاى خود ، نامه أعمال و كيفيّت آن ، عينيّت نامه عمل با عمل آدمى ، ملازمت عمل با نفس ، شهادت شاهدان قيامت و مراحل و كيفيّت آن ، اثبات شعور براى همه موجودات عالَم و كيفيّت شهادت آنان در قيامت .\r\nمعنى صراط و انحصار صراط هر كس به نحوه رفتارش در دنيا ، تجسّم صراط مستقيم ، مسأله ميزان و حقيقت آن و رابطه‌اش با انسان كامل ، علم حضورى خداوند و رابطه‌اش با سريع الحساب بودن حق تعالى ، عموميّت سؤال و جواب در قيامت و علّت اختلاف درجات آن .\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nعموميّت معاد براى تمامى موجودات و هدفمند بودن خلقت ، مسأله شفاعت و جايگاه آن ، درجات و مراحل و شرائط شفيع و مشفوعٌ له ، تلازم شفاعت با فناء فى الله ، اصناف شفيعان و شفاعت شوندگان ، عدم استلزام شفاعتْ تجرّى و گستاخى بندگان را ، و منبر وسيله و لِواى حمد .\r\nحقيقت حوض كوثر و رابطه آن با علم و عمل ، معرّفى نهرهاى بهشت ، مبحث أعراف و جايگاه آن و درجات مختلف اعراف نشنيان ، معرّفى بهشت و دوزخ ، دربها و مراتب بهشت ، درب‌ها و دركات دوزخ ، و شجره طوبى كه همان شجره ولايت است ، معرّفى حقيقت جهنّم ، و اثبات خُلود در بهشت و دوزخ\r\n\r\n« فلسفه و حكمت »\r\nحضرت علّامه أعلى الله مقامه الشّريف همچون ديگر بزرگان علم و معرفت ، و بر خلاف ظاهرگرايان ، معتقد بودند كه عقل و قلب سليم همان سخن وحى را ميگويند ، و اين سه هيچ تضادّ و تزاحمى با هم نداشته و محصول قرآن و برهان و عرفان يك چيز بيشتر نيست . و البتّه اين ثمره عقل و قلب سليم است ؛ يعنى عقل برهانى و قلب پاك شده از زنگار كدورتهاى طبيعت و هوى و هوس .\r\nلذا از تنگ نظرى نسبت به فلسفه به شدّت نكوهش كرده و طلّاب را به فرا گرفتن علوم عقلى امر مىنمودند . و علوم عقلى را نه به عنوان مكتبى در برابر قرآن و عترت بلكه ابزارى لازم و ضرورى براى فهم حقائق قرآنى و روائى دانسته ؛ و همانگونه كه در مواضع متعدّدى از « دوره علوم و معارف اسلام » مشاهده مىشود ، درباره فلسفه و حكمت و تثبيت آن مطالبى را مفصّلًا بيان داشته‌اند و بر ضرورت آن تأكيد دارند .\r\nالبتّه ايشان از به هم آميختن مسائل پرهيز داشته و از فلسفى كردن مباحث\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nبه هر بهانه‌اى كه هست نيز گريزان بودند ، ولى آنجا كه در فهم مطالب طرح مسائل فلسفى لازم بود دريغ نمىنمودند و به قدر فهم مخاطبان مباحث را با زبانى كه براى ديگرانى هم كه از اصطلاحات فنّى فلسفى بىبهره هستند قابل استفاده باشد بيان مىنمودند .\r\nايشان اثرى مستقل در فلسفه تدوين ننمودند ولى در آثارشان ، در مواردى كه متوقّف بر مسائل فلسفى است همچون مباحثى كه پيرامون توحيد و معاد مطرح است ، مباحث فلسفى فراوانى به چشم مىخورد . همچون بحث از وحدت وجود و اثبات وحدت شخصى و نفى وحدت تشكيكى در كتاب « مهر تابان » « 1 » ، و بحث از قاعده بَسيطُ الحقيقةِ كلُّ الأشيآء و پاسخ به شبهه ابن كمونة در كتاب « توحيد علمى و عينى » « 2 » ، و نيز اثبات معاد جسمانى عنصرى با هفت مقدّمه فلسفى در كتاب « معاد شناسى » « 3 »\r\nحضرت آقا در مشى فلسفى خود ، بر طريقه مرحوم صدر المتألّهين كه قهرمان ميدان فلسفه اسلامى و طرّاح حكمت متعاليه است پايدار بوده و وى را مىستودند . و تفكّر عقلانى و سابقه انديشه فلسفى عقلى انسان را مستقيم و غير مستقيم برخاسته از مكتب انبياء الهى شمرده و فلاسفه بزرگ يونانى را از شاگردان بزرگ انبياء و حكماى الهى معرّفى مىنمودند . « 4 »\r\nو همچنين بر اين نكته تأكيد مىفرمودند كه عالمان و الا مقام شيعى همواره از متفكّران بزرگ در علوم عقلى بوده و شيعيان هميشه در اين علوم پيشگام بوده‌اند ، و به همين جهت در مواضع متعدّدى از آثار خود به اين مسأله\r\n\r\n\r\n","description":"","footnote":"\r\n( 1 ) « مهر تابان » ابحاث فلسفى ، ص 197 تا ص 301\r\n( 2 ) « توحيد علمى و عينى » تذييل ششم ، ص 278 تا ص 298\r\n( 3 ) « معاد شناسى » ج 6 ، ص 176 تا ص 210\r\n( 4 ) « الله شناسى » ج 3 ، ص 346\r\n","page_name":" 471 ","page_number":471},
  {"content":"\r\n\r\nپرداخته « 1 » و رساله‌اى را به معرّفى « افرادى از فقهاء اسلام كه به علم حكمت پرداخته‌اند » اختصاص داده‌اند كه در « جنگ خطّى 7 » ص 347 تا ص 356 آمده است\r\n\r\n« عرفان »\r\nيكى از علومى كه در دامن فرهنگ اسلامى زاده شد و رشد يافت و تكامل پيدا كرد علم عرفان است ، گرچه حقيقت عرفان مخّ تمامى تعاليم اسلام است . علم عرفان داراى دو بخش نظرى و عملى است .\r\n\r\nعرفان نظرى و عرفان عملى\r\nعرفان نظرى به تفسير هستى مىپردازد و درباره خدا و جهان و انسان بحث مىنمايد . عرفان در اين بخش مانند فلسفه استدلالى است با اين فرق كه فلسفه در استدلالات خود تنها به مبادى و اصول عقلى تكيه مىكند و عرفان مبادى و اصول كشفى را مايه استدلال قرار ميدهد و آنگاه آنها را با زبان عقل توضيح ميدهد .\r\nتفسير عرفان از هستى با تفسير فلسفه از هستى تفاوتهاى عميقى دارد .\r\nاز نظر فيلسوف إلهى ، هم خدا اصالت دارد و هم غير خدا ، الّا اينكه خدا واجب الوجود و قائم بالذّات است و غير خدا ممكن الوجود و قائم بالغير ؛ ولى از نظر عارف غير خدا به عنوان اشيائى كه در برابر خدا قرار گرفته باشند - هر چند معلول او باشند - وجود ندارند ، بلكه خداوند عالم وجود را در بر گرفته است .\r\nفيلسوف ميخواهد جهان را بطور عقلى و ذهنى فهم كند ، ولى عارف\r\n\r\n\r\n","description":"","footnote":"\r\n( 1 ) مانند « روح مجرّد » ص 106 و 107 و « نگرشى بر مقاله بسط و قبض تئوريك شريعت » ، إشكال دوّم\r\n","page_name":" 472 ","page_number":472},
  {"content":"\r\n\r\nميخواهد به كُنه و حقيقت هستى كه خداوند است برسد و وجدان كند . از نظر عارف ، معرفت به اين نيست كه انسان صرفا در ذهن خود تصويرى از هستى داشته باشد ، بلكه به اينست كه معرفت او شهودى و وجدانى باشد\r\n. امّا عرفان عملى متصدّى بيان رابطه انسان با خدا و راه رسيدن به اوست كه اين بخش عرفان ، سير و سلوك ناميده مىشود . در اين بخش توضيح داده مىشود كه « سالك » براى آنكه به قلّه منيع انسانيّت يعنى « توحيد » برسد بايد از كجا آغاز كند و چه منازلى را و به چه ترتيب طى نمايد و چه احوالى بر او ظاهر مىشود .\r\nو البتّه طىّ همه اين منازل بايد با ارشاد و هدايت ، و إشراف و مراقبت يك انسان كامل كه قبلًا اين راه را طى كرده و از راه و رسم منزلها آگاه است صورت گيرد . و اگر همّت انسان كاملى بدرقه راه نباشد خطر گمراهى در كمين است . عرفا از انسان كاملى كه سالك در سير إلى الله ضرورةً بايد مرافقت و همراهىِ او را بنمايد گاهى به « طائر قدس » و گاهى به « خضر » تعبير مىكنند .\r\n همّتم بدرقه راه كن اى طائر قدس * كه دراز است ره مقصد و من نو سفرم\r\nترك اين مرحله بىهمرهى خضر مكن * ظلمات است بترس از خطر گمراهى \r\nالبتّه توحيدى كه از نظر عارف قلّه منيع انسانيّت بشمار مىرود و آخرين مقصد سير و سلوك عارف است با توحيد مردم عامى و حتّى توحيد فيلسوف ، از زمين تا آسمان متفاوت است ؛ كه رسيدن به آن كار عقل و انديشه نيست ، كار دل و مجاهده و سير و سلوك و تصفيه و تهذيب نفس است . عرفان عملى بيان كننده « چه بايد كرد » است همچون علم اخلاق ؛ با اين تفاوت كه :\r\nاوّلًا : عرفان درباره روابط انسان با خدا و جهان و خودش بحث مىكند و عمده نظرش درباره روابط انسان با خدا است ، ولى روشهاى اخلاقى ضرورتى\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nنمىبينند كه در اين باره بحث نمايند ، كه نهايةً انسان كامل هم نمىسازند .\r\nثانيا : سير و سلوك عرفانى همانطور كه از مفهوم اين كلمه هم پيداست پويا و متحرّك مىباشد ؛ بر خلاف اخلاق كه ساكن است . يعنى در اخلاق از اينكه بايد از كجا شروع كرد و كجا رفت و به كجا رسيد خبرى نيست ، ولى در عرفان عملى سخن از نقطه آغاز و خطّ سير حركت و رسيدن به مقصد مطرح است . در عرفان ، صراطى وجود دارد كه بايد پيموده شود ولى در علم اخلاق نه .\r\nثالثا : عناصر روحى اخلاقى محدود است به معانى و مفاهيمى كه غالب افراد آنها را مىشناسند ، ولى عناصر روحى عرفانى بسى وسيعتر و گسترده‌تر است . در سير و سلوك عرفانى از يك سلسله احوال و واردات قلبى سخن ميرود كه منحصرا به يك « سالك راه » در خلال مجاهدات و طىّ طريق دست ميدهد و مردم ديگر هر چند اخلاقى هم باشند از اين واردات بىبهره‌اند .\r\n\r\nآثار عرفانى مستقل\r\nبا توجّه به اينكه يقظه عرفانى در وجود حضرت آقا از روز نخست بدست قهرمان ورزيده علمى عملى اين ميدان ، مرحوم علّامه طباطبائى قدَّس الله نفسَه الزّكيّة حاصل شد و تحت اشراف ايشان تربيت عرفانى آقا در بُعد علمى و عملى استمرار پيدا نمود ( كه در فصل سوّم همين يادنامه گذشت ) ، و با توجّه به رشد عظيم و سريع عرفانى معظّمٌ له در طول زندگى و بهره‌ورى از محضر اساتيد بىبديل اين وادى همچون آية الله انصارى و آيةالله قوچانى وصىّ سلوكى مرحوم آية الله قاضى و شاگردىِ بزرگ موحّد الهى و عارف گمنام متأخّر حضرت آقاى حاج سيّد هاشم موسوى حدّاد ( كه از أقدم و أفضل شاگردان توحيدى مرحوم قاضى بوده و در فصل چهارم و ششم از ايشان سخن گفتيم ) ؛ شاخصه عرفانى در وجود ايشان بارزترين شاخصه بود ، به گونه‌اى كه تجلّيات عرفانى در جميع آثارشان به چشم مىخورد . و اين غير از آثارى است كه بطور\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nاختصاصى در زمينه عرفان عرضه نمودند ، كه اينك به آنها اشاره مىكنيم :\r\n\r\n1 - « توحيد علمى و عينى »\r\nچگونگى شكل گيرى اين كتاب را خود معظّمٌ له در مقدّمه‌اى كه بر آن نوشته‌اند مفصّلًا توضيح ميدهند كه اجمال آن چنين است :\r\nيكى از طلّاب خوش ذوق نجف به نام شيخ إسمعيل تبريزى متخلّص به تائب ، از مرحوم آخوند خراسانى معنى يك بيت از أشعار عطّار نيشابورى را كتبا سؤال مىنمايد ، بدينگونه كه :\r\n« شيخ عطّار در « منطق الطّير » گويد :\r\n دائماً او پادشاه مطلق است * در كمال عزّ خود مستغرق است\r\nاو به سر نايد ز خود آنجا كه اوست * كى رسد عقل وجود آنجا كه اوست \r\nمعنى بيت دوّم را بيان فرمائيد . » مرحوم آخوند جواب مختصرى ميدهند . شيخ اسمعيل همين سؤال را از آية الله حاج شيخ محمّد حسين غروى اصفهانى مىنمايد و ايشان با بينش فلسفى خود جواب ميدهند . مجدّدا شيخ إسمعيل همين سؤال را از آية الله حاج سيّد أحمد كربلائى طهرانى مىپرسد و ايشان با بينش عرفانى و منطق عرفان جواب ميدهند .\r\nشيخ إسمعيل جواب سيّد را به حاج شيخ ارائه مىكند و ايشان جوابى در ردّ بيان سيّد مىنويسند . و هنگامى كه شيخ اسمعيل اين جواب را به حاج سيّد احمد نشان ميدهد ايشان جواب حاج شيخ را مفصّل و مستدلّ رد مىنمايند ؛ و همينطور اين مكاتبات ادامه پيدا مىكند تا هفت مكتوب . و حاج شيخ در طىّ اين نامه‌ها آنچه بر ردّ عرفا در كتب حكمت آمده مطرح ساخته و از برهان استمداد مىگيرد ، و متقابلًا مرحوم سيّد هم در مقام دفاع از تفكّر عرفا با استمداد از برهان و ذوق و شهود به ميدان مىآيد و در روشنگرى و أداى\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nحقّ مطلب از هيچ چيز دريغ نمىنمايد .\r\nشيخ اسمعيل نيز مجموعه اين مكاتبات را كه خود به منزله گنجينه عظيم علمى در مسائل مختلف معرفتى از دو ديدگاه حكمت و عرفان است جمع‌آورى مىنمايد .\r\nو چون نامه‌هاى هر دو طرف حاوى مطالب عاليه علمى از دو منظر حكمت و عرفان بوده و محتاج تحليل و بررسى مىباشد ، مرحوم آية الله علّامه طباطبائى أعلى اللهُ مقامَه الشّريف به تدريس اين مكاتبات در ايّام پنجشنبه و جمعه مىپردازند . حضرت آقا نيز در آن جلسات شركت كرده و آن را درسهائى فراموش نشدنى ياد مىنمودند .\r\nبر اين اساس يادداشت‌هاى علّامه طباطبائى بر هر يك از نامه‌ها به عنوان « تذييلات و محاكمات » ايشان تدوين گرديد كه به حمد الله تا شش نامه ادامه پيدا كرد ، ولى با فرا رسيدن تعطيلى تابستان و عزيمت حضرت آقا به نجف أشرف ادامه كار متوقّف ماند و تقاضاهاى مكرّر آقا پس از مراجعت ، براى تكميل آن ، به جهت همّت استاد بر تكميل « الميزان » به نتيجه نرسيد و تنها نسخه‌اى از آن نامه‌ها و مُحاكمات ششگانه ايشان در نزد آقا باقى ماند كه به لطف إلهى با اصرار برخى از دوستان پس از رحلت علّامه طباطبائى حضرت آقا نظرات خود را بر باقى نامه‌هاى طرفين افزودند ، و عنوان آن را تأدّباً نسبت به آيتَين علَمَين و استادشان مرحوم علّامه « تذييلات » قرار دادند و از اضافه كردن لفظ « محاكمات » خوددارى نمودند .\r\nو بدينسان اين كتاب ارزشمند كه نگرش توحيدى و معرفتى عارف و حكيم را بررسى كرده و حق را روشن مىنمايد ، بر اساس تلاشهاى پيگير حضرت آقا به ثمر نشست « 1 » كه مراجعه به آن گوشه‌هائى از تضلّع ايشان در\r\n\r\n\r\n","description":"","footnote":"\r\n( 1 ) « توحيد علمى و عينى » ص 11 تا ص 16\r\n","page_name":" 476 ","page_number":476},
  {"content":"\r\n\r\nفلسفه و عرفان را به خوبى نمايان مىسازد . اينك به فهرست اجمالى مطالب ايشان در تذييلات اين كتاب اكتفا مىكنيم و مشتاقان را به اصل آن ارجاع ميدهيم :\r\nكيفيّت تعيّن أحد و واحد و سائر اسماء ، أعيان ثابته ، و مبحث وحدت وجود ، و تشكيك وجود در نزد حكيم و وحدت وجود در نزد عارف ، يكسان بودن معيّت وجودى حق تعالى با موجودات .\r\nمعنى صرافت وجود در منطق عرفاء بالله ، اثبات وحدت بالصّرافة براى حق تعالى ، انحصار طريق إبطال ثَنَويّت و تثليث در قول به وحدت وجود ، اثبات اين معنى كه أمير المؤمنين عليه السّلام اوّلين مطرح كننده وحدت بالصّرافة در توحيد حق تعالى ميباشند .\r\nحقيقت معنى أحديّت و واحديّت و حقيقت محمّديّه ، طرح مبحث عينيّت وجود منبسط با فيض مقدّس و مشيّت فعليّه ، كيفيّت احاطه عوالم بالا بر عوالم پائين .\r\nمعنى هُوَ كلُّ الوجود و كلُّه الوجود ، عينيّت قيّوميّت و صمديّت حق تعالى با قيام موجودات به او ، معنى اعتبارى بودن موجودات .\r\nپيشگامى صدر المتألّهين در آشكار كردن حقيقت عظيم وحدت بالصّرافة و استخراج اين درّ گرانمايه از خطب أمير المؤمنين عليه السّلام ، و نفى وحدت عددى از حق تعالى در كتب خود .\r\nمعنى بسيطُ الحقيقةِ كلُّ الأشيآء و لَيسَ بشَىءٍ مِنها .\r\nتشريح مسأله شريف و ارزشمند أمرٌ بين الأمرين ، نفى جبر و تفويض و اينكه جبر ، ظلم است و تفويض ، شرك ؛ و اختيار انسان عين اختيار خداست .\r\nوحدت حقّه حقيقيّه حق تعالى ، دفع شبهه ابن كَمونة با قاعده بسيط الحقيقة ، مقام رَأَيْتُ رَبِّى بِعَيْنِ رَبِّى ، و روايات وارده در معرّفى وحدت\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nحقّه حقيقيّه .\r\nرابطه صفات با ذات از ديدگاه شرع و عقل و شهود ، معنى فناء موجودات در ذات ، و نفى حلول و اتّحاد .\r\nانحصار تبيين توحيد به مخلَصين از ديدگاه قرآن ، اشاره به كيفيّت تجلّى إلهى در نفوس قدسيّه ، انعكاس نور حق تعالى به مظاهر عالم امكان ، و جايگاه انسان كامل در نظام معرفتى در عالم وجود .\r\n\r\n2 - مقدّمه و شرح و تعليقه بر « رساله سير و سلوك منسوب به بحرالعلوم »\r\nحضرت آقا در مقدّمه‌اى زيبا و جامع نحوه دست يا بى خود را به نسخه‌اى از اين كتاب در نزد مرحوم آية الله حاج شيخ عبّاس طهرانى و استنساخ آن در ايّام طلبگى خود در قم و تصحيح آن از روى نسخه مرحوم آية الله حاج شيخ عبّاس قوچانى در نجف ، و نهايةً اطّلاع از نسخه بسيار نفيسى كه مرحوم آية الله علّامه طباطبائى داشته‌اند و استنساخ كامل از روى آن را بيان كرده و سپس با بحثى همه جانبه انتساب آن را به آية الله علّامه سيّد مهدى بحرالعلوم از طريق سخن بزرگان و نفى شبهات ، تقويت مىنمايند .\r\nسپس به شرح و تكميل مباحث كتاب پرداخته و با پاورقىهائى بسيار عالى مطالب عرفانى را كه در اين كتاب شريف در باب عرفان عملى نوشته شده است تثبيت و با آيات و روايات مستند ميفرمايند ، كه مراجعه به آن موجب روشن شدن برخى از ابعاد شخصيّت علمى تحقيقى ايشان مخصوصا در زمينه عرفان است . با هم اجمالى از فهرست مطالب پاورقىهاى كتاب را مىبينيم :\r\nروايات ظهور حكمت از قلب به زبان بر اثر رسيدن به مقام خلوص در كتب شيعه ، برخى از رواياتى كه بر اربعين تأكيد داشته و مواردى را بر آن مشروط مىنمايد .\r\nقواى چهارگانه انسان و رابطه بين آنها و زمان حصول تجرّد تام براى\r\n\r\n","description":"","footnote":"","page_name":" 478 ","page_number":478},
  {"content":"\r\n\r\nانسان ، معنى فناى همه موجودات و بقاء وجه الله كه تجلّى اسماء الهيّه است ، تفريع نبوّت بر ولايت و مراد از « رداء كبرياء » ، « ياقوت بَيضاء » و « روضه خَضراء » در روايات و مراد از « دل » و « جان » در اصطلاح عرفا .\r\nكيفيّت ورود به عالم توحيد و صعود به عوالم بالا ، عوالم دوازده گانه قبل از اخلاص ، منظور از شريعت و طريقت . عوالم چهارگانه‌اى كه سالك إلى الله بايد طى كند .\r\nلزوم تبعيّت از استاد كامل در سير إلى الله و خطرات سير بدون استاد ، حجاب‌هاى واقعه در طريق إلى الله و علّت اختلاف در بيان آن ، اختصاص عشق و مستى به سفر اوّل .\r\nلزوم رفق و مدارا در سير و سلوك إلى الله و پرهيز از افراط و تفريط ، لزوم كتمان سرّ در طول مسير ، نفى خواطر و جايگاه رفيع آن و امكان وصول به آن با حربه ذكر ، تبيين و تشريح عدد كبير و صغير و وسيط و أكبر ، فرق بين ذكر و ورد ، بحثى در اسم أعظم الهى ، ابطال توجّه به جمادات و ارواح كواكب و تعارض آن با روح دين\r\n\r\n3 - « رساله لُبّ اللُباب »\r\nدر مورد اين كتاب خود آقا در مقدّمه آن ميفرمايند :\r\n« اصل اين رساله اسّ و مخّ اوّلين دوره از درسهاى اخلاقى و عرفانى است كه حضرت استاد گرامى ما علّامه طباطبائى روحى فداه در سالهاى يكهزار و سيصد و شصت و هشت و شصت و نه هجرى قمرى در حوزه مقدّسه علميّه قم براى بعضى از طلّاب بيان فرموده ، و اين حقير به عنوان تقريرات درس به رشته تحرير در آورده بودم ، و قرائت و مرور به آن را در اوقات قبض و كدورت و خستگى موجب تنوير روح و تلطيف جان خود مىدانستم . اينك يك دوره بر آن مرور نموده با تنقيحات و اضافاتى مهيّا ، و پاداش و ثواب آن را به روح فقيد\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nسعيد مطهّرى أعلى اللهُ مقامَه الشّريف اهدا ميكنم . « 1 » »\r\nنگرشى اجمالى به اين كتاب بسيار ارزشمند و نورانى كه حجمى كوچك دارد ولى از بهترين نوشته‌هاى شيعى در عرفان عملى است و از عارف و الا مقامى همچون علّامه طباطبائى صادر گشته و حضرت آقا آن را جمع‌آورى و تنقيح و تنظيم نموده‌اند ، كافى است كه ما را به گوشه‌هائى از بُعد عرفانى ايشان رهنمون گردد . فهرست اجمالى برخى از مطالب كتاب را مىبينيم :\r\nمعرفت اجمالى و طرح كلّى سلوك إلى الله :\r\nسير و سلوك در اصطلاح عرفا ، سختى عبور از كثرات أنفسيّه و گذر از عالم برزخ ، نحوه مشاهده سالك إلى الله نفس خود و اسماء و صفات الهى را ، مقام شهود عالَم ربوبى در عين توجّه به عالم كثرت ، علّت عدم وصول همگان به كمالات والاى انسانى ، نارسائى الفاظ براى بيان حقائق و انوار مجرّده و عوالم ربوبى ، لزوم پيروى كامل از جميع أحكام شرعيّه در تمام مراحل سلوك إلى الله .\r\nشرح تفصيلى عوالم مقدّم بر عالم خلوص :\r\nمعرّفى اسلام اكبر و ايمان اكبر و هجرت كبرى و اسلام اعظم و ايمان اعظم و هجرت عظمى ، كيفيّت موت ارادى و نحوه تحقّق به آن ، امتياز سالكين امّت اسلام بر سالكين امم سالفه ، معرّفى مقام صلوح و اقسام صلاح .\r\nشرح اجمالى طريق و كيفيّت سلوك إلى الله :\r\nلزوم جستجوى دليل در اثبات حقائق دين ، لزوم تضرّع و ابتهال در حصول ايمان به عالم معنى و تأثير آن در سلوك إلى الله ، تأثير و توريث متقابل علم و عمل در يكديگر ، لزوم بهره‌ورى جميع اعضاء و جوارح از حظّ ايمانى خود ، عدم تنافى سير در عالم ملكوت با بودن در دنيا\r\n\r\n\r\n","description":"","footnote":"\r\n( 1 ) « رساله لُبّ اللباب » ص 18 و 19\r\n","page_name":" 480 ","page_number":480},
  {"content":"\r\n\r\nشرح تفصيلى طريق و كيفيّت سير إلى الله :\r\nشرائط بيست و پنج گانه لازم در سلوك : ترك عادات و رسوم و تعارفات ، عزم ، رفق و مدارا ، وفا ، ثبات و دوام ، مراقبه ، محاسبه ، مؤاخذه ، مسارعت ، ارادت ، ادب نگاهداشتن ، نيّت ، صَمْت ، جوع و كم خورى ، خلوت ، سَهَر و بيدارى شب ، دوام طهارت ، مبالغه در تضرّع ، احتراز از لذائذ ، كتمان سرّ ، شيخ و استاد ، وِرد ، نفى خواطر ، ذكر ، فكر .\r\nطريقه نفى خواطر در رساله منسوب به بحرالعلوم ، طريقه آية الله آخوند ملّا حسينقلى همدانى در نفى خواطر ، مراتب مراقبه ، سلسله مشايخ و اساتيد علّامه طباطبائى در معارف إلهيّه ، انكشاف عوالم چهارگانه توحيد در اثر مراقبه تام و توجّه به نفس ، منظور عرفا از « عنقا » و « سيمرغ\r\n\r\n4 - « رساله سرّ الفتوح ، ناظر بر پرواز روح »\r\nاين رساله نقدى است بر برخى از مطالبى كه در كتاب « پرواز روح » آمده است . خودشان در مقدّمه اين كتاب مىنويسند :\r\n« . . . كتاب شريف « پرواز روح » را مطالعه كردم و چون از مدّتى قبل درباره محتويات آن كرارا سؤالاتى مىشد و از اين حقير درباره آن نظريّه مىخواستند ، و بواسطه عدم اطّلاع بر آن مضامين ، قادر بر پاسخ آنها نبوده‌ام ؛ و فقط به ذكر صدق و امانت مؤلّف محترم آن كه از سابق الأيّام روابط فى الجمله دوستى و آشنائى برقرار بود اكتفا مىنمودم ؛ اينك يكى از برادران ايمانى و أخلّاء روحانى يك جلد براى من هديّه آورده و تقاضاى مطالعه و نظريّه نمودند ؛ لذا براى اجابت التماس و دعوت مؤمن ، يك دور آن را مرور ، و نظريّات خود را در موارد لازم در هامش همان كتاب ثبت كردم تا موجب تذكره براى حقير و تبصره براى دوستان عزيز و طالبان ارجمند بوده باشد .\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nو اينك خلاصه نظريّه را كه در آن هوامش مضبوط شده است براى افرادى كه بدون مطالعه كتاب ميخواهند از آن مطّلع گردند در اينجا مىنگارم ، بحول اللهِ و قوّتِه و لا حولَ و لا قوّةَ إلّا بالله العلىّ العظيم . . . »\r\n\r\nآثار عرفانى ضمنى\r\nهمانطور كه قبلًا نيز اشاره كرديم با توجّه به گستردگى روح عرفان در ايشان ، رگه‌هاى عرفانى در آثارشان بسيار به چشم مىخورد ، و همچون نخ تسبيحى در تمامى آثارشان امتداد دارد ؛ كه استخراج تمام موارد از كتابهاى ايشان خود فرصتى جدا مىطلبد و كارى است شيرين و عظيم . هر كس به نوشته‌هاى ايشان مراجعه مىكند به خوبى متوجّه روحيّه عرفانى كامل مؤلّف آن ميگردد . در عين حال در بعضى از آثارشان مباحث مربوط به عرفان بيشتر به چشم مىخورد همچون :\r\n\r\nمهر تابان\r\n1 - « مهر تابان » كه درباره شخصيّت استاد بزرگوارشان حضرت علّامه طباطبائى أعلى الله مقامه الشّريف نوشته‌اند و در بخش دوّم آن كه حاوى برخى از مصاحبات ايشان با استاد در زمينه‌هاى مختلف است مطالب حِكمى و عرفانى متنوّعى را آورده‌اند ؛ مانند :\r\nحقيقت تشكيك وجود نزد حكما و وحدت وجود نزد عرفاء بالله ، تنافى صرافت ذات حق جلّ و عزّ با تشكيك وجود ، انحصار توحيد صحيح در طريقه وحدت وجود مورد پذيرش عارف ، تطوّرات انسان در اثر حركت جوهريّه ، قوس صعود و نزول انسان در مدارج كمال ، كيفيّت بقاء اعيان ثابته در هنگام فناء ذاتى ، حقيقت فناء در صفات و افعال و ذات خداوند متعال ، وحدت جبرئيل و كيفيّت ربط او با موجودات كثيره در دنيا ، حقيقت معناى آيه «  وَ ما رَمَيْتَ إِذْ رَمَيْتَ وَ لكِنَّ اللَّهَ رَمى  » ، ظهور حقيقت آيه شريفه «  لِمَنِ الْمُلْكُ الْيَوْمَ لِلَّهِ الْواحِدِ الْقَهَّارِ  » ، معناى حديث شريف « كَانَ اللَهُ وَ لَمْ يَكُنْ مَعَهُ شَىْءٌ وَ الأنَ\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nكَمَا كَانَ » ، معناى حديث قدسى « وَ مَا يَتَقَرَّبُ إلَىَّ عَبْدٌ مِنْ عِبَادِى بِشَىْءٍ أحَبَّ إلَىَّ مِمَّا افْتَرَضْتُ عَلَيْهِ . . . » ، كيفيّت نزول وحى به رسول الله صلّى الله عليه و آله و سلّم ، مقام بقاء بعد از فناء در رسول خدا صلّى الله عليه و آله و سلّم ، مقام « إرهاص » در حضرات أئمّه عليهم السّلام و حضرت فاطمه زهرا سلام الله عليها .\r\n\r\nروح مجرّد\r\n2 - « روح مجرّد » كه درباره شخصيّت و الا مقام استاد سلوكيشان عارف كامل حضرت حاج سيّد هاشم موسوى حدّاد أعلى اللهُ مقامَه الشّريف نوشته‌اند و مطالب عرفانى ضمنى فراوانى را در آن مطرح نموده‌اند ، مانند :\r\nلزوم داشتن استاد كامل در سير و سلوك إلى الله ، و ردّ اشكالات بر اين مطلب ؛ لزوم مراقبه ، خلوت ، سهر ، ذكر و رياضات مشروعه در سير إلى الله ؛ تراوش خير مطلق از اولياء الهى و معناى لعن و نفرين دشمنان در منطق آنها ؛ التزام به طاعات و دورى از گناهان بدون توجّه به توحيد مجوسيّت محضه است ؛ نحوه دريافتن سالك تجرّد خود را ، مراتب عبوديّت و تجرّد و حيات .\r\nدستور اساسى مرحوم قاضى در سلوك إلى الله : عمل به روايت عنوان بصرى از امام صادق عليه السّلام ، فراگيرى مكاشفه همه عالم امكان را ، مراد از عرفان خداوند و فناء در ذات حق تعالى و بيان نهايت سير موجودات ، معناى ولايت : عبوديّت صرف و فانى شدن در ذات حقّ متعال .\r\nتحقيقى در سير و سلوك افراد در اديان و مذاهب مختلف و وصول يا عدم وصول آنان به توحيد ، عرفاى غير شيعى يا عارف راستين نيستند يا تقيّه مىكنند ، تحقيقى درباره حقيقت « وحدت وجود » ، علّت اختلاف اهل ظاهر با عرفاء بالله : اختلاف استعداد نفوس .\r\nاستضعاف فكرى برخى از بزرگان علم و معرفت بخاطر عوامل فراوان ، جرم منصور حلّاج : نداشتن كتمان سرّ و كشف أسرار ، شَطَحيّاتى كه در كلمات برخى از بزرگان است و علّت صدور آن .\r\n\r\n","description":"","footnote":"","page_name":" 483 ","page_number":483},
  {"content":"\r\n\r\nعلّت اختلاف اساتيد سلوكى در روش‌هاى تربيتى و دستگيرى اشخاص ، وصايت باطنى و ظاهرى در اساتيد سلوكى ، زبان كنايه و اشاره در عرفاء بالله ، تلازم توحيد و ولايت و استحاله تفكيك اين دو از يكديگر ، آثار شوم و منفى انجام رياضتهاى شرعى خودسرانه و سقوط در وادى افراط و تفريط ، بَسط الزّمان و طَىّ الزّمان ، استدراج : عقوبت پروردگار بر افشاء أسرار إلهى .\r\nانحصار فهم معانى أسرار إلهيّه و أدعيه توحيدى أئمّه عليهم السّلام در فهم صحيح توحيد ، وحدت حقّه حقيقيّه حق تعالى ، رسيدن به توحيد : درخواست غالب ادعيه ائمّه عليهم السّلام ، نحوه إخبار مرتاضان از مَغيبات به استناد برخى حركت‌ها ، پيروى از استاد كامل : ضرورت غير قابل انكار سلوك إلى الله ؛ شرائط استاد : اسلام ، تشيّع ، وصول به توحيد ، و استادى در فنّ تربيت شاگرد ؛ ضرورت تدريس عرفان عملى و تربيت سالكان إلهى در حوزه‌هاى علميّه\r\n\r\n« علم الحديث »\r\nبراى استخراج معارف و احكام و آداب اسلامى ، اصلىترين منبع پس از كتاب الهى ، « سنّت » است كه گفتار ، رفتار و امضاى معصوم عليه السّلام را شامل مىشود . و اگرچه رتبه‌اش از كتاب الله پائين‌تر مىباشد ولى به لحاظ گستردگى و اينكه به منزله تفسير آيات الهى است از اهمّيّت فوق‌العاده‌اى برخوردار مىباشد . بدين جهت توجّه به سنّت و روايات در بين علما جايگاه خاصّى داشته ، و علم حديث شناسى كه به « دراية » معروف است در همين زمينه به وجود آمده و رشد و تكامل پيدا كرده است .\r\nحضرت علّامه رحمة الله عليه در حركت علمى خويش در تمامى محورها عنايت فوق‌العاده‌اى به اين درياى بىكران معارف داشتند و اگرچه جز\r\n\r\n","description":"","footnote":"","page_name":" 484 ","page_number":484},
  {"content":"\r\n\r\nيك اثر مستقلّ در جمع آورى حديث از ايشان باقى نمانده است « 1 » ، ولى تمامى مباحث خود را با بهره‌ورى صحيح و كامل از اين مجموعه الهى پخته و ارائه مىنمودند . و مرورى بر آثار قلمى بجا مانده از ايشان نشان دهنده اين مدّعاست .\r\nنكته اساسى در برخورد با روايات ، غير از داشتن اطّلاعات لازم و ضرورى كه در « علم الحديث » مطرح است ، دارا بودن روحيّه و ذوق « فقه الحديث » است كه با كار مستمر روى احاديث بدست مىآيد كه اين معنى در آثار و كلمات بزرگان به چشم مىخورد .\r\nحضرت آقا نيز بخاطر انس فراوان با روايات و همچنين دقّت نظر و روح الهى و چشم بصيرتى كه داشتند ، در تجزيه و تحليل روايات و استفاده دقيق و گسترده از آنها بسيار موفّق بوده و خود نيز بر اين امر تأكيد مىنمودند .\r\nدر بحث ولايت فقيه پس از استدلال به رواياتى براى اثبات ولايت فقيه كه ايشان به عنوان اوّلين نفر به آنها تمسّك نموده‌اند ؛ ضمن تأسّف از كم كارى كه در اين زمينه شده ، در بيانى كلّى ميفرمايند :\r\n« . . . . . ما ذخائر بسيار زيادى در بين همين روايات داريم كه بايد در آنها بحث بشود ، و زياد هم هست . و هر چه بيشتر بگرديم بيشتر پيدا مىشود . مثلًا از جمله ادلّه‌اى كه در همين چند روز ذكر شد و تا به حال نديدم كسى در ولايت فقيه به آنها استدلال كند يكى روايت كميل است . . . و ديگر روايت « مَا وَلَّتْ أُمَّةٌ أَمْرَهَا رَجُلًا قَطُّ وَ فِيهِمْ مَنْ هُوَ أَعْلَمُ مِنْهُ إلَّا لَمْ يَزَلْ أَمْرُهُمْ يَذْهَبُ سَفَالًا حَتَّى يَرْجِعُوا\r\n\r\n\r\n","description":"","footnote":"\r\n( 1 ) تنها اثر مستقلّ ايشان كتاب شريف « لمعات الحسين » عليه السّلام است كه در برگيرنده برخى از كلمات و مواعظ و خطب حضرت سيّد الشّهداء عليه السّلام با ترجمه و ذكر مدارك از كتب معتبر مىباشد و در ترسيم چهره حقيقى نهضت حسينى و اهداف والاى آن و اثبات علم امام عليه السّلام به شهادت ، حاوى نكات ارزشمندى است .\r\n","page_name":" 485 ","page_number":485},
  {"content":"\r\n\r\nإلَى مَا تَرَكُوا » مىباشد كه هفت سند براى آن ذكر شد . . . ديگر نامه أمير المؤمنين عليه السّلام است به مالك اشتر كه ميفرمايد : « وَ اخْتَرْ لِلْحُكْمِ بَيْنَ النَّاسِ أَفْضَلَ رَعِيَّتِكَ فِى نَفْسِكَ » كه از آن استفاده أعلميّت فقيه براى ولايت شد ، و . . . « 1 » »\r\n\r\nنكته مهمّ\r\nآنچه در برخورد با احاديث و سيره عملى پيامبر و ائمّه عليهم الصّلوة و السّلام از اهمّيّت فوق العاده‌اى برخوردار است دو مطلب مىباشد ؛ اوّل دقّت و هوشيارى و تتبّع وسيع براى بدست آوردن متون صحيح و متقن و گرفتار نشدن در منقولاتى كه پايه و اساس محكمى ندارد ، و دوّم با ذهن صاف و خالى به محضر روايات رفتن و بهره بردن . چرا كه اگر انسان به هر علّتى با پيش داوريها و باورهاى ذهنى خود با روايات و منش عملى اهل بيت عليهم السّلام مواجه شود بطور طبيعى هر كدام كه هماهنگ با اندوخته‌هاى قبلى اوست مىپذيرد و بقيّه را ناديده مىگيرد و يا توجيه مىكند و يا از كنار آنها ساكت عبور مىكند ؛ و در برخورد با آنچه مطابق اندوخته‌هاى پيشين اوست ولى پايه صحيح ندارد با اغماض و تسامح ميگذرد .\r\nحضرت آقا رضوان الله تعالى عليه در برخورد با سنّت چه در محور سخنان و چه در مدار سيره عملى آنان بر اين دو اصل تأكيد داشته و هر مطلبى را گرچه به ظاهر جالب مىنمود نمىپذيرفتند ، بلكه با تلاشى گسترده و تحقيقى جامع مستند بودن آن را مدّ نظر داشته و خالى الذّهن عمل كرده و بر حق پافشارى مىنمودند چه در ناحيه اثبات و چه در طرف ردّ . در اثباتِ آنچه صحيح است و دفاع از آن ، و ردّ آنچه ناتمام و نارواست و بيان حق و مرزبندى بين مسائل كاملًا پىگير و مجدّ بوده ، و حق و كشف حقيقت را فداى هيچ چيز نمىكردند\r\n\r\n\r\n","description":"","footnote":"\r\n( 1 ) « ولايت فقيه در حكومت اسلام » ج 2 ، ص 232\r\n","page_name":" 486 ","page_number":486},
  {"content":"\r\n\r\nكه در اين راستا به نمونه‌هاى فراوانى در آثارشان برخورد مىكنيم كه به مواردى اشاره مىكنيم .\r\n\r\nردّ بر « الأخبار الدّخيلة » :\r\nعالم معاصر محدّث شوشترى در كتاب « الأخبار الدّخيله » خود بر دعائى كه از ناحيه مقدّسه بقيّة الله الأعظم أرواحنا فداه به صورت توقيع ، جزء اعمال روزانه ماه رجب وارد شده و اوّل آن چنين است : « اللَهُمَّ إنِّى أَسْأَلُكَ بِمَعَانِى جَمِيعِ مَا يَدْعُوكَ بِهِ وُلَاةُ أَمْرِكَ . . . » هفت اشكال وارد مىكند كه غير از اشكال سندى در نظر ابتدائى اشكالاتى محكم و غير قابل دفاع است . ولى آقا پس از بحث پيرامون سند اين دعاى شريف ، به ردّ اشكالات مىپردازند و با منطقى متين و برهانى با استفاده از آيات و روايات مربوطه همه هفت اشكال را به خوبى جواب مىگويند كه قابل دقّت و مطالعه است . « 1 »\r\n\r\nانكار جزيره خضراء :\r\nبا اينكه گروهى بر اساس انگيزه‌هاى مختلف در صدد اثبات وجود جزيره خضراء ، و اينكه محلّ زندگى امام زمان أرواحنا فداه است بر آمده‌اند ، و أحيانا در اين باره كتاب نوشته و به برخى روايات تاريخى استدلال نموده‌اند و آن را بر جزيره برمودا تطبيق و درباره آن قلمفرسائى كرده‌اند ؛ حضرت آقا قدّس سرّه به نقل و نقد آن پرداخته و پس از بررسى سند و اثبات بىمدرك بودن اين مطلب به تحليل تاريخى آن مىپردازند كه : جزيره خضرائى در روزگارانى ، جايگاه مهدى خليفه فاطميّين در غرب اندلس بوده و بعد كلمه قائم به آن افزوده شده و محلّ مهدى قائم معرّفى گشته و . . . و آنگاه به نقد بعض مطالب غير صحيح در آن\r\n\r\n\r\n","description":"","footnote":"\r\n( 1 ) در پايان « الله شناسى » جلد دوّم ، اين ردّيّه با عنوان « رساله الحاقيّه » چاپ شده است .\r\n","page_name":" 487 ","page_number":487},
  {"content":"\r\n\r\nماجرا مىپردازند كه : به چه جهت بايد هر كشتى و هواپيمائى كه به آنجا نزديك مىشود از بين رفته و نابود شود ؟ « 1 »\r\n\r\nانكار انتساب تتمّه دعاى عرفه به حضرت امام حسين عليه السّلام\r\nتتمّه دعاى عرفه :\r\nمرحوم حاج شيخ عبّاس قمّى رحمة الله عليه در « مفاتيح الجنان » پس از نقل دعاى عرفه امام حسين عليه السّلام مىگويد : . . . سيّد بن طاووس در « إقبال » بعد از يَا رَبِّ يَا رَبِّ يَا رَبِّ ، اين زيادتى را نقل كرده فرموده : إلهى أنا الفَقيرُ فى غِناىَ ، فَكيفَ لا أكونُ فقيرًا فى فَقْرى - تا پايان كه با جمله إنّكَ عَلى كُلِّ شَىءٍ قَديرٌ وَ الحَمدُ لِلّهِ وَحدَهُ ، به آخر مىرسد و حاوى كلماتى زيبا و مناجاتى دلنشين و معارفى عالى است . و بزرگان از قديم الأيّام در برخى مباحث عرفانى بدان استدلال مىنموده‌اند و حضرت آقا نيز در بعضى از آثارشان به فقراتى از آن استشهاد نموده‌اند .\r\nحضرت آقا در يك بررسى « 2 » نشان مىدهند كه اين كلمات الحاقى گزيده‌اى از مناجاتى است كه شيخ تاج الدّين أبى الفضل أحمد بن محمّد بن عبد الكريم معروف به ابن عطاء الله اسكندرى شاذلى مالكى متوفّى در قاهره سنه 709 ابداع كرده - كه در مجموعه « الحِكَم العَطآئيّة » او به طبع رسيده - و بعدا توسّط شخص ديگرى در « إقبال » سيّد پس از دعاى عرفه امام حسين عليه السّلام قرار داده شده است ؛ و در نسخه‌هاى قديمى « إقبال » وجود ندارد . و مرحوم مجلسى پس از نقل دعاى عرفه به نبودن اين زيادى در نسخه قديمى « إقبال » تصريح كرده است . . . و سپس تأكيد مىكنند كه مرحوم حاج شيخ عبّاس قمّى بايد در « مفاتيح » تصريح مىكرد كه اين زيادى در بعضى از نسخ « إقبال » كه\r\n\r\n\r\n","description":"","footnote":"\r\n( 1 ) « امام شناسى » ، ج 18 ، ص 298\r\n( 2 ) « الله شناسى » ج 1 ، ص 267 تا ص 273\r\n","page_name":" 488 ","page_number":488},
  {"content":"\r\n\r\nقديمى هم نيست وجود دارد . و آنگاه در كمال حرّيّت و انصاف ميفرمايند :\r\n« حاصل سخن آنكه اين دعا ، دعاى بسيار خوب و با مضمون رشيق و عالى است و خواندن آن در هر وقت مساعدى كه حال اقتضاء كند - نه با تكلّف - مغتنم و مفيد مىباشد . امّا إسناد آن به حضرت سيّد الشّهداء عليه السّلام جائز نيست وَ الحمدُ للّهِ أوّلًا وَ ءاخِرًا وَ ظاهِرًا وَ باطِنًا . »\r\n\r\nجريان ازدواج حضرت امّ كلثوم\r\nاز جمله موارد ديگرى كه حضرت آقا - در كتاب شريف امام شناسى جلد پانزدهم - به آن مىپردازند جريان ازدواج حضرت امّ كلثوم است كه در بسيارى از كتب تاريخى مطرح نشده و در برخى از تعابير اهل تسنّن نيز متعصّبانه بعنوان حقّانيّت خلفاء مطرح گرديده است و در روايات ما از آن بعنوان « ناموس غصب شده » تعبير شده است ؛ إنَّ ذَلِكَ فَرْجٌ غُصِبْنَاهُ . « 1 »\r\nدر حالى كه جريان اين ازدواج اگر با مقدّمات تاريخى آن ذكر شود سندى است كه صدها درجه مظلوميّت امير المؤمنين عليه السّلام و اهل بيت را بهتر ظاهر مىكند .\r\nحضرت آقا ضمن مطرح كردن آن به اصل قضيّه و تجزيه و تحليل آن و جواب از شبهات وارده پرداخته « 2 » ، و به كتمان تاريخ از سوى برخى مورّخان\r\n\r\n\r\n","description":"","footnote":"\r\n( 1 ) « فروع كافى » ج 5 ، ص 346\r\n( 2 ) ازدواج عمر با امّ كلثوم عليها و على والدَيها السّلام به لحاظ تاريخى و شبهاتى كه ثبوتا و اثباتا در اطراف آن هست همواره در بين علماء مورد بحث و بررسى بوده است ، گروهى از بزرگان كه شيخ صدوق در رأس آنهاست منكر آنند و گروهى ديگر از أعاظم همچون شيخ كلينى در كتاب شريف « كافى » و ديگران آن را تلقّى به قبول كرده و بعضا به اشكالات مختلفى كه پيرامون اين واقعه وجود دارد پرداخته و جوابهاى روشن و شفّافى را ارائه داده‌اند ، حضرت علّامه رضوان الله عليه نيز در اين بحث بطور مستوفى تمامى جوانب قضيّه را بررسى نموده و به همه شبهات آن پاسخ كافى و شافى داده‌اند . آنچه در اينجا بيشتر مورد عنايت است تبيين روش متين و معتدل و به دور از افراط و تفريط حضرت آقا در برخورد با تاريخ و روايات است .\r\n","page_name":" 489 ","page_number":489},
  {"content":"\r\n\r\nانتقاد مىكنند و بر لزوم نشر حقائق و تجزيه و تحليل آنها و بيان مظلوميّت‌هاى وارده بر اهل بيت عليهم السّلام پافشارى مىنمايند . « 1 »\r\nو نيز جريان حمله مسلم بن عقبة است كه به امر يزيد لعنة الله عليه با لشكرى جرّار به مدينه هجوم برد و به قتل و غارت و اباحه دماء و نفوس و فروج و اموال مردم به مدّت سه روز پرداخت و به جناياتى دست زد كه خامه ياراى نوشتنش را ندارد .\r\n\r\nعملكرد حضرت امام سجّاد عليه السّلام در جريان حمله مسلم بن عقبه به مدينه\r\nحضرت آقا ضمن بيان حكايتى درباره مذاكره مرحوم ثقة المحدّثين حاج شيخ عبّاس قمّى و مرحوم آية الله حاج سيّد محسن امين جبل عاملى رحمة الله عليهما در اين مورد ، به تحليل عملكرد حضرت سجّاد عليه السّلام و نحوه برخورد آن حضرت با يزيد مىپردازند و با بياناتى قويم و استوار كه حاكى از عمق معرفت ايشان نسبت به حقيقت امامت و ولايت است تببين مىنمايند كه فعل امام عليه السّلام عين حقّ است ، و در كمال صحّت و راستى و درستى مىباشد چه ما مصلحت آن را بفهميم و چه نفهميم « 2 » ؛ و از همين روست كه بر لزوم\r\n\r\n\r\n","description":"","footnote":"\r\n( 1 ) « امام شناسى » ج 15 ، ص 296 تا ص 306\r\n( 2 ) با دقّت در فرمايشات حضرت علّامه رضوان الله عليه بدست مىآيد كه برخورد به ظاهر مسالمت‌آميز حضرت سجّاد سلام الله عليه با يزيد و عامل او در واقعه حرّه كه بزرگان از محدّثين شيعه همچون شيخ كلينى در « كافى » ( ج 8 ، ص 234 ) و علّامه مجلسى در « بحار » ( ج 46 ، ص 138 ) آن را نقل نموده‌اند چه در جنبه ظاهرى و چه به لحاظ باطنى عين صواب و مصلحت و عين حقّ و حقيقت است ، چرا كه آن حضرت به اين وسيله جان خويش را كه جان همه عوالم است و نيز جان بنى هاشم را حفظ فرموده و آتش فتنه را به طريق تقيّه كه از ضروريّات دين است خاموش ساخته‌اند ؛ شارع مقدّس حكم تقيّه را براى چنين شرائطى جعل فرموده تا انسان خون خود و خاندان و جمع ديگرى را بدون نتيجه هدر ندهد ، پيشوايان و مقتدايان ما نيز در طول تاريخ از اين حكم حياتبخش الهى استفاده مىفرمودند تا همواره بساط ظلم ستيزى و مبارزه با شرك و الحاد و پايگاه هدايت و تربيت الهى برقرار باشد ؛ بنابر اين گرچه امامان شيعه در بعضى شرائط دست از مبارزه ظاهرى برداشته‌اند امّا اين خود پوششى براى مقابله و مبارزه پنهان بوده است ؛ دليل روشن و آشكار بر صحّت اين تحليل ، شهادت آنان بدست ظلمه و طواغيت زمان خودشان است . به لحاظ باطنى نيز بايد دانست از آنجا كه امام معصوم عليه السّلام از مراحل نفسانيّه به تمام معنى الكلمه عبور نموده و نفس شريفش متحقّق به حق گرديده و « ولىّ خدا » بقول مطلق گشته است بنابر اين جميع اعمال و افعال او بدون استثناء فعل خدا و عين حقّ است ؛ حضرت آقا بر اين معنى تأكيد دارند كه حقّ همان فعل امام معصوم است نه آنكه حقّ چيزى است و فعل امام بر آن منطبق مىشود ، خير ، فعل او خود عين حقّ بوده و نفس كار او خود مصلحت و مصلحت ساز است . آرى اين افقى عالى از معرفت امام و رمزى از رموز عالم توحيد است .\r\n","page_name":" 490 ","page_number":490},
  {"content":"\r\n\r\nحفظ و بيان واقعيّات تاريخى بى كم و كاست و بدون مصلحت انديشى تأكيد دارند . « 1 »\r\n\r\n\r\n","description":"","footnote":"\r\n( 1 ) « امام شناسى » ج 15 ، ص 293 تا ص 296\r\n","page_name":" 491 ","page_number":491},
  {"content":"\r\n . \r\n","description":"","footnote":"","page_name":" 492 ","page_number":492},
  {"content":"\r\n\r\n\r\nفصل نهم : گوشه‌هائى از بُعد عملى\r\n\r\n","description":"","footnote":"","page_name":" 493 ","page_number":493},
  {"content":"\r\n . \r\n","description":"","footnote":"","page_name":" 494 ","page_number":494},
  {"content":"\r\n\r\nموفّقيّت انسان در تمامى محورهاى زندگى به دو اصل اساسى علم و عمل وابسته است كه اهل حكمت از آن به عقل نظرى و عقل عملى تعبير مىكنند . علم ، ارتباط معرفتى انسان را به محور مورد نظر برقرار مىسازد ، و عمل نقاط ضعف را روشن و زمينه را براى بر طرف كردن آنها در مراحل بعدى آماده مىنمايد تا پيمودن درجات رشد و كمال در آن محور به آسانى مقدور گشته و وصول به نهايت مقصود بدست آيد .\r\nاز اين رو در اديان الهى مرتّبا بر علم و عمل صالح تأكيد شده است ، و در آيات قرآنى و روايات پيامبر و اهل بيت عصمت و طهارت صلوات الله عليهم أجمعين در سطحى وسيع بر آن پافشارى گرديده است .\r\nالبتّه پيوستگى علم و عمل و ارتباط محكمى كه ميان آن دو برقرار است ، فقط در آغاز حركت نمىباشد ؛ بلكه در استمرار نيز رشد علمى موجب بهبود عمل ، و تكرار و مداومت بر عمل موجب باز شدن افقهاى جديد معرفتى ميگردد . و بر اين حقيقت آيات و روايات دلالت دارند . امام صادق عليه السّلام تصريح ميفرمايند كه : وَ اطْلُبِ الْعِلْمَ بِاسْتِعْمَالِهِ « 1 » « علم را با به كار بستن آن طلب\r\n\r\n\r\n","description":"","footnote":"\r\n( 1 ) « روح مجرّد » ص 181 ، از « بحار الأنوار » ج 1 ، ص 224 تا ص 226 ؛ حديث عنوان بَصرى .\r\n","page_name":" 495 ","page_number":495},
  {"content":"\r\n\r\nنما » . يعنى آموخته‌ها وقتى به كار گرفته شوند ، اين خود موجب رشد معرفتى آدمى در همان زمينه ميگردد .\r\n\r\nعابد زاهد و عارف عاشق\r\nالبتّه عمل به دستورات الهى و پرهيز از محرّمات در انسانها با انگيزه‌هاى مختلفى شكل مىگيرد كه در روايات اهل بيت عليهم السّلام بدان اشاره گرديده و قطعا درجات متفاوتى را هم در پى خواهد داشت . برخى از انسانها از ترس آتش دوزخ و براى نجات از آن به علم و عمل روى آورده و مطيع دستورات الهى شده‌اند . اين گونه عبادت و اطاعت همچون فرمانبرى بردگان شمرده شده است .\r\nدسته دوّم كسانى هستند كه با آرزوى رسيدن به نعمتهاى الهى در بهشت و بهره‌مندى از حور و قصور و شير و شراب به جرگه علم و عمل پيوسته ، تحمّل مشقّت و رنج عبادت را براى دريافت منافع اخروى بجان خريده‌اند ؛ كه اينها هم چونان تجّار و بازرگانانى كه در پى داد و ستد و سود و بهره هستند معرّفى گشته‌اند .\r\nو طائفه سوّم آنانند كه از دو مرحله ترس از دوزخ و شوق وصال بهشت گذشته و به عشق بهشت آفرين رسيده‌اند ، و حلاوت امتثال أوامر و نواهى الهى را در جان خود احساس نموده و دل را فقط به حضرت دوست سپرده‌اند ، و از غير او گذشته و بر ما سوى خطّ بطلان كشيده‌اند . اينان در لسان روايات آزاد مردانى رهيده از تمامى قيد و بندها و خواهش‌ها و بت‌ها شمرده شده‌اند كه در افق والاى كمال الهى سير مىكنند . « 1 »\r\n\r\n\r\n","description":"","footnote":"\r\n( 1 ) متن روايت در كتاب شريف « امام شناسى » ج 5 ، ص 43 ، از « كافى » ج 2 ، ص 84 همراه با توضيحاتى آمده است : إنَّ الْعُبَّادَ ثَلَاثَةٌ : قَوْمٌ عَبَدُوا اللَهَ عَزَّ وَ جَلَّ خَوْفًا فَتِلْكَ عِبَادَةُ الْعَبِيدِ ، وَ قَوْمٌ عَبَدُوا اللَهَ تَبَارَكَ وَ تَعَالَى طَلَبَ الثَّوَابِ فَتِلْكَ عِبَادَةُ الأُجَرَآءِ ، وَ قَوْمٌ عَبَدُوا اللَهَ عَزَّ وَ جَلَّ حُبًّا لَهُ فَتِلْكَ عِبَادَةُ الْأحْرَارِ ؛ وَ هِىَ أَفْضَلُ الْعِبَادَةِ .\r\n","page_name":" 496 ","page_number":496},
  {"content":"\r\n\r\nاز آنچه گذشت روشن مىشود كه پوسته ظاهرى أعمال در انسانها ممكن است مساوى و برابر باشد ولى به لحاظ باطنى و انگيزه‌هاست كه ارزش أعمال برآورد مىشود ؛ چرا كه نيّت ، روح عمل است .\r\nفرق بين أعمال و رفتار عابدان زاهد و عارفان عاشق در همين نقطه اساسى است كه در عارفان عاشق ، اطاعت دستورات الهى نه براى كسب و بهره و سود ، كه از سر عشق و شور است ؛ و صد البتّه بهره‌هاى اساسى متعلّق به آنهاست .\r\n\r\nنكته اساسى\r\nاينك با توجّه به اينكه خطّ سير اين يادنامه تبيين گوشه‌هائى از زندگى پر ثمر و آموزنده حضرت علّامه آية الله قدّس الله نفسه الزّكيّة از بيان خودشان و برگرفته از آثارشان مىباشد ، و طبعا زبان و قلم ايشان از بيان آنچه به خود مربوط مىشده به شدّت پرهيز داشته است ، و تنها به مواردى كه درس‌آموزى و پيام خاصّى داشته و از أسرار مخفيّه خلوت عشق الهى و شور و اشتياق‌هاى بزم محبّت و محفل انس حضرت حق نبوده ، در سطحى عادى و آن هم سريع و گذرا اشاره‌اى دارند ؛ نمونه‌هائى را انتخاب و بيان مىكنيم .\r\n\r\n« توجّه به توحيد »\r\n\r\nرابطه توحيد و ولايت\r\nخدامدارى و توجّه به توحيد حق تعالى ، شعار اصلى همه انبياء عليهم السّلام بوده است :  أَنِ اعْبُدُوا اللَّهَ وَ اجْتَنِبُوا الطَّاغُوتَ  « 1 » ، و دعوت رسمى رسول خدا صلّى الله عليه و آله و سلّم كه آن را پايه اساسى فلاح و رستگارى مىشمردند نيز همين بوده : قُولُوا لَا إلَهَ إلَّا اللَهُ تُفْلِحُوا . « 2 »\r\n\r\n\r\n","description":"","footnote":"\r\n( 1 ) قسمتى از آيه 36 ، از سوره 16 : النّحل\r\n( 2 ) « بحار الأنوار » ج 18 ، ص 202\r\n","page_name":" 497 ","page_number":497},
  {"content":"\r\n\r\nلذا تمامى معارف و أحكام و آداب بايد در امتداد خطّ توحيد ملاحظه شود . نبوّت كه عالىترين اصل پس از توحيد است ، رابطه عبد با خدا را تصحيح و تضمين مىكند . اگر نبوّت مستقل شود يا نبى به صورت مستقل نگاه شود بت‌پرستى است و محكوم مىباشد .  ما كانَ لِبَشَرٍ أَنْ يُؤْتِيَهُ اللَّهُ الْكِتابَ وَ الْحُكْمَ وَ النُّبُوَّةَ ثُمَّ يَقُولَ لِلنَّاسِ كُونُوا عِباداً لِي مِنْ دُونِ اللَّهِ وَ لكِنْ كُونُوا رَبَّانِيِّينَ بِما كُنْتُمْ تُعَلِّمُونَ الْكِتابَ وَ بِما كُنْتُمْ تَدْرُسُونَ .  « 1 » « در توان و قدرت هيچ فرد انسان چنين حقّى نيست كه پس از آنكه خداوند به وى كتاب آسمانى و حكم و نبوّت را داده باشد ، به مردم بگويد : شما بندگان من باشيد نه بندگان خدا ! و ليكن براى وى اين حقّ هست كه به مردم بگويد : شما رجال الهى مربّى بشر بوده باشيد ، به سبب آنكه روش و منهاج شما بر آن بوده است كه كتاب الهى را تعليم مىنموده‌ايد و در خواندن و درس دادن آن مزاولت و ممارست داشته‌ايد » .\r\nانقطاع إلى الله و بريدن از ما سوى جز با توحيد مطلق بدست نمىآيد ؛ كه تمامى ائمّه هدى عليهم السّلام در پايان مناجات شعبانيّه چنين نغمه توحيدى را سروده و عرضه داشته‌اند :\r\nإلَهِى هَبْ لِى كَمَالَ الانْقِطَاعِ إلَيْكَ . . . إلَهِى وَ أَلْحِقْنِى بِنُورِ عِزِّكَ الأَبْهَجِ فَأَكُونَ لَكَ عَارِفًا وَ عَنْ سَوَاكَ مُنْحَرِفًا وَ مِنْكَ خَآئِفًا مُرَاقِبًا يَا ذَا الْجَلَالِ وَ الإكْرَامِ . « 2 » « بار خداوندا ! به من عنايت فرما كمال و نهايت انقطاع به سوى خودت را . . . بار خداوندا ! و مرا به بهجت انگيزترين نور مقام عزّتت ملحق گردان ، تا آنكه به تو عارف شوم و از ما سوايت منحرف گردم و پيوسته از تو در خوف و مراقبت باشم ، اى خداوند صاحب صفت جلال و صفت جمال\r\n\r\n\r\n","description":"","footnote":"\r\n( 1 ) » ! آيه 79 ، از سوره 3 : ءَال عمران\r\n( 2 ) « مفاتيح الجنان » أعمال ماه شعبان ، مناجات شعبانيّه\r\n","page_name":" 498 ","page_number":498},
  {"content":"\r\n\r\nتحقّق اين نگرش توحيدى در وجود آدمى و تجلّى و ظهور آن در تمامى انديشه و گفتار و كردار ، امرى است عظيم كه در منطق عرفا به آن كمال مىگويند و چنين انسانى را كامل مىشمرند .\r\nحضرت آقا بر اين توحيد مدارى و خدا محورى تأكيدى سنگين داشتند . و در مسائل حسّاس معرفتى كه ممكن بود براى عدّه‌اى رهزن شود ، بر توحيد و أصالت و تقدّم آن بر بقيّه محورها پافشارى داشتند . توجّه به رسول الله و فاطمه زهرا و ائمّه هدى عليهم السّلام و الصّلوة را در راستاى توجّه به توحيد و رسيدن به آن تبيين ميفرمودند ؛ و شيخيّه را كه نهايت سير انسان را معرفت پيامبر و امام شمرده و آدمى را عاجز از وصول به توحيد و معرفة الله ميدانند باطل معرّفى نموده ، ثمره انديشه و مكتبشان را تنزيهى كه به تعطيل معرفة الله مىانجامد ، ميدانستند .\r\nو از سوى ديگر از آنان كه ولايت را در برابر توحيد مىگذاشتند و بعضى را ولايتى ، و عرفا را بريده از ولايت و پيوسته به توحيد ميدانستند ، به شدّت انتقاد نموده ولايت را عين توحيد ، و توحيد را هدف اصلى مىشمردند . و از اينكه ولايت مدارى ، منفذى براى بريدن از اهل توحيد شود به شدّت هشدار مىدادند كه در لابلاى كلماتشان ديدنى است .\r\nدر تبيين حقيقت وحدت وجود كه عمق توحيد است تأكيد داشته و تصريح ميكردند كه به معنى حلول و اتحاد نيست ؛ چرا كه حلول و اتّحاد فرع تصوّر غير است ، يعنى غيرى هست و خدا با او متّحد شده يا در او حلول كرده ، امّا اگر غيرى نيست و فقط يك وجود اصيل و مستقل است ديگر حلول و اتّحاد معنى ندارد .\r\nدر بيان حقيقت و أصالت توحيد صحيح از زبان مرحوم حدّاد قدّس سرّه در ردّ كسانى كه بر طريقه حقّه ايشان اشكالاتى وارد ساخته بودند و بين مكتب\r\n\r\n","description":"","footnote":"","page_name":" 499 ","page_number":499},
  {"content":"\r\n\r\n« توحيدى » و مكتب « ولايتى » تقابل ايجاد ميكردند ، چنين نقل مىكنند :\r\n« مىفرمودند : ذكر ما هميشه از توحيد است . وحدت وجود مطلبى است عالى و راقى ؛ كسى قدرت ادراك آن را ندارد . يعنى « وجود مستقل و بالذّات در عالم يكى است و بقيّه وجودها وجود ظِلّى و تَبَعى و مجازى و وابسته و تعلّقى است » . من نگفتم : اين سگ خداست ، من گفتم : غير از خدا ( در عالم ) چيزى نيست . اين سگ خداست معنيش اين است كه اين وجود مقيّده و متعيّنه با اين تعيّن و حدّ خداست ! نعوذُ بالله مِن هذا الكَلام . امّا غير از خدا چيزى نيست معنيش آن است كه : وجود بالأصالة و حقيقة الوجود در جميع عوالم و ذات مستقلّه و قائمه بالذّات ، اوست تباركَ و تعالَى ؛ و بقيّه موجودات هستى ندارند و هست نما هستند . هستى آنها تعلّقى و ربطى و وجود آنها وجود ظلّى چون سايه شاخص است نسبت به نور آفتاب كه بدنبال شاخص مىچرخد و ميگردد .\r\nاين گفتار عين حقيقت است . وجود امامان وجود استقلالى نيستند . آنها هم آيتى از آيات الهيّه مىباشند ؛ غاية الأمر آيات كبراى آن ذات اقدس مىباشند . و اگر ما خود آنها را منشأ اثر بدانيم در دام تفويض گرفتار شده‌ايم .\r\nامّا در قضيّه ولايت ، ولايت را ما مىشناسيم نه اين گوسپندان كه نامى از آن بر زبان دارند . عزادارى واقعى را ما مىكنيم ، زيارت حقيقى را ما مىنمائيم . شناسائى و معرفت ائمّه عليهم السّلام وجدانا و شهودا و عقلًا و علما اختصاص به ما دارد نه اينها كه ولايت را جدا ميدانند . ولايت عين توحيد است و توحيد عين ولايت است .\r\nاشك ما بر أبا عبد الله الحسين عليه السّلام از درون قلب ما و از سويداى دل ما جارى است ، و با آن اشك مىخواهيم قالب تهى كنيم ، چرا كه آن اشك با نفس ما و روح ما بيرون مىريزد ؛ نه اين اشكهائى كه از خيال و پندار ايشان مىآيد ، و روزى هم همين‌ها سيّد الشّهدا را مىكشند ، آنگاه مىنشينند و اقامه\r\n\r\n","description":"","footnote":"","page_name":" 500 ","page_number":500},
  {"content":"\r\n\r\nعزا مىنمايند و در ماتمش سينه مىزنند . « 1 » »\r\nو در جاى ديگر باز از قول استادشان حضرت حدّاد چنين نقل مىكنند :\r\n« مىفرمودند : ما اين سنّ و سال كه نموديم و پير شده‌ايم « ولايتى » و « توحيدى » نشنيده بوديم ، و ولايت را در برابر توحيد تصوّر نمىنموديم . حالا اينها آمده‌اند و دو فرقه توحيديّه و ولايتيّه ساخته‌اند . عينا در يكى دو قرن پيش كه در همين كربلا ، « پشت سَريّه » ساختند در برابر « بالا سريّه » ؛ و شيخيّه كه متابعين أحسائى بوده‌اند خود را از مؤمنين جدا كردند و فرقه خاصّى شدند . و اينها هم آمده‌اند ولايت را از توحيد جدا نموده و خود را در برابر صفّ مؤمنين نهاده‌اند . اين خطر ، خطر عظيمى است كه انسان ولايت را از توحيد جدا بداند .\r\nهمانطور كه امروزه در كربلا از بقاياى شيخيّه جماعتى بدينگونه وجود دارند ، و در مشهد مقدّس هم عدّه‌اى شيخى مذهب مىباشند كه بدون ادّعاى شيخىگرى ، از مرام و عقيده آنها حمايت مىكنند . « 2 » »\r\n\r\nعشق حقيقى\r\nسراسر جهان هستى تجلّى عشق الهى است در جلوات مختلف و چهره‌هاى گوناگون\r\n : با صدهزار جلوه برون آمدى كه من * با صد هزار ديده تماشا كنم ترا \r\nكه در واقع تماشا هم كار خود اوست ، تعبير به صدهزار هم تنگناى زبان و ديدگاه آدمى است ، و گرنه جلوات حضرت حق تعالى نامتناهى است و تابع نامتناهى بودن خداوند مىباشد ؛ پس : با بىنهايت جلوه برون آمدى كه خود تماشاى جلوات خويشتن كنى . اين عشق به كمال مطلق در درون انسانها نيز در عمق جانشان نهاده شده و\r\n\r\n\r\n","description":"","footnote":"\r\n( 1 ) « روح مجرّد » ص 546 ، و ص 550\r\n( 2 ) همان مصدر\r\n","page_name":" 501 ","page_number":501},
  {"content":"\r\n\r\nاين همان فطرت الهى است كه قرآن ميفرمايد :  فِطْرَتَ اللَّهِ الَّتِي فَطَرَ النَّاسَ عَلَيْها  « 1 »  . \r\nو هوا و هوس‌هاى زمينى و خاكى است كه بر اين گنجينه فرو ريخته و آن را مدفون ساخته است . تلاش شيطانها ، براى محكم سازى اين پوشش و به فراموشى سپردن آن دفينه و گنجينه الهى است ؛ و سعى انبياء عليهم السّلام براى استخراج اين سرمايه عظيم و متذكّر ساختن انسانها :   إِنَّما أَنْتَ مُذَكِّرٌ لَسْتَ عَلَيْهِمْ بِمُصَيْطِرٍ   « 2 » و به تعبير مولى الموحدين أمير المؤمنين عليه السّلام فَبَعَثَ فِيهِمْ رُسُلَهُ وَ وَاتَرَ إلَيْهِمْ أَنْبِيَآءَهُ ، لِيَسْتَأْدُوهُمْ مِيثَاقَ فِطْرَتِهِ وَ يُذَكِّرُوهُمْ مَنْسِىَّ نِعْمَتِهِ . . . وَ يُثِيرُوا لَهُمْ دَفَآئِنَ الْعُقُولِ . « 3 » « پيامبرانش را در بين مردم برانگيخت و آنان را پى در پى بسوى آنان گسيل داشت تا پيمان فطرت خدائى را از آنان مطالبه نمايند ، و نعمتهاى به فراموشى سپرده شده را بيادشان آورند ، و گنجهاى در خاك دفن شده عقلها را برايشان استخراج نمايند . »\r\nپس مدار عشق واقعى عشق الهى است ، و هر جاى ديگر كه سخن از عشق است برقى از اين حقيقت درخشيده و عاشقى را به دام كشيده است .\r\nحضرت آقا خود در مورد عشق و عشق الهى بياناتى دارند كه اشاره مىكنيم .\r\n\r\nعشق متقابل خدا و خلق\r\nدر « الله شناسى » بحثى تحت عنوان « خداوند عاشق ما سوى و ما سوى عاشق اوست » در يكصد صفحه مىآورند كه حاوى حقائق فراوانى است . « 4 » در اوائل اين مبحث ميفرمايند :\r\n« اعاظم از حكماى اسلام به ثبوت رسانيده‌اند كه ميان حضرت ربّ العزّه\r\n\r\n\r\n","description":"","footnote":"\r\n( 1 ) قسمتى از آيه 30 ، از سوره 30 : الرّوم\r\n( 2 ) قسمتى از آيه 21 و آيه 22 ، از سوره 88 : الغاشية\r\n( 3 ) « نهج البلاغة » ص 43\r\n( 4 ) « الله شناسى » ج 1 ، مبحث پنجم تا هشتم ، ص 133 تا ص 233\r\n","page_name":" 502 ","page_number":502},
  {"content":"\r\n\r\nو ميان آفريدگانش يك نوع جذب و انجذابى وجود دارد كه از آن تعبير به عشق مىكنند .\r\nعشق خدا به مخلوقاتش آنها را بوجود آورده است و به هر يك از آنها طبق استعدادهاى مختلف و ماهيّات متفاوت لباس هستى و بقا پوشانيده و به صفات خود به هر كدام متناسب با خودشان متّصف نموده است . اين عشق است كه عالم را بر سرپا نموده است ، و اين حركت را از افلاك گرفته تا زمين نشينان و از ذرّه تا دُرّه ، موجود و به سوى او در تكاپو انداخته است .\r\nزندگى و حيات و عيش و حركت ما سوى الله هم بواسطه عشقى است كه خدا در فطرت و نهادشان گذاشته است ، و بنابراين هر موجودى از موجودات امكانيّه بر اساس و اصل عشق به معشوق خود حيات و روزگارشان را ادامه مىدهند . و داستان تجاذب ( جذب و انجذاب ) در بين تمام موجودات سِفلى و عوالم عِلوى برقرار مىباشد .\r\nاين تجاذب كه در هر موجودى به نحوه‌اى خاص وجود دارد موجب حركت به سوى مبدأ أعلى در مدارج و معارج متفاوت شده است كه مِن دونِ حجابٍ و مِن وَرآءِ حجاب همگى عاشق او و به سمت او به جنبش آمده و به سير و راه افتاده‌اند .\r\nغاية الأمر موجودات ضعيفه و ماهيات سِفليّه بواسطه محدوديّت وجودشان در ميان راه گرفتار قواى شديدتر از خود شده در همانجا فانى مىشوند و بطور الأقربُ فالأقرب هر موجود عالى غايت سير موجود و معلول دانى است تا برسد به ذات حق و صادر مطلق كه اوّلين موجود لا يتناهى و عظيم در عوالم است و در او فانى مىشود ، و تعاشق ميان حق سبحانه و تعالى و ميان او تحقّق مىپذيرد .\r\nدر اين كريمه شريفه (  يا أَيُّهَا الْإِنْسانُ إِنَّكَ كادِحٌ إِلى رَبِّكَ كَدْحاً فَمُلاقِيهِ  ) از\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nحركت انسان به سمت اين محبوب ذو الجمال و معشوق صاحب جلال كه مقصود نهائى و مقصد اصلى است به عنوان « كَدْح » تعبير گرديده شده است .\r\nيعنى انسان كه اشرف مخلوقات است استعدادا ، بايد خود را به فناى تام برساند فعليّةً . آنان كه رسانيدند كه رسانيدند و آنان كه استعداد خود را ضايع كرده و نتوانسته‌اند در حرم امن و امان وى استقرار يابند و از موانع و خطرات قرقگاه حريم وى عبور كنند نيز بالأخره در تجلّيات جلاليّه او در مواقف حساب ، وى را ديدار و ملاقات خواهند نمود و به معشوق و محبوب حقيقى خود از پس پرده هزار حجاب خواهند رسيد و خواهند فهميد كه اوست محبوب و معشوقشان ، غاية الأمر ايشان در عالم دنيّه دنيويّه شهوات با چشمان رمد آلوده خود او را نگريسته‌اند و اينك هم از پس پرده و حجاب به ملاقات خدا مىرسند . « 1 » »\r\nحضرت آقا سپس به رساله بو على سينا كه بر طريقه برهان مبحث عشق را مطرح كرده مىپردازند ، و پس از گزارشى از آن ، به بحث مفصّلى كه ملّا صدرا به صورتى روشن‌تر و شيرين‌تر مطرح نموده اشاره نموده و حقيقت عشق و جريان آن در سراسر عالم هستى و تجلّى عشق واقعى در تمامى جلوات محبّت در عالم هستى را بيان مىنمايند . « 2 »\r\n\r\nعشق به آموزگاران عشق\r\nآرى آنجا كه سخن از توحيد و تجلّيات عشق الهى است سخن و قلم آقا آنچنان عاشقانه و شيدائى مىشود كه ديدنى و درس گرفتنى است . نمونه‌هائى فراوان از آنچه گفته شد را در آثارى چون « الله شناسى » و « توحيد علمى و عينى » و مباحثات توحيديّه با علّامه طباطبائى در « مهر تابان » و مباحث توحيدى در « روح مجرّد » ميتوان مشاهده نمود ، كه فهرست آن نيز مفصّل خواهد شد چه\r\n\r\n\r\n","description":"","footnote":"\r\n( 1 ) « الله شناسى » ج 1 ، ص 134 تا ص 136 ، و ص 136 تا ص 145\r\n( 2 ) همان مصدر\r\n","page_name":" 504 ","page_number":504},
  {"content":"\r\n\r\nرسد به نقل موارد آن .\r\nاين شيفتگى ، در برخورد با عاشقان بزرگ هستى و عشق‌آموزان پاكباخته پروردگار : پيامبر اكرم و فاطمه زهرا و ائمّه عليهم آلاف التّحيّة و الصّلوة و السّلام كه وسائط آشنائى با عشق حقيقى و معشوق حقيقى هستند ، و همچنين در برخورد با اساتيد سلوكيشان كه برق اين عشق پاك را در جانشان مشتعل ساخته‌اند مخصوصا مرحوم حدّاد كه در تكميل اين سير عاشقانه و وصول به أعلى درجه كمال نقش حياتى دارند ؛ بسيار عالى بروز و ظهور پيدا مىكند .\r\n\r\n« توجّه تام و عشق به اهل بيت عليهم السّلام »\r\nحضرت آقا در طول زندگى پر بركت خود به اهل بيت عصمت و طهارت عليهم الصّلوة و السّلام بسيار توجّه داشتند و توجّه ميدادند ؛ هم در مقام كسب علوم و معارف الهيّه و هم در مقام خضوع و تذلّل در پيشگاه ملكوتى و اقتباس از انفاس پاك و مقدّسشان . تواضع و ادبى كه آقا در برابر رسول خدا و فاطمه زهرا و حضرات ائمّه معصومين صلواتُ الله و سلامُه و تحيّاتُه عليهم أجمعين در زمينه‌هاى مختلف بروز ميدادند جالب توجّه و قابل پيگيرى بود .\r\nعشق به ولايت اهل بيت عليهم السّلام و مخصوصا أمير المؤمنين عليه أفضلُ صلواتِ المُصلّين به‌گونه‌اى ملموس در تعابير دوره هجده جلدى « امام شناسى » متبلور است كه لازم به فهرست كردن آن نيست ؛ و در آثار ديگرشان نيز اين حقيقت را به روشنى مىيابيم .\r\nاز آن جمله در مكاتباتى كه با استادشان آية الله خوئى در قضيّه لزوم اتّحاد آفاق در رؤيت هلال دارند و بنام « رسالةٌ حولَ مسألةِ رُؤيةِ الهلال » منتشر شده است در كلّيّه نامه‌هائى كه به ايشان مىنويسند پس از بسم الله و درود بر پيامبر و آل و لعنت بر دشمنان ، ابتداءً به محضر مولاى متّقيان أميرمؤمنان\r\n\r\n","description":"","footnote":"","page_name":" 505 ","page_number":505},
  {"content":"\r\n\r\nسلام الله عليه عرض ادب مىكنند و اشعارى نغز و دلنشين كه نمايانگر ديد ايشان به مولا و عشق به اين كانون ولاى الهى است و حاكى از درد هجرى است كه در جان خود دارند ، مىآورند كه بسيار قابل دقّت است :\r\nمطلع نامه اوّل :\r\nالسّلامُ عَليكَ يا أميرَالمُؤمنينَ و إمامَ المُوحّدينَ و سَيّدَ الوَصيّينَ و قآئدَ الغُرِّ المُحَجَّلينَ و رحمةُ اللهِ و بركاتُه .\r\n و حياةِ أشواقى إلي * كَ و تُربَةِ الصَّبرِ الجَميلِ\r\nما استَحسَنَتْ عَينى سِوا * كَ و ما صَبَوتُ إلى خَليلِ\r\nأيا كعبةَ الحُسنِ الَّتى لِجَمالها * قلوبُ اولى الألْبابِ لَبَّتْ و حَجَّتِ\r\nبَريقَ الثَّنايا منكَ أهدَى لَنا سَنا * بُرَيقِ الثَّنايا فَهْوَ خَيرُ هَديَّةِ\r\nو أوحَى لِعَيْنى أنَّ قَلْبى مُجاوِرٌ * حِماك فَتاقَتْ لِلْجَمالِ و حَنَّتِ\r\nو لَولاكَ ما استَهْدَيْتُ بَرْقًا و لا شَجَتْ * فُؤادى فَأبْكَتْ إذ شَدَتْ وُرْقُ أيْكَةِ « 1 » » \r\nمطلع نامه دوّم : « السّلامُ عَليكَ يا أميرَالمُؤمنينَ أشهَدُ أنّكَ الصِّراطُ الواضِحُ و النَّجمُ اللآئِحُ و الإمامُ النّاصِحُ و الزِّنادُ القادِحُ و رحمةُ اللهِ و بَرَكاتُه .\r\n الصَّبرُ إلّا فى فِراقِك يَجمُلُ * و الصَّعبُ إلّا عن مَلالِك يَسهُلُ\r\nإن تَرْمِ قلبى تَصمِ نفسُك إنّه * لك مَوطنٌ تَأوى إليه و منزلُ\r\nو اللهِ لا أسلوك حتّى أنطوى * تحتَ التّراب و يَحتوينى الجَندلُ\r\nيا راكبًا تَهوى به شَدَنِيَّةٌ * حَرفٌ كما تَهوى حَصاةٌ مِن عَلُ\r\nهَوجآءَ تَقطَعُ جَوزَ تَيّارِ الفَلا * حتّى تَبوصَ على يَدَيها الأرجُلُ\r\nعُجْ بِالغَرىِّ على ضريحٍ حولَه * نادٍ لأملاك السّمآء و مَحفلُ \r\n\r\n\r\n","description":"","footnote":"\r\n( 1 ) « رسالةٌ حول مسألة رؤية الهِلال » ص 15 ؛ به نقل از « ديوان ابن فارض » افست طبع مطبعه ادبيّه ، ص 217 ؛ و نيز ص 53 و 54\r\n","page_name":" 506 ","page_number":506},
  {"content":"\r\n\r\n و قُلِ السّلامُ عليك يا مَولى الوَرى * نصًّا به نطَقَ الكتابُ المُنزَلُ\r\nو خِلافةً ما إن لها لو لم تكُن * مَنصوصةً عن جيدِ مَجدِك مَعدِلُ\r\nيا أيّها النّبأُ العظيمُ فمُهتدٍ * فى حُبّه و غُواةُ قومٍ جُهَّلُ\r\nيا وارثَ التّوراةِ و الإنجيل وال * قرءَانِ و الحِكَم الّتى لا تُعقَلُ\r\nلولاك ما خُلِقَ الزّمانُ و لا دَجى * غِبَّ ابتِلاجِ الفجرِ لَيلٌ أليَلُ\r\nإن كان دينُ محمّدٍ فيه الهُدى * حقّا فحبُّك بابهُ و المَدخلُ\r\nصلّى عليك اللهُ من مُتَسَربِلٍ * قُمُصًا بِهِنّ سِواكَ لا يَتَسَربَلُ « 1 » » \r\nمطلع نامه سوّم : « السّلامُ على ميزانِ الأعمالِ و مُقلِّبِ الأحوالِ و سَيفِ ذى الجلالِ و ساقى السَّلسَبيلِ الزُّلال أميرِالمُؤمنينَ و رحمةُ اللهِ و بركاتُه .\r\n أيُّها الرّاكبُ المُجِدُّ رُوَيدًا * بِقُلوبٍ تَقَلَّبَتْ مِن جَواها\r\nإن تَرآءَت أرضُ الغَريَّينِ فَاخضَعْ * و اخلَعِ النَّعلَ دونَ وادى طُواها\r\nو إذا شِمْتَ قُبّةَ العالَمَ الأع * لى و أنوارَ ربِّها تَغْشاها\r\nفَتواضَعْ فثَمَّ دارَةُ قُدسٍ * تَتَمَنَّى الأفلاكُ لَثْمَ ثَراها\r\nقُلْ له و الدُّموعُ سَفحَ عقيقٍ * و الحَشا تصطَلى بِنارِ غَضاها\r\nيا بنَ عمِّ النّبىِّ أنتَ يدُ الل * - ه الّتى عَمَّ كلَّ شىءٍ نَداها\r\nأنتَ قُرءَانُه القديم و أوصا * فُك ءَاياتُه الّتى أوحاها\r\nخَصَّك اللهُ فى مَثِرَ شتَّى * هىَ مِثلُ الأعدادِ لا تَناهى\r\nأنتَ بعدَ النّبىّ خَيرُ البَرايا * و السَّما خيرُ ما بِها قَمَراها\r\nلَكَ نفسٌ مِن مَعدِنِ اللُطفِ صيغَت * جَعَل اللهُ كلَّ نفسٍ فِداها\r\nيا أبا النَّيِّرَينِ أنتَ سمآءٌ * قد مَحَى كلَّ ظُلمةٍ نَيِّراها \r\n\r\n\r\n","description":"","footnote":"\r\n( 1 ) همان مصدر ، ص 89 ؛ به نقل از قصائد سبع علويّات ابن أبى الحديد ، در مجموعه‌اى مطبوع به طبع حجرى ، ص 160 تا ص 170\r\n","page_name":" 507 ","page_number":507},
  {"content":"\r\n\r\n لك ذاتٌ مِنَ الجَلالةِ تَحوى * عرشَ علمٍ عليه كانَ استِواها\r\nفجعلت الرَّشادَ فوقَ الثُّرَيّا * و مقامَ الضَّلال تحتَ ثَراها\r\nيا أخا المُصطفى لَدَىَّ ذُنوبٌ * هىَ عَينُ القَذَى و أنتَ جَلاها « 1 » » \r\nو اين ادب الهى در همه موارد مشابه جارى است ؛ بعنوان نمونه در نامه‌هائى كه به شام فرستاده‌اند ابتداءً به محضر حضرت زينب كبرى سلام الله عليها عرض سلام نموده ، و در نامه‌هائى كه به قم نوشته‌اند سلام به حضرت فاطمه معصومه سلام الله عليها را در مطلع نامه آورده‌اند . حضرت آقا خود در نقلى كه از ايشان است نسبت به ارادتمندانشان مىفرمودند : هر كس از ايشان به مشهد مقدّس مشرّف مىشود ، ابتدا غسل زيارت نمايد و به زيارت حضرت ثامن الحجج علىّ بن موسى الرّضا عليه السّلام مشرّف شود ؛ آنگاه اگر خواست به ديدن ما بيايد مانعى ندارد .\r\nيكى از نكاتى كه حضرت آقا بر آن تأكيد ميفرمودند اين بود كه بهيچوجه نبايد انسان بزرگان و معاريف و عرفاء بالله را هر چند به مقام كمال هم رسيده باشند در عرض اهل بيت عصمت و طهارت صلوات الله و سلامه عليهم أجمعين قرار دهد ؛ چنانچه رسول خدا صلّى الله عليه و آله و سلّم ميفرمايند : نَحْنُ أَهْلُ بَيْتٍ لَا يُقَاسُ بِنَا أَحَدٌ . « 2 » « ما اهل بيتى هستيم كه هيچ كس با ما قابل قياس نيست » . و نيز حضرت مولى الموالى أمير المؤمنين سلام الله عليه ضمن خطبه‌اى كه در مقامات آل محمّد عليهم السّلام ايراد كرده‌اند ميفرمايند : لَا يُقَاسُ بِآلِ مُحَمَّدٍ صَلَّى اللَهُ عَلَيْهِ وَ ءَالِهِ وَ سَلَّمَ مِنْ هَذِهِ الْامَّةِ أَحَدٌ . « 3 » « هيچ\r\n\r\n\r\n","description":"","footnote":"\r\n( 1 ) « رسالةٌ حول مسألة رؤية الهلال » ص 128 ؛ به نقل از قصيده هائيّه شيخ كاظم ازرى ، در مجموعه‌اى مطبوع به طبع حجرى ، ص 156 تا ص 159\r\n( 2 ) « امام شناسى » ج 2 ، ص 183 از « ذخآئر العقبى » ص 17\r\n( 3 ) همان مصدر ، ص 158 از « نهج البلاغة » ج 1 ، ص 29\r\n","page_name":" 508 ","page_number":508},
  {"content":"\r\n\r\nفردى در اين امّت قابل مقايسه و برابرى با آل محمّد عليهم السّلام نخواهد بود . »\r\nدر زيارت جامعه كبيره نيز مىخوانيم : طَأْطَأَ كُلُّ شَرِيفٍ لِشَرَفِكُمْ . . . « هر شريفى در برابر شرافت شما سر فرود آورده است . »\r\nحضرت آقا خود تصريح ميفرمايند :\r\n« در هر زمان و هر مكان افرادى مىتوانند خود را بدين مقام ( مقام ولايت ) برسانند . منتهى اوّلًا بايد بواسطه متابعت و پيروى از امام معصوم باشد و الّا نخواهند رسيد ، و ثانيا عنوان امامت و پيشوائى براى اين ذوات معصومين سلام الله عليهم تا أبد باقى است . زيرا آنان را خداوند پيشوا و رهبر نموده و لواى ارشاد را با مجاهدات عاليه ( اختيارا نه جبرا ) بديشان سپرده است . « 1 » »\r\nو حتّى كاملين از اولياء الله را قابل قياس با خاندان پاك اهل البيت نمىدانستند . در ضمن انتقادى كه از صاحب كتاب « فصل الخطاب » درباره جدا كردن علماء راسخين از عرفان دارند مىنويسند :\r\n« . . . كار را به جائى رسانديد كه « فصل الخطاب فى تحريف كتاب ربّ الأرباب » نوشته و سلمان فارسى را از حضرت أبا الفضل عليه صلوات الله الملك المنّان ، افضل و اعلى و صاحب مقامى والاتر شمرديد ! ! ! « 2 » »\r\n\r\nسفرهاى زيارتى\r\nعشق و شور حضرت آقا به اهل بيت عصمت و طهارت عليهم الصّلوة و السّلام از تعداد سفرهاى فراوانى كه به مشاهد مشرّفه به طور مستمر و ساليانه داشتند آن هم با توقّف‌هاى طولانى ، بدست مىآيد ؛ سفرهائى كه نه مثل برخى ، فقط براى عتبه بوسى و عرض ارادت ظاهرى و با اهداف جانبى سياحت و\r\n\r\n\r\n","description":"","footnote":"\r\n( 1 ) « روح مجرّد » ص 573\r\n( 2 ) « الله شناسى » ج 3 ، ص 337\r\n","page_name":" 509 ","page_number":509},
  {"content":"\r\n\r\nتفريح همراه باشد بلكه با توجّه به عظمت و جلالت آن ذوات مقدّسه و براى كسب فيوضات ظاهرى و باطنى از انفاس قدسيّه و الهيّه آن عرشيان خاك نشين صورت مىگرفته است ، آن هم در نهايت ادب و خاكسارى كه برخاسته از تعقّل و عشق است . اينك به يك نمونه اشاره مىكنيم :\r\n« اين حقير معمولًا قبل از اقامت در شهر مشهد مقدّس . . . معمولًا در تابستانها با تمام فرزندان و اهل‌بيت قريب يك ماه به مشهد مقدّس مشرّف مىشديم .\r\nدر تابستان سنه 1393 ( هجريّه قمريّه ) كه مشرّف بوديم و آية الله ميلانى و حضرت علّامه آية الله طباطبائى هر دو حيات داشتند ، و ما منزلى را در منتهى إليه بازارچه حاج آقاجان در كوچه حمّام برق اجاره كرده بوديم و معمولًا از صحن بزرگ هميشه به حرم مطهّر مشرّف مىشديم .\r\nيكروز كه در ساعت دو به ظهر مانده مشرّف به حرم شدم و حال بسيار خوبى داشتم و سپس براى نماز ظهر به مسجد گوهرشاد آمده و با چند نفر از رفقا بطور فرادى نماز ظهر را خواندم ، همين كه خواستم از در مسجد به طرف بازار كه متّصل به صحن بزرگ بود و يگانه راه ما بود خارج شوم ، درِ مسجد را كه متّصل به كفشدارى بود بوسيدم . و چون نماز ظهرِ جماعت‌ها در مسجد گوهرشاد به پايان رسيده و مردم مشغول خارج شدن بودند چنان ازدحام و جمعيّتى از مسجد بيرون مىآمد كه راه را تنگ كرده بود .\r\nدر آن وقت كه در را بوسيدم ناگاه صدائى به گوش من خورد كه شخصى به من مىگويد : آقا چوب كه بوسيدن ندارد !\r\nمن نفهميدم در اثر اين صدا به من چه حالى دست داد ، عينا مانند جرقّه‌اى كه بر دل بزند و انسان را بيهوش كند از خود بى خود شدم و گفتم : چرا بوسيدن ندارد ؟ چرا بوسيدن ندارد ؟ ! چوب حرم بوسيدن دارد ، چوب\r\n\r\n","description":"","footnote":"","page_name":" 510 ","page_number":510},
  {"content":"\r\n\r\nكفشدارى حرم بوسيدن دارد ، كفش زوّار حرم بوسيدن دارد ، خاك پاى زوّار حرم بوسيدن دارد . و اين گفتار را با فرياد بلند مىگفتم و ناگاه خودم را در ميان جمعيّت به زمين انداختم و گرد و غبار كفشها و خاك روى زمين را بر صورت مىماليدم و مىگفتم : ببين ! اينطور بوسيدن دارد . و پيوسته اين كار را ميكردم . و سپس برخاستم و سوى منزل روان شدم . آن مرد گوينده گفت : آقا من حرفى كه نزده‌ام ! من جسارتى كه نكرده‌ام !\r\nگفتم : چه مىخواستى بگوئى ؟ ! و چه ديگر مىخواستى بكنى ؟ ! اين چوب نيست ، اين چوب كفشدارى حرم است . اينجا بارگاه حضرت علىّ بن موسى الرّضاست ، اينجا مطاف فرشتگان است ، اينجا محلّ سجده حوريان و مقرّبان و پيامبران است ، اينجا عرش رحمن است ، اينجا چه و اينجا چه و اينجا چه است .\r\nگفت : آقا من مسلمانم ، من شيعه‌ام ، من اهل خمس و زكاتم ، امروز صبح وجوه شرعيّه خود را به حضرت آية الله ميلانى داده‌ام .\r\nگفتم : خمس سرت را بخورد ! امام محتاج به اين فضولات اموال شما نيست ! آنچه داديد براى خودتان مبارك باشد . امام از شما ادب مىخواهد . چرا مؤدّب نيستيد ؟ سوگند به خدا دست بر نميدارم تا با دست خودم در روز قيامت تو را به رو در آتش افكنم !\r\nدر اين حال يكى از دامادان ما ( شوهر خواهر ) به نام آقا سيّد محمود نور بخش جلو آمدند و گفتند : من اين مرد را مىشناسم ، از مؤمنان است ، و از ارادتمندان مرحوم والد شما بوده است .\r\nگفتم : هر كه مىخواهد باشد ، شيطان بواسطه ترك ادب به دوزخ افتاد !\r\nدر اين حال من مشغول حركت به سوى منزل بوده و در بازار روانه بودم و اين مرد هم دنبال ما افتاده بود و مىگفت : آقا مرا ببخشيد ! شما را به خدا مرا\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nببخشيد ! تا رسيديم به داخل صحن بزرگ ؛ من گفتم : من كه هستم كه ترا ببخشم ؟ من هيچ نيستم . شما جسارت به من نكرديد ، شما جسارت به امام رضا نموديد و اين قابل بخشش نيست .\r\nبزرگان از علماء ما : علّامه‌ها ، شيخ طوسىها ، خواجه نصيرها ، شيخ مفيدها ، ملّا صدراها همگى آستان بوس اين درگاهند و شرفشان در اين است كه سر بر اين آستان نهاده‌اند ، و شما مىگوئيد چوب كه بوسيدن ندارد !\r\nگفت : غلط كردم ، توبه كردم ، ديگر چنين غلطى نمىكنم !\r\nگفتم : من هم از تو در دل خودم به قدر ذرّه‌اى كدورت ندارم ! اگر توبه واقعى كرده‌اى درهاى آسمان به روى تو باز است . و در اين حال مردم در صحن بزرگ از هر سو به جانب ما روان شده بودند و من به منزل آمدم .\r\nاين حقير عصر آن روز كه به محضر استاد گرامى مرحوم فقيد آية الله طباطبائى رضوان الله عليه مشرّف شدم به مناسبتِ بعضى از بارقه‌ها كه بر دل مىخورد و انسان را بىخانمان مىكند و از جمله اين شعر حافظ\r\n : برقى از منزل ليلى بدرخشيد سحر * وه كه با خرمن مجنونِ دل افكار چه كرد \r\nمذاكراتى بود و ايشان بياناتى بس نفيس ايراد كردند . حقير بالمناسبه به خاطرم جريان واقعه امروز آمد و براى آن حضرت بيان كردم و عرض كردم : آيا اين هم از همان بارقه‌ها است ؟ ! ايشان سكوت طويلى كردند ، و سر به زير انداخته و متفكّر بودند ، و چيزى نگفتند .\r\nرسم مرحوم آية الله ميلانى اين بود كه روزها يكساعت به غروب به بيرونى آمده و مىنشستند و حضرت علّامه آية الله طباطبائى هم در آن ساعت به منزل ايشان رفته و پس از ملاقات و ديدار ، نزديك غروب به حرم مطهّر\r\n\r\n","description":"","footnote":"","page_name":" 512 ","page_number":512},
  {"content":"\r\n\r\nمشرّف مىشدند و يا به نماز جماعت ايشان حاضر مىشدند و چون يك طلبه معمولى در آخر صفوف مىنشستند .\r\nتقريبا دو سه روز از موضوع نقل ما داستان خود را براى حضرت استاد گذشته بود كه روزى در مشهد به يكى از دوستان سابق خود به نام آقاى شيخ حسن منفرد شاه عبد العظيمى برخورد كردم و ايشان گفتند : ديروز در منزل آية الله ميلانى رفتم و علّامه طباطبائى داستانى را از يكى از علماى طهران كه در مسجد گوهرشاد هنگام خروج و بوسيدن درِ كفشدارى مسجد اتّفاق افتاده بود مفصّلًا بيان مىكردند و از اوّل قضيّه تا آخر داستان همينطور اشك مىريختند . و سپس با بشاشت و خرسندى اظهار نمودند كه : الحمد للّه فعلًا در ميان روحانيّون افرادى هستند كه اينطور علاقمند به شعائر دينى و عرض ادب به ساحت قدس ائمّه اطهار باشند . و اسمى از آن روحانى نياوردند ، و ليكن از قرائن من اينطور استنباط كردم كه شما بوده باشيد ، آيا اينطور نيست ؟ !\r\nمن گفتم : بلى اين قضيّه راجع به من است . و آنگاه دانستم كه سكوت و تفكّر علّامه علامت رضا و امضاى كردار من بوده است كه شرح جريان را توأما با گريه بيان ميفرموده‌اند . رحمةُ الله عليه رحمةً واسعةً . « 1 » »\r\n\r\nتشكيل مجالس اعياد و وفيات\r\nعرض ادب و ارادت به پيشگاه اهل بيت عصمت و طهارت عليهم السّلام جلوات ديگرى نيز در زندگى حضرت آقا أعلى الله مقامه داشت كه از آن جمله است تشكيل جلسات جشن در عيد ميلاد پيامبر ، حضرت فاطمه زهرا ، و أئمّه صلوات الله عليهم أجمعين و همچنين مبعث و عيد غدير و همچنين جلسات عزا و سوگوارى در روزهاى شهادت آن بزرگواران كه در حسينيه منزل خويش\r\n\r\n\r\n","description":"","footnote":"\r\n( 1 ) « مهر تابان » تعليقه ص 95 تا ص 98\r\n","page_name":" 513 ","page_number":513},
  {"content":"\r\n\r\nاز آغاز طلوع آفتاب برقرار نموده و از واردين اعم از آقايان و بانوان با صبحانه پذيرائى ميفرمودند .\r\nصبحانه‌اى به دور از زرق و برق ، ساده و مصفّا . يعنى نان و پنير و چاى كه با نظم و ترتيب خاصّى در برابر حاضران قرار ميگرفت ، و همزمان با شروع مجلس هم پايان مىيافت .\r\nبعلاوه در روزهاى عيد بعد از مجلس به همراه چاى نُقل معطّر بيدمشك توزيع مىشد كه در روز عيد غدير و نيمه شعبان آن را به ضميمه عيدى ، به دست مبارك خود عطا مىنمودند .\r\nو در اعياد ، منبرى و مدّاح مجلس به امر ايشان مديحه سرائى و ارجوزه خوانى ، و در عزاى اهل بيت عليهم السّلام مراسم سوگوارى و سينه زنى داشته ؛ و تا آخر عمر بر اين سنن پاى بند بودند . و خود قبل از شروع محفل در پائين‌ترين نقطه مجلس كنار درب ورودى مىنشستند .\r\nطعم خوش آن محافل و خاطره به ياد ماندنى آن جلسات كه سراسر نور و عشق بود و در هواى لطيف صبحگاهى و متّصل به شب زنده‌دارى مردان خدا و زنان مؤمنه برگزار مىشد و از جام لبريز ولاى اهل بيت عليهم السّلام در ساغر جان حاضران مىريخت و آدمى را سرمست مىساخت و به تناسب احوال و قابليّت‌ها آثارش تا مدّتها باقى بود ، هنوز در عمق جان محرمان آن محفل‌هاى انسْ زنده و پايدار است .\r\nاز بين الطّلوعين تردّد تك تك خانواده‌ها كه با عشقى الهى مسيرهاى منتهى به منزل ايشان را طى ميكردند ، پيوستن قطرات باران رحمت الهى به جويبارى را مانند بود كه نهايةً به دريا مىريزد و آرامش مىيابد .\r\nعقل و قلبشان از معارف الهيّه و شور و عشق لبريز گشته و به محيط خانه و اجتماع ، براى استمرار صحيح سير و سلوك إلى الله و در پناه قرآن و عترت\r\n\r\n","description":"","footnote":"","page_name":" 514 ","page_number":514},
  {"content":"\r\n\r\nباز مىگردند .\r\n\r\nتعظيم عيد غدير\r\nعيد غدير به فرموده رسول خدا صلّى الله عليه و آله بزرگترين عيد امّت است : يَوْمُ غَدِيرِ خُمٍّ أَفْضَلُ أَعْيَادِ أُمَّتِى . « 1 » عيد امامت و ولايت ، عيد استمرار رهبرى الهى ، عيد رهائى از شيطانها و شيطنت ها ، عيد بزرگ بت شكنى ، عيد تكميل دين و اتمام نعمت و رضايت پروردگار از اسلام كه قرآن فرمود :  الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي وَ رَضِيتُ لَكُمُ الْإِسْلامَ دِيناً  . « 2 » عيد والاى الهى كه در همه اديان ارزشمند شمرده شده ، و در روايات بر آن تأكيد گشته ، و از عيد قربان و فطر برتر و بزرگتر معرّفى شده است .\r\nحضرت آقا بر اساس تعاليم قرآن و عترت ، بر تعظيم اين عيد الهى تأكيد داشته و سيره سلف صالح را بر گسترش شعائر در آن تبليغ مىنمودند ، كه به لطف الهى بيانات ايشان در كتاب ارزشمند « امام شناسى » جلد 9 در اين زمينه بطور كافى و شافى مطرح و منتشر گرديده است .\r\nايشان بر بى پايه بودن عيد نوروز و جائز نبودن إحياء آن ، و لزوم اجتناب از منطقه‌اى كردن أحكام نورانى اسلام با إحياء سنن غير اسلامى و بومى هر منطقه ، و لزوم نگرش فرا منطقه‌اى به تعاليم الهى ، و تأكيد بر اعياد اسلامى كه در برخى از آثار خود بدان اشاره دارند « 3 » ؛ بر إحياء عملى عيد سعيد غدير خم پافشارى داشتند و در ميان همه اعياد اسلامى آن عيد را گسترده‌تر برگزار مىنمودند ، و معمولًا طلّاب فاضل را در اين عيد بزرگ و نيز عيد ميلاد بقية الله الأعظم أرواحنا فداه معمّم ميفرمودند . و در اين اواخر طرح اقامه پنج\r\n\r\n\r\n","description":"","footnote":"\r\n( 1 ) « بحار الأنوار » ج 37 ، ص 18\r\n( 2 ) قسمتى از آيه 3 ، از سوره 5 : المآئدة\r\n( 3 ) « امام شناسى » ج 9 ، ص 201\r\n","page_name":" 515 ","page_number":515},
  {"content":"\r\n\r\nروز « مجالس غديريّه » را براى خانواده‌ها ( مخدّرات و اطفالشان ) پى ريزى و اجرا مىنمودند كه در بين دوستان و ارادتمندانشان جايگاه خاصّى داشته و دارد .\r\n\r\nعشق ديدار مولى الموحّدين\r\nحضرت آقا آنچنان مجذوب ولايت و سرمست از عشق مولى الموحّدين أمير المؤمنين عليه و علَى أولاده أفضلُ صلواتِ المُصلّين بودند كه در آثار ايشان در مباحث گوناگونى ظهور و بروز يافته است ؛ از جمله آنكه در بحث از احوال محتضر و بحث قبض روح انسانهاى برتر از ملائك ، چنان عاشقانه و مستانه از حضور أمير المؤمنين سخن مىگويند كه انبساطى عجيب به انسان دست مىدهد ، و خودشان سرمستانه آرزوى مرگ داشتند تا به اين وصال مقدّس دست يابند . بنگريد اين شور و حال را :\r\n« أمير المؤمنين عليه السّلام وعده داده است كه بر بالين انسان هنگام نَزع روان حاضر شود . به اين وعده دلها اشتياق مردن مىكند ، و براى مشاهده و ملاحظه صورت ملكوتيّه آن حضرت و لطف و مودّت و رحمت كه از او به مؤمنين مىرسد پيوسته جانهاى آنان لبريز عشق و شوق ديدار اوست و دائما در ياد او .\r\n دوش بيمارى چشم تو ببرد از دستم * ليكن از لطف لبت صورت جان مىبستم\r\nعشق من با خط مشكين تو امروزى نيست * ديرگاهى است كزين جام هلالى مستم\r\nاز ثبات خودم اين نكته خوش آمد كه به جور * در سر كوى تو از پاى طلب ننشستم \r\nحالا اگر أمير المؤمنين عليه السّلام كه از عالين است و از مُخلَصين ، بلكه از أعلى افراد اين گروه و دسته ، او خودش بدست خود كه دست خداست بخواهد قبض روح كند چه خواهد شد !\r\n\r\n","description":"","footnote":"","page_name":" 516 ","page_number":516},
  {"content":"\r\n\r\nالبتّه قبض روح بدست آن حضرت ، صورت مىگيرد نسبت به افرادى كه در درجه ايمان به حدّى رسيده باشند كه قبض روح آنان از عهده ملك مقرّب خدا حضرت ملك الموت خارج باشد .\r\n در وفاى عشق تو مشهور خوبانم چو شمع * شب نشين كوى سربازان و رندانم چو شمع\r\nبى جمال عالم آراى تو روزم چون شب است * بى كمال عشق تو در عين نقصانم چو شمع\r\nرشته عمرم به مقراض غمت ببريده شد * همچنان در آتش مهر تو خندانم چو شمع\r\nهمچو صبحم يك نفس باقيست بى ديدار تو * چهره بنما دلبرا تا جان برافشانم چو شمع \r\nجَعَلَنا اللهُ و إيّاكُم مِن الفآئِزينَ بِذلكَ المَقامِ المَحمودِ و المَنزِلةِ الرَّفيعةِ ، بِمُحمّدٍ و ءَالِهِ الطّاهِرينَ و صلَّى اللهُ علَى مُحمّدٍ و ءَالِهِ أجمَعين . « 1 » » همچنين در جاى ديگرى مىنويسند :\r\n« در روايات كثيرى وارد شده است كه حضرت أمير المؤمنين عليه السّلام بر بالين شخص محتضر در سكرات موت حاضر ميشوند ، و اگر مؤمن و داراى ولايت باشد او را با خود به بهشت مىبرند .\r\n اى كه گفتى : فمن يمت يرنى * جان فداى كلام دلجويت\r\nكاش روزى هزار مرتبه من * مردمى تا ببينمى رويت \r\nأمير المؤمنين با چشم ملكوتى و گوش ملكوتى و دل ملكوتى انسان تماس مىگيرند و او را با خود به ملأ أعلى مىبرند . به به از اين ملاقات و زيارت براى\r\n\r\n\r\n","description":"","footnote":"\r\n( 1 ) « معاد شناسى » ج 1 ، ص 244\r\n","page_name":" 517 ","page_number":517},
  {"content":"\r\n\r\nمؤمن ، حقّا چقدر شادى آفرين است .\r\n شب رحلت هم از بستر روم تا قصر حور العين * اگر در وقت جان دادن تو باشى شمع بالينم\r\nز تاب آتش دورى شدم غرق عرق چون گل * بيار اى باد شبگيرى نسيمى زان عرق چينم\r\nاگر بر جاى من غيرى گزيند دوست ، حاكم اوست * حرامم باد اگر من جان بجاى دوست بگزينم\r\nصباحَ الخير زد بلبل كجائى ساقيا برخيز * كه غوغا مىكند در سر خيال خواب دوشينم « 1 » \r\n« \r\nغلام حيدرى\r\nبرخى از مردم از سر اخلاص نسبت به أمير المؤمنين و اهل بيت پيامبر عليهم السّلام آداب خاصّى دارند كه شايد براى بسيارى از اهل علم قابل احساس نباشد ، ولى آقا به گونه‌اى با آن برخورد دارند كه بسيار عجيب و قابل دقّت است . مادر بزرگوارشان بر اساس يك سنّت ولائى ، در كودكى گوش راست ايشان را كه خود از نسل پاك رسول خدا و علىّ مرتضى صلوات الله و سلامه عليهما و آلهما هستند به عشق حضرت أمير المؤمنين سوراخ نموده و در آن حلقه‌اى به نام « حلقه حيدرى » عبور داده بودند و ايشان را غلام حيدرى ميخواندند . و ايشان اين مطلب را در اواخر عمر كه اوج تكامل علمى و عملىشان است با شور و عشق بيان مىكنند و آن را در كتاب خويش با تفاخر و بهره‌گيرى صحيح از آن ثبت نموده ؛ و آن را در راستاى سر سپارى به مسير حق ، و پايدارى بر سلوك إلى الله ، و تسليم محض بودن در برابر استاد الهى خويش\r\n\r\n\r\n","description":"","footnote":"\r\n( 1 ) « معاد شناسى » ج 1 ، ص 287\r\n","page_name":" 518 ","page_number":518},
  {"content":"\r\n\r\nحضرت حدّاد ، به عنوان يكى از آثار و بركاتش ، مطرح مىنمايند ، كه متن فرمايش ايشان را در ابتداى فصل دوّم آورديم .\r\n\r\n« عشق به اساتيد سلوكى »\r\nدر زمينه ادب نسبت به عشق‌آموزان مكتب ثقلين يعنى اساتيد سلوكيشان اين حالت شيدائى و خضوع را در لابلاى آثارشان مخصوصا در « مهر تابان » بخش نخست و در « روح مجرّد » در مبحث آشنائى با مرحوم حدّاد و اشاره به سفرهايشان به عتبات عاليات ميتوان يافت كه برخى را در همين يادنامه قبلًا آورده‌ايم . و اينك به گوشه‌هاى ديگرى اشاره مىنمائيم . در غم فراق علّامه طباطبائى چنين مىنويسند :\r\n« . . . بارى چيزى را كه تصوّر نمىكرديم ارتحال اين مرد بود . مرگ اين رجل الهى مرگ عالَم است ، چون علّامه عالَم بود . گرچه او زنده است ؛ همه مردمِ زنده ، مرده ؛ و او زنده است . « 1 »\r\nالنَّاسُ مَوْتَى وَ أَهْلُ الْعِلْمِ أَحْيَآء . « 2 » و « 3 » »\r\n\r\n\r\n","description":"","footnote":"\r\n( 1 ) در تعليقه آورده‌اند :\r\n گرچه از هر ماتمى خيزد غمى * فرق دارد ماتمى تا ماتمى\r\nاى بسا كس مُرد و كس آگه نشد * مرگ او را مبدئىّ و مَختَمى\r\nاى بسا كس مُرد و در مرگش نسوخت * جز دل يك چند يار همدمى\r\nليك اندر مرگ مردان بزرگ * عالَمى گريد براى عالَمى\r\nلا جرم در مرگ مردانى چنين * گفت بايد : اى دريغا عالَمى \r\n( 2 ) از ديوان منسوب به أمير المؤمنين عليه السّلام است : « تمام مردم مردگانند و فقط اهل علم زندگانند . » ( منه قدّس سرّه )\r\n( 3 ) « مهر تابان » ص 109\r\n","page_name":" 519 ","page_number":519},
  {"content":"\r\n\r\nسپس سيزده بيت نغز و عاشقانه از لاميّه ابن فارض مىآورند كه بسيار شيدائى است و چنين دردناك و سوزان ادامه ميدهند :\r\n« بارى هيچ روزى را به خود نميديدم كه تو از دنيا به روى و من زنده باشم و در سوگ تو بنشينم و به ياد تو نامه بنويسم .\r\nآرى از آن عالم قدس نگران حال مهجوران هستى ! و با آن مهر و لطف و صفا و وفا كه در دنياى طبع و كثرت ، دستگيرى از آنان مىنمودى ، كجا در آن عالم تجرّد و وحدت غافل از آنها خواهى بود\r\n ! ؟ پيش ازينت بيش از ين غمخوارى عشّاق بود * مهر ورزىّ تو با ما شُهره آفاق بود\r\nياد باد آن صحبت شبها كه در زلف توام * بحث سرّ عشق و ذكر حلقه عشّاق بود\r\nحسن مَهرويانِ مجلس گرچه دل مىبُرد و دين * عشق ما در لطف طبع و خوبى اخلاق بود\r\nاز دم صبح ازل تا آخر شامِ ابد * دوستىّ و مهر بر يك عهد و يك ميثاق بود\r\nسايه معشوق اگر افتاد بر عاشق چه شد * ما به او محتاج بوديم او به ما مشتاق بود\r\nپيش ازين كاين سقف سبز و طاق مينا بر كشند * منظر چشم مرا ابروى جانان طاق بود « 1 » \r\n« و در هجران استادشان مرحوم حدّاد و تشريح برخى احوال مفارقت در سفر آخر كه آخرين ديدار دنيائى است عاشقانه قلم مىزنند و چنين ادامه ميدهند :\r\n\r\n\r\n","description":"","footnote":"\r\n( 1 ) « مهر تابان » ص 111 و 112\r\n","page_name":" 520 ","page_number":520},
  {"content":"\r\n\r\n« . . . در اينجاست كه حقيقةً روح توحيد و فناى مطلق را در سلوك آل محمّد عليهم السّلام در ذات اقدس حقّ مىيابيم و با ياد آن ارواح طيّبه و نفوس مطهّره ، كه پس از چهارده قرن در مثل سيّدى بزرگوار و مكرّم طلوع مىكند ، و آن راه و رسم و روش را به ما مىآموزد ، متنعّميم و در فراق آن مردان بزرگ و آن مقامات و درجات خلوص و توحيد هميشه اشكبار و چشم به راه ميباشيم تا شايد نظرى از روى محبّت و كرامت ديرين خود نموده ، مشتاقان كوى لقاء و وادى عشق را با لمحه‌اى شاد و با نكته‌اى مسرور نمايند . « 1 » »\r\nآنگاه هجده بيت از ابيات بلند ميميّه ابن فارض كه در شرح فراق حبيب است را مىآورند و به گوشه‌اى از حالات متقابل استاد نسبت به ايشان اشاره مىكنند كه در فصل ششم از همين يادنامه گذشت .\r\n\r\n« توجّه به قرآن »\r\nقرآن مجيد يگانه كلام الهى و تنها كتاب تحريف نشده خداوند بر روى زمين ، و معجزه جاودانه رسول خدا صلّى الله عليه و آله و سلّم است كه خود خويش را چنين زيبا و گويا معرّفى مىكند :\r\n\r\nجايگاه قرآن در قرآن\r\nكتابى محكم و متين و به دور از هر شكّ و ترديد و هدايتگر متّقيان به أعلى درجه كمال :  ذلِكَ الْكِتابُ لا رَيْبَ فِيهِ هُدىً لِلْمُتَّقِينَ  « 2 » كه بر اساس حق نازل گرديده تا ميزان قضاوت صحيح بين مردم باشد :  إِنَّا أَنْزَلْنا إِلَيْكَ الْكِتابَ بِالْحَقِّ لِتَحْكُمَ بَيْنَ النَّاسِ  « 3 »  . \r\nكتابى متقن كه مصدّق تمام كتب انبياء گذشته و مُهيمن و مسيطر بر آنها\r\n\r\n\r\n","description":"","footnote":"\r\n( 1 ) « روح مجرّد » ص 644\r\n( 2 ) آيه 2 ، از سوره 2 : البقرة\r\n( 3 ) قسمتى از آيه 105 ، از سوره 4 : النّسآء\r\n","page_name":" 521 ","page_number":521},
  {"content":"\r\n\r\nاست و معارف و آداب و احكام را در اوجى برتر مطرح مىسازد :  وَ أَنْزَلْنا إِلَيْكَ الْكِتابَ بِالْحَقِّ مُصَدِّقاً لِما بَيْنَ يَدَيْهِ مِنَ الْكِتابِ وَ مُهَيْمِناً عَلَيْهِ  « 1 » و به مستحكم‌ترين مسيرها هدايت مىكند :  إِنَّ هذَا الْقُرْآنَ يَهْدِي لِلَّتِي هِيَ أَقْوَمُ  « 2 »\r\nكتابى سراسر نور :  قَدْ جاءَكُمْ مِنَ اللَّهِ نُورٌ وَ كِتابٌ مُبِينٌ  « 3 » و دستورى آسمانى براى گذر از ظلمات و رسيدن به نور الهى :   كِتابٌ أَنْزَلْناهُ إِلَيْكَ لِتُخْرِجَ النَّاسَ مِنَ الظُّلُماتِ إِلَى النُّورِ   « 4 » .\r\nكتابى سراسر موعظه الهى و شفا بخش قلبها و هدايتگر و درياى موّاج و بيكران رحمت حق تعالى :  قَدْ جاءَتْكُمْ مَوْعِظَةٌ مِنْ رَبِّكُمْ وَ شِفاءٌ لِما فِي الصُّدُورِ وَ هُدىً وَ رَحْمَةٌ لِلْمُؤْمِنِينَ  « 5 »\r\nو صد البتّه شفاى دل مؤمنانى است كه دل به قرآن مىسپرند ، و گرنه آنان كه به خود ظلم كرده و از قرآن روى بر مىتابند چيزى از ساحت اين كتاب الهى جز خسران و ضرر روز افزون نصيبشان نمىشود :  وَ نُنَزِّلُ مِنَ الْقُرْآنِ ما هُوَ شِفاءٌ وَ رَحْمَةٌ لِلْمُؤْمِنِينَ وَ لا يَزِيدُ الظَّالِمِينَ إِلَّا خَساراً  « 6 » كتابى پر بركت :  وَ هذا كِتابٌ أَنْزَلْناهُ مُبارَكٌ فَاتَّبِعُوهُ  « 7 » با آياتى روشن و گويا :  وَ هُوَ الَّذِي أَنْزَلَ إِلَيْكُمُ الْكِتابَ مُفَصَّلًا  « 8 » و بيانگر هر چيز :  وَ نَزَّلْنا عَلَيْكَ الْكِتابَ \r\n\r\n\r\n","description":"","footnote":"\r\n( 1 ) صدر آيه 48 ، از سوره 5 : المآئدة\r\n( 2 ) صدر آيه 9 ، از سوره 17 : الإسرآء\r\n( 3 ) ذيل آيه 15 ، از سوره 5 : المآئدة\r\n( 4 ) قسمتى از آيه 1 ، از سوره 14 : إبراهيم\r\n( 5 ) قسمتى از آيه 57 ، از سوره 10 : يونس\r\n( 6 ) آيه 82 ، از سوره 17 : الإسرآء\r\n( 7 ) قسمتى از آيه 155 ، از سوره 6 : الأنعام\r\n( 8 ) قسمتى از آيه 114 ، از سوره 6 : الأنعام\r\n","page_name":" 522 ","page_number":522},
  {"content":"\r\n\r\n تِبْياناً لِكُلِّ شَيْءٍ  « 1 » به دور از هر كجى و انحراف :   الْحَمْدُ لِلَّهِ الَّذِي أَنْزَلَ عَلى عَبْدِهِ الْكِتابَ وَ لَمْ يَجْعَلْ لَهُ عِوَجاً   « 2 » و جدا از هر تناقض و آشفتگى :  أَ فَلا يَتَدَبَّرُونَ الْقُرْآنَ وَ لَوْ كانَ مِنْ عِنْدِ غَيْرِ اللَّهِ لَوَجَدُوا فِيهِ اخْتِلافاً كَثِيراً .  « 3 »\r\nكتابى مؤثّر و تكان دهنده كه اگر بر كوه سخت نازل مىشد آن را از خشيت الهى پاره پاره مىساخت :  لَوْ أَنْزَلْنا هذَا الْقُرْآنَ عَلى جَبَلٍ لَرَأَيْتَهُ خاشِعاً مُتَصَدِّعاً مِنْ خَشْيَةِ اللَّهِ  « 4 »\r\nكتابى براى تلاوت :  فَاقْرَؤُا ما تَيَسَّرَ مِنَ الْقُرْآنِ  « 5 » و تدبّر و تأمّل ؛ كه تنها آنانى كه دلهايشان قفل شده از تدبّر در آن محروم هستند :  أَ فَلا يَتَدَبَّرُونَ الْقُرْآنَ أَمْ عَلى قُلُوبٍ أَقْفالُها  « 6 »  . \r\nكتابى جوشيده از اوج عظمت حق تعالى :  وَ إِنَّكَ لَتُلَقَّى الْقُرْآنَ مِنْ لَدُنْ حَكِيمٍ عَلِيمٍ  « 7 » و آسان شده براى ذكر و بهره‌مند شدن :  وَ لَقَدْ يَسَّرْنَا الْقُرْآنَ لِلذِّكْرِ فَهَلْ مِنْ مُدَّكِرٍ  « 8 »  . \r\nكتابى براى عاقلان كه مىخواهند به كمال عقل برسند :  إِنَّا أَنْزَلْناهُ قُرْآناً عَرَبِيًّا لَعَلَّكُمْ تَعْقِلُونَ  « 9 » و براى عالمان و دانشمندان كه از دام جهل رهيده‌اند :  كِتابٌ \r\n\r\n\r\n","description":"","footnote":"\r\n( 1 ) قسمتى از آيه 89 ، از سوره 16 : النّحل\r\n( 2 ) آيه 1 ، از سوره 18 : الكهف\r\n( 3 ) آيه 82 ، از سوره 4 : النّسآء\r\n( 4 ) قسمتى از آيه 21 ، از سوره 59 : الحشر\r\n( 5 ) قسمتى از آيه 20 ، از سوره 73 : المُزّمّل\r\n( 6 ) آيه 24 ، از سوره 47 : محمّد ( صلّى الله عليه و آله و سلّم )\r\n( 7 ) آيه 6 ، از سوره 27 : النّمل\r\n( 8 ) آيه 17 ، از سوره 54 : القمر\r\n( 9 ) آيه 2 ، از سوره 12 : يوسف\r\n","page_name":" 523 ","page_number":523},
  {"content":"\r\n\r\n فُصِّلَتْ آياتُهُ قُرْآناً عَرَبِيًّا لِقَوْمٍ يَعْلَمُونَ  « 1 » .\r\nكتابى استثنائى و بىنظير كه احدى نمىتواند مانند آن را عرضه كند :  قُلْ لَئِنِ اجْتَمَعَتِ الْإِنْسُ وَ الْجِنُّ عَلى أَنْ يَأْتُوا بِمِثْلِ هذَا الْقُرْآنِ لا يَأْتُونَ بِمِثْلِهِ وَ لَوْ كانَ بَعْضُهُمْ لِبَعْضٍ ظَهِيراً  « 2 » و حتّى نمىتوانند ده سوره مانند آن را بياورند :  قُلْ فَأْتُوا بِعَشْرِ سُوَرٍ مِثْلِهِ مُفْتَرَياتٍ  « 3 » و بلكه نمىتوانند يك سوره مانند آن را ارائه كنند :  وَ إِنْ كُنْتُمْ فِي رَيْبٍ مِمَّا نَزَّلْنا عَلى عَبْدِنا فَأْتُوا بِسُورَةٍ مِنْ مِثْلِهِ  « 4 »\r\nكتابى سراسر جِدّ و به دور از هزل و شوخى و لغو :  إِنَّهُ لَقَوْلٌ فَصْلٌ  *  وَ ما هُوَ بِالْهَزْلِ  « 5 » .\r\nكتاب عمل و زندگى كه روى گرداندن از آن چراغ فروزان هدايت ، گمراهى را به همراه دارد و شكواى رسول خدا را :  وَ قالَ الرَّسُولُ يا رَبِّ إِنَّ قَوْمِي اتَّخَذُوا هذَا الْقُرْآنَ مَهْجُوراً  « 6 » .\r\nكتابى كه بايد پس از تلاوت و تدبّر و عمل ، آن را منتشر ساخت و موانع نشر آن را بر طرف ساخت ؛ و نه تنها به هنگام شنيدنش سكوت را مراعات نمود :  وَ إِذا قُرِئَ الْقُرْآنُ فَاسْتَمِعُوا لَهُ وَ أَنْصِتُوا  « 7 » كه حتّى بايد براى كافران زمينه شنيدنش را فراهم ساخت و با ايجاد امنيّت كافى ، فضا سازى لازم را مهيّا نمود :  وَ إِنْ أَحَدٌ مِنَ الْمُشْرِكِينَ اسْتَجارَكَ فَأَجِرْهُ حَتَّى يَسْمَعَ كَلامَ اللَّهِ ثُمَّ \r\n\r\n\r\n","description":"","footnote":"\r\n( 1 ) آيه 3 ، از سوره 41 : فُصّلت\r\n( 2 ) آيه 88 ، از سوره 17 : الإسرآء\r\n( 3 ) قسمتى از آيه 13 ، از سوره 11 : هود\r\n( 4 ) قسمتى از آيه 23 ، از سوره 2 : البقرة\r\n( 5 ) آيه 13 و 14 ، از سوره 86 : الطّارق\r\n( 6 ) آيه 30 ، از سوره 25 : الفُرقان\r\n( 7 ) قسمتى از آيه 204 ، از سوره 7 : الأعراف\r\n","page_name":" 524 ","page_number":524},
  {"content":"\r\n\r\n أَبْلِغْهُ مَأْمَنَهُ  « 1 » .\r\nكتابى كه حكيم است :  وَ الْقُرْآنِ الْحَكِيمِ  « 2 » و مجيد :   وَ الْقُرْآنِ الْمَجِيدِ   « 3 » ، كريم است :  إِنَّهُ لَقُرْآنٌ كَرِيمٌ  « 4 » و عظيم :  وَ الْقُرْآنَ الْعَظِيمَ  « 5 » .\r\nكتابى كه پاك و مطهّر است و بايد با طهارت ظاهرى و باطنى بسوى او رفت و با او ارتباط برقرار كرد :  لا يَمَسُّهُ إِلَّا الْمُطَهَّرُونَ  « 6 » و با گريز از شيطان به محضر او بار يافت :  فَإِذا قَرَأْتَ الْقُرْآنَ فَاسْتَعِذْ بِاللَّهِ مِنَ الشَّيْطانِ الرَّجِيمِ  « 7 » ؛ كتابى كه خود ، مطهّران واقعى را كه آگاهان به جميع حقائق قرآنى و  مَنْ عِنْدَهُ عِلْمُ الْكِتابِ  « 8 » هستند معرّفى نموده :  إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً  « 9 » و مزد رسالت پيامبر را مودّت آنان بر شمرده است :  قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى  « 10 »\r\nكتابى كه از مَثَل‌هاى آموزنده برخوردار است :  وَ لَقَدْ صَرَّفْنا لِلنَّاسِ فِي هذَا الْقُرْآنِ مِنْ كُلِّ مَثَلٍ  « 11 » تا انسان را به تفكّر و انديشه و رشد الهى برساند :  وَ تِلْكَ * \r\n\r\n\r\n","description":"","footnote":"\r\n( 1 ) قسمتى از آيه 6 ، از سوره 9 : التّوبة\r\n( 2 ) آيه 2 ، از سوره 36 : يس\r\n( 3 ) قسمتى از آيه 1 ، از سوره 50 : ق\r\n( 4 ) آيه 77 ، از سوره 56 : الواقعة\r\n( 5 ) ذيل آيه 87 ، از سوره 15 : الحِجر\r\n( 6 ) آيه 79 ، از سوره 56 : الواقعة\r\n( 7 ) آيه 98 ، از سوره 16 : النّحل\r\n( 8 ) قسمتى از آيه 43 ، از سوره 13 : الرّعد\r\n( 9 ) آيه 33 ، از سوره 33 : الأحزاب\r\n( 10 ) قسمتى از آيه 23 ، از سوره 42 : الشّورى\r\n( 11 ) قسمتى از آيه 89 ، از سوره 17 : الإسرآء\r\n","page_name":" 525 ","page_number":525},
  {"content":"\r\n\r\n الْأَمْثالُ نَضْرِبُها لِلنَّاسِ لَعَلَّهُمْ يَتَفَكَّرُونَ  « 1 » ، و در برگيرنده بهترين داستانها كه معرّف انسانهاى خدامدار و مبيّن راه رسيدن به عشق الهى و كمال والاى انسانيّت است :  نَحْنُ نَقُصُّ عَلَيْكَ أَحْسَنَ الْقَصَصِ بِما أَوْحَيْنا إِلَيْكَ هذَا الْقُرْآنَ  « 2 »  . \r\nكتابى كه فرقان است و فارق بين حقّ و باطل تا وسيله انذار جهانيان باشد ، پس مخاطبش همه انسانها تا قيام قيامت هستند :   تَبارَكَ الَّذِي نَزَّلَ الْفُرْقانَ عَلى عَبْدِهِ لِيَكُونَ لِلْعالَمِينَ نَذِيراً   « 3 » و فرو آمده تا انسانها را به مقام فرقان و تمييز بين حقّ و باطل رهنمون گردد :  إِنْ تَتَّقُوا اللَّهَ يَجْعَلْ لَكُمْ فُرْقاناً  « 4 »  . \r\nو اين همه ، گوشه‌اى از بيان اوست كه مستقيما درباره خود مطرح ساخته است . اگر به همه ابعاد مبحث « قرآن در قرآن » بپردازيم و به درياى موّاج احاديث نبوى و فاطمى و علوى و أئمّه عليهم أفضلُ التّحيّات و الصّلوات و السّلام در زمينه قرآن شناسى وارد شويم خود بحثى گسترده و بسيار عميق را در پى خواهد داشت كه فرصت ديگرى را مىطلبد ، و همين مقدار نيز كه نسبت به مدخل محورهاى قبلى اين كتاب اندكى طولانىتر شد بر اثر توجّه و حسّاسيّت فوق العاده حضرت آقا بر قرآن است كه بدان اشاره خواهيم كرد .\r\n\r\nمهجوريّت قرآن\r\nمتأسّفانه قرآن جايگاه رفيع و عظيم خود را نه تنها در جهان بشريّت بلكه در بين مسلمين و حتّى در بين شيعيان باز نكرده ، و بركات و آثارى كه براى نجات بشريّت از اين منبع فيّاض الهى متصوّر است در اختيار انسانها قرار نگرفته است .\r\nو البتّه علّت اساسى اين محروميّت بزرگ ، حادثه شوم غصب خلافت رسول خدا صلّى الله عليه و آله و سلّم پس از رحلت ايشان و كنار زدن امام به حق\r\n\r\n\r\n","description":"","footnote":"\r\n( 1 ) ذيل آيه 21 ، از سوره 59 : الحشر\r\n( 2 ) قسمتى از آيه 3 ، از سوره 12 : يوسف\r\n( 3 ) آيه 1 ، از سوره 25 : الفُرقان\r\n( 4 ) قسمتى از آيه 29 ، از سوره 8 : الأنفال\r\n","page_name":" 526 ","page_number":526},
  {"content":"\r\n\r\nمولى الموحّدين أمير المؤمنين عليه أفضلُ الصّلوات از رهبرى امّت ، و افتادن اختيار امر هدايت بدست جاهلان به كتاب خدا و هوامداران و شيطان پرستان و خانه نشين شدن امامان راستين عليهم الصّلوةُ و السّلام است .\r\nگرچه تلاش وسيع اهل بيت عليهم السّلام در تبين حقائق قرآنيّه در باب معارف ، آداب و احكام بسيار عالى و گسترده است ، امّا چون قدرت و حكومت در دست دشمن بوده است مسير تربيت راه ديگرى را طى كرده است ، كه النّاسُ على دينِ مُلوكِهم .\r\nمع الأسف غاصبان خلافت با شعار قرآن مدارى و مطرح ساختن حَسبُنا كتابُ اللهِ ( كتاب خدا ما را بس است ) كتاب صامت الهى را كه جامع خير دنيا و آخرت انسانهاست از ترجمان آن كه همان كتاب ناطق و هادى الهى است جدا ساختند و بر سر قرآن هر چه خواستند آورده و هر برداشتى را بر آن تحميل نمودند و باب تفسير به رأى را گشودند ، و كردند آنچه كردند كه ديگر بطور اساسى و فراگير اصلاح نخواهد شد جز با آمدن امام به حق حجّة بن الحسن أرواحنا لِتُرابِ مَقدمِه الفدآء و عَجّل اللهُ تعالى فرجَه الشّريف .\r\nشيعيان نيز با داشتن سرمايه عظيم ولايت اهل بيت عليهم السّلام و در دست داشتن حقائق عميق روايات ، از توجّه به قرآن و بهره ورى از درياى بىكران آن عقب ماندند كه نقش دشمنان در اين ميانه بسيار حسّاس و قابل دقّت است .\r\nحضرت آقا بر اين مهجوريّت قرآن كه شكواى الهى رسول خدا در فرداى قيامت از دست امّت است ، بسيار تأسّف مىخوردند و آن را محصول تلاش بى وقفه دشمنان و در عهد ما كار استعمار پير و شيطانى انگليس دانسته و در سخنان و نوشته‌هاى خود بر آن تأكيد ميكردند كه گوشه‌هائى از آن را در لابلاى آثارشان خصوصاً كتاب « نور ملكوت قرآن » - كه مستقلًاّ در چهار جلد منتشر ساخته‌اند - ميتوان ديد .\r\n\r\n","description":"","footnote":"","page_name":" 527 ","page_number":527},
  {"content":"\r\n\r\n\r\nمظلوميّت قرآن در حوزه‌ها\r\nدردناك‌تر از آنچه گذشت ، شرح غربت قرآن در نظام حوزوى است . فعلًا به نظام حوزوى اهل سنّت نمىپردازيم ؛ سخن بر سر حوزه‌هاى علمى شيعى است كه حضرت آقا قدّس سرّه الشّريف با تأسّف كامل جدائى حوزه‌ها از قرآن را فاجعه‌اى خطرناك مىشمردند .\r\nاگرچه هر حركتى كه در حوزه‌هاى ما مىشود و هر مدار علمى كه تعقيب مىگردد به نوعى به قرآن مربوط است ، ولى بطور رسمى و گسترده اين كتاب عظيم الهى در آن جايگاه رفيعى كه دارد مورد توجّه نيست . هر چند پس از انقلاب اسلامى حركتهائى صورت گرفته است ولى بسيار ناچيز است .\r\nقرآن مدارى و تفسير قرآن و فهم حقائق قرآنيّه آن هم نه در محدوده كوچكى از آيات الأحكام بلكه در گستره عظيم معارف توحيدى و ولائى ، و پى ريختن تربيت فرد و جامعه در ابعاد مختلف رشد و تعالى ، و دقّت در پيام‌ها و دست‌آوردهاى عظيم قرآنى ؛ بايد حرف اوّل حوزه‌ها باشد ، و اين درد و دغدغه اصلى دست اندركاران برنامه ريزى حوزه گردد . معظّمٌ له براى اين خلأ حاكم بر حوزه‌ها بسيار متأسّف بوده و در جاى جاى سخنانشان فريادى از سر درد بر مىآوردند كه به گوشه‌هائى از كلماتشان اشاره مىكنيم .\r\nدر كتاب ارزشمند « ولايت فقيه در حكومت اسلام » جلد دوّم ، درس بيست و چهارم ، ميزان أعلميّت فقيه را أعلميّت او به « كتاب الله » ميدانند و تحت همين عنوان بحث را پى ريزى كرده و با استفاده از احاديث صحيحه مطلب را گسترش داده و اثبات مىنمايند .\r\nدر ادامه اين مبحث خطبه‌اى از حضرت أمير المؤمنين عليه أفضلُ صلواتِ المُصلّين نقل كرده و تفسير مىنمايند كه حاوى حقائق بسيارى است ؛ و در شرح جمله وَ لَمْ يَتْرُكِ الْقُرْءَانَ رَغْبَةً عَنْهُ إلَى غَيْرِه ، مطالبى مىآورند كه شاهد سخن\r\n\r\n","description":"","footnote":"","page_name":" 528 ","page_number":528},
  {"content":"\r\n\r\nماست :\r\n« من كه وارد نجف شدم ، يكى از أعاظم در شبهاى پنجشنبه و جمعه تفسير قرآن مىگفت . ولى بيشتر از يك سال ادامه پيدا نكرد و تمام شد . و در بالاى منبر كه تفسير مىگفت بعضى از آيات قرآن را اشتباه أدا ميكرد !\r\nيك روز يكى از أعاظم نجف - كه خدا رحمتش كند فوت كرد و در آن وقت از مراجع درجه دوّم بود كه اگر بود مسلّما يكى از مراجع مىشد - به مناسبت ديدن يكى از آقايان كه در منزل ما وارد شده بود ، به منزل ما آمد . در ميان مذاكرات ، آن آقائى كه از طهران آمده بود و ميهمان ما بود به او گفت : خوب است در اين حوزه ، روى قرآن بيشتر كار بشود . قرآن تفسير بشود ، طلبه‌ها با قرآن بيشتر سر و كار داشته باشند .\r\nاو گفت ( عين عبارتش چنين است ) : « چرا ما طلبه‌ها را به اين حرف‌ها معطّل كنيم ؟ ! قرآن عبارت از سه چيز است : مسائل توحيديّه ، مسائل أخلاقيّه ، مسائل عمليّه .\r\nامّا در مسائل توحيديّه : مثل :  هُوَ اللَّهُ الْواحِدُ  ،  اللَّهُ لا إِلهَ إِلَّا هُوَ *  ، معلوم است كه خدا واحد است ؛ هر عالم و جاهل و عامّى ميداند كه خدا يكى است .\r\nامّا در مسائل اخلاقيّه ، اينها امور خيلى مهمّى نيستند و نوعا براى افراد بدست مىآيد .\r\nو امّا در مسائل فرعيّه مثل نماز و زكات و أمثال آن ، قرآن فقط مجملاتى از اينها دارد :  أَقِيمُوا الصَّلاةَ *  ،  آتُوا الزَّكاةَ *  ،  أَحَلَّ اللَّهُ الْبَيْعَ  ، غير از إجمال كه چيزى ندارد ؛ آنچه مهمّ است تفصيلش در فقه است .\r\nما ، طلبه‌ها را نبايد براى مسائلى كه موجب معطّل ماندن آنهاست تشويق و ترغيب كنيم . وقتى ما به آنها فقه و يا اصول ياد ميدهيم ، اينها مُغنى از همه چيز است ! »\r\n\r\n","description":"","footnote":"","page_name":" 529 ","page_number":529},
  {"content":"\r\n\r\nبه اين منطق و مسأله خوب توجّه كنيد ! اين منطق كمر پيغمبر را مىشكند . اين منطق موجب اين مىشود كه حوزه نجف از هم بپاشد و ديگر كسى در آن نماند ؛ و خداوند اين ظالمين را بر آن مسلّط كند براى اينكه آن را تطهير كنند ! تا إن شآء الله به خواست خدا ، آن حوزه‌هاى جوانِ توأمِ با قرآن و توأم با تقوى و تطهير و ولايت ، دو مرتبه زنده بشوند و حوزه نجف دو مرتبه رونق پيدا كند ، و همان طلبه‌ها و همان علوم و علمائى كه أمير المؤمنين عليه السّلام آرزو مىكند و مىگويد : « ءَاه ءَاه ، شَوْقًا إلَى رُؤْيَتِهِمْ » در آنجا پيدا شود .\r\nبديهى است : وقتى كه حوزه و عالم آن ، سطح فكرش تا بدين حدّ نزول كند كه بگويد : قرآن يك كتاب زائدى است و ما چرا طلبه‌ها را به قرآن مشغول كنيم ؟ ! معلوم است كه اين فكر جز نابودى چيزى نيست . پس ما قرآن را از دست داده‌ايم و بر اين فقدان بايد تأسّف بخوريم ، و جاى تأسّف هم هست !\r\nپس عالم به قرآن ، آن عالمى است كه أمير المؤمنين عليه السّلام مىفرمايد : آن شخص حقّ فقيه است كه : لَمْ يَتْرُكِ الْقُرْءَانَ رَغْبَةً عَنْهُ إلَى غَيْرِهِ .\r\nمردم غالبا وقتى به حرم مىروند فقط كتاب دعا مىخوانند ، قرآن هيچ خوانده نمىشود . فقط قرآن در حرم براى استخاره مورد استفاده واقع مىشود . چرا ما بعد از نمازهايمان قرآن نمىخوانيم ؟ ! چرا در حرم بعد از اينكه زيارت جامعه مىخوانيم قرآن نمىخوانيم ؟ اصلًا چرا قرآن متروك شده است ؟ چرا طلبه‌هاى ما به قرآن وارد نيستند ؟ ! وقتى طلبه‌هاى ما به قرآن وارد نباشند ، آنوقت ما توقّع داريم كه مردم عادى و عامّى به قرآن وارد باشند !\r\nروش بزرگان ما ، مثل شيخ مفيد و سيّد مرتضى و شيخ طوسى و علّامه حلّى و سيّد ابن طاووس و بحر العلوم و أمثالهم اينطور نبود . آنها پاسدار قرآن و حامى قرآن بودند ، آنها حافظ قرآن بودند ، جان آنها با قرآن معيّت داشت . و تمام اين زحمات ما به گردن آنهاست كه اين بار را تحمّل كردند و به ما\r\n\r\n","description":"","footnote":"","page_name":" 530 ","page_number":530},
  {"content":"\r\n\r\nنشان دادند ، و الّا به ما نرسيده بود و ما از قرآن چيزى در دست نداشتيم .\r\nمسأله قرآن خيلى حائز أهمّيّت است . و بايد به قرآن خيلى أهمّيّت داد ! « 1 » »\r\nدر همين راستا حضرت آقا قضيّه‌اى عجيبى را نقل مىكنند كه نشان دهنده نحوه برخى نگرش‌ها در حوزه علميّه به علوم قرآنى است و بسيار مايه تأسّف است :\r\n« مرحوم آية الله شيخ مرتضى مطهّرى از قول حضرت آية الله حاج سيّد رضى شيرازى دامت بركاته براى حقير نقل نمود كه : در يكى از سفرهاى اخير به عتبات عاليات به يكى از مراجع عظام مشهور و معروف گفتم : چرا شما درس تفسير را در حوزه شروع نمىكنيد ؟ ! گفت : با موقعيّت و وضعيّت فعلى ما امكان ندارد . من گفتم : چرا براى علّامه طباطبائى امكان داشت كه در حوزه علميّه قم آن را رسمى نمود ؟ ! گفت : او تَضحيه كرد ! ( خود را فدا نمود . ) « 2 » »\r\n« امّا جمله : وَ لَمْ يَتْرُكِ الْقُرْءَانَ رَغْبَةً عَنْهُ إلَى غَيْرِهِ ، يعنى فقيه نمىتواند قرآن را رها كرده ، رجوع به سوى غير قرآن كند .\r\n\r\nمقدّمه بودن تمامى علوم براى قرآن\r\nتمام علوم براى قرآن است و مقدّمه قرآن . علم تفسير براى قرآن است ، علم حديث براى قرآن است ، علم أخلاق براى قرآن است ، تا برسيم به علم فقه مصطلح معمولى كه أدوَن العلوم است . اين تازه مقدّمه براى علم اخلاق است و علم اخلاق هم براى تزكيه و تحلّى ، و آن هم مقدّمه براى عرفان الهى است . تمام اينها براى قرآن است .\r\nبنابراين ، فقيه هميشه بايد با قرآن مأنوس باشد ؛ از خواندن قرآن و ممارست و مزاولت با قرآن ، و تلاوت قرآن فى ءَانآء الليلِ و النّهار ، و بدست آوردن شأن نزول قرآن ، و حالات پيغمبر در هنگام نزول قرآن ، و از مفاد آيات قرآن و مصادرش ، و تأويلات در آيات مؤوَّله و محكماتش و ناسخ و منسوخ و\r\n\r\n\r\n","description":"","footnote":"\r\n( 1 ) « ولايت فقيه در حكومت اسلام » ج 2 ، ص 249 تا ص 251\r\n( 2 ) « روح مجرّد » تعليقه ص 107\r\n","page_name":" 531 ","page_number":531},
  {"content":"\r\n\r\nمطلق و مقيّدش مطّلع باشد ؛ و خلاصه بايد شخصى باشد كه : عارف به قرآن مِن جميعِ الجهات باشد . مبدأ و اصل علوم اسلامى قرآن است .\r\nحال اگر انسان قرآن را رها كند و به سراغ علوم ديگر برود ، مثلًا قرآن را كم بخواند و كتاب دعا بيشتر بخواند ، ترك قرآن كرده است . يا قرآن را كم بخواند و كتاب حديث مطالعه كند ، يا بعضى از علوم ديگر را بخواند به طورى كه قرآن مهجور شود ، اين شخص ، فقيه حقّ الفقيه نيست ؛ به جان و روح فقه نرسيده و فقه را مسّ نكرده است .\r\nو حقّاً ما شيعيان بايد در اينجا اظهار شرمندگى و خجلت كنيم و اعتراف كنيم كه حقّ قرآن را ادا نكرده‌ايم .\r\nما در مسأله ولايت خوب جلو آمده‌ايم ، ولى قرآن را ترك كرده‌ايم ؛ و سنّىها قرآن را گرفتند و ولايت را رها كرده‌اند . و لذا هر دو فرقه بالنّتيجه دستمان خالى است . زيرا كه پيغمبر فرمود : هُمَا مُقْتَرِنَانِ ، يكى از ديگرى جدا نمىشود . پس اگر يكى را ترك كرديم و ديگرى را گرفتيم ، بالملازمه « إنّاً » كشف مىكنيم كه : ديگرى هم از دستمان رفته است .\r\nچه عبارت بزرگى فرمود استاد ما ، آيت عظماى الهى ، علّامه طباطبائى رضوان الله تعالى عليه ، روزى فرمود : شما شيعيان ، قرآن را رها كرديد و ولايت را گرفتيد ، و عامّه به عكس ، قرآن را گرفتند و ولايت را رها كردند ؛ و بالنّتيجه هر دو از دستمان رفت . « 1 » »\r\n\r\nتأكيد بر حفظ قرآن\r\nحفظ قرآن كه اينك به حمد الله با عنايات مقام معظّم رهبرى و برنامه ريزىها و تشويق‌هاى رسمى و غير رسمى جايگاه خوبى را نسبت به\r\n\r\n\r\n","description":"","footnote":"\r\n( 1 ) « ولايت فقيه در حكومت اسلام » ج 2 ، ص 248 و 249\r\n","page_name":" 532 ","page_number":532},
  {"content":"\r\n\r\nگذشته دارد ، از ديرباز مورد نظر مرحوم حضرت آقا بود و بر آن تأكيد داشتند . در يك جا مىنويسند :\r\n« ما شيعيان بايد اعتراف كنيم كه به قرآن وارد نيستيم ، بچّه‌هاى ما قرآن نمىدانند ، در حالى كه بچه زود قرآن را حفظ مىكند . پسرهاى پانزده ساله ما بايد قرآن را حفظ باشند . « 1 » »\r\nو در جاى ديگر - در بحث انتظارات از طلّاب - مىنويسند :\r\n« . . . و جامع بين حكمت نظرى و عرفان عملى ، و در فقه خبير و بصير ، و به سيره رسول الله و منهاج پيشوايان دينى داراى اطّلاع تامّ ، و به قرآن مجيد كتاب الهى وارد ، و از شأن نزول و تفسير آيات كاملًا با خبر بوده ، و خودشان نيز قرآن و يا بيشترِ از آن را حفظ داشته باشند . « 2 » »\r\nو در جاى ديگر آورده‌اند :\r\n« انسان نبايد به يك سوره خاص مثل سوره توحيد و يا قدر و يا نصر در تمام نمازهاى خود اكتفا كند ، اين موجب تضييع و مهجوريّت قرآن مىشود .\r\nمقدارى را كه هر مسلمان از قرآن متحمّل است همان مقدارى است كه از بَر دارد و ميتواند از حفظ بخواند ، نه آن كه ميتواند به مصحف مراجعه كند و از روى آن بخواند .\r\nمسلمينى كه فقط به سوره   قُلْ هُوَ اللَّهُ أَحَدٌ   و سوره   إِنَّا أَنْزَلْناهُ فِي لَيْلَةِ الْقَدْرِ   در نمازهاى خود اكتفا مىكنند ، در صورتى كه همان مقدار را حفظ داشته باشند نه بيشتر از آن را ، فقط به مقدار همان سوره از قرآن را تحمّل كرده‌اند ؛ و از ما بقى قرآن بهره ندارند . « 3 » »\r\n\r\n\r\n","description":"","footnote":"\r\n( 1 ) همان مصدر ، ص 249\r\n( 2 ) « نور ملكوت قرآن » ج 2 ، ص 313\r\n( 3 ) همان مصدر ، ج 3 ، ص 324 و 325\r\n","page_name":" 533 ","page_number":533},
  {"content":"\r\n\r\n\r\n« پافشارى بر حدود الهى »\r\nيكى از عواملى كه سنگين‌ترين ضربات را بر پيكر اسلام وارد مىكند ، انعطاف پذيرى برخى از عالمان دينى نسبت به ارزشها و حدود الهى و عدم حسّاسيّت و قاطعيّت در حفظ و حراست از آنهاست ، كه به دلائل مختلفى همچون روشنفكرى يا عوام زدگى يا جوّ گرفتگى و غيره دامنگيرشان مىشود .\r\nسيره عالمان راستين پافشارى بر حدود الهى و حفظ و حراست از مرزهاى انديشه و تفكّر دينى است ؛ كه در طول تاريخ نمونه‌هاى فراوانى دارد . حضرت آقا در تمامى أدوار زندگى خود بر اين سيره پاك عمل نموده و در هيچ شرائطى تساهل و تسامح در ارزشهاى الهى را به هيچ قيمتى و با هيچ بهانه‌اى نمىپذيرفتند ، و از افراط و تفريط هر دو ، دورى گزيده و دقيقا بر همان حدّ و مرزى كه شريعت مقدّسه تبيين كرده حركت مىنمودند ، و با چشمان باز و دقّت و فراست خدائى خويش به ظريف‌ترين تحرّكات دشمن در اين ميدان توجّه نموده و به ميدان مقابله مىآمدند . برآورد نمونه‌هائى از آن كه در آثارشان به چشم مىخورد فهرستى مستقل و ثمر بخش خواهد شد « 1 » ، كه به بيان نمونه‌اى از آن اكتفاء مىكنيم .\r\n\r\nزنان در ميدان مبارزه\r\nدر فضائى كه بسيارى از مدّعيان علم و زهد و پارسائى مبارزه با طاغوت را - حتّى براى مردان و جوانان غيور امّت اسلامى چه رسد به زنان - نمىپسنديدند\r\n\r\n\r\n","description":"","footnote":"\r\n( 1 ) همچون مخالفت شديد با طرح فراگير كاهش جمعيّت ، با ادلّه متقن ؛ تأكيد بر ضرورت تكلّم همه مسلمانان به زبان قرآن ( زبان عربى ) ، و هشدار جدّى نسبت به طرح استعمارى عربى زدائى از زبان فارسى ؛ سفارش اكيد بر حفظ مصطلحات اسلامى و . . . نمونه‌اى ديگر از اين أصالت و پافشارى بر ارزشهاى الهى را در فصل آتى ، در استنكاف ايشان از رفتن به خارج براى معالجه خواهيم ديد .\r\n","page_name":" 534 ","page_number":534},
  {"content":"\r\n\r\nو أحيانا خلاف شرع مىشمردند و حجاب زنان را دليل بر لزوم خانه نشينى و سكوت در برابر ظلم و ستم ظالمان تصوّر ميكردند و خواسته يا ناخواسته گرفتار تفريط شده بودند ، حضرت آقا ظلم ستيزى را ستوده و هجوم زنان مؤمن و مسلمان به خيابانهاى كشور و تظاهرات عليه طاغوت را مصداق قيام و اقدام عليه حكومت جور مىشمردند .\r\nدر تبيين و تفسير آيه مباركه :  لا يُحِبُّ اللَّهُ الْجَهْرَ بِالسُّوءِ مِنَ الْقَوْلِ إِلَّا مَنْ ظُلِمَ  و اينكه فرياد عليه ظلم و ستم فريادى است مرضىّ رضاى خدا ، زن و مرد نداشته و وظيفه عمومى امّت است مىنويسند :\r\n« ما در زمان خود يك نمونه بارز از اين جَهر به گفتار زشت و إعلان به سيّئات و بديهاى ظالم را ديديم كه خيلى روشن و آشكارا نداى مظلوم را در برابر تعدّيات ظالم حكايت مىنمود : و آن داستان ريختن زنهاى مؤمنه با چادرهاى خود به خيابانها در انقراض حكومت جائرانه دودمان پهلوى بود .\r\nحكومت پهلوى از هر گونه ستم و جنايت و خيانت به نفوس و اموال و أعراض و نواميس مردم مسلمان دريغ ننمود ، از جمله آنكه حجاب زنهاى مسلمان را برداشت و سُفور و فحشاء و پرده‌درى و اعمال منافى عفّت را با زور و سر نيزه به مردم تحميل كرد .\r\nچند زن لخت و عريان غرب زده و غرب ديده را به عنوان سمبل تمدّن و آزادى با افكار پليد و فاسد به روى كار آورده و زمام تبليغات مدارس و وسائل ارتباط جمعى ( رسانه‌هاى گروهى ) و بودجه دارائى و اوقاف را در اختيارشان گذارده ، و آنها خود را زنان اصيل و آزاد ايران معرّفى كرده و چنين وانمود كردند كه از حيا و عصمت و عفّت و علم و ادب و هنر و دين و اخلاق در ايران خبرى نيست ؛ و زنان مؤمنه و متديّنه و با سواد محجوبه چنان در اقلّيّت هستند كه جز در قعر خانه‌ها و مجالس روضه خوانى و بعضى از محلّات فقير و ضعيف و دور\r\n\r\n","description":"","footnote":"","page_name":" 535 ","page_number":535},
  {"content":"\r\n\r\nاز تمدّن جائى ندارند ، و آنچه از علم و ادب و فرهنگ و تمدّن است اختصاص به خودشان دارد و در بسته و سربسته منحصر به آنهاست .\r\nو با ضيق مجال و إرعاب و إرهاب قدرتمندانه سياست غربى چنان راه صدا و نفس را بر مردم بستند كه كسى را جرأت از دم زدن نبود .\r\nزنان مسلمان ايران كه هزار سال در دامان خود مردان دلير و عالم و برومند تربيت نموده و اينك هم از همان روش و منهاج پيروى مىكنند ، أبدا حقّ تكلّم و گفتگو و دفاع از حقوق اوّليّه و مسلّمه خود را نداشتند . و آن گروه بىحجاب زمام امور را چنان بدست گرفته بودند كه مدارس را منحصر و تمام دختران و نوادگان اين زنان اصيل را قهرا و خواهى نخواهى بدان صوب مىكشاندند و بر اساس تمدّن غرب و فرهنگ استعمار كافر مىچرخانيدند و بار مىآوردند .\r\nاين يك ظلم بود ؛ و ظلم دگر عدم اجازه دفاع از حقوق بود كه زنان مسلمان را چنان محدود نموده بود كه همه بايد اين ستم‌ها را تحمّل كنند و همه نيز حقّ دم زدن و گفتن و از حقوق خود دفاع كردن را از دست بدهند .\r\nدر اينجا درست در انقلاب مردم و قيام عمومى بر عليه حكومت جائره زنان مسلمان نيز به خيابانها و كوچه‌ها ريخته و فرياد برآوردند و با صداى درشت و خشن معايب و زشتىهاى حكومت پهلوى را بازگو كردند و از ستمى كه پنجاه سال بر آنان رفته بود پرده برداشتند . و با صفوف خود و چادرهاى سياه و حجاب خود اعلام كردند كه :\r\nاكثريّت مائيم ، آن هم اكثريّت قريب به تماميّت كه هم دين و ايمان و هم حيا و عفّت و هم علم و ادب و هم تحمّل و صبر در ترتيب امور منزل و به ثمر رساندن اولاد و نسل مسلمان از آن ماست .\r\nاسلام فرياد زنان را نمىپسندد و جهر به گفتار سوء را بر آنان روا ندارد و از خانه بيرون ريختن و تشكيل تظاهرات و متينگ‌ها و دادن شعارها را براى آنان\r\n\r\n","description":"","footnote":"","page_name":" 536 ","page_number":536},
  {"content":"\r\n\r\nامضاء نمىكند . اينها كارهاى سوئى است كه از نظر اسلام نسبت به طائفه نسوان انجام مىگيرد . ولى در صورت دفاع از حقوق خود و براى جلب و باز يافتن حقوق از دست رفته خود ، و براى رفع ستم و ظلمى كه از ناحيه ظالمان استعمارگر به آنها مىرسد ، شعار دادن و تظاهرات را كه مصداق واقعى و حقيقى  لا يُحِبُّ اللَّهُ الْجَهْرَ بِالسُّوءِ مِنَ الْقَوْلِ إِلَّا مَنْ ظُلِمَ  باشد ؛ اين فرياد و ضجّه و غوغا از ايشان قبول است ، و امرى جائز و بدون مانع قلمداد شده و مورد امضاء و تصديق قرار گرفته است .\r\nو بطور كلّى براى جواز قيام و اقدام بر عليه حكومت ظالمانه و جائرانه چه درباره مردان و چه درباره زنان راجع به شعارها و فريادهاى كوبنده و شكننده ظلم ظالمين و دفع مفسدين ، بهترين دليل از قرآن كريم همين آيه مباركه است . « 1 » »\r\n\r\nزنان در عرصه سخنرانى\r\nبطور كلّى اسلام بر عدم اختلاط زن و مرد نامحرم تأكيد نموده و از نظر به زن نامحرم و استماع صداى او نهى فرموده است . ولى متأسّفانه بعضى از ساده انديشان نا آگاه ، آلت دست دشمنان آگاه شدند و پس از پيروزى انقلاب نيز با سوء استفاده از حالت دوران انقلاب و در فضاهاى غير ضرورى به ساماندهى سخنرانى زنان براى مردان نامحرم پرداخته و غير منصفانه اين كار را مجاز دانسته و مستند به رفتار حماسى حضرت زهرا سلام الله عليها و خطابه‌هاى حضرت زينب عليها السّلام نمودند ، و كور كورانه در دام افراط افتادند .\r\nدر همين عرصه حضرت آقا رضوان الله تعالى عليه همچون گذشته با پافشارى بر أصالت‌ها و حدود الهى به ميدان آمده و اين نوع حركات ناهنجار را\r\n\r\n\r\n","description":"","footnote":"\r\n( 1 ) « نور ملكوت قرآن » ج 1 ، ص 56 تا ص 58\r\n","page_name":" 537 ","page_number":537},
  {"content":"\r\n\r\nبا بيانى رسا و منطقى محكوم نموده ، بر حفظ ارزشها و نگاه هوشيارانه به همه مسائل و حوادث تأكيد فرمودند و اين گونه نوشتند :\r\n« . . . بطور استثنائى و به عنوان ثانوى زن حق دارد صداى خود را بلند كند و در برابر مردان پرخاش خود را از ظالم در ظلمى كه به وى رسيده است جهرا و علنا اعلام نمايد . نه آنكه هر وقت و همه جا و به هر شرطى ميتواند در متينگ‌ها شركت كند و خطبه بخواند و دوش به دوش مردان قدم بردارد .\r\nاين عمل خلاف اسلام است . و خلاف بُنيه و سازمان فطرى و خلقى زن و خلاف مصالح و عوائد اوست . بلند نمودن زن صداى خود را در شرائط عادى در ميان مردان در سخنرانىها ، و شركت در مجالس و محافل مردان و يا مجالس و محافلى كه در آن زن و مرد وجود دارند ، خلاف نصوص صريحه وارده در اسلام است .\r\n\r\nتشخيص صحيح موارد\r\nو بايد بسيار متوجّه بود كه خداى ناكرده مبادا ما در راه پيشرفت و تكامل اسلامى خود گامهائى برداريم كه ما را به عقب ببرد و به سوى قهقرا و جاهليّت بكشاند ؛ و به عوضِ ثمره زيبا و ميوه شيرين حيات اسلام كه بايد بدست آوريم و در سايه درخت پر ثمر آن بيارميم ، خداى ناكرده همان أعمال و شيوه‌هاى كفر و رسوم و آداب جاهلى و بربرى و غربى به نام اسلام و به نام سردار رشيد و دلاور و يگانه زن عالم بشريّت و شير زن دلاور صحنه‌هاى مبارزه با كفر و إلحاد يعنى زينب كبرى سلام الله عليها در ما به ظهور برسد ، و ما در شرائط عادى زنان را در مجالس مردان براى تعليم و تربيت و يا براى تفسير و تاريخ و يا براى موعظه و سخنرانى و غيرها شركت دهيم آنگاه بگوئيم : چه اشكالى دارد ؟ فاطمه زهراء هم به مسجد رفت و در برابر مردان خطبه خواند ، دختر عزيزش زينب هم در خيابان‌هاى كوفه در برابر سيل جمعيّت مردان خطبه خواند ؛ و هم در شام در مجلس يزيد در برابر مردان خطبه خواند و حرف زد و سخن گفت ، و\r\n\r\n","description":"","footnote":"","page_name":" 538 ","page_number":538},
  {"content":"\r\n\r\nنواده ارجمندش فاطمه بنت الحسين نيز در كوفه خطبه خواند .\r\nاين اشتباه بزرگ و خَبط غير قابل معذرتى است كه بر اذهان ما وارد شود ، و يك نوع مغالطه‌اى است كه از ناحيه افكار شيطانى و گرفتار هواى نفس ، به جاى برهان ، در فنّ مخاطبات خود را جا مىزند .\r\nآخر كسى بدين ياوه سرايان كه مدّعى اسلام شناسى هستند نمىگويد : اگر خطبه خواندن و سخنرانى نمودن زن در شرائط عادى هم جائز بود پس چرا همين دخت پيامبر صدّيقه كبرى فاطمه زهراء سلام الله عليها در زمان حيات پدرش رسول الله يك سخنرانى هم در مسجد نكرد ؟ چرا در مسجد و غير مسجد مجلس درس تشكيل نداد ؟ و براى همه اصحاب أعمّ از مرد و زن تفسير قرآن و سيره پدرش را بيان نكرد ؟ چرا نه او و نه غير او از زنان مدينه در ميان مردان يك سخنرانى ننمودند و يك مجلس درس ، موعظه و حديث ، تفسير ، از آنها و نه از زنان مكّه و نه از زنان كوفه و بصره ديده نشد ؟\r\nعزيز من ! چشمت را باز كن گول نخورى ! از مطالبى كه ما در بحث و بيان از آيه كريمه :  لا يُحِبُّ اللَّهُ الْجَهْرَ بِالسُّوءِ مِنَ الْقَوْلِ إِلَّا مَنْ ظُلِمَ  نموديم خوب بدست آمد كه : خطبه حضرت زهراء سلام الله عليها در مسجد ، براى دفاع از حقّ خود در اثر ستمى كه بر وى از ناحيه دستگاه مدّعى خلافت پدرش رسول الله وارد شده بود بوده است و بس . او فرياد و ضجّه و غوغاى خود را جهارا در مسجد بر عليه ظالم بلند كرد و أبو بكر و عمر را محكوم نمود و مفتضح ساخت . . .\r\nپس كجا كسى ميتواند به خود چنين جرأتى را بدهد كه بگويد : اين عمل استثنائى بىبى دو عالم دليل بر جواز سخنرانيهاى زنان در محافل مردان در صورت عادى و شرائط غير استثنائى مىباشد ؟ !\r\nدخترش افتخار زنان عالم زينب ، در كوفه در وقتى كه در كجاوه اسارت\r\n\r\n","description":"","footnote":"","page_name":" 539 ","page_number":539},
  {"content":"\r\n\r\nمىرفت خطبه خواند و سخنرانى كرد ، و قوىّ اللهجه و طَليق اللسان سخن گفت و ظلم دستگاه بنى اميّه و پستى و زبونى كوفيان بى اراده و رذل را بر شمرد . و بايد خطبه بخواند و سخن بگويد و سيّئاتشان را بر ملا كند و حقّانيّت برادر رشيد و امام به حقّ خود را به گوش جهان برساند ؛ اين حقّى است كه قرآن به او داده است ، و اين رسالتى است كه در اين سفر عظيم و هولناك از جانب برادرش به وى محوّل گرديده است . . .\r\nاين عمل زينب عمل استثنائى بود كه در كوفه و شام در مجلس يزيد پرخاش كرد و سخن گفت ، نه قبل و نه بعد از زينب ديده نشد كه در ميان مردان سخن بگويد . . . زينب كبرى پنجاه و پنج سال داشت كه در صحراى كربلا حضور يافت ، زيرا از حضرت سيّد الشّهدا عليه السّلام دو سال كوچكتر بود . و چون وفاتش در ماه رجب سنه شصت و دو يعنى يكسال و نيم بعد از واقعه عاشورا مىباشد بنابراين عمرش نيز قريب عمر برادرش حسين عليه السّلام بود .\r\nزينب سلام الله عليها در اين مدّت عمر طولانى در مدينه بود و يك بار ديده نشد كه در مجالس مردان شركت كند و سخنرانى نمايد ، و براى آنان و يا براى مجالسى كه زن و مرد هر دو صنف وجود دارند تفسير و حديث بيان كند ؛ با آنكه عالمه اهل بيت بود . . .\r\nزينب مجالس زنانه در مدينه داشت و زنان را تربيت به قرآن و حديث و تفسير و اخلاق مىنمود ، مجالس او معروف بود . اگر سخنرانى زينب در كوفه و شام در حال اسارت دليل بر جواز مطلق سخنرانى و هر گونه موعظه و خطابه بود ، پس چرا نظير اين سخنرانى در ميان مردان در آن مدينه پهناور آن روز كه مركز علم بود حتّى براى يك بار هم از او واقع نشد ؟ ! « 1 » »\r\n\r\n\r\n","description":"","footnote":"\r\n( 1 ) « نور ملكوت قرآن » ج 1 ، ص 59 به بعد\r\n","page_name":" 540 ","page_number":540},
  {"content":"\r\n\r\n\r\n« تجلّى اخلاق اسلامى »\r\nحضرت آقا در ضمن تفسير آيه مباركه  خُذِ الْعَفْوَ وَ أْمُرْ بِالْعُرْفِ وَ أَعْرِضْ عَنِ الْجاهِلِينَ  و بيان بركات عفو و گذشت در تربيت انسانها و رشد آنان ، به دو مورد از حوادث زندگى شخصى خود اشاره مىكنند تا نمونه‌اى ملموس از زندگى روزمرّه آدمى براى خواننده بدست آيد :\r\n\r\nنمونه‌اى از عفو و بخشش\r\n« . . . براى اين حقير موارد بسيارى اتّفاق افتاده كه اين آيه مباركه مصداق پيدا نموده و گاهى در مواقع در صدد دفاع و جهر به گفتار بوده‌ام و در بعض از مواقع عفو را به توفيق خداوندى مقدّم داشته‌ام و اينك در تتمّه و خاتمه اين بحث شريف دو مورد از مواردى را كه عفو را مقدّم داشته و نتائج آن را چشيده‌ام براى دوستان گرامى معروض ميدارم :\r\nمرحوم پدرم به من علاقه وافرى داشت و نزد همه تمجيد و تحسين مىكرد ، و مرا وصىّ خود قرار داد و كتابخانه‌اش را نيز در زمان حياتش به من بخشيد . اين حقير در سنّ بيست و پنج سالگى بودم كه مدّت اقامت و دروس در حوزه علميّه قم را به پايان رسانيده و عازم تشرّف به نجف اشرف براى ادامه تحصيل بودم كه ايشان به رحمت جاودانى حق پيوستند ، و حقير ناچار شدم براى تصفيه امور و ترتيب وصيّت در طهران موقّتا درنگ كنم و بعد از بهبود و تنظيم امور و تنسيق آنها بدان صوب حركت كنم .\r\nدر اين موقع شيطان به تمام معنى الكلمه در كار ما ايجاد خلل نمود ، امور مجتمعه را متشتّت ميكرد و مساعى براى انجام وصيّت را تباه و خراب مىساخت ، و در هر گام و قدمى كه براى اصلاح برداشته ميشد پيش قدم شده و سدّ معبر مىنمود ، و حركات و نيّات مرا مورد سوء ظن و اتّهام جلوه مىداد ؛ تا آنكه بكلّى از عمل فلج نمود و تير خود را درست به نشانه زد ، و حقير تا پس از يكسال اقامت در طهران نتوانستم امور را منظّم كنم و به ناچار از سهم الإرث هم\r\n\r\n","description":"","footnote":"","page_name":" 541 ","page_number":541},
  {"content":"\r\n\r\nصرف نظر كرده و با والده و زوجه رهسپار نجف اشرف شديم .\r\nچنان معارضه و مصادمه با حقير شديد بود كه حتّى نتوانستم در موقع حركت خود را حاضر كنم تا با مُعارضين خداحافظى كنم .\r\nدو سه سالى از اين جريان گذشت . در موسم حج بود كه شنيدم يك نفر از معارضين كه پيرمردى بود و از جهت سن در حكم پدر من بود به نجف آمده و عازم بيت الله الحرام است . پيش وجدان خود طاقت نياوردم كه از اين مرد محترم كه مسافر إلى الله است ديدن نكنم . و در عين آنكه ملاقات و ديدار او فوق العاده براى من رنج آور و گران بود معذلك به ديدار او و مصاحبانش كه در فُندقى ( مسافرخانه ) در فلكه صحن مطهّر قرب مدرسه حضرت آية الله العظمى بروجردى منزل گزيده بودند رفتم و سلام كردم و معانقه نمودم و خير مقدم گفتم .\r\nگفتند : ما عازم حج مىباشيم و چند روزى در أعتاب عاليه زيارت دوره مىكنيم و سپس با طيّاره از بغداد به سمت جدّه مىرويم . من هم از اين سفرشان اظهار مسرّت كردم و تهنيت گفتم ، و قريب نيم ساعت نشستم و سپس خداحافظى كرده و به منزل بازگشتم .\r\nفرداى آن روز سه ساعت بعد از ظهر بود كه در شدّت گرماى نجف درِ منزل را مىزدند ، چون گشودم همان آقاى محترم و پيرمرد معارض بود كه تنها به عنوان بازديد ديروز من آمده بود .\r\nمرحبا و سلام گفتم و به درون آوردم . گفت : من مىخواهم از والده شما نيز خداحافظى كنم . گفتم : بفرمائيد اشكال ندارد . ( چون در اين كشمكش والده حقير نيز به مناسبت ربط با حقير دچار اتّهام و بدبينى و سوء ظن شده بود . )\r\nآمد و در مقابل والده ايستاد و سلام كرد و گفت : مىخواهم به بيت الله الحرام بروم از من بگذريد .\r\nوالده گفت : أبداً نمىگذرم . گفت : بايد بگذريد . والده گفت : امكان\r\n\r\n","description":"","footnote":"","page_name":" 542 ","page_number":542},
  {"content":"\r\n\r\nندارد .\r\nگفت : به خدا قسم اگر از من نگذرى از اين جا به طهران بر مىگردم و حج نمىروم . من عرض كردم آقا ! والده گذشته‌اند و مىگذرند ، شما مطمئن باشيد ، من ايشان را راضى مىكنم . إن شآء الله در سفرتان مَقضىّ المرام بوده باشيد .\r\nآقا خداحافظى نموده و از منزل بيرون شدند ، و فردا صبح بناست كه از مسافرخانه با همراهان با ماشين سوارى به كاظمين حركت كنند .\r\nفردا صبح حقير به ديدنشان در مسافرخانه رفتم . هوا گرم بود ، خود و همراهانشان در صحن حياط مسافرخانه كنار ديوار روى نيمكت‌ها نشسته بودند و اسباب‌ها را بسته و حاضر كرده بودند ، گفتند : تا نيم ساعت ديگر حركت مىكنيم . بنده گوئى اصلًا سابقه مرافعه و دعوى با ايشان نداشته‌ام ، از هر طرف سخن گفته مىشد .\r\nچون همراهان اسباب‌ها را در سوارى نهادند و عازم بر سوار شدن شدند ، اين آقا در روى نيمكت رو كرد به من و گفت : آقاى سيّد محمّد حسين ! از معصوم عليه السّلام از تفسير اين آيه پرسيدند :\r\n خُذِ الْعَفْوَ وَ أْمُرْ بِالْعُرْفِ وَ أَعْرِضْ عَنِ الْجاهِلِينَ . \r\n« عفو و گذشت را پيشه كن ! و به كارهاى پسنديده و شناخته شده و شايسته امر كن ، و از جاهلان درگذر . »\r\nمعصوم فرمود :\r\nثَلَاثَةُ أَشْيَآءٍ : صِلْ مَنْ قَطَعَكَ ، وَ أَعْطِ مَنْ حَرَمَكَ ، وَ اعْفُ عَمَّنْ ظَلَمَكَ .\r\n« سه چيز است : پيوند كن با كسى كه از تو ببُرد ، بده به كسى كه از تو گرفته است ، و بگذر از كسى كه بر تو ستم نموده است . »\r\nآقا سيّد محمّد حسين ! من انتظار دارم شما با من از روى تفسير همين آيه رفتار كنيد !\r\n\r\n","description":"","footnote":"","page_name":" 543 ","page_number":543},
  {"content":"\r\n\r\nحال من منقلب شد ، اشك بدون اختيار سرازير شد . گفتم : چيزى نبوده است و چيزى هم در بين نيست ؛ شما مطمئن باشيد نيازى بدينگونه اعتذار ندارد . من بنده شما هستم ، من فرزند شما هستم ، اين حرف‌ها چيست ؟ و همانجا معانقه كرديم و سوار ماشين شدند و رفتند .\r\nمن از همانجا يكسر به حرم مطهّر مشرّف شدم يك زيارت براى او نمودم و دو ركعت نماز زيارت بدنبال آن و سپس عرض كردم : اى خداى مهربان كه دلها را به هم پيوند مىزنى ! اين بنده در دلم از اين مرد كدروتى ندارم ، و از هر چه بوده گذشتم ؛ اينك در راه تست ، مسافر به سوى تست ، زائر حرم تست ، تو نيز از او بگذر و سفرش را مقرون به خير و رحمت گردان .\r\nحلاوت آن نماز و دعا و گذشت در حرم أمير المؤمنين عليه السّلام فراموش شدنى نيست . « 1 » »\r\nحضرت آقا قبل از بيان مورد دوّم براى روشن شدن زمينه ماجرا به خطّ سير خويش در زمينه تبليغ معارف الهيّه و ترويج احكام نورانى اسلام در سالهاى اقامتشان در طهران و در سنگر مسجد اشاره‌اى گذرا مىنمايند كه چون حاوى مطالب عالى اجرائى و نحوه مسجد دارى است و براى بسيارى از اهل علم قابل استفاده مىباشد و از سوئى ديگر نوعى آشنائى با بُعد ديگرى از ابعاد عملى ايشان را به همراه دارد بدان مىپردازيم .\r\n\r\n« مسجد دارى و سيره تبليغى »\r\nائمّه جماعات در اداره مسجد و نحوه نگاه به جايگاه مسجد در تعليم و تربيت و رشد ظاهر و باطن مردم از ديدگاه‌هاى مختلفى برخوردارند و بر اساس\r\n\r\n\r\n","description":"","footnote":"\r\n( 1 ) « نور ملكوت قرآن » ج 1 ، ص 67 تا ص 70\r\n","page_name":" 544 ","page_number":544},
  {"content":"\r\n\r\nهمين ديدگاهها با استفاده از ميزان قدرت علمى و ابتكارات شخصى و بهره‌مندى از تجارب ديگران به تلاش خدا پسندانه خود در مساجد ادامه مىدهند .\r\nجمع‌آورى تجارب أئمّه جماعات موفّق و بررسى عملكرد آنها در جهت ترويج احكام الهى و گسترش تربيت و تعليم مردم امرى مفيد و قابل استفاده است .\r\nدر همين راستا با توجّه به جايگاه رفيع علمى حضرت آقا كه اجتهاد خويش را از دو حوزه علميّه مقتدر شيعى يعنى قم و نجف با بهره‌مندى از اساتيد عاليمقام در سطحى عالى بدست آورده‌اند و در معارف و تفسير و حديث نيز محضر بزرگان فن را ادراك نموده و استفاده‌هاى وافر برده‌اند و در عرفان عملى نيز از درياى وجودى عارفان و اصل عاليمقدار در عالىترين سطوح اشراب شده و اينك با دستور سلوكى استاد خويش به طهران و سنگر مسجد آمده‌اند تا وظيفه الهيّه خويش را در پخش و نشر معارف الهيّه و تربيت انسانهاى وارسته و عاشق حقيقت به انجام برسانند ، قطعاً عملكرد موفّق و كار آمدشان در امر اداره مسجد و ظرافتها و دقّتهائى كه مدّ نظر داشتند براى بسيارى از اهل علم و ائمّه جماعات ارزشمند و قابل الگو بردارى است .\r\nبه لطف الهى ، خودشان بدون هيچ ادّعائى اين مجموعه ارزشمند را به عنوان مقدّمه بيان موردى از موارد اخلاقى ذكر مىنمايند كه مغتنم است :\r\n« حقير بر حسب تكليف الهى پس از مراجعت از نجف ، در طهران در مسجد اقامه نماز جماعت و بيان احكام و معارف الهى و تفسير قرآن كريم و مواعظ و دروس علمى را داشتم ، و تا جائى كه در توان بود سعى داشتم مردم را درست و بدون اعوجاج و تزوير و مصلحت انديشى و ملاحظه كارى تربيت كنم . و حقّا آنچه از متن دين به نظر مىآيد و به فكر مىرسد همان را درباره مردم در شعاع محدوده خود پياده نموده ؛ و معامله با مردم را در حكم\r\n\r\n","description":"","footnote":"","page_name":" 545 ","page_number":545},
  {"content":"\r\n\r\nيك سفارت الهى و يا مثل نبوّتى در محدوده خود ميدانستم كه سر موئى نبايد از شرع و دين و حقّ و حقيقت و واقعيّت تجاوزى شود .\r\nدر تمام امور مسجد مستقلًاّ دخالت مىنمودم : وعّاظى كه دعوت مىشدند بايد حتما با شناخت قبلى و امضاى من باشد . در طرز اداره امور مسجد با نمازگزاران و افراد اهل محل مذاكره و مشورت به عمل مىآمد ولى فكر نهائى و تصميم غائى منحصر به خود حقير بود .\r\nزيرا با وجود بصيرت در امر دين و تخصّص در اين فن قادر نبودم زمام امر مسجد را در دعوت كردن مدّاحان و واعظان ، و نصب بلندگو با صداى بلند در خيابان و اذيّت مردمان ، و پخش اذان با نوار ضبط صوت و يا اتّصال به شبكه راديو ، و تشكيل مجالس فاتحه خوانىهاى متعدّد و اخذ پول و وجوه از مردم از اين طريق ، و آزاد گذاردن گدايان با عمامه و غيرها در تكدّى و آبرو ريزى ، و شلوغ بودن مسجد ، و سر و صدا راه انداختن ، و آن را به صورت پاتوق در آوردن ، و محلّ تردد و رفت و آمد مردم لا ابالى قرار دادن ، و سينه زنىهاى متّصل با مقامات مملكتى و دربارى نمودن ، و بالأخره دهها بلكه صدها نظير اين مسائل كه همه روزه مواجه با آن بوديم ؛ از نظر مستقلّ خود دور بدارم و به دست افرادى بسپارم كه به نام داش محلّ و گردن كلفت پولدار وجيه الملّة مىخواستند و پيوسته مىخواهند امور مسجد را به نظر خود كنند و امام جماعت را - گرچه داراى مقام علمى باشد - تابع و مطيع خود نمايند و با سلام‌ها و صلوات‌ها و نشستن در فراز مجالس و دعوت به ميهمانيها و خواندن خطبه‌هاى عقد در عروسىها و رفتن در فاتحه‌ها و تشييع جنازه‌هاى خدا ناپسندانه او را مسخّر نموده و به مرض عوام زدگى و أمثاله مبتلا سازند .\r\nاز يكى از ائمه جماعت همان محلّ ما نقل شد كه گفته بود : بازاريها مىخواهند هر دانه از ريش امام جماعت خود را خودشان هر يك جداگانه در\r\n\r\n","description":"","footnote":"","page_name":" 546 ","page_number":546},
  {"content":"\r\n\r\nدست بگيرند و هر كدام به سوى خاصّى كه مقصدشان است بكشانند . « 1 » »\r\n\r\nموفّقيّت‌ها ، سختىها و مقاومت‌ها\r\n« اين حقير در مدت طولانى كه پس از مراجعت از نجف اشرف تا زمان هجرت به أرض أقدس رضوى عليه السّلام كه بيست و چهار سال طول كشيد ، در اين مسجد ساعى و كوشا بودم كه در حدود قدرت مسجد را به وضع خدا پسندانه ، آرام دور از ريا ، و محلّ تفسير و موعظه و اخلاق و معارف الهيّه درآورم ؛ و للّه الحمد همينطور هم شد ، و از مساجد بنام و انگشت نمائى بود كه برنامه‌هاى دين به وجه احسن در آنجا عملى مىشد .\r\nمعلوم است در اين خطّ مشى نيز مخالفانى وجود دارند كه كارشكنى مىكنند ، و البتّه دستگاه حاكميّت جائر به هيچ وجه اين خطّ مشى را نمىپسنديد ، بلكه خلاف و ضدّ آن را متوقّع بود و مستقيما هم كه نمىتوانست دخالت كند ، فلهذا بوسيلهء همين افرادى كه در هيأت مديريّت مسجد بودند و عنوان محلّى داشتند مىخواست منظور و مطلوب خود را بدست آورد ، و از اين روى پيوسته در كشمكش و گيرودار بوديم .\r\nگيرودار و كشمكشى كه جانكاه و كوبنده است ، فرسوده و خسته مىسازد و از پاى در مىآورد . بنده در تمام اين مراحل خود را در بين سه امر ميديدم :\r\nاوّل : دست از صدق و حق برداشتن و تابع وضع و محيط و خواسته‌هاى آنان شدن ، كه اين مستلزم فروختن دين به دنيا بود ، و مبادله و معاوضه واقعيّت با امور اعتباريّه موهومه .\r\nدوّم : تعطيل و از كار بر كنار رفتن ، و اين مستلزم سپردن مسجد بود به\r\n\r\n\r\n","description":"","footnote":"\r\n( 1 ) « نور ملكوت قرآن » ج 1 ، ص 71 ؛ نمونه‌اى و بيانى ديگر را از نحوه فعّاليّت گسترده در مسجد كه راهكارهاى مسجد دارى صحيح و متعهّدانه را مىنماياند در بحث استمرار حركت معرفتى و تربيتى در سالهاى خفقان ، در فصل پنجم همين يادنامه ملاحظه ميفرمائيد .\r\n","page_name":" 547 ","page_number":547},
  {"content":"\r\n\r\nدست افرادى كه طبق رضاى شيطان مىخواهند امور دين را اداره كنند .\r\nسوّم : دندان بر روى جگر نهادن و صبر در مشكلات و تحمّل امور شاقّه بلكه مالا يُطاق .\r\nخداوند ما را در اين امر سوّم نهاد ، و للّه الحمد و له الشّكر كه آنچه از ما كاسته شد دنياى ما بود . سلامتى مزاج از دست رفت ، راحت و آسايش سلب بود ، ولى در دل ايمان قوى به صحّت كار و عدم تنازل بر خواسته‌هاى آنان بود . خداوند هم كمك فرمود و ارشاد و ارائه طريق ميفرمود و دلدارى و تقويت مىنمود . « 1 » »\r\n\r\nنمونه‌اى از مشكلات دوران مسجد دارى\r\n« در يكى از مراحل كشمكش‌ها و تضارب نفسانى كه بين حقير و يكى از سرشناسان محلّ قرار گرفت و در امرى خدا ناپسندانه درگيرى نفسانى و باطنى بدون تضارب خارجى و دعواى ظاهرى بين ما به ميان آمد ، او در يك صفحه بزرگ كاغذ ماشين كرده خطاب به حقير نموده و با جملات مكرّره حضرت آية الله ، حضرت آية الله سيّئات ما را به نظر خود بر شمرد و به من و پدر من بد گفت و از هيچ زشتى و نسبت قبيحى خوددارى نكرد ، و خلاصه در اين صفحه غير از فحش خواهر و مادر آنچه تصوّر شود بود . و حتّى نوشته بود : شما با اين اعمالتان مىخواهيد دست مرا از مسجد كوتاه كنيد ! ولى محال است من دست بردارم ، و زنده‌ام تا شما را مانند پدرتان به همان آرامگاه ابدى ببرم و دفن كنم و خود در جاى خود بايستم و به كارهاى خود ادامه دهم !\r\nدر پايان نامه امضاى خود را با دست نموده و نامه را در پاكت نهاده براى من فرستاد .\r\nشبى بود زمستانى و من در اطاق بيرونى براى خود كرسى گذارده بودم .\r\n\r\n\r\n","description":"","footnote":"\r\n( 1 ) « نور ملكوت قرآن » ج 1 ، ص 71 تا ص 73\r\n","page_name":" 548 ","page_number":548},
  {"content":"\r\n\r\nنامه را در زير كرسى باز كردم و خواندم . هيچ باورم نمىآمد كه چه نوشته است ؟ اين حرفها يعنى چه ؟ اين مرد كه پيوسته خم مىشود و مىخواهد دست ببوسد و من نه به او و نه به غير او اجازه دست بوسيدن را نداده‌ام ، چرا اينطور شده است ؟ !\r\nآيا اين نفاق است ؟ مگر مىشود نفاق بقدرى بالا رود كه در ظاهر از محامد و محاسن دروغى چنين و چنان بگويند ، آنگاه در دل بدينگونه كشف سرائر و سيّئات كنند ؟ !\r\nبه هر حال نامه را چندين بار خواندم و ديدم أحقادًا بَدْريّةً و خَيبَريّةً در آن منطوى است . تصميم گرفتم در صبح فردا نسخه‌هاى متعدّدى از روى آن عكس بردارم و براى بعضى از دوستان محلّى و آشنايان كه اصرار بر رفتن من به مسجد دارند بفرستم ، و خودِ نامه را در پهلوى در ورودى شبستان در حياط مسجد نصب كنم ، و در جمعه آن هفته كه مجالس موعظه قبل از ظهر در مسجد انجام مىگرفت و با نماز ظهر پايان مىيافت در ميان جمعيّت خطبه‌اى بخوانم و شمّه‌اى از زحمات و رنجهائى را كه براى آبادانى معنوى مسجد در اين مدّت طولانى كشيده‌ام و همه نيز ميدانند بازگو كنم و سپس مفاد نامه را شرح دهم .\r\nحال مطلب به هر جا منجر مىشود ، بشود ؛ و عكس العمل عمل من موجب بركنارى او و يا بيرون رفتن او از طهران و يا هر چه مىشود ، بشود . زيرا مردم علاقمند و جوانان غيور تربيت شده تاب تحمّل اين كارها را نمىآورند . و اين بيچارگان و ساده لوحان چه خوش باورند كه گمان دارند اين تجليل‌ها و احترامات و اين بزرگداشت‌ها و مسأله پرسيدن‌ها و گوش به فرمان بودن‌ها و بله بله گفتن‌ها همه از روى صدق و صفاست ! غافل از آنكه دكّانى است در برابر دكّانها ، و دام صيدى است براى صيد دين و عقل و مكارم اخلاق و شرف انسانيّت .\r\nدر آن شب غالبا بيدار بودم و خواب ديدگان را كمتر گرفت . يكى دو مرتبه\r\n\r\n","description":"","footnote":"","page_name":" 549 ","page_number":549},
  {"content":"\r\n\r\nقرآن كريم را گشودم ، آيات راجع به حضرت موسى و آزار فرعون و فرعونيان بود و وعده صبر و استقامت بود .\r\nاوّل طلوع آفتاب بود كه هوا نيز كمتر روشن شده بود ، همين كه عازم بودم نامه را بردارم و براى طىّ جريان و انجام مقاصدى كه در نظر داشتم از خانه بيرون بروم ، ناگهان گويا برقى به دل زد و با خود گفتم : در اين كه اين عمل من طرف مقابل را در هم مىكوبد و ريشه‌اش را در مىآورد شكّى نيست . ولى آيا اين عمل مورد رضا و امضاى خداست يا نه ؟ ! آيا موجب كمال معنوى من است يا موجب انحطاط و سقوط ؟ !\r\nقرآن كريم را برداشتم و تفأّل زدم ، عجيب آيه‌اى آمد : نه با يك عجب بلكه هزار عجب :\r\n\r\nدستورات حيات بخش قرآن\r\n   وَ لا تَسْتَوِي الْحَسَنَةُ وَ لَا السَّيِّئَةُ ادْفَعْ بِالَّتِي هِيَ أَحْسَنُ فَإِذَا الَّذِي بَيْنَكَ وَ بَيْنَهُ عَداوَةٌ كَأَنَّهُ وَلِيٌّ حَمِيمٌ * وَ ما يُلَقَّاها إِلَّا الَّذِينَ صَبَرُوا وَ ما يُلَقَّاها إِلَّا ذُو حَظٍّ عَظِيمٍ * وَ إِمَّا يَنْزَغَنَّكَ مِنَ الشَّيْطانِ نَزْغٌ فَاسْتَعِذْ بِاللَّهِ إِنَّهُ هُوَ السَّمِيعُ الْعَلِيمُ .    « 1 »\r\n« خوبى با بدى يكسان نيست . تو اى پيغمبر ! بدى را با نيكى كه طريقه بهتر است از خود دور كن كه در اين صورت همانا كسى كه ميان تو و او دشمنى است گويا دوست صميم و مدافع و پاسدار حميم تو مىگردد . و ليكن به اين ذِروه از اوج عظمت اخلاقى دست نمىيابند مگر كسانى كه در عمل شكيبا و صابر باشند و در معارف الهيّه داراى بهره‌اى بزرگ و حظّى عظيم باشند . و اگر از ناحيه شيطان در دلت ميلى و گرايشى بر خلاف اين پيدا شد پس به خداوند پناه ببر زيرا كه اوست كه فقط شنوا و داناست . »\r\nگفتم : سبحان الله ! اين است اعجاز قرآن ، اين است ابديّت قرآن ، اين\r\n\r\n\r\n","description":"","footnote":"\r\n( 1 ) آيات 34 تا 36 ، از سوره 41 : فُصّلت\r\n","page_name":" 550 ","page_number":550},
  {"content":"\r\n\r\nاست أقوم بودن قرآن .\r\nخدا ميفرمايد در صدد انتقام و تلافى مباش . بدى را به بدى پاداش مده ؛ راه تعليم و تربيت نفوس ، صبر و تحمّل است ؛ صبر و تحمّل در برابر هر گونه سختىها و مشكلات ، و استماع سخنان ناروا و ياوه گوئىهاى بى جا . وظيفه تو انتقام نيست ؛ صبر است ، و با حسن اخلاق روبرو شدن و طرف را با اخلاق متقاعد كردن و به زانو در آوردن و زشتىهاى وى را به خاك نسيان سپردن .\r\nاين آيه عجيب است . گوئى معناى تازه‌اى را مىرساند و مفاد بديع و بكرى را در بر دارد . گويا من تا به حال اين آيه را نخوانده بودم ، و به مفهوم و مفاد آن پى نبرده بودم !\r\nاين از يك طرف ؛ و از طرف ديگر هم اين جانب تا به حال به همه مردم با يك چشم مىنگريستم ، با چشم تربيت و تعليم ؛ و پست خود را يك مأموريت الهى ميدانستم و شعبه‌اى از شِبْه نبوّت در محدوده خود و در مكان و محلّ شعاع ارشاد و تبليغات خود و تا به حال خود را مسؤول و متعهّد امر خداوند مىپنداشتم كه همه بايد تربيت شوند و همه بايد انذار گردند و همه بايد كلمات و نصائح و مواعظ مرا يك گفتار الهى بدانند و در صدد عمل بر طبق آن باشند ؛ چه شد كه اينك اين مرد خارج شد ؟ و از تحت آن مسؤوليت و تعهّد بيرون رفت ؟ ! آيا اگر وى هم خارج نشود و در اين جرگه بماند ، و همه زشت و زيبا در اين مسجد اعمالى را انجام دهند تا شايد رحمت خدا شامل حال همگان گردد ، بهتر نيست ؟ !\r\nعجبا ! اين است بهترين آئين و نيكوترين طريقه و عالىترين دستور العمل و رفيع‌ترين حكم انسانى . اين آيه مانند آب خنك و گوارا آتش ملتهب درون را فرو نشاند ، و آز و كينه و طمع و عُجب و خودپسندى و شخصيّت طلبى را كه به صورت‌هاى حسّ استقلال طبع و عزّت نفس خود را جا مىزنند و براى انسان جلوه باطل دارند ، به باد فنا داد و درست حكم نِشترى را داشت كه طبيب\r\n\r\n","description":"","footnote":"","page_name":" 551 ","page_number":551},
  {"content":"\r\n\r\nحاذق بر روى دُمل فرو برد و كثافات را شستشو دهد .\r\nهمان لحظه گوشى تلفن را برداشتم و به او تلفن كردم و سلام نمودم و گفتم : منزل تشريف داريد ؟ من اينك مىخواهم خدمت شما برسم !\r\nگفت : نه نه آقا ! من خدمت شما مىرسم ! الآن مىآيم . من گفتم : من آماده بيرون آمدن هستم . من مىآيم . گفت : من لباس پوشيده‌ام و در دالون منزل هستم . من مىخواستم خدمت شما برسم .\r\nخلاصه چند دقيقه‌اى بيشتر به طول نينجاميد كه آمد . در را باز كردم هر دو همديگر را در آغوش گرفتيم و هر دو گريستيم . او را به داخل اطاق در آوردم ، زير كرسى نشست . يك جمله از وقايع ما كان صحبت نشد . فقط من نامه او را به وى تسليم كردم و گفتم : شما اين را بگيريد ؛ نه شما نامه‌اى نوشته‌ايد ، و نه من نامه‌اى را خوانده‌ام ! نامه را گرفت و در بغلش گذارد و قدرى هم گريه كرد و خداحافظى نموده و رفت .\r\nشاهد من از ذكر اين قضيّه و نيز از قضيّه سابق اينست كه : تعليمات قرآنى ، جاودانى و ابدى ، و در حكم داروئى است كه فوراً شفا مىبخشد و مريض را از رنج درد و إلم بيرون مىآورد . هر چه انسان از اين نوش دارو مىخورد سير نمىشود و اشتهايش افزون مىشود ؛ جانش حلاوت مىيابد ، نفسش ساكن مىشود .\r\nو چون عملًا اين دو قضيّه در خارج براى خود حقير واقع شد و شيرينى و حلاوت و شفاى عاجل آن را چشيديم و طعم كرديم ، خواستم براى مطالعه كنندگان محترم شرح داده باشم و ببينند كه چگونه اين دستورات ، بهترين آئين است . « 1 » »\r\n\r\n\r\n","description":"","footnote":"\r\n( 1 ) « نور ملكوت قرآن » ج 1 ، ص 73 تا ص 77\r\n","page_name":" 552 ","page_number":552},
  {"content":"\r\n\r\n\r\nرعايت حال مادر\r\nاسلام در تكريم پدر و مادر دستورات فوق العاده عظيم دارد به گونه‌اى كه در قرآن مجيد پس از امر به توحيد ، مراعات حال ايشان مطرح گرديده است :  أَلَّا تُشْرِكُوا بِهِ شَيْئاً وَ بِالْوالِدَيْنِ إِحْساناً  « 1 » و حتّى در مواردى كه آنان آدمى را به شرك دعوت مىكنند صريحا دستور ميدهد از ايشان پيروى مكن ولى در رعايت ادب و لطف در حقّشان كوتاهى منما .  وَ إِنْ جاهَداكَ عَلى أَنْ تُشْرِكَ بِي ما لَيْسَ لَكَ بِهِ عِلْمٌ فَلا تُطِعْهُما وَ صاحِبْهُما فِي الدُّنْيا مَعْرُوفاً .  « 2 »\r\nو در روايات و سيره اهل بيت عصمت و طهارت عليهم السّلام نيز اين مقوله بابى وسيع دارد .\r\nو از طرف ديگر عشق به پيامبر و خاندان پاك و مطهّرش مخصوصا سرور شهيدان حضرت أبا عبد الله الحسين عليه السّلام و اهتمام به زيارت ايشان خصوصا زيارت پياده و اجر و ثوابى كه براى هر گام زيارت حضرت بيان شده است محورى است عظيم و قابل دقّت و تأمّل . ولى جمع بين همه شؤون و رعايت همه مراحل امرى است مهم‌تر و دقيق‌تر . در مقام تعارض بين حقوق چه بايد كرد ؟ آيا با احساسى برخورد نمودن و خود را عاشق و شيداى حسينى معرّفى كردن ميتوان از امور ديگر الهى غافل بود ؟\r\nنمونه اين توجّه را در زندگى حضرت علّامه أعلى الله مقامه الشّريف مىبينيم كه على رغم عشق سوزانى كه به اهل بيت عليهم السّلام مخصوصا زيارت عتبات و امام حسين عليه السّلام دارند ولى از حقوق ديگر غافل نيستند . به قضيّه كوتاهى كه در مورد رعايت حال مادرشان نقل مىكنند توجّه كنيد :\r\n\r\n\r\n","description":"","footnote":"\r\n( 1 ) قسمتى از آيه 151 ، از سوره 6 : الأنعام\r\n( 2 ) قسمتى از آيه 15 ، از سوره 31 : لقمان\r\n","page_name":" 553 ","page_number":553},
  {"content":"\r\n\r\n« . . . حقير را در مدّت اقامت هفت ساله در نجف اشرف جز دو بار توفيق تشرّف پياده به كربلا دست نداد . چون مرحومه والده در قيد حيات بودند ، و گرچه از رفتن ممانعت نمىنمودند ولى چون حقير در ايشان آثار اضطراب مىديدم ، خودم داوطلب براى راه پياده نمىشدم . . . « 1 » »\r\nبا دقّت در همين نقل كوتاه نكات فراوانى بدست مىآيد ، از جمله آنكه : نمىگذارند مادر نهى كنند كه نوعى كم توجّهى به ادب زيارت امام حسين عليه السّلام استشمام شود ، بلكه به نفس اضطراب مادر بسنده مىكنند ؛ و نيز از كنار اين مسأله نگذشته و توجيه نمىكنند ، بلكه خود از تشرّف پياده منصرف مىشوند تا قلب مادر نگران نشود .\r\n\r\nرعايت حال خانواده\r\nنظير آنچه راجع به مادر بزرگوارشان نقل شد در رابطه با زندگى خانوادگى و عيالشان نيز مطرح است كه قابل توجّه و درس گيرى است . در كتاب « روح مجرّد » در شرح سفر دوّمشان به عتبات عاليات در ايّام محرّم سال 1383 هجرى قمرى مىنويسند :\r\n« سال بعد در همين ايّام ( ذى الحجّة و محرّم ) ميل شديد و اراده آمد تا به سوى آن اراضى مقدّسه تشرّف حاصل آيد ، و گذرنامه براى اخذ ويزا حاضر و بليط اتوبوس هم از ميهن تور تهيّه شد و بنا بود كه پس فردا حركت نمائيم . چون براى خداحافظى به ديدن ارحام مىرفتم يكى از همشيره‌ها كه اينك ( سال 1412 هجرى قمرى ) نُه سال است به رحمت ايزدى پيوسته است گفت :\r\nشما كه اينك به زيارت مىروى ، وضع منزل بدون سرپرستى مستقيم خود شما طورى است كه به هم مىريزد و شايد به بعضى از اهل شما تعدّى و\r\n\r\n\r\n","description":"","footnote":"\r\n( 1 ) « روح مجرّد » ص 22\r\n","page_name":" 554 ","page_number":554},
  {"content":"\r\n\r\nاجحاف گردد !\r\nعرض كردم : من براى زيارت مىروم ، و راضى نيستم در اين امرِ تقرّبى به كسى ظلم وارد شود ؛ الآن از رفتن صرف نظر كردم . همان روز رفتم و بليط را پس دادم . « 1 » »\r\nدر اينجا نيز به جهت اجتناب از اجحاف نسبت به برخى از اهل منزل بدون درنگ تصميم به ترك سفر گرفته و تصميم خود را همان روز عملى مىسازند كه خود نشان از عزم قاطع و مسارعتشان در كار خير است .\r\n\r\nشفقت و عطوفت الهى\r\nيكى از صفات بارز مردان خدا رقّت قلب و شفقتى است كه منبعث از صفاى باطن و طهارت نفس نفيسشان مىباشد ، طهارتى كه در اثر انس با ذكر الله برايشان حاصل شده است . چنانچه امام باقر عليه السّلام در ضمن سفارشات خود به جابر ميفرمايند : تَعَرَّضْ لِرِقَّةِ الْقَلْبِ بِكَثْرَةِ الذِّكْرِ فِى الْخَلَوَاتِ . « 2 » « بوسيلهء كثرت ذكر در خلوات رقّت قلب را به دست آور . »\r\nاين خصيصه نورانى نيز همچون خصال پسنديده ديگر در حضرت آقا به وضوح ديده مىشد ، و مهر و عطوفت الهى ايشان منحصر به متعلّقينشان نبود ، بلكه بر اساس نگرشى توحيدى به همه مخلوقات خداوند سرايت مىنمود . نمونه‌اى از اين قبيل حالات ايشان را در عبارات ذيل كه در مقام بيان ظلم غاصبين خلافت است ميتوان مشاهده كرد :\r\n« سُيوطى در « الدُّرّ المنثور » گويد : ابن منذر و ابن أبى حاتم از بَعْجة بن عبد الله جُهَنىّ تخريج كرده‌اند كه او گفت : مردى از طائفه ما ( جهنىها ) زنى را\r\n\r\n\r\n","description":"","footnote":"\r\n( 1 ) همان مصدر ، ص 91\r\n( 2 ) « تحف العقول » ص 285\r\n","page_name":" 555 ","page_number":555},
  {"content":"\r\n\r\nنيز از طائفه ما گرفت . زن درست در سر شش ماه بچّه كاملى زائيد . شوهر اين زن پيش عثمان رفت و داستان را شرح داد . عثمان امر كرد تا او را سنگباران كنند .\r\nخبر اين قضيّه را براى على ( رضى الله عنه ) آوردند . على به نزد عثمان آمد و گفت : چه مىكنى ؟ عثمان گفت : اين زن در رأس شش ماهگى بچه تامّ و تمامى زائيده است ؛ مگر اين امر تصوّر دارد ! على ( رضى الله عنه ) گفت : آيا نشنيده‌اى كه خداى تعالى مىگويد :  وَ حَمْلُهُ وَ فِصالُهُ ثَلاثُونَ شَهْراً  ( يعنى دوران حمل و شيرخوارگى سى ماه است ) و نيز مىگويد :  حَوْلَيْنِ كامِلَيْنِ  ( يعنى دوره كامل شيرخوارگى دو سال است ) چقدر مىيابى تو ، كه از اين مقدار بعد از كسر كردنِ دو سال باقى بماند مگر شش ماه ؟ !\r\nعثمان گفت : سوگند به خدا كه من فهمم به اين مطلب نرسيده بود ! اينك برويد و زن را نزد من باز گردانيد . چون رفتند زن را برگردانند ديدند كارش تمام شده و زير سنگ‌ها جان داده است .\r\nوقتى كه اين زن را براى رجم مىبردند ، از جمله سخنانش به خواهر خود اين بود : يا أُخيَّةُ لا تَحزَنى ! فَوَ اللهِ ما كَشفَ فَرجى أحدٌ قَطُّ غيرُه . « اى مهربان خواهر من غمگين مباش ! سوگند به خدا هيچكس جز شوهرم با من آميزش ننموده است ( و خدا پرده را بر ميدارد و روشن مىسازد كه من مظلوم و بىگناه بوده‌ام ) . »\r\n. . . بارى ، اين است طرز حكومت خلفاى جور كه در ريختن خون مظلومان و بىگناهان آستين بالا زده و عذر خود را عدم علم به كتاب و سنّت ميدانند و سوگند هم مىخورند كه نميدانستيم .\r\nآخر كسى نبود به اين دايگان مهربان‌تر از مادر بگويد چه كسى شما را خليفة المسلمين و أمير المؤمنين و خليفة رسول الله خوانده ؟ و در برابر كدام امّت شما اين برچسب را به خود زده‌ايد ؟\r\nشما خليفه رسول الله و أمير مؤمنان را از مقامش ساقط مىكنيد تا كه برود\r\n\r\n","description":"","footnote":"","page_name":" 556 ","page_number":556},
  {"content":"\r\n\r\nدر باغهاى مدينه و خارج مدينه آبيارى كند و شخم بزند ، و شما با اعتراف به جهل و نادانى خود نام خليفه و امير بر خود بنهيد و جانشين و قائم مقام رسول الله بدانيد ؟\r\nآرى نتيجه به دست گرفتن افراد غير واجد مقام ولايت ، درجه و مقام حكومت و ولايت را همين است كه نتائجش يكى پس از ديگرى ظاهر مىشود و تا قيام قائم به حقّ ولىّ حضرتِ حقّ ، مردم ، گمراه و سرگردان و مظلوم و بدون كاميابى از سرمايه‌هاى الهى در دنيا بيايند و بروند !\r\nبه خدا سوگند در ديروز كه مشغول نوشتن داستان اين زن مظلوم بودم كه در زير بمباران سنگهاى عثمان سنگسار شده بود آنقدر گريه كردم و اشك‌ها سرازير كردم كه از نوشتن واماندم ؛ نه براى مظلوميّت على و نه براى مظلوميّت زهراء و محسن ، بلكه براى مظلوميّت اين زن ؛ فقط و فقط همين زن كه بر اساس دستور اسلام و پيروى از پيامبر اكرم ازدواج كرده و بار حمل و سختيهاى دوران باردارى را متحمّل شده و اينك كه بچّه‌اى زائيده است مزدش را آن دهند كه :\r\nاز نوزادش كه آرزو دارد پستان بر لبانش نهد و از نظاره بر چهره او درد و رنج باردارى و زائيدن را فراموش كند ، بدون جرم و گناه از نوزاد جدا كنند و ببرند آنقدر به او سنگ بزنند كه جان دهد ، به اتّهام اينكه زنا كرده‌اى ! و اين بچّه ، بچّه زناست . . . « 1 » »\r\n\r\n« نشر علم و معرفت »\r\nدانش آموختن و از حقائق هستى در رشته‌هاى مختلف آگاه شدن ، هنر\r\n\r\n\r\n","description":"","footnote":"\r\n( 1 ) « امام شناسى » ج 11 ، ص 203 تا ص 206\r\n","page_name":" 557 ","page_number":557},
  {"content":"\r\n\r\nعالمان است كه با تحمّل انواع رنجها و سختيها براى كسب علم و معرفت قدم به ميدان گذاشته و به قدر همّت خويش از انواع دانش‌ها و علوم بهره مىبرند .\r\nنوآورى و خلّاقيّت در علوم و فنون مختلف نيز هنرى مضاعف است ، كه عالمان در اندوخته‌هاى علمى خود تدبّر و تأمّل كرده و با تلاش و پشتكار خود به كشف مطالب جديد و رسيدن به افقهاى تازه مىپردازند و تحوّلى نوين را در محدوده خود پىريزى مىكنند ، كه صد البتّه اين هنر و كار آمدى از هر عالمى ساخته نيست .\r\nدر فصول قبلى اين دو مرحله را در شخصيّت حضرت آقا رضوان الله عليه بررسى كرديم و به نمونه‌ها و گوشه‌هائى از آن كه در آثارشان ثبت شده است اشاره نموديم ، ولى اينك ميخواهيم به مطلبى ديگر بپردازيم .\r\nنشر علم و معرفت كارى است اساسى كه بيشتر به بُعد عملى شخص مربوط مىشود نه بُعد علمى او . چه بسيارند عالمان زحمت كشيده و رنج ديده‌اى كه اندوخته‌هاى فراوان علمى و معرفتى در كانون جان خويش ذخيره نموده‌اند ، و چه بسيارند كسانى كه افقهاى جديدى از معرفت و علم را از لابلاى آموخته‌هاى خويش استخراج نموده‌اند ؛ ولى همگان هنر ارائه آموخته‌ها و نوآوريهاى خود را ندارند . برخوردارى از منطقى رسا و قلمى تواناست كه ميتواند علم عالم را از وجودش منتشر سازد و رايحه خوش معرفت را بر مشام جان ديگران برساند .\r\nدر روايات نيز بر اهمّيّت جايگاه تأثير گذار عالمِ ناطقِ عامل تأكيد شده و او را پايه‌اى اساسى براى اصلاح امور و پايدارى نظام دين معرّفى نموده‌اند . أمير المؤمنين عليه السّلام ميفرمايند :\r\nقِوَامُ الدِّينِ بِأَرْبَعَةٍ : بِعَالِمٍ نَاطِقٍ مُسْتَعْمِلٍ لَهُ ، وَ بِغَنِىٍّ لَا يَبْخَلُ بِفَضْلِهِ عَلَى أَهْلِ دِينِ اللَهِ ، وَ بِفَقِيرٍ لَا يَبِيعُ ءَاخِرَتَهُ بِدُنْيَاهُ ، وَ بِجَاهِلٍ لَا يَتَكَبَّرُ عَنْ طَلَبِ\r\n\r\n","description":"","footnote":"","page_name":" 558 ","page_number":558},
  {"content":"\r\n\r\nالْعِلْمِ . « 1 »\r\n\r\nعالم ناطق\r\nحضرت آقا از جمله عالمان و الا مقامى بودند كه نه فقط در وادى تربيت نفس خويش علم و عمل را بهم آميخته بودند ، بلكه با زبانى گويا و منطقى محكم و رسا در قالب‌هاى گوناگون به نشر و پخش علم و معرفت پرداخته و ديگران را نيز از فيض علوم و معارف اسلام بهره‌مند مىساختند . اينك به جلوه‌هائى از آن اشاره مىكنيم :\r\n\r\nتدريس\r\nمىدانيم كه هنر تعليم غير از قدرت تعلّم است ؛ اين گونه نيست كه هر كس شاگرد خوبى است حتما معلّم خوبى نيز باشد . چرا كه داشتن قدرت بيانى شيرين و روان براى تشريح و تبيين مطالب و تفهيم آن براى مخاطب امريست غير از قدرت فهم و إدراك مطلب . و مدرّس و معلّم خوب و موفّق بودن مستلزم داشتن چند چيز است :\r\nاوّل : داشتن اطّلاع جامع و كامل از مطلب مورد نظر ، دوّم : برخوردارى از نطق قوى و شيرين و قابل فهم ، سوّم : توان ايجاد رابطه صحيح و كامل با مخاطب ، چهارم : اخلاق جمعى زيبا و پسنديده .\r\nبنابراين چه بسا محصّلان موفّقى كه در تحصيل توفيق‌ها به دست آورده ولى هرگز مدرّس نشدند يا معلّم و مدرّس موفّقى نبودند .\r\nمرحوم آقا در دوران تحصيل خود از روزهاى نخست و در حوزه‌هاى مقدّس قم و نجف ، صرفا يك محصّل نبودند بلكه همواره براى ديگران نيز مثمر ثمر بوده و از تعليم و تدريس غافل نبودند .\r\n\r\n\r\n","description":"","footnote":"\r\n( 1 ) « بحار الأنوار » ج 2 ، ص 67\r\n","page_name":" 559 ","page_number":559},
  {"content":"\r\n\r\nجالب‌تر آنكه تدريس و تعليم را با وجود مشغوليّتهاى فراوان چون فعّاليّتهاى سياسى و تأليف دوره علوم و معارف إسلام در طول دوران پر بركت عمر خويش رها نكرده و حتّى در مدّت توقّف طولانى خود در طهران نيز از همين رهگذر سنگ بناى پرورش طلّاب را پايه ريزى نمودند ، و پس از مهاجرت به مشهد مقدّس رضوى عليه آلاف التّحيّةِ و الثّنآء اين رويّه را ادامه دادند كه برخى از آثار منتشر شده ايشان ثمره همان تدريس‌ها مىباشد . از آن جمله ميتوان به كتاب ارزشمند « ولايت فقيه در حكومت اسلام » اشاره نمود .\r\nخودشان در مقدّمه اين كتاب مىنويسند :\r\n« بارى چون در سال گذشته مطالبى را در لزوم تشكيل حكومت اسلام با برادران طلّاب و أخلّاء ايمانى ساكن بلده مشهد مقدّس على شاهدِها آلاف التّحيّةِ و السّلام داشتيم و به نام « وظيفه فرد مسلمان در احياى حكومت اسلام » تحرير و به طبع رسيد اينك مناسب ديد تا بحثى را در پيرامون « ولايت فقيه در حكومت اسلام » بطور مشروح شروع كند تا حدود ولايت و مشخّصات و آثار و مسائل آن معيّن گردد . . . لهذا بحثى را نه چندان مختصر كه فقط به رؤوس مطالب اكتفا گردد و نه چندان مفصّل كه تمام شقوق و شُعب آن به تفصيل بيان شود شروع نموده و راه ميانه و حدّ وسط را از جهت ادلّه فقهيّه پيموديم تا براى طلّاب ذوى العزّة و الاحترام راهگشائى براى تفريع فروع و تشقيق شقوق باشد و خود بتوانند بر جزئيّات مسائل واقف گردند .\r\nاين مباحث بطور مسلسل پس از شهر رمضان المبارك سنه 1410 هجريّه قمريّه از روز هشتم شهر شوّال المكرّم شروع شد و بطور مرتّب حتّى با ضميمه روزهاى پنجشنبه در هفته به ايّام تدريس ، ادامه يافت تا به چهل و هشت درس منتهى شد و در روز بيست و يكم شهر ذو الحجّة الحرام پايان يافت . متن هر\r\n\r\n","description":"","footnote":"","page_name":" 560 ","page_number":560},
  {"content":"\r\n\r\nدرس يك ساعت تمام را استيعاب مىنمود ، و وقت سؤالها و جوابها در خارج آن ساعت بود . . . « 1 » »\r\n\r\nمنبر و تبليغ\r\nمسأله منبر و تبليغ و سخن گفتن براى اقشار مختلف مردم و توان برقرارى رابطه مناسب با مخاطبين كار هر كسى نيست و با مسأله تدريس متفاوت مىباشد . هر كس كه قدرت تدريس متون علمى را دارد لزوما قدرت سخنرانى براى طبقات مختلف مردم را ندارد .\r\nو ليكن برخى از عالمان دينى هستند كه جامع بين هر دو صفت بوده و در هر دو ميدان حضورى مؤثّر و كار آمد دارند . حضرت آقا نيز به لطف الهى از بيانى شيرين و كلامى نافذ و منطقى محكم و رسا و طنينى دلنشين و پر صلابت برخوردار بودند كه به راحتى در مجامع عمومى و براى اصناف مختلف مردم با جذّابيّتى خاص سخنرانى مىنمودند و ديگران را بر سر سفره معارف الهى مىنشاندند . و اين حركت را نه به صورتى استثنائى كه بعنوان خطّ سيرى مستمر در دوران زندگى خويش مخصوصا در عهد طولانى بيست و چهار ساله مسجددارى در طهران تداوم مىبخشيدند . سخنرانىهاى هفتگى و پر شور روزهاى جمعه قبل از ظهر كه بسيار موفّق و ثمر بخش بوده و با نماز ظهر پايان مىپذيرفته و جلسات مستمرّ ماه‌هاى مبارك رمضان و مناسبتهاى ديگر از صحنه‌هاى بيادماندنى زندگى ايشان است و زيربناى تدوين آثار بعدى مىشود ، كه بعضا در لابلاى كلماتشان بدين جلسات اشاره‌اى دارند و معمولًا در مقدّمه كتابهاى خود به سابقه شكل گيرى اين مباحث و تاريخ اجراى آن در مسجد خويش مىپردازند .\r\n\r\n\r\n","description":"","footnote":"\r\n( 1 ) « ولايت فقيه در حكومت اسلام » ج 1 ، ص 7\r\n","page_name":" 561 ","page_number":561},
  {"content":"\r\n\r\n\r\nتعليم ، موعظه و انذار\r\nآنان كه منبرىهاى فراوانى را ديده‌اند به خوبى ميدانند كه سبك و سياق منبرىها به لحاظ تبيين مطالب ، مختلف است . بعضىها فقط در بيان و تشريح مطالب علمى و معرفتى متمركز هستند ، به خوبى مطالب را دسته‌بندى و تجزيه و تحليل كرده و مستمع را در محور بحث مورد نظر آگاه مىسازند ؛ به گونه‌اى كه شنونده پس از برخاستن از پاى منبر آنان احساس مىكند مطلبى را آموخته يا دانسته‌اى را تكميل كرده است .\r\nبرخى ديگر از منبرىها در موعظه و نصيحت هنر نمائى مىكنند و سيماى غالب منبرشان وعظ و اندرز است ، با بيان مطالب متنوّع در صدد پند و نصيحت مستمع هستند و با استفاده از موضوعات حسّاس و با بهره‌گيرى از شيوه‌هاى گفتارى تلاش مىكنند براى مستمع ، دلسوزانه راهى را بگشايند . شنونده وقتى از پاى منبر اين طيف از سخنوران بر مىخيزد چه بسا مطلب جديدى نياموخته باشد ولى تحت تأثير گفته‌هاى او در خود احساس تازه‌اى دارد .\r\nبعضى از اينها قدرت تبشير و إنذار ( اميدوار ساختن و ترسانيدن ) هم دارند ؛ و چه كم هستند اين مردان خدا . اينان با داشتن نفسى قوى و كار كرده و نَفَسى گرم و مسيحائى مستمع را با مطالب خويش به خدا فرا مىخوانند و او را به رحمت الهى اميدوار و از عذاب الهى بيم ميدهند . اينها كسانى هستند كه خود در مرحله نخستين بيم و اميد را در جان خويش حاكم ساخته و بدين جهت كلامى نافذ در انتقال اين حالت به مخاطب دارند ؛ به گونه‌اى كه انسان وقتى از پاى سخن ايشان برخاست شايد مطلب جديدى نياموخته باشد ولى در خود حالتى جديد مىيابد كه جذب به خير و گريز از شرّ را بدنبال دارد .\r\nدسته ديگر ، عالمان وارسته و عارفان عاشقى هستند كه زبانشان مجراى حكمت الهيّه گشته و ثمره اخلاص عملى زندگيشان در گفتارشان ظهور نموده و\r\n\r\n","description":"","footnote":"","page_name":" 562 ","page_number":562},
  {"content":"\r\n\r\nآدمى را به عشق خدا ميخوانند ، بدانگونه كه انسان وقتى سخن ايشان را ادراك كرده و مغتنم شمرد ، وقتى از محضرشان بيرون مىآيد ، در خود وجد و شورى الهى مىيابد كه با هيچ احساسى قابل قياس نيست .\r\nحضرت آقا از معدود عالمان سخنورى بودند كه به خاطر رفعت علمى و علوّ سلوكى و عملى و برخوردارى از اطّلاعات فراوان قرآنى ، روائى ، تاريخى ، و داشتن بيانى روان و شيوا ؛ سخنرانىها و منابرشان در همه اين زمينه‌ها شاخص بوده و مستمع را بهره‌مند مىساخت . شنونده‌اى كه از محضر ايشان بيرون مىآمد نه تنها بر اطّلاعات علمى و معارفش افزوده شده بوده و مطالب قرآنى و روائى جديدى كسب كرده بود ، بلكه از يك سو نصائح پدرانه و مشفقانه قلبش را نرم ساخته و از سوى ديگر روح خوف و رجا بر محور تبشير و انذار در او زنده شده و در نهايت همه اينها در مسير ايجاد عشق الهى و توجّه به توحيد تام بر اساس تعاليم قرآن و عترت به جريان مىافتاد و آدمى سرمست و سبك بال از محفل نورانى او خارج مىشد و تا مدّتها خود را در مغناطيس جاذبه قوىّ او مىيافت .\r\nحقيقت فوق را كسى به خوبى مىيابد كه مجالس ايشان را ادراك نموده است . « 1 »\r\n\r\nجمع بين ديانت و سياست\r\nنكته بسيار مهمّى كه در امر تبليغ قابل دقّت است توجّه به بُعد سياسى اسلام است كه متأسّفانه چه در سالهاى پيش از انقلاب و چه در سالهاى پس از\r\n\r\n\r\n","description":"","footnote":"\r\n( 1 ) نمونه‌اى از منابر ايشان و معرّفى ابعاد گسترده كمّى و كيفى آنها ، با اشاره كلّى به محتويات مباحث و تأثيراتى كه بر مخاطبان داشته است را خودشان در كتاب « وظيفه فرد مسلمان در احياى حكومت اسلام » درس دوّم ، آورده‌اند ، كه در همين يادنامه در فصل پنجم به مناسبت ذكر كرده‌ايم .\r\n","page_name":" 563 ","page_number":563},
  {"content":"\r\n\r\nآن گروهى از اهل علم عليرغم داشتن اطّلاعات خوب علمى و برخوردارى از قدرت بيان ، هرگز در منابر خويش توجّهى به اين بُعد نمىنمودند . و اين مطلب يا برخاسته از ضعف آنان در شناخت اسلام واقعى بود كه دين را از سياست جدا مىدانستند و بعضا پرداختن به مسائل سياسى را نوعى جرم و خطا و مخالف قداست عالم دينى مىپنداشتند ، و يا برخاسته از ضعف و ترسى بود كه از دشمن در جانشان رسوخ نموده بود . همانگونه كه امام حسين عليه السّلام بر سر عالمان دنيا زده و گريزان از ظلم و ستم ستيزى فرياد مىزنند و اعلام ميدارند كه : شما همه ارزش و اعتبار و احترام خود در ميان مردم را بخاطر جايگاه دينى و انتسابى كه به خداوند پيدا كرده‌ايد بدست آورده‌ايد ولى هرگز آبرو و جان خود را در راه تحقّق احكام الهى به مخاطره نيانداخته‌ايد :\r\nفَلَا مَالًا بَذَلْتُمُوهُ ، وَ لَا نَفْسًا خَاطَرْتُمْ بِهَا لِلَّذِى خَلَقَهَا ، وَ لَا عَشِيَرةً عَادَيْتُمُوهَا فِى ذَاتِ اللَهِ . « 1 »\r\nاز سوى ديگر توجّه به ريشه‌هاى اصلى ظلم و تباهى حاكم بر امّت اسلام و ديدن سرانگشتان دشمن كافر و استعمارگران شوم در بدست گرفتن زمام امور جامعه اسلامى با واسطه‌هاى متعدّد و در چهره‌هاى گوناگون كارى نبود كه از هر كسى بر آيد كه به لطف الهى حضرت آقا در اين وادى بصيرتى عميق و روحى بلند و نگاهى موشكافانه داشتند كه در بررسى ابعاد سياسى شخصيّت ايشان به گوشه‌هائى از آن اشاره كرديم .\r\nآنچه اينك مىخواهيم بدان بپردازيم اينستكه : عالمانى كه هوشيار بوده و مطالب را هم مىيافتند و به اصطلاح شمّ سياسى داشتند ، از مطرح كردن مباحث\r\n\r\n\r\n","description":"","footnote":"\r\n( 1 ) « تحف العقول » ص 237 ؛ و « بحار الأنوار » ج 97 ، ص 79 ؛ و « موسوعه كلمات امام حسين عليه السّلام » ص 274\r\n","page_name":" 564 ","page_number":564},
  {"content":"\r\n\r\nدر منابر خود صرفنظر مىنمودند ، چرا كه از سوئى مورد تعرّض حكومت شوم طاغوت مىشدند و از سوى ديگر توسّط مدّعيان علم و حوزويان ظاهرى مورد تعريض قرار گرفته و با اتّهام بىسوادى و كم‌سوادى و سياسى كارى هجو مىشدند و پايگاه اجتماعى خود را دستخوش تهاجم ميديدند .\r\nولى حضرت آقا با بصيرتى كامل و شجاعتى كم نظير ، هم به خوبى مطالب را مىيافتند و هم آن را در منابر خود مطرح ساخته و مردم را نه فقط در باب علم و معرفت و طرح مباحث عقيدتى و كلامى بهره‌مند مىساختند ، و نه تنها در قالب موعظه و نصيحت به هدايت و رشد كشانده و به تهذيب نفس و تزكيه جان دعوت ميكردند ؛ بلكه بطور همزمان عميق‌ترين جريانات سياسى داخل و خارج كشور را براى روشن ساختن اذهان مردم مطرح نموده نگرش صحيح الهى را به مخاطبان خود تفهيم مىنمودند . خود در اين زمينه اشاره‌اى دارند كه قابل دقّت است :\r\n« لذا در مسجد شروع كرديم از اين آيات قرآن تفسير كردن و بيان كردن و گفتن . حتّى در آن ماه رمضان اوّلى كه بنده در مسجد بعد از اقامه نماز عصر خودم منبر مىرفتم و موعظه مىنمودم فقط آن يك ماه مبارك را اختصاص دادم به بحث درباره معارضه و مبارزه با كفّار ، و آياتى از قبيل :  لا تَجِدُ قَوْماً يُؤْمِنُونَ بِاللَّهِ وَ الْيَوْمِ الْآخِرِ يُوادُّونَ مَنْ حَادَّ اللَّهَ وَ رَسُولَهُ . . .  « 1 » يا آيه :  يا أَيُّهَا الَّذِينَ آمَنُوا لا تَتَّخِذُوا بِطانَةً مِنْ دُونِكُمْ لا يَأْلُونَكُمْ خَبالًا وَدُّوا ما عَنِتُّمْ . . .  « 2 » را توضيح ميدادم .\r\n\r\n\r\n","description":"","footnote":"\r\n( 1 ) آيه 22 ، از سوره 58 : المجادلة : « مردمى كه به خدا و روز بازپسين ايمان مىآورند را نمىيابى كه با كسانى كه با خدا و رسولش مخالفت و دشمنى كرده‌اند رابطه دوستى و مودّت برقرار كنند . . . »\r\n( 2 ) آيه 118 ، از سوره 3 : ءَال عمران : « اى كسانى كه ايمان آورده‌ايد ، افرادى را كه از شما نيستند ( و از كيش و آئين شما پيروى ندارند همچون يهود و نصارى ) همانند زيرپوش خودتان همراز و هم سرّ نگيريد ! آنها در خراب كردن ، و تباه نمودن ، و فساد در شما ، از هيچ امرى دريغ ندارند ؛ دوست دارند كه شما در سختيها و مشكلات بسر بريد . . . »\r\n","page_name":" 565 ","page_number":565},
  {"content":"\r\n\r\nدر مورد سيطره انگليس و كيفيّت غلبه آنها ، و دار زدن مرحوم مرجع وقت عالم ربّانى آية الله حاج شيخ فضل الله نورى سخن مىگفتم . « 1 » »\r\n\r\n« تدوين آثار »\r\nروشن است كه همه انسانها از همه نعمتها يكسان برخوردار نيستند ، برخى كمتر و گروهى بيشتر و عدّه‌اى هم فاقد نعمتى هستند هر چند نعمت ديگرى را دارا مىباشند ؛ و البتّه همگان بايد همه نعمتها را از خداوند دانسته و در مسير خواست او به كار گيرند و شاكر خداوند باشند تا هم شكر زبانى و هم شكر عملى را بجا آورده باشند .\r\nهستند عالمانى آگاه و دلسوز و زحمت كشيده كه از نعمت نطق و بيان برخوردارند تا بتوانند با استفاده از علم و بيان و نطق خود ، ديگران را نيز به علم و معرفت رهنمون گردند ، ولى كسانى كه دست به قلم برده و قدرت قلمفرسائى داشته باشند كم هستند .\r\nآنچه بدان محتاجيم ، داشتن عالمانى جامع و عامل است كه قدرت تدوين معلومات خود را داشته باشند و بتوانند گوهرهاى اكتسابى و ثمرات تحقيقات اختصاصى خويش را به رشته تحرير درآورده و براى عصرها و نسل‌هاى آتى باقى گذارند .\r\nكتاب ، همچون مجلس خطابه‌اى است دائمى كه مستمع هر زمان كه اراده كند ميتواند پاى آن بنشيند و با خطيب خلوت كند و از گنجينه پر ارزش معارف او بهره ببرد . و از اين رو در آيات و روايات بر قلم و نوشتن عنايت خاصّى شده است .\r\n\r\n\r\n","description":"","footnote":"\r\n( 1 ) « وظيفه فرد مسلمان در احياى حكومت اسلام » ص 40\r\n","page_name":" 566 ","page_number":566},
  {"content":"\r\n\r\nبارى آقا رحمة الله و رضوانه عليه از عالمان وارسته و خودساخته‌اى هستند كه بركات وجوديشان نه تنها از پايگاه رفيع منبر و خطابه ، كه از سنگر تأليف و تدوين نيز منتشر بوده ؛ و ايشان نه فقط به تبليغ گفتارى و ارتباط مستقيم با مستمع توجّه داشتند ، كه بر حفظ آثار و ثبت و تدوين آنها نيز اهتمامى بسزا داشتند . و از همان اوائل امر ، اين حركت پر بركت در زندگيشان ديده مىشود كه فهرست‌وار ميتوان به موارد زير اشاره كرد :\r\n\r\nتقريرات\r\nالف - تدوين درسهاى حوزوى كه اصطلاحاً آن را تقريرات مىگويند .\r\nاز حضرت ايشان تقريرات درسهاى آية الله شاهرودى ، آية الله خوئى ، آية الله شيخ حسين حلّى ، آية الله علّامه طباطبائى رحمة الله عليهم أجمعين باقى مانده است كه بطور مشخّص عبارتند از :\r\n1 - تقريرات درسهاى اخلاقى عرفانى علّامه طباطبائى كه در سنه 1368 و 1369 قمرى در حوزه علميّه قم براى برخى از طلّاب بيان فرموده‌اند ، و به لطف الهى به صورت « رساله لُبّ اللُباب » بمناسبت سالگرد شهيد آية الله مطهّرى به چاپ رسيده است .\r\n2 - تقريرات درس فقه آية الله شاهرودى ، مباحثى از كتاب الصّلوة .\r\n3 - تقريرات درس فقه آية الله شيخ حسين حلّى ، مبحث بيع و خيارات .\r\n4 - تقريرات اصول آية الله شيخ حسين حلّى ، بحث اجتهاد و تقليد .\r\n5 - تقريرات درس اصول آية الله خوئى ، از اوّل مبحث اقتضاء الأمر بالشّىء النّهى عنِ الضّدّ ( كه ابتداى بحث اصول ايشان به هنگام مهاجرت حضرت آقا به نجف أشرف بوده است ) تا آخر مباحث عقليّه : تعادل و تراجيح ، با حواشى خودشان .\r\n6 - تقريرات مقدارى از مباحث اصولى آية الله حاج شيخ مرتضى حائرى .\r\n7 - تقريرات مقدارى از مباحث فقهى آية الله محقّق داماد .\r\nبه اميد آنكه به زودى اين مجموعه منقّح و به زيور طبع آراسته و به\r\n\r\n","description":"","footnote":"","page_name":" 567 ","page_number":567},
  {"content":"\r\n\r\nحوزه‌هاى علميّه عرضه گردد .\r\nب - تدوين مباحثى كه در خطابه‌ها و مواعظ مطرح نموده‌اند .\r\nآنچه را كه ايشان در قالب منبر بيان ميفرمودند در دفاتر خود به صورت يادداشت محورهاى اساسى ثبت مىنمودند كه زيربناى تدوين برخى از كتابهاى « دوره علوم و معارف اسلام » را تشكيل ميدهد .\r\n\r\nجُنگ‌ها\r\nج - تدوين جُنگ ها .\r\nجُنگ‌ها مجموعه‌هائى است فراگير ( حدود 32 جلد ) كه تمامى يادداشتهاى لازم را در بر مىگرفته و شروع نخستين جلدهاى آن به سالهاى نخستين تحصيل آقا در قم بر ميگردد ، و جلدهاى پايانى به سالهاى آخر عمر پر بركتشان مربوط مىشود . « 1 »\r\nجُنگ‌ها مجموعه‌هائى جذّاب و خواندنى هستند كه چون كشكولى جامع و نافع در برگيرنده مطالب متنوّعى مىباشند ؛ همچون :\r\nآيات متناسبه با موضوعات خاصّ ، روايات مختصّ به يك مطلب ، مطالب مفيد تاريخى ، ابيات و قصائد و غزليّات بلند عرفانى و شورانگيز ، أشعار بلند مديحه و رثاء اهل‌بيت عليهم السّلام ، تك بيت‌هاى شيرين و آبدار ، مطالب برگرفته شده از مطالعه‌هاى مستمر ( هرگز نمىگذاشتند مطلبى از دست برود ، هر كتابى را كه مطالعه مىنمودند مطالب قابل ثبت را علامت گذارى كرده و سپس به جُنگ منتقل مىساختند كه نوعى حفظ و نگهدارى مطالب براى بهره‌ورى در موقع مناسب بود . ) ، ثبت سؤالات مطرح شده در جامعه ، ثبت موضوعات تخصّصى دينى كه نياز به بحث و فحص و بررسى دارد ، ثبت حوادث مختلف و مهم ، ثبت مسموعات از ديگران در قضاياى مختلف و ارزشمند در محورهاى گوناگون\r\n\r\n\r\n","description":"","footnote":"\r\n( 1 ) تاريخ شروع تدوين اوّلين جُنگ ، سال 1364 هجرى قمرى ، و نگارش آخرين جلدها به سال آخر حياتشان ( 1416 ) مربوط مىشود .\r\n","page_name":" 568 ","page_number":568},
  {"content":"\r\n\r\nعلمى ، عرفانى ، سياسى ، اجتماعى ، پزشكى ، اخلاقى ، ادبى و تاريخى و غيره\r\n\r\n« نشر آثار و سيره تدوين »\r\nحضرت آقا از نخستين لحظه تدوين آثار ، علاوه بر اينكه در صدد تأليف يك مجموعه منظّم و منسجم و ترتيب‌بندى شده بودند - كه به زودى به آن خواهيم پرداخت إن شآء الله - در فكر نشر و پخش آنها نيز بودند ؛ و از همين رو نكات جالبى را در نحوه تدوين مطالب ، هم در محتواى مباحث و هم در قالب و پوسته ظاهرى آن رعايت ميكردند كه قابل تأمّل است ، و اينك فهرست‌وار بدانها اشاره مىنمائيم\r\n\r\nنكات محتوائى\r\nنكته اوّل : جامعيّت\r\nايشان در هر مبحثى كه وارد مىشدند تلاش بر جامعيّت مطلب داشتند تا تمامى زواياى بحث مدّ نظر قرار گيرد و حتّى الإمكان مطلب مهمّى از دست نرود .\r\nنكته دوّم : اعتدال\r\nتلاش ايشان در تنظيم مباحث - همانگونه كه خود بعضا تصريح نموده‌اند - آن بود كه در عين جامعيّت مطلب ، از مرز اعتدال خارج نشوند ؛ و طرح مطالب نه آنقدر كوتاه و مختصر باشد كه به فهم آن ضرر بزند ، و نه آنقدر گسترده و مشروح كه مخاطب را خسته و ملول سازد .\r\nنكته سوّم : مستند سازى و اتقان\r\nطرح مطالب بدون سند و اكتفا كردن به شنيده‌ها و مشهورات ، آفتى است خطرناك كه هر كتابى را ميتواند از درجه اعتبار و ارزش ساقط سازد .\r\nحضرت آقا در تبيين مطالب ، بر اتقان و مستند سازى آنها پافشارى\r\n\r\n","description":"","footnote":"","page_name":" 569 ","page_number":569},
  {"content":"\r\n\r\nعجيبى داشتند و اين حقيقت از منابعى كه در كتابهايشان بدانها استناد مىكنند قابل استفاده است . ايشان حتّى مسموعات خويش از حوادث را مستند نموده و در ضبط مطلب بدان تصريح داشتند كه مثلًا اين سخن را پيرامون سيره فلان عالم بزرگ در فلان روز از فلان عالم وارسته كه شاگرد او بود شنيده‌ام و . . .\r\nنمونه‌هائى فراوان از اين مستند سازى و دقّت در آن را در آثار چاپ شده ايشان و همچنين در آثار خطّى و جُنگهاى ايشان به چشم مىبينيم .\r\nنكته چهارم : توجّه به متون اصلى\r\nممكن است برخى منابع ، مشهور و سهل الوصول بوده باشند و در ظاهر قابل اعتناء و اعتماد ، و ليكن از آنجا كه اين منابع از مصادر اوّليّه نقل مىكنند و چه بسا در اين بين دچار نقص و يا اضافاتى در مطالب مىگردند ؛ ايشان عنايتى تام به منابع اصلى و اوّليّه داشته و نوعا مطالب را مستقيما از آنها نقل مىنمايند تا در نهايت اتقان بوده باشد .\r\nنكته پنجم : توجّه به منابع فريقَين\r\nدر مباحث كلامى كه مخاطبان شيعه و سنّى به كتاب مراجعه مىكنند ، در طرح مباحث مربوط به امامت - كه بطور عمده در دوره هجده جلدى « امام شناسى » آمده است - در غالب مباحث به منابع معتبر و مورد قبول هر دو طائفه شيعه و اهل سنّت ارجاع ميدهند تا بر اساس جدال احسن ، اهل سنّت را بر پذيرش حق بر مبناى كتابها و روايات خودشان قانع سازند .\r\nنكته ششم : توجّه به سيره عملى معصومين عليهم السّلام\r\nدر تثبيت مطالب فقط به نقل آيات و روايات اكتفا نمىكردند ، بلكه همانگونه كه در علم اصول عمل امام معصوم حجّت شمرده شده است - ولى متأسّفانه در مقام طرح مباحث كمتر بدين سرمايه عظيم توجّه مىشود - ايشان در كنار ذكر أدلّه قرآنى و روائى ، به بيان سيره عملى معصومين و استخراج نكات\r\n\r\n","description":"","footnote":"","page_name":" 570 ","page_number":570},
  {"content":"\r\n\r\nضمنى آن به قدر تناسب و فرصت و حوصله بحث مىپرداختند و بحث را با نمونه‌هاى تاريخى ممزوج مىنمودند .\r\nنكته هفتم : عقل گرائى\r\nدر بيان مطالب به قدر نياز به طرح ادّله عقليّه پرداخته و در تشريح زواياى آن براى تثبيت سخن در اذهان مخاطبين حوصله به خرج ميدادند ، و ادلّه و براهين محكم عقلى را با بيانى رسا و ساده و قابل فهم مطرح مىنمودند تا مخاطب به لحاظ عقلى قانع گردد .\r\nنكته هشتم : استدلال شهودى\r\nكم هستند كسانى كه بتوانند در وادى شهود آنطور كه شايد و بايد به ميدان بيايند ، چرا كه اين مسأله ابزار خاصّ خود را مىطلبد كه از عهده هر كسى بر نمىآيد . ايشان در تدوين مطالب بر اساس نگرش توحيدى كه عالم را بر محور الله ميداند و ثمره دعوت وحى و عقل و قلب را يكى مىشمرد ، در مباحث و مطالبى كه بيان ميفرمودند در كنار ذكر آيات و روايات و تشريح و تفسير آنها ، براى فهم مطلب از ادلّه عقليّه بهره مىگرفتند ، ولى فقط به اين اكتفا نمىنمودند ؛ بلكه براى ادلّه وجدانيّه شهوديّه كه ثمره راه باطن و تصفيه قلب و تهذيب جان است نيز جايگاهى لايق قائل بودند .\r\nنكته نهم : تنوّع بخشى\r\nآثار حضرت آقا از يك سويه نگرى و خشكى به دور است ، و ايشان در طرح مطالب از همه محورهاى مفيد بهره مىبردند . و براى فهم بهتر كلام از ذكر نمونه‌هاى ملموس تاريخى معاصر گرفته تا بهره‌ورى از شعرهاى ناب شاعران نامدار عرب و عجم و تجزيه و تحليل‌هاى لازم و ارائه آمار و نمودارهاى عينى و . . . دريغ نداشتند ، و با ذوق سرشار و اطّلاعات گسترده خويش آثارشان را زنده و متنوّع مىنگاشتند .\r\n\r\n","description":"","footnote":"","page_name":" 571 ","page_number":571},
  {"content":"\r\n\r\nنكته دهم : ارشاد و دستگيرى\r\nيكى از هنرهاى الهى انسانهاى كامل ، ايجاد انگيزه براى تهذيب نفس و تزكيه جان و ايجاد اوّلين جرقّه‌هاى طلب براى رسيدن به كوى حبيب و لقاء حضرت دوست و گذر از ما سِوى و رسيدن به خدا و فناى در اوست . و البتّه اين توان بر اساس قوّت و سعه نفس و اتّصال ايشان به عالم ملكوت است . و اين حركت را دستگيرى از ديگران گويند .\r\nو چه بسا عارفان كاملى ، اين كار عظيم را از راه مكتوبات خود انجام داده‌اند . برخى از اين آثار نورانى كه به يادگار مانده و تأثيرى عميق دارد را مىتوان چنين بر شمرد : « رساله سير و سلوك » منسوب به آية الله علّامه سيّد بحرالعلوم ، و رساله « لقاء الله » آية الحقّ و العرفان حاج ميرزا جواد آقا ملكى تبريزى ، و رساله « حُسن دل » آية العرفان و اليقين آقا محمّد بيدآبادى و رساله « تذكرة المتّقين » آية الحقّ و العرفان حاج شيخ محمّد بهارى ، و مكتوبات بجا مانده از آية الله العظمى و فخر الإسلام و العرفان ملّا حسينقلى همدانى و آية الله الكامل حاج سيّد احمد كربلائى .\r\nحضرت آقا نيز در حركتى ابتكارى و بديع ، در مجموعه آثار خود خطّ سيرى را تعقيب نموده و مطالبى را بيان كرده‌اند كه با احاطه نفس قدسى خويش بر اين مجموعه ، بركتى فوق العاده در آن قرار داده‌اند ؛ كه بسيار جالب توجّه و اميد بخش است .\r\nفرزند ارشدشان آية الله حاج سيّد محمّد صادق حسينى طهرانى مىفرمودند : حضرت والد مكرّرا به بنده ميفرمودند :\r\n« چون يك دوره علوم و معارف حقّه را در اين كتب ( دوره علوم و معارف اسلام ) گنجانيده‌ام ؛ اگر كسى با اخلاص اين كتاب‌ها را مطالعه كند ، نفسش به اين حقائق متحقّق شده و به مقصود خود مىرسد . »\r\n\r\n","description":"","footnote":"","page_name":" 572 ","page_number":572},
  {"content":"\r\n\r\nكسانى كه با تأليفات آقا انسى دارند حتّى آنان كه محضر خودشان را إدراك نكرده‌اند به تأثير اين آثار بر دل و جان خود معترفند .\r\nاين تأثيرگذارى از آن نفس پاك إلهى به جهت اينستكه خود متحقّق به اين حقائق بودند ، و لذا مطالبشان در مخاطب نيز به قدر قابليّت و حالِ مناسب ، تأثير مىكند .\r\nآقا اگر از توحيد و فنا و بقا و خدا مىنويسند ، آنچه را كه چشيده و مىبينند « 1 » مىنويسند ؛ و اگر از آخرت و بهشت و دوزخ مىنگارند ، آنچه را مشاهده كرده‌اند « 2 » به مانند حال كسى كه بهشت و دوزخ را ديده باشد « 3 » مىنگارند . اگر از ولايت و مقامات معنوى أولياء الله مىنويسند ، آنچه را كه در آن ذوب شده و بدان متحقّق گرديده و با صاحبانش معيّت پيدا كرده‌اند « 4 » مىنويسند ؛ و اگر از جريانات مربوط به امامت و حوادث و وقايع تلخ دوران غصب خلافت مىنگارند ، به مانند كسى كه خود در متن قضايا حاضر بوده و ألم\r\n\r\n\r\n","description":"","footnote":"\r\n( 1 ) وَ إنَّ الْمُؤْمِنِينَ لَيَرَوْنَهُ فِى الدُّنْيَا قَبْلَ يَوْمِ الْقِيَمَةِ . أَ لَسْتَ تَرَاهُ فِى وَقْتِكَ هَذَا ؟ ! « الله شناسى » ج 2 ، ص 34 ، از « توحيد » صدوق ، ص 117 ، ح 20 ، از حضرت امام صادق عليه السّلام\r\n( 2 ) فَكَأَنَّمَا قَطَعُوا الدُّنْيَا إلَى الأَخِرَةِ وَ هُمْ فِيهَا ، فَشَاهَدُوا مَا وَرَآءَ ذَلِكَ . فَكَأَنَّمَا اطَّلَعُوا غُيُوبَ أَهْلِ الْبَرْزَخِ فِى طُولِ الْإقَامَةِ فِيهِ ، وَ حَقَّقَتِ الْقِيَامَةُ عَلَيْهِمْ عِدَاتِهَا ، فَكَشَفُوا غِطَآءَ ذَلِكَ لأهْلِ الدُّنْيَا ، حَتَّى كَأَنَّهُمْ يَرَوْنَ مَا لَا يَرَى النَّاسُ وَ يَسْمَعُونَ مَا لَا يَسْمَعُونَ . « معاد شناسى » ج 2 ، ص 79 ، از حضرت أمير المؤمنين عليه السّلام ( « نهج البلاغة » خطبه 250 )\r\n( 3 ) فَهُمْ وَ الْجَنَّةُ كَمَنْ قَدْ رَءَاهَا فَهُمْ فِيهَا مُنَعَّمُونَ ؛ وَ هُمْ وَ النَّارُ كَمَنْ قَدْ رَءَاهَا فَهُمْ فِيهَا مُعَذَّبُونَ . « روح مجرّد » ص 104 ، از حضرت أمير المؤمنين عليه السّلام ( « نهج البلاغة » خطبه 191 : خطبه همّام )\r\n( 4 )  وَ مَنْ يُطِعِ اللَّهَ وَ الرَّسُولَ فَأُولئِكَ مَعَ الَّذِينَ أَنْعَمَ اللَّهُ عَلَيْهِمْ مِنَ النَّبِيِّينَ وَ الصِّدِّيقِينَ وَ الشُّهَداءِ وَ الصَّالِحِينَ وَ حَسُنَ أُولئِكَ رَفِيقاً  . ( آيه 69 ، از سوره 4 : النّسآء ) « امام شناسى » ج 3 ، درس 36 و 37 ؛ و « معاد شناسى » ج 2 ، مجلس 9\r\n","page_name":" 573 ","page_number":573},
  {"content":"\r\n\r\nآن ناگواريها را با تمام وجود حسّ كرده ، با سوز و گداز و اشك و آه مىنگارند .\r\nهمانگونه كه نمونه‌اى از آن در صفحه 555 از همين كتاب به نقل از جلد يازدهم « امام شناسى » آنجا كه به تناسب بحث علم امام به گوشه‌اى از قضاوتهاى أمير المؤمنين عليه السّلام اشاره كرده و به نمونه‌هائى از رسوائىهاى خلفاء غاصب مىپردازند ، گذشت .\r\nبارى ، اين اشاره‌اى گذرا بود به سيره عملى حضرت علّامه قدّس الله نفسه الزّكيّة در تدوين مطالب به لحاظ محتوا ، كه تنها به ذكر گوشه‌هائى از آن اكتفا كرديم . دقّت در آثار ايشان نكات بيشترى را بدست ميدهد كه براى الگو طلبان صادقى كه ميخواهند از بزرگان علم و معرفت درسى را بياموزند ، ميتواند سر رشته مناسبى باشد كه با تعقيب آن به بركات فراوان‌ترى دست يابند .\r\nاينك به برخى از نكاتى كه در قالب و پوسته ظاهرى آثارشان بدان عنايت داشتند اشاره مىكنيم :\r\n\r\nنكات ظاهرى\r\nنكته اوّل : شروع با بسم الله الرّحمن الرّحيم\r\nادب شروع در نوشتار مسلمان مانند همه موارد شروع ، با بسم الله الرّحمن الرّحيم است . كوتاهترين نامه‌اى كه در تاريخ انبياء عليهم السّلام نوشته شده است و قرآن براى ما نقل مىكند با اين تعبير شريف آغاز مىشود ؛ نامه حضرت سليمان على نبيّنا و آلِه و عليه الصّلوةُ و السّلام به ملكه سبا :   إِنَّهُ مِنْ سُلَيْمانَ وَ إِنَّهُ بِسْمِ اللَّهِ الرَّحْمنِ الرَّحِيمِ أَلَّا تَعْلُوا عَلَيَّ وَ أْتُونِي مُسْلِمِينَ   . « 1 » روايات ما در اين زمينه بسيار است ولى متأسّفانه غالب نوشته‌ها از اين ادب الهى تهى است .\r\n\r\n\r\n","description":"","footnote":"\r\n( 1 ) آيه 30 و 31 ، از سوره 27 : النّمل\r\n","page_name":" 574 ","page_number":574},
  {"content":"\r\n\r\nحضرت آقا بر اين اصل الهى و ادب دينى تأكيد داشته و در سيره عملى خويش در همه نوشته‌ها آن را مراعات مىنمودند ، و استعمال « باسمه تعالى » را بجاى « بسم الله الرّحمن الرّحيم » شايسته نميدانستند .\r\nدر اين باره ميفرمايند :\r\n« مثلًا در نامه‌ها طبق سنّت رسول خدا صلّى الله عليه و آله و سلّم و سيره أئمّه أطهار بايد بسم الله الرّحمن الرّحيم بنويسيم . بسم الله الرّحمن الرّحيم از اختصاصات اسلام است و اين لفظ را يهود و نصارى استعمال نمىكنند . امّا باسمه تعالى اينچنين نيست ؛ و آن يك لفظ عامّ و مشتركى است بين مسلمان و غير مسلمان ، و همه باسمه تعالى مىگويند . بنابراين ، وقتى مسلمان باسمه تعالى مىگويد ، گرچه همان خداى وحدهُ لا شريك له را در نظر گرفته است ، ولى يك لفظى را آورده است كه سائر فِرَق هم در آن لفظ با او مشترك هستند . امّا اين لفظ كجا و يكدنيا عظمت و جلال بسم الله الرّحمن الرّحيم كجا ؟ ! بنابر اين ، در اينجا حتماً بايستى بسم الله الرّحمن الرّحيم استعمال كرد و آن عظمت و ابّهت صدر آيات قرآنى ، و عمق و أصالت رحمانيّت و رحيميّت خداوند را آشكارا نمود .\r\nبر همين اساس است كه قرآن مجيد هر سوره‌اى را كه ميخواهد ابتداء كند ، با بسم الله الرّحمن الرّحيم آغاز مىكند . همچنين در ابتداء هر كارى بايد انسان بسم الله الرّحمن الرّحيم بگويد . در ابتداى نامه‌ها و سائر امور روزمرّه بايد انسان اينطور رفتار كند . زيرا كه اگر اصطلاح را از دست بدهد ، به دنبالِ رفتن اصطلاح ، مصطلَح نيز از بين مىرود . با از بين رفتن اسم ، مسمّى از بين خواهد رفت . « 1 » »\r\n\r\n\r\n","description":"","footnote":"\r\n( 1 ) « ولايت فقيه در حكومت إسلام » ج 3 ، ص 255 ؛ حضرت آقا چنان بر اين ادب الهى تأكيد داشتند كه حتّى قبل از شروع كتاب با بسم الله الرّحمن الرّحيم ، به اسماء حسناى خداوند تيمّن جسته و به تناسب موضوع هر كتاب در بالاى جلد آن از تعابيرى همچون « هو العليم » و « هو الحىّ » و « هو العزيز » استفاده فرموده‌اند .\r\n","page_name":" 575 ","page_number":575},
  {"content":"\r\n\r\nنكته دوّم : حمد و ثناى الهى\r\nاين نيز مطلب قابل توجّهى است كه انسان مؤمن بايد كلام و نوشته خويش را با حمد و ثناى الهى شروع كند تا نمونه‌اى بارز از خدا محورى او بوده ، و همه چيز را از او ببيند و همه چيز را براى او بخواهد ؛ كه :  وَ ما بِكُمْ مِنْ نِعْمَةٍ فَمِنَ اللَّهِ  « 1 » « هر نعمتى از ناحيه خداوند است » . پس در مطلع هر كلام و كتاب بايد اين ادب الهى رعايت شود ، و سيره اهل بيت عصمت و طهارت عليهم السلام هم آن را تأييد مى نما يد .\r\nنكته سوّم : صلوات بر پيامبر و آل او\r\nمزيّن ساختن مطلع سخن و نوشته به اين ادب الهى نكته‌اى است حسّاس و دقيق ، چرا كه نشانه توجّه انسان به سر منشأ و حلقه واسطه فيض بين خلق و خالق است كه : بيُمنِهِ رُزِقَ الوَرَى و بوُجُودِهِ ثَبَتَتِ الأرْضُ و السَّمآءُ . لذا بايد با اقتباس از اهل بيت عصمت و طهارت سخن و نوشته را با ابراز ادب و طلب رحمت براى پيامبر و آل پاكش صلوات الله عليهم أجمعين شروع نمود كه سرچشمه بركات بسيار است .\r\nنكته چهارم : لعن و تبرّى\r\nاصل اساسى حركت بسوى خدا كه برخاسته از عمق جان و فطرت آدمى است اصل جاذبه و دافعه است ، كه همه موجودات بر اين اصل استوار هستند . خير و آنچه بدان محتاجند را جذب نموده و شرّ و آنچه برايشان مضرّ است را دفع مىكنند . اين حقيقت در جان و فطرت همه موجودات حاكم است .\r\nدر انسان نيز اگر اين اصل همانطور كه در بُعد تكوين نقش حياتى دارد در بُعد تشريع و تربيتى بر محور صحيح الهى قرار گيرد ، موجب رشد و سعادت او مىشود\r\n\r\n\r\n","description":"","footnote":"\r\n( 1 ) قسمتى از آيه 53 ، از سوره 16 : النّحل\r\n","page_name":" 576 ","page_number":576},
  {"content":"\r\n\r\nو عالىترين معيار ارزيابى « خداوند » است ، لذا حبّ فى الله و بغض فى الله اصلىترين پايه دين شمرده شده است و موجب رسيدن انسان به عالىترين درجه كمال مىشود . امام صادق سلام الله عليه همين شاخصه را نشانه كمال ايمان شمرده و ميفرمايند :\r\nمَنْ أَحَبَّ لِلَّه وَ أَبْغَضَ لِلَّهِ وَ أَعْطَى لِلِّهَ ، فَهُوَ مِمَّنْ كَمَلَ إِيمَانُهُ . « 1 »\r\nطبعاً اين حبّ و بغض بايد در رفتار و گفتار خود را نشان بدهد . حضرت آقا معتقد بودند كه اعلام برائت از دشمنان محمّد و آل محمّد بايد رسمى و علنى شود و در بين شيعه و سنّى رواج يابد ؛ چرا كه هيچ سنّى از دشمنان محمّد و آل محمّد حمايت نمىكند ، و هيچ كس بطور كلّى در مطرود بودن دشمنان پيامبر و آل پاك او بحثى ندارد اگرچه در بعضى مصاديق آن بين دو طائفه اختلاف نظر هست . بنابراين نبايد لعن بر دشمنان متوقّف يا حذف شود بلكه بايد پا به پاى توسعه صلوات بر محمّد و آل محمد در گفته‌ها و نوشته‌ها مطرح شود تا تولّى و تبرّى هر دو جايگاه خود را بيابند . لذا آغاز نوشته‌هاى ايشان از لعن بر دشمنان اهل بيت عليهم السّلام خالى نيست .\r\nنكته پنجم : شروع با آيات\r\nدر غالب مباحثى كه وارد ميشوند بحث را با آيه‌اى مناسب شروع كرده به تفسير آن پرداخته و با استفاده از فهم صحيح مفردات آيه و با كمك آيات ديگر ، به تبيين و تشريح مفاد آن اقدام نموده و بحث را گسترش ميدهند .\r\nنكته ششم : استفاده گسترده از روايات\r\nگرچه ممكن است بسيارى از مطالبى كه انسان مطرح مىسازد حقّ و مطابق واقع باشد ، ولى در بيان آنها از زبان معصوم عليه السّلام اتقان و نورانيّت\r\n\r\n\r\n","description":"","footnote":"\r\n( 1 ) « اصول كافى » ج 2 ، ص 124 ، كتاب الإيمان و الكفر ، باب الحبّ فى الله و البغض فى الله ، حديث اوّل\r\n","page_name":" 577 ","page_number":577},
  {"content":"\r\n\r\nديگرى است . ايشان در مباحث خود عنايت خاصّى به روايات اهل بيت عليهم السّلام داشتند و مباحث و مطالب خود را با ذكر روايات مناسب - كه با حوصله و دقّت هم پيگيرى مىنمودند - پخته و كار آمد مىساختند .\r\nنكته هفتم : تصوير سازى\r\nنويسندگان قدرتمند توانائى خود را در زمينه‌هاى مختلف بروز ميدهند كه بطور طبيعى هر قدر اين توانائىها بيشتر باشد آثارشان موفّق‌تر خواهد بود . قدرت ترسيم صحنه و تصويرگرى در نويسنده باعث مىشود كه خواننده خود را در فضاى مطلب و حوادث تاريخى احساس كند .\r\nبه اعتراف اساتيد بزرگ فنّ نويسندگى ، يكى از موفّق‌ترين نويسندگان معاصر در تصويرگرى صحنه‌ها حضرت علّامه آية الله حسينى طهرانى أعلى الله مقامه الشّريف هستند ؛ كه اين مطلب مورد تصديق همه آنانى است كه با كتاب‌ها و آثار ايشان از نزديك آشنا هستند . آنچنان زيبا و روان قلم زده و صحنه را تشريح مىكنند كه خواننده به راحتى خود را در صحنه مىيابد ، همچون فيلمبردارى هنرمند كه مخاطب را بدنبال دوربين خود به صحنه كشانده و قضايا را ملموس مىسازد . اين حقيقت را ميتوانيد در خواندن نمونه‌هاى زير تجربه كنيد :\r\nتشريح تاريخ اهل بيت عليهم السّلام ، بيان نمونه‌هائى از مكاشفات اساتيد و دوستان ، شرح مسافرتهايشان به عتبات عاليات و سفر استادشان حضرت حدّاد رضوان الله عليه به ايران ، و نيز ترسيم حوادث دوران انقلاب و شكل گيرى نهضت اسلامى . نمونه‌هائى از اين موارد را در همين يادنامه بطور جسته و گريخته در فصول قبلى با هم ديده‌ايم . « 1 »\r\nبراستى اين قدرت قلم زدن و تشريح حوادث پيرامون ولايت مولا أمير المؤمنين\r\n\r\n\r\n","description":"","footnote":"\r\n( 1 ) همچون شرح و بيان اوّلين ديدارشان با مرحوم حدّاد رضوان الله عليه كه در فصل چهارم ، ص 220 به تفصيل گذشت .\r\n","page_name":" 578 ","page_number":578},
  {"content":"\r\n\r\nصلوات الله عليه در برخى از جلدهاى « امام شناسى » آنچنان انسان را مسحور مىسازد كه بىاختيار مىخواهد از جاى برخيزد و آنچنان صداى خود را به نغمه خوش صلَّى اللهُ عليكَ يا أبا الحسن يا أميرَالمؤمنين برآورد كه در تمام هستى طنين انداخته و ملك و ملكوت را در بر گيرد !\r\nصد البتّه آنچه گفتيم نه فقط اثر قلم و تصويرگرى حضرت آقا است ، كه در واقع اثر نفس قدسى و الهى ايشان است كه پشتوانه اين قلم مىباشد . و همانگونه كه خود ميفرمودند : نفس گوينده و نويسنده با انسان رابطه مستقيم برقرار مىكند . و به همين جهت انسان حق ندارد هر اثرى از هر نفسى را بشنود يا مطالعه كند . زيرا كه اثر برخى از نفوس خبيثه هوس آلوده شيطان مدار ، آنچنان شوم و پليد است كه جان را مُنكدر و روح را خسته مىسازد .\r\nآرى اين حقيقت را با تلاوت و تدبّر در قرآن و روايات مىيابيم كه جانمان نشاط ميگيرد و هرگز خسته و دلمرده نمىشود بلكه وجد و شورش افزوده ميگردد .\r\nنكته هشتم : رعايت ادب و احترام\r\nآقا در آثار خود تأكيد دارند كه همانطور كه رعايت ادب به ساحت مقدّس حضرت رسول الله و اهل بيت او عليهم الصّلوة و السّلام ضرورى است ، رعايت احترام و ادب نسبت به كسانى كه با آنان مرتبطاند نيز لازم مىباشد بخصوص اگر از علماء شريعت باشند كه مظهر شريعت و نائب أئمّه عليهم السّلام در بيان احكام هستند .\r\nدر « رساله سير و سلوك » پس از بيان لزوم ارادت به صاحب شريعت و خلفاى او صلوات الله عليهم أجمعين ميفرمايد : » از تتمّه اين ارادتست ارادت و إخلاص نسبت به ذرّيّه رسول صلّى الله عليه و آله و سلّم و منسوبان و شعائر ايشان از مشاهد و قبور و كتب جامعه كلمات شريفه ايشان . « 1 » »\r\n\r\n\r\n","description":"","footnote":"\r\n( 1 ) « رساله سير و سلوك منسوب به بحرالعلوم » ص 153\r\n","page_name":" 579 ","page_number":579},
  {"content":"\r\n\r\nخود حضرت آقا نيز در آثار مكتوبشان بر همين ممشى عمل ميفرمودند و همانطور كه أسامى مباركه اهل بيت عليهم السّلام را هميشه با كمال احترام و رعايت ادب ذكر مىنمودند از بزرگان دين نيز با احترام و ادب لازم ياد مىنمودند . و بناى ايشان اين بود كه در نقد مطالب علمى و نقل وقايع تاريخى اگر جائى موجب تنقيصى براى يكى از علماى دين و يا مؤمنين از اهل ولايت بود ، يا أصلًا اسمى از او نبرده و به صورت مبهم ياد ميكردند و يا در صورت لزوم ، با احترام از او نام آورده و در كنار آن پاره‌اى از فضائل و نقاط قوّت او را نيز ياد آور مىشدند . كه اين سيره در آثار ايشان بسيار آشكار است . و بطور كلّى در مقام نقد « خطا » بودند نه تخريب « خاطى » .\r\nبله ، اگر در جائى كسى به عنوان شاخصه مكتب باطلى مطرح مىشد چه بسا در كنار نقد علمى مكتب و مرام وى ، شخصيّت او را نيز نقد مىنمودند همانطور كه درباره شيخ احمد أحسائى در آثارشان به چشم مىخورد .\r\nنكته نهم : دقّت و جامعيّت در حسن ظاهر\r\nبناء حضرت آقا بر اين بود كه آثارى را كه تدوين مىكنند به لحاظ محتوا و قالب هر دو ، در اوج باشد ؛ لذا آثارشان به لحاظ رعايت آداب نوشتارى آنچنان جامع و جذّاب بود كه متن نوشته ايشان خواننده را به همراه خود مىبُرد . و كيفيّت قرار گرفتن جمله‌ها ، فاصله كلمات و محورهاى اصلى و فرعى ، تقسيم‌بندىهاى مختلف و مناسب ، نگارش آيات و روايات با خطّ نسخ و ثلث - در حالى كه خطّ اصلى ، نستعليق شكسته بود - و رعايت فاصله خطوط و خصوصيّات ديگر ، انسان را در صحيح و روان خواندن مطالب كمك مىنمود . كه البتّه با چاپ حروفى آثار ايشان آن حلاوتى كه در دست نوشته‌ها بود به خواننده منتقل نمىشود ؛ و اين مطلب براى كسانى كه با دست نويس‌هاى ايشان سر و كار داشته‌اند قابل لمس و احساس است .\r\n\r\n","description":"","footnote":"","page_name":" 580 ","page_number":580},
  {"content":"\r\n\r\nبارى ، نوشته‌هاى ايشان در قالب ظاهرى آنچنان زيبا ، جذّاب و عالى بود كه خطّ خوش آن هر بيننده‌اى را به تحسين وا مىداشت ؛ و به نظم و دقّت و حوصله و پشتكارى كه در صفحه آرائى شده آفرين مىگفت\r\n. . .\r\nتصوير صفحه اوّل از مقدّمه « الله شناسى »\r\n\r\n","description":"","footnote":"","page_name":" 581 ","page_number":581},
  {"content":"\r\n\r\nاز نكات قابل توجّه آنست كه معمولًا نويسندگان در هنگام تأليف آثار خويش دقّت لازم را در كتابت و تنظيم نوشتار به كار نمىگيرند و لذا آثار آنها براى طبع محتاج به ويرايش و كار مجدّد است ، ولى حضرت آقا آثار خود را آنچنان زيبا و دقيق تنظيم مىنمودند كه همان نمونه به صورت خطّى قابل ارائه بود ، و به همين جهت برخى از آثار ايشان به همان خطّ اصلى تصوير بردارى و چاپ شده است مانند كتاب ارزشمند « لَمعاتُ الحسين » و كتاب « رساله بديعه » .\r\nنكته ديگر آنكه ايشان در نوشتن آثار خود از چند بار نويسى به دور بودند ، يعنى چنين نبود كه مسوّده و مبيّضه‌اى داشته باشند بلكه وقتى مشغول كتابت مىشدند ، هم در تقرير و چينش مطالب و هم در حفظ جهات ظاهرى چنان متين و مستحكم قلم مىزدند كه ديگر نيازى به بازنويسى نبود ؛ و اين بسيار قابل دقّت و مايه تعجّب است .\r\nلذا هنگام نوشتن ، فضائى كاملًا آرام را تهيّه ميديدند و اصولًا كسى با ايشان سخن نمىگفت و حتّى سلام نمىكردند تا رشته بحث از دست نرود . حتّى زمانى كه از نوشتن خسته مىشدند يا براى تنظيم بحث و تقرير آن در ذهن خويش دست از قلم كشيده و در طول حسينيّه خويش كه در كنار اطاقهاى مكتبه ايشان قرار داشت قدم مىزدند ، احدى با ايشان صحبت نمىكرد .\r\nيك تذكّر :\r\nصد البتّه اين همه دقّت و حوصله حتّى در ظاهر تدوين آثار همچون همه حالات مردان خدا برخاسته از دستورات الهى است . چرا كه اولياء الهى آنانند كه همه احوالشان : سكون و حركت ، نشست و برخاست ، صلح و قهر ، آمد و\r\nرفت ، منع و عطا ، گريه و خنده ، جذب و دفع ؛ همه و همه الهى است ، از خداست و براى خداست ، و متأدّب به ادب الهى مىباشند .\r\nآرى اين دستور رسول خداست كه وقتى سعد بن معاذ را با دست خود در لَحْد\r\n\r\n","description":"","footnote":"","page_name":" 582 ","page_number":582},
  {"content":"\r\n\r\nگذاردند و شكافهاى حدّ فاصل خشت‌ها را با گل به خوبى مىپوشاندند فرمودند :\r\nخداوند بنده‌اى را دوست دارد كه هنگاميكه كارى را انجام ميدهد متقن و محكم انجام دهد .\r\nعَنِ أبِى عَبْدِ اللَهِ عَلَيْهِ السَّلَامُ قَالَ :\r\nاتِىَ رَسُولُ اللَهِ صَلَّى اللَهُ عَلَيْهِ وَ ءَالِهِ فَقِيلَ له : إنَّ سَعْدَ بْنَ مُعَاذٍ قَدْ مَاتَ . . .\r\nفَنَزَلَ رَسُولَ اللَهِ صَلَّى اللَهُ عَلَيْهِ وَ ءَالِهِ حَتَّى لَحَدَهُ وَ سَوَّى اللَّبِنَ عَلَيْهِ وَ جَعَلَ يَقُولُ : نَاوِلُونِى حَجَرًا ، نَاوِلُونِى تُرَابًا رَطْبًا ، يَسُدُّ بِهِ مَا بَيْنَ اللَّبِنِ . فَلَمَّا أَنْ فَرَغَ وَ حَثَا التُّرَابَ عَلَيْهِ وَ سَوَّى قَبْرَهُ قَالَ رَسُولُ اللَهِ صَلَّى اللَهُ عَلَيْهِ وَ ءَالِهِ : إِنِّى لَأَعْلَمُ أَنَّهُ سَيَبْلَى وَ يَصِلُ الْبِلَى إلَيْهِ ؛ وَ لَكِنَّ اللَهَ يُحِبُّ عَبْدًا إذَا عَمِلَ عَمَلًا أَحْكَمَهُ . . . « 1 »\r\n« از حضرت امام جعفر صادق عليه السّلام روايت كرده‌اند كه : به خدمت رسول خدا صلّى الله عليه و آله و سلّم آمده و گفتند كه : سَعْد ابن مُعاذ رحلت نموده است . . .\r\nرسول خدا صلّى الله عليه و آله و سلّم خود در قبر پائين رفت و براى سعد ، لَحْد معيّن كرد و او را در لَحْد گذارد و خشت‌ها را يكى پهلوى ديگرى مىچيد و ميفرمود : به من سنگ بدهيد ، به من خاك مرطوب بدهيد ، و با آن خاكها خُلل و فُرج ميان خشت‌ها را مسدود مينمود .\r\nرسول خدا صلّى الله عليه و آله و سلّم چون از قبر فارغ شد و خاك بر روى آن انباشت و روى قبر را تسويه نمود فرمود :\r\nحقّا من مىدانم كه به زودى خواهد پوسيد و كهنگى و اندراس به اين قبر خواهد رسيد ، و ليكن پروردگار بنده‌اى را دوست دارد كه هنگامى كه كارى را انجام ميدهد ، در آن محكم كارى كند آن را مُتْقَن و استوار نمايد .\r\n\r\n\r\n","description":"","footnote":"\r\n( 1 ) « . . . بحار الأنوار » ج 6 ، ص 220 ؛ ترجمه تمام اين حديث در « معاد شناسى » ج 2 ، ص 219 تا ص 221 آمده است .\r\n","page_name":" 583 ","page_number":583},
  {"content":"\r\n\r\nنكته دهم : طرّاحى\r\nدر مباحث علمى و معرفتى ، علاوه بر تبيين دقيق و تشريح عميق ، گاهى نياز به طرحى است كه مطلب را در برابر ديدگان انسان مجسّم سازد .\r\nحضرت آقا چون در دوره هنرستان با كشيدن طرحهاى دقيق مأنوس بودند ، در تدوين آثارشان آنجا كه لازم به كشيدن طرح و يا ترسيم نقشه‌اى بوده است آنچنان ظريف و دقيق رسم كرده‌اند كه انسان شگفت زده مىشود\r\n. . .\r\n« معاد شناسى » ج 6 ، ص 197\r\n\r\n","description":"","footnote":"","page_name":" 584 ","page_number":584},
  {"content":"\r\n\r\nنمونه‌هائى از اين رسمها را در « رساله رؤيت هلال » در خلال نامه‌هائى كه براى آية الله خوئى نوشته‌اند و بيش از بيست رسم است ، ميتوان مشاهده نمود\r\n. . .\r\nنكته يازدهم : ختم به روضه\r\nتوسّل به اهل بيت عصمت و طهارت عليهم السّلام سنّتى است ممدوح و مرسوم در بين اهل منبر كه در پايان سخن به مناسبت زمان يا مبحث ، و اگر\r\n\r\n","description":"","footnote":"","page_name":" 585 ","page_number":585},
  {"content":"\r\n\r\nمناسبتى نباشد بطور مستقل باب توسّل به ساحت قدس ائمّه هدى عليهم السّلام را باز كرده و پرونده سخن را با اين عطر الهى خوشبو ساخته و مهر ختم مىنهند كه به تعبير قرآن  خِتامُهُ مِسْكٌ  شود .\r\nو اين توسّل بركاتى نورانى دارد كه بررسى آن خود مقام ديگرى دارد ؛ اجمالًا اينكه : موجب احياء تاريخ مظلوميّت اهل بيت عليهم السّلام و مقاومت آن بزرگواران در برابر ظلم و ستم ، و آموختن درس ايثار و گذشت و پايدارى از آنان ، و برقرارى ربط درونى با انوار قدسيّه ايشان ، و جلب رحمت واسعه الهيّه ، و تحصيل نورانيّت و صفاى سرّ مىباشد . حضرت امام صادق عليه السّلام فرمودند :\r\nنَفَسُ الْمَهْمُومِ لِظُلْمِنَا تَسْبِيحٌ ، وَ هَمُّهُ لَنَا عِبَادةٌ ، وَ كِتْمَانُ سِرِّنَا جِهَادٌ فِى سَبِيلِ اللَهِ .\r\n« آهى كه انسان غم زده بر اثر ظلمى كه بر ما شده است ، از سر درد بر مىآورد تسبيح الهى است ، و غصّه‌اى كه براى تضييع حقّ ما مىخورد عبادت است ، و رازدارى امر ما جهاد در راه خداوند است . »\r\nآنگاه خود حضرت فرمودند : يَجِبُ أَنْ يُكْتَبَ هَذَا الْحَدِيثُ بِالذَّهَبِ . « بايد اين حديث را با طلا نوشت . » « 1 »\r\nبا وجود اينكه چنين امرى چندان در كتب مؤلّفين مرسوم نيست ولى حضرت آقا از إحياگران اين شيوه ارزشمند هستند و جلسات بحث خود را با همان حال و هواى گفتارى به سمت توسّل پيش مىبرند ، و بسيار هنرمندانه بدون آنكه هيچگونه خلل و سكتى به مطلب وارد آيد آنچنان عشق و شورى بر فضاى بحث افكنده و جان را تلطيف مىكنند كه غالبا خواننده‌اى كه غرق در\r\n\r\n\r\n","description":"","footnote":"\r\n( 1 ) « بحار الأنوار » ج 44 ، ص 278 ، حديث 4 ، از « أمالى شيخ مفيد »\r\n","page_name":" 586 ","page_number":586},
  {"content":"\r\n\r\nمطالعه است تكان مىخورد و جوشش اشك در چشم و جريان آن را بر گونه‌ها احساس مىكند ؛ و ناگاه قطرات اشك كه حاوى صدها پيام و حاصل دهها رمز عشق است بر صفحه كتاب مىچكد .\r\nبا اينكه برخى از دوستان اهل فضل و قلم به ايشان تذكّر داده بودند كه حذف اين توسّلات از آخر مجالس كتاب « معاد شناسى » ميتواند در توسعه انتشار اين اثر سودمند باشد و مخاطبان بيشترى را جلب كند ، هرگز به حذف راضى نشده و بر بودن آنها تأكيد مكرّر فرمودند .\r\nمطلب قابل توجّه در اينباره اينستكه ايشان در انجام اين سنّت نورانى أوّلًا مقيّد بودند كه روضه‌ها را از منابع معتبر نقل كنند و ثانيا در اين زمنيه نوآورى و ابتكار نيز داشتند ، و بعضا از صحنه‌ها و نمونه‌هائى ياد مىكنند كه كمتر مطرح است .\r\nاز جمله بيان مظلوميّت حضرت أمير المؤمنين عليه و على أولادِه أفضلُ صلواتِ المُصلّين را از نظر كمى ياران و فداكاران و از دست دادن بزرگان اصحابش در جنگ و تهاجم‌هاى خونين ناكثين ، قاسطين و مارقين . آنجا كه با لطافتى تمام و به مناسبت بحث ، شهادت يار بلند پايه حضرت ، جناب عمّار ياسر را تشريح نموده و رشادتهاى اين پير دلاور را كه در مرز نود سالگى با عشق و شور علوى با شمشير و سپر در صحنه رزم صفّين به عشق بازى با حبيب مىخرامد و غرقه در خون مىشود را بيان مىكنند ، كه مولا على عليه السّلام بر بالينش حاضر شده و با اشعارى جانسوز درد هجر را نوحه مىكنند . « 1 »\r\nنكته دوازدهم : طبقه‌بندى آثار\r\nحضرت آقا براى آثار خود از ابتدا برنامه‌اى مدوّن داشتند و آن تلاش براى\r\n\r\n\r\n","description":"","footnote":"\r\n( 1 ) « نور ملكوت قرآن » ج 3 ، ص 335\r\n","page_name":" 587 ","page_number":587},
  {"content":"\r\n\r\nپخش علوم و معارف اسلام بود ، و لذا نام كلّى مجموعه آثار خود را « دوره علوم و معارف اسلام » گذاشتند . و براى هر دسته از تأليفات خود طبقه‌اى خاص را مقرّر نمودند : اصطلاح « معارف » را براى بيان توحيد و امامت و معاد در نظر گرفتند و شماره 1 تا 3 را براى آن قرار دادند ، و اصطلاح « علوم » را براى اخلاق و حكمت و عرفان ، مباحث تفسيرى ، ابحاث علمى و فقهى ، و ابحاث تاريخى به كار بردند و شماره‌هاى 4 تا 7 را براى آن تعيين نموده و با آوردن اين شماره‌ها در زير عبارت « دوره علوم و معارف اسلام » كه به صورت هلالى روى جلد كتاب نوشته شده طبقه و جايگاه هر كتاب را مشخّص نمودند . طبقه‌بندى تأليفات به ترتيب ذيل است :\r\nدوره معارف شامل سه قسمت :\r\n( 1 ) - الله شناسى ( سه جلد )\r\n( 2 ) - امام شناسى ( هجده جلد )\r\n( 3 ) - معاد شناسى ( ده جلد )\r\nدوره علوم شامل چهار قسمت :\r\n( 4 ) - اخلاق و حكمت و عرفان :\r\n1 - رساله سير و سلوك منسوب به بحرالعلوم\r\n2 - رساله لبّ اللُباب در سير و سلوك اولى الألباب\r\n3 - توحيد علمى و عينى\r\n4 - مهر تابان\r\n5 - روح مجرّد\r\n( 5 ) - ابحاث تفسيرى :\r\n1 - رسالةٌ بديعة فى تفسير آية :  الرِّجالُ قَوَّامُونَ عَلَى النِّساءِ \r\n2 - رساله نوين\r\n\r\n","description":"","footnote":"","page_name":" 588 ","page_number":588},
  {"content":"\r\n\r\n( 6 ) - ابحاث علمى و فقهى :\r\n1 - رسالةٌ حولَ مسألة رؤية الهلال\r\n2 - وظيفه فرد مسلمان در احياى حكومت اسلام\r\n3 - ولايت فقيه در حكومت اسلام ( چهار جلد )\r\n4 - نور ملكوت قرآن ( چهار جلد )\r\n5 - نگرشى بر مقاله بسط و قبض تئوريك شريعت - دكتر عبد الكريم سروش\r\n6 - رساله نكاحيّه : كاهش جمعيّت ضربه‌اى سهمگين بر پيكر مسلمين\r\n7 - نامه پيش نويس قانون اساسى\r\n( 7 ) - ابحاث تاريخى :\r\n1 - لَمَعات الحسين\r\n2 - هديّه غديريّه : دو نامه سياه و سپيد\r\nخود حضرت آقا رضوان الله تعالى عليه اين طبقه‌بندى را در جلد اوّل « الله شناسى » در پايان مقدّمه دوّم ذكر كرده‌اند .\r\n\r\n","description":"","footnote":"","page_name":" 589 ","page_number":589},
  {"content":"\r\n . \r\n","description":"","footnote":"","page_name":" 590 ","page_number":590},
  {"content":"\r\n\r\n\r\nفصل دهم : دوستان ، فرزندان ، ابتلائات ، وصيّت‌نامه ، ارتحال\r\n\r\n","description":"","footnote":"","page_name":" 591 ","page_number":591},
  {"content":"\r\n . \r\n","description":"","footnote":"","page_name":" 592 ","page_number":592},
  {"content":"\r\n\r\n\r\nدوستان\r\nدوستى و ارتباط آدمى با ديگران قضيّه‌اى است فطرى و وجدانى و با أهمّيّت ، و آيات و روايات نيز بر آن نگاهى وسيع دارند .\r\nيكى از اصلىترين مباحث روايات در اين قضيّه تأكيد بر انتخاب صحيح دوست و رفيق است . چرا كه انسان موجودى است تأثير گذار و تأثير پذير ، لذا بايد در انتخاب دوستان خود دقيق باشد ؛ و به همين جهت در روايات آمده است كه هر كسى را ميتوان با دوستش ارزيابى كرد و شناخت . پيامبر گرامى اسلام صلّى الله عليه و آله و سلّم فرمودند : المَرْءُ عَلَى دِينِ خَلِيلِهِ ، فَلْيَنْظُرْ أَحَدُكُمْ مَنْ يُخَالِلُ . « 1 » « انسان بر دين رفيقش گرايش پيدا خواهد كرد ، پس هر كسى در انتخاب رفيقش بايد دقّت كافى بنمايد . »\r\nبا بيانى كه گذشت روشن مىشود كه يكى از محورهاى شناخت زندگى انسانها آشنائى با رفقا و دوستان آنهاست ، و بطور طبيعى با شناخت دوستان هر كسى ميتوان با أبعاد شخصيّت وى آشنا شد .\r\nبا نگاهى اجمالى به طيف وسيع دوستان حضرت آقا كه طبقات مختلف جامعه را در بر مىگيرد ، در مىيابيم كه رمز عمده رفاقتهايشان به همراهى در\r\n\r\n\r\n","description":"","footnote":"\r\n( 1 ) « بحار الأنوار » ج 74 ، ص 192\r\n","page_name":" 593 ","page_number":593},
  {"content":"\r\n\r\nسير إلى الله و انجام وظائف دينى ، و به بهره‌مندى اشخاص از علم و عمل و ادب و معرفت و تديّن و تعهّد و تخصّص برمىگردد .\r\nدر اينجا - چون بناى اين جلد يادنامه معرّفى أبعاد وجودى حضرت آقا از زبان خودشان مىباشد - فقط به برخى دوستانى كه آقا به مناسبت در آثارشان از آنها ياد كرده‌اند اشاره مىكنيم ، كه طبعا تمام دوستان مدّت عمر ايشان نيستند ، و بسيارند دوستان صميمى ديگرشان ، چه از علما ، چه از أطبّا و چه از اصناف ديگر ، كه در فرصت‌هاى آتى بايد به معرّفى آنها بپردازيم ، إن شآء الله .\r\nدر اينجا تذكّر چند نكته لازم است :\r\nاوّل : همانگونه كه درجات افراد در معارف و فضائل مختلف مىباشد طبعا درجات رفاقت‌ها هم متفاوت خواهد بود و قطعا عزيزانى كه آقا نامشان را در حلقه دوستان خود در خلال مباحث كتابها و به تناسب ذكر نموده‌اند ، از درجات متفاوتى برخوردارند كه سابقه مودّت و ميزان كمال علمى و عملى شاخص آن خواهد بود .\r\nدوّم : آقا در طول زندگى نورانى و پر بركت خويش بر اساس تعاليم قرآن و عترت هميشه روابط خود را با ديگران بر اساس ارزشهاى الهى تنظيم مىنمودند ، و اگر كسى از مسير الهى خارج مىشد ، حتّى اگر از نزديكترين دوستان يا اقوام بود ، بعد از اتمام حجّت بر وى ، از او بريده و رشته مودّت را قطع ميكردند ؛ كه اين معيار در استمرار رفاقت‌هاى ايشان بايد مدّ نظر قرار گيرد .\r\nسوّم : چون حضرت آقا خود از « اهل علم » بودند : عالمى وارسته و اهل عمل كه در درجات عالى از علم و عرفان إلهى سير ميكردند و مصداق آيه مباركه  رِجالٌ لا تُلْهِيهِمْ تِجارَةٌ وَ لا بَيْعٌ عَنْ ذِكْرِ اللَّهِ  بودند ، و مباحثى را هم كه در كتابهايشان آورده‌اند تبيين علوم و معارف اسلام است ؛ بطور طبيعى از دوستان اهل علم و حوزوى بيشتر در آثارشان ياد شده و نام ديگر دوستان كمتر به ميان\r\n\r\n","description":"","footnote":"","page_name":" 594 ","page_number":594},
  {"content":"\r\n\r\nآمده است .\r\nچهارم : در اين مقام صرفا به ذكر نامها اكتفا نموده از بيان مطالب ديگر خوددارى مىكنيم ، و در پاورقى با ارجاع به مصادرِ موارد نقل شده ، دسترسى به اصل مطلب را امكان پذير خواهيم ساخت .\r\nأسامى جمعى از بزرگان از اهل علم كه ايشان در تأليفاتشان آنها را جزء دوستان و آشنايان خود نام برده و مراودات خود با آنان را بيان نموده‌اند از اينقرار است :\r\nرهبر كبير انقلاب و بنيانگذار جمهورى اسلامى حضرت آية الله خمينى « 1 » ، و حضرات آيات و حجج اسلام آقايان : حاج سيّد محمّد رضا گلپايگانى « 2 » ، آخوند ملّا على همدانى « 3 » ، حاج سيّد محمّد هادى ميلانى « 4 » ، حاج سيّد احمد خوانسارى « 5 » ، حاج شيخ محمّد تقى بهجت فومنى « 6 » ، حاج سيّد موسى شبيرى زنجانى « 7 » ، حاج سيّد عزّالدّين زنجانى « 8 » ، حاج شيخ عبد الحميد شربيانى « 9 » ، حاج سيّد محمّد شاهرودى « 10 » ، حاج شيخ صدر الدّين حائرى شيرازى « 11 » ، حاج سيّد محمّد على قاضى « 12 » ، حاج شيخ مرتضى مطهّرى « 13 » ، حاج سيّد عبد الكريم\r\n\r\n\r\n","description":"","footnote":"\r\n( 1 ) « وظيفه فرد مسلمان در احياى حكومت اسلام » درس دوّم : روابط أكيد مؤلّف با آية الله خمينى در لزوم تشكيل دولت اسلام\r\n( 2 ) همان مصدر ، ص 135\r\n( 3 ) همان مصدر ، ص 88\r\n( 4 ) « روح مجرّد » ص 280\r\n( 5 ) « جُنگ خطّى 7 » ص 294\r\n( 6 ) « امام شناسى » ج 14 ، ص 280\r\n( 7 ) « امام شناسى » ج 16 ، ص 468\r\n( 8 ) « مهر تابان » ص 326\r\n( 9 ) همان مصدر ، ص 37\r\n( 10 ) همان مصدر ، ص 71\r\n( 11 ) همان مصدر ، ص 36\r\n( 12 ) همان مصدر ، ص 33\r\n( 13 ) « وظيفه فرد مسلمان در احياى حكومت اسلام » ص 119 ؛ « روح مجرّد » 159 ؛ « الله شناسى » ج 2 ؛ ص 38 ؛ « لُبّ اللُباب » ص 17\r\n","page_name":" 595 ","page_number":595},
  {"content":"\r\n\r\nكشميرى « 1 » ، حاج سيّد مصطفى خمينى « 2 » ، حاج سيّد عبد الحسين دستغيب شيرازى « 3 » ، حاج شيخ محمّد صدوقى يزدى « 4 » ، حاج شيخ محمّد جواد فومنى « 5 » ، حاج ميرزا محمّد باقر آشتيانى « 6 » ، حاج شيخ محمّد تقى جعفرى « 7 » ، حاج سيّد محمّد على سبط « 8 » ، حاج شيخ بهاء الدّين صدوقى همدانى « 9 » ، حاج سيّد رضى شيرازى « 10 » ، حاج آقا محيى الدّين انوارى « 11 » ، حاج سيّد صدر الدّين جزائرى « 12 » ، حاج سيّد عزيز الله طباطبائى « 13 » ، حاج سيّد محمّد رضا خلخالى « 14 » ، حاج سيّد على لواسانى « 15 » ، حاج شيخ حسنعلى نجابت « 16 » ، حاج سيّد ابراهيم خسروشاهى كرمانشاهى « 17 » ، حاج سيّد احمد فهرى زنجانى « 18 » ، حاج سيّد جلال الدّين آشتيانى « 19 » ، حاج سيّد عبد الله فاطمى شيرازى « 20 » ، حاج شيخ إسمعيل معزّى ملايرى « 21 » ، حاج ميرزا حسن نورى « 22 » ، علّامه لاهيجانى انصارى « 23 » ، حاج شيخ حسن مصطفوى « 24 » ، حاج شيخ محمّد شريف رازى « 25 » ، حاج سيّد موسى صدر « 26 » ، حاج سيّد محمّد على ميلانى « 27 »\r\n\r\n\r\n","description":"","footnote":"\r\n( 1 ) « روح مجرّد » ص 309\r\n( 2 ) « روح مجرّد » ص 309\r\n( 3 ) « روح مجرّد » ص 309\r\n( 4 ) « وظيفه فرد مسلمان در احياى حكومت اسلام » ص 36\r\n( 5 ) « وظيفه فرد مسلمان در احياى حكومت اسلام » ص 41\r\n( 6 ) همان مصدر ، ص 48\r\n( 7 ) همان مصدر ، ص 48\r\n( 8 ) همان مصدر ، ص 48\r\n( 9 ) همان مصدر ، ص 48\r\n( 10 ) همان مصدر ، ص 47\r\n( 11 ) همان مصدر ، ص 47\r\n( 12 ) همان مصدر ، ص 48 و « امام شناسى » ج 15 ، ص 293\r\n( 13 ) « امام شناسى » ج 15 ، ص 110\r\n( 14 ) « توحيد علمى و عينى » ص 29\r\n( 15 ) « توحيد علمى و عينى » ص 24\r\n( 16 ) « روح مجرّد » ص 152\r\n( 17 ) « روح مجرّد » ص 122\r\n( 18 ) « روح مجرّد » ص 142\r\n( 19 ) « روح مجرّد » ص 346\r\n( 20 ) « روح مجرّد » ص 129\r\n( 21 ) « امام شناسى » ج 13 ، ص 87\r\n( 22 ) « امام شناسى » ج 18 ، ص 110\r\n( 23 ) « معاد شناسى » ج 7 ، ص 236\r\n( 24 ) « ولايت فقيه در حكومت اسلام » ج 3 ، ص 31\r\n( 25 ) « الله شناسى » ج 1 ، ص 127\r\n( 26 ) « مهر تابان » ، ص 70\r\n( 27 ) « مهر تابان » ، ص 15\r\n","page_name":" 596 ","page_number":596},
  {"content":"\r\n\r\n\r\nفرزندان\r\nقرآن مجيد مال و اولاد را زينت زندگى دنيا شمرده و در روايات فرزند صالح گلى بهشتى معرّفى شده و پيامبر بزرگ اسلام بر تكثير اولاد و سنگين ساختن زمين به گوينده لا إله الّا الله و توسعه جامعه اسلامى سفارش نموده است . و صد البتّه در قرآن و روايات در موارد فراوان و با تعابير مختلف بر لزوم دقّت در تربيت صحيح فرزندان تأكيد بسيار شده ، و از جزئىترين مسائل تربيتى گرفته تا عالىترين مراحل آن ، بيان‌ها و راهكارهاى گوناگونى ارائه شده كه براى فراگيرى و عمل به آنها بايد به كتابهاى مربوطه مراجعه نمود ، و برخى از اين مباحث را حضرت آقا در « نور ملكوت قرآن » و « رساله نكاحيّه » و تضاعيف ديگر آثارشان آورده‌اند كه حائز اهمّيّت و توجّه و دقّت است .\r\nدستورات اسلام در مسأله ازدواج از نخستين قدمهاى تشكيل خانواده تا انتها را در بر مىگيرد . دهها مطلب گوناگون در آيات قرآن و احاديث معصومين با عالىترين بيان‌ها آمده است كه همه براى داشتن زندگى الهى و موفّق و ساختن نسلى پاك و مؤمن و متعهّد و رشيد و قوى در ميدان علوم و معارف و تهذيب و تربيت مىباشد .\r\nحضرت آقا پس از اتمام تحصيل در قم و پيش از هجرت به نجف اشرف ازدواج نمودند كه خداوند متعال به ايشان پنج پسر و پنج دختر عنايت فرمود ، كه دو تن از آنان در كودكى از دنيا رفتند : فاطمه ( اولى ) سيّد محمّد جواد كه ماجراى رحلت او را در « روح مجرّد » آورده‌اند . « 1 »\r\nهم اكنون به حمد الله و المنّة تمامى آقازادگان ايشان در كسوت عالمان دينى و تمامى دامادهايشان نيز از فضلاء و اهل علم مىباشند ، كه اين خود\r\n\r\n\r\n","description":"","footnote":"\r\n( 1 ) « روح مجرّد » ص 96\r\n","page_name":" 597 ","page_number":597},
  {"content":"\r\n\r\nنشانى است از تلاش و دقّت ايشان در تربيت صحيح فرزندان در راستاى خدمت به اسلام و معارف قرآن و عترت عليهم السّلام ؛ و با وجود آقا زادگان و صباياى اهل فضل و كمال ، به لطف الهى نسلى طيّب و طاهر از ايشان بجاى مانده است .\r\nاز نكات قابل توجّه در زندگى حضرت آقا در اين رابطه علاوه بر دقّت در تعليم و تربيت و تهذيب فرزندان و مراقبت از آنان در طول مسير زندگى ، تعابير عالى و سازنده و يادداشتهاى ماندگارى است كه در ثبت تاريخ تولّد آنان و فرزندانشان نوشته‌اند .\r\n\r\nابتلائات\r\nانسان در طول زندگى با ابتلائات و شدائدى مواجه مىشود كه هر كدام بر اساس علم نامتناهى حضرت حقّ داراى سرّ و حكمتى است .\r\nدر اين ميان ابتلائات مؤمن گاهى در نتيجه لغزشها و سيّئات اوست كه خداوند با نعمت ابتلاء و مصيبت ، باطن او را از زنگار معاصى پاك ميگرداند و گاهى براى ترفيع درجه و تقرّب بيشتر به خداوند علىّ أعلاست .\r\nهر چه مؤمن بيشتر درجات ايمان را طىّ نموده و بالاتر رود ، ابتلائات او سخت‌تر و شديدتر مىشود و خداوند با بلاياى بيشترى او را بيش از پيش رشد داده و به سوى خود مىكشاند .\r\nرسول خدا صلّى الله عليه و آله و سلّم ميفرمايند : إنَّ اللَهَ لَيُغَذِّى عَبْدَهُ الْمُؤْمِنَ بِالْبَلآءِ كَمَا تُغَذِّى الْوَالِدَةُ وَلَدَهَا بِاللَبَنِ . « 1 » « خداوند بنده مؤمن خويش را با بلاء رشد ميدهد همانطور كه مادر فرزند خود را با شير تغذيه مىنمايد . » و امام صادق عليه السّلام ميفرمايند : إنَّمَا الْمُؤْمِنُ بِمَنْزِلَةِ كَفَّةِ الْمِيزَانَ ، كُلَّمَا زِيدَ\r\n\r\n\r\n","description":"","footnote":"\r\n( 1 ) « بحار الأنوار » ج 81 ، ص 195 ، ح 52\r\n","page_name":" 598 ","page_number":598},
  {"content":"\r\n\r\nفِى إيمَانِهِ زِيدَ فِى بَلآئِهِ « 1 » « . مؤمن و بلاء و مصيبت چون دو كفّه ترازو هستند ، هر چقدر ايمان او زياد شود بلاياى او نيز زياد ميگردد . »\r\nروشن است كه كاملين از اولياء الهى در اين وادى نيز پيشگام بوده و در مدّت عمر شريف خود به تناوب از نعمت شدائد و ابتلائات الهى برخوردار بوده‌اند ، ولى به جهت كتمان أسرار كمتر از اين گونه حالات خود بيان فرموده‌اند .\r\nو اگر گاهگاهى به شدائد و مشكلات خود اشاره‌اى نموده‌اند به جهت بيان حقائقى است كه به كار ديگران مىآيد و باعث تنبّه و بيدارى آنان ميگردد .\r\nحضرت آقا رضوان الله عليه نيز در دوران عمر پر بركتشان با ابتلائات و شدائد متعدّدى مواجه بوده‌اند ؛ از جمله عارضه‌هاى بسيار سخت جسمانى كه همچون سائر ابتلائاتشان در مسير رشد و كمال ، و سراسر عشقبازى با حضرت حقّ بوده است . گرچه ايشان مانند سائر اولياء الهى به مقتضاى تمكّن در مقام عبوديّت محضه ، هرگز اين گونه موارد را براى خويش بعنوان ترفيع درجه و رشد و تعالى به حساب نمىآوردند .\r\nدر اين مجال به دو نمونه از عارضه‌هاى بسيار سنگين ايشان از قلم نورانى خودشان اشاره مىكنيم . اوّلين نمونه ، حاوى درسهاى بسيار ارزنده بوده و نشانه‌اى روشن بر پايمردى آن رجل الهى بر ارزشهاى اسلامى و تصلّب در دين و ارادت تامّ و تمام به ساحت مقدّس معصومين سلام الله عليهم أجمعين مىباشد كه با هم مرور مىكنيم :\r\n« . . . قبل از ظهر روز شنبه بيست و دوّم شهر جمادى الاولى سنه 1404 هجريّه قمريّه دردى در طرف راست شكم توأم با لرز و استفراغ براى بنده پيدا شد و يكى دو روز ادامه داشت . كم كم زردى در بدن و صورت و چشمها\r\n\r\n\r\n","description":"","footnote":"\r\n( 1 ) همان مصدر ، ج 67 ، ص 210 ، ح 13\r\n","page_name":" 599 ","page_number":599},
  {"content":"\r\n\r\nپيدا شد و تشخيص يرقان دادند و به بيمارستان قائم مشهد مقدّس براى معالجه اعزام نمودند . و پس از تجزيه‌هاى فراوان و عكسهاى بسيار و معاينات متعدّد ، بالأخره پس از سونوگرافى كه مشاهده تصوير تلويزيونى است به طريق خاصّى ، محقّقا معلوم شد يرقان انسدادى است نه كبدى ؛ و در اثر گير كردن سنگ در لوله و مجراى كيسه صفرا به روده كه نام آن مجراى كُلِدوك است پيدا شده است . و در همان بيمارستان عمل جرّاحى كردند و چهار سنگ از كيسه صفرا و يك سنگ از مجراى كلدوك بيرون آوردند ، و خود كيسه صفرا را نيز درآوردند . و در قبل از ظهر روز پنجشنبه سوّم شهر رجب المرجّب از بيمارستان مرخّص كردند . مدّت اين كسالت يك اربعين شد بدون يك روز و يا يك ساعت كم و زياد . و الحمدُ للّه ربِّ العالَمينَ ، و لَهُ الحمدُ فى الاولى و الأَخِرةِ ، و ءَاخِرُ دَعوانا أنِ الحمدُ للّه ربِّ العالَمينَ .\r\nدر آن زمان جناب صديق ارجمند آقاى دكتر حاج سيّد أبو القاسم حسينى همدانى رئيس روانپزشكى مشهد ، و آقاى دكتر حاج سيّد رضا فريد حسينى رئيس بيمارستان قائم ، و آقاى دكتر عبد العلى خوارزمى معاون بيمارستان كه از ساليان قبل مراتب مودّت و محبّت ميان ما و اين بزرگواران برقرار بود ، همگى متّفقا براى عمل جرّاحى ، آقاى دكتر حاج محمّد توسّلى را توصيه نمودند و اضافه كردند كه اين مرد ، پزشك متخصّص و متديّن است كه پزشكى خود را در فرانسه گذرانده است و سپس به كانادا مهاجرت نموده ، و با عيال و فرزندانش در آنجا توطّن گزيده است و داراى مطبّ شخصى و بيمارستان است . و اينك براى كمك به انقلاب اسلامى از همه چيز خود دست شسته و تك و تنها به ايران آمده است و با نداشتن منزل و حتّى تلفن ، و حتّى عدم مساعدت حكومت بأىّ نحوٍ كان ، شب و روزش را به تعليم اصول جرّاحى به جوانان و دانشجويان پزشكى و ايضا به عمل نمودن سيل خروشان مجروحان جنگى ، كه تختهاى\r\n\r\n","description":"","footnote":"","page_name":" 600 ","page_number":600},
  {"content":"\r\n\r\nبيمارستان قائم را براى آنها خالى كرده و اختصاص به آنها داده‌اند ، ميگذراند .\r\nخودش به من گفت : چون انقلاب اسلامى در ايران پديد آمد ، من پيوسته در درونم ميل حركت به سوى اين كشور پيدا مىشد ، ولى تعلّل مىنمودم . امّا چون جنگ تحميلى و تجاوز عراق به ايران پيدا شد ، ديدم توقّفم ديگر در كانادا غلط است ، و براى عمليّات جرّاحى بايد فورا خودم را به كشور اسلام برسانم ؛ فلهذا آمدم .\r\nوى به حقير گفت : عمل كيسه صفرا براى من ممكن است ولى بايد مشخّص شود كه انسداد صفراوى شما از سنگ است نه از چيز ديگر . و دستگاه سونوگرافى بيمارستان قائم خراب بود ، و در جاى ديگر نيز موجود نبود . بنابراين با شدّت و اوج كسالت ، دو روزه با طيّاره به طهران آمدم و عمل سونوگرافى در طهران انجام گرفت و در مراجعت فورا ايشان عمل نمودند .\r\nدر طهران كه بودم بسيارى تأكيد و اصرار داشتند كه براى معالجه و يا عمليّه به خارج بروم . بعضى از دوستان مىگفتند : عمل كيسه صفرا پس از عمل قلب ، عظيمترين عملى است كه در بدن انجام مىگيرد . يعنى متوجّه باشيد كه عمل ، عمل خطيرى است . بعضى از معمّرين از ارحام سببى كه خود زمينگير بودند پيام فرستادند : چرا فلان كس در رفتن به خارج تعلّل مىورزد ؟ چرا بر خودش و بر حياتش رحم نمىكند ؟ ! يك نفر از همشيره زادگان حقير كه آنوقت در كانادا بود ، چون از كسالت بنده مطّلع شده بود گفته بود : شما آقا دائى را به دست من برسانيد ديگر مطلب تمام است . بعضى گفتند : ما در مدّت بيست و چهار ساعت براى شما جواز سفر و بليط طيّاره به هر نقطه دنيا كه بخواهيد تهيّه مىكنيم ! و بنده هم ابدا گوش به سخن آنها نميدادم . و بلكه حاضر نشدم در طهران بمانم تا اطبّاى جرّاح و سابقه‌دار و معروف مرا عمل كنند . و مىگفتم : محال است به خارج بروم ! و در طهران ماندن هم معنى ندارد ؛ چرا كه ما براى\r\n\r\n","description":"","footnote":"","page_name":" 601 ","page_number":601},
  {"content":"\r\n\r\nعمليّه به طهران نيامده‌ايم ، آمدن ما براى تصوير سونوگرافى بوده است ، و اينك كه مشخّص است كه سنگ است بايد به أرض اقدس مراجعت كنم و حتما بايد دكتر توسّلى عمل كند .\r\nامّا در مشهد بايد عمل كنم ، به علّت اينكه مرض ما در مشهد پيدا شده است . و ما را به بيمارستان به نام قائم انتقال داده‌اند ، و زمين اين بيمارستان از املاك حضرت امام رضا عليه السّلام است ؛ و در حقيقت ما ميهمان امام رضا هستيم و در ملك او و در خانه او هستيم و او ما را جواب نكرده و بيرون ننموده است . و من از آنجا به جاى ديگر نمىروم . و امّا علّت اينكه بايد دكتر توسّلى عمل كند ، براى آنكه من وى را ، هم متخصّص و هم متعهّد يافته‌ام . او مردى است كه در اين زمان كه سيل پزشكان لا ابالى و فرصت طلب و يغماگر به سوى خارج روان است و مملكت را خالى گذارده‌اند ، او به عكس با يك كت و شلوار تنش به ايران برگشته است . او نمازگزار و روزه‌گير است ، و راستگو است و كارى را كه از عهده‌اش ساخته نيست متقبّل نمىشود . بنابراين حتما ظفر و صحّت و عافيت قرين كار اوست . و براى ما هم مردن و زندگى تفاوتى ندارد . اگر هم در اين عمليّه جان باختيم به سوى رحمت خدا مىرويم إن شآء الله تعالى\r\n\r\nاستنكاف حضرت علّامه از رفتن به خارج جهت عمل جرّاحى\r\nامّا علّت استنكاف حقير از رفتن به خارج چند امر بود :\r\nاوّل آنكه : آن بلاد ، شهرهاى كفر است ؛ شهرهاى يهود و نصارى و مشركين و مُلحدين است . رفتن بدانجا براى معالجه ، در حقيقت دست تكدّى به آنها دراز نمودن است ، و استمداد و استعانت از آنها براى ادامه حيات است . و اين امر ، خلاف شرافت مسلمان غيور است كه پزشكان مُسلم را يله كند و براى بقاء زندگى از آنها گدائى نمايد .\r\nدوّم آنكه : من يك شخص عادى نيستم و امروز به عنوان يك مرد روحانى ، و يا فقيه و يا هر چه فرض كنيد مردم مرا مىشناسند و عمل مرا الگوى كار خود\r\n\r\n","description":"","footnote":"","page_name":" 602 ","page_number":602},
  {"content":"\r\n\r\nقرار ميدهند ؛ آنوقت هر كه سرش هم درد بگيرد مىگويد : من بايد بروم به خارج ، چون فلان كس به خارج رفته است . امّا در اينجا اگر عمل كنم گرچه منجرّ به فوت شود ، اين عاقبت سوء را در پى ندارد ، بخصوص آنكه ما براى حيات خودمان ، براى حيات شخصىمان - نه براى حيات نوع و براى حيات جامعه - خيلى اهمّيّت قائل مىشويم در حالى كه آن مقدار هم ارزش ندارد .\r\nسوّم آنكه : هزينه عمل به خارج چند صد برابر هزينه عمل در داخل است ، و از هر راه بدست آيد بالأخره از صندوق اسلام كسر شده و به صندوق كفر و به خزانه استعمار كافر افزوده شده است ؛ چرا ما خودمان پيش قدم در اين مبادله گرديم ؟\r\nچهارم آنكه : آخر ما خاك برسران خود را مسلمان ميدانيم و اهل توحيد و قرآن مىپنداريم و حيات و ممات و نفع و ضرر را مستقيما از جانب خدا ميدانيم . مگر ما در قرآن نمىخوانيم :\r\n وَ إِنْ يَمْسَسْكَ اللَّهُ بِضُرٍّ فَلا كاشِفَ لَهُ إِلَّا هُوَ وَ إِنْ يُرِدْكَ بِخَيْرٍ فَلا رَادَّ لِفَضْلِهِ يُصِيبُ بِهِ مَنْ يَشاءُ مِنْ عِبادِهِ وَ هُوَ الْغَفُورُ الرَّحِيمُ .  ( آيه 107 ، از سوره 10 : يونس )\r\n« و اگر خداوند به تو ضررى برساند ، غير از ذات او هيچ موجودى را قدرت رفع آن نيست . و اگر براى تو خيرى را اراده نمايد ، هيچ موجودى قدرت ردّ فضل و رحمت او را ندارد . خداوند از خير و فضل خود به هر يك از بندگانش كه بخواهد مىرساند . و اوست صاحب غفران و رحمت خاصّه . »\r\n ما يَفْتَحِ اللَّهُ لِلنَّاسِ مِنْ رَحْمَةٍ فَلا مُمْسِكَ لَها وَ ما يُمْسِكْ فَلا مُرْسِلَ لَهُ مِنْ بَعْدِهِ وَ هُوَ الْعَزِيزُ الْحَكِيمُ .  ( آيه 2 ، از سوره 35 : فاطر )\r\n« رحمتى را كه خدا براى مردم بگشايد ، هيچ موجودى را توان بستن آن نيست . و رحمتى را كه خدا ببندد ، هيچ موجودى را توان رهائيش پس از بستن\r\n\r\n","description":"","footnote":"","page_name":" 603 ","page_number":603},
  {"content":"\r\n\r\nخدا نيست . و اوست داراى مقام عزّت و استقلال و إتقان و استحكام . »\r\n وَ لَئِنْ سَأَلْتَهُمْ مَنْ خَلَقَ السَّماواتِ وَ الْأَرْضَ لَيَقُولُنَّ اللَّهُ قُلْ أَ فَرَأَيْتُمْ ما تَدْعُونَ مِنْ دُونِ اللَّهِ إِنْ أَرادَنِيَ اللَّهُ بِضُرٍّ هَلْ هُنَّ كاشِفاتُ ضُرِّهِ أَوْ أَرادَنِي بِرَحْمَةٍ هَلْ هُنَّ مُمْسِكاتُ رَحْمَتِهِ قُلْ حَسْبِيَ اللَّهُ عَلَيْهِ يَتَوَكَّلُ الْمُتَوَكِّلُونَ  . ( آيه 38 ، از سوره 39 : الزّمر )\r\n« و اى پيامبر ، اگر تو از اين مردم شرك پيشه بپرسى : چه كسى آسمانها و زمين را آفريده است ؟ مىگويند : البتّه و البتّه الله آفريده است . به ايشان بگو : شما به من بگوئيد اگر خداوند نسبت به من اراده ضررى داشته باشد ، آيا مىتوانند اين موجودات مؤثّره غير از خدا در نزد شما ، جلوى ضرر وى را بگيرند ، و آن ضرر و گرفتارى را بر طرف كنند ؟ يا اگر خداوند نسبت به من اراده رحمتى و خيرى را داشته باشد ، آيا مىتوانند آنها جلوگير فيضان رحمت و ارسال خير او باشند ؟ بگو : خدا مرا بس است . اوست تنها كفايت كننده من كه بايد متوكّلين پيوسته بار توكّل خود را بر عهده او بنهند . »\r\n إِنِّي تَوَكَّلْتُ عَلَى اللَّهِ رَبِّي وَ رَبِّكُمْ ما مِنْ دَابَّةٍ إِلَّا هُوَ آخِذٌ بِناصِيَتِها إِنَّ رَبِّي عَلى صِراطٍ مُسْتَقِيمٍ .  ( آيه 56 ، از سوره 11 : هود )\r\n« من حقيقةً توكّل نمودم بر الله كه او پروردگار من و پروردگار شماست . هيچ جنبنده‌اى نيست مگر آنكه مقدّراتش مستقيما به دست اوست . و پروردگار من بر راه راست و صراط مستقيم ، تدبير امور مخلوقات خود را مىنمايد . »\r\n قُلْ لَنْ يُصِيبَنا إِلَّا ما كَتَبَ اللَّهُ لَنا هُوَ مَوْلانا وَ عَلَى اللَّهِ فَلْيَتَوَكَّلِ الْمُؤْمِنُونَ  . ( آيه 51 ، از سوره 9 : التّوبة )\r\n« بگو : ابدا چيزى به ما نمىرسد ( گزندى و ضررى ، يا خيرى و رحمتى ) مگر آنچه را كه خداوند براى ما نوشته است . اوست صاحب تدبير و ولايت امور ما . و بنابراين حتما بايد متوكّلين و مؤمنين ، او را در جميع امورشان وكيل\r\n\r\n","description":"","footnote":"","page_name":" 604 ","page_number":604},
  {"content":"\r\n\r\nدر تصرّف بگيرند و بر او توكّل نمايند . »\r\nو أمثال و نظائر اين آيات در قرآن مجيد بسيار است . با وجود اين آيات ، وقتى طبيب متخصّص و متعهّدى آماده معالجه شده است ، و ميدانيم همه امور به دست خداست و نفع و ضرر از ناحيه اوست ؛ اگر از او فرار كنيم و به خارج برويم در حالى كه ميدانيم آن نفع و ضرر هم هر گونه باشد از ناحيه خداست ؛ در اين صورت ، اين انحراف طريق نيست ؟ ! اين عمل ، شرك فعلى و عملى نيست ؟ ! گو آنكه شرك قولى نباشد .\r\nپنجم آنكه : ما بنده‌ايم و بايد مطيع امر خدا باشيم . او يك وقت مصلحت انسان را در حيات ميداند و يك وقت در موت . و اگر فى الواقع صلاح انسان در مرگ باشد و او دنبال حيات بگردد ، طالب شرّ خود بوده است ، نه خير خود . وقتى انسان مريض شد بايد به طبيب مراجعه كند و طالب عافيت و طول عمر هم باشد ، چون اينها فى حدّ نفسه خير است ، ولى در هر حال بايد تسليم امر خدا باشد و دل به مقدّرات بدهد . و اگر أحيانا موت او رسيد خندان باشد ، و نگاه برگشت به عالم طبيعت نكند ، و بر نعمتهاى از دست رفته آن گريان نباشد ، كه اين خطرى است بزرگ . ما كه به حمد الله و المنّة در مكتب تشيّع زيست مىكنيم و چون بزرگ چراغ پر فروغ « صحيفه كامله سجّاديّه » را به پيروى از آن امام راستين در پيش رو داريم و در فقره پنجم از دعاى استخاره ( طلب خير ) كه دعاى سى و سوّم است به درگاه خداوند ابتهال داريم كه :\r\nوَ أَلْهِمْنَا الانْقِيَادَ لِمَا أَوْرَدْتَ عَلَيْنَا مِنْ مَشِيَّتِكَ ؛ حَتَّى لَا نُحِبَّ تَأْخِيرَ مَا عَجَّلْتَ ، وَ لَا تَعْجِيلَ مَا أَخَّرْتَ ؛ وَ لَا نَكْرَهَ مَا أَحْبَبْتَ ، وَ لَا نَتَخَيَّرَ مَا كَرِهْتَ - الدّعآءَ .\r\n« اى پروردگار ما ! به ما الهام بخش تا در برابر آنچه را كه از اراده و مشيّتت بر ما وارد ميكنى منقاد و مطيع باشيم ؛ بطوريكه دوست نداشته باشيم تأخير آنچه را كه تو در آن تعجيل نمودى ، و نه تعجيل آنچه را كه تو در آن\r\n\r\n","description":"","footnote":"","page_name":" 605 ","page_number":605},
  {"content":"\r\n\r\nتأخير فرمودى ؛ و ناپسند نداريم چيزى را كه تو دوست داشتى ، و نگزينيم چيزى را كه تو ناپسند داشتى ! »\r\nو در دعاى مروىّ از رسول اكرم صلّى الله عليه و آله و سلّم ميخوانيم :\r\nاللَهُمَّ أَحْيِنِى مَا دَامَتِ الْحَيَوةُ خَيْرًا لِى ، وَ أَمِتْنِى إِذَا كَانَ الْمَمَاتُ خَيْرًا لِى . « 1 »\r\n« بار خداوندا ! مرا زنده بدار ما دامى كه زندگى براى من خير است ، و بميران مرا در زمانيكه مردن براى من خير است . »\r\nدر اين صورت اگر ما جدّا از خدا حيات بخواهيم مادامى كه ممات خير ماست ، آيا اشتباه نرفته‌ايم ؟ و خلاف حقّ و واقع را طلب ننموده‌ايم ؟\r\nبارى ، حال بنده روز به روز سخت‌تر مىشد و يرقان تمام سطح بدن را طورى گرفته بود كه دستمال زردِ زردچوبه‌اى از بدن تشخيص داده نمىشد و مرض رو به پيشرفت بود ، چون مادّه سمّى سودا به هيچ وجه از بدن بواسطه انسداد كامل لوله كلدوك خارج نمىشد . عمل جرّاحى انجام گرفت و خود عمل بيش از سه ساعت به طول انجاميد ، و حقير از ابتدا تا انتهاى بيهوشى هفت ساعت بيهوش بودم . و ليكن به لطف حضرت بارى تعالى شأنه العزيز عمل بقدرى خوب و پاكيزه بود كه همه أطبّاى\r\nبيمارستان قائم و بعضى از جاهاى ديگر تصديق كردند كه : اگر به خارج هم مىرفتم و عمل در أعلا مركز پزشكى\r\n\r\n\r\n","description":"","footnote":"\r\n( 1 ) در حاشيه « مفاتيح الجنان » ص 351 و 352 در كتاب « الباقيات الصّالحات » در فصل چهارم ، از باب 40 وارد است كه حضرت امام محمّد تقى عليه السّلام فرمودند : چون حضرت رسول اكرم صلّى الله عليه و آله فارغ مىشد از نماز مىگفت : اللهمَّ اغفِرْ لى ما قدَّمتُ و ما أخّرتُ ، و ما أسررتُ و ما أعلنتُ ، و إسرافى علَى نَفْسى ، و ما أنتَ أعلَمُ به مِنّى . اللهمّ أنتَ المُقدِّم و المُؤخِّر ، لا إلهَ إلّا أنتَ ، بِعلمِك الغَيبَ و بقُدْرتِك علَى الخَلقِ أجمعينَ ما عَلِمْتَ الحَيوةَ خَيرًا لى فَأحْيِنى ، و تَوَفَّنى إذا علمتَ الوفاةَ خيرًا لى - الدّعآء . ( منه قدّس سرّه )\r\n","page_name":" 606 ","page_number":606},
  {"content":"\r\n\r\nجهان انجام مىشد ، از اين بهتر متصوَّر نبود .\r\nبارى ، نظير اين مسأله در دو سال بعد براى چشم بنده پيدا شد . يعنى بدون هيچ مقدّمه و سبب ظاهرى ، شبكه چشم راست بطور نعلى شكل به اصطلاح چشم پزشكان در « محور ساعت 12 و 20 دقيقه » پارگى پيدا كرد و ديد چشم از ميان رفت ، و تمام اطبّاى مشهد و طهران از عمل آن عاجز بودند و رفتن به خارج را الزام ميكردند . و من هم گفتم : به خارج نمىروم گرچه كور شوم ؛ امّا چون جوان غيور و فهيم و ذيقيمت ما آقاى دكتر حاج سيّد حميد سجّادى معاينه كرد گفت : عمل اين چشم اورژانس ( فورى ) است يعنى السّاعه بايد عمل شود ، و حقّ بيرون رفتن از بيمارستان را نداد و گفت : من متعجّبم از گفتار پزشكان كه حواله به خارج داده‌اند ، زيرا در اين صورت در فاصله كوتاهى چشم از دست مىرود .\r\nايشان با دستيارى معاون و شاگرد ممتازش جناب صديق ارجمند مؤمن متعهّد ، آقاى دكتر حاج حسينعلى شهريارى در عمليّه‌اى كه هفت ساعت تمام به طول انجاميد عمل كردند . و الحَمد لِلّه و المنّة عمليّه در نهايت خوبى و پاكى صورت گرفت بطوريكه موجب شگفت همه شد . . . « 1 » »\r\nنمونه ديگرى كه در اين مجال مىتوانيم از قلم مبارك ايشان ذكر كنيم جريان عارضه سكته قلبى است كه در ماه شوّال المكرّم سال 1412 هجريّه قمريّه ، دقيقا در روزى كه از تأليف كتاب شريف « روح مجرّد » فارغ شده بودند براى ايشان رخ داده است .\r\n\r\nنامه حضرت آقا در جواب نامه مرحوم آية الله گلپايگانى\r\nحالات حضرت آقا در اين بيمارى همانند ديگر ابتلائاتشان بسيار ديدنى است كه خود در جواب نامه مرحوم آية الله حاج سيّد محمّد رضا گلپايگانى\r\n\r\n\r\n","description":"","footnote":"\r\n( 1 ) « روح مجرّد » تعليقه ص 211 تا ص 217\r\n","page_name":" 607 ","page_number":607},
  {"content":"\r\n\r\nرحمة الله عليه كه براى احوالپرسى و تفقّد از ايشان فرستاده‌اند به گوشه‌اى از آن اشاره فرموده‌اند\r\n. . .\r\n\r\n","description":"","footnote":"","page_name":" 608 ","page_number":608},
  {"content":"\r\n\r\n« بسم الله الرّحمن الرّحيم\r\nالسّلام عليكِ يا مولاتى يا سيّدتى يا فاطمةُ يا بنتَ موسى بنِ جعفر و رحمة الله و بركاته .\r\nسلامٌ على العَلَم العلّام ، فخر الطّائفة الفخام ، ركنِ المسلمين و الإسلام ، الحاج السّيّد محمّد رضا الگلپايگانى أمدّ الله فى عمره المبارك .\r\nيك طُغرى نامه شريفه مشحون به ألطاف خاصّه و مراحم ساميه از دعا و حالپرسى و تفقّد از عارضه وارده و استعلام از أحوال فعليّه حقير توسّط آن مخدوم ارجمند و اصل ؛ و از عنايات خاصّه حضرت أحديّت سپاسگزارم كه حقير ناچيز را مورد تفقّد آن سرور قرار داده ، و ذرّه‌اى را در ضمير منير آن عالم ربّانى متمكّن فرموده ، تا بدينوسيله مورد دعا و رحمت قرار گيرم . نَحمَده على ءَالآئه كما نَحمَده على بلآئه و نَستعينُه على هذه النّفوسِ البِطآء عمّا امِرَتْ به السِّراعِ إلى ما نُهيَتْ عنه و نَستغِفره ممّا أحاط به علمُه و أحصاه كتابُه ، علمٌ غيرُ غادر و كتابٌ غيرُ مُغادِر .\r\nبارى عين ألطاف است ساقى آنچه ريخت . عارضه سكته قلبى حقير موقعى مرحمت شد كه در نهايت خوشى و مسرّت بودم ؛ و با پايان دادن يكى از كتب محرّره از بيرونى به اندرون آمده و البُشرى البُشرى گفتن بدون اختيار از زبانم به همراهان جارى بود . براى بنده مثل آفتاب روشن است كه عين رحمت و خير و موجب كفّاره معاصى و خطايا بوده است ، فحمدًا له ثمّ حمدًا ؛ و شكرًا له ثمّ شكرًا .\r\nمدّتى در مستشفى بسترى و سپس به منزل منتقل ، و الحمد للّه باز از فيضان رحمت واسعه حقّ و مهماندارى صاحبخانه حضرت علىّ بن موسى الرّضا عليه آلاف التّحيّة و الثّنآء حال رو به بهبودى ، و كم و بيش به نوشتجات دست آزيده‌ام و مجلّد چهاردهم از « امام شناسى » از « دوره علوم و معارف\r\n\r\n","description":"","footnote":"","page_name":" 609 ","page_number":609},
  {"content":"\r\n\r\nاسلام » به نيمه رسيده است تا خدا چه خواهد ؛ اللهمّ أحْيِنى ما كانتِ الحيوةُ خيرًا لى و أمِتنى إذا كانتِ المَماةُ خيرًا لى و رَضِّنى من العَيش بما قَسمتَ لى حتّى لا احبَّ تعجيلَ ما أخَّرتَ و لا تأخيرَ ما عجَّلتَ .\r\nفقط مسألت در غفران إلهى ، و امضاى مساعى در راه ولايت حقّه حقيقيّه ، و عافيت از زنگارهاى نفسانى است و بس . خداوند وجود آن سرور مكرّم را از جميع آفات و عاهات مصون بدارد و ذُخرًا للإسلام و المسلمين طول عمر مقرون به عافيت عنايت فرمايد و در مظانّ استجابت دعوات كه شامل جميع اوقات آن حضرت است حقير را از توجّه و دعاى مخصوص ايشان محروم ندارد . نسألُ اللهَ تعالى أن يُعطيَكمُ السّلامةَ و العافيةَ المطلقةَ و يُديمَ فى عمركمُ المُنيفِ و أن لا يُريَكم أىَّ مكروه .\r\nو السّلام عليكم و رحمة الله و بركاته\r\nمشهد مقدّس سيّد محمد حسين الحسينىّ الطّهرانىّ\r\n28 صفر 1413 »\r\nبارى ، عوارض اين عارضه قلبى در وجود شريف حضرت آقا ماندگار شد و نهايةً منجرّ به ارتحال ملكوتى و فقدان جانسوز آن بزرگمرد الهى گرديد كه بدان اشاره خواهيم كرد\r\n. \r\nوصيّت‌نامه\r\nدستور اسلام آنست كه هر مسلمانى سفارشات لازم براى بعد از مرگ خود را تنظيم و تدوين نمايد ، و پيامبر اكرم صلّى الله عليه و آله وسّلم فرمودند : الوَصِيَّةُ حَقٌّ عَلَى كُلِّ مُسْلِمٍ . « 1 » « وصيّت كردن بر هر مسلمانى لازم است . » و در\r\n\r\n\r\n","description":"","footnote":"\r\n( 1 ) « وسآئل الشّيعة » ج 19 ، ص 258\r\n","page_name":" 610 ","page_number":610},
  {"content":"\r\n\r\nروايات اهل بيت عليهم الصّلوة و السّلام دستوراتى نيز در مورد كيفيّت وصيّت وارد است . « 1 »\r\n\r\n\r\n","description":"","footnote":"\r\n( 1 ) در روايتى از امام صادق از پدرانشان عليهم السّلام از رسول خدا صلّى الله عليه و آله و سلّم وارد است كه آن حضرت فرمود : مَنْ لَمْ يُحْسِنِ الْوَصِيَّةَ عِنْدَ مَوْتِهِ كَانَ نَقْصًا فِى عَقْلِهِ وَ مُرُوَّتِهِ .\r\nگفتند : اى رسول خدا ! وصيّت چگونه بايد باشد ؟ حضرت فرمودند : به هنگام مردن چون مردم در نزد او جمع شدند بگويد :\r\nاللهُمَّ فاطِرَ السّمواتِ و الأرضِ عالِمَ الغَيبِ و الشّهادةِ الرّحمنَ الرّحيمَ ، إنّى أعهَدُ إليكَ : أنّى أشهَدُ أن لا إلهَ إلّا أنتَ وحدَك لا شريكَ لك ، و أنّ محمّدًا عبدُك و رسولُك ، و أنّ السّاعةَ ءَاتيةٌ لا ريبَ فيها ، و أنّك تبعَثُ مَن فى القُبورِ ، و أنّ الحِسابَ حقٌّ ، و أنّ الجنّةَ حقٌّ ، و ما وَعَدَ اللهُ فيها مِنَ النّعيمِ و مِن المَأْكَلِ و المَشرَبِ و النّكاحِ حقٌّ ، و أنّ النّارَ حقٌّ ، و أنّ الإيمان حقٌّ ، و أنّ الدّينَ كما وَصَفْتَ ، و أنّ الإسلامَ كما شَرَعْتَ ، و أنّ القولَ كما قُلتَ ، و أنّ القرءَانَ كما أنزَلتَ ، و أنّك أنتَ اللهُ الحقُّ المُبينُ .\r\nو إنّى أعهدُ إليكَ فى دار الدّنيا أنّى : رضيتُ بكَ ربًّا ، و بِالإسلامِ دينًا ، و بِمحمّدٍ صلَّى اللهُ عليه و ءَالِه نبيًّا ، و بِعَلىٍّ عليه السّلامُ إمامًا ، و بِالقُرءَانِ كتابًا ، و أنّ أهلَ بيتِ نبيِّك عليه و عليهم السّلامُ أئمّتى .\r\nاللهمُّ أنتَ ثِقتى عندَ شدّتى ، و رجآئى عِند كُربتى ، و عُدّتى عند الأُمور الّتى تَنزِلُ بى ، و أنتَ وليّى فى نِعمتى ، و إلهى و إلهُ ءَابآئى ؛ صَلِّ على محمّدٍ و ءَاله و لا تَكِلْنى إلى نَفْسى طَرفةَ عينٍ أبدًا ، و ءَانِسْ فى قَبرى وَحشتى ، و اجعَلْ لى عندكَ عَهدًا يومَ ألقاكَ مَنشورًا .\r\nسپس پيامبر اكرم صلّى الله عليه و آله سلّم فرمودند : اين است عهد ميّت هنگامى كه ميخواهد به احتياجات خود وصيّت نمايد ؛ و وصيّت كردن حقّ لازمى بر همه مسلمين است .\r\nآنگاه امام صادق عليه السّلام كه راوى اين حديث شريف از پدرانشان از حضرت رسول صلوات الله و سلامه عليهم أجمعين هستند فرمودند : شاهد صدق اين سخن رسول خدا فرموده خداوند در سوره مباركه مريم است كه ميفرمايد :\r\n لا يَمْلِكُونَ الشَّفاعَةَ إِلَّا مَنِ اتَّخَذَ عِنْدَ الرَّحْمنِ عَهْداً .  « شفاعت بهره كسانى خواهد بود كه عهد خود را در نزد پروردگار رحمان تثبيت كرده‌اند . »\r\nسپس حضرت در ادامه فرمودند : پيامبر گرامى اسلام صلّى الله عليه و آله به حضرت على عليه السّلام فرمودند :\r\nتَعَلَّمْها أنتَ و عَلِّمْها أهلَ بيتِك و شيعتَك . و قال : عَلَّمَنيها جَبرَئيلُ . « اين وصيّت را فرا بگير و به اهل بيت خود و شيعيانت بياموز . و فرمودند : جبرئيل آن را به من تعليم كرده است . » ( « بحار الأنوار » ج 103 ، ص 193 و 194 )\r\n","page_name":" 611 ","page_number":611},
  {"content":"\r\n\r\nحضرت آقا در كتاب ارزشمند « امام شناسى » به تناسب بحث از تقدّم أمير المؤمنين عليه السّلام در تصنيف علم مكارم اخلاق ، چنين مىنويسند :\r\n« حقير در وقت مهاجرت به أرض اقدس و مشهد مقدّس رضوى سلام الله عليه ، در طهران وصيّت‌نامه‌اى به مورّخه 20 شهر ربيع الأوّل سنه 1400 هجريّه قمريّه نوشتم ، و در آن مذكور آمده است :\r\n. . . ميخواستم وصيّت‌نامه مفصّلى بنويسم كه حاوى مطالب مهمّ اخلاقى باشد ؛ ديدم با وجود مطالب عاليه و حقائق ساميه‌اى كه أمير المؤمنين عليه السّلام در « حاضِرَين » به امام حسن مجتبى عليه السّلام در وصيّت‌نامه خود نوشته‌اند ، و در « نهج البلاغة » مسطور است ، ديگر از بيان مكارم اخلاق و آداب دم زدن مايه شرمندگى است . . . « 1 » »\r\nو در ادامه اولاد خود را توصيه به مطالعه و دقّت نظر و عمل به وصيّت‌نامه حضرت نموده و ايشان را سفارش به الگو قرار دادن سيره آنحضرت ميفرمايند . متن كامل اين وصيّت‌نامه كه حاوى نكات فراوانى است چنين است :\r\n\r\n\r\n","description":"","footnote":"\r\n( 1 ) « امام شناسى » ج 16 و 17 ، تعليقه ص 129 و 130\r\n","page_name":" 612 ","page_number":612},
  {"content":"\r\n\r\n\r\nمتن وصيّت‌نامه حضرت آقا\r\n. . .\r\n\r\n","description":"","footnote":"","page_name":" 613 ","page_number":613},
  {"content":"\r\n\r\n. . .\r\n\r\n","description":"","footnote":"","page_name":" 614 ","page_number":614},
  {"content":"\r\n\r\n. . .\r\n\r\n","description":"","footnote":"","page_name":" 615 ","page_number":615},
  {"content":"\r\n\r\n. . .\r\n\r\n","description":"","footnote":"","page_name":" 616 ","page_number":616},
  {"content":"\r\n\r\n. . .\r\n\r\n","description":"","footnote":"","page_name":" 617 ","page_number":617},
  {"content":"\r\n\r\n« بِسْمِ اللَهِ الرَّحمَنِ الرَّحِيمِ\r\nوَ صَلّى اللَهُ عَلَى محمَّدٍ و ءَاله الطَّاهرينَ و لعنةُ اللهِ على أعدآئهم أجمعينَ\r\nاللَهُمَّ فاطِرَ السَّمَواتِ و الأرضِ ، عالِمَ الغيبِ و الشَّهادةِ ، الرَّحمنَ الرَّحيمَ ، اللَّهُمَّ إنّى أعْهَدُ إليكَ فى دارِ الدّنيا أنِّى أشهدُ أن لا إله إلّا أنتَ وَحدَك لا شريك لكَ ، و أنَّ مُحمَّداً عبدُك و رسولُك ، و أنَّ علىّ بنَ أبى طالبٍ أميرُالمؤمنينَ و سيِّدُ الوَصيِّينَ و إمامُ المُوحِّدينَ و قآئدُ الغُرِّ المُحَجَّلينَ و وصِىُّ رسولِ ربِّ العالمينَ و خليفتُه فى أُمَّتِه و ولىُّ كُلِّ مؤمنٍ و مؤمنةٍ مِن بَعده ، و أنَّ الحسنَ و الحسينَ و علىَّ بْنَ الحسينِ و محمّدَ بنَ علىٍّ و جعفرَ بنَ محمَّدٍ و موسَى بنَ جعفرٍ و علىَّ بنَ موسى و محمّدَ بنَ علىٍّ و علىَّ بنَ محمّدٍ و الحسنَ بنَ علىٍّ و محمّدَ بنَ الحسنِ العسكرىِّ القآئمَ بِأَمرِ اللهِ عجَّل اللهُ تعالى فَرَجَهُ و سهَّل مَنهَجَهُ ، خلفآءُ اللهِ و خلفآءُ رسوله و أوصيآء رسوله و هداةُ الخلق فى سَبيلِه و أُمَنآؤُه فى أرضِه و سَمآئِه و عِيابُ عِلمِه و معادنُ أسراره و يَنابيعُ حِكَمِه و أنواره ، صَلَواتُه و سلامُهُ عليهِم أجمعينَ .\r\nاللَهُمَّ أنت الشّاهدُ بأنَّ هؤلآءِ أئمّتى و سادَتى و قادَتى و أوليآئى ، بِهِم أتَقرَّبُ و أتَشفَّعُ إلى الله ، و مِن أعدآئهم أتَبَرَّأُ إليك فِى الدّنيا و الأَخرة .\r\nو أشهد أنَّ الجنَّةَ حقٌّ و أنّ النّارَ حقٌّ و أنّ البعثَ حقٌّ و الحسابَ حقٌّ و القَدرَ و الميزانَ حقٌّ ، و أنَّ الدّينَ كما وَصَفتَ و أنَّ الإسلامَ كما شَرَعتَ و أنّ القولَ كما حدَّثتَ و أنَّ القرءَانَ كما أنزلتَ ، و أنّك أنتَ اللهُ الحقُّ المبينُ . جزَى اللهُ محمّدًا خيرَ الجزآءِ و حيَّا محمّدًا و ءالَ محمَّدٍ بالسّلام .\r\nاللهمَّ يا عُدَّتى عند كُربتى و صاحِبى عند شِدَّتى و يا وَلِىَّ نِعمتى إلهى و إلهَ ءَآبَائى ، لَا تَكِلْنى إلى نَفْسِى طَرفَةَ عينٍ أبَدًا ؛ فإنَّك إن تَكِلْنى إلى نفسى أقرُبُ مِنَ الشَّرِّ و أبعَدُ مِنَ الخَيرِ ، فَنِسْ فى القَبر وَحشَتى ، و اجْعَل لى عَهْدًا يَومَ ألْقاكَ منْشُورًا .\r\n\r\n","description":"","footnote":"","page_name":" 618 ","page_number":618},
  {"content":"\r\n\r\nو بعد لا يخفى آنكه در مورّخه بيستم شهر ربيع المولود سنه يكهزار و چهارصد هجريّه قمريّه على هاجِرها آلاف التَّحيَّةِ و الثَّنآءِ هنگام عزيمت تشرّف به آستان ملك پاسبان حضرت ثامن الأئمّه علىُّ بنُ موسَى الرّضا عليه و على ءَابآئه و أبنآئه التّحيّةُ و الإكرام ، اينجانب سيّد محمّد حسين حسينى شيعى إمامى حجازى ، شناسنامه شماره 10 صادره از طهران ؛ در نهايت صحّت و سلامت و طوع و رغبت بلا إكراهٍ و لا إجبار ، تحت توجّهات حضرت ولىّ عصر أرواحنا له الفدآء به طريق مرقوم در ذيل انشاءِ وصيّت نمودم .\r\nاوّلًا وصىّ خود قرار دادم قرّة العين مكرّم ولد أكبر و أرشد خود جناب فخر العشيرة الفخام سيّد العُلمآءِ الأعلام آقاى حاج سيّد محمّد صادق أيّده الله را ، و ناظر بر امور قرار دادم برادر ايشان قرّة العين مكرّم جناب سيّد البَرَرَة الكِرام و عماد الفضلآءِ العظام آقاى حاج سيّد محمّد محسن سدّده الله را ، كه چنانچه دعوت حق را لبّيك گفته دار فانى را وداع و به جوار قرب و رحمت حقّ پيوستم در يكى از اماكن متبرّكه به نظر و صلاحديد خود دفن نمايند . و در تغسيل و تكفين ، امور مستحبّه را حتّى الإمكان مرعىّ دارند ، و بر مزار ذكر مصائب آل عصمت قرائت شود . و در تشييع ، زنان شركت نكنند ؛ چه اين از امور مستهجنه و مذمومه عند الشّارع است ، مانند هديّه نمودن دسته گل بر مزار متوفّى ، كه مع الأسف اين آداب جاهلى كه از ناحيه غرب به ممالك مسلمين سرايت كرده است امروزه متداول و معمول شده است .\r\nبارى بهيچوجه احتياجى به مجالس ختم و هياهو نيست ، بالأخص مجالسى كه امروزه مرسوم است از تعريف و تمجيد متوفّى و بازماندگان او و ايستادن أولياء و أقرباى ميّت ، و خواندن اشعار و قاب و قدح و گرفتن مجلس ختم در مسجد و مزاحمت با مؤمنين و مصلّين كه تمام اين امور نيز به سرايت آداب كفر در بين مسلمين رائج و دارج شده است .\r\n\r\n","description":"","footnote":"","page_name":" 619 ","page_number":619},
  {"content":"\r\n\r\nبلى آمدن به ديدن بازماندگان و قرائت قرآن كريم سنّت است ؛ فَالسُّنّةُ تُحيَى و البِدعَةُ تُماتُ .\r\nبدهى به كسى ندارم ، مهريّه عيال خود را بعلّت ترقّى أسعار به ميزان بيست برابر پرداخته‌ام . نماز و روزه را حسب تكليف انجام داده‌ام بسته به قبول و لطف حضرت وهّاب است ، حجّ و زيارت بيت الله الحرام را بجاى آورده‌ام اگر به منصّه قبول رسيده باشد .\r\nجميع اولاد خود را توصيه ميكنم به تلاوت قرآن مجيد و تدبّر در معانى رشيقه آن فى ءَانآءِ الليلِ و أطرافِ النّهار ، و مطالعه احوال و احاديث سروران دين ، ائمّه معصومين صلوات الله و سلامه عليهم اجمعين .\r\nو تجنّب و دورى از تمدّن ضالّه غربيّه ، و بِدَع هاويه مُهلكه ، و گرايش به آداب و رسوم كفر ؛ و در عوض تأدّب به آداب اسلاميّه و سُنن محمّديّه ، و تعليم و تربيت اولاد و احفاد خود را به دستورات اسلاميّه و محمّديّه و علويّه و سائر ائمّه راستين عليهم صلوات الله و الملآئكة المقربّين ؛ و إصرار و إبرام در كسب علوم اسلاميّه از قرآن و تفسير و فقه و حديث و حكمت متعاليه و اخلاق و عرفان حقيقيّه ، و قدم استوار و متين در راه عمل براى تزكيه و تهذيب اخلاق و كسب كمالات و معارف الهيّه و وصول به لقاى حضرت معبود جلّ و علا و مقام فناءِ در ذات مقدّسش سبحانه و تقدّس ؛ وَ أن يتَّقُوا اللهَ حَقَّ تُقاتِه وَ لَا يَمُوتُنَّ إلّا و هُم مُسلِمونَ .\r\nو اين فقرات از وصيّت ، وصيّت است به تمام مؤمنان و دوستان و ارحام و سائر أحبّه و أعزّه از محبّان و معاشران .\r\nاين حقير دنبال جمع زخارف نبوده‌ام ، و در تمام دوران حيات فقط به علم و عرفان الهى عشق ورزيده‌ام و در صدد تحصيل علوم و معارف اسلاميّه بوده‌ام ؛ لذا از مادّيّات و متاع دنيا چيزى نيندوخته‌ام ، و مختصر أسباب و أثقالى\r\n\r\n","description":"","footnote":"","page_name":" 620 ","page_number":620},
  {"content":"\r\n\r\nكه به حسب ضرورت زندگى مشاهده مىشود خود به خود گرد آمده است .\r\nآنچه به نام هر يك از فرزندان يا عيال است ، اصولًا تعلّق به حقير نداشته و متعلّق به خود آنهاست .\r\nچون اولاد ذكور در رشته علم هستند ، نوشتجات و كتابهاى حقير أعمّ از خطّى و چاپى تماماً به آنها داده شود و از ثلث محسوب گردد ، بدين طريق كه آنچه از دوره‌هاى مختلفه را آقاى حاج سيّد محمّد صادق و آقاى حاج سيّد محمّد محسن و آقاى حاج سيّد ابو الحسن براى خود تهيّه كرده‌اند مشابه آن كتاب از كتابخانه فقط به آقاى سيّد على داده شود و بقيّه بين تمام چهار تن از اولاد ذكور قسمت گردد .\r\nبقيّه ثلث متعلّق به پسرانى است كه در وقت فوت سنّشان به بيست سال نرسيده و به دخترانى كه شوهر نكرده‌اند ، و بايد بالسّويّه بين همه آنها تسهيم و تقسيم گردد . و در صورت تحقّق اين معانى ، بقيّه ثلث با دو ثلث ديگر كما فرض الله بين جميع ورثه تقسيم مىشود\r\n. و اوصِيهِمْ أدامَ الله تَوفيقَهُم و تَأييدَهم ؛ على نَظمِ أُمُورِهم ، و التَّوجُّهِ إلى اللَهِ تَعالَى و التَّبتُّل إليه فى كُلِّ الأحوال ، و التَّمسُّكِ بِالعُروةِ الوُثقَى و الحَبْلِ المتينِ وِلآءِ أميرِالمؤمنينَ علَيه السّلامُ .\r\nميخواستم وصيّت‌نامه مفصّلى بنويسم كه حاوى مطالب مهمّ اخلاقى باشد ، ديدم با وجود مطالب عاليه و حقائق ساميه‌اى كه أمير المؤمنين عليه السّلام در حاضِرَين به امام حسن مجتبى عليه السّلام در وصيّت‌نامه خود نوشته‌اند و در « نهج البلاغة » مسطور است ، ديگر از بيان مكارم اخلاق و آداب دم زدن مايه شرمندگى است .\r\nلذا تمام اولاد خود را توصيه ميكنم كه اين وصيّت را كه در « نهج البلاغة » موجود است مطالعه و كراراً مورد دقّت و نظر قرار دهند ، و آن دُرَر شاهوار را\r\n\r\n","description":"","footnote":"","page_name":" 621 ","page_number":621},
  {"content":"\r\n\r\nآويزه گوش و هوش و الگوى عمل خود قرار دهند .\r\nو از جدّشان اخذ كنند و بر مَمشَى و روش آنحضرت باشند ، و رسول الله و وصيّش را كه دو پدر مهربان امّت هستند اسوه خود قرار دهند .\r\nو به مقام مقدّس حضرت صدّيقه كُبرى سلام الله عليها متمسّك و متشبّث گردند و از معنويّت و روحانيّت آن كانون قدس و طهارت و عصمت بهره‌مند گردند .\r\nمن از همه اولاد خود راضى هستم ، چون همه در رشته تقوى و معرفت و فضيلت‌اند ؛ خداوند از آنها راضى باشد . كمال رعايت آداب و مساعدت را به مادرشان بنمايند ، چون حقّ حيات در تعليم و تربيت ايشان دارد .\r\nو گهگاهى روح مرا به فاتحه شاد كنند .\r\n وَ يَبقَى الخطُّ فِى القِرْطاسِ دَهْرًا * وَ كاتِبُهُ أسيرٌ فِى التُّرابِ \r\nكتَبَهُ بِيُمْناهُ الدّاثِرة الرّاجى رحمةَ ربّهِ الغنىِّ الفقيرُ إلى الله : السّيّد محمّدٌ الحسين الحسينىّ الطّهرانىّ بن السّيّد محمّد الصّادق بن السّيّد إبراهيم بن السّيّد علىّ الأصغر بن المير إبراهيم بن المير طاهر الطّهرانىّ الأصل مِن ساداتِ دَرَكة من أحفادِ الإمامزاده السّيّد محمّد ولىّ المدفون بدَرَكة ، و هو من أحفاد الإمام الهُمام سيّدِ العابدينَ علىِّ بن الحسينِ بن علىّ بنِ أبى طالبٍ عليهم السّلامُ .\r\n ( أُولآئك ءَابائى فجِئْنى بمِثلِهِم * إذا جَمَعَتْنا يا جَريرُ المَجامِعُ ) \r\nفى بلدةِ طهران صانَها اللهُ مِنَ الحَدَثان فى صبيحةِ يومِ العشرين من شهرِ ربيعِ الأوّل سنةِ ألفٍ و أربعمائةٍ من الهجرة . سيّد محمّد حسين حسينى طهرانى . در روز جمعه 28 شهر ربيع المولود سنه يكهزار و چهارصد و يازده هجريّه قمريّه در مشهد مقدّس وصيّت‌نامه را ملاحظه نمودم ، و وصيّت همانست كه ذكر شد بدون تغيير و يا زياده و كمى . البتّه امور جزئيّه همه در تحت نظر و اختيار وصىّ محترم است و نظر و اختيار ايشان ممضى است .\r\n\r\n","description":"","footnote":"","page_name":" 622 ","page_number":622},
  {"content":"\r\n\r\nو السّلام علينا و عليه و على جميع أولادنا الصّالحين و الأحبّة الأعزّة الكرام المعظّمين و رحمة الله و بركاته . سيّد محمّد حسين حسينى طهرانى .\r\nآنچه از كتابهاى مؤلّفه حقير كه به طبع رسيده است ، نسخ موجوده مطبوعه آن چه از دوره‌ها و چه از كتب غير دوره‌اى ، أعمّ از آنهائيكه در طهران است و يا در مشهد ؛ اختيارش با جناب وصىّ است كه به كتابخانه‌هاى دنيا و يا شهرستانهاى ايران براى مطالعه عموم ارسال دارند ، و يا به هر طريق كه مقتضى دانند در آنها تصرّف نمايند . و السّلام و رحمة الله . 28 / ع 1 / 1411 سيّد محمّد حسين حسينى طهرانى ( مهر شريف ) .\r\nبسم الله الرّحمن الرّحيم . در روز بيست و ششم از شهر جمادى الثّانيه سنه يكهزار و چهارصد و پانزده نيز نظر در وصيّت‌نامه نمودم و هيچ تغييرى در آن به نظر نيامد . و السّلام علينا و عليهم و على عباد الله الصّالحين . سيّد محمّد حسين حسينى طهرانى ( مهر شريف ) » .\r\n\r\nارتحال\r\nسنّ شريف حضرت آقا به هفتاد و يك سال رسيده است . بواسطه عوارض كسالت قلبى ، أطبّا ايشان را از كار زياد و شركت در مجالس عمومى منع نموده‌اند ، و به همين علّت تمام ملاقاتها و كارهاى ديگرشان را به حدّاقل ضرورت رسانده‌اند تا بتوانند هر چه بيشتر كار تأليفشان - كه اينك به مجلّد سوّم « الله شناسى » رسيده است - را با تلاشى بىوقفه به پيش ببرند .\r\nماه محرّم سال يكهزار و چهارصد و شانزده هجرى قمرى فرا مىرسد . عطر و بوى حسينى و شور و شوق عاشورائى همه جا را پر كرده است . گرچه ارواح اولياء خدا همواره بمصداقِ . . .  فَأُولئِكَ مَعَ الَّذِينَ  . . . با معصومين معيّت دارد و بمصداق يَحْزَنُونَ بحُزْنِنَا در مصائب أئمّه سوگوارند و لو به ظاهر به روزى\r\n\r\n","description":"","footnote":"","page_name":" 623 ","page_number":623},
  {"content":"\r\n\r\nهم نداشته باشند ، ولى حال آقا در اين أواخر به گونه‌اى است كه به مقتضاى مقام جمع الجمعى ، ظهور و بروز و حالت رقّت و بكائشان در عزادارى آل الله بيشتر است . به هنگام برقرارى مجلس و ذكر مصيبت توسّط منبرى يا مرثيه خوان ، در ايوانِ خانه ، كنار محلّ كفشهاى عزاداران مىنشينند و به پهناى صورت در مصائب اجداد مظلومشان اشك مىريزند و با حرارت به سينه مىزنند .\r\nروزها به سرعت ميگذرد و ماه شدّت غم و حزن آل رسول مىرسد : ماه صفر كه در امتداد محرّم است و در پايانش عظيم‌ترين و دردناك‌ترين مصيبت اتّفاق مىافتد : فقدان رسول مكرّم اسلام حضرت ختمى مرتبت محمّد بن عبد الله صلواتُ الله و سلامُه عليه و على آله الطّاهرين .\r\nحسينيّه منزل حضرت آقا همچون سالهاى قبل كه در مدّت دو ماه محرّم و صفر سياهپوش و كتيبه خورده است - همانند روزهاى شهادت أئمّه عليهم السّلام - حال و هواى ديگرى دارد و هاله‌اى از غم و اندوه همه جا را در بر گرفته است .\r\nعصر روز جمعه هشتم ماه صفر ، مجلسى با حضور حضرت آقا در حسينيّه منزلشان برگزار مىباشد ؛ پس از قدرى سكوت و آرامش ، آقا به صِهر أرشدشان حجّة الإسلام و المسلمين آقاى حاج سيّد جعفر علم الهدى فرمودند مقدارى قرآن تلاوت و سپس آن را بيان كنند .\r\nايشان « آية الكرسىّ » را تلاوت كردند و سپس شروع به شرح و بيان آن نمودند .\r\nگوشها به تفسير قرآن بود و نگاهها متوجّه جمال نورانى آقا . التهاب عجيبى بود . حال ظاهرى آقا ناآرام مىنمود و به شدّت براى حفظ آرامش ظاهرى خويش تلاش داشتند .\r\nبيست دقيقه‌اى گذشت ؛ تفسير به كلمه « قيّوم » رسيده بود ؛ ناگهان\r\n\r\n","description":"","footnote":"","page_name":" 624 ","page_number":624},
  {"content":"\r\n\r\nانقلاب حال آقا تشديد شد و تعادل خود را از دست دادند ؛ با اينكه چهار زانو نشسته سر به پائين افكنده بودند ، ناگهان به زمين نزديك شدند و نزديك بود\r\nفروغلطند ، كه خود را نگه داشته و سريعا دست مبارك را به جيب بردند تا قرص قلب زير زبانى را كه همراه داشتند در آورند ، شيشه دارو از دستشان افتاد . كسى جرأت حركت نداشت . يكى از اطبّاء كه در مجلس بود از جا پريد و قرص را در آورده در دهان آقا گذارد .\r\nفضاى حسينيّه دگرگون شد ؛ اشكها جارى و زمزمه‌ها بلند ، و فرياد گريه سكوت را مىشكست . بدن آقا روى تختى چوبين از در خانه خارج شد . به هنگام خروج آقا با تبسّمى فرمودند : بلند بگو لا إله الّا الله ! كوچه به خاطر لوله‌گذارى كنده و خاكها انباشته بود ، به سرعت اين مسير پر تلاطم طى شد و آقا روانه بيمارستان شدند .\r\nدقائقى بعد در صحن بيمارستان بوديم و نگران و دعاگو و اشك ريزان . خبر به سرعت به دوستان ديگر رسيد و گروه گروه راهى بيمارستان شدند .\r\nهمان شب گوسفندى قربانى و جلسات دعا و گريه و توسّل به علىّ بن موسى الرّضا عليه آلاف التّحيّة و الثّنآء بر پا شد . آقازادگانشان سريعا خود را به مشهد رساندند . موجى از تأثّر و نگرانى تمامى جمع دوستان و علاقمندانشان را كه در سراسر كشور گسترده‌اند در بر گرفت .\r\nروز بعد اندكى حالشان سبك شد كه نوعى اميد را در جمع ياران به دنبال داشت . ولى ديگر اين طائر قدسى پر گشوده بود و آسمانيان لحظه شمارى ديدار روح مطهّرش را داشتند و تلاشهاى بى وقفه پزشكان ثمرى نداشت .\r\nباور نكردنى بود . همه چيز را در تخيّل خود رقم مىزديم جز فراق استاد و معلّم توحيد و ولايت را . چه دردناك بود پخش اين خبر : « آقا از دستمان رفت » !\r\n\r\n","description":"","footnote":"","page_name":" 625 ","page_number":625},
  {"content":"\r\n\r\nگرچه در آخرين لحظه كه براى بردن آقازاده ارشدشان به بيمارستان و ديدار از حضرت آقا إقدام شد فرمودند : به قرآن تفأّل زدم اين آيه آمد :  لَهُ دَعْوَةُ الْحَقِّ ؛  آقا ديگر دعوت حق را لبّيك گفته‌اند .\r\nبدن مطهّرشان بعد از غروب به منزل آورده شد و در ميان حياط منزل بيرونىشان ، بر مغتسلى كه تهيّه شده بود قرار گرفت . همه جا حضور\r\nارادتمندان داغدار بود و ذكر مصيبت سالار شهيدان أبا عبد الله الحسين عليه السّلام و اشك و شور حسينى لحظه‌اى قطع نمىشد . آنگاه كه پارچه از روى آن چهره منوّر كنار رفت ، ضجّه و ناله فضا را پر كرد ، و پيكر نورانى پير عشق غسل داده شد .\r\nعجب لحظات جانكاهى و عجب حال و هوائى ! برخى از بزرگان علما براى توديع با پيكر مطهّرشان در همين ساعات به منزل آمدند ؛ از آن جمله حضرت آية الله العظمى بهجت بودند كه در مشهد بسر مىبردند .\r\nآن شب پس از مراسم تكفين ، محارم نيز ساعتى با آن نازنين بدن خلوت كرده و توديع نمودند .\r\nتا صبح تلاوت قرآن بود و ذكر مصائب حضرت امام حسين عليه السّلام ، و صبحگاهان بدنشان به مسجد شهداى مشهد - مسجد بنّاهاى سابق - منتقل شد . و در آنجا نيز با حضور عالمان وارسته و طلّاب و فضلاى حوزه علميّه مشهد و دوستان و ياران ، با تلاوت قرآن و ذكر توسّل مقدّمات تشييع فراهم شد .\r\nپس از آن پيكر مطهّرشان با شكوهى فراوان به سمت حرم مطهّر تشييع گرديد .\r\nتابوتشان در حرم مطهّر و بالاى سر حضرت بر زمين نهاده شد و پس از زيارت أمين الله و ذكر توسّل ، به صحن آزادى باز گردانده شد و نماز ميّت بر بدنشان توسّط آية الله العظمى بهجت اقامه گرديد .\r\n\r\n","description":"","footnote":"","page_name":" 626 ","page_number":626},
  {"content":"\r\n\r\nسپس با هزار درد و اندوه ، در قسمت جنوب شرقى صحن عتيق رضوى - صحن انقلاب - در آستانه كفشدارى شماره چهار به خاك سپرده شدند .\r\n\r\nپيام مقام معظّم رهبرى\r\nبلافاصله پس از ارتحال ايشان ، از طرف مقام معظّم رهبرى حضرت آية الله خامنه‌اى مدّ ظّله العالى پيام تسليتى ارسال شد .\r\nدقّت در اين پيام و عنايت بر تعابيرى كه به كار رفته است نشان دهنده جايگاه رفيع حضرت آقا در وادى علم و عمل و سياست و جهاد است ، و معرّف آشنائى نزديك مقام معظّم رهبرى با ايشان كه پس از تصدّى رهبرى نظام\r\nدر طىّ جلساتى لبريز از عشق و صفا و ارادت و معنويّت و صحبت‌هاى متقابل حاصل گرديد .\r\nمتن پيام :\r\n« بسم الله الرّحمن الرّحيم\r\nحضرات محترم حجج اسلام ، آقايان حاج سيّد محمّد صادق حسينى طهرانى و اخوان .\r\nخبر رحلت عالم عامل ربّانى ، و سالك مجاهد روحانى ، آية الله حاج سيّد محمّد حسين حسينى طهرانى را با اندوه و افسوس بسيار دريافت كردم و عميقا متأسّف و مصيبت زده شدم .\r\nايشان از جمله فرزانگان معدودى بودند كه مراتب برجسته علمى را با درجات والاى معنويّت و سلوك توأما دارا بودند ، و در كنار فقاهت فنّى و اجتهادى ، به فقه الله الأكبر نيز كه از مقوله شهود و محصول تجربه حسّى و مجاهدت معنوى است نيز نائل گشته بودند .\r\nفقدان آن عزيز براى آشنايان و ارادتمندانشان خسارتى دردناك و غمى هائل است .\r\n\r\n","description":"","footnote":"","page_name":" 627 ","page_number":627},
  {"content":"\r\n\r\nاين جانب با قلبى اندوهگين و ملول به شما آقازادگان محترم و والده محترمه و ديگر فرزندان و اخوان و كسان و نزديكان و نيز دوستان و ارادتمندان ايشان تسليت مىگويم ، و از خداوند متعال براى ايشان علوّ درجات و حشر با احبّه و اولياء را مسألت مىكنم .\r\nهنيئًا لَهُ ما أعدَّهُ اللهُ لإوليآء اللهِ و عبادِه الصّالحين . و سلام عليكم و رحمة الله .\r\nسيّد على خامنه‌اى »\r\n\r\nمجالس و محافل\r\nبه دنبال پخش خبر رحلت حضرت علّامه از رسانه‌هاى جمعى ، موجى از غم و اندوه دوستان و ارادتمندان ايشان در سراسر ايران و برخى از بلاد اسلامى ديگر كه از طريق كتابهاى ايشان آشنائى و مراودت‌هائى داشتند را در بر گرفت .\r\nتا سه روز در بيت ايشان مجلس ختم به پا بود كه تماماً با تلاوت مكرّر قرآن و اقامه عزاى حسينى برگزار مىشد و حال و هواى معنوى و ملكوتى داشت .\r\nو افزون‌تر از اين ، مجلس ختمى توسّط حضرت آية الله العظمى بهجت در مسجد گوهرشاد اقامه شد . و نيز مجلس ختمى بر مزار شريفشان در صحن مقدّس رضوى ، و مجلس ختمى از طرف پزشكان در مسجد امام صادق مشهد ، و مجلس ختمى در طهران توسّط روحانيّون از اقوام ، و مجلس ختمى در اصفهان از طرف آية الله حاج شيخ حسن صافى اصفهانى ، و مجلس ختمى در شيراز توسّط آية الله حاج شيخ صدر الدّين حائرى برگزار گرديد .\r\n\r\nآخرين كلام\r\nدر اين جا سخن را با همان ابيات و صلواتى كه حضرت آقا رحمة الله عليه يادنامه استاد كامل خويش حضرت حدّاد رضوان الله تعالى عليه را به پايان\r\n\r\n","description":"","footnote":"","page_name":" 628 ","page_number":628},
  {"content":"\r\n\r\nبرده‌اند خاتمه ميدهيم ، تا اين يادنامه كه از زبان خود ايشان است با سخن خودشان خاتمه يافته باشد\r\n » اى قصّه بهشت ز كويت حكايتى * شرح جمال حور ز رويت روايتى\r\nأنفاس عيسى از لب لعلت لطيفه‌اى * آب خِضِر ز نوش لبانت كنايتى\r\nكِىْ عِطر ساى مجلس روحانيان شدى * گل را اگر نه بوى تو كردى رعايتى\r\nهر پاره از دل من و از غصّه قصّه‌اى * هر سطرى از خصال تو وز رحمت آيتى\r\nدر آرزوى خاك درِ يار سوختم * ياد آور اى صبا كه نكردى حمايتى\r\nاى دل به هرزه دانش و عمرت به باد رفت * صد مايه داشتىّ و نكردى كفايتى\r\nبوى دل كباب من آفاق را گرفت * اين آتش درون بكند هم سرايتى\r\nدر آتش ار خيال رخش دست ميدهد * ساقى بيا كه نيست ز دوزخ شكايتى\r\nدانى مراد حافظ ازين درد و غصّه چيست * از تو كرشمه‌اىّ و ز خسرو عنايتى « 1 » \r\n حَديثُهُ أوْ حَديثٌ عَنْهُ يُطْرِبُنى * هَذا إذا غابَ أوْ هَذا إذا حَضَرا \r\n\r\n\r\n","description":"","footnote":"\r\n( 1 ) « ديوان خواجه حافظ شيرازى » طبع پژمان ، ص 209 ، غزل 457 ص 630\r\n","page_name":" 629 ","page_number":629},
  {"content":"\r\n\r\n كِلاهُما حَسَنٌ عِنْدى اسَرُّ بِهِ * لَكِنَّ أحْلاهُما ما وافَقَ النَّظَر « 1 » \r\n« گفتار خود او و از او سخن گفتن ، هر دو براى من بهجت‌آور است ؛ اين در صورتى است كه او غائب باشد ، و آن در صورتى كه حاضر باشد .\r\nهر دو تاى از آنها در نزد من نيكوست و بدانها مسرور ميشوم ، و ليكن شيرين‌ترين آن دو ، گفتارى است كه با ديدارش موافق باشد » .\r\n چراغ روى ترا شمع گشت پروانه * مرا ز حال تو با حال خويش پروا نه\r\nبه بوى زلف تو گر جان به باد رفت چه شد * هزار جان گرامى فداى جانانه\r\nخرد كه قيد مجانين عشق ميفرمود * به بوى سنبل زلف تو گشت ديوانه\r\nبه مژده جان به صبا داد شمع در نفسى * ز شمع روى تواش چون رسيد پروانه\r\nمرا به دور لب دوست هست پيمانى * كه بر زبان نبرم جز حديث پيمانه\r\nبر آتش رخ زيباى او به جاى سپند * به غير خال سياهش كه ديد به دانه\r\nحديث مدرسه و خانقه مگوى كه باز * فتاده در سر حافظ هواى ميخانه « 2 » \r\nاللَهُمَّ صَلِّ وَ سَلِّمْ وَ زِدْ وَ بارِكْ عَلَى سَيِّدِ الْمُرْسَلينَ وَ خاتَمِ النَّبيّينَ\r\n\r\n\r\n","description":"","footnote":"\r\n( 1 ) « ديوان ابن فارض مصرىّ » طبع بيروت ( سنه 1384 ) ص 183\r\n( 2 ) « ديوان خواجه حافظ » طبع پژمان ، ص 194 ، غزل 425\r\n","page_name":" 630 ","page_number":630},
  {"content":"\r\n\r\nمُحَمَّدٍ ، وَ عَلَى أخيهِ وَ وَصيِّهِ وَ صاحِبِ سِرِّهِ وَ لِوآئِهِ وَ وَزيرِهِ وَ وَلىِّ كُلِّ مُؤْمِنٍ وَ مُؤْمِنَةٍ مِنْ بَعْدِهِ وَ خَليفَتِهِ فِى امَّتِهِ : عَلىِّ بْنِ أبى طالِبٍ أميرِالْمُؤْمِنينَ ، وَ عَلَى الْبَتولِ الْعَذْرآءِ الصِّدّيقَةِ الْكُبْرَى فاطِمَةَ الزَّهْرآءِ ، وَ عَلَى الْحَسَنِ وَ الْحُسَيْنِ وَ عَلىِّ بْنِ الْحُسَيْنِ وَ مُحَمَّدِ بْنِ عَلىٍّ وَ جَعْفَرِ بْنِ مُحَمَّدٍ وَ موسَى بْنِ جَعْفَرٍ وَ عَلىِّ ابْنِ موسَى وَ مُحَمَّدِ بْنِ عَلىٍّ وَ عَلىِّ بْنِ مُحَمَّدٍ وَ الْحَسَنِ بْنِ عَلىٍّ وَ الْخَلَفِ الْقآئِمِ الْمَهْدىِّ عَجَّلَ اللَهُ تَعالَى فَرَجَهُ وَ سَهَّلَ مَنْهَجَهُ وَ جَعَلَنا مِنْ شيعَتِهِ وَ تابِعيهِ وَ ناصِريهِ وَ الذّآبّينَ عَنْهُ وَ الْمُحامينَ لِدَوْلَتِهِ وَ شَوْكَتِهِ .\r\nاللَهُمَّ الْعَنْ أعْدآئَهُمْ وَ مُخالِفيهِمْ وَ مُعانِديهِمْ وَ غاصِبى حُقوقِهِمْ وَ مُنْكِرى فَضآئِلِهِمْ وَ مَناقِبِهِمْ إلَى يَوْمِ الدّينِ .\r\nاللَهُمَّ أعْلِ دَرَجَةَ اسْتاذِنا وَ وَليِّنا وَ مُرَبّينا وَ الهادى إلَى الْحَقِّ صِراطَنا : الْمَرْحومِ الْمَبْرورِ ( الْحآجِّ السَّيِّد محمّدٍ الحسين الحسينىّ الشّيعىّ الإمامىّ الحجازىّ الطّهرانىّ ) وَ اجْعَلْنا مِن سالِكى سَبيلِهِ وَ الثّابتينَ عَلَى مَنْهَجِهِ فى صِراطِكَ الْمُسْتَقيمَ ، وَ اجْعَلْنا مِنَ الْمُوَفَّقينَ لإدآءِ شُكْرِهِ وَ مِنَ الْمُوءَدّينَ لِحُقوقِهِ ، وَ احْشُرْهُ فى زُمْرَةِ مُحَمَّدٍ وَ عِتْرَتِهِ الأطْيَبينَ الأكْرَمينَ . اللَهُمَّ اجْعَلهُ عِنْدَكَ فى أعْلَى عِلّيّينَ ، وَ اخْلُفْ عَلَى عَقِبِهِ فى الْغابِرينَ ، وَ ارْحَمْنا بِرَحْمَتِكَ يا أرْحَمَ الرّاحِمينَ . « 1 » »\r\nبه حمد الله و المنّة ، خاتمه يافت مجلّد اوّل يادنامه عالم ربّانى ، سيّد الطّائفتين ، حضرت علّامه آية الله حاج سيّد محمّد حسين حسينى طهرانى أفاض الله علينا مِن بركات تربته ؛ در آستانه يازدهمين سالگرد آن بزرگوار ، در صبح روز هفتم ماه صفر يكهزار و چهارصد و بيست و هفت هجريّه قمريّه ، مصادف با شهادت جانگداز سبط اكبر رسول خدا صلّى الله عليه و آله و سلّم : حضرت امام حسن مجتبى سلام الله عليه ، و ميلاد مسعود امام هفتم\r\n\r\n\r\n","description":"","footnote":"\r\n( 1 ) « روح مجرّد » طبع چهارم ، از ص 691 تا ص 693\r\n","page_name":" 631 ","page_number":631},
  {"content":"\r\n\r\nحضرت موسى بن جعفر الكاظم عليه الصّلوة و السّلام در مشهد مقدّس رضوى على ثاويها و شاهدها أفضل السّلام و الإكرام .\r\nاللَهمَّ اجْعلَنا مِن شيعة محمّدٍ و ءَاله الطّاهرين ، و الواصلين إلى حرمك ، بحقّهم صلواتك عليهم أجمعين . ( 631 )\r\n\r\n\r\n","description":"","footnote":"","page_name":" 632 ","page_number":632}
  ]