[
  {"content":"\r\n . \r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nنام كتاب : مرورى بر زندگانى فرماندهان صدر اسلام\r\n\r\nمقدمه\r\nدر شب ظلمانى جهل و ستم ، خورشيد هدايت و عدل از سرزمين « بطحا » طلوع كرد و جهان با انفجار نور اسلام ، بعثت پيامبر و نزول قرآن ، روشن گرديد .\r\nخداوند فرستاده خود را نه تنها پيام رسان ، بلكه اسوه براى امّت نيز قرار داد . سعادتمندان همچون ستارگان به دور خورشيد نبوت به گردش درآمدند .\r\nخفاشان شب پرست را طلوع آفتاب خوش نيامد و تلاش گسترده‌اى براى خاموش كردن نور خدايى آغاز كردند .\r\nپيامبر ، خود مأمور و مكلّف به مبارزه شد و مؤمنان را نيز به جهاد فرا خواند . « 1 » تا با ائمه كفر و اولياى شيطان بستيزند . « 2 » و آتش فتنه را خاموش كنند تا دين ، همه از آن خدا گردد . « 3 »\r\nمخلصان و پاكبازانى از تبار هابيل ، نداى الهى رسول اسلام را لبيك گفتند و جان در طبق اخلاص نهاده ، با قابيليان به مقابله و نبرد پرداختند و در راه مبارزه با دشمنان خدا از هيچ تلاش و كوشش دريغ نكردند . رسول خدا ( ص ) را سرمشق قرار داده و خود براى ديگران اسوه و الگو شدند .\r\nدر عهد حكومت اميرمؤمنان على ( ع ) نيز مردانى خداجو ، آگاه و پيكارگر ، در يارى آنحضرت فداكارى كردند ، شمشير زدند و با منحرفان و كج انديشان و ستمگران به مقابله پرداخته ، پرچم پرشكوه اسلام را برافراشته نگه داشتند .\r\nچنان كه ياران مخلص امام حسن ( ع ) و اصحاب عاشورايى امام حسين ( ع ) نيز اين چنين بودند .\r\nاين رادمردان با ايثار و اخلاص و بصيرت از موانع بسيارى گذشتند و به قله‌هاى بلند آزادگى و شرف ، دست يافتند و اسوه‌هاى سرافراز ديگرى براى تمام آزاد مردان در طول تاريخ شدند .\r\nآشنايى با زندگى اين آيه‌هاى تلاش و ايثار و تنديسهاى پاكى و تقوا براى هر مسلمان راستين و انقلابى پاكباز لازم و براى آنان كه لباس مقدس رزم و جنداللهى در بردارند ، لازمتر است ، تا درس صبر ، مقاومت و ايثار از مكتب ايشان بياموزند ، و از تجارب آنان در شكست و پيروزى\r\n\r\n\r\n","description":"","footnote":"\r\n( 1 ) . نساء ، آيهء 84\r\n( 2 ) . توبه ، آيهء 12\r\n( 3 ) . بقره ، آيهء 193\r\n","page_name":" 3 ","page_number":3},
  {"content":"\r\n\r\nبهره گيرند .\r\nدر اين مجموعه ، سعى بر اين است تا زندگى سرداران صدر اسلام و فرماندهان نظامى عصر رسالت و امامت به تصوير كشيده شود ، البته با اين ويژگى كه جهات نظامى و فرماندهى ايشان بگونه‌اى برجسته ارائه گردد .\r\nاميد آنكه مطالعه اين اثر ، ادامه دهندگان راهشان را روح ايمان و سلحشورى بخشد و بر فداكارى و استوارى آنان در راه هدف بيفزايد ، ان شاء اللَّه .\r\nمركز تحقيقات اسلامى\r\nمعاونت تدوين متون آموزشى\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nدرس اوّل : جنگها ، صحنه تجلى و درخشش ايمان ، اخلاص و وفادارىبه مكتب و رهبرى آن : ماهيت جنگ\r\nخداوند حكيم قوهء غضب را در تمام موجودات زنده به امانت نهاده تا براى حفظ حيات و حيثيت خود از آن بهره گيرند . ابزار اين قوه در حيوانات چنگ ، دندان ، ناخن و . . . و در انسان ابزار ساخته دست بشرى است . به كارگيرى اين قوه در مسير مخالف با هدف اصلى آن ( يعنى حفظ حيات و شرافت انسانى ) سبب بروز جنگهاى خانمان‌سوز و زيانبار بين انسانها مىشود و چون در طول تاريخ ، هميشه بين انسانها افرادى بوده‌اند كه قوه غضب را در مسير عقل به كار برده‌اند ، در زندگى بشر جنگ و مبارزه امرى اجتناب‌ناپذير شده است .\r\nالبته جنگ هميشه دو چهره داشته : چهره زشت و نكوهيده يعنى جنگ با انگيزه تهاجم و تجاوز و چهرهء زيبا و پسنديده يعنى جنگ با انگيزهء دفع تهاجم و دفاع از آزادى و استقلال و عقيده كه نوع اخير به عنوان « جهاد » در اسلام مطرح است .\r\n\r\nديدگاه قرآن\r\nاز نظر قرآن مجيد ، جهاد انگيزه‌هاى گوناگونى دارد ، از جمله :\r\n\r\nرفع فتنه و فساد :\r\n« وَ قاتِلُوهُمْ حَتَّى لا تَكُونَ فِتْنَةٌ » « 1 »\r\nبه جهاد و پيكار با كافران برخيزيد تا در روى زمين فتنه و فساد باقى نماند .\r\n\r\n\r\n","description":"","footnote":"\r\n( 1 ) . انفال ، آيهء 39\r\n","page_name":" 5 ","page_number":5},
  {"content":"\r\n\r\n« وَلَوْلَا دَفْعُ اللّهِ النَّاسَ بَعْضَهُم بِبَعْضٍ لَفَسَدَتِ » « 1 »\r\nاگر خداوند ، برخى از مردم را به دست بعضى ديگر دفع و نابود نمىكرد ، فساد جهان را فرامىگرفت .\r\n\r\nحفظ پايگاههاى دينى :\r\n« وَلَوْلَا دَفْعُ اللَّهِ النَّاسَ بَعْضَهُم بِبَعْضٍ لَّهُدِّمَتْ صَوَامِعُ وَبِيَعٌ وَصَلَوَاتٌ وَمَسَاجِدُ يُذْكَرُ فِيهَا اسْمُ اللَّهِ كَثِيراً » « 2 »\r\nاگر خدا بعضى از مردم را با بعضى ديگر دفع نكند ، همانا ديرها و صومعه‌ها و معبدهاى يهود و نصارا و مسجدهايى كه در آن ذكر خدا فراوان مىشود ، همه خراب و ويران مىشد .\r\n\r\nدفاع از مظلومان و مستضعفان :\r\n« وَمَا لَكُمْ لَا تُقَاتِلُونَ فِي سَبِيلِ اللّهِ وَالْمُسْتَضْعَفِينَ مِنَ الرِّجَالِ وَالنِّسَاءِ وَالْوِلْدَانِ الَّذِينَ يَقُولُونَ رَبَّنَا أَخْرِجْنَا مِنْ هذِهِ الْقَرْيَةِ الظَّالِمِ أَهْلُهَا » « 3 »\r\nچرا در راه خدا و به خاطر زنان ، مردان و كودكان مستضعف جهاد نمىكنيد ؟ آنان كه مىگويند :\r\nخدايا ، ما را از اين شهرى كه مردمش ستمگرند بيرون ببر .\r\n\r\nجايگاه جهاد\r\nجهاد در بين واجبات از مقام والايى برخوردار است . انجام واجبات دينى از نظر آسانى و سختى و سرمايه‌اى كه از انسان مىطلبد ، يكسان نيست . انجام بسيارى از آنها مشروط به عدم ورود زيان مالى و جانى است ، حتى نماز كه قبول يا ردّ آن سبب پذيرش يا ردّ ساير اعمال است ، در حين سفر تخفيف داده شده و در هنگام بيمارى و يا عذر شرعى ديگر مىتوان آن را به حالت نشسته ، خوابيده و . . . به جا آورد . در وضو نيز اگر آب ضرر داشته باشد ، بايد تيمّم كرد و يا اگر روزه براى سلامتى زيان‌آور باشد ، بايد افطار نمود . با اين حال جهاد چنين نيست ، زيرا\r\n\r\n\r\n","description":"","footnote":"\r\n( 1 ) . بقره ، آيهء 251\r\n( 2 ) . حج ، آيهء 40\r\n( 3 ) . نساء ، آيهء 75\r\n","page_name":" 6 ","page_number":6},
  {"content":"\r\n\r\nجهاد موضوعش تحمل سختيها ، مشقّتها ، خسارات جانى و مالى و استقامت در عين سختى است و در اين واجب الهى ، بزرگترين سرمايهء انسان ( جان ) به بازار سختيها عرضه مىشود .\r\nاز اين رو ، طبيعى است كه جهاد با چنين سرمايه‌اى طالبان زيادى نداشته باشد ؛ آنها كه در اين راه قدم گذاشته‌اند ، انسانهاى شرافتمندى هستند كه با عمل خويش اثرات گرانبهايى براى جامعه و منزلت خاصّى را براى خود مىآفرينند . برخى از فوايد اجتماعى جهاد در بخش گذشته آمد .\r\nدر مورد آثار فردى كه جهاد بر مجاهد دارد ، همين بس كه « وى بزرگترين درجه را نزد خدا دارا شده و به نعمتهاى الهى مىرسد . » « 1 »\r\nمجاهد به واسطهء جهادش بهترين تجارت را با خدا كرده و در نتيجه از عذاب الهى رها شده و گناهانش بخشيده مىشود و در بهشتها و قصرهايى كه در زير درختانش نهرها جارى است ساكن مىشود ، « 2 » بندهء خاص خدا شده و يكى از درهاى بهشت به ورود او اختصاص داده مىشود ، « 3 » زمانى كه از ميدان جهاد بازمىگردد ، مورد عفو الهى واقع شده و دعايش مستجاب مىشود « 4 » و سرانجام چون در راه خدا به شهادت مىرسد ، به بالاترين نيكويى دست مىيابد . « 5 »\r\n\r\nميدان نبرد صحنهء تجلى ايمان ، اخلاص و وفادارى\r\nميدان جنگ و جهاد با حضور مجاهد مردان و شير زنان تبلور و تجلّىگاه سه عنصر ارزنده است :\r\n\r\nصحنهء تجلّى ايمان :\r\nخالق جهان ، اشرف مخلوقاتش را با وسايل گوناگون مىآزمايد ؛ چنانچه خود فرموده :\r\n« أَحَسِبَ النَّاسُ أَن يُتْرَكُوا أَن يَقُولُوا آمَنَّا وَهُمْ لَا يُفْتَنُونَ » « 6 »\r\nآيا مردم پنداشته‌اند به صرف اينكه بگويند ايمان آورده‌ايم ، دست از ايشان برداشته مىشود و آزمايش نمىشوند ؟\r\n\r\n\r\n","description":"","footnote":"\r\n( 1 ) . توبه ، آيات 20 - 21\r\n( 2 ) . صف ، آيات 10 - 13\r\n( 3 ) . فروع كافى ، ج 5 ، ص 4 ، باب فضل جهاد ، دارالكتب الاسلاميه ، قم ، 1407\r\n( 4 ) . جامع احاديث الشيعه ، ج 13 ، ص 21 ، مطبعة العلميه ، تهران ، 1350\r\n( 5 ) . بحارالانوار ، ج 97 ، ص 10 ، مؤسسة الوفاء بيروت\r\n( 6 ) . عنكبوت ، آيه 2\r\n","page_name":" 7 ","page_number":7},
  {"content":"\r\n\r\nيكى از صحنه‌هاى آزمايش الهى ، امتحان خلق در جنگ و جهاد است :\r\n« وَلَوْ يَشَاءُ اللَّهُ لَانتَصَرَ مِنْهُمْ وَلكِن لِيَبْلُوَا بَعْضَكُم بِبَعْضٍ وَالَّذِينَ قُتِلُوا فِي سَبِيلِ اللَّهِ فَلَن يُضِلَّ أَعْمَالَهُمْ » « 1 »\r\nو اگر خدا مىخواست خود از كافران انتقام مىكشيد و هلاك مىكرد ، ليكن ( اين جنگ كفر و ايمان ) براى امتحان خلق به يكديگر است و آنان كه در راه خدا كشته شدند ، هرگز خداوند رنج و اعمالشان را ضايع نگرداند .\r\nاز اين رو ، تا جنگى صورت نگرفته و صحنهء امتحان پيش نيامده ، مؤمنان واقعى و منافقان ، جملگى ادعاى ايمان مىكنند ، ولى وقتى صحنهء آزمايش پيش آيد غير مؤمنان به بهانه‌هاى پوچ از انجام وظيفه جهادى خويش سر باز مىزنند ؛ به اين جهت جنگها صحنهء تجلى ايمان واقعى افراد است .\r\nقرآن كريم به بهانه‌جوييهاى منافقان براى فرار از جنگ احد اشاره مىكند كه وقتى به آنها گفته شد بياييد در راه خدا جهاد كنيد عذر آوردند كه اگر مىدانستيم جنگى روى خواهد داد از شما پيروى مىكرديم و به كارزار مىآمديم ، در حالى كه مىگفتند اگر خويشان و برادران ما نيز سخن ما را شنيده و به جنگ احد نرفته بودند ، كشته نمىشدند . « 2 »\r\nجنگ احد ، بارزترين نمونه براى بيان خصلتهاى پسنديده و نكوهيده افرادى است كه در آن صحنه حضور داشتند . نقل مىكنند كه پس از آنكه خالد بن وليد ، تنگهء حساس احد را از جنگ مسلمانان بيرون آورد ، اصحاب رسول اللّه ( ص ) پا به فرار گذاشتند و شكست بزرگى خوردند ، هر كس به يك طرف پناهنده شد و بعضى به بالاى كوهها گريختند . رسول خدا ( ص ) وقتى اين شكست و فرار را ديد ، صدا زد ، من رسول خدايم ، به كجا مىگريزيد ، آيا از خدا و رسول او مىگريزيد . « 3 »\r\nگروهى ديگر از اصحاب رسول اكرم ( ص ) در احد ، پس از گرم شدن تنور جنگ ، ظنّ قوى پيدا كردند كه رسول خدا ( ص ) كشته شده و به همين جهت متفرق شدند .\r\n\r\n\r\n","description":"","footnote":"\r\n( 1 ) . محمّد ، آيهء 4\r\n( 2 ) . آل عمران ، آيات 167 - 168\r\n( 3 ) . تفسير الميزان ، ترجمه موسوى همدانى ، ج 4 ، ص 16 ، دفتر انتشارات اسلامى\r\n","page_name":" 8 ","page_number":8},
  {"content":"\r\n\r\nدر تاريخ آمده است كه انس بن نضر به عمر بن خطاب و طلحة ببن عبيداللّه و جمعى از مهاجران برخورد كه دست از جنگ كشيده بودند ، پرسيد : چرا ايستاده‌ايد ؟ گفتند : رسول خدا ( ص ) كشته شد ، پرسيد : پس بعد از حيات رسول خدا ( ص ) زندگى را مىخواهيد چه كنيد ؟ جا دارد شما هم در همان راهى كه رسول خدا ( ص ) كشته شد بميريد . آن‌گاه رو به دشمن كرد و آن‌قدر شمشير زد تا كشته شد . « 1 »\r\nگروهى از اصحاب پيامبر ( ص ) نيز درصدد امان گرفتن از ابوسفيان برآمدند ، بگونه‌اى كه پس از پخش شايعهء قتل پيامبر ( ص ) ، يكى از افرادى كه در پشت صخره‌اى پنهان شده بودند گفت : اى كاش كسى را مىداشتيم و نزد عبداللّه بن ابى مىفرستاديم و او از ابىسفيان براى ما امان مىگرفت ، آن‌گاه فرياد زد : هان اى مردم مهاجر ! معطل چه هستيد ؟ محمّد كشته شد ! به سوى قوم مكّى خود ( يعنى لشكر ابىسفيان ) برگرديد و گرنه مىآيند و شما را مىكشند . « 2 »\r\nاين نمونه‌ها و مواردى از اين قبيل نشانگر ضعف ايمان آنانى است كه با پيامبر ( ص ) همراه شدند ، امّا به عهد خود در يارى آن حضرت وفا نكردند و اگر چنين حوادثى پيش نمىآمد ، ماهيت آنان آشكار نمىشد . و از سوى ديگر نشانهء قوت ايمان افرادى بود كه به عهد خود با پيامبر وفا كردند .\r\n\r\nصحنهء تجلّى اخلاص و ايثار :\r\nجنگها از سوى ديگر صحنهء تجلى اخلاص و ايثار است . برخى پس از نبرد بدر و پيش از پيكار احد همواره تظاهر مىكردند كه اگر ما در نبرد بدر بوديم ، چنين و چنان مىكرديم ، ولى وقتى جنگ احد پيش آمد ، خود را كنار كشيدند . قرآن كريم در اين باره مىفرمايد :\r\n« وَلَقَدْ كُنْتُمْ تَمَنَّوْنَ الْمَوْتَ مِن قَبْلِ أَن تَلْقَوْهُ فَقَدْ رَأَيْتُمُوهُ وَأَنْتُمْ تَنْظُرُونَ » « 3 »\r\nشما همان كسانى هستيد كه پيش از آنكه دستور جهاد براى مسلمانان بيايد با كمال شوق آرزوى جهاد و كشته شدن در راه دين مىكرديد پس آن را با چشم خود ديديد در حالى كه به آن نگاه مىكرديد ( و حاضر نبوديد به آن تن دهيد ) .\r\n\r\n\r\n","description":"","footnote":"\r\n( 1 ) . سيرهء ابن هشام ، ترجمه مهدوى ، ج 20 ، ص 670 ، انتشارات خوارزمى ، 1361\r\n( 2 ) . الدر المنثور ، سيوطى ، ج 2 ، ص 80 ، دارالمعرفه بيروت\r\n( 3 ) . آل عمران ، آيهء 143\r\n","page_name":" 9 ","page_number":9},
  {"content":"\r\n\r\nمىتوان ادعا كرد كه پايدارى در راه ائمه و شيعهء واقعى آنان بودن و تحمل فشارها و آزارهاى حاكمان جور بر ياران ائمه ، خود به خود نشان اخلاص و ايثار است ، امّا ذكر نمونه‌اى خالى از سود نيست :\r\nزياد بن نضر حارثى دربارهء وقايع صفين مىگويد : همراه حضرت على ( ع ) در صفين حضور داشتم . در يكى از حمله‌ها ، سه شبانه‌روز جنگ ما با دشمن ادامه داشت ، بطورى كه همهء نيزه‌هاى دو طرف شكست و تيرها تمام شد ، تا اينكه به طرف همديگر سنگ پرتاب مىكرديم و جنگ همين‌گونه تا نيمه‌هاى شب ادامه داشت ، تا روز سوّم كه ما با پيروزى خود را به مركز سپاه شام رسانديم و با آنها درگير شديم و چون از ابزار جنگى چيزى برايمان نمانده بود ، به سر و صورت آنها خاك مىپاشيديم . كار به جايى رسيد كه طرفين درگير ، بلند شده و همديگر را تماشا مىكرديم ، ولى هيچ يك قدرت جنگ و مقابله نداشت و تا نيمه‌هاى شب سوّم جنگ بدين منوال ادامه يافت تا معاويه و سپاهيانش بناچار از ميدان نبرد عقب‌نشينى كردند . « 1 »\r\n\r\nصحنهء وفادارى به رهبر و مكتب :\r\nقرآن كريم حالات افراد فرارى جنگ احد و تنها گذاشتن پيامبر ( ص ) و دعوت حضرت از ايشان را بيان كرده ، مىفرمايد :\r\n« إِذْ تُصْعِدُونَ وَلَا تَلْوُونَ عَلَى أَحَدٍ وَالرَّسُولُ يَدْعُوكُمْ فِي أُخْرَاكُمْ » « 2 »\r\nبه ياد آريد هنگامى كه رو به هزيمت و شكست گذاشته و چنان وحشت‌زده مىگريختيد كه توجّه به هيچ كس نداشتيد و پيامبر از پشت سر ، شما را صدا مىزد .\r\nاين جمله مىفهماند كه تمام لشكر از پيرامون آن جناب متفرق شده بودند و بدون اينكه به اين سو و آن سو توجه كنند راه فرار را پيش گرفته و مىرفتند و رسول خدا ( ص ) از پشت سر آنها را صدا مىزده ، ولى آنان رسول خدا ( ص ) را در بين مشركان رها كرده ، از ترس كشته شدن راه بيابان را پيش گرفته بودند « 3 » علىرغم آن همه بىوفايى و خيانت بعضى از صحابه در\r\n\r\n\r\n","description":"","footnote":"\r\n( 1 ) . بحارالانوار ، ج 32 ، ص 502\r\n( 2 ) . آل عمران ، آيهء 153\r\n( 3 ) . ترجمه تفسير الميزان ، ج 4 ، ص 68\r\n","page_name":" 10 ","page_number":10},
  {"content":"\r\n\r\nجنگهاى پيامبر ( ص ) ، تاريخ اسلام شواهد و نمونه‌هاى افتخارآميزى از مجاهدت ، استقامت و وفادارى به مكتب و رهبرى را ثبت كرده است .\r\nعلاوه بر دلير مردان عرصهء نبرد ( كه نمونه‌هايى از فداكاريشان در صفحات قبل آمد ) شيرزنانى مانند « نسيبه » با رفتار و اعمال خود نشان دادند كه در راه خدا و يارى رسولش ، جان خود را در طبق اخلاص مىنهند . در اين ميان ، داستان نسيبه ، نمونه‌اى جالب است :\r\nنسيبه دختر كعب در احد همراه رسول اللّه ( ص ) بود و زخمها را مداوا مىكرد . وقتى پسرش مانند ديگران قصد فرار از نبرد احد را داشت ، مادرش بر سر او فرياد كشيد و گفت :\r\nپسرم به كجا . . . ؟ آيا از خدا و رسول خدا ( ص ) فرار مىكنى ؟ سپس او را به جبهه بازگرداند .\r\nمردى از دشمنان بر او حمله كرد و به قتلش رساند . نسيبه شمشير پسرش را گرفت و به قاتل حمله برد و ضربتى بر ران او زد و به درك فرستاد . رسول خدا ( ص ) فرمود : « بارِكَ اللَّهُ فيكِ يا نَسيبَه » يعنى خدا در تو بركت قرار دهد اى نسيبه .\r\nاين زن شجاع بدن خود را سپر رسول خدا ( ص ) قرار داد ، به طورى كه جراحات بسيارى برداشت . « 1 »\r\nپيكارهاى بزرگ بدر ، احد ، خيبر ، موته ، صفين و . . . يادآور نبردى نابرابر بين حق و باطل است . مقايسه تعداد نيروهاى دو سپاه در تمامى اين جنگها بيانگر فراوانى سپاه باطل و كمى ياران حق است ، ولى پيروزى از آن اهل حق بوده است ( بجز مواردى ) و اين خود سندى روشن است كه رشادتها ، دلاوريها ، ايثارها ، ايمان به هدف ، اطاعت از رهبرى و . . . تعيين كننده پيروزى در جبهه‌ها بود ؛ ياد پرچمداران اين فضيلتها يعنى حمزه ، مالك ، عمار ، مسلم ، ابوالفضل و . . . هرگز از خاطره‌ها نمىرود .\r\n\r\n\r\n","description":"","footnote":"\r\n( 1 ) . تفسير قمى ، ج 1 ، ص 115 ، مكتبة الهدى ، نجف ، 1387\r\n","page_name":" 11 ","page_number":11},
  {"content":"\r\n\r\n\r\nخلاصه\r\nجنگ و جهاد ، با وجود خسارتهاى مالى و جانى ، خرابى ، كشتار ، آوارگى و . . . فوايد بسيارى را در پى دارند كه ما از آن غافليم . جهاد و مجاهد از واژه‌هاى مقدس در مفاهيم اسلامى محسوب مىشوند جهاد به عنوان قلهء بلند و يكى از اركان اسلام ، مورد سفارش قرآن و عترت است و همين كه خداوند باب جهاد را تنها براى بندگان خاص و شايستهء خود گشوده ، بيانگر مقام مجاهدى است كه به رحمت الهى بشارت داده شده ، بالاترين مقام را نزد خدا داراست و . . . .\r\nو آن گاه كه شيپور جنگ نواخته شود و برق سلاح مجاهدان اسلامى ديدگان را خيره كند و بدنها و روحها در كورهء مشكلات آبديده شده و با سختى شمشير صيقل داده شود ، فوايد جنگ و جهاد معلوم مىشود كه همانا در سايهء جهاد فساد و فتنه از زمين رخت برمىبندد ، پايگاههاى دينى پابرجا مىماند ، جامعه ثبات و قوام يافته ، دين و دنيا اصلاح مىشود و عزت و شرف به دنبال آن مىآيد .\r\nاگر عوامل پستى چون كاهلى و سستى و بىايمانى ، انسان را از جهاد بازدارد يا موجب كوتاهى در آن شود ، ذلت و عار و فقر و سلطهء اجانب گريبانگير جامعه اسلامى خواهد شد .\r\nجنگهاى پرافتخار صدر اسلام به رهبرى اسوه‌هاى جهاد و استقامت يعنى پيامبر ( ص ) و ائمه اطهار ( س ) ، ضامن بقاى دين شد و در اين راستا ، نقش سرداران و دلاورانى كه در ركاب رهبران الهى شمشير زدند ، بر پيشانى تاريخ اسلام مىدرخشد .\r\n\r\nپرسش\r\n1 . فلسفهء جهاد در قرآن را به اختصار بنويسيد .\r\n2 . سه مورد از منزلت مجاهدان را بيان كنيد .\r\n3 . آيه‌اى از قرآن كه امتحان شدن خلق را به وسيلهء جنگ بيان مىكند ، بنويسيد .\r\n4 . نمونه‌اى از ايثار و وفادارى به رهبرى توسط امير مؤمنان ( ع ) را در جنگ احد بنويسيد .\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n\r\nدرس دوم : مقداد ، جارية بن قدامه : مقداد در دوران رسالت\r\nمقداد در زمرهء افرادى بود كه در روزهاى نخست در مكه اظهار اسلام كردند . از اين رو ، وى آزار و اذيت قريش را تحمل كرد و در سال ششم بعثت با دومين گروه مسلمانان مهاجر كه از شدت سختگيرى دشمنان به ستوه آمده بودند ، به حبشه رفت و بعد از مدتى به مكه بازگشت . « 1 »\r\nسپس در سال اوّل هجرى به مدينه آمد و پيامبر ( ص ) در جريان عقد اخوت ميان مهاجر و انصار ، بين مقداد و عبداللّه بن رواحه عقد برادرى خواند « 2 » و دختر عموى خود « ضُباعه » را به عقد مقداد درآورد . « 3 »\r\nمقداد مجموعه‌اى از فضايل و مناقب بود ، انواع فضيلتها از قبيل سبقت در اسلام و هجرت ، علم ، استقامت ، ثبات ، جوانمردى و نجابت را دارا بود . از اين رو ، مفسران بر اين اعتقادند كه آيه‌هاى 100 سورهء توبه ، 107 سوره كهف ، 2 سورهء انفال و 2 سورهء محمّد ( ص ) در شأن وى نازل شده « 4 » و روايات بسيارى از پيامبر گرامى اسلام و ائمه معصومين در مورد منزلت والاى مقداد آمده است . « 5 » علاوه بر اين ، مقداد رواياتى نيز از پيامبر نقل كرده است كه علماى شيعه و سنى در كتابهاى خود آورده‌اند . « 6 » در اينجا تنها به نقش وى در جنگها اشاره مىكنيم :\r\n\r\n\r\n","description":"","footnote":"\r\n( 1 ) . اسدالغابه ، ج 4 ، ص 409 ، دار احياء التراث ، بيروت\r\n( 2 ) . اصابه ، ج 2 ، ص 306 ، دار صادر ، بيروت\r\n( 3 ) . بحارالانوار ، ج 22 ، ص 437 ، بيروت\r\n( 4 ) . بحار ، ج 22 ، ص 323 - 327 ؛ تفسير قمى ، ج 2 ، ص 301\r\n( 5 ) . به عنوان نمونه به بحار ، ج 22 ، ص 321 - 324 - 331 رجوع كنيد\r\n( 6 ) . اعلام ، زركلى ، ج 8 ، ص 205\r\n","page_name":" 13 ","page_number":13},
  {"content":"\r\n\r\n\r\n1 . جنگ بدر\r\nمقداد در اين جنگ ، نخستين سوارى بود كه با دشمنان اسلام جنگيد . چون به گفتهء امير مؤمنان على ( ع ) او تنها اسب سوار مسلمانان در اين جنگ بود . « 1 »\r\nپس از جنگ ، رسول خدا ( ص ) يك سهم از غنايم را به مقداد داد و يك سهم نيز براى اسبش در نظر گرفت « 2 » و اين به جهت دلاورى مقداد بود كه با اسبش به درياى جمعيت دشمن حمله‌ور مىشد . در اين جنگ يكى از سرسخت‌ترين دشمنان اسلام و تكذيب كنندگان پيامبر ( ص ) يعنى نضر بن حارث به دست مقداد اسير شد و حضرت على ( ع ) به فرمان پيامبر ( ص ) گردنش را زد . « 3 »\r\n\r\n2 . نبرد احد\r\nمقداد در اين نبرد ، به اتّفاق زبير به فرماندهى سواره نظام سپاه منصوب شد . « 4 »\r\n\r\n3 . فتح مكّه\r\nمقداد در سريهء « نخله » و غزوهء ذى قرد فرماندهى پيشتازان سپاه اسلام را عهده‌دار بود .\r\nپيامبر ( ص ) در فتح مكّه تصميم گرفت شكوه سپاه اسلام را به ابوسفيان نشان دهد ، به اين منظور قبيله‌هاى مختلف در حالى كه فرمانده و پرچمدارشان پيشاپيش آنان در حركت بودند ، رژه رفتند . نخست قبيلهء بنى سليم با هزار جنگاور و دو پرچمدار كه يكى از پرچمها در دست اسب سوار ماهر اسلام يعنى مقداد بود ، رژه رفت . « 5 »\r\n\r\nمقداد در دوران سكوت\r\nبحران خلافت پس از رحلت رسول اكرم ( ص ) زمينه‌اى براى آزمايش افراد ثابت قدم و تمايز آنها از اشخاص سست عنصر بود . در آن لحظه‌هاى حسّاس افرادى همچون مقداد ، سلمان و ابوذر از\r\n\r\n\r\n","description":"","footnote":"\r\n( 1 ) . طبقات ، ج 3 ، ص 162 ، دار صادر بيروت ، و بحار ، ج 19 ، ص 279\r\n( 2 ) . مغازى ، ج 1 ، ص 102 ، مؤسسة الاعلمى بيروت\r\n( 3 ) . كامل ، ج 2 ، ص 73 ، دار صادر ، بيروت\r\n( 4 ) . همان مدرك ، ص 152\r\n( 5 ) . فروغ ابديت ، ج 2 ، ص 721\r\n","page_name":" 14 ","page_number":14},
  {"content":"\r\n\r\nحضرت على ( ع ) دست برنداشتند .\r\nاو با اين تفكر و اعتقاد ، لحظه‌اى از مسير حق منحرف نشد و همچون سربازى جانباز ، آماده و دست به شمشير بود و چشم به اشارهء على ( ع ) داشت تا هر فرمانى دهد ، بىدرنگ به اجرا درآورد . « 1 »\r\nهنگامى كه امام على ( ع ) ، شب هنگام به همراه حضرت زهرا ( س ) و امام حسن ( ع ) و امام حسين ( ع ) براى يارى خواستن به درب خانه‌هاى بدريون مىرفت ، مقداد از معدود افرادى بود كه عملًا آمادگى خود را براى يارى آن حضرت اعلام كرد . « 2 » او جزو دوازده نفر از اصحابى بود كه خلافت ابوبكر را قبول نداشتند و قصد به زير كشيدن او را از منبر داشتند ، ولى چون با امام ( ع ) مشورت كردند ، حضرت آنها را از اين عمل به خاطر پيامدهاى بعدى بازداشت . « 3 » در جريان بيعت اجبارى از امام براى خليفهء اول كه ستمگران ، حريم بيت امامت را شكستند ، ياران حضرت با شهامت به دفاع از او پرداخته و هر يك سخنى در جمع ايراد كردند ؛ مقداد در اين ميان گفت :\r\nاى على ! به چه چيز مرا امر مىكنى . به خدا سوگند ، اگر فرمان دهى با شمشير بزنم ، مىزنم و اگر فرمان دهى خوددارى كنم ، خوددارى مىكنم . « 4 »\r\nبا اين حال ، مقداد در دوران خلافت عمر ، با اجازهء امام و براى حفظ اسلام در برابر خطرات دشمن خارجى در دو جنگ بزرگ « حمص » و « مصر » شركت جست .\r\nدر جنگ حمص ( سال 15 هجرى ) حاكم شهر « يلى » در منطقه حمص شد و در جنگ مصر ( سال 20 هجرى ) فرماندهء يكى از گردانهاى هزار نفرى بود . « 5 »\r\nبا مرگ عمر ، مقداد سعى كرد كه داخل خانه‌اى شود كه شوراى 6 نفره جمع شده بودند ، ولى مانع او شدند . او فقط توانست از پنجرهء اتاق سخنانى بگويد كه بخشى از آن چنين است :\r\n. . . با مردى كه در جنگ بدر شركت نكرده و بيعت رضوان را با رسول خدا ننموده و در جنگ احد فرار كرده ( يعنى عثمان ) بيعت نكنيد . « 6 »\r\n\r\n\r\n","description":"","footnote":"\r\n( 1 ) . سفينة البحار ، ج 2 ، ص 409 ، انتشارات كتابخانهء سنايى\r\n( 2 ) . بحارالانوار ، ج 22 ، ص 329\r\n( 3 ) . مجالس المؤمنين ، ج 1 ، ص 203 - 204 ، كتابفروشى اسلاميه ، 1354\r\n( 4 ) . بحارالانوار ، ج 28 ، ص 301\r\n( 5 ) . تاريخ يعقوبى ، ج 2 ، ص 148 ، دار صادر ، بيروت\r\n( 6 ) . الاوائل ، ج 1 ، ص 50\r\n","page_name":" 15 ","page_number":15},
  {"content":"\r\n\r\nمقداد تا زنده بود همواره با روش خليفه مبارزه كرد و هرگز در نماز به او اقتدا نكرد و او را به لقب امير مؤمنان نخواند . « 1 »\r\nسرانجام پس از عمرى تلاش توأم با حماسه و افتخار و جانبازى در راه پيامبر ( ص ) و امام على ( ع ) در سن هفتاد سالگى ( سال 33 ه ) وفات يافت . مسلمانان پيكر او را از جُرُف ( محلّى در يك فرسخى مدينه ) به طرز باشكوهى تا مدينه تشييع كرده و در قبرستان بقيع به خاك سپردند . « 2 »\r\n\r\nجارية بن قدامه\r\nجارية بن قدامه از بزرگان طايفهء تميم و از اصحاب رسول خدا و ياوران صديق امام على و امام حسن عليهما السلام بود و عصر پيامبر ( ص ) را درك كرد « 3 » و در زمرهء راويان حديث درآمد ، بگونه‌اى كه مردم بصره و مدينه رواياتى را از طريق او نقل مىكردند . « 4 »\r\n\r\nجاريه در عصر امام على ( ع )\r\nپس از رحلت پيامبر ( ص ) ، جاريه راه مستقيم و حق را كه امام على ( ع ) تجلّى آن بود برگزيد و تا پايان عمر بر آن استوار ماند .\r\nجاريه در عهد خلفا هيچ مسئوليتى نپذيرفت . وى كه از سالها پيش به بصره هجرت كرده بود ، همچنان در آنجا ماند ، تا آنكه امير مؤمنان ( ع ) به خلافت رسيد . جاريه حكومت امام را در آن شهر اعلام كرد و از مردم بيعت گرفت « 5 » و از آن پس ، به صحنهء سياست جامعه اسلامى وارد شد .\r\nجاريه يكى از فرماندهان نيرومند و پرنفوذ لشكر امام على ( ع ) بود و به خاطر برخوردارى از ويژگيهاى والايى مانند بينش گسترده دينى و سياسى ، آگاهى و شناخت عميق نسبت به خاندان پيامبر ( ص ) ، قاطعيت و صلابت بىنظير ، قدرت فرماندهى و مديريت و . . . در جمع مردم و ياران\r\n\r\n\r\n","description":"","footnote":"\r\n( 1 ) . سفينة البحار ، ج 2 ، ص 409\r\n( 2 ) . طبقات ، ج 3 ، ص 163\r\n( 3 ) . تنقيح المقال ، ج 1 ، ص 206 ، مكتبة المرتضويه نجف ؛ اعيان الشيعه ، ج 4 ، ص 58\r\n( 4 ) . اسد الغابه ، ج 1 ، ص 263\r\n( 5 ) . اعيان الشيعه ، ج 4 ، ص 59\r\n","page_name":" 16 ","page_number":16},
  {"content":"\r\n\r\nامام چهره‌اى محبوب و كاردان به شمار مىآمد .\r\n\r\nحضور در صحنه‌هاى نبرد : 1 . جنگ جمل\r\nجاريه در تمامى صحنه‌هاى جمل با زبان و شمشير حاضر بود و امير مؤمنان ( ع ) نيز وى را به فرماندهى تميم برگزيد . « 1 » هنوز نبرد جمل به مراحل حساس نرسيده بود كه به سوى شتر عايشه رفت و با فريادى رسا گفت :\r\n. . . به خدا سوگند كشته شدن عثمان بسا آسانتر از اين بود كه از خانه‌ات بيرون آيى . . .\r\nهمانا كه از جانب خداوند براى تو حرمت و پوششى بود ، ولى تو پوشش خود را دريدى و حرمتت را شكستى . ( اينك ) هر كس جنگ با تو را روا داند كشتنت را نيز روا مىداند . . . . « 2 »\r\n\r\n2 . جنگ صفّين\r\nپس از جنگ جمل امير مؤمنان به كوفه آمد و آنجا را مركز خلافت خود قرار داد . رؤساى قبايل ، شيعيان و مردم براى خوشامدگويى دسته دسته خدمت امام آمدند . جاريه واحنف نيز همراه هيأتى از بصره به كوفه آمدند و به حضور امام رسيدند . با شروع جنگ صفين امام ( ع ) در مرحلهء دوّم جنگ - كه فرماندهان را تعيين كرد - فرماندهى طايفه سعد و رباب بصره را به جاريه سپرد . « 3 »\r\n\r\n3 . جنگ نهروان\r\nدر جنگ نهروان ، جاريه در پاسخ به نامهء امام مبنى بر آمدن نيروها « به نخيله » به يارى حضرتش شتافت . ابتدا ابن عباس حاكم بصره ، در شهر بسيج عمومى اعلام كرد و احنف بن قيس را به فرماندهى برگزيد ، ولى فقط 1500 نفر حاضر شدند با وى به نبرد بروند . ابن عباس كه چنين ديد فرماندهى را به جاريه سپرد . پس از آن 1700 نفر ديگر به جنگاوران پيوستند و به سوى نخيله به راه افتادند . « 4 »\r\n\r\n\r\n","description":"","footnote":"\r\n( 1 ) . جمل ، شيخ مفيد ، ص 172 ، مكتبة الداورى ، قم\r\n( 2 ) . كامل ، ج 3 ، ص 213 ؛ اعيان الشيعه ، ج 4 ، ص 159 ؛ تاريخ طبرى ، ج 4 ، ص 465 ، دارالمعارف ، 1963\r\n( 3 ) . وقعهء صفين ، ص 205 ، 395 ، 396 ، مؤسسة العربية الحديثه\r\n( 4 ) . كامل ، ج 3 ، ص 340\r\n","page_name":" 17 ","page_number":17},
  {"content":"\r\n\r\n\r\nنقش جاريه در دفع شورشها\r\nچندى از جنگ نهروان نگذشته بود كه برخى از خوارج به فرماندهى « اشهب بن بشر » دست به شورش زدند . حضرت على ( ع ) جاريه را براى دفع آن فتنه فرستاد . وى به جنگ اشهب رفت و او و يارانش را كه 180 نفر بودند ، به هلاكت رساند . « 1 »\r\nپس از آن ، ابومريم از سران خوارج كه به شهر « زور » « 2 » گريخته و يارانى براى خود يافته بود ، قصد حمله به مركز خلافت امام ( ع ) يعنى كوفه را كرد . امام ابتدا شريح بن هانى را با هفتصد نفر براى دفع او فرستاد ، ولى شريح موفق نشد . سپس امام ، جاريه را با پانصد جنگجو به عنوان مقدمه لشكر فرستاد و خود با دو هزار تن كوفه را به قصد سركوبى ابومريم ترك كرد . نصايح امام و جاريه بر ابومريم تأثير نگذاشت و جنگ سختى آغاز شد و ياران على ( ع ) در نخستين ساعات ، دشمن را تار و مار كردند و تنها پنجاه نفر از خوارج نجات يافتند و از آن حضرت امان خواستند . « 3 »\r\nچيزى از حادثه صفين نگذشته بود كه معاويه به اين فكر افتاد تا به بهانهء انتقام خونهاى ريخته شده در جمل و صفّين ، آشوبهايى در قلمرو حكومت امام ايجاد كند و آنجا را نا امن سازد . از اين رو ، دو شورش عبداللَّه حضرمى در بصره و بُسر بن ارطاة را در حجاز و يمن طراحى و هدايت كرد . جاريه در دفع اين دو شورش نقش حساسى را ايفا كرد :\r\nعبداللَّه حضرمى براى نا امن كردن بصره كه به تازگى تسليم امام شده بود ، وارد آن شهر شد و جنايات بسيارى كرد . ابتدا حضرت على ( ع ) « اعين بن ضبيعه » را براى سركوبى عبداللَّه فرستاد ، ولى اعين شب هنگام به دست ده تن به شهادت رسيد .\r\nپس از شهادت اعين ، زياد ، قائم مقام ابن عباس حاكم بصره ، به امام نامه‌اى نوشت و درخواست كرد تا در صورت صلاحديد ، جاريه پسر قدامه را به سوى ايشان بفرستد ، زيرا او از بينشى نافذ برخوردار است و طايفه‌اش از او اطاعت مىكنند و بر دشمن امير مؤمنان ( ع ) شديد است . و به خواست خدا آنان را پراكنده خواهد ساخت . « 4 »\r\n\r\n\r\n","description":"","footnote":"\r\n( 1 ) . اعيان الشيعه ، ج 4 ، ص 60 ؛ كامل ، ج 3 ، ص 327\r\n( 2 ) . منطقه‌اى بين اربيل عراق تا همدان كه در قرن هفتم هجرى مردم آن كرد بودند . ( فرهنگ معين )\r\n( 3 ) . انساب الاشراف ، ج 2 ، ص 486 ، مؤسسة الاعلمى ، بيروت ؛ كامل ، ج 3 ، ص 373\r\n( 4 ) . الغارات ، ج 2 ، ص 401\r\n","page_name":" 18 ","page_number":18},
  {"content":"\r\n\r\nجاريه با ياران خود به سوى عبداللَّه رفت . پس از پيكار سختى چون شورشيان به يكى از خانه‌هاى بزرگ بصره پناه بردند و سنگر گرفتند و جاريه هم از تسليم شدن آنها مأيوس شد ، دستور داد تا خانه را آتش بزنند و در نتيجه رهبر شورشيان ( عبداللَّه حضرمى ) و هفتاد تن از يارانش در آتش سوختند « 1 » و فتنه عبداللَّه پايان يافت .\r\nپس از جنگ نهروان ، معاويه ، عمرو عاص را با سپاهى بزرگ به مصر فرستاد و او محمد بن ابى بكر ( حاكم امام ( ع ) ) را با وضع فجيعى به شهادت رسانده ، مصر را متصرف شد . پس از آن بسر بن ارطاة را با سه هزار نفر براى غارت و تصرف شهرهاى حجاز و يمن گسيل داشت .\r\nبُسر ابتدا به مدينه حمله كرد و وحشتى عجيب ايجاد كرد و مردم آنجا را به انتقامى كه درتاريخ يادگار بماند ، تهديد كرد . امام كه اخبار ناگوار اين جنايات را شنيد ، در جمع مردم سخن گفت ، ولى هيچ كس به ندايش لبّيك نگفت ، تا جايى كه امام فرمود : . . . تصميم گرفته‌ام از ميان شما بروم و هيچ‌گاه از شما يارى نخواهم . در اين هنگام جاريه سكوت را شكست و براى اعزام به جنگ با بسر اعلام آمادگى كرد . امام هم ضمن تقدير از او ، او را به فرماندهى دو هزار نفر - و به نقلى هزار نفر - به طرف بصره گسيل داشت و دستور داد تا به همان تعداد نيز از بصره نيرو بگيرد ، جاريه همچنين كرد و سپس به سوى يمن حركت كرد . حضرت على ( ع ) وهب بن مسعود را هم با دو هزار تن از كوفه به يمن روانه كرد و فرمود تا پس از الحاق به هم ، جاريه فرمانده كل نيروها باشد . « 2 »\r\nپس از رفتن جاريه به ميدان نبرد ، مردم كوفه از امام خواستند تا فرماندهى براى آنها برگزيند و به كمك جاريه بفرستد . امام در پاسخ فرمودند :\r\nمن مردى را براى سركوبى بُسر فرستاده‌ام كه جز با يكى از دو كار برنمىگردد ، يا خود به شهادت مىرسد يا دشمن را از منطقه بيرون مىكند .\r\nچون بُسر از آمدن لشكر جاريه به سوى يمن آگاه شد پا به فرار گذاشت و به مكه گريخت ، در حالى كه جاريه تا مكه او را تعقيب كرد . در اين موقع خبر شهادت امام را به وى دادند و او\r\n\r\n\r\n","description":"","footnote":"\r\n( 1 ) . همان مدرك ، ج 2 ، ص 403 - 408\r\n( 2 ) . همان مدرك ، ص 412 و 603 و 614 و 623 و 626\r\n","page_name":" 19 ","page_number":19},
  {"content":"\r\n\r\nاز اهل مكه براى امام حسن بيعت گرفت و به مدينه رفت و در آنجا نيز ضمن تهديد مخالفان امام على ( ع ) به مرگ ، براى امام حسن بيعت گرفت . « 1 »\r\nجاريه در عصر امام حسن ( ع ) بارها در مجلس معاويه ، او را سرزنش كرد و از حقوق امام على ( ع ) دفاع كرد . سرانجام ، جاريه پس از يك عمر تلاش صادقانه و مبارزه در راه اسلام و اطاعت از مولى و پيشواى خود امير مؤمنان ( ع ) و امام حسن ( ع ) ، در اوايل حكومت يزيد چشم از جهان فرو بست . « 2 »\r\n\r\n\r\n","description":"","footnote":"\r\n( 1 ) . الغارات ، ج 2 ، ص 637 - 639\r\n( 2 ) . تنقيح المقال ، ج 1 ، ص 206\r\n","page_name":" 20 ","page_number":20},
  {"content":"\r\n\r\n\r\nخلاصه\r\nمقداد ، صحابه بزرگوار رسول اللَّه ( ص ) ، راوى حديث و داراى فضايلى از قبيل سبقت در اسلام و هجرت ، علم ، استقامت ، ثبات ، جوانمردى و نجابت بود و آيات و رواياتى نيز در شأن وى نازل شده است . در جنگهاى بدر و احد منصب فرماندهى داشته و از معدود محافظان پيامبر ( ص ) بود و در فتح مكه ، رژه سپاهش تأثير فراوانى بر دشمن نهاد .\r\nوى از ياران ثابت قدم امام على ( ع ) بود و زمانى كه آن حضرت به همراه حضرت زهرا ( س ) و امام حسن و امام حسين عليهما السلام شبانه به منزل بدريون مىرفت ، او از يارى دهندگان بود . مقداد در زمرهء دوازده مخالف خليفهء اوّل و مدافع حضرت على ( ع ) هنگام بيعت اجبارى با ابوبكر بود .\r\nدر دورهء عمر با اجازهء امام در دو فتح حمص و مصر حضور داشت و چون او را به جلسهء شوراى شش نفره راه ندادند ، حرف خود را در انتخاب على ( ع ) به گوش آنها رساند . وى با خليفهء سوّم هرگز نماز نخواند و او را با لقب امير مؤمنان صدا نزد .\r\nجارية بن قدامه ، صحابى بزرگوار پيامبر ( ص ) يار امامان على و حسن عليهم‌السلام و راوى حديث بود . در عصر رسول خدا ( ص ) به بصره رفت و با حكومت على ( ع ) وارد سياست شد و حكومت آن حضرت را در آنجا اعلام كرد . قدرت فرماندهى و مديريت او به حدى بود كه هر گاه امام او را به جايى مىفرستاد ، به پيروزىاش يقين داشت . جاريه ، شمشير و زبان را با هم در خدمت آرمانهاى امام قرار داد .\r\nاو در جمل ، صفين و نهروان منصب فرماندهى داشت ، شورشهاى برخى از خوارج از جمله اشهب ، ابومريم و عبداللَّه حضرمى را كه قصد نا امنى حكومت حضرت على ( ع ) را داشتند ، سركوب كرد .\r\n\r\nپرسش\r\n1 . مهمترين كار مقداد را در بدر بنويسيد .\r\n2 . مقداد در برابر اجبار امام به بيعت با ابوبكر ، به امام چه گفت ؟\r\n3 . موضع مقداد در برابر عثمان چه بود ؟\r\n4 . چه ويژگيهاى والايى جاريه را در بين ياران على ( ع ) ممتاز كرد ؟\r\n5 . شورشهايى كه توسط جاريه سركوب شد را فقط نام ببريد .\r\n6 . چگونگى سركوب شورش حضرمى توسط جاريه را بنوسيد .\r\n\r\n","description":"","footnote":"","page_name":" 21 ","page_number":21},
  {"content":"\r\n\r\n\r\nدرس سوم : عبداللَّه بن جبير ، ابودجانه ، حباب بن منذر : عبداللَّه بن جبير\r\nعبداللَّه بن جبير بن نعمان اوسى انصارى كه از جمله بيعت كنندگان جريان بيعت عقبه « 1 » بود ، از اصحاب و فرماندهان نظامى پيامبر ( ص ) به شمار مىآيد كه در جنگهاى بدر ، احد و خندق رشادت و دلاورىهاى زيادى از خود نشان داد . « 2 »\r\n\r\nعبداللَّه ، فرمانده كمانداران احد\r\nدر جنگ احد ، پس از آنكه پيامبر ( ص ) سپاه خود را سازماندهى كرد ، با توجه به اهميت ويژه‌اى كه تنگهء عينين داشت ، پنجاه تن از تيراندازان را برگزيد و فرماندهى آنها را به عبداللَّه بن جبير واگذار كرد « 3 » و با قاطعيت به آنان فرمان داد كه :\r\nدر مواضع خود بايستيد ، و نگاهبان پشت سر ما باشيد ، و اگر مشاهده كرديد كه ما از دشمن غنيمت گرفتيم با ما مشاركت نكنيد ، و اگر ديديد كه كشته مىشويم ما را يارى مكنيد . « 4 »\r\n\r\n\r\n","description":"","footnote":"\r\n( 1 ) . پيش از هجرت پيامبر گرامى اسلام ( ص ) ، گروهى از مردم مدينه به آيين اسلام گرويدند و در مكه با رسول‌خدا ( ص ) بيعت كردند . اين بيعت كه بيعت عقبه ناميده شد ، در دو مرحله انجام گرفت . بيعت نخستين را عقبهء اولى و دومى را كه گسترده‌تر و كاملتر بود ؛ عقبهء دوّم مىنامند . در عقبهء دوّم ، 73 مرد و زن از انصار با پيامبر ( ص ) بيعت كردند كه عبداللَّه بن جبير يكى از آنهاست . شرايط عقبهء اولى ، التزام به مبانى دينى و حقوقى و اخلاقى اسلام است ، ولى در عقبهء دوّم علاوه بر اين شرايط ، حمايت از پيامبر ( ص ) در برابر تجاوزات دشمنان گنجانيده شده است . بر اين اساس ، عقبهء دوّم را بيعت جنگى نيز ناميده‌اند . ( سيرهء ابن هشام ، ج 2 ، ص 454 - 456 )\r\n( 2 ) . سيرهء ابن هشام ، ج 2 ، ص 454\r\n( 3 ) . مغازى ، ج 1 ، ص 219\r\n( 4 ) . طبقات ، ج 3 ، ص 475\r\n","page_name":" 22 ","page_number":22},
  {"content":"\r\n\r\nسيره‌نويسان و مورخان بر اين باورند كه ابتدا پيروزى با سپاه اسلام بود ، ولى فاجعه از لحظه‌اى شروع شد كه تيراندازان از سنگرهاى خود ، نظاره‌گر پيروزى قواى اسلام شدند و غنيمت‌گيرى نيروهاى خودى ، حرص و طمع آنان را تحريك كرد . بين تيراندازان بر سر ماندن در محل مأموريت و ترك آنجا اختلاف افتاد .\r\nفرمانده آنان عبداللَّه بن جبير ، در حالى كه لباسهاى سفيد رنگى به تن داشت ، آغاز به سخن كرد . او نخست حمد و ستايش خداوند را به جاى آورد ، آن‌گاه اطاعت از خدا و پيروى از رسولش را مورد تأكيد قرار داد و گفت : هيچ يك از دستورات رسول خدا ( ص ) نبايد نافرمانى بشود . « 1 »\r\nعلىرغم دستورات صريح عبداللَّه بن جبير ، بيش از چهار پنجم افراد ، از اطاعت وى سرپيچى كردند و تعداد كمى از آنها كه عده‌شان به ده نفر نمىرسيد ، در كنار او باقى ماندند . « 2 »\r\nخالد بن وليد كه متوجه خالى شدن تنگه شد ، برق‌آسا به آنجا حمله كرد و عكرمة بن ابى جهل با سپاهش به او پيوست . در مقابل اين سپاه عظيم ، عبداللَّه با تعداد اندك يارانش ، آن قدر تيراندازى كرد كه تيرهايش تمام شد ، عبداللَّه كه دشمن را در نزديكى تنگه ديد ، به وسيلهء نيزه با دشمن جنگيد تا نيزه‌اش شكست ، آن گاه دست به شمشير برد و با عزم بر شهادت ، غلاف شمشير خود را شكست و آن قدر با دشمن جنگيد تا به شهادت رسيد .\r\nمقاومت دليرانهء عبداللَّه ، دشمن را بسيار خشمگين و عصبانى ساخت ، از اين رو ، پس از شهادت وى ، او را برهنه و بدنش را با دلخراش‌ترين شيوه ، پاره پاره كردند . « 3 »\r\n\r\nابودجانه انصارى\r\n« سماك بن خَرَشه » با كنيهء « ابودجانه » صحابى بزرگوار پيامبر ( ص ) از فضايل بسيارى برخوردار بود . او در زمرهء محدثين و از نظر مؤلفان علم رجال از ممدوحين است . « 4 » و بر اساس روايتى ، يكى از كسانى است كه به همراه امام عصر ( عج ) خروج مىكند و از سوى آن حضرت به فرمانروايى كشورى منصوب مىشود . « 5 »\r\n\r\n\r\n","description":"","footnote":"\r\n( 1 ) . طبقات ، ج 3 ، ص 475 ؛ مغازى ، ج 1 ، ص 229\r\n( 2 ) . مغازى ، ج 1 ، ص 229\r\n( 3 ) . طبقات ، ج 3 ، ص 475\r\n( 4 ) . تنقيح المقال ، ج 2 ، ص 68\r\n( 5 ) . معجم رجال الحديث ، ج 8 ، ص 304 ، بيروت ، چاپ سوّم ، 1403\r\n","page_name":" 23 ","page_number":23},
  {"content":"\r\n\r\nاو ، وضع مالى خوبى نداشت . از اين رو ، رسول خدا ( ص ) در برخى از موارد كه به انصار سهمى از غنايم ويژهء مقام نبوّت را اعطا نمىكرد ، سهمى به ابودجانه مىداد . در سال دهم هجرى كه پيامبر ( ص ) و بسيارى از مسلمانان براى حجةالوداع آماده شدند ، آن حضرت ابودجانه را عامل خود در مدينه قرار داد . « 1 »\r\n\r\nابودجانه در ميدانهاى جهاد\r\nبه ابودجانه انصارى به خاطر جنگ با دو شمشير ( شمشير رسول اللَّه ( ص ) و شمشير خودش ) « ذوالسيفين » مىگفتند و چون آن صحابى شجاع زره خاصى به نام « مشهره » مىپوشيد ، او را « ذوالمشهره » نيز مىناميدند . « 2 »\r\nابودجانه در بيشتر پيكارهاى عصر رسالت ، حضورى چشمگير داشت كه به اختصار بيان مىشود . در اولين سريهء تاريخ اسلام در سال اوّل هجرى به فرماندهى حمزه ، پانزده نفر از انصار همراه حمزه بودند كه يكى از آنها ابودجانه بود . « 3 »\r\nدر جنگ بدر ، او از جملهء 170 نفرى بود كه از قبيلهء « خزرج » در اين جنگ حضور داشتند .\r\nدر اين نبرد كه ابودجانه پيشانىبند سرخ بسته بود ، عدّه‌اى از كافران را به هلاكت رساند . « 4 » عبدالرحمن بن عوف مىگويد : يكى از دشمنان كه از رزم بىامان حمزه و ابودجانه در بدر به هراس افتاده بود ، به من گفت : حمزه روزگار ما را سياه كرد و آن مرد كوتاه قد كوچك اندام كه پيشانىبندى سرخ داشت ( ابودجانه ) ما را درو كرد و قربانى شديم . « 5 »\r\nپيش از آغاز نبرد احد ، پيامبر ( ص ) شمشيرى به دست گرفت و فرمود :\r\nچه كسى مىتواند حق اين شمشير را ادا كند . مردانى گفتند : ما مىتوانيم ، ولى پيامبر ( ص ) به آنان نداد . ابودجانه پرسيد : اى رسول خدا ( ص ) حق آن چيست ؟ آن حضرت فرمود : حق آن\r\n\r\n\r\n","description":"","footnote":"\r\n( 1 ) . سيره ابن هشام ، ج 4 ، ص 248\r\n( 2 ) . اعلام ، زركلى ، ج 3 ، ص 202 ، بيروت\r\n( 3 ) . مغازى ، ج 1 ، ص 9\r\n( 4 ) . سيره ابن هشام ، ج 2 ، ص 353 - 363 ؛ مغازى ، ج 1 ، ص 148 و 152 و 168 ؛ طبقات ، ج 3 ، ص 556\r\n( 5 ) . مغازى ، ج 1 ، ص 282 - 283\r\n","page_name":" 24 ","page_number":24},
  {"content":"\r\n\r\nاين است كه تا خم نشده ، دشمن را از دم آن بگذرانى . ابودجانه نيز پذيرفت . ابودجانه شمشير را از پيامبر ( ص ) تحويل گرفت و پيشانىبند سرخ رنگ خود را بر سر بست و مغررانه به سوى دشمن حركت كرد . رسول اللَّه ( ص ) وقتى ابودجانه را در آن حال ديد فرمود :\r\nدر معركهء نبرد و در رويارويى با بىدينان و متكبران ، اين عمل زشت نيست ، ولى در غير اين مورد ، متكبرانه راه رفتن ، محبوب خدا نمىباشد . « 1 »\r\nاز امام صادق ( ع ) چنين روايت شده است :\r\nدر جنگ احد ، ياران رسول خدا ( ص ) فرار كردند و با آن حضرت جز على بن ابى طالب ( ع ) و ابودجانه كسى نماند و ابودجانه حتّى با اصرار پيامبر ( ص ) نيز حاضر نشد آن حضرت را ترك كند . « 2 »\r\nدر آن لحظات حساس كه دشمنان قصد جان پيامبر ( ص ) را كرده بودند و در حالى كه آن حضرت زخمى شده و خون بر چهره‌اش جارى بود ، ابودجانه خود را سپر قرار داد و تيرهايى كه به سوى رسول خدا ( ص ) مىآمد ، بر پشت او مىنشست . « 3 »\r\nدر غزوهء بنىنضير كه مسلمانان ، يهود را محاصره كردند ، تيرانداز ماهرى از يهود قصد جان پيامبر ( ص ) را كرد . حضرت على ( ع ) شبانه رفت و سر او را نزد پيامبر ( ص ) آورد و چون ياران آن مرد يهودى در منطقه پراكنده بودند ، پيامبر ( ص ) ابودجانه و عدّه‌اى از يارانش را به همراه حضرت على ( ع ) فرستاد . اين گروه ، دشمن را شكست داده و سرهايشان را پيش پيامبر ( ص ) آوردند و به دستور آن حضرت سرها را در چاه ريختند . « 4 »\r\nدر جنگ حنين ، مردى از مشركان ، به هر مسلمانى كه مىرسيد ، شمشير مىزد و او را شهيد مىكرد . ابودجانه به او يورش برد و با هجومى برق‌آسا ، شتر او را پى كرد و در جنگ تن به تن با كمك حضرت على ( ع ) توانست او را به هلاكت برساند . « 5 »\r\nدر غزوهء تبوك كه پيامبر ( ص ) در شدّت گرما ، آمادهء سفر دوردستى براى جنگ با روميان شد ، پرچم قبيلهء خزرج را به دست ابودجانه انصارى داد . « 6 »\r\n\r\n\r\n","description":"","footnote":"\r\n( 1 ) . سيره ابن هشام ، ج 3 ، ص 71 ؛ تاريخ طبرى ، ج 2 ، ص 511 ؛ اعيان الشيعه ، ج 7 ، ص 318\r\n( 2 ) . بحارالانوار ، ج 20 ، ص 70 ، آخوندى ؛ تنقيح المقال ، ج 2 ، ص 68\r\n( 3 ) . كامل ، ج 2 ، ص 154 - 155 ؛ سيرهء ابن هشام ، ج 3 ، ص 87 ؛ تاريخ طبرى ، ج 2 ، ص 514 - 515\r\n( 4 ) . مغازى ، ج 1 ، ص 372\r\n( 5 ) . همان مدرك ، ج 4 ، ص 902\r\n( 6 ) . مغازى ، ج 3 ، ص 989 - 996\r\n","page_name":" 25 ","page_number":25},
  {"content":"\r\n\r\nدر نبرد يمامه كه در سال دوازده هجرى در دورهء ابوبكر براى ختم غائله مسيلمه كذاب انجام شد ، ابودجانه همان گونه كه انتظار مىرفت ، خيلى خوب جنگيد . در اين جنگ چون مسلمانان نمىتوانستند در باغى كه موضع دشمن بود نفوذ كنند ، ابودجانه به آن سوى ديوار باغ ، راه يافت و آن قدر با دشمن جنگيد كه توانست درب باغ را باز كند تا نيروهاى اسلام وارد موضع مشركان شوند . « 1 » به نظر بيشتر تاريخ نويسان ، ابودجانه در جنگ يمامه به شهادت رسيد ، « 2 » ليكن در روايتى آمده است كه ابودجانه تا نبرد صفين زنده بود و در صفين شركت داشته و همان جا به شهادت رسيده است . « 3 »\r\n\r\nحباب بن منذر\r\nحباب بن منذر ، از اصحاب شجاع و دلاور پيامبر ( ص ) و از سخن سرايان بنام است . او در دوران جاهليت به صحت رأى و دقت نظر معروف بود ، به همين جهت « صاحبنظر » لقب گرفت « 4 » ، در برخى از غزوات پيامبر ( ص ) مورد مشورت و نظرخواهى آن حضرت واقع مىشد كه بدان اشاره خواهد شد .\r\n\r\nحباب در ميدانهاى جهاد\r\nحباب در بيشتر جنگهاى دورهء پيامبر ( ص ) حضورى فعال و چشمگير داشت كه مختصرى از آن را در زير مىخوانيد :\r\nوى در جنگ بدر ، پرچمدار قبيلهء خزرج بود و فرماندهى آنان را به عهده داشت . « 5 » پيش از آنكه رسول‌اللَّه ( ص ) در محل بدر فرود آيد ، از ياران خود پيرامون محلّ جنگ نظرخواهى كرد .\r\n\r\n\r\n","description":"","footnote":"\r\n( 1 ) . اسدالغابه ، ج 2 ، ص 353 ؛ اعيان الشيعه ، ج 7 ، ص 318 .\r\n( 2 ) . اسدالغابه ، ج 2 ، ص 353 ؛ طبقات ، ج 3 ، ص 557 ؛ سير اعلام النبلاء ، ج 1 ، ص 217 .\r\n( 3 ) . اسدالغابه ، ج 2 ، ص 353 ؛ تنقيح المقال ، ج 2 ، ص 68 ؛ اعيان الشيعه ، ج 7 ، ص 318 .\r\n( 4 ) . اعلام ، زركلى ، ج 2 ، ص 167 .\r\n( 5 ) . مغازى ، ج 1 ، ص 58 .\r\n","page_name":" 26 ","page_number":26},
  {"content":"\r\n\r\nحباب گفت :\r\nاينجا اردوگاه خوبى نيست ، ما را به نزديكترين آب دشمن برسان ، . . . در آنجا چاهى است كه آبش شيرين و زياد و تمام نشدنى است ! كنارش حوضى مىسازيم و به مقدار لازم آب ذخيره ساخته و بقيّهء چاهها را كور مىكنيم .\r\nدر اين موقع جبرئيل بر پيامبر ( ص ) نازل شد و گفت :\r\nرأى درست همان است كه حباب به آن اشاره كرد . « 1 »\r\n« حباب » در واقعهء بنى نضير همانند بدر ، مشاور نظامى پيامبر ( ص ) بود . آن حضرت وقتى از ياران خود دربارهء موقعيت عملياتى نظر خواست ، حباب گفت :\r\nنظر من اينست كه ميان دژهاى بنى نضير و بنى قريظه نيرو مستقر نماييم و ارتباط خبرى آنها را قطع كنيم .\r\nدر اينجا نيز رسول خدا ( ص ) نظر حباب را به اجرا گذاشت . « 2 »\r\nسال پنجم هجرى پيامبر ( ص ) عزم پيكار با يهود بنى قريظه را كرد ، حباب از معدود اسب سوارانى بود كه در اين واقعه در كنار رسول خدا ( ص ) حضور داشت . « 3 »\r\nاو در احد ، مأمور اطلاعاتى پيامبر ( ص ) و از جمله محافظان آن حضرت بود . حضرت محمّد ( ص ) حباب را براى برآورد تعداد نيروهاى دشمن فرستاد و از او خواست تا گزارش كار را دور از چشم ديگران به ايشان بدهد . حباب با زيركى در اين مأموريت موفق شد و شمار دشمن را سه هزار نفر تخمين زد . « 4 »\r\nنقل شده كه در اين جنگ وى از جمله افراد معدودى بود كه در لحظات حساس تا پاى جان در كنار پيامبر ( ص ) ايستاد . « 5 »\r\nدر خيبر گر چه فتح نهايى به دست تواناى امير مؤمنان على ( ع ) انجام گرفت ، ولى نقش حباب را نمىتوان در فتح قلعه‌هاى بسيارى ناديده گرفت ؛ از جمله قلعه صعب بن معاذ به دست او فتح شد و پرچم اسلام را در آن به اهتزاز آورد . « 6 »\r\n\r\n\r\n","description":"","footnote":"\r\n( 1 ) . مغازى ، ج 1 ، ص 58 .\r\n( 2 ) . طبقات ، ج 3 ، ص 567 .\r\n( 3 ) . مغازى ، ج 2 ، ص 498 .\r\n( 4 ) . همان مدرك ، ج 1 ، ص 207 .\r\n( 5 ) . شرح نهج‌البلاغه ، ابن ابى الحديد ، ج 15 ، ص 20 ، در احياء التراث ، بيروت ، 1387 .\r\n( 6 ) . همان مردك ، ج 2 ، ص 649 و 659 و 662 ؛ سيره حلبيه ، ج 3 ، ص 39 .\r\n","page_name":" 27 ","page_number":27},
  {"content":"\r\n\r\nدر جنگ حنين ، پرچم خزرج از سوى رسول خدا ( ص ) به حباب واگذار شد . « 1 »\r\nدر سريه فُلس يكى از همرزمان امام على ( ع ) بود و به همراه دو تن ديگر از ياران خود ، سمت مأمور اطلاعاتى سپاه را داشت و هنگام گشت زنى ، غلامى سياه را كه مأمور اطلاعاتى دشمن بود ؛ دستگير و براى بازجويى نزد آن حضرت آورد . اين سريه با گرفتن تعدادى اسير و مقدارى غنيمت به سود مسلمانان پايان يافت .\r\nپس از رحلت پيامبر ( ص ) كار حباب به مشاجره و درگيرى لفظى با گردانندگان سقيفه ، بخصوص شخص عمر انجاميد و مبغوض دستگاه خلافت شد . سرانجام آن مرد بزرگ در سال بيست هجرى بدرود حيات گفت . « 2 »\r\n\r\n\r\n","description":"","footnote":"\r\n( 1 ) . مغازى ، ج 3 ، ص 895 .\r\n( 2 ) . اصابه ، ج 1 ، ص 302 ؛ كامل ، ج 3 ، ص 77 .\r\n","page_name":" 28 ","page_number":28},
  {"content":"\r\n\r\n\r\nخلاصه\r\nعبداللَّه بن جبير ، ابودجانه انصارى و حباب بن منذر ، سه تن از صحابه و فرماندهان سپاه پيامبر ( ص ) بودند .\r\nعبداللَّه در احد فرمانده كمانداران بود . ابودجانه كه بسيار مورد لطف و علاقهء رسول خدا ( ص ) بود نزد علماى رجال از ممدوحين است ، در بيشتر جنگهاى عصر رسالت حضور نمايانى داشت و علاوه بر مناصبى نظير پرچمدارى بخشى از سپاه ، در حساسترين مواقع كه مشركان و يهود بدفعات قصد جان آن حضرت را كردند ، در مقام حفاظت و حراست از آن وجود مبارك برآمد و خود را سپر بلا كرد و رنج تيرهاى دشمن را به جان خريد تا خاتم و سرور انبيا از هر گزندى مصون ماند .\r\nحباب نيز علاوه بر مسئوليتهايى همچون فرماندهى بخشى از سپاه و پرچمدارى ، به عنوان مشاور نظامى و امين فرماندهى بارها مورد مشورت پيامبر ( ص ) واقع شد يا به مأموريتهاى سرّى اطلاعاتى رفت . در زمينهء مشاوره با اينكه ساير ياران پيامبر ( ص ) نظر مىدادند ، امّا آن حضرت نظر حباب را مىپسنديد و به اجرا مىگذاشت .\r\nاو در بيشتر جنگهاى پيامبر ( ص ) حضورى فعّال داشت و در غالب نبردها ، جنگاورانى از دشمن را كه هماورد مىخواستند ، به كام مرگ فرستاد .\r\n\r\nپرسش\r\n1 . نقش عبداللَّه بن جبير در جنگ احد چه بود ؟\r\n2 . قبل از پيكار احد ، پيامبر ( ص ) چه چيزى را به ابودجانه تحويل داد و از او چه خواست ؟\r\n3 . جانبازيهاى ابودجانه در دفاع از جان رسول خدا ( ص ) در احد را بيان كنيد .\r\n4 . دو نمونه از مشاورهء نظامى پيامبر ( ص ) با حباب بن منذر را بنويسيد .\r\n5 . حباب بن منذر در جنگ خيبر چه نقشى ايفا كرد ؟\r\n\r\n","description":"","footnote":"","page_name":" 29 ","page_number":29},
  {"content":"\r\n\r\n\r\nدرس چهارم : حضرت حمزه سيدالشهداء : نسب و منزلت حمزه\r\nعبدالمطلب جدّ رسول خدا ( ص ) فرزندان بسيارى داشت ، ولى چهار تن از پسران وى شهرت بيشترى دارند ؛ عبد مناف ، مكّنى به ابوطالب - عبّاس ، نياى خاندان عباسيّان - حضرت حمزه و عبداللَّه پدر والامقام پيامبر ( ص ) . « 1 »\r\nحمزه دو سال پيش از عام الفيل ( سال ولادت پيامبر صلى اللَّه عليه و آله ) در مكّه به دنيا آمد . « 2 » مادرش هاله ، دختر عموى آمنه ( مادر پيامبر ) بود . « 3 » حمزه هم عموى پيامبر و هم برادر رضاعى آن حضرت بود ، زيرا كنيز ابولهب به نام « ثويبه » هر دوى آنان را شير داده بود . « 4 » كنيهء حمزه « ابويعلى » و « ابوعماره » است . « 5 »\r\nحمزه در ميان جوانان قريش در دلاورى و ارجمندى بىنظير و در راست قامتى و آزادمنشى و ستم‌ستيزى ، سرآمد مردم زمان خود بود . « 6 » سلحشورى و توان رزمى حمزه ، همزمان با آغاز دوران جوانى وى به ظهور رسيد . او در نوجوانى شاهد جنگهاى « فجار » بود « 7 » و از همان ابتداى جوانى در كنار پيامبر اكرم ( ص ) قرار گرفت و بنا به روايتى ، خديجه را براى حضرت رسول ( ص )\r\n\r\n\r\n","description":"","footnote":"\r\n( 1 ) . مختصر تاريخ العرب ، سيد اميرعلى ، ص 13 ، دارالعلم للملايين ، بيروت ، 1961 .\r\n( 2 ) . اسدالغابه ، ج 2 ، ص 46 ؛ اعيان الشيعه ، ج 6 ، ص 245 ؛ تنقيح المقال ، ج 1 ، ص 375 .\r\n( 3 ) . اعيان الشيعه ، ج 6 ، ص 243 ؛ اسدالغابه ، ج 2 ، ص 46 .\r\n( 4 ) . اسدالغابه ، ج 2 ، ص 46 .\r\n( 5 ) . يعلى و عماره فرزندان حمزه بودند . ( اعيان الشيعه ، ج 6 ، ص 243 ؛ سير اعلام النبلاء ، ج 1 ، ص 127 )\r\n( 6 ) . دايرة المعارف اعلمى ، ج 17 ، ص 41 .\r\n( 7 ) . چون اين جنگها در يكى از ماه‌هاى حرام اتفاق افتاد ، فجار نامگذارى شد .\r\n","page_name":" 30 ","page_number":30},
  {"content":"\r\n\r\nخواستگارى كرد . « 1 » حتّى قبل از پذيرش اسلام ، پناهگاه مطمئنى براى رسول خدا ( ص ) بود و در مقابل آزارهاى ابوجهل و ابولهب نسبت به پيامبر اكرم ( ص ) واكنش نشان مىداد ؛ چنانچه وقتى ابولهب با ريختن زباله در كنار خانه پيامبر ( ص ) ، آن حضرت را مىآزرد ، حمزه روزى زباله‌ها را بر سر ابولهب ريخت . « 2 »\r\nحمزه در سال ششم بعثت اسلام آورد ؛ بدين شكل كه چون ناسزاگويى ابوجهل به پيامبر ( ص ) و انكار رسالتش را شنيد ، به مسجد رفت و با كمانش محكم به فرق او كوبيد و گفت : من پيرو آيين اويم ، اكنون تو با من طرف هستى . « 3 » بعد از آن چون مورد هجوم افكار متشتت قرار گرفت ؛ به منزل پيامبر ( ص ) رفت و با اندرزهاى آن حضرت اسلام آورد .\r\nاسلام حمزه مايهء عزت دين خدا شد ، « 4 » زيرا پس از آن مسلمانان از انزوا بيرون آمده و قريش با درك اينكه حمزه پشتيبان قوى پيامبر ( ص ) است ، از آزارهاى خود كاستند و رفتارشان با رسول خدا ( ص ) و ديگر مسلمانان ملايمتر شد . « 5 »\r\n\r\nحضور فعّال در جنگ بدر\r\nدسته‌اى از دانشمندان ، نقش حمزه را در جنگ بدر چشمگير ، فراموش نشدنى و بسيار ارزنده دانسته‌اند . « 6 » دشمنان براى اينكه ابوجهل ناشناخته بماند ، در يك توطئه توافق كردند كه زره ابوجهل را بر تن ديگرى بپوشانند . براى اين كار « عبداللَّه بن منذر » انتخاب شد . حضرت على ( ع ) او را كشت . مشركان زره را به « ابوقيس بن فاكه » پوشاندند ، اين بار حمزه به گمان آنكه او ابوجهل است ، وى را از پاى درآورد . « 7 »\r\nمسلمانان پس از فرود آمدن در محل بدر ، حوضى را در كنار چاههاى بدر برپا كردند تا براى\r\n\r\n\r\n","description":"","footnote":"\r\n( 1 ) . سيره ابن اسحاق ، ص 60 ؛ كامل ابن اثير ، ج 2 ، ص 40\r\n( 2 ) . كامل ، ج 1 ، ص 493 .\r\n( 3 ) . الصحيح من سيرة النبى ، جعفر مرتضى ، ج 2 ، ص 76 .\r\n( 4 ) . سيره ابن اسحاق ، ص 152 .\r\n( 5 ) . كامل ، ج 2 ، ص 83 ؛ تنقيح المقال ، ج 1 ، ص 375 ؛ طبقات ابن سعد ، ج 1 ، ص 93 .\r\n( 6 ) . اعيان الشيعه ، ج 6 ، ص 243 ؛ تنقيح المقال ، ج 1 ، ص 375 .\r\n( 7 ) . مغازى ، ج 1 ، ص 86 ، بحارالانوار ، ج 19 ، ص 337 .\r\n","page_name":" 31 ","page_number":31},
  {"content":"\r\n\r\nمصرف آب از آن استفاده كنند . يكى از دشمنان به نام « اسود بن عبدالاسد مخزومى » سوگند ياد كرد كه از آب حوض بنوشد و آن را ويران كند يا اينكه جانش را در اين راه بدهد . حمزه به سوى او حمله‌ور شد و با يك ضربت ساق او را از ميان دو نيم كرد . اسود كه خود را كشان كشان به داخل حوض رسانده بود ، توسّط حمزه كشته شد . « 1 »\r\nدر همين جنگ ، پس از صف آرايى مسلمانان در مقابل دشمن ، عتبه ، شيبه و وليد به ميدان آمدند و هماورد خواستند . « 2 » سه تن از انصار براى مقابله پيش قدم شدند ، ولى حضرت رسول ( ص ) مايل بود به جاى آنها ، خويشاوندان و عموزادگانش به ميدان روند . « 3 » از اين رو ، به فرمان آن حضرت ، حمزه ، عبيده و على ( ع ) به ميدان رفتند « 4 » و چون نقابدار بودند ، شناخته نمىشدند .\r\nوقتى دشمن از آنان خواست خود را معرفى كنند ، حمزه پاسخ داد : من حمزه بن عبدالمطلب ، شير خدا و شير رسول خدا ( ص ) هستم . به هنگام درگيرى ، حضرت على ( ع ) وليد را به هلاكت رساند و حمزه شيبه را كشت ، امّا عبيده و عتبه با يكديگر نبرد كردند تا اينكه حمزه و على ( ع ) بر عتبه تاختند و كار او را تمام كردند آن گاه عبيده را كه زخمى بود ، برداشته و نزد پيامبر ( ص ) آوردند . « 5 »\r\nدر اين جنگ تنى چند از سران كفر به دست حمزه به قتل رسيدند ، از جمله « طعيمة بن عدى » و « ابوقيس بن فاكه » . از كسانى كه به دست حمزه به اسارت درآمدند ، مىتوان « اسود بن عامر » را نام برد . « 6 »\r\nدر غزوهء بنى قينقاع يعنى جنگ پيامبر ( ص ) با يهود كه به علت ترس يهود از سرنوشتى مشابه قريش ، با پيمان شكنى و اقدامات تحريك‌آميز عليه مسلمانان و اهانت به يك بانوى مسلمان در بازار يهوديان آغاز شد ، حمزه پرچمدار سپاه اسلام بود . « 7 »\r\n\r\n\r\n","description":"","footnote":"\r\n( 1 ) . كامل ، ج 2 ، ص 124 ، مغازى ، ج 1 ، ص 68 ، سيره ابن هشام ، ج 2 ، ص 624 .\r\n( 2 ) . تاريخ طبرى ، ج 2 ، ص 426 .\r\n( 3 ) . مغازى ، ج 1 ، ص 68 .\r\n( 4 ) . كامل ، ج 2 ، ص 125 .\r\n( 5 ) . مغازى ، ج 1 ، ص 68 ؛ تاريخ پيامبر اسلام ، آيتى ، ص 242 - 243 ، انتشارات دانشگاه تهران ، 1361 .\r\n( 6 ) . مغازى ، ج 1 ، ص 150 ؛ كامل ، ج 2 ، ص 75 .\r\n( 7 ) . تاريخ طبرى ، ج 2 ، ص 481 .\r\n","page_name":" 32 ","page_number":32},
  {"content":"\r\n\r\n\r\nشركت در احُد\r\nيكى از پيامدهاى جنگ بدر ، جنگ احد بود كه يك سال بعد با هدف انتقام‌گيرى قريش از مسلمانان و جبران شكست جنگ بدر آغاز شد . در حالى كه عده‌اى معتقد به جنگ دفاعى در داخل شهر بودند ، گروهى ديگر نظير حمزه ، سعد بن عباده و نعمان بن مالك اظهار داشتند : اى رسول خدا ( ص ) ، از آن ترس داريم كه دشمن تصور كند ما از ترس روبه‌رو شدن با آنها بيرون نرفته‌ايم . « 1 » در اين ميان حمزه گفت :\r\nسوگند به آنكه قرآن را بر تو فرو فرستاد ، امروز به غذا دست نخواهم برد ، مگر آنكه بيرون مدينه با شمشير خود بر دشمن بتازم . « 2 »\r\nصفوان بن اميه از سپاه دشمن وقتى ديد حمزه چون شير ژيان مىجنگد ، گفت : تا به امروز نديده بودم كه مردى چنين بر خويشان خود بتازد . « 3 » استوارى عقيده و قوت ايمان حمزه در رويارويى با دشمنان خدا و اسلام بگونه‌اى بود كه در ميدان رزم دشمنان را هر چند از نزديكان و بستگان او بودند ، از دم تيغ مىگذراند . يكى از كسانى كه حمزه او را در احد به قتل رساند ، « ارطاة بن شرحبيل بن هاشم » يكى از پرچمداران سپاه قريش بود . « 4 »\r\n\r\nخصايص نظامى حمزه\r\nمورّخان اسلامى با توجه به سابقه و حضور فعّال حضرت حمزه ، خصوصيتهاى ويژه‌اى در امور نظامى از وى بيان كرده‌اند :\r\nچهار تن از ياران رزمندهء پيامبر ( ص ) ( على ( ع ) ، حمزه ، ابودجانه و زبير ) در ميان سپاه نشانه‌هاى ويژه داشتند . حمزه با پر شتر مرغى نمايان مىگشت . بنابراين ، حمزه از معدود كسانى بود كه در نبردها بر خود نشان مىنهادند . « 5 »\r\nاز صفاتى كه عرب زبانان دربارهء دلير مردان به كار مىبرند ، « مغاير » و « غشمشم » است . به\r\n\r\n\r\n","description":"","footnote":"\r\n( 1 ) . مغازى ، ج 1 ، ص 210 .\r\n( 2 ) . همان مدرك ، ص 211 .\r\n( 3 ) . همان مدرك ، ص 290 .\r\n( 4 ) . سيره ابن اسحاق ، ص 308 .\r\n( 5 ) . مغازى ، ج 1 ، ص 259 .\r\n","page_name":" 33 ","page_number":33},
  {"content":"\r\n\r\nاين معنا كه چنين كسى در ميدان نبرد ، بى باكانه به پيش مىتازد و توجّهى به اطراف خود نمىكند و به كارهاى خطرناك دست مىيازد و در مسير هدف از هيچ تهديدى نمىهراسد ، و همه بلاها را به جان مىخرد ، حمزة بن عبدالمطلب از اين دست بود . او در ميدان رزم « مغامر » و « غشمشم » بود . « 1 »\r\nاز اين رو ، در جنگ احد مىبينيم كه « جبير بن مطعم » به بردهء خود « وحشى » گفت : اگر على يا محمّد و يا حمزه را بكشى ، تو را آزاد خواهم كرد . وحشى گفت : من حمزه را برايت خواهم كشت ، چون او مردى است بىباك و در ميدان جنگ پيش روى خود را نمىبيند . « 2 »\r\nرزم حمزه با دو شمشير از ديگر ويژگيهاى اوست . ابن سعد مىگويد :\r\nحمزة بن عبدالمطلب در احد با دو شمشير پيش روى رسول خدا ( ص ) مىجنگيد و مىگفت :\r\nمن شير خدا هستم ، و به پيش مىتاخت و بر مىگشت . « 3 »\r\nيكى از برجسته‌ترين القاب حمزه كه نشانگر سلحشورى و رشادت وى در ميدانهاى نبرد است ، « اسداللَّه و اسد رسوله » يعنى شير خدا و رسول بود .\r\nرسول خدا ( ص ) پس از شهادت حمزه ، خطاب به عمّهء خود صفيه و دختر خود فاطمه ( س ) فرمود : مژده باد شما را ، اكنون جبرئيل نزد من آمد و به من خبر داد كه در هفت آسمان نوشته شده است : حمزه پسر عبدالمطلب شير خدا و شير رسول خداست . « 4 »\r\nهمچنين گويند : حمزه روزهاى جمعه و شنبه را روزه‌دار بود و هنگامى كه در جنگ احد با دشمن روبه‌رو شد ، روزه بود . « 5 »\r\nحمزه پيوسته افتخارى درخشان براى خاندان عصمت و طهارت ( ع ) بود و همهء آن انوار پاك به او مىباليدند ؛ از جمله على ( ع ) در روز شورا به او افتخار كرده ، فرمود :\r\nشما را به خدا سوگند مىدهم ، آيا در ميان شما كسى جز من هست كه عمويى مانند حمزه شير خدا و پيامبر و سرور شهيدان داشته باشد ؟ « 6 »\r\n\r\n\r\n","description":"","footnote":"\r\n( 1 ) . اعيان الشيعه ، ج 6 ، ص 244 .\r\n( 2 ) . اعيان الشيعه ، ج 6 ، ص 244 ؛ مناقب ابن شهر آشوب ، ج 1 ، ص 192 - 193 ، كتابفروشى مصطفوى قم .\r\n( 3 ) . اعيان الشيعه ، ج 6 ، ص 245 ؛ مستدرك حاكم ، ص 194 ؛ سير اعلام النبلاء ، ذهبى ، ج 1 ، ص 131 ، دار المعارف مصر\r\n( 4 ) . مغازى ، ج 1 ، ص 290 ؛ مستدرك حاكم ، ج 3 ، ص 194 .\r\n( 5 ) . مغازى ، ج 1 ، ص 211 .\r\n( 6 ) . خصال ، صدوق ، ج 1 ، ص 333 .\r\n","page_name":" 34 ","page_number":34},
  {"content":"\r\n\r\n\r\nشهادت\r\nحضرت حمزه سيدالشهداء ، پس از عمرى جهاد در راه خدا و يارى رسول اكرم ( ص ) در جنگ احد به دست « وحشى » غلام « جبير بن مطعم » به ملكوت اعلى پيوست .\r\nمشركان كه كينهء او را در دل پرورانده بودند ، با جنازهء آن بزرگوار ، بطور وحشيانه رفتار كردند ، جگرش را درآورده و هنده ( مادر معاويه و همسر ابوسفيان ) آن را زير دندانهايش فشرد و لقب آكلة الاكباد يعنى جگرخوار گرفت . « 1 »\r\nحمزه نخستين شهيدى بود كه پيامبر ( ص ) بر وى نماز گزارد ؛ آن حضرت هفتاد بار بر بدن حمزه نماز خواند ، چرا كه هرگاه شهيدى را براى نماز مىآوردند ، در كنار بدن وى قرار مىدادند و چون تعداد شهدا هفتاد نفر بود ، هفتاد بار بر بدن حمزه نماز خوانده شد . « 2 » سپس فرمان خاكسپارى عموى والامقام خود و ديگر شهيدان احد را صادر كرد و خود ، پيكر مثله شدهء حمزه را در ميان قبر نهاد . « 3 »\r\n\r\nدر سوگ حمزه\r\nرسول خدا ( ص ) پس از شهادت حمزه ، توجّه همگان را به ضرورت عزادارى در سوگ حمزه جلب كرد . پيامبر ( ص ) چون از مقابل خانه‌هاى انصار گذشت و گريهء زنان انصار را در سوگ شهيدانشان شنيد ، قطرات اشكش جارى شد و فرمود : حمزه امروز گريه كننده ندارد . با شنيدن اين سخن ، زنان انصار در خانهء حضرت فاطمه ( س ) گرد آمدند و در گريه و زارى بر حمزه او را يارى كردند . « 4 » بدين ترتيب ، حضرت فاطمه ( س ) دختر پيامبر ( ص ) صاحب عزاى حمزه بود .\r\nحضرت زهرا ( س ) پس از رحلت پدر بزرگوارشان ، بعضى از روزها در كنار مزار حمزه‌حضور مىيافت و او را زيارت كرده و بر مزارش مىگريست . « 5 »\r\n\r\n\r\n","description":"","footnote":"\r\n( 1 ) . مغازى ، ج 1 ، ص 285 ؛ اعيان الشيعه ، ج 6 ، ص 245 ؛ تاريخ طبرى ، ج 2 ، ص 516 .\r\n( 2 ) . مغازى ، ج 1 ، ص 309 ؛ مستدرك حاكم ، ج 3 ، ص 198 ؛ سيره ابن هشام ، ج 3 ، ص 97 .\r\n( 3 ) . طبقات ، ج 3 ، ص 166 ؛ سير اعلام النبلاء ، ج 1 ، ص 130 .\r\n( 4 ) . شجرهء طوبى ، حائرى مازندرانى ، ج 2 ، ص 67 ، مطبعه علميه نجف اشرف ، 1369 ه . ق .\r\n( 5 ) سفينة البحار ج 1 ص 237\r\n","page_name":" 35 ","page_number":35},
  {"content":"\r\n\r\nخلاصه\r\nحضرت حمزه سالار شهيدان ، عموى گرامى پيامبر ( ص ) و برادر رضاعى ايشان ، دو سال پيش از عام الفيل در مكّه به دنيا آمد . پدرش عبدالمطلب و مادرش هاله ، دختر عموى آمنه بود ، وى در سال ششم بعثت در جريان حمايت از پيامبر ( ص ) در مقابل ابوجهل ، به اسلام گرويد . اسلام وى سبب شد تا از فشار و آزار قريش بر رسول خدا ( ص ) و يارانش كاسته شود .\r\nپس از هجرت مسلمانان به مدينه ، او از سوى رسول اكرم ( ص ) به منصبهاى گوناگون نظامى گماشته شد .\r\nرشادتهايش در نبرد تن به تن جنگ بدر سبب قتل عتبه ( از سران كفر ) شد . او در غزهء بنى قينقاع ، پرچم سفيد رسول اللَّه ( ص ) را بر دوش حمل كرد .\r\nمورخان از بعد نظامى براى او صفات ويژه‌اى ذكر كرده‌اند ، از جمله : نشان داشتن در جبهه جنگ ، نبرد با دو شمشير ، استفاده از شيوهء حمله به قلب سپاه دشمن ، مغامر و غشمشم بودن يعنى بىباكى در نبرد و عدم توجّه به اطراف ، داشتن لقب شير خدا و شير رسول خدا ( ص ) .\r\nپرسش\r\n1 . مسئوليتهاى نظامى حمزه در جنگهاى پيامبر ( ص ) را بيان كنيد .\r\n2 . حمزه چگونه اسلام آورد و اسلام آوردن او چه تأثيرى بر ساير مسلمانان داشت ؟\r\n3 . در ميدان جنگ ، حمزه چه ويژگيهاى خاصى داشت ؟\r\n4 . رسول اكرم ( ص ) پس از شهادت حمزه چه كرد ؟\r\n5 . اهل بيت ( ع ) چه ديدگاهى نسبت به حمزه داشتند ؟\r\n\r\n","description":"","footnote":"","page_name":" 36 ","page_number":36},
  {"content":"\r\n\r\n\r\nدرس پنجم : جعفر بن ابى طالب ، زيد بن حارثه و عبداللَّه بن رواحه : جعفر بن ابى طالب : نسب و منزلت جعفر\r\nجعفر فرزند ابوطالب پسر عموى پيامبر ( ص ) و برادر حضرت على ( ع ) بود . كنيهء او « ابو عبداللَّه » بود ، ليكن از بس نسبت به ضعيفان و بينوايان مهربان بود ، به « ابوالمساكين » ( پدر بينوايان ) شهرت يافت ، چنان كه بعد از شهادت به طيّار و ذوالجناحين ملقب گرديد .\r\nاو بعد از برادرش على بن ابى طالب ، دومين مردى بود كه دعوت پيامبر ( ص ) را پذيرفت و مسلمان شد . « 1 »\r\nسخنانى كه پيامبر ( ص ) دربارهء جعفر بيان كرده ، بيانگر مقام و اعتبار اوست .\r\nبهترين مردم ، على ( ع ) و جعفر و حمزه سيدالشهداء مىباشند . « 2 »\r\nتو ( جعفر ) در شمائل و اخلاق شبيه من هستى . « 3 »\r\n\r\nامير مهاجران\r\nرسول خدا ( ص ) در برابر آزار قريش ، طرح دفاعى هجرت را به منظور اعتلاى سخن حق و گسترش اسلام در ديگر سرزمينها مورد توجه قرار داد . پيامبر ( ص ) در اعزام دومين گروه از مسلمانان به حبشه ، به منظور ايجاد هماهنگى در برخورد با مردم و حكومت حبشه ، سرپرستى آن\r\n\r\n\r\n","description":"","footnote":"\r\n( 1 ) . اعيان الشيعه ، ج 4 ، ص 119 - 120\r\n( 2 ) . اعيان الشيعه ، ج 4 ، ص 125\r\n( 3 ) . بحار الانوار ، ج 22 ، ص 276 ، بيروت\r\n","page_name":" 37 ","page_number":37},
  {"content":"\r\n\r\nگروه 83 نفره را به جعفر بن ابىطالب سپرد . « 1 » سران قريش با اعزام « عمروعاص » و « عبداللَّه بن ابى ربيعه » به همراه هدايايى براى پادشاه حبشه ، سعى كردند نجاشى را وادار كنند ، مهاجران را به حبشه براند و در صورت عدم موفقيت جعفر را به شهادت برسانند . « 2 »\r\nبدگويى از مهاجران ، سبب شد نجاشى از مسلمانان توضيح بخواهد . از اين رو ، مسلمانان در دربار نجاشى حضور يافتند و جعفر بن ابىطالب سخنگوى آنان علت هجرت و سپس فرامين الهى پيامبر ( ص ) را تشريح كرد و آياتى از سورهء مريم را كه موقعيت حضرت مريم و عيسى را روشن مىكرد ، تلاوت نمود . نجاشى و كشيشان با شنيدن آن گريستند و هيأت قريش با ذلت ، شكست خورد و عمرو عاص سمّى را با غذاى لذيذى براى جعفر فرستاد ، ولى جعفر آن طعام را نخورد و از اين توطئه جان سالم به در برد و سفيران قريش با خفت و خوارى به مكّه بازگشتند . « 3 »\r\nپيامبر ( ص ) در آغاز سال هفتم هجرى و پيش از رفتن به خيبر ، ضمن تقدير از نجاشى خواستار برگرداندن مهاجران به مدينه شد . با ورود مهاجران به مدينه ، رسول خدا ( ص ) كه در حال برگشت از خيبر بود ، دوازده گام به استقبال جعفر رفت ، او را در آغوش گرفت و پيشانىاش را بوسيد و فرمود :\r\nنمىدانم به خاطر كدام يك خوشحال‌تر باشم ، فتح خيبر يا رسيدن جعفر . « 4 »\r\nسپس جعفر را در كنار مسجد جا داد و از غنايم فتح خيبر به او و ديگر مهاجران حبشه سهمى بخشيد . « 5 »\r\n\r\nفرماندهء نبرد موته\r\nدر سال هشتم هجرى ، پيامبر ( ص ) « حارث بن عمير » را براى دعوت « پادشاه بصرى » به اسلام با نامه‌اى روانه ساخت . پس از رسيدن حارث به موته ، شرحبيل ( حاكم نواحى مرزى شام ) سفير\r\n\r\n\r\n","description":"","footnote":"\r\n( 1 ) . سيره ابن هشام ، ج 1 ، ص 330\r\n( 2 ) . بحارالانوار ، ج 18 ، ص 412 ؛ شرح نهج‌البلاغه ، ابن ابى الحديد ، ج 6 ، ص 283 - 291\r\n( 3 ) . سيرهء ابن هشام ، ج 2 ، ص 363 ؛ بحارالانوار ، ج 19 ، ص 412 - 415 ؛ شرح نهج‌البلاغه ، ابن ابى الحديد ، ج 6 ، ص 312\r\n( 4 ) . بحارالانوار ، ج 18 ، ص 413 ؛ خصال صدوق ، ص 77 ؛ اعلام الورى ، ص 109 ، دارالمعرفه بيروت ، 1399 ق\r\n( 5 ) . اعيان الشيعه ، ج 2 ، ص 120 ؛ طبقات ، ج 4 ، ص 35 ، 41 ، 106 ؛ مغازى ، ج 1 ، ص 153\r\n","page_name":" 38 ","page_number":38},
  {"content":"\r\n\r\nپيامبر را به شهادت رساند . از اين رو آن حضرت سپاهى به استعداد سه هزار نفر تجهيز كرد و جعفر را به خاطر لياقت و شجاعت به عنوان فرماندهء اوّل معرفى نمود و پرچمى سفيد براى جعفر بست و او را رهسپار مرز شام كرد . « 1 »\r\nبا شنيدن حركت سپاه اسلام ، شرحبيل صد هزار سرباز به مناطق مرزى اعزام كرد و خود « قيصر » هم با صد هزار سرباز از روم حركت كرده و در يكى از شهرها به عنوان نيروى پشتيبانى مستقر شد . « 2 » جعفر رشادتهاى بزرگى از خود نشان داد . او هنگامى كه در محاصرهء دشمن قرار گرفت و خود را در آستانهء شهادت ديد ، از اسب پياده شد و براى اينكه دشمن از اسب او استفاده نكند آن را پى كرده ، از كار انداخت و پياده با دشمن جنگيد تا اينكه دست راستش قطع شد ، پرچم را به دست چپ گرفت ، آن دست هم قطع شد . علم را با بازوان خود افراشته نگه داشت تا اينكه با جراحات بسيار به شهادت رسيد . « 3 »\r\nروز نبرد موته ، هنگامى كه پيامبر ( ص ) بر منبر نشست ، فاصله ميان ايشان و شام برداشته شد و در حالى كه به ميدان جنگ مىنگريست ، شهادت جعفر را خبر داد و فرمود :\r\nاو با دو بال ياقوت ، در هر كجاى بهشت كه بخواهد پرواز مىكند . « 4 »\r\n\r\nزيد بن حارثه : منزلت زيد بن حارثه\r\nزيد از بردگانى بود كه پيامبر اسلام او را آزاد كرد . پدر زيد براى بازگرداندن وى نزد پيامبر ( ص ) آمد ، ولى خود زيد حاضر نشد ايشان را ترك كند ، تا جايى كه پدرش او را فرزند خود نمىدانست . از اين رو آن حضرت زيد را كنار كعبه برد و در جمع قريش اعلام كرد :\r\nاى مردم ! شاهد باشيد كه زيد فرزند من است . او از من ارث مىبرد و من از او . « 5 »\r\n\r\n\r\n","description":"","footnote":"\r\n( 1 ) . مغازى ، ج 2 ، ص 757 ؛ اعيان الشيعه ، ج 4 ، ص 125\r\n( 2 ) . سيره حلبيّه ، ج 3 ، ص 66\r\n( 3 ) . مغازى ، ج 2 ، ص 761\r\n( 4 ) . همان مدرك ، ص 761 - 762\r\n( 5 ) . اصابه ، ج 1 ، ص 563\r\n","page_name":" 39 ","page_number":39},
  {"content":"\r\n\r\nاز آن روز به بعد ، زيد را در مكّه « زيد بن محمّد » ( پسر خوانده محمّد ) مىگفتند تا هنگامى كه به دستور خداوند فرزند خواندگى لغو شد . « 1 » پس از آن زيد را با نام اصلى خويش يعنى زيد بن حارثه مىخواندند .\r\nزيد تنها صحابى پيامبر ( ص ) است كه نامش در قرآن آمده است و در جريان عقد اخوت و پيمان برادرى ، پيامبر ( ص ) او را به عنوان برادر حضرت حمزه اعلام كرد . « 2 »\r\nزيد كه امين رسول خدا ( ص ) بود ، در سال اوّل هجرى همراه ابورافع مأمور انتقال همسر پيامبر ( سوده ) و برخى از دختران آن حضرت از مكّه به مدينه شد . « 3 » و هنگام خروج آن حضرت از مدينه براى غزوهء بدر اولى و غزوه مريسيع ، جانشين حضرت محمد ( ص ) در مدينه شد تا امور مسلمانان را حل و فصل كند . « 4 »\r\n\r\nشركت در جنگها\r\nرسول خدا ( ص ) پس از پيروزى افتخارآميز مسلمانان در بدر به هنگام بازگشت سپاه اسلام ، « زيد بن حارثه » و « عبداللَّه بن رواحه » را براى بشارت پيروزى و خبر سلامتى پيامبر ( ص ) به مدينه فرستاد . « 5 »\r\nدر پيكار احد كه فقط عدّهء كمى از پيامبر ( ص ) دفاع مىكردند ، رسول خدا ( ص ) با جمعى از يارانش به سوى دشمن تيراندازى مىكرد . يكى از افرادى كه نامش در جمع تيراندازان آمده ، زيد بن حارثه است . « 6 » در همين جنگ ، چون زيد با حمزه عقد اخوت بسته بود ، پيش از آغاز جنگ ، حمزه او را وصى خود قرار داد . « 7 »\r\n\r\n\r\n","description":"","footnote":"\r\n( 1 ) . فرزند خوانده‌ها را به پدرانشان نسبت دهيد و آن به عدالت نزديكتر است . ( احزاب ، آيهء 5 )\r\n( 2 ) . طبقات ، ج 3 ، ص 9\r\n( 3 ) . طبقات ، ج 1 ، ص 237 - 238 ؛ تاريخ طبرى ، ج 2 ، ص 400\r\n( 4 ) . مغازى ، ج 1 ، ص 5 ؛ طبقات ، ج 2 ، ص 63 ؛ سيره ابن هشام ، ج 1 ، ص 601 ، دارالكنوز الادبيّه\r\n( 5 ) . طبقات ، ج 2 ، ص 19 ؛ مغازى ، ج 1 ، ص 114 .\r\n( 6 ) . مغازى ، ج 1 ، ص 243 .\r\n( 7 ) . طبقات ، ج 3 ، ص 9 .\r\n","page_name":" 40 ","page_number":40},
  {"content":"\r\n\r\nدر نبرد خندق ، پيامبر ( ص ) پرچم مهاجران را به زيد بن حارثه سپرد و پرچم انصار را به سعد بن عباده « 1 » زمانى كه يهود ساكن مدينه در جنگ خندق ، پيمان حسن همجوارى با مسلمانان را شكستند و تصميم گرفتند با دشمنان اسلام ( احزاب ) هماهنگ شده و از پشت سر به مسلمانان ضربه بزنند ، پيامبر ( ص ) براى پاسدارى از شهر ، زيد بن حارثه را به فرماندهى يك گروه سيصد نفرى و سلمة بن حريش را به فرماندهى يك گروه دويست نفرى به مدينه اعزام كرد . آنان تا سپيده دم ، تكبيرگويان از مدينه پاسدارى كردند و چون دشمن بيدارى و آگاهى مسلمانان را ديد ، توطئه خود را شكست خورده ديد . « 2 »\r\nكاردانى و لياقت نظامى زيد در امور فرماندهى سپاه و ايثارها و فداكاريهاى او در صحنه‌هاى رزم و جهاد ، سبب شد كه پيامبر ( ص ) فرماندهى نُه سريه را به او واگذار كند كه آخرين و بزرگترين آنها نبرد « موته » بود كه در همان نبرد نيز به شهادت رسيد . « 3 »\r\nدر زمينهء قدرت فرماندهى وى همين بس كه پيامبر ( ص ) پس از شهادتش فرمود :\r\nبه خدا سوگند ! زيد شايستهء فرماندهى و از محبوبترين مردم نزد من بود . « 4 »\r\n\r\nعبداللَّه بن رواحه : مقام عبداللَّه\r\nاو كه از ياران و اصحاب رسول اكرم ( ص ) بود ، در بسيارى از صحنه‌هاى تاريخ اسلام حضور فعّال داشت . پيامبر ( ص ) در جريان عقد اخوت بين انصار و مهاجران ، بين او و مقداد پيمان برادرى بست . « 5 » او در زمان جاهليت كه تعداد نويسندگان اندك بود ، در زمرهء كاتبان محسوب مىشد . وى از شاعران معروف صدر اسلام بود و اشعار حماسى و رجزهاى او بيشتر مربوط به صحنه‌هاى جنگ و نبرد است و در پيمان عقبه به همراه هفتاد تن از انصار حضور داشت و يكى از نقيبان دوازده‌گانه بود . « 6 »\r\n\r\n\r\n","description":"","footnote":"\r\n( 1 ) . طبقات ، ج 2 ، ص 67 .\r\n( 2 ) . مغازى ، ج 2 ، ص 46 ؛ طبقات ، ج 2 ، ص 68 .\r\n( 3 ) . اصابه ، ج 1 ، ص 564 .\r\n( 4 ) . همان مدرك .\r\n( 5 ) . اصابه ، ج 2 ، ص 306 .\r\n( 6 ) . اعلام زركلى ، ج 2 ، ص 217 .\r\n","page_name":" 41 ","page_number":41},
  {"content":"\r\n\r\nويژگيهاى خاصى دربارهء حالات شخصى عبداللَّه بيان كرده‌اند كه از جملهء آنها اطاعت از مقام اولى الامر در تمامى صحنه‌هاست ؛ چنانچه روزى پيامبر ( ص ) در مسجد به هنگام ايراد خطبه فرمود : بنشينيد . در اين حال عبداللَّه در جاى خود كه خارج از مسجد بود ، نشست تا سخنان آن حضرت تمام شد و پيامبر ( ص ) وى را به خاطر اطاعت از خدا و رسولش دعا كرد . « 1 »\r\n\r\nحضور در جنگها و مأموريتهاى مختلف\r\nعبداللَّه در جنگهاى بدر ، احد ، خندق ، حديبيه ، خيبر و ديگر صحنه‌ها در كنار رسول اللَّه ( ص ) حضور داشت . « 2 »\r\nدر سال چهارم در يكى از غزوه‌ها كه به غزوه « بدر الموعد » معروف است ، رسول خدا ( ص ) او را در مدينه جانشين خود قرار داد تا در غياب آن حضرت اوضاع مدينه را تحت نظارت و كنترل داشته باشد و مرجع حلّ و فصل مشكلات مردم باشد . « 3 »\r\nاز ديگر مأموريتهاى عبداللَّه بن رواحه كه به دستور پيامبر ( ص ) صورت گرفت ، تخمين و برآورد ميزان خرماى يهوديان اهل خيبر و وصول ماليات از آنان بود . يهوديان خواستند با پرداخت زيور آلات زنان خود به عبداللَّه او را تطميع كنند تا ماليات كمترى بدهند ، ولى او با قاطعيت آن را رد كرد و مأموريت خود را به خوبى انجام داد . « 4 »\r\n\r\nشهادت عبداللَّه\r\nآخرين مأموريت عبداللَّه شركت در نبرد موته به عنوان سوّمين فرمانده سپاه اسلام بود ، وقتى سپاه اسلام در بين راه خبر يافت كه « قيصر » پادشاه روم دويست هزار نيروى جنگى براى رويارويى با مسلمانان آماده كرده ، دچار ترديد شدند كه بازگردند يا همان جا بمانند و موضوع را به رسول خدا منعكس كنند . در اين بين عبداللَّه بن رواحه برخاست و ضمن سخنانى سپاهيان را به ادامهء مأموريت و نبرد با روميان تشويق كرد . سخنان وى چنان هيجانى در ميان\r\n\r\n\r\n","description":"","footnote":"\r\n( 1 ) . اسدالغابه ، ج 1 ، ص 157 .\r\n( 2 ) . تنقيح المقال ، ج 2 ، ص 181 ؛ اسدالغابه ، ج 1 ، ص 156 .\r\n( 3 ) . كامل ، ج 2 ، ص 167 ؛ اعلام زركلى ، ج 2 ، ص 217 ؛ تاريخ طبرى ، ج 2 ، ص 561 .\r\n( 4 ) . مغازى ، ج 2 ، ص 691 ؛ سيرهء ابن هشام ، ج 3 ، ص 355 .\r\n","page_name":" 42 ","page_number":42},
  {"content":"\r\n\r\nسربازان ايجاد كرد كه همگى عزم پيكار كردند و به راه خود ادامه دادند و در نبرد « موته » با سپاه روم رو در رو شدند . در اين نبرد پس از شهادت آن دو فرماندهء شجاع ( جعفر بن ابى طالب و زيد بن حارثه ) ، نوبت به عبداللَّه بن رواحه رسيد . او پرچم را به دست گرفت و به دشمن هجوم برد و پس از دلاورىهاى زياد به درجه رفيع شهادت نايل آمد .\r\n\r\n","description":"","footnote":"","page_name":" 43 ","page_number":43},
  {"content":"\r\n\r\n\r\nخلاصه\r\nجعفر بن ابى طالب ، زيد بن حارثه و عبداللَّه بن رواحه ، سه تن از اصحاب گرانقدر و باوفاى رسول خدا ( ص ) بوده ، از فرماندهان آن حضرت در صحنه‌هاى جنگ و جهاد و از نخستين گروندگان به دين مبين اسلام بودند .\r\nمحيط پرورش آنها ، اين سه نفر را با اخلاق نبوى و سيرهء آن حضرت آشنا كرده بود . جعفر از خاندان پيامبر ( پسر عموى آن حضرت ) و تربيت يافتهء خانه ابوطالب بود ، زيد پسر خواندهء پيامبر ( ص ) كه افتخار حضور در كانون رسالت را داشت و عبداللَّه بن رواحه شاعر متعهدى كه معاشر رسول خدا ( ص ) بود .\r\nپيامبر ( ص ) هر يك از آنها را به عقد اخوت صحابهء ديگرى درآورد ، زيد را با حضرت حمزه و عبداللَّه را با مقداد برادر كرد .\r\nاحاديث بسيارى در زمينهء فضايل آنها از پيامبر اكرم ( ص ) نقل شده كه بيانگر ميزان علاقه و اعتماد آن حضرت به ايشان و تعالى روحى و منزلت هر يك از آنها نزد پيامبر ( ص ) است .\r\nاين سه تن كه شيفته و عاشق مولاى خود بودند ، تا پاى جان ايستادند و در لحظات خطر ، سرور خويش را يارى دادند . جعفر ، امير مهاجران حبشه و مدافع سرسخت اسلام در مقابل ياوه‌هاى قريش نزد نجاشى بود . زيد كه بنا به فرمودهء پيامبر ( ص ) شايستهء فرماندهى بود ، علاوه بر شركت در بيشتر جنگهاى پيامبر ( ص ) ، فرماندهى نُه سريه را عهده‌دار بود . عبداللَّه نيز با شعر و ادب و شمشير با مخالفان حضرت محمّد ( ص ) مقابله مىكرد .\r\nپيامبر ( ص ) در شهادت اين سه فرمانده خود بسيار گريست .\r\n\r\nپرسش\r\n1 . منزلت جعفر بن ابىطالب را در قرآن و كلام پيامبر ( ص ) بيان كنيد .\r\n2 . زيد بن حارثه چه نسبتى با پيامبر داشت و علاقه آن حضرت به وى چگونه بود ؟\r\n3 . مأموريتهاى ويژه‌اى را كه از سوى پيامبر ( ص ) به عبداللَّه بن رواحه واگذار شد ، بيان كنيد .\r\n4 . رشادتهاى اين سه فرمانده بزرگ را در نبرد موته بنويسيد .\r\n5 . رسول اكرم ( ص ) در تجليل از اين سه يار خود چه فرموده است ؟\r\n\r\n","description":"","footnote":"","page_name":" 44 ","page_number":44},
  {"content":"\r\n\r\n\r\nدرس ششم : محمّد بن ابىبكر ، زيد بن صوحان ، جندب بن زهير : محمد بن ابىبكر\r\nمحمد بن ابىبكر از ياران امام على ( ع ) بود . محمّد سه سال داشت كه پدرش ابوبكر از دنيا رفت و على ( ع ) با اسماء بنت عميس ( مادر محمّد ) ازدواج كرد . از آن پس محمد در دامان امام على ( ع ) پرورش يافت و او جز على ( ع ) پدرى براى خود نمىشناخت . چنان كه امام درباره‌اش فرمود : محمد فرزند من است از نژاد ابىبكر . « 1 »\r\n\r\nمحمّد در دورهء عثمان\r\nمردم مصر در اين زمان از حاكم عثمان ناراضى بودند و از خليفه خواستند كه محمّد را به ولايت آنجا بگمارد . خليفه نيز طى حكمى محمّد و عده‌اى از انصار و مهاجران را روانهء مصر كرد ، ولى از سوى ديگر نامه‌اى به حاكم خود در مصر نوشت كه گردن آنها را با هر ترفندى كه شده بزن و در مقام خود باقى باش و آنان كه دادخواهى آنها را مىكنند به زندان افكن . محمّد و همراهانش كه در بين راه به پيك حامل اين نامه برخورد كردند و از مضمون نامه مطلع شدند ، از ادامه مسير منصرف شده ، به مدينه بازگشتند و بر ضدّ عثمان و ايادى او وارد عمل شدند . « 2 »\r\n\r\nمحمّد در عصر امام على ( ع )\r\nپس از قتل عثمان ، مردم به سوى منزل امام ( ع ) حركت كردند و سه نفر پيشاپيش آنها كه\r\n\r\n\r\n","description":"","footnote":"\r\n( 1 ) . شرح نهج‌البلاغه ، ابن ابى الحديد ، ج 3 ، ص 53 .\r\n( 2 ) . همان مدرك ، ص 12 ؛ عقد الفريد ، ج 5 ، ص 40 دارالكتب العلميه ، بيروت ، 1404 ق ؛ الغدير ، ج 8 ، ص 280 و ج 9 ، ص 180 و 263 .\r\n","page_name":" 45 ","page_number":45},
  {"content":"\r\n\r\nعبارت بودند از : مالك اشتر ، محمّد بن ابىبكر و عمّار ياسر ، از آن حضرت اجازه خواستند تا با ايشان به عنوان خلافت بيعت كنند . « 1 »\r\nقبل از آغاز جنگ جمل ، محمد پيك امام به كوفه بود . همچنين وقتى خبر شورش بصره در ربذه به اطلاع امام ( ع ) رسيد ، امام ( ع ) ، محمد بن ابىبكر و محمد بن جعفر را با نامه‌اى به سوى مردم كوفه فرستاد تا آنها را به يارى سپاه حضرت فرا خوانند . « 2 »\r\nمحمّد در جنگ جمل فرمانده پياده نظام بود « 3 » و در برهه‌اى از اين جنگ فرمانده سپاه مهاجر و انصار شد . « 4 » به فرمان امام ، او و عمّار به شتر عايشه حمله كرده ، طنابهاى كجاوهء عايشه را بريدند و او را بر زمين نهادند و امام بر بالاى كجاوه عايشه آمد و او را سرزنش كرد .\r\nسپس به محمّد فرمان داد تا خواهرش عايشه را در خانهء صفيه جاى دهد . « 5 »\r\n\r\nاستاندارى مصر\r\nامام على ( ع ) پس از عزل قيس از مصر ، محمّد را به ولايت آنجا منصوب كرد و عهدنامه‌اى به اهل مصر نوشت . بيشترين نامه‌هاى مبادله شده بين امام و محمّد مربوط به اين دوره است . در اين نامه‌ها حضرت على ( ع ) او را به رعايت موازين اسلامى و نيز اصول سياسى و نظامى توصيه مىفرمايد و شيوهء اجراى احكام اسلام را يادآور مىشود .\r\nدر زمان استاندارى محمد كه عمروعاص با سپاهش براى تصرّف مصر به آنسوى رفت . او و معاويه دو نامه به محمّد نوشتند و خواستار كناره‌گيرى وى شدند . محمّد نامه‌اى نوشته و به آن دو نامه ضميمه كرد و آنها را براى امام فرستاد و تقاضاى كمك نظامى كرد . حضرت على ( ع ) نيز پس از گردآورى سپاه كمكى ، به محمّد نامه‌اى نوشت كه در مقابل دشمنان داخلى و خارجى استوار بايستد . « 6 »\r\n\r\n\r\n","description":"","footnote":"\r\n( 1 ) . جمل ، مفيد ، ص 86 .\r\n( 2 ) . همان مدرك ، ص 8 و 16 ؛ كامل ، ج 3 ، ص 223 ؛ اعيان الشيعه ، ج 1 ، ص 454 .\r\n( 3 ) . همان مدرك ، ص 171 .\r\n( 4 ) . الامامة و السياسة ، ج 1 ، ص 93 دارالمعرفه ، بيروت .\r\n( 5 ) . مروج الذهب ، ج 2 ، ص 367 ؛ تاريخ طبرى ، ج 4 ، ص 533 ؛ شرح نهج‌البلاغه ، ج 6 ، ص 229 .\r\n( 6 ) . الامامة و السياسة ، ج 1 ، ص 93 دارالمعرفه ، بيروت .\r\n","page_name":" 46 ","page_number":46},
  {"content":"\r\n\r\nاهميت مصر براى حكومت امير مؤمنان و جدّى بودن تهديدهاى معاويه نسبت به اشغال آن و شورش عوامل دست نشاندهء وى در مصر موجب شد تا امام على ( ع ) محمّد را از مصر فرا خوانده و مالك را به آنجا بفرستد .\r\nمالك به دستور امام به سوى مصر حركت كرد كه در بين راه توسط ايادى معاويه مسموم شد و به شهادت رسيد . « 1 »\r\n\r\nشهادت محمّد\r\nپس از مبادلهء نامه‌ها و شهادت مالك ، معاوية بن حديج ( عامل معاويه ) با سپاهش به مصر رسيد .\r\nشورشيان داخلى هم به محمّد اعلان جنگ دادند . محمّد كه يارانش او را تنها گذاشته بودند ، در خرابه‌اى به دام دشمن افتاد ، آنها با سنگدلى گردن محمّد را زده و پيكر پاكش را به آتش كشيدند « 2 » و سر بريده‌اش را نزد معاويه به شام فرستادند و اين نخستين سرى بود كه در اسلام از شهرى به شهر ديگر برده شد . « 3 » با شهادت محمّد ، سرزمين مصر به دست معاويه و عمروعاص افتاد .\r\nامام ( ع ) دربارهء او فرمود :\r\n. . . او فرزندى خيرخواه و كارگزارى سختكوش و شمشيرى برنده و پشتيبانى استوار و مدافع بود . . . » « 4 »\r\n\r\nزيد بن صوحان : منزلت زيد بن صوحان\r\nزيد بن صوحان عبدى از طايفهء بنى عبدالقيس از قبيله ربيعه است . او راوى احاديثى از على ( ع ) است و از شجاع مردانى است كه در فتوحات اسلامى شركت داشت و دست چپش در جنگ نهاوند در راه خدا قطع شد و در جمل همراه با امام ( ع ) جنگيد تا به شهادت رسيد . « 5 »\r\nصعصعه در مورد برادرش زيد مىگويد : در مردانگى بلند مرتبه ، در برادرى شرافتمند ،\r\n\r\n\r\n","description":"","footnote":"\r\n( 1 ) . شرح نهج‌البلاغه ، ابن ابى الحديد ، ج 6 ، ص 74 - 75 .\r\n( 2 ) . همان مدرك ، ص 87 .\r\n( 3 ) . عقد الفريد ، ج 1 ، ص 123 .\r\n( 4 ) . همان مدرك ، ج 16 ، ص 145 .\r\n( 5 ) . تنقيح المقال ، ج 1 ، ص 237 ؛ اعلام ، زركلى ، ج 3 ، ص 98 .\r\n","page_name":" 47 ","page_number":47},
  {"content":"\r\n\r\nپرشكوه و دمساز و خوش قلب ، آثارش جاودانه ، در پيمان محكم و استوار ، شب زنده‌دار ، وسوسه‌هاى روزگار در او بىتأثير و گرسنگى و سيرى برايش يكسان بود .\r\nشخصيت والاى او بگونه‌اى بود كه معاويه از عقيل بن ابىطالب توصيف آل صوحان را مىخواهد و عقيل مىگويد : زيد و عبداللَّه ( برادرزيد ) دو نهر بزرگ و روان هستند كه ناآرامى در آنها آرامش مىيابد ، و آباديها به آن دو سيراب مىشود . مردانى با جديت هستند كه بازى در آنها راه ندارد . « 1 »\r\nزيد كه افتخار همنشينى و همراهى با صحابه بزرگوارى همچون سلمان را داشت ، با رفتن سلمان به مداين به عنوان حاكم آنجا ، عهده‌دار تعليم قرآن در آن شهر شد . « 2 »\r\n\r\nزيد و مبارزه با عثمان\r\nبا رواج انحرافها و كجرويها در خلافت عثمان ، زيد بن صوحان جزء كسانى بود كه در جريان اعتراضات مردمى عليه عثمان ، به همراه عدّه‌اى از مردم كوفه به مدينه آمد . او عثمان را نكوهش مىكرد . از اين رو ، عثمان دستور داد زيد را به خاطر سخنانش به شام تبعيد كنند . زيد آن قدر عليه حكومت معاويه در شام فعاليت نمود كه معاويه از عثمان خواهش كرد كه زيد را به كوفه برگرداند . زيد و همراهانش پس از بازگشت به كوفه آن قدر به افشاى خلافهاى عثمان و كارگزارانش پرداختند كه دوباره به دستور خليفه به حمص تبعيد شدند . « 3 »\r\nبا فراگير شدن دامنهء انقلاب مردمى عليه عثمان ، تبعيد شدگان از اسارت رهايى يافته و به شهر و ديار خود بازگشتند . زيد نيز از كوفه با گروهى از مردان انقلابى به مدينه رفت و در آنجا به همراه انقلابيون مصرى و بصرى عليه عثمان وارد عمل شد تا اينكه عثمان در سال 35 به قتل رسيد . « 4 »\r\n\r\nزيد سرباز فداكار على ( ع )\r\nزيد كه آرزوى حكومت عدل اسلامى امام على ( ع ) را داشت ، با آغاز خلافت آن حضرت در ركاب ايشان بود . از اين رو امام على ( ع ) به منظور تجهيز كوفيان براى نبرد جمل ، زيد را به\r\n\r\n\r\n","description":"","footnote":"\r\n( 1 ) . اعيان الشيعه ، ج 7 ، ص 101 ؛ مروج الذهب ، ج 3 ، ص 37 .\r\n( 2 ) . تهذيب تاريخ دمشق الكبير ، ج 6 ، ص 15 ، دارالمسيره بيروت ، 1399 ق .\r\n( 3 ) . همان مدرك ، ج 7 ، ص 103 - 104 .\r\n( 4 ) . كامل ، ج 3 ، ص 158 .\r\n","page_name":" 48 ","page_number":48},
  {"content":"\r\n\r\nهمراه امام مجتبى ، عمّار و قيس بن سعد به كوفه فرستاد . « 1 » اينان هزاران سپاهى را براى يارى امام آماده ساختند .\r\nزيد با ردّ درخواست عايشه ، مبنى بر ترك لشكر امام على ( ع ) بدستور حضرت به فرماندهى قبيله عبدالقيس منصوب شد . « 2 » او در اين پيكار ، مظهر سلحشورى و شهادت‌طلبى و جانبازى بود و از قبول موقعيتهاى حساس و پرخطر باكى نداشت .\r\nسرانجام ، زيد بن صوحان پس از عمرى تلاش و جانبازى خالصانه در يارى امام خويش ، در نبرد جمل به شهادت رسيد . « 3 »\r\n\r\nجندب بن زهير\r\nجندب بن زهير ازدى ، پس از هجرت پيامبر به مدينه ، به اتفاق قبيله‌اش وارد اين شهر شد و اسلام آورد . « 4 » در مدينه همواره كنار پيامبر ( ص ) بود و در جنگهاى آن حضرت حضورى فعال داشت . در اثر همنشينى زياد با آن حضرت ، از نفس پاك حضرتش بهره‌ها برد . جندب چنان شيفته و عاشق پيامبر ( ص ) شده بود كه روزى به آن حضرت گفت :\r\nاى رسول خدا ( ص ) ، پدر و مادرم فدايت ، من هنگامى كه از نزد شما مىروم ، به مال و فرزندانم دلخوش نمىشوم تا اينكه بازگردم و شما را ببينم ، در ميان انبوه جمعيت قيامت چگونه شما را ببينم . « 5 »\r\n\r\nجندب در عصر خلفا\r\nغيرت دينى جندب سبب شد تا با انحرافات دورهء خلفا مقابله كند . او در زمرهء افرادى بود كه چون وليد بن عقبه از فرط شرابخوارى در محراب ، نماز صبح را چهار ركعت خواند ، براى اثبات سخن خود نزد عثمان ، انگشتر وليد را از دستش درآورده ، به خليفهء سوّم نشان دادند و\r\n\r\n\r\n","description":"","footnote":"\r\n( 1 ) . شرح نهج‌البلاغه ، ابن ابى الحديد ، ج 14 ، ص 10 .\r\n( 2 ) . همان مدرك ، ص 104 ؛ اصابه ، ج 1 ، ص 583 .\r\n( 3 ) . شذرات الذهب ، ابن العماد ( حنبلى ، ج 1 ، ص 44 ، المكتب التجارى ، بيروت )\r\n( 4 ) . طبقات ، ج 1 ، ص 279 .\r\n( 5 ) . اعيان الشيعه ، ج 4 ، ص 244 .\r\n","page_name":" 49 ","page_number":49},
  {"content":"\r\n\r\nدر گماشتن چنين فردى به امارت كوفه اعتراض كردند . عثمان در مقابل اين اعتراض ، با آنها مخالفت كرده ، ولى اين گروه با همكارى حضرت امير مؤمنان ( ع ) توانستند حكم اسلام را دربارهء وليد به دست على ( ع ) اجرا كنند . « 1 » بر اثر اين جريان ، عثمان مجبور شد وليد را از استاندارى كوفه بر كنار و سعيد بن عاص را جايگزين او كند .\r\nبه دنبال آن حادثه ، جندب و يارانش با حاكم جديد كوفه مخالفت كردند و اين سبب تبعيد آنها به شام شد . در شام نيز مبارزات آنها به اندازه‌اى ادامه يافت كه معاويه را به هراس انداخت و از بيم آنكه مردم شام شيفتهء او شوند ، از خليفه خواست تا آنها را دوباره به كوفه برگرداند .\r\nچون به كوفه آمدند ، از روز نخست زبان به انتقاد گشودند و خليفه دستور تبعيد آنها را به حمص صادر كرد . « 2 »\r\n\r\nجنگ جمل اوج فداكارى جندب\r\nجندب كه آرزوى حكومتى همچون حكومت پيامبر ( ص ) را داشت ، با آغاز خلافت امام على ( ع ) ، براى آنكه سهمى در دفاع از حكومت مطلوبش داشته باشد ، بر تلاش خود در جهت استقرار اهداف عالى امام افزود و با شركت در جنگ جمل به عنوان فرمانده بخشى از نيروهاى سواره نظام و بازوى قدرتمند امام ( ع ) انجام وظيفه كرد . « 3 »\r\nيكى از ياران امام براى اتمام حجت و نجات جوانان قريش به آنان مىگويد :\r\nاى جوانان قريش . . . براى آغاز جنگ پافشارى نكنيد . . . از مالك اشتر نخعى و جندب بن زهير بترسيد . مالك اشتر دامن زره خود را بالا زده و جندب بن زهير از خشم و رشادت ، زره خود را شكافته است . . . « 4 »\r\nدر اين جنگ ، جندب حساسترين و خطرناكترين نقطهء ميدان جنگ را براى رزم انتخاب كرد و آن نقطه ، اطراف شتر عايشه بود ، زيرا گروهى جنگجوى قوى و فدايى در اطراف شتر شمشير مىزدند و از شتر و سوارش به سختى محافظت مىكردند . جندب تنى چند از سران جمل را\r\n\r\n\r\n","description":"","footnote":"\r\n( 1 ) . مروج الذهب ، ج 2 ، ص 335 - 336 ، دارالاندس ، بيروت ، ( با تلخيص ) .\r\n( 2 ) . الغدير ، ج 9 ، ص 35 .\r\n( 3 ) . جمل ، شيخ مفيد ، ص 171 .\r\n( 4 ) . همان مدرك ، ص 194 .\r\n","page_name":" 50 ","page_number":50},
  {"content":"\r\n\r\nكه در اين نقطه بودند ، يكى پس از ديگرى به قتل رساند و با عبداللَّه به زبير جنگ تن به تن نمايانى كرد . « 1 »\r\nشايستگى جندب در جمل ، سبب شد كه حضرت على ( ع ) ، فرماندهى پياده نظام و پرچمدارى نيروهاى « ازد » و « يمن » را در صفين به دو سپارد . « 2 » حيله‌هاى معاويه و سپاهش در صفين ، نتوانست تميز بين حق و باطل را از جندب بگيرد . از اين رو ، وقتى او مأمور مقابله با هم قبيله‌ايهاى خود شد ، فردى از افراد سپاهش به او گفت :\r\nچگونه برادرانمان را بكشيم ؟ جندب در پاسخ گفت : سوگند به خدا ، اگر بين ما و ايشان پيوند پدر و پسرى هم مىبود تا هنگامى كه آنان بر امام و پيشواى بر حق ما يورش مىآوردند و ستمگران را پشتيبان و ياور بودند با ايشان مىجنگيديم تا از باطل برگشته و به حقّى كه آنان را بدان مىخوانيم بپيوندند ، يا آنكه از ما و آنان كشتار بسيار شود . « 3 »\r\n\r\nشهادت جندب\r\nجندب در جريان جنگ صفين در حالى كه پرچم اسلام بر دوشش بود ، به دشمن حمله كرد و فرياد مىزد :\r\nبه خدا سوگند ! تا اين پرچم را گلگون نكنم ، دست از جنگ نمىكشم .\r\nچندين بار پرچمش غرقه به خون شد تا آنكه مردى شامى برابرش قرار گرفت و با نيزه او را زد ، ولى او با اينكه زخمى شده بود ، به سوى دشمن پيش رفت تا سرانجام با شمشير دشمن به شهادت رسيد . « 4 »\r\n\r\n\r\n","description":"","footnote":"\r\n( 1 ) . همان مدرك .\r\n( 2 ) . وقعهء صفين ، ص 205 ؛ اعيان الشيعه ، ج 4 ، ص 244 .\r\n( 3 ) . وقعهء صفين ، ص 262 .\r\n( 4 ) . پيكار صفين ، ص 558 .\r\n","page_name":" 51 ","page_number":51},
  {"content":"\r\n\r\n\r\nخلاصه\r\nمحمد بن ابىبكر ، زيد بن صوحان و جندب بن زهير سه تن از ياران و سرداران رشيد سپاه امام على ( ع ) داراى سوابقى درخشان در اسلام هستند .\r\nمحمّد فرزند ابوبكر بود ، ولى در مكتب و منزل حضرت على ( ع ) پرورش يافت . از سران انقلابيون مصر در محاصره و قتل عثمان ، از اولين بيعت كنندگان با امام به همراه مالك و عمّار ، فرستادهء ويژهء امام براى دعوت اهل كوفه به يارى آن حضرت در جمل ، استاندار مصر در حكومت امام ( ع ) ، مشاور نظامى امام و فرمانده پياده نظام و سپاه انصار و مهاجر در جمل بود و با اشغال مصر توسط عمرو عاص و ساير نيروهاى معاويه ، به طرز فجيعى به شهادت رسيد .\r\nزيد بن صوحان با انحرافات عثمان مبارزه كرد و قبل از آن ، در زمان حاكميت سلمان در مدائن معلّم قرآن بود .\r\nاعتراضهاى او به عثمان تبعيدش را به شام به دنبال داشت . زيد از فرستادگان ويژهء حضرت على ( ع ) نزد كوفيان و فرمانده قبيلهء عبدالقيس در جمل بود . او در جمل در ركاب مولاى متقيان على ( ع ) به شهادت رسيد .\r\nجندب از اصحاب بزرگوار و همنشين و مأنوس پيامبر ( ص ) بود . حضور در جنگهاى پيامبر ( ص ) ، مخالفت با عثمان در گماشتن افراد فاسد به امارت ، تبعيد او به شام به علت اعتراضهاى فراوان و سپس به كوفه و حمص ، فرماندهى بخشى از سواره نظام در جمل و فرماندهى پياده نظام و پرچمدارى نيروهاى « ازد » و « يمن » در صفّين و شهادتش در آن جنگ از افتخارات جاويد اوست .\r\n\r\nپرسش\r\n1 . انگيزه امام على ( ع ) در عزل محمد بن ابىبكر از مصر چه بود ؟\r\n2 . صعصعة بن صوحان ، زيد را چگونه توصيف مىكند ؟\r\n3 . سخنان جندب در زمينهء شيفتگى به رسول اللَّه را بنويسيد .\r\n4 . مسئوليتهاى نظامى جندب در جمل و صفين را بنويسيد .\r\n\r\n","description":"","footnote":"","page_name":" 52 ","page_number":52},
  {"content":"\r\n\r\n\r\nدرس هفتم : عمّار ياسر ، هاشم مرقال : عمّار ياسر : مقام عمّار\r\nعمار ياسر ، صحابى بزرگوار پيامبر ( ص ) از نخستين كسانى است كه در مكّه اسلام خود را آشكار ساخت . « 1 » از اين رو او و پدر و مادرش را شكنجه دادند و « سميّه » مادرش نخستين شهيد اسلام شد « 2 » و پدرش نيز بر اثر اين شكنجه‌ها ، به شهادت رسيد . « 3 »\r\nآن گاه كه مشركان ، پدر و مادرش را زير شكنجه به شهادت رساندند ، پيامبر ( ص ) فرمود :\r\nاى قريش ! از عمار چه مىخواهيد ؟ عمار با حق است و حق با عمار است ، هر كجا كه باشد . « 4 »\r\nو زمانى كه مشركان ، عمّار را بوسيلهء آتش شكنجه مىكردند ، حضرت فرمود :\r\nاى آتش ! بر عمّار سرد و سالم باش ، همان گونه كه بر ابراهيم شدى . « 5 »\r\n\r\nحضور در جنگهاى عصر رسالت\r\nعمار در اين زمان در بسيارى از جنگها حضور فعال داشت ، از جمله در سريه « عبداللَّه بن جحش » و حمله به كاروان قريش ، در غزوهء « عشير » و تعقيب كاروان قريش ، در واقعهء بدر ، در\r\n\r\n\r\n","description":"","footnote":"\r\n( 1 ) . سنن ابن ماجه ، ج 1 ، ص 53 ، دار احياء التراث ، 1395 ق ؛ اصابه ، ج 2 ، ص 512 .\r\n( 2 ) . طبقات ، ج 8 ، ص 264 ؛ تاريخ يعقوبى ، ج 2 ، ص 28 .\r\n( 3 ) . اصابه ، ج 3 ، ص 648 .\r\n( 4 ) . بحار الانوار ، ج 44 ، ص 35 .\r\n( 5 ) . سير اعلام النبلاء ، ج 1 ، ص 294 .\r\n","page_name":" 53 ","page_number":53},
  {"content":"\r\n\r\nغزوهء ذات الرقاع ، در جنگ تبوك . « 1 » عمار همچنين در سال ششم هجرى حامل نامهء پيامبر ( ص ) به فرمانرواى شام در دعوت او به اسلام بود . « 2 »\r\n\r\nعمّار و خلفا\r\n1 . در زمان ابوبكر : پس از رحلت پيامبر ( ص ) گروهى از مهاجران و انصار از بيعت با ابوبكر خوددارى كردند ؛ از جمله ، عمّار ، مقداد ، سلمان ، ابوذر و . . . اين افراد حضرت على ( ع ) را جانشين رسول خدا ( ص ) مىدانستند . « 3 »\r\nپس از ماجراى سقيفه كه حضرت على ( ع ) به همراه حضرت فاطمه ( س ) و امام حسن و امام حسين عليهما السلام به خانه‌هاى بدريّون و پيشگامان مسلمان مىرفت و براى گرفتن حق خود از آنان يارى مىخواست ، بنا به گفته آن حضرت ، جز سلمان و ابوذر و عمار و مقداد كسى دعوتش را اجابت نكرد . « 4 »\r\nهنگامى كه مسيلمه كذّاب سر به شورش برداشت و ادعاى پيامبرى كرد ، عمّار در سپاه خليفه حاضر شده ، به يمامه رفت . حضور او در سپاه و جنگ سختى كه با مسيلمه كرد ، سبب پيروزى مسلمانان و فتح يمامه و قتل مسيلمه شد . « 5 »\r\n2 . در دورهء عمر : عمّار در سال 21 هجرى ، طى حكمى از سوى عمر ، به فرمانروايى كوفه منصوب شد ، اما يك سال بعد بر اثر سعايت اهل كوفه ، عزل شد . « 6 »\r\n3 . در زمان عثمان : سوء استفاده‌هاى مكرّر از بيت‌المال ، سبب اعتراض امام على ( ع ) و عمار نسبت به عثمان شد . در نتيجه به دستور خليفه ، عمار را دستگير كردند و آن قدر زدند كه بيهوش شد ، بحدّى كه عايشه به اين عمل اعتراض كرد و پخش خبر رفتار عثمان با عمار ، مخالفت عمومى را برانگيخت . « 7 »\r\n\r\n\r\n","description":"","footnote":"\r\n( 1 ) . تاريخ طبرى ، ج 2 ، ص 410 ؛ سيره ابن هشام ، ج 2 ، ص 365 - 369 ؛ مغازى ، ج 1 ، ص 369 .\r\n( 2 ) . تاريخ يعقوبى ، ج 2 ، ص 78 ؛ طبقات ، ج 1 ، ص 265 .\r\n( 3 ) . تفسير اتقان ، سيوطى ، ج 1 ، ص 59 .\r\n( 4 ) . بحار الانوار ، ج 22 ، ص 302 .\r\n( 5 ) . سير اعلام النبلاء ، ج 1 ، ص 302 .\r\n( 6 ) . تاريخ طبرى ، ج 4 ، ص 139 - 163 .\r\n( 7 ) . انساب الاشراف ، ج 5 ، ص 48 ، دارالتعارف بيروت ، 1397 ق .\r\n","page_name":" 54 ","page_number":54},
  {"content":"\r\n\r\n\r\nعمّار در عصر امامت\r\n1 . در نبرد جمل : با آغاز خلافت امير مؤمنان ( ع ) ، در جنگ جمل فرماندهى ميسره سپاه را به همراه شريح بن هانى عهده‌دار شد و به جهت سخن پيامبر ( ص ) مبنى بر اينكه عمار به دست گروه ستمگر به شهادت مىرسد ، وجودش در سپاه امام على ( ع ) ميزان تشخيص حق و باطل در نزد سپاه گرديد و افرادى همچون زبير را در ادامه جنگ به ترديد انداخت . « 1 »\r\nدر اين جنگ ، خطرناكترين مأموريت يعنى مقابله با فداييان عايشه در كنار شتر او و پى كردن شتر عايشه به عمّار و مالك واگذار شد . اين دو دلاور ، دو پاى شتر و بازوى او را قطع كردند و شتر به زمين افتاد و در نتيجه باقيمانده نيروهاى باطل پراكنده و فرارى شدند و فتنهء جمل پايان يافت . « 2 »\r\n2 . در پيكار صفين : حضرت امير ( ع ) ، در آرايش نظامى خود در صفّين ، عمار را فرمانده نيروهاى پياده نظام اعزامى از كوفه قرار داد . « 3 » ايمان به هدف در عمّار ، بحدّى بود كه ميان نيروهاى اسلام آمد و گفت :\r\nخدايا . . . من اكنون كارى را نمىشناسم كه بيش از جهاد و جنگ با اين فاسقان مورد رضاى تو باشد ، اگر مىدانستم كارى بيش از اين مورد رضاى توست بىشك آن را انجام مىدادم . « 4 »\r\nعمار در صفين ، علاوه بر رزم بىامان با دشمن ، سخنان ارزنده‌اى به مناسبتهاى مختلف ايراد كرد . جنگ روانى عليه دشمن به هنگام نبرد با عمروعاص و عبيداللَّه بن عمر و يادآورى خيانت آنها به اسلام « 5 » ، تشويق و تشجيع نيروهاى امام از جمله تشويق هاشم مرقال با دميدن روح جنگاورى در آنان و ذكر پاداش جهاد ، « 6 » توجيه نيروهاى خودى در بارور كردن ايمان به هدف در جنگ ، رسوا كردن معاويه در اينكه او قلباً اسلام نياورده « 7 » و توجيه نيروهاى مسأله‌دار و دو\r\n\r\n\r\n","description":"","footnote":"\r\n( 1 ) . تاريخ طبرى ، ج 4 ، ص 510 .\r\n( 2 ) . مناقب ، ابن شهر آشوب ، ج 3 ، ص 161 .\r\n( 3 ) . تاريخ طبرى ، ج 5 ، ص 10 .\r\n( 4 ) . تاريخ طبرى ، ج 5 ، ص 38 ؛ بحارالانوار ، ج 22 ، ص 330 .\r\n( 5 ) . تاريخ طبرى ، ج 5 ، ص 40 - 39 ؛ وقعهء صفين ، ص 320 .\r\n( 6 ) . وقعهء صفين ، ص 328 - 340 .\r\n( 7 ) . همان مدرك ، ص 214 .\r\n","page_name":" 55 ","page_number":55},
  {"content":"\r\n\r\nدل خودى ، از جمله سياستهاى عمار در يارى امام على ( ع ) بود .\r\n\r\nشهادت عمّار\r\nهجوم همگانى در صفين آغاز شد ، و سپاهيان امام على ( ع ) با نيروهاى شام درگير شدند\r\nدر اوج درگيرى ، نيزه‌هاى « ابوعاديه عاملى » و « ابن جون سكسكى » به سوى عمّار نشانه رفت و او را به شهادت رساند . عمّار شب هنگام به شهادت رسيد و حضرت على ( ع ) بر پيكر وى نماز خواند و او را بدون غسل به خاك سپرد . « 1 »\r\nپس از شهادت عمّار ، معاويه ، عمروعاص و پسرش دربارهء شهادت او گفتگو كردند و پسر عمروعاص سخن پيامبر ( ص ) دربارهء قتل عمار به وسيلهء ستمگران را نقل كرد .\r\nمعاويه نيز كه در صدد رفع اين ننگ از خود بود ، ادّعا كرد كه اما او را نكشتيم ، بلكه آن كسانى كه وى را به ميدان جنگ فرستادند ، او را كشتند . در مقابل چنين حيله‌اى ، امام على ( ع ) فرمود :\r\nبنابراين ، قاتل حمزه ، پيامبر ( ص ) است ، چون پيامبر ( ص ) وى را به صحنهء نبرد آورد . « 2 »\r\n\r\nهاشم مرقال\r\nهاشم فرزند عتبه بن ابى وقاص قرشى زهرى ، از آن جهت مرقال لقب گرفت كه در جنگ با حالتى خاص با سرعت به سوى ميدان نبرد مىدويد . « 3 » او در سال فتح مكّه ( هشتم هجرى ) مسلمان شد ، از اين رو ، در غزوه‌ها و جنگهاى پيامبر ( ص ) نامى از او نيامده است . او سخنورى مشهور و از مردان با فضيلت و تقوا و درستكار بود . « 4 »\r\n\r\nهاشم در دورهء خلفا\r\nفعاليت هاشم در دوران خلافت عمر ، فرماندهى يك ستون سواره را در جنگ يرموك عهده‌دار بود و در همين جنگ ، يك چشم خود را از دست داده و به اعور معروف شد . او پس\r\n\r\n\r\n","description":"","footnote":"\r\n( 1 ) . مروج الذهب ، ج 2 ، ص 381 .\r\n( 2 ) . تاريخ طبرى ، ج 5 ، ص 41 ؛ اعيان الشيعه ، ج 8 ، ص 375 .\r\n( 3 ) . رجال ، شيخ طوسى ، ص 61 ، مكتبة الحيدريّه نجف ، 1381 ق ؛ وقعهء صفين ، ص 328 ؛ معجم رجال الحديث ، ج 19 ، ص 245 ، دار الزهراء بيروت ، 1403 ق\r\n( 4 ) . تنقيح المقال ، ج 3 ، ص 288 .\r\n","page_name":" 56 ","page_number":56},
  {"content":"\r\n\r\nاز فتح شام ، همه نيروهاى خالد بن وليد را فرماندهى كرد و به سوى جنگ قادسيه هدايت نمود . « 1 » و در اوج درگيريهاى جنگ قادسيه با هفتصد تن از نيروهايش به كمك نيروهاى اسلام شتافت . « 2 » در جنگ جلولا كه ايرانيان مقاومت زيادى از خود نشان دادند ، عمر به سعد وقاص ( فرمانده كل سپاه ) دستور داد كه هاشم را مأمور جلولا كند . هاشم پس از محاصره جلولا و مراقبت از خندقهاى آنجا ، پيروزى بزرگى نصيب مسلمانان كرد كه به فتح الفتوح شهرت يافت . « 3 »\r\n\r\nمرقال در عصر امام على ( ع )\r\nهاشم مرقال نخستين كسى است كه در كوفه جهت بيعت با امير مؤمنان على ( ع ) پيش قدم شد . او حتى قبل از آنكه آگاهى يابد كه مسلمانان چه كسى را به عنوان خليفه تعيين كرده‌اند ، ابوموسى ( استاندار كوفه ) را به بيعت با امام على ( ع ) ترغيب كرد ، ولى او نپذيرفت . « 4 »\r\n1 . در واقعهء جمل : هاشم مرقال از طرف امام ( ع ) به كوفه جهت مذاكره با ابوموسى اشعرى رفت تا او را وارد صحنهء نبرد كند ، امّا ابوموسى از پيروى امام ( ع ) سرپيچى كرد و هاشم را به مرگ و زندان تهديد نمود . هاشم نيز در نامه‌اى به امام ، ابوموسى را كينه‌توز و بدخواه و عصيانگر نسبت به امام معرفى كرد و امام نيز گفتار وى را تصديق نمود . « 5 » هاشم مرقال در واقعهء جمل يكى از فرماندهان نظامى برجسته على ( ع ) بود و امير مؤمنان فرماندهى سواره نظام قريش و كنانه را به او واگذار كرده بود . « 6 »\r\n2 . در پيكار صفين : هاشم در اين جنگ ، حساسترين سمت يعنى پرچمدارى لشكر امام على ( ع ) را بر عهده داشت . « 7 » وى با اينكه چنين مسئوليت خطيرى را عهده‌دار بود ، اگر در گرماگرم نبرد احتمال مىداد كه بتواند كسى را ارشاد كند ، چنين مىكرد . از اين رو ، در يكى از روزهاى نبرد ،\r\n\r\n\r\n","description":"","footnote":"\r\n( 1 ) . تاريخ طبرى ، ج 3 ، ص 552\r\n( 2 ) . همان مدرك\r\n( 3 ) . كامل ، ج 2 ، ص 519 ؛ اعيان الشيعه ، ج 10 ، ص 251\r\n( 4 ) . اصابه ، ج 3 ، ص 593\r\n( 5 ) . معادن الحكمه ، فيض كاشانى ، ج 1 ، ص 342 و 343 ، دفتر انتشارات اسلامى ، 1407 ق ؛ شرح نهج‌البلاغه ، ابن ابىالحديد ، ج 14 ، ص 9\r\n( 6 ) . جمل ، شيخ مفيد ، ص 172\r\n( 7 ) . شرح نهج البلاغه ، ابن ابى الحديد ، ج 4 ، ص 27\r\n","page_name":" 57 ","page_number":57},
  {"content":"\r\n\r\nناگهان جوانى از سپاه معاويه در حالى كه بشدت به امام على ( ع ) ناسزا مىگفت ، بر نيروهاى آن حضرت حمله برد ، اما اندرزها و سخنان روشنگرانهء هاشم با اين جوان سبب منقلب شدن او گرديد ، بگونه‌اى كه خود را خطاكار و امام را صالح خواند و تقاضاى توبه كرد . « 1 »\r\nدر صفين ، زمانى كه مشكلات نظامى گلوى معاويه را مىفشرد ، در جلسه‌اى محرمانه با سران سپاه خود گفت : تنى چند از فرماندهان لشكرعلى بن ابى طالب از جمله هاشم مرقال مرا سخت غمگين كرده‌اند . از اين رو ، هر يك از ما بايد با نبردى تن به تن ، كار يكى از آنها را خاتمه دهيم و تو ( عمروعاص ) مأمور هاشم هستى . عمروعاص و هاشم پس از رجزخوانى با يكديگر درگير شدند و نتيجهء آن احساس ناتوانى عمروعاص و عقب نشينى او و نيروهايش بود . « 2 »\r\n\r\nشهادت هاشم\r\nهاشم در روز شهادت خود ، خطاب به نيروهايش گفت :\r\nمن مرد تنومندى هستم ، بنابراين از افتادنم و نقش بر زمين شدنم نهراسيد ، زيرا به همان مقدار كه كشتن يك شتر احتياج دارد تا جان بدهد ، جان دادن من نيز وقت مىبرد .\r\nاين را گفت و به صفوف دشمن حمله‌ور شد و سرانجام پس از درگيرى با دشمن مورد اصابت قرار گرفت . سپس حارث بن منذر بر او تاخت و ضربه‌اى به هاشم وارد كرد و او از اسب نقش بر زمين شد و به شهادت رسيد . « 3 »\r\n\r\n\r\n","description":"","footnote":"\r\n( 1 ) . وقعهء صفين ، ص 355 ؛ تاريخ طبرى ، ج 5 ، ص 43\r\n( 2 ) . شرح نهج‌البلاغه ، ابن ابى الحديد ، ج 8 ، ص 71\r\n( 3 ) . طبقات ، ج 2 ، ص 262 ، سفينة البحار ، ج 2 ، ص 717\r\n","page_name":" 58 ","page_number":58},
  {"content":"\r\n\r\n\r\nخلاصه\r\nعمار ياسر و هاشم مرقال ، از اصحاب رسول خدا ( ص ) و ياران امام على ( ع ) بودند كه احاديث فراوانى از امامان معصوم ( س ) دربارهء فضائل آنها آمده است .\r\nحضور اين دو فرمانده نظامى در صحنه‌هاى نبرد ، به جنگهاى عصر رسالت بر مىگردد . با آغاز خلافت امير مؤمنان على ( ع ) ، آنان كه آرزوى تحقق حكومت عدل اسلامى را داشتند ، در تمامى سنگرهاى سياسى ، مذهبى و نظامى همچون سربازانى مخلص و فداكار آمادهء جانبازى در راه اهداف حكومت امام بودند . از اين رو ، در پيكارهاى جمل و صفين ، منصبهاى پرچمدارى و فرماندهى را پذيرا شدند و علاوه بر مسئوليت خود ، دلسوزانه براى تقويت ، تشجيع و تشويق رزمندگان سپاه اسلام ، تضعيف و سرزنش سران و افراد سپاه دشمن ، توجيه نيروهاى دودل خودى و رفع شبهه‌هاى آنها تلاش مىكردند . آنان به هدف خود ايمان داشته و ايمان ديگران را باور مىكردند .\r\nسرانجام ، اين دو بازوى قدرتمند امام ، همچون شمع در خلوت اخلاص سوختند و به ملأ اعلا و فوز شهادت و خلود در جنت الهى نايل آمدند . راهشان پر رهرو باد .\r\n\r\nپرسش\r\n1 . رسول گرامى اسلام ( ص ) ، دربارهء فضايل عمار چه گفت ؟\r\n2 . نقش عمّار در پيروزى سپاه امام على ( ع ) در جمل چگونه بود ؟\r\n3 . دو مأموريت مهمّ هاشم مرقال را قبل از آغاز جمل و ضمن جنگ بيان كنيد ؟\r\n4 . سخن معاويه را دربارهء رشادتهاى هاشم مرقال در صفين بيان كنيد .\r\n\r\n","description":"","footnote":"","page_name":" 59 ","page_number":59},
  {"content":"\r\n\r\n\r\nدرس هشتم : عبداللَّه بن عبّاس : منزلت ابن عباس\r\nعبداللَّه بن عباس بن عبدالمطلب پسر عموى پيامبر اكرم ( ص ) و امير مؤمنان على ( ع ) است . وى سه سال قبل از هجرت در شعب ابوطالب متولد شد و مادر او « لبابه » دختر حارث و خواهر « ميمونه » همسر پيامبر اكرم ( ص ) است .\r\nابن عباس در ادب ، شعر و لغت نيز صاحب نظر بود ، و محققان و جويندگان هنر و ادب ، وى را دريايى خروشان از فضل و كمال مىيافتند و خود را از سرچشمهء دانش بى كران او سيراب مىكردند . وسعت دانش او بقدرى بود كه وى را « حبر الامّة » يعنى دانشمند امت خوانده‌اند . « 1 »\r\nاو در كوچكى همراه رسول خدا ( ص ) بوده و احاديث زيادى از آن حضرت روايت كرده است . ابن عباس نزد همه خلفاى معاصر خود مورد احترام و از جايگاه بلندى برخودار بود و سخنش نزد ايشان اعتبار داشت . آنان دربارهء مسائل گوناگون كشور ، مشورت ابن عباس را فراموش نمىكردند و با وى به رايزنى و چاره انديشى مىپرداختند . « 2 »\r\nابن عباس در علوم قرآن و تفسير سرآمد ديگران بود . خودش مىگويد :\r\nحضرت على ( ع ) مرا آموزش داده . . . و علم من از دانش اوست و علم همه اصحاب محمّد ( ص ) در كنار علم على ( ع ) مانند قطره‌اى است در درياهاى هفتگانه . « 3 »\r\nرفت و آمد زياد او از خردسالى به منزل پيامبر ( ص ) ، سبب شد تا روزى كه آب وضوى پيامبر ( ص ) را آورد ، مورد دعاى آن حضرت واقع شود كه فرمود :\r\n\r\n\r\n","description":"","footnote":"\r\n( 1 ) . تنقيح المقال ، ج 2 ، ص 191 .\r\n( 2 ) . اعلام ، زركلى ، ج 4 ، ص 228\r\n( 3 ) . امالى ، شيخ مفيد ، ص 236\r\n","page_name":" 60 ","page_number":60},
  {"content":"\r\n\r\nخداوندا ، او را در دين فقيه گردان و علم تأويل و تفسير را به او بياموز . « 1 »\r\nابن عباس علاقهء فراوانى به امام حسن و امام حسين عليهما السّلام داشت و به آنان عشق مىورزيد و با اينكه از آن دو مسن‌تر بود ، براى آنها ركاب مىگرفت و لباسشان را مرتب مىكرد و به طعن ديگران در اين موارد پاسخ مىداد . « 2 »\r\n\r\nمشاور امام\r\nپس از به خلافت رسيدن حضرت على ( ع ) ، طلحه و زبير استاندارى بصره و كوفه را از آن حضرت درخواست كردند . حضرت على ( ع ) با ابن عباس خلوت كرد و نظر او را در اين باره جويا شد . ابن عباس نيز با واگذارى كوفه و بصره به آن دو مخالفت نمود و حضرت على ( ع ) نظر او را پسنديد و آن را اجرا كرد . « 3 »\r\nآن گاه كه خبر بيعت شكنى طلحه و زبير و حركت آنها به سوى بصره به امام رسيد ، حضرت به سوى بصره حركت كرد ، و به قبيلهء « طىّ » رسيد از ابن عباس دربارهء كوفيان نظر خواست . او گفت : عمار را براى بسيج آنان بفرست ؛ زيرا او سابقهء طولانى در اسلام دارد . . . . و من نيز با او مىروم و فرزندت حسن را نيز همراه ما بفرست . امام على ( ع ) نظر او را پذيرفت و آنها را به كوفه فرستاد . « 4 »\r\n\r\nفرستاده ويژهء امام\r\nپيش از آغاز جنگ جمل ، چون فرستادهء امام ( صعصعه ) از نزد طلحه و زبير بىنتيجه بازگشت ، آن حضرت ابن عباس را فرستاد . او هم مأموريت را انجام داد و ضمن مذاكرهء طولانى به عزم آنان در جنگ با امام پى برد و به آن حضرت گزارش داد . سپس حضرت على ( ع ) مأموريت جديدى به او داد كه به سوى عايشه برگردد و بيرون رفتنش از خانهء پيامبر ( ص ) را يادآورى كند و او را از تخلّف فرمان خدا و كنار گذاشتن پيمان پيامبر ( ص ) بترساند . ابن عباس در اين مأموريت نيز اصرار آنان را بر جنگ به امام گزارش داد .\r\n\r\n\r\n","description":"","footnote":"\r\n( 1 ) . مستدرك ، حاكم ، ج 3 ، ص 534\r\n( 2 ) . صلح امام حسن ، مرتجم ، ص 41\r\n( 3 ) . شرح نهج البلاغه ، ابن ابى الحديد ، ج 1 ، ص 232\r\n( 4 ) . همان مدرك ، ص 140\r\n","page_name":" 61 ","page_number":61},
  {"content":"\r\n\r\nدو لشكر ، مقابل هم صف آرايى كردند . حضرت على ( ع ) فرمود جنگ را آغاز نكنيد تا با دشمن اتمام حجت كنم . آن گاه ابن عباس را خواست و به او فرمود :\r\nاين قرآن را نزد طلحه و زبير ببر ، و آنان را به قرآن و حكم آن دعوت كن و به آن دو بگو :\r\nمگر شما به ميل و اختيار با من بيعت نكرديد ؟ پس چه چيز شما را به پيمان شكنى وادار كرد ؟\r\nاين كتاب خدا ميان من و شما داور است .\r\nابن عباس مذاكرات مفصّلى كه در اين باره با سران دشمن انجام داده نقل كرده و مىگويد :\r\nهنوز از جايم براى بازگشت نزد امام حركت نكرده بودم كه ديدم تيرها همچون ملخهاى پراكنده به سوى ما مىآيد . با اين حال ، امام جنگ را آغاز نكرد و جوانى ديگر را براى اتمام حجت به ميدان فرستاد و چون او را تيرباران كردند ، جنگ آغاز شد . « 1 »\r\nجنگ با پيروزى امام پايان يافت و سپاه آن حضرت پيروزمندانه وارد بصره شد .\r\n\r\nفرماندار بصره\r\nپس از جمل ، امام در جستجوى فرد مناسبى براى تصدى مقام استاندارى بصره برآمد . پس از مشورتهاى زياد ، ابن عباس را والى آنجا قرار داد و رهنمودهاى بسيارى در زمينهء ادارهء آنجا و برخورد با مردم بيان كردو هنگام معرفى او به اهل بصره ، در خطبه‌اى فرمود :\r\n. . . اميدوارم او را ( ابن عباس ) شخصى عفيف ، متقى و با ورع بيابم و من او را والى قرار ندادم مگر آنكه او را چنين مىپندارم . . . « 2 »\r\n\r\nدر صفّين\r\nبا استقرار حضرت على ( ع ) در كوفه ، آن حضرت به جمع‌آورى نيرو و تداركات مشغول شد و آمادگى خود را براى رويارويى با معاويه و دفع فتنه او اعلام كرد .\r\nابن عباس به منظور يارى رسانى به على ( ع ) در اجتماع اهالى بصره به ايراد خطبه پرداخت كه در پى سخنان او مردم با جنب و جوش و شتابان آماده حركت شدند . ابن عباس ، ابوالاسود دوئلى را به جانشينى خود در بصره گماشت و خود با پنج سردار به سوى امام روانه شد و در نخيله به ايشان رسيد . « 3 »\r\n\r\n\r\n","description":"","footnote":"\r\n( 1 ) . همان مدرك ، ص 179 - 181\r\n( 2 ) . جمل ، ص 224\r\n( 3 ) . وقعهء صفين ، ص 105\r\n","page_name":" 62 ","page_number":62},
  {"content":"\r\n\r\nبا صف آرايى دو سپاه در صفين ، ابتدا امام على ( ع ) عبداللَّه بن عباس را فرمانده جناح راست لشكر كرد « 1 » و سپس او را به همراه عباس بن ربيعه ، مالك اشتر و اشعث به فرماندهى قلب لشكر گماشت . « 2 »\r\nحضرت على ( ع ) در روزهاى حساس جنگ صفين تا حد امكان اجازهء شركت در جنگ را به تنى چند از اعضاى خاندان خود از جمله ابن عباس و برادرانش نمىداد . « 3 »\r\nابن عباس كه مرد دانش و بيان بود ، در هنگام نبرد ، چون شيرى غرّان صفوف دشمن را مىشكافت و با دشمن مىجنگيد . تاريخ رشادتهاى بسيارى را از او در صفين نقل كرده ، از جمله نبرد تن به تن او با وليد بن عقبه كه وليد از بيم دلاوريها و قهرمانيهاى ابن عباس ، پا به فرار گذاشت . « 4 »\r\n\r\nنامه‌هاى معاويه به ابن عباس\r\nمعاويه پيوسته با همكارى نزديك عمروعاص نامه‌هايى را به ابن عباس نوشت و ابن عباس با نرمى پاسخ مىداد تا اينكه جنگ اوج گرفت و معاويه گفت : من نامه‌اى به او مىنويسم و با ذكر دشمنيهاى ما و بنىهاشم ، او را از پيامدهاى اين جنگ مىترسانم .\r\nچون نامه به دست ابن عباس رسيد ، خشمگين شد و گفت : تا كى پسر هند مىخواهد عقلم را بربايد ، تا كى دندان بر جگر نهم و گفتنيهاى خود را نگويم . سپس نامه مفصّلى به معاويه نوشت و اجداد او را رسوا كرد تا جايى كه معاويه از كارش پشيمان شد . « 5 »\r\n\r\nابن عباس و حكميت\r\nدر جريان حكميت ، حضرت على ( ع ) ابن عباس را براى اين كار مهم پيشنهاد كرد و در مقام بيان نظر خود فرمود :\r\n\r\n\r\n","description":"","footnote":"\r\n( 1 ) . پيكار صفين ، ص 321\r\n( 2 ) . مناقب ، ابن شهر آشوب ، ج 3 ، ص 168\r\n( 3 ) . وقعهء صفين ، ص 463\r\n( 4 ) . تاريخ طبرى ، ج 5 ، ص 13 ؛ مروج الذهب ، ج 2 ، ص 379 ؛ شرح نهج‌البلاغه ، ج 5 ، ص 179\r\n( 5 ) . همان مدرك ، ص 416\r\n","page_name":" 63 ","page_number":63},
  {"content":"\r\n\r\nمعاويه براى اين كار كسى را مطمئن‌تر و مورد اعتمادتر از عمروعاص نمىشناسد ، و جز او ديگرى را نمىگمارد ، پس شما نيز عبداللَّه بن عباس را به مقابله با او بفرستيد ، زيرا عمرو هر گره و مشكلى پيش آورد ، عبداللَّه آن را خواهد گشود ، و عمرو گرهى نگشايد ، مگر اينكه عبداللَّه آن را خواهد بست . و هر كارى را عمرو ابرام نمايد ، عبداللَّه نقض كند ، و هر امرى را كه نقض كند ، عبداللَّه ابرام كند . « 1 »\r\nبا اين حال ، منحرفين نپذيرفتند و ابوموسى را حكم قرار دادند و حكميت بدان صورت ننگين پايان يافت .\r\n\r\nابن عباس و خوارج\r\nهنگامى كه خوارج از سپاه امام جدا شده ، به حرورا رفتند ، حضرت على ( ع ) به منظور ارشاد و هدايت شورشگران و اتمام حجّت با آنها ، ابن عباس را به سوى آنان روانه كرد و به او دستور داد تا با سنت پيامبر ( ص ) با آنان استدلال كند و از عقايد و دليل تجمع آنان مطلع شود . ابن عباس نيز چنين كرد . « 2 » اين كار چند بار تكرار شد ، ولى مؤثر واقع نشد .\r\nابن عباس در عصر امام على ( ع ) ، مشاور امور حكومتى حضرت نيز بود ، چنانچه با پيشنهاد وى ، زياد براى آرام كردن مردم فارس فرستاده شد « 3 » همچنين او همراز امام بود ، چنانچه پس از شهادت محمد بن ابى بكر و سقوط مصر به دست معاويه ، امام ( ع ) دردهاى دلش را ضمن نامه‌اى براى ابن عباس بازگو كرد « 4 » و ابن عباس نيز براى عرض تسليت به پيشگاه امام ، از بصره به كوفه رفت « 5 » و چون خطبهء شقشقيه آن حضرت به دنبال سؤال مردى قطع شد ، ابن عباس از امير مؤمنان درخواست كرد كه سخن را از همان جا كه قطع شده ادامه دهد كه آن حضرت فرمود :\r\nاين شقشه‌اى بود كه از جا كنده شد سپس به حالت نخست بازگشت . « 6 »\r\n\r\nابن عباس در عصر امام حسن ( ع )\r\nپس از شهادت امام على ( ع ) ، ابن عباس و امام حسن ( ع ) آن حضرت را غسل دادند و ابن عباس\r\n\r\n\r\n","description":"","footnote":"\r\n( 1 ) . شرح نهج البلاغه ، ج 2 ، ص 229 ؛ تاريخ يعقوبى ، ج 2 ، ص 189 ؛ وقعهء صفين ، ص 500\r\n( 2 ) . شرح نهج‌البلاغه ، ج 18 ، ص 71\r\n( 3 ) . كامل ، ج 37 ص 367 ؛ تاريخ طبرى ، ج 5 ، ص 122 و 137\r\n( 4 ) . تاريخ طبرى ، ج 5 ، ص 9 ؛ شرح نهج البلاغه ، ج 6 ، ص 92\r\n( 5 ) . شرح نهج‌البلاغه ، ج 4 ، ص 41\r\n( 6 ) . همان مدرك ، ج 1 ، ص 203\r\n","page_name":" 64 ","page_number":64},
  {"content":"\r\n\r\nدر سوگ امام اشعارى سرود . « 1 » صبح روز 21 رمضان كه امام حسن ( ع ) خود را به مردم معرفى مىكرد ، ابن عباس برخاست و از مردم خواست تا با آن حضرت بيعت كنند . « 2 » امام حسن ( ع ) در آغاز حكومتش ، فرماندهان لشكرها و كارگزار اين حكومت را تعيين كرد و ابن‌عباس را به ولايت بصره منصوب نمود ، ولى جاسوسانى از معاويه قصد اخلال داشتند كه امام دستور اعدام جاسوس معاويه را در كوفه صادر كرد و به ابن عباس نوشت تا جاسوس ديگر را در بصره دستگير و اعدام كند . « 3 »\r\n\r\nابن عباس و امام حسين ( ع )\r\nبى درنگ پس از شهادت امام مجتبى ( ع ) ، معاويه به مكّه آمد و به ابن عباس گفت : تو اكنون بزرگ خاندان خود هستى . او نيز پاسخ داد : تا وقتى خدا ابا عبداللَّه الحسين ( ع ) را زنده بدارد ، نه . و از اين راه امامت امام حسين ( ع ) را به معاويه فهماند . « 4 » چون معاويه اعتراض كرد كه امام حسين ( ع ) با يزيد بيعت نكرده و شما او را سرزنش نكرديد ، ابن عباس پاسخ داد :\r\nاى معاويه چقدر بجاست كه به يكى از نقاط دوردست بروم و در آنجا اقامت گزينم ، آن گاه آنچه را كه تو مىدانى بر زبان آورم ، و همه مردم را عليه تو بشورانم . « 5 »\r\nابن عباس سعى بسيار كرد تا مانع از رفتن امام حسين ( ع ) به كربلا شود ، ولى موفق نشد « 6 » و چون امام حركت آغاز كرد ، او فغان برآورد كه بىحسين شدم ، خبر مرگ حسين را از من بشنويد . « 7 »\r\nپس از شهادت امام حسين ( ع ) تا زمانى كه مختار زنده بود ، عبداللَّه بن زبير كه قدرت ديكتاتور آن روز بود ، نمىتوانست مزاحم ابن عباس شود و پيوسته ابن عباس او را سرزنش مىكرد ، ولى پس از مرگ مختار ، ابن زبير ، ابن عباس را كه پيرى سالخورده و نابينا بود ، از مكه به طائف تبعيد كرد و وى در سال 68 هجرى در آنجا درگذشت و به خاك سپرده شد . « 8 »\r\n\r\n\r\n","description":"","footnote":"\r\n( 1 ) . شرح نهج‌البلاغه ، ابن ابى الحديد ، ج 6 ، ص 122 و 125\r\n( 2 ) . ارشاد ، مفيد ، ص 188\r\n( 3 ) . همان مدرك\r\n( 4 ) . انساب الاشراف ، ج 3 ، ص 62 - 63 ؛ صلح امام حسن ، مترجم ، ص 503\r\n( 5 ) . كامل ، ابن اثير ، ج 3 ، ص 511\r\n( 6 ) . كامل ، ج 4 ، ص 37 ؛ تاريخ طبرى ، ج 5 ، ص 383\r\n( 7 ) . انساب الاشراف ، ج 3 ، ص 147\r\n( 8 ) . كامل ، ج 4 ، ص 296 ؛ مستدرك ، حاكم ، ج 3 ، ص 544\r\n","page_name":" 65 ","page_number":65},
  {"content":"\r\n\r\n\r\nخلاصه\r\nعبداللَّه بن عباس بن عبدالمطلب ، پسر عموى پيامبر اكرم ، مفسّر قرآن ، راوى حديث ، دانشمند امت ، سردار سپاه امام على ( ع ) و يار امامان حسن و حسين عليهما السلام بود .\r\nاو در دوره خلفا مورد احترام و رايزنى و مشورت آنها بود ، با اين حال بارها در حضور خلفا ، از حقّانيت امام على ( ع ) براى احراز مقام خلافت و غصب آن مقام توسط آنها سخن گفت .\r\nدر عصر حكومت امام على ( ع ) ، استاندار بصره ، مشاور لشكرى و كشورى امام و فرستادهء ويژهء آن حضرت در مأموريتهاى خاص نظير مذاكره يا اتمام حجّت با دشمن بود . در جمل فرمانده مقدمه سپاه و در صفين فرماندهى جناح راست و . . . را عهده‌دار بود .\r\nابن عباس در جريان حكميت ، نماينده مورد قبول امام على ( ع ) بود ولى مورد پذيرش دوستان نادان و منافقان قرار نگرفت . او مورد غضب معاويه ، ابن زبير و ديگر ستمگران بود .\r\nدر سركوب خوارج كار تهيه نيرو و امكانات را براى سپاه امام قبول كرد و احتجاج با دشمن منحرف به دو سپرده شد . ابن عباس مدافع پاكباز ائمه در تمامى لحظات سخت و دشوار عصر حاكميت خشن امويان بود و سرانجام در حالى كه توسط عبداللَّه بن زبير از مكّه به طائف تبعيد شده بود ، در سال 68 هجرى در آنجا درگذشت و در همان جا به خاك سپرده شد .\r\n\r\nپرسش\r\n1 . دعاى پيامبر ( ص ) در مورد ابن عباس را بيان كنيد .\r\n2 . امام على ( ع ) قبل از آغاز جنگ جمل ، چه مأموريت ويژه‌اى به ابن عباس داد ؟\r\n3 . ماجراى نامه نگاريهاى ابن عباس و معاويه چه بود و به كجا انجاميد ؟\r\n4 . سخن و دليل امام على ( ع ) براى انتخاب ابن عباس در حكميّت چه بود ؟\r\n5 . پاسخ ابن عباس را به معاويه دربارهء بيعت امام حسين ( ع ) با يزيد بنوسيد .\r\n\r\n","description":"","footnote":"","page_name":" 66 ","page_number":66},
  {"content":"\r\n\r\n\r\nدرس نهم : قيس بن سعد ، سعيد بن قيس : قيس بن سعد\r\nقيس بن سعد بن عباده خزرجى از اصحاب عاليقدر پيامبر ( ص ) ، امام على و امام حسن عليهماالسلام بود . پدرش سعد بن عباده از دوازده نقيب « 1 » انصار و حامل پرچم انصار در جنگهاى صدر اسلام و مورد توجّه حضرت رسول ( ص ) بود . او پسرش قيس را به خدمت پيامبر ( ص ) گماشت .\r\nقيس قوى هيكل و داراى قدرت بدنى زياد و قد بلندى بود بگونه‌اى كه وقتى بر اسبى مىنشست ، پاهايش به زمين مىرسيد . ملازم بودن با پيامبر ( ص ) در سفر و حضر سبب بهرهء فراوان او از علم نبوى شده بود و پس از رسول خدا ( ص ) ، همنشينى با امام على ( ع ) سبب رشد علمى او گرديد .\r\nاو از راويان حديث است و از پيامبر ( ص ) و امام على ( ع ) مستقيم ، يا به واسطهء پدرش و ديگران حديث نقل كرده است . جود و بخشش ، كمك به ديگران ، شجاعت ، عبادت ، سياست ، ظلم ستيزى ، سخنورى - بويژه در صحنهء جنگ - ، دوستى اهل بيت ، قدرت فرماندهى و مديريت از صفات بارز قيس است .\r\n\r\nقيس در زمان پيامبر ( ص )\r\nقيس در حكومت رسول خدا به منزلهء رئيس پليس بود كه وظايف و مأموريتهاى شهرى را\r\n\r\n\r\n","description":"","footnote":"\r\n( 1 ) . نقيب به معنى ضامن است و چون دوازده نفر از اهل مدينه اسلام آوردن قومشان را ضمانت كردند به آنها نقيب گفته‌مىشود\r\n","page_name":" 67 ","page_number":67},
  {"content":"\r\n\r\nانجام مىداد و عهده‌دار امور امنيتى و انتظامى مدينه بود . « 1 » چنان كه در جنگهاى زمان رسول خدا ( ص ) نيز شركت داشت و در بعضى از آنها پرچمدار انصار بود . « 2 »\r\nهنگامى كه افراد لشكر اسامه در مأموريت خود كوتاهى كردند ، پيامبر ( ص ) قيس و حباب را مأمور كرد تا فراريان را به اردوگاه برده ، و به امور متخلفان رسيدگى كنند . « 3 »\r\nاز ديگر مسئوليتهاى قيس در زمان پيامبر ( ص ) جمع آورى زكات بود . « 4 »\r\n\r\nقيس در عصر امام على ( ع )\r\nمهمترين فراز زندگى قيس ، در دوران امام على ( ع ) است . او كه سراپا عشق و محبت به امام بود ، خود را وقف خدمت آن حضرت كرد و تا آخرين لحظات عمر امام در ركاب وى بود و مسئوليتهاى خطيرى نيز به عهده گرفت ، از جمله :\r\n1 . استاندارى مصر و آذربايجان : با آغاز حكومت امام على ( ع ) ، قيس در سال 36 هجرى به استاندارى مصر منصوب شد . آن حضرت در حكم وى پس از توصيه‌هايى چنين نوشته است : او از افراد مورد رضايت من است و به شايستگى او اميدوارم . « 5 » بعد از جريان حكميت ، امام على ( ع ) قيس را به حكومت آذربايجان منصوب كرد . « 6 »\r\nمعاويه از بودن قيس در مصر احساس وحشت مىكرد . از اين رو ، نامه‌اى به قيس نوشت و در پايان آن وعده داد كه اگر به ما ملحق شوى ، حكومت عراقين ( كوفه و بصره ) را از آن تو و حكومت حجاز نيز براى هر كدام از خويشانت كه بخواهى خواهد بود ، علاوه بر آن هر چه بخواهى به تو خواهم داد .\r\nچون معاويه پاسخ منفى قيس را ديد ، با خدعه نامه‌هايى مبنى بر بيعت قيس با معاويه ، جعل و پخش كرد و اين نامه‌ها به دست امام على ( ع ) و مأموران اطلاعاتى آن حضرت رسيد . برخى از ياران امام معتقد به عزل قيس بودند و سرانجام حضرت على ( ع ) با توجّه به اصرار اصحاب و\r\n\r\n\r\n","description":"","footnote":"\r\n( 1 ) . الغدير ، ج 2 ، ص 69\r\n( 2 ) . طبقات ، ج 1 ، ص 326\r\n( 3 ) . مكاتيب الائمه ، ج 1 ، ص 86\r\n( 4 ) . الغدير ، ج 2 ، ص 70\r\n( 5 ) . كامل ، ج 2 ، ص 268\r\n( 6 ) . تاريخ يعقوبى ، ج 2 ، ص 202\r\n","page_name":" 68 ","page_number":68},
  {"content":"\r\n\r\nشرايط و شايعات ، مصلحت را در عزل قيس و نصب محمد بن ابى بكر به جاى وى ديد . قيس پس از انتقال تجربيات خود به حاكم جديد مصر ، به سوى مدينه بازگشت . « 1 »\r\n2 . فرماندهى در جنگ : قبل از آغاز پيكار جمل ، حضرت على ( ع ) امام حسن ( ع ) و عمّار و قيس را براى سرزنش ابوموسى و آوردن نيروهاى كمكى از كوفه راهى اين شهر كرد . پس از امام حسن ( ع ) و عمّار ، قيس ضمن سخنان و اشعارى ، كوفيان را به پيوستن به امام تشويق نمود . « 2 »\r\nاو در ميدان جنگ نيز فرمانده يك گروه هزار نفرى بود و نقل شده كه هنگام رژه سوار بر اسبى سرخ موى بود ، در حالى كه لباس و كلاه سفيد و عمامهء زرد رنگ و كمانى به شانه و شمشيرى آويخته داشت . « 3 »\r\n3 . در جنگ صفين : قبل از آغاز جنگ ، قيس در نظرخواهى آن حضرت از يارانش ، موافق جنگ با معاويه بود و بر آن اصرار داشت و جنگ با او را از جنگ با روميان و تركان خوشتر مىدانست . در اين جنگ او فرمانده پياده نظام بصره بود . در مرحله‌اى از اين پيكار معاويه براى نجات خود از مهلكه ، هر يك از فرماندهان خود را مأمور ساخت تا با يكى از فرماندهان سپاه امام مبارزه كند . در اين راستا بُسر را مأمور رويارويى با قيس كرد . آن دو جنگ نمايانى كردند و در نتيجه قيس پيروز شد .\r\nرشادتهاى ياران امام بخصوص قيس ، معاويه را به جنگ روانى متوسل كرد و عليه انصار سخن گفت . قيس در مقابل اين تبليغات مىايستاد ، بگونه‌اى كه معاويه به عمروعاص گفت :\r\nسخنور انصار ، قيس بن سعد ، هر روز در ميان انصار به سخن گفتن بر مىخيزد به خدا قسم وى بر آن است كه فردا ما را نابود كند . مگر خدا جلوى او را بگيرد .\r\n4 . در نهروان : با روشن شدن نتايج اسفبار حكميت ، امام ( ع ) دوباره تصميم به جنگ با معاويه گرفت و ضمن نامه‌اى به قيس از او خواست تا با نيروهايش از آذربايجان به كوفه بيايد . او نيز چنين كرد و حضرت على ( ع ) فرماندهى مقدمه سپاه و فرماندهى شرطة الخميس را به او سپرد ،\r\n\r\n\r\n","description":"","footnote":"\r\n( 1 ) . تاريخ يعقوبى ، ج 5 ، ص 94 ؛ اعيان الشيعه ، ج 8 ، ص 454\r\n( 2 ) . جمل ، شيخ مفيد ، ص 133\r\n( 3 ) . مروج الذهب ، ج 2 ، ص 360\r\n","page_name":" 69 ","page_number":69},
  {"content":"\r\n\r\nولى قرار شد پيش از رفتن به جنگ معاويه ، نخست فتنه خوارج را دفع كنند كه به جنگ نهروان انجاميد . قيس در نهروان به امام ملحق شد و فرمانده گروه هفتصد نفرى اهل مدينه گرديد . « 1 »\r\n\r\nقيس در دوران امام حسن ( ع )\r\nپس از شهادت على ( ع ) قيس اولين كسى است كه با امام حسن ( ع ) بيعت كرد و چون امام قصد جنگ با معاويه را داشت ، قيس را به عنوان معاون اوّل مقدمه لشكر منصوب كرد . « 2 » معاويه كه از سرسختى قيس آگاه بود ، با اين حال خواست با وعده‌ها او را جذب كند ، ولى قيس در جواب معاويه نوشت :\r\nبه خدا قسم مرا ملاقات نخواهى كرد ، مگر اينكه بين من و تو نيزه باشد . « 3 »\r\nقيس در دوران خفقان معاويه ، همواره در مواقع مناسب به دفاع از حريم ائمه و ولايت على ( ع ) برمىخاست و در حضور معاويه به نكوهش او و پدرش مىپرداخت و بسيارى اوقات با او احتجاج مىكرد .\r\nسرانجام ، قيس بن سعد بن عبادهء خزرجى ، صحابى بزرگ رسول خدا ( ص ) ، دوستدار و مدافع اهل بيت ( ع ) در اواخر حكومت معاويه در سال 59 يا 60 هجرى دار فانى را وداع كرد . « 4 »\r\n\r\nسعيد بن قيس\r\nسعيد بن قيس ، رئيس طايفه همدان ، از فدائيان ، همنشينان ، فرماندهان و باوفاترين دوستان امام على ( ع ) بود . زهد ، عبادت ، دلاورى ، مديريت و فرماندهى عالى ، محبت به اميرمؤمنان على ( ع ) و عشق به آن حضرت ، از سعيد شخصيتى بى نظير ، ممتاز و بزرگوار ساخت و همواره در هنگامه‌هاى سخت و دشوار در راه امام جانبازى مىكرد تا جايى كه به پيشمرگ و جانباز على شهرت يافت . « 5 »\r\n\r\n\r\n","description":"","footnote":"\r\n( 1 ) . تاريخ طبرى ، ج 5 ، ص 83 - 85\r\n( 2 ) . همان مدرك ، ج 5 ، ص 158\r\n( 3 ) . همان\r\n( 4 ) . الغدير ، ج 2 ، ص 110\r\n( 5 ) . اعيان الشيعه ، ج 7 ، ص 243\r\n","page_name":" 70 ","page_number":70},
  {"content":"\r\n\r\nحضرت على ( ع ) بارها او و طايفه‌اش را با صفاتى بزرگ ياد كرد ، از جمله فرمود :\r\nفرماندهى همدان به دست اوست كه زيور حقيقت است ، سعيد حامى حق است . آرى ، بزرگوارى چون او شايسته است كه حق را حمايت كند . « 1 »\r\n\r\nسعيد در عصر امام على ( ع )\r\n1 . در جمل : در اين پيكار او فرماندهى سواره نظام همدان را عهده‌دار بود و در كوران نبرد ، چنين گفت :\r\n. . . به وصى پيامبر ( ص ) بگوييد قحطان « 2 » را كه براى جنگ آمده است فرا خواند كه همدانيان وى را كفايت مىكنند ( حامى او ( على ) هستند ) و همدانيان همگى فرزندان جنگند و مردان راه . « 3 »\r\nآن گاه به دشمن حمله كرد و ضربات او و يارانش چنان پيروزمندانه بود كه امام خرسند شد و فرمود : اگر تعدادشان به هزار تن مىرسيد ، خداوند آنگونه كه شايسته است عبادت مىشد . « 4 »\r\n2 . در صفّين : قبل از حركت سپاه ، امام على ( ع ) ، سعيد را به فرماندهى قبيله همدان و برخى از مردم حمير ( كه همراه همدان بودند ) برگزيد « 5 » و چون بين سپاه در مورد فرماندهى برخى از طايفه‌ها اختلاف افتاد و افراد برخى از قبيله‌ها به تصميم امام اعتراض كردند ، سعيد سخت آنها را نكوهش كرد و از انتصاب شايستهء فرماندهى حمايت نمود . « 6 »\r\nچون سپاه امام ، دشمن را از آبخور رودخانه عقب راند ، امام سه تن از يارانش از جمله سعيد را برگزيد و نزد معاويه فرستاد تا او را به اطاعت از خدا و امام دعوت كنند و با دليل با او سخن گويند . « 7 »\r\nروزى به هنگام نبرد ، « عمرو بن حصين » با نقشهء خائنانهء خود قصد داشت امام را ترور كند . به\r\n\r\n\r\n","description":"","footnote":"\r\n( 1 ) . همان مدرك\r\n( 2 ) . قبيله‌اى بزرگ از عرب كه نسبشان به قحطان بن عامر مىرسد و در جنگ جمل با امام على ( ع ) در جنگ بودند\r\n( 3 ) . اعيان الشيعه ، ج 7 ، ص 243\r\n( 4 ) . عقد الفريد ، ج 3 ، ص 339\r\n( 5 ) . وقعهء صفين ، ص 117\r\n( 6 ) . همان مدرك ، ص 138\r\n( 7 ) . همان مدرك ، ص 187\r\n","page_name":" 71 ","page_number":71},
  {"content":"\r\n\r\nهمين خاطر ، خود را به على ( ع ) رساند و پشت سر آن حضرت قرار گرفت . سعيد كه حركات دشمن را زير نظر داشت ، پيش از آنكه كوچكترين حادثه‌اى رخ دهد ، به عمرو حمله كرد و او را به هلاكت رساند و پس از آن شروع به رجزخوانى كرد . « 1 »\r\nهمچنين در صفين ، معاويه چندين بار با سعيد و همدانيان درگير شد كه در تمامى دفعات پيروزى با سعيد بود . در يكى از حملات ، سعيد موفق شد به نزديكى چادر معاويه برسد و چون از صحنه نبرد برگشت ، امام در تقدير از آنها فرمود :\r\nاى جماعت همدان ! شما سپر و زره آهنين من هستيد . با بازوان پر توان شماست كه در جنگها پيروز مىشوم و تو اى سعيد چشم منى كه با آن مىنگرم و بازوى قدرتمند منى كه با آن مىجنگم . هميشه و همه وقت و در هر كارى بر شجاعت و دلاورى تو اعتماد مىكنم . همدانيان ! شما نيزهء من هستيد . « 2 »\r\n3 . سعيد و حكميت : پس از آنكه حكميت به سود معاويه پايان يافت ، سعيد با موضعگيرى بجاى خود ، ماهيت آن دو حكم را افشا كرد و آنها را گمراه خواند . از جمله افرادى كه از سوى امام به عنوان شاهد حكميت تعيين شد سعيد بن قيس بود . « 3 »\r\nوقتى نيرنگ معاويه و عمروعاص در جريان حكميت اعلام شد ، امام براى نبرد با معاويه آماده گشت و از رؤساى قبيله‌ها خواست آمادگى خود را براى جنگ اعلام كنند . اولين كسى كه نداى آن حضرت را پاسخ گفت ، سعيد بود . « 4 »\r\n\r\nسعيد در عصر امام حسن ( ع )\r\nپس از شهادت امام على ( ع ) و بيعت مردم با امام حسن ( ع ) ، سعيد مردم را در مسجد جمع كرد تا امام براى آنها دربارهء جهاد عليه معاويه سخنرانى كند . بعد از حركت سپاه ، امام به فرمانده سپاهش فرمود كه در مسائل نظامى با قيس بن سعد و سعيد مشورت كند و سعيد را به عنوان فرمانده سوّم لشكر منصوب كرد .\r\nو آن هنگام كه مردم گمراه قصد امام حسن ( ع ) را در مورد صلح دانستند و به آن حضرت حمله\r\n\r\n\r\n","description":"","footnote":"\r\n( 1 ) . اعيان الشيعه ، ج 7 ، ص 244\r\n( 2 ) . همان مدرك ، ص 244 ؛ وقعهء صفين ، ص 437\r\n( 3 ) . وقعهء صفين ، ص 547 و 506 و 511\r\n( 4 ) . اعيان الشيعه ، ج 7 ، ص 245 ؛ فصول المهمّه ، ابن صبّاغ ، ص 108 ؛ تاريخ طبرى ، ج 5 ، ص 79\r\n","page_name":" 72 ","page_number":72},
  {"content":"\r\n\r\nكردند و حتى ردايش را ربودند . سعيد و عده‌اى از بهترين ياران امام ( ع ) پيرامون ايشان جمع شدند و امام را همانند نگين انگشترى در ميان خود گرفتند و در برابر حملات گمراهان ايستادگى كردند . « 1 »\r\nسرانجام مردى كه سالها براى اسلام شمشير زد ، اندكى پس از امضاى صلحنامه ، جهان را وداع گفت .\r\n\r\n\r\n","description":"","footnote":"\r\n( 1 ) . مقاتل الطالبيين ، ص 41 ؛ تنقيح المقال ، ج 2 ، ص 29 ارشاد ، شيخ مفيد ، ص 19\r\n","page_name":" 73 ","page_number":73},
  {"content":"\r\n\r\n\r\nخلاصه\r\nقيس بن سعد و سعيد بن قيس دو تن از ياران امام على و امام حسن عليهما السلام در سخت‌ترين بحرانهاى آن عصر بودند . قيس علاوه بر اين ، از صحابهء گرانقدر رسول اكرم ( ص ) و مورد نظر آن حضرت و راوى حديث بود .\r\nاين دو از مدافعان سرسخت امامت و مخالف غصب خلافت از سوى ديگران بودند .\r\nاوج فعاليت اين دو در عصر خلافت امام على ( ع ) بود كه به عنوان بازوان پر قدرت امام در تمامى پيكارهاى امام حضور داشته و منصبهاى فرماندهى را عهده‌دار بودند . در بعد تبليغاتى سخنان قيس و سعيد ، بزرگترين دشمن امام ( معاويه ) را به عجز و ناتوانى واداشت تا جايى كه درصدد برآمد با تطميع و سپس تهديد آنان ، از ضربات آن دو راحت شود ، ولى ايمان واقعى آنان به امامشان دست رد بر سينه اغيار زد و سختى و عزت در ركاب امام على ( ع ) را بر رفاه و ذلت نزد دشمنان ترجيح دادند .\r\nدر مواقع حساسى همچون حكميت ، حق را از باطل تميز داده و در اين راه جانفشانيها كردند .\r\nاين دو فرمانده سپاه امام على ( ع ) ، در عصر امام حسن ( ع ) نيز در زمرهء اولين افرادى بودند كه با حضرت بيعت و از مسير حق منحرف نشدند و سرانجام پس از يك عمر عزت ، شرف و افتخار با مرگ طبيعى به ديار باقى شتافتند .\r\n\r\nپرسش\r\n1 . قيس بن سعد در دوران پيامبر ( ص ) چه مسئوليتهايى داشت ؟\r\n2 . توطئه معاويه در زمينهء عزل قيس از مصر چگونه انجام شد ؟\r\n3 . معاويه عجز خود را از سخنورى قيس در صفّين چگونه بيان كرد ؟\r\n4 . امام على ( ع ) با مشاهدهء رشادتهاى سعيد در صفين ، دربارهء او و طايفه‌اش چه فرمود ؟\r\n5 . سعيد در سركوب سفيان غامدى ( عامل معاويه ) چه نقشى داشت ؟\r\n\r\n","description":"","footnote":"","page_name":" 74 ","page_number":74},
  {"content":"\r\n\r\n\r\nدرس دهم : مالك اشتر « 1 » : منزلت مالك\r\nدر ميان ستارگان تابناك تاريخ پر افتخار اسلام ، نام « مالك اشتر » تابنده‌تر و درخشانتر است . او در يمن متولّد شد و دو لقب مشهور « اشتر » و « كبش العراق » « 2 » را داراست .\r\nوى از بزرگان شيعه ، خواص ياران امير مؤمنان ، از فرماندهان عالى رتبه سپاه « شرطة الخميس » « 3 » و از سرداران رشيد سپاه امام بود .\r\nنخستين مدح دربارهء او از پيامبر ( ص ) وارد شده است . آن حضرت از دفن كنندگان ابوذر ( كه مالك جزو آنها بود ) به گروه مؤمن و يا به روايتى ديگر به گروه صالحان تعبير كرد .\r\nامير مؤمنان على ( ع ) نيز در ستايش او فرمود :\r\nآيا كسى مانند مالك مىتواند باشد ؟ ! زنان از زادن فرزندى اين چنين نازايند ، او براى من چنان بود كه من براى رسول خدا ( ص ) بودم .\r\n\r\nاشتر در عصر خلفا\r\nمالك اشتر در تمام وقايع و جنگهاى اسلامى عصر خود شركت داشت كه از معروفترين آنها جنگ\r\n\r\n\r\n","description":"","footnote":"\r\n( 1 ) . تذكر : تمامى مطالب اين درس ترجمه و تلخيصى است از دو كتاب : مالك الاشتر بقلم محمد رضا الحكيم و قائد القوات العلويه مالك الاشتر النخعى بقلم الشيخ عبدالواحد المظفرى به همين خاطر از ذكر منابع در پاورقيها خوددارى كرديم\r\n( 2 ) . كبش به گوسفند نر دو يا چهار ساله گويند كه پيشاپيش گله حركت مىكند و اين تشبيهى است براى فرمانده سپاه كه در جلوى سپاه حركت مىكند . اشتر نيز به او مىگفتند ، چون چشم او در يكى از جنگها معيوب شده بود\r\n( 3 ) . به اولين گروه از لشكر كه در جنگ حاضر شده و آمادهء مرگ باشند ، شرطة الخميس گفته مىشد . ( فرهنگ نفيسى ، ج 3 ، ص 30 . ) اينان جان بركفانى بودند كه با آمادگى كامل در هر موقعيتى كه به فداكارى آنها نياز بود ، انجام وظيفه مىكردند . )\r\n","page_name":" 75 ","page_number":75},
  {"content":"\r\n\r\n« يرموك » در شام و « قادسيه » در عراق است . در سال سيزده هجرى در دورهء ابوبكر ، « ابوعبيده جراح » در واقعهء يرموك ، او را به منظور پشتيبانى « مسيرة بن مسروق » به جبههء جنگ روانه كرد . مالك با كشتن يكى از فرماندهان رومى سبب پيروزى سپاه اسلام شد . گفته‌اند كه او در آن واقعهء سيزده تن را به هلاكت رساند .\r\nعمر در سال چهارده هجرى تصميم گرفت با امپراتورى ايران وارد جنگ شود . سپاه او به فرماندهى سعد بن ابى وقاص حركت كرد تا به قادسيه رسيد و چون نيروى كمكى طلبيد ، ابوعبيده هزار تن از زبده‌ترين نيروهايش را روانه كرد كه مالك در صف نخستين اين دلاوران بود . پس از پيروزى مسلمانان در اين جنگ ، رزمندگان به محل كوفه كنونى بازگشتند و اشتر و قبيله‌اش نخع از آن پس در كوفه مقيم شدند .\r\nاشتر در دورهء عثمان نسبت به فسق و فجور و فساد وليد بن عقبه ( حاكم عثمان در كوفه ) اعتراض كرد ، ولى عثمان اعتنايى نكرد سرانجام او با كمك امام على ( ع ) عثمان را وادار كرد تا حدّ خدا را بر حاكمش جارى كند .\r\nحاكم بعدى كوفه سعيد بن عاص نيز مانند وليد عمل مىكرد و مدعى بود كه عراق باغى است در اختيار قريش بخصوص بنى اميه . مالك اشتر به او اعتراض كرد و وقتى عبدالرحمن اسدى ( رئيس پليس كوفه ) در مقام دفاع از سعيد به مالك تندى كرد ، ياران مالك آن قدر عبدالرحمن را لگدكوب كردند كه بىهوش شد . سعيد شرح اين وقايع را براى عثمان نوشت و عثمان دستور داد تا مالك و يارانش را به شام تبعيد كند .\r\nمعاويه در شام آنان را بناچار احترام كرد و در كليساى مريم ( زيباترين كاخ شام ) جا داد و حقوق آنها را بيشتر از كوفه كرد و با آنها غذا مىخورد ، تا اينكه روزى معاويه به پدرش مباهات كرد و آنها پاسخ تندى دادند . روز بعد معاويه دوباره نزد آنها آمد كه از گذشتهء خود باز گردند ، ولى اشتر و يارانش در گفتگو با معاويه خشمگين شده و همگى بر او هجوم بردند و سر و ريشش را گرفتند و او را به شدّت بر زمين كوفتند . معاويه بى درنگ نامه‌اى به عثمان نوشت كه آنان را به شهر خودشان باز گردان تا اهل شام را فريب ندهند . عثمان نيز چنين كرد .\r\nپرخاشگرى دوبارهء مالك اشتر و يارانش پس از بازگشت به كوفه ، سبب شد تا عثمان آنها را به « حمص » « 1 » تبعيد كند .\r\n\r\n\r\n","description":"","footnote":"\r\n( 1 ) . يكى از شهرهاى قديمى سوريه . ( المنجد )\r\n","page_name":" 76 ","page_number":76},
  {"content":"\r\n\r\nهنوز يك ماه از اين تبعيد نگذشته بود كه مالك موفق شد ، اجازهء مسافرت به مدينه را بگيرد . او ابتدا به كوفه رفت و همراه با معترضان به فساد سعيد ( حاكم كوفه ) به مدينه نزد عثمان آمد و عثمان قول داد تا سعيد را بر كنار كند ، ولى چنين نكرد . اشتر كه توان مالى براى اقامت در مدينه و كوفه را نداشت ، صد هزار درهم از طلحه و زبير وام گرفت و آن را بين يارانش تقسيم كرد و پيش از آنكه سعيد به كوفه برسد ، خود را به كوفه رساند ، ده هزار مرد با او بيعت كردند و او در رأس اين نيروها به بيرون شهر رفت و با شمشير كشيده چنان لرزه‌اى بر اندام سعيد انداخت كه مجبور شد به مدينه باز گردد .\r\nدر جريان محاصرهء منزل عثمان ، مالك به عنوان نماينده انقلابيون نزد عثمان رفت و به او گفت : مردم از تو مىخواهند يا از خلافت كناره‌گيرى كنى يا گذشته را جبران كنى و يا رفتارت را نيكو نمايى ؛ در غير اين صورت آنها تو را خواهند كشت . عثمان نپذيرفت و اشتر از خانه بيرون رفت و در گوشه‌اى نشست . مردم به سوى خانه رفتند ، آن را به آتش كشيدند و عثمان را كشتند .\r\n\r\nاشتر در دورهء امام على ( ع )\r\nپس از كشته شدن عثمان ، سيل مشتاقان بيعت با اميرمؤمنان به سوى منزل آن حضرت جارى شد و اشتر در پيشاپيش آنها بود . اشتر ، طلحه و زبير سه روز به آن حضرت اصرار مىكردند كه بيعت را قبول كند ، ولى ايشان نمىپذيرفت ، تا اينكه آن حضرت دست خود را به رسم بيعت به اشتر داد و بدين گونه او نخستين كسى شد كه با امام ( ع ) بيعت كرد . پس از وى طلحه و زبير و گروهى از مردم بيعت كردند و بيعت بقيهء مردم به فردا در مسجد پيامبر ( ص ) موكول شد .\r\nفرداى آن روز پس از نظرخواهى حضرت على ( ع ) از مردم دربارهء حكومتش ، تمامى مردم بيعت كردند .\r\n\r\nدر جمل\r\nپس از بيعت عمومى با امام على ( ع ) ، عايشه كه آن هنگام در مكّه بود به بهانهء خونخواهى عثمان فتنه را آغاز كرد . همين كه اشتر از اين خبر آگاه شد ، ضمن نامه‌اى به عايشه نوشت :\r\nتو همسر رسول خدا ( ص ) هستى و خدا به تو فرمان داده كه در خانه‌ات بنشينى . اگر اطاعت كردى براى تو بهتر است و اگر اصرار ورزيدى كه چوبدستىات را به دست‌گيرى و حجابت را كنار بگذارى و موهايت را در نظر مردم ظاهر كنى ، با تو خواهم جنگيد تا تو را به خانه‌ات باز گردانم .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nعايشه بىدرنگ ، از بيم آنكه مالك به مكه بيايد و او را از حركت به بصره باز دارد ، بسرعت فرمان عزيمت از مكه به بصره را صادر كرد .\r\nامام على ( ع ) براى آمادگى رزمى جهت مقابله با فتنه گران ( طلحه ، زبير ، عايشه ) در ربذه اردو زد و فرستادگانى را براى همراه كردن اهل كوفه به آن شهر فرستاد ، ولى ابوموسى حاكم كوفه با ايشان مخالفت كرد . مالك كه نگرانى امام را مشاهده نمود ، گفت : اى امير مؤمنان ! اگر صلاح بدانى مرا به دنبال آنها به كوفه بفرست ، چون مردم اين شهر از من فرمانبردارترند و اگر من به كوفه بروم ، انتظار دارم كه هيچ كس با من مخالفت نكند .\r\nامام على ( ع ) پذيرفت و اشتر با شتاب به كوفه رفت و قبيله‌هاى بين راه را با خود به كاخ فرماندارى برده ، وارد كاخ شد و با تازيانه ، غلامان ابوموسى را از كاخ بيرون راند .\r\nچون ابوموسى از مسجد به كاخ آمد ، اشتر به او گفت : از كاخ ما بيرون رو ، اى بى مادر ! او نيز بيرون رفت . اشتر هم به مسجد آمد و خطبه‌اى مفصل ايراد كرد و به دنبال آن نه هزار جنگجو از راه خشكى به فرماندهى امام حسن ( ع ) و همين تعداد نيرو از راه آبى به سوى امام على ( ع ) حركت كردند . در جنگ جمل ، مالك فرمانده جناح چپ لشكر امام على ( ع ) بود و هزار رزمنده تحت امر وى بودند . او در اين پيكار مانند ساير جنگها رشادتهاى بسيارى از خويش نشان داد .\r\nپس از پايان جنگ جمل حضرت على ( ع ) او را به سمت فرماندارى « جزيره » « 1 » منصوب كرد .\r\n\r\nدر جنگ صفين\r\nهنگامى كه حضرت على ( ع ) زياد بن نضر و شريح بن هانى را در رأس نيروهاى پيشتاز به سمت شام گسيل داشت و نيروهاى دشمن اظهار فرمانبرى نكردند ، مالك را به سوى آن دو فرستاد تا فرماندهى كل آن نيروها را در اختيار گيرد و نامه‌هايى هم با اين مضمون به آن دو نوشت :\r\nمن مالك را فرمانده شما قرار دادم ، بر شماست كه فرمانبر او باشيد . او كسى نيست كه وجودش مايهء نگرانى باشد . او كسى نيست كه در جايى كه لازم است شتاب كند كندى پيشه كند ، يا جايى كه بايد به كندى عمل كند ، شتاب گيرد . . .\r\nنخستين جنگ مالك اشتر در صفين در ماجراى راندن دشمن از سلطه بر آب بود .\r\n\r\n\r\n","description":"","footnote":"\r\n( 1 ) . اعراب سرزمينهاى بين النهرين عليا را جزيره مىناميدند ، زيرا آبهاى دجله و فرات عليا جلگه‌هاى آنجا را در بر مىگرفت . ( دهخدا )\r\n","page_name":" 78 ","page_number":78},
  {"content":"\r\n\r\n\r\nفرمانده سپاه\r\nحضرت على ( ع ) در روز هفتم جنگ صفين ، اشتر را به فرماندهى قبيلهء نخع و ديگر قبيله‌ها گماشت . معاويه نيز حبيب بن مسلمه را به هماوردى وى روانهء ميدان كرد .\r\nخوارزمى در مناقب مىنويسد : در آخرين روز ماه صفر ، امير مؤمنان صبحگاهان براى سان ديدن از سپاه ايستاد . فرماندهان سپاه از جمله مالك با افراد تحت امرشان در برابر جايگاه قرار گرفتند . امام على ( ع ) زره رسول خدا ( ص ) را پوشيد و شمشير پيامبر ( ص ) را به كمر بست و چوبدستى آن حضرت را به دست گرفت . آن گاه متوجّه اشتر شده و به او فرمود :\r\nاى مالك ! پرچمى همراه من است كه تاكنون در هيچ نبردى آن را نيفراشته‌ام و اين نخستين پرچمى است كه پيامبر ( ص ) در جنگ با دشمنان اسلام برافراشت .\r\nآن گاه على ( ع ) آن پرچم را بيرون آورد ، در حالى كه پوسيده و كهنه شده بود . سپاه با ديدن آن به گريه افتادند و خود آن حضرت نيز گريست و آنها كه توانستند آن را بوسيدند .\r\nسپس امام على ( ع ) دستور داد تا نيزهء رسول اللَّه ( ص ) را نيز آوردند و حضرت پس از آن در پيشاپيش سپاه حركت كرد تا به رزمگاه رسيدند و هر فرد به جنگ يك نفر از دشمن رفت .\r\nاشتر با ابوجندب درگير شد . اشتر ، جندب و دوازده نفر ديگر را كه به ترتيب به جنگ او آمده بودند ، به هلاكت رساند .\r\n\r\nتشويق سپاه و پشتيبانى ياران امام\r\nابومخنف چنين نقل مىكند : در زمانى كه بسيارى از افراد جناح راست سپاه امام عقب نشينى كرده ، به سوى اشتر بازگشته بودند ، او با سخنان آتشين خود ، آنان را به جهاد تشويق كرد و گفت :\r\nدندان بر دندان بساييد و با سر به استقبال دشمن برويد ، مانند كسانى باشيد كه مىخواهند انتقام خون پدر و برادر را از قاتلينشان بگيرند و كينهء دشمن سراپايشان را پر ساخته و تسليم مرگ شده‌اند .\r\n\r\nجنگ مالك با بزرگان سپاه شام\r\nمالك اشتر در صفين با تمامى بزرگان سپاه شام مانند عبيداللَّه بن عمر ، عمروعاص ، معاويه و . . .\r\nجنگ تن به تن كرد و هر يك از آنها به شيوه‌اى از چنگ او فرار كردند .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nعمروعاص به طمع به دست آوردن حكومت مصر و با اصرار معاويه به جنگ اشتر آمد ، ولى هنوز چند ضربه‌اى از او نخورده بود كه دستش را مقابل صورت گرفت و فرار كرد . نيروهاى سپاه شام او را به باد تمسخر گرفتند و جوانى از آنها فرياد زد : اى عمرو ! خاك بر سرت .\r\nعبيداللَّه بن عمر هم كه در يكى از روزها به جنگ مالك آمد ، با حمله مالك پا به فرار گذاشت .\r\nدر يكى از روزهاى جنگ صفين ، مالك به ميدان آمد و فرياد زد : معاويه بايد به جنگ من بيايد .\r\nمعاويه پاسخ داد كه تو همتاى من نيستى . اشتر در جواب گفت : پس به ميدان يار من بيا كه او سرور قريش و عرب است و از اين درخواست طفره مرو . معاويه جندب بن ربيعه را كه خواستگار « رمله » - دختر معاويه - بود ، فرا خواند . جندب به مالك چنين گفت : اگر سر تو را براى معاويه ببرم ، او رمله را به من خواهد داد . اشتر نيز با نيزه به او حمله كرد و وى را از پاى درآورد .\r\nمالك پس از وى ، شخص معاويه را مورد حمله قرار داد ، امّا مردى از قبيلهء جمح به طرفدارى از معاويه وارد جنگ با مالك شد و موجب نجات وى گرديد ، مالك در حالى كه اشتر با معاويه فاصله‌اى نداشت چندان جنگ با ياران او را ادامه داد تا تاريكى شب آنان را از يكديگر جدا ساخت و معاويه از جايگاه خود گريخت .\r\n\r\nمالك در آخرين روزهاى صفين\r\nابومخنف مىنويسد : در حساسترين روز جنگ كه شب آن ( ليلة الهرير « 1 » ) نام گرفته بود مالك بر اسب خود سوار بود و شمشير پهنى كه ساخت يمن بود ، در دست داشت تلاش خود را جهت وارد آوردن ضربه نهايى بر پيكر دشمن به كار برد و پيروزى را بسيار نزديك مىديد ، امّا خوارج بر حضرت على ( ع ) فشار آوردند كه مانع حملات مالك شود . آن حضرت از روى ضرورت فرمان عقب نشينى اشتر را صادر كرد .\r\nخوارج نه تنها پذيرش حكميت را بر امام على ( ع ) تحميل كردند ، بلكه حق انتخاب نماينده را نيز از آن حضرت سلب كردند . امام ابتدا ابن عباس را پيشنهاد كرد ، ولى نپذيرفتند و چون اشتر را نامزد نمايندگى نمود ، آنان بشدت مخالفت كردند و گفتند : تو در همه امور اشتر را بر ديگران مقدم مىدارى ، مگر كسى جز اشتر زمين را به آتش كشيد ؟ !\r\n\r\n\r\n","description":"","footnote":"\r\n( 1 ) . هرير به معناى صداى سگ است و چون جنگاوران در حال جنگ از شدّت خشم اين صدا را از خود سر مىدادند ، آن شب به ليلة الهرير معروف شد\r\n","page_name":" 80 ","page_number":80},
  {"content":"\r\n\r\n\r\nشهادت مالك اشتر\r\nپس از آنكه امير مؤمنان على ( ع ) مالك را به استاندارى مصر منصوب كرد ، معاويه همهء توان و نيرنگ خود را به كار گرفت تا از رسيدن مالك به مصر جلوگيرى كند . او توسط عوامل مزدورش زهرى در عسل آميخت و با حيله به خورد اشتر داد . مالك پس از آنكه عسل مسموم را خورد ، ( سال 38 ه ) به سراى جاويد شتافت .\r\nوقتى خبر شهادت او به امام ( ع ) رسيد فرمود :\r\nانّا للَّهِ و انّا اليه راجعون و الحمد للَّه‌ربّ العالمين ، خدايا من از اين مصيبت بزرگ به تو پناه مىبرم كه شهادت او از مصيبتهاى روزگار است . . . با اينكه ما بر آن بوديم كه پس از مصيبت فقدان پيامبر ( ص ) همهء مصيبتها را سبك بگيريم ، با وجود اين ، مصيبت مالك از بزرگترين مصيبتهاست .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\n\r\nخلاصه\r\nمالك اشتر نخعى از سرداران سپاه امام على ( ع ) و بازوى توانمند آن حضرت بود و در عصر خلفا در جنگهاى قادسيه و يرموك حضورى چشمگير در سرنوشت جنگ داشت . او از رهبران مبارزه با كجرويها و انحرافات عثمان و كارگزارانش بود و بدين سبب چند بار به اتفاق يارانش به تبعيد رفت و در آنجا عرصه را بر معاويه و طرفدارانش تنگ كرد . در محاصره و قتل عثمان او را رهبر انقلابيون قلمداد مىكردند .\r\nمالك اولين بيعت كننده با امام على ( ع ) بود و پيشاپيش انقلابيون ، مردم را با تبليغ به بيعت با آن حضرت در مسير امامت و ولايت قرار داد ، در پيكارهاى جمل و صفين منصب فرماندهى داشت و مأموريتهاى ويژه‌اى مانند جنگ تن به تن با بزرگان شام را پذيرفت ، مالك تمامى صفات يك انسان كامل را دارا بود و در اين ميان بارزترين ويژگىاش ، شجاعت ، دلاورى و جسارت در ميدانهاى پيكار است . او در همهء حملات ، پيوسته صف شكن بود و نامش لرزه بر اندام دشمنان مىافكند .\r\nشخصيت اشتر در پيروى مطلق از امام على ( ع ) و رهبر شكل گرفته بود . او رهبر خود را مىشناخت و از جان و دل به حضرتش عشق مىورزيد و پيشاپيش او شمشير مىزد . رهبر نيز او را نيك شناخته بود و وجودش را براى خويش همانند وجود خود براى رسول اللَّه ( ص ) مىدانست .\r\nسرانجام زهر كين معاويه او را مسموم و به شهادت رساند و با رفتنش مصيبت بزرگى بر امام على ( ع ) وارد شد ، بگونه‌اى كه شهادتش را بعد از رحلت پيامبر ( ص ) از بزرگترين مصيبتها دانست .\r\n\r\nپرسش\r\n1 . اشتر و يارانش هنگام تبعيد در شام با معاويه چگونه برخورد كردند ؟\r\n2 . مضمون نامهء اشتر را به عايشه در دورى از جنگ بنويسيد .\r\n3 . مالك اشتر براى ترغيب يارانش به جنگ ، چه سخنانى به آنها گفت ؟\r\n4 . جنگ مالك اشتر را با بزرگان سپاه شام در صفين بطور مختصر بنويسيد .\r\n5 . امام على ( ع ) اندوه خود را در شهادت مالك چگونه ابراز كرد ؟\r\n\r\n","description":"","footnote":"","page_name":" 82 ","page_number":82},
  {"content":"\r\n\r\n\r\nدرس يازدهم : معقل بن قيس ، احنف بن قيس ، صعصعة بن صوحان : مَعْقِل بن قيس\r\nمَعْقِل سردار بزرگ اسلام ، در يكى از خانواده‌هاى « بنى يربوع » به دنيا آمد . وى دوران حيات پيامبر ( ص ) را درك كرد ، ولى به محضر رسول خدا ( ص ) نرسيد . « 1 » در دوران خلفا ، به پيروى از امام على ( ع ) براى حفظ اسلام در برخى موارد با دستگاه خلافت همكارى كرد كه از جمله همراهى با عمار ياسر ( فرمانده سپاه ) در جنگ با مشركان در شوشتر بود . « 2 »\r\n\r\nمعقل در عصر امام على ( ع )\r\nمعقل در مدّت حكومت پنج ساله امير مؤمنان ( ع ) مسئوليتهاى مهمّى را به عهده داشت از جمله :\r\nفرماندهى نيروهاى انتظامى « 3 » ، فرماندهى پياده نظام طايفهء بنى تميم كوفه در جنگ جمل « 4 » ، فرماندهى شش طايفه بزرگ در نبرد صفين « 5 » ، فرماندهى چهار هزار نفر در سركوب شورش بنى ناجيه « 6 » ، فرماندهى جناح چپ در نهروان « 7 » و فرماندهى در دفع حمله و تجاوز يزيد بن شجره رهاوى . « 8 »\r\n\r\n\r\n","description":"","footnote":"\r\n( 1 ) . اعلام ، زركلى ، ج 8 ، ص 188\r\n( 2 ) . همان مدرك\r\n( 3 ) . همان مدرك\r\n( 4 ) . جمل ، شيخ مفيد ، ص 172\r\n( 5 ) . وقعهء صفين ، ص 117\r\n( 6 ) . شرح نهج‌البلاغه ، ابن ابى الحديد ، ج 3 ، ص 136\r\n( 7 ) . كامل ، ترجمه به فارسى ، ج 4 ، ص 147\r\n( 8 ) . الغارات ، ج 2 ، ص 511\r\n","page_name":" 83 ","page_number":83},
  {"content":"\r\n\r\n\r\nمعقل در صحنهء صفّين\r\nهنگامى كه امام على ( ع ) به مدائن آمد سه هزار نفر از اهل مدائن را براى جنگ صفين تجهيز كرد و معقل را به فرماندهى آنان برگزيد و او را مأمور كرد تا از راه موصل و نصيبين در رقه به امام ملحق شود . « 1 »\r\nپس از آنكه قبيله‌هاى كوفه و بصره در نُخيله گرد آن حضرت جمع شدند و امام فرماندهان قبيله‌ها را تعيين كرد ، فرماندهى شش طايفه بزرگ تميم ، ضبّه ، رباب ، قريش ، كنانه و اسد را به معقل سپرد . « 2 »\r\n\r\nمعقل و خوارج\r\nخوارج دو درگيرى مهم با امام على ( ع ) داشتند . شورش خرّيت و نبرد نهروان .\r\nخرّيت و طايفه‌اش پس از صفين از فرمان امام تمرد كردند و مخالف سرسخت آن حضرت شدند . پس از آنكه امام موفق نشد ، از راه نصيحت آنها را به راه راست هدايت كند ، سپاهى به فرماندهى زياد بن خصفه و سپس دو هزار سپاهى را به فرماندهى معقل فرستاد و ضمن نامه‌اى به ابن عباس استاندار بصره از او خواست تا دو هزار نيرو به كمك معقل بفرستد . پس از الحاق دو لشكر ، معقل فرمانده كل نيروها شد .\r\nبنابه گفتهء يكى از شهود جنگ ، خوارج يك ساعت بيشتر مقاومت نكردند و 370 كشته داده ، فرار كردند . امام پس از آن ضمن نامه‌اى از معقل خواست كه ياران خرّيت را تعقيب كند و يا آنها را به قتل برساند و يا از سرزمين اسلام بيرون كند و افراد فريب خورده‌اى كه دست از جنگ كشيده و به خانه خود رفته‌اند ، در امان هستند . ولى خوارج همچنان مقاومت كردند و دوباره سازماندهى شدند . سرانجام با آغاز دوبارهء جنگ ، رهبر خوارج ( خرّيت ) و 170 تن از سپاهش كشته و بقيهء فراريان دستگير شدند . معقل توبه كنندگان را آزاد و ماليات دو سالى را كه مسلمانان آن منطقه نپرداخته بودند ، از ايشان گرفت و به مركز حكومت ( كوفه ) بازگشت . « 3 »\r\n\r\n\r\n","description":"","footnote":"\r\n( 1 ) . نهج‌البلاغه ، ترجمهء فيض الاسلام ، ص 855 ؛ وقعهء صفين ، ص 148\r\n( 2 ) . وقعهء صفين ، ص 117\r\n( 3 ) . منابع مورد استفادهء اين بحث عبارت است از : الغارات ، ج 1 ، ص 333 و 346 و 351 و 353 ؛ شرح نهج‌البلاغه ابن ابى الحديد ، ج 3 ، ص 136 و 139 و 141 ؛ كامل ، ج 3 ، ص 367\r\n","page_name":" 84 ","page_number":84},
  {"content":"\r\n\r\nپس از جنگ صفين ، معاويه ، « يزيد بن شجره رهاوى » را با سپاهى به منظور غارت و ناامنى در شهرهاى قلمرو حكومت امام روانه ساخت يزيد بن شجره به مكّه رسيد و حاكم امام در مكه چون مردم او را كمك نكردند براى رفتن به كوفه آماده شد كه ناگاه نامه‌اى از امام رسيد كه مردى دلاورى ، پرهيزگار و خداترس ، يعنى معقل را براى سركوبى آنان فرستاده است . معقل به تعقيب آنها پرداخت ، عدهء زيادى فرار كردند و گروهى دستگير شدند و امام آنها را با اسرايى كه در شام بودند ، مبادله كردند . « 1 »\r\n\r\nمعقل در دوران امام حسن ( ع )\r\nپس از شهادت امام على ( ع ) ، امام حسن ( ع ) خود را براى جنگ با معاويه آماده كرد . آن حضرت در ميان جمعيت بسيار سخن گفت ، امّا هيچ كس دعوتش را اجابت نكرد ، بجز برخى از رؤساى قبيله‌ها كه اولين نفر عدى بن حاتم و پس از وى معقل بن قيس بود . « 2 »\r\nمعقل در سال 43 هجرى كه به همراه سه هزار سپاهى به جنگ مستوردبن علفه خارجى رفته بود ، در جنگى تن به تن به شهادت رسيد . « 3 »\r\n\r\nاحنف بن قيس\r\nاحنف بن قيس ، سرور بنى تميم و از بزرگان و سياستمداران و سخنوران شجاع بود كه در بردبارى ضرب‌المثل است . او زمان پيامبر ( ص ) را درك كرد ، ولى آن حضرت را نديد ، از اين رو ترجمه نويسان ، او را از تابعين ذكر كرده‌اند . وى مشمول دعاى خير آن حضرت شد كه به مناسبتى فرموده بود : خداوندا احنف را بيامرز . پس از آن احنف مىگفت : هيچ چيز نزد من اميدوار كننده‌تر از دعاى پيامبر ( ص ) نيست . « 4 » احنف در فتوحات عصر عمر و عثمان نقش برجسته‌اى داشت و شهرها و نقاط مختلفى به فرماندهى و تدبير او گشوده شد ، مانند فتح خراسان و مقابله با يزدگرد كه به خراسان گريخته بود و مصالحه با ايرانيانى كه از يزدگرد جدا شده و با گنجهاى خود ، تسليم مسلمانان شدند . « 5 »\r\n\r\n\r\n","description":"","footnote":"\r\n( 1 ) . الغارات ، ج 2 ، ص 508 - 511\r\n( 2 ) . مقاتل الطالبيين ، ص 39 ؛ شرح نهج‌البلاغه ، ابن ابى الحديد ، ج 16 ، ص 38\r\n( 3 ) . شرح نهج‌البلاغه ، ابن ابى الحديد ، ج 15 ، ص 92 ؛ اعلام زركلى ، ج 8 ، ص 88 ؛ تاريخ طبرى ، ج 4 ، ص 153 - 159\r\n( 4 ) . تاريخ ابن عساكر ، ج 7 ، ص 13 - 14 ؛ تنقيح المقال ، ج 1 ، ص 103\r\n( 5 ) . كامل ، ج 2 ، ص 549 - 553\r\n","page_name":" 85 ","page_number":85},
  {"content":"\r\n\r\n\r\nاحنف در دوران امام على ( ع )\r\n1 . جنگ جمل : احنف در واقعهء جمل به فرمان امام على ( ع ) از پيوستن به سپاه آن حضرت خوددارى كرد ، زيرا حضور او در جنگ موجب پيوستن چهار هزار نفر از بنى سعد به جبهه دشمن مىشد . « 1 »\r\nبا اينكه احنف از حضور در جمل منع شده بود ، ولى به شيوه‌هاى مختلف در تقويت سپاه امام مىكوشيد و تبليغات عايشه را براى خونخواهى عثمان و جنگ با امام ( ع ) خنثى مىكرد . « 2 »\r\n2 . جنگ صفين : قبل از آغاز جنگ ، هنگامى كه امام ( ع ) در كوفه به جمع‌آورى نيرو پرداخت ، احنف و عده‌اى ديگر به حضورش شتافتند احنف اظهار داشت : اگر ما نتوانستيم شما را در جمل يارى كنيم ، ولى اكنون براى جنگ با معاويه يكدل هستيم . بعد از آن به دستور امام ، احنف به قبيله‌اش نامه نوشت و به دنبال آن تمامى مردان قبيله‌اش از بصره به كوفه آمدند تا در سپاه امام عليه معاويه وارد عمل شوند . « 3 » چون امام فرماندهان سپاه را معين كند ، احنف را فرمانده بنى تميم ، ضبّه و رباب قرار داد . « 4 »\r\n2 . در جريان حكميت : در ابتداى جريان حكميت ، طرفين با نوشتن متنى نمايندگان خود را براى حكميت معلوم كردند . معاويه پافشارى كرد كه لقب اميرالمؤمنين بايد از مقابل نام على ( ع ) در اين متن برداشته شود ولى احنف در برابر اين پيشنهاد ايستاد و به امام گفت : اگر آن را از خود بزدايى ، ديگر هرگز به تو باز نمىگردد . « 5 »\r\n4 . در نهروان : او در اين جنگ با نيروى ده هزار نفرى كه ابن عباس از بصره فرستاده بود همراه بود و در اين پيكار مانند صفين از فرماندهان سپاه امام على ( ع ) بود . « 6 »\r\n\r\nبرخورد احنف با معاويه\r\nزمانى كه معاويه احنف را به خاطر حضور در صفين و مخالفت با عايشه در جمل نكوهش\r\n\r\n\r\n","description":"","footnote":"\r\n( 1 ) . جمل ، شيخ مفيد ، ص 158 - 159\r\n( 2 ) . كامل ، ج 3 ، ص 210 ؛ الغدير ، ج 9 ، ص 81 ؛ استيعاب ، ج 2 ، ص 192\r\n( 3 ) . وقعهء صفين ، ص 24 و 25 و 27\r\n( 4 ) . همان مدرك ، ص 117\r\n( 5 ) . همان مدرك ، ص 506 - 508\r\n( 6 ) . مروج الذهب ، ج 2 ، ص 404\r\n","page_name":" 86 ","page_number":86},
  {"content":"\r\n\r\nمىكرد ، احنف گفت : بدان كه شمشيرهايى كه به وسيلهء آن با تو جنگيديم ، بر دوشمان است و دلهايى كه آكنده از دشمنى توست در سينه‌هايمان ، اگر تو با نيرنگ يك وجب به ما دست درازى كنى ، ما در جنگ با تو يك گام به پيش خواهيم آمد . « 1 »\r\nسرانجام ، احنف پس از عمرى تلاش و پايمردى در راه حق ، در سال 67 هجرى در كوفه بدرود حيات گفت . « 2 »\r\n\r\nصعصعة بن صوحان\r\nصعصعة بن صوحان عبدى از اهالى كوفه در زمان پيامبر ( ص ) اسلام آورد ، ولى به جهت خردسالى نتوانست آن حضرت را زيارت كند . « 3 »\r\nفضايل بسيارى براى او نقل شده و او را مردى خطيب ، زباندار ، عاقل ، متدين ، با فضيلت ، خوش بيان و شكافندهء علم عرب خوانده‌اند . « 4 »\r\nبارزترين فضيلت او فصاحتش بود ، چنانچه مولاى متقيان فرمود : « هَذا الخَطِيبُ الشَّجيع » .\r\nسيدرضى در توضيح اين كلام مىگويد : مقصود حضرت على ( ع ) آن است كه او در سخنورى ماهر و داراى بيانى شيوا و رسا بود . « 5 »\r\n\r\nصعصعه در عصر امام على ( ع )\r\n1 . در واقعهء جمل : صعصعه در اين نبرد با سلاح شمشير و زبان در خدمت امام ( ع ) بود .\r\nهنگامى كه امام على ( ع ) از ذى قار حركت كرد ، صعصعه را با نامه‌اى مفصل كه در آن با سران دشمن اتمام حجت كرده و جنايات آنها را يادآور شده بود ، به نزد طلحه ، زبير و عايشه فرستاد . « 6 »\r\n\r\n\r\n","description":"","footnote":"\r\n( 1 ) . تاريخ ابن عساكر ، ج 7 ، ص 20\r\n( 2 ) . الكنى و الالقاب ، ج 2 ، ص 13 ؛ تنقيح المقال ، ج 1 ، ص 104\r\n( 3 ) . طبقات ، ج 6 ، ص 221 ؛ تهذيب تاريخ دمشق ، ج 6 ، ص 425 ؛ استيعاب ، ج 2 ، ص 196\r\n( 4 ) . استيعاب ، ج 2 ، ص 196 ؛ مروج الذهب ، ج 3 ، ص 45\r\n( 5 ) . تعليقات الغارات ، ج 2 ، ص 890\r\n( 6 ) . جمل ، شيخ مفيد ، ص 167\r\n","page_name":" 87 ","page_number":87},
  {"content":"\r\n\r\nبا آغاز جنگ ، پس از شهادت دو برادر صعصعه ، وى پرچمدارى سپاه امام ( ع ) را عهده‌دار شد . « 1 » و در جمل بگونه‌اى مجروح شد كه پيكر نيمه جان او را از ميدان بيرون بردند . « 2 »\r\nپس از بازگشت از جنگ جمل ، حضرت على ( ع ) ياران خود را جمع كرد و فرمود : شما بزرگان عرب و سران اصحاب من هستيد ، نظرتان دربارهء معاويه چيست ؟ هر يك از افراد نظرى دادند ؛ صعصعه گفت : نامه‌اى را به همراه شخصيتى بزرگ و مورد اعتماد برايش بفرستيد و او را به بيعت فرا خوانيد ، اگر قبول نكرد تا مرز شهادت با او جهاد كنيد . « 3 »\r\nآن حضرت فرمود : اين نامه را خودت بنويس و براى معاويه ببر ، فقط نامه را با تهديد آغاز كن . صعصعه چون به كاخ معاويه رسيد و لفظ اميرالمؤمنين براى امام به كار برد ، او را كتك زدند . معاويه گفت : او يكى از تيرهاى على و از بزرگان و سخنگويان عرب است . سپس سؤال و جوابى جالب بين آن دو رد و بدل شد كه سخنورى صعصعه بر معاويه آشكار گشت و دستور داد او را از كاخ بيرون كردند . « 4 »\r\n2 . صعصعه در صفّين : وقتى در صفين معاويه دستور داد تا نيروهايش آب را در اختيار خود بگيرند ، حضرت على ( ع ) صعصعه را به عنوان فرستادهء خويش نزد معاويه فرستاد تا نظرات امام را به او برساند . « 5 » همچنين صعصعه در صفين به فرماندهى يك لشكر سواره منصوب شده بود . « 6 »\r\nزمانى كه امام على ( ع ) براى هر قبيله‌اى پرچمى بست و فرماندهى تعيين كرد ، صعصعه را به فرماندهى قبيلهء بنى عبدالقيس كوفه منصوب نمود . « 7 »\r\n3 . در نهروان : مرحوم شيخ مفيد مىنويسد : امام على ( ع ) صعصعه را نزد خوارج فرستاد و او با آنها بحث و جدل بسيارى كرد تا آنان را از جنگ با امام باز دارد ، ولى آنها رأى خود را مبنى بر جنگ با امام اعلام كردند . « 8 »\r\n\r\n\r\n","description":"","footnote":"\r\n( 1 ) . طبقات ، ج 6 ، ص 121\r\n( 2 ) . تاريخ طبرى ، ج 4 ، ص 512 ؛ كامل ، ج 3 ، ص 245\r\n( 3 ) . مروج الذهب ، ج 3 ، ص 39 ؛ تهذيب تاريخ دمشق ، ج 6 ، ص 427\r\n( 4 ) . همان مدرك\r\n( 5 ) . واقعهء صفين ، ص 160\r\n( 6 ) . سفينة البحار ، ج 2 ، ص 31\r\n( 7 ) . واقعهء صفين ، ص 206\r\n( 8 ) . اختصاص ، شيخ مفيد ، ص 121\r\n","page_name":" 88 ","page_number":88},
  {"content":"\r\n\r\nسپس صعصعه گزارش كار خود را تقديم آن حضرت نمود و گفت : آنها بيشتر به يزيد بن قيس ارحبى گرايش دارند . امام نيز به سوى اين گروه از خوارج حركت كرد و آنها را موعظه نمود . آنها هم كه شش هزار نفر بودند ، با حضرت برگشتند . « 1 »\r\nبعد از آن ، چون هنگام جنگ با خوارج سركش فرا رسيده بود ، صعصعه از امام خواست كه اجازه بدهد تا او خوارج را نصيحت كند . آن حضرت فرمود : اشكالى ندارد ، ولى از موعظه فراتر نرو . « 2 » نصيحتهاى صعصعه بر آنها تأثير نگذاشت و وارد جنگ شدند . در اين جنگ ، صعصعه توانست با يارى ابو ايوب ، رهبر خوارج يعنى عبداللَّه راسبى را به قتل برساند و سر بريده‌اش را نزد امام بياورد . « 3 »\r\n\r\nصعصعه در زمان معاويه\r\nيارى امام ( ع ) توسط صعصعه و دوستى آنها سبب شده بود تا معاويه كينهء صعصعه را در دل بگيرد . از اين رو ، پس از شهادت امام على ( ع ) بارها او را آزار داد و از او خواست تا امام را بر فراز منبر لعن كند ، ولى صعصعه بر منبر رفت و از مردم خواست تا معاويه را لعن كنند . « 4 » بنا به گفتهء مسعودى ، صعصعه از جمله ياران امام بود كه معاويه او را زندانى كرد . « 5 » سرانجام ، مغيره حاكم كوفه ، به دستور معاويه ، صعصعه را به بحرين و يا جزيره ابن كامان ( بين عمان و بحرين ) تبعيد كرد و وى در همان جا به دار باقى شتافت . « 6 »\r\n\r\n\r\n","description":"","footnote":"\r\n( 1 ) . شرح نهج‌البلاغه ، ابن ابى الحديد ، ج 2 ، ص 278 - 279\r\n( 2 ) . عقد الفريد ، ج 5 ، ص 101\r\n( 3 ) . مروج الذهب ، ج 3 ، ص 47\r\n( 4 ) . رجال ، كشّى ، ص 68\r\n( 5 ) . مروج الذهب ، ج 3 ، ص 41\r\n( 6 ) . اصابه ، ج 2 ، ص 200\r\n","page_name":" 89 ","page_number":89},
  {"content":"\r\n\r\n\r\nخلاصه\r\nمعقل بن قيس ، احنف بن قيس و صعصعة بن صوحان ، سه تن از سرداران سپاه امام على عليه السلام داراى فضايل بىشمارى بودند . اينان در دوران خلفا ، در صحنه‌هاى مختلف جنگهاى اسلامى حاضر بوده و نقش بارزى داشتند و همچون ساير ياران امام ، آرزوى حكومت عدل علوى را در سر مىپروراندند . از اين رو ، با آغاز حكومت پنج سالهء آن حضرت ، تمام تلاش خود را در راه بهسازى آن به كار گرفتند هر لحظه گوش به فرمان امام بودند ، دوستدارانش را يارى مىرساندند تا در راه راست ولايت باقى بمانند ، با دشمنان در مىافتادند و سخت‌ترين مسئوليتها را در مشكلترين شرايط با جان و دل مىپذيرفتند .\r\nمعقل مناصبى همچون فرماندهى نيروهاى انتظامى ، پياده نظام بنى تميم در جمل ، شش طايفه بزرگ در صفين ، و فرماندهى دفع شورشهاى بنى ناجيه و يزيد بن شجره رهاوى را عهده‌دار بود .\r\nاحنف نيز در صحنه‌هايى مانند صفين و حكميت حضور داشت و حاضر نبود در قرارداد حكميت لقب امير مؤمنان را از مقابل نام آن حضرت بردارد و چون معاويه او را به خاطر خدماتش به حضرت على ( ع ) سرزنش كرد ، او شمشيرهاى صفين و دلهاى دوستداران امام على ( ع ) و بغض آنان نسبت به معاويه را يادآور شد .\r\nصعصعه نيز علاوه بر رشادتهاى نظامى ، سخنرانى برجسته بود كه جنگ روانى عليه دشمن را چنان به اوج خود رسانده بود كه معاويه در برابر آن همه توانايى ابراز عجز كرد .\r\n\r\nپرسش\r\n1 . مسئوليتهاى مهم معقل را در حكومت امام على ( ع ) بنويسيد .\r\n2 . نقش معقل را در سركوب شورش خرّيت خارجى به اختصار بنويسيد .\r\n3 . چرا احنف در جنگ جمل حضور نداشت ؟\r\n4 . احنف در مقابل سرزنش معاويه به خاطر حضورش در صفين چه پاسخى به او داد ؟\r\n5 . رجال نويسان ، چه فضيلتهايى را براى صعصعه نقل كرده‌اند ؟\r\n6 . پس از شهادت امام على ( ع ) صعصعه بر تربت آن امام چگونه ابراز وفادارى كرد ؟\r\n\r\n","description":"","footnote":"","page_name":" 90 ","page_number":90},
  {"content":"\r\n\r\n\r\nدرس دوازدهم : زياد بن نضر ، شريح بن هانى ، زياد بن خصفه : زياد بن نضر\r\nزياد بن نضر حارثى يكى از ياران و فرماندهان نظامى امير مؤمنان على عليه السلام بود و نقش ارزنده‌اى در اين رابطه ايفا كرد . او در ميان قبيله‌اش ، شريف و مورد احترام بود و اميرمؤمنان وى را به سوى خوارج فرستاد تا با آنان استدلال كند . « 1 »\r\n\r\nمشاور امام\r\nهنگامى كه حضرت على ( ع ) نظر مشورتى اصحاب خود را پيرامون جنگ با معاويه خواست ، هر كدام نظراتى ابراز داشتند . زياد بن نضر گفت : اى امير مؤمنان ! با توكّل به خدا به سوى دشمن خود حركت كن كه اگر هدايت نشدند ، آنها را مانند برادرانشان در روز جمل مىكشيم . « 2 »\r\n\r\nزياد در صفّين\r\nبارزترين نقش نظامى زياد بن نضر در جنگ صفين است . حضرت على ( ع ) وى را در رأس هشت هزار تن به عنوان نيروى پيشگام گسيل داشت و در كنارش شريح بن هانى را با چهار هزار نفر اعزام كرد . « 3 »\r\nشريح و زياد پس از آنكه ياران معاويه را به بيعت و اطاعت امام على ( ع ) فرا خواندند و آنها خوددارى ورزيدند ، نامه‌اى به امام نوشتند و منتظر فرمان بعدى شدند . امام نيز مالك را به\r\n\r\n\r\n","description":"","footnote":"\r\n( 1 ) . اعيان الشيعه ، ج 7 ، ص 85 ؛ تاريخ طبرى ، ج 5 ، ص 65 ؛ تنقيح المقال ، ج 1 ، ص 460\r\n( 2 ) . المعيار و الموازنه ، اسكافى ، ص 128 ؛ وقعهء صفين ، ص 101 ؛ شرح نهج‌البلاغه ، ابن ابى الحديد ، ج 3 ، ص 180\r\n( 3 ) . تاريخ طبرى ، ج 4 ، ص 565\r\n","page_name":" 91 ","page_number":91},
  {"content":"\r\n\r\nيارى آنها فرستاد و او را فرمانده كل قرار داد و فرمود : زياد فرمانده جناح راست و شريح فرمانده جناح چپ باشد . مالك نيز به آنها ملحق شد و با رشادت و دفاع آنها سپاه معاويه عقب‌نشينى كرد . « 1 »\r\nزياد بن نضر فرمانده پيشتازان سپاه امام على ( ع ) درباره حوادث مهم جنگ صفين مىگويد :\r\nدر صفين همراه على ( ع ) بودم ، سه شبانه روز بدون وقفه مىجنگيديم تا آنكه نيزه‌ها شكسته شد و تيرها پايان يافت ، بعد با شمشير به جنگ پرداختيم و تا نيمه‌هاى شب درگير بوديم . در سومين روز گريبان يكديگر را گرفته و تن به تن جنگيديم . آن شب با همه نوع سلاح جنگيدم ، سلاحى نمانده بود كه با آن نجنگيده باشم . ناگزير به روى يكديگر خاك مىپاشيديم ، و با دندانها گاز مىگرفتيم تا هنگامى كه از جنگ باز مانديم . هر يك به ديگرى خيره شده و توانى براى مبارزه نمانده بود ، تا اينكه در پايان شب سوّم سپاه معاويه عقب نشينى كرد . « 2 »\r\n\r\nتوصيه‌هاى امام على ( ع ) به زياد\r\nامام على ( ع ) در چند نامه‌اى كه به زياد بن نضر نوشته‌اند ، فرمانها ، دستورات و تاكتيكهاى نظامى خاصّى را تذكر داده كه بخشى از آنها چنين است :\r\nپيشتازان و طلايه‌داران ارتش ، چشمان و ديده‌بانان آنهايند ، و ديده‌بانان طلايه‌داران ، گشتيان آنهايند . . . گردانهاو دسته‌ها را از بام تا شام جز براى تمرين و آمادگى رزمى به راهپيمايى نكشانيد . . . نبرد شما در يكسو با دو سو باشد و ديده‌بانان خود را در بلندى كوهها و فراز نقطه‌هاى مشرف و بالاى تپّه‌ها بگماريد . . . چون شب فرا رسيد ، نيزه‌ها و سپرها را گرداگرد لشكر خود حصار دهيد و . . . « 3 »\r\nو در نامه‌اى ، زياد را كه منصب فرماندهى داده ، موعظه مىكند تا با افراد زير دستش به عدالت و تقوا رفتار كند . زياد نيز چنين مىگويد :\r\nاى اميرمؤمنان ، سفارشهاى لازم و كافى فرمودى ، ما هم آن‌ها را به جان خريديم ، ما به سيرهء تو خواهيم بود . رستگارى و پيروزى در به كار بستن فرمان شما و گمراهى و خوارى را در تضييع و بىحاصل نمودن پيمان تو مىدانيم . « 4 »\r\n\r\n\r\n","description":"","footnote":"\r\n( 1 ) . وقعهء صفين ، ص 152\r\n( 2 ) . وقعهء صفين ، ص 369\r\n( 3 ) . همان مدرك ، ص 123\r\n( 4 ) . المعيار و الموازنه ، ص 140 ؛ شرح نهج‌البلاغه ، ج 3 ، ص 191 ؛ تاريخ طبرى ، ج 4 ، ص 565\r\n","page_name":" 92 ","page_number":92},
  {"content":"\r\n\r\n\r\nشريح بن هانى\r\nشريح بن هانى حارثى از ياران و فرماندهان نامى امير مؤمنان على ( ع ) بود كه در واقعهء جمل و صفين و پس از آن پيوسته در كنار آن حضرت انجام وظيفه كرده ، در خدمت به آرمانهاى والاى على ( ع ) لحظه‌اى درنگ نداشته است . علاوه بر علماى شيعه ، دانشمندان سنّى نيز او را محل وثوق و مورد اعتماد توصيف كرده‌اند و بنا به گفتهء ذهبى تمام اهل حديث بجز بخارى از او روايت كرده‌اند . « 1 »\r\n\r\nشريح در دورهء امام على ( ع )\r\n1 . در جنگ جمل : او از اولين افرادى بود كه دعوت امام را لبيك گفت و اين در حالى بود كه ابوموسى حاكم كوفه مردم را از شركت در جنگ باز مىداشت . از اين رو ، هنگامى كه امام حسن ( ع ) و همراهانش براى دعوت كوفيان به پيوستن به سپاه امام على ( ع ) به اين شهر آمدند ، شريح برخاست و گفت :\r\nما مىخواستيم به مدينه برويم تا از جريان كشته شدن عثمان آگاه شويم ، خداوند اخبار مربوط به او را در خانه‌هايمان به ما داد . از دعوت على ( ع ) سر باز نزنيد . به خدا سوگند اگر او ما را فرا نمىخواند ، باز با جان و دل او را يارى مىكرديم . « 2 »\r\nدربارهء شركت او در جنگ جمل ، دو قول وجود دارد . شيخ مفيد مىگويد : فرماندهى پياده نظام قبيله مذحج از سوى امام به شريح واگذار شد « 3 » و ابن شهر آشوب مىگويد :\r\nشريح در كنار عمار ياسر فرماندهى جناح چپ سپاه امام را عهده‌دار بود . « 4 »\r\n2 . در پيكار صفين : هنگامى كه اميرمؤمنان ( ع ) تصميم گرفت براى رفع شرّ معاويه به صفين عزيمت كند ، زياد بن نضر و شريح بن هانى را به عنوان پيشاهنگان سپاه اعزام كرد . آن حضرت اين دو فرمانده را در رأس دوازده هزار نفر به سوى شام فرستاد و خود به دنبال آنان حركت نمود . « 5 » ( شرح اين ماجرا در بخش زياد بن نضر آمد . )\r\n\r\n\r\n","description":"","footnote":"\r\n( 1 ) . تذكرة الحفاظ ، ذهبى ، ج 1 ، ص 59\r\n( 2 ) . الامامة و السياسه ، ج 1 ، ص 64\r\n( 3 ) . جمل ، شيخ مفيد ، ص 171\r\n( 4 ) . مناقب ، ابن شهر آشوب ، ج 3 ، ص 154\r\n( 5 ) . انساب الاشراف ، ج 2 ، ص 296\r\n","page_name":" 93 ","page_number":93},
  {"content":"\r\n\r\n3 . در حكميت : چون امام على ( ع ) با فشار منحرفين مجبور به پذيرش حكميت شد ، ابوموسى ( حكم تحميلى ) را به همراه چهار صد تن به سرپرستى شريح بن هانى روانه « دومة الجندل » ( محل برگزارى حكميت ) كرد « 1 » و زمانى كه ابوموسى آهنگ حركت براى حكميت نمود ، شريح دست او را گرفت و گفت :\r\nاى ابوموسى به كار بزرگى گمارده شدى كه سستى در آن جبران‌پذير نيست . هر سخنى كه بگويى - سودمند يا زيان آور ، حق يا باطل به عنوان سخن حق و صحيح ثبت مىشود . بدان كه اگر معاويه بر عراق چيره شود ، مردم عراق نابود خواهند شد و اگر على بر شام غالب گردد ، شاميان در امان خواهند بود . به هر حال ، روزى كه وارد كوفه شدى ، در مورد فرمانروايى اميرمؤمنان على ( ع ) تعلل و كندى نشان دادى ، اگر امروز هم مانند گذشته عمل كنى ، گمانى كه به تو داريم ، به يقين تبديل خواهد شد و اميد به تو تبديل به يأس و نوميدى مىشود . « 2 »\r\nپس از آنكه حكم حكمين معلوم شد ، عمروعاص با ابوموسى مشاجره كرد . به همين خاطر ، شريح به عمروعاص حمله كرد و او را با تازيانه زد .\r\n4 . دفاع از حجر بن عدى : وقتى زياد بن ابيه ، حجر بن عدى و يارانش را دستگير كرد ، استشهادى عليه آنان تهيه كرد و آنها را شريك خون عثمان ، مخالف خليفه ( معاويه ) و حامى على ( ع ) و شورشى خواند . زياد اين شهادتنامه را به امضاى چهار تن از بزرگان كوفه رساند و خودسرانه نام شريح قاضى و شريح بن هانى را به آنها افزود .\r\nشريح بىدرنگ پس از اطلاع از اين موضوع نامهء زير را نوشت و آن را به وسيلهء فردى براى معاويه فرستاد :\r\n. . . بدان كه شهادت من دربارهء حجر اين است : همانا او نماز به پاى مىدارد و زكات مىپردازد و هميشه حج و عمره به جا مىآورد و امر به معروف و نهى از منكر مىكند ، خون و مال او محترم است . اكنون مىخواهى او را بكش يا رها كن .\r\nوقتى معاويه نامه را خواند گفت : فكر مىكنم قصدش بيرون بردن نام خود از شهادتنامه بوده است . « 3 »\r\n\r\n\r\n","description":"","footnote":"\r\n( 1 ) . اعيان الشيعه ، ج 7 ، ص 338 ؛ واقعهء صفين ، ص 533 ؛ طبقات ، ج 4 ، ص 256\r\n( 2 ) . وقعهء صفين ، ص 534\r\n( 3 ) . تنقيح المقال ، ج 2 ، ص 83\r\n","page_name":" 94 ","page_number":94},
  {"content":"\r\n\r\n\r\nزياد بن خصفه\r\nزياد بن خصفه تيمى از خالصترين ياران امير مؤمنان و امام حسن عليهما السلام بود كه در تمامى صحنه‌هاى سرنوشت ساز دوران آن دو بزرگوار ، حضور چشمگير داشت .\r\n\r\nنقش زياد در صفّين\r\nپيكار صفين شاهد دلاوريها و جانبازيهاى زياد بن خصفه بود . امير مؤمنان كه هر روز فرماندهى را به ميدان نبرد مىفرستاد ، يك روز نيز زياد را به پيكار گسيل داشت . « 1 » زياد كه فرماندهى قبيله بكر بن وائل را عهده‌دار بود ، در برابر قويترين فرمانده دشمن - ذوالكلاع حميرى - قرار گرفت . جنگ سختى آغاز شد ، بطورى كه ترس از نابودى همه را فرا گرفت . زياد در اين لحظه از قبيله عبدالقبيس كمك گرفت و آنها پا در ركاب كرده ، مانند ابر سياهى وارد معركه شدند ، ذوالكلاع حميرى كشته شد ، ولى دشمن به فرماندهى عبيداللَّه بن عمر جنگ را ادامه داد كه عاقبت او نيز كشته شد . « 2 »\r\nهنگامى كه مرحلهء اوّل جنگ صفين به پايان رسيد ، برخى زمزمهء صلح را آغاز كردند .\r\nاميرمؤمنان گروهى از ياران برجسته خود را نزد معاويه فرستاد كه از جملهء آنها زياد بن خصفه بود . زياد در اين مأموريت چنان عمل كرد كه معاويه درصدد برآمد تا او را به سوى خود بكشاند . از اين رو ، به دو گفت : من از تو مىخواهم كه با خانواده و قبيله‌ات مرا در برابر على يارى كنى و من سوگند ياد مىكنم كه هرگاه پيروزى نصيب من شد ، هر يك از دو شهر ( بصره و كوفه ) را كه بخواهى به تو واگذار كنم . زياد پاسخ داد : من هرگز پشتيبان جنايتكاران نخواهم شد . سپس معاويه در حضور عمروعاص از عزم راسخ و يكدل بودن زياد تمجيد كرد . « 3 »\r\nپس از جنگ صفين ، امام در نامه‌اى به كارگزارانش دستور داد تا افراد قبيله ، فرزندانى كه به حد رشد رسيده‌اند ، بردگان و همپيمانانشان را براى جنگ با معاويه اعزام كنند .\r\nبه دنبال آن ، معقل ، عدى بن حاتم ، زياد بن خصفه و حجر بن عدى در رأس چهل هزار جنگاور و شانزده هزار نفر از همپيمانان و بردگان آنها آمادهء نبرد شدند . « 4 »\r\n\r\n\r\n","description":"","footnote":"\r\n( 1 ) . الغارات ، ج 2 ، ص 637 ، انجمن آثار ملّى\r\n( 2 ) . وقعهء صفين ، ص 297\r\n( 3 ) . وقعهء صفين ، ص 198 - 199\r\n( 4 ) . فصول المهمه ، ص 108\r\n","page_name":" 95 ","page_number":95},
  {"content":"\r\n\r\n\r\nپيكار با خوارج\r\nهنگامى كه خرّيت بن راشد پس از حكميت در صفين از سپاه امام على ( ع ) جدا شد و عليه امام طغيان كرد ، زياد بن خصفه از امام خواست كه به علت تأثير بدى كه آنان بر سپاه مىگذارند ، آنها را تعقيب كرده و به نزد امام بياورد . امام نيز فرمود : پيروزمندانه آنها را تعقيب كن . . . و در دير ابوموسى فرود آى تا فرمان من به تو برسد . سپس امام به كارگزاران خود نامه نوشت تا زياد را يارى كنند .\r\nنامه‌اى از امام به دست زياد رسيد كه در آن به تعقيب دشمن در سواد ( سرزمينهاى مجاور ايران ) سفارش كرده و فرموده بود : اگر نتوانستى آنها را نزد من باز گردانى ، با ايشان وارد جنگ شو .\r\nدو سپاه به مداين رسيدند . سپاه زياد موقعى به آنجا رسيد كه دشمن در آسايش كامل بود ، و همين سبب غافلگيرى دشمن شد . زياد كه مردى كارآزموده بود ، به خريت پيشنهاد داد كه در جاى خلوتى بنشيند ، اگر هر يك از طرفين ، حرفهاى ديگرى را به صلاح خويش ديد ، بپذيرد .\r\nزياد در بين مذاكره ، تعداد نيروى دشمن را تخمين زد و چون مذاكره به نتيجه نرسيد ، جنگ آغاز شد . راوى مىگويد : آن قدر به يكديگر نيزه زديم كه ديگر نيزه‌اى نماند و بقدرى با شمشيرها پيكار كرديم تا خم شدند و اسبهاى ما و دشمن پى شد و هر دو گروه مجروحان زيادى داشتند تا اينكه شب فرا رسيد و بامداد متوجه شديم كه دشمن كوچ كرده است .\r\nسپس زياد نامه‌اى به امام نوشت و تعقيب دشمن را در اهواز خواستار شد ، ولى امام اين بار نيروهاى تازه نفسى را به فرماندهى معقل به تعقيب دشمن فرستاد و در نامه‌اى اين گونه از زياد تقدير كرد :\r\n. . . تلاش تو و يارانت براى خدا بوده است و پاداش شما را خدا خواهد داد و كمترين پاداش خداوند براى مؤمنان بهتر است از دنيايى كه نادانان به سوى آن مىروند . . . « 1 »\r\nزياد در زمان امام حسن ( ع ) نيز از جمله افرادى بود كه آمادگى خود را براى كارزار و جهاد در كنار آن حضرت اعلام كردند و متعهد شدند كه او را خوار نخواهند كرد . آن حضرت سخن ايشان را تصديق كرد و در حقشان دعاى خير كرد . « 2 »\r\n\r\n\r\n","description":"","footnote":"\r\n( 1 ) . شرح نهج‌البلاغه ، ج 3 ، ص 130 ؛ الغارات ، ج 1 ، ص 336 ؛ بحار الانوار ، ج 8 ، ص 567 ، چاپ سنگى ؛ تاريخ طبرى ، ج 5 ، ص 116\r\n( 2 ) . انساب الاشراف ، ج 3 ، ص 32\r\n","page_name":" 96 ","page_number":96},
  {"content":"\r\n\r\nخلاصه\r\nزياد بن نضر ، شريح بن هانى و زياد بن خصفه سه تن از ياران و فرماندهان امام على ( ع ) بودند كه در ميان قوم و قبيله خويش از احترام خاصّى بهره‌مند بودند . از اين رو ، در جنگهاى عصر امام ( ره ) ، فرماندهى قبيله‌هاى خويش را عهده‌دار بودند . علاوه بر اين ، گاه بعضى از امور ديگر نيز از سوى امام به آنها واگذار مىشد .\r\nروحيهء ظلم ستيزى اين ياوران حق ، آنان را در زمرهء مخالفان عثمان و از پرچمداران اين مبارزه قرار داد .\r\nاين سه فرمانده عاليقدر كه تحقق آرمانهايشان را در حكومت عدل على ( ع ) جستجو مىكردند ، با آغاز خلافت ظاهرى امام ( ره ) از پيشگامان و پيشتازان كمك به آن حضرت بودند . از اين رو ، قبل از هر نبردى به سرعت به نفع امام موضعگيرى مىكردند ، در جمع مردم سخن گفته و پنهان و آشكار آنان را در يارى امام تشويق مىكردند و در هنگامه‌اى كه با تلاش منحرفان ، تشخيص حق و باطل مشكل بود ، با عزم و اراده‌اى راسخ نسبت به مولاى خويش على ( ع ) وفادار ماندند ، در برابر ظلم و ستم امويان ، از ساير ياران امام همچون حجر بن عدى حمايت كردند ، در مجالسى هم كه معاويه حضور داشت ، با صراحت حقوق ائمه اطهار را يادآور شده و غاصبان حقشان را لعن مىكردند .\r\nبخشى از فرمانهاى عالى امام على ( ع ) در به كارگيرى شيوه‌هاى جنگى و اصول اساسى جنگ ، در نامه آن حضرت به شريح بن هانى و زياد بن نضر آمده است .\r\n\r\nپرسش\r\n1 . مسئوليتهاى نظامى زياد بن نضر را بنويسيد .\r\n2 . بخشى از توصيه‌هاى امام على ( ع ) را به زياد در تدابير جنگى بيان كنيد .\r\n3 . برخورد شريح بن هانى با حكميت چگونه بود ؟\r\n4 . شريح چگونه از حجر بن عدى دفاع كرد ؟\r\n5 . زياد بن خصفه در سركوب خوارج چه نقشى داشت ؟\r\n6 . معاويه در برابر سخنورى زياد در صفين چگونه مىخواست او را تطميع كند ؟\r\n\r\n","description":"","footnote":"","page_name":" 97 ","page_number":97},
  {"content":"\r\n\r\n\r\nدرس سيزدهم : عمرو بن حمق ، مخنف بن سليم ، سهل بن حنيف : عمرو بن حمق\r\nعمرو بن حمق خزاعى از اصحاب رسول اكرم ( ص ) و يار با اخلاص اميرمؤمنان و امام مجتبى عليهما السلام است . او بعد از صلح حديبيه به مدينه مهاجرت كرد و در زمرهء بهترين اصحاب پيامبر ( ص ) درآمد . عمرو سراپا شيفته و دلباختهء اميرمؤمنان بود ؛ چنان كه در روايتى چنين آمده است :\r\nعمرو بن حمق براى على ( ع ) مانند سلمان براى پيامبر ( ص ) بود . « 1 »\r\n\r\nعمرو در دورهء عثمان\r\nمبارزات عمرو ، از دورهء عثمان و هنگام اوج‌گيرى قيام مردم عليه عثمان آغاز مىشود . او به اتّفاق گروهى ديگر از بزرگان كوفه مانند مالك اشتر ، كميل و . . . از خليفهء سوّم انتقاد كردند .\r\nعثمان نيز دستور مجازات و تبعيد آنها را به شام و مصر صادر كرد . « 2 » سپس عمرو ، همراه نيروهاى مصرى در اعتراض به عثمان به مدينه آمد و نقش وى به اندازه‌اى بود كه اين نيروها را سپاه عمرو بن حمق مىناميدند . از اين رو ، عثمان به حاكم مصر نوشت :\r\nاين چهار نفر را صد تازيانه بزن و سر و ريششان را بتراش و آنها را زندانى كن . « 3 »\r\n\r\n\r\n","description":"","footnote":"\r\n( 1 ) . تنقيح المقال ، ج 2 ، ص 328\r\n( 2 ) . تاريخ طبرى ، ج 4 ، ص 326 - 367\r\n( 3 ) . همان مدرك ، ج 4 ، ص 373 . اين چهار نفر عبارت بودند از : عبدالرحمن بن عديس ، سودان به حُمران ، عمرو بن حمق و عُروة بن النباع\r\n","page_name":" 98 ","page_number":98},
  {"content":"\r\n\r\n\r\nعمرو در ركاب على ( ع )\r\nشرطة الخميس كه پايه‌گذار آن پيامبر ( ص ) بود ، در موقع زمامدارى حضرت على ( ع ) تكامل يافت و گروهى از ياران پيامبر ( ص ) در آن شركت داشتند . شمار اين سپاه پنج تا شش هزار نفر بود كه سختى جنگ را بر دوش مىگرفتند . عمرو بن حمق يكى از اعضاى سرشناس اين سپاه ويژه بود . « 1 »\r\nعمرو در جنگ جمل ، فرمانده نيروهاى كمين بود . « 2 » در جنگ صفين ، علاوه بر اينكه فرمانده نيروهاى كمين بود ، فرماندهى قبيلهء خود « خزاعه » را نيز بر عهده داشت و سردار آن قبيله به شمار مىآمد . « 3 »\r\nدر روزهاى پايانى اين جنگ كه معاويه خطر را نزديك مىديد ، عمروعاص و قبيله‌اش را براى حمله مأمور كرد ، امّا چون ، عمرو بن حمق مسئوليت مقابله با عمروعاص را داوطلبانه پذيرفت ، دشمن تاب مقاومت نياورد و فرار كرد . « 4 » چون معاويه از حيله قرآن بر سر نيزه كردن سود برد و خوارج حضرت على ( ع ) را مجبور به پذيرش آتش بس كردند ، عمرو بن حمق از جمله افرادى بود كه طرفدار ادامه جنگ با دشمن بودند ، با اين حال وقتى از نظر امام مبنى بر خاتمهء جنگ آگاه شد ، به آن حضرت گفت : . . . ما پيرو شماييم و نظرى در برابر شما نداريم . « 5 »\r\n\r\nپس از شهادت امام على ( ع )\r\nپس از شهادت امير مؤمنان على ( ع ) ، عمرو مبارزات خود را شكلى ديگر بخشيد ، زيرا او دورانى را آغاز كرد كه شيعهء على بودن كيفرى سنگين داشت . خانهء عمرو در كوفه پايگاه شيعيان بود معاويه در راستاى سركوب شيعه ، خونخوارى همچون زياد را به ولايت كوفه گماشت . كارگزاران معاويه از شيعيان خواستند كه يا از على ( ع ) بيزارى جويند يا تن به شهادت دهند .\r\n\r\n\r\n","description":"","footnote":"\r\n( 1 ) . معجم رجال الحديث ، ج 13 ، ص 87\r\n( 2 ) . مناقب ، ابن شهر آشوب ، ج 3 ، ص 154\r\n( 3 ) . وقعهء صفين ، ص 205 ؛ اعيان الشيعه ، ج 8 ، ص 376\r\n( 4 ) . همان مدرك ، ص 399\r\n( 5 ) . همان مدرك ، ص 482\r\n","page_name":" 99 ","page_number":99},
  {"content":"\r\n\r\nبا همهء اين فشارها ، عمرو شيوه‌هاى مبارزاتى خاصى در پيش گرفت . يكى از اين راهها ، كمك به قيام حجر بن عدى در كوفه و مجروح شدن او در زد و خورد با مأموران امنيتى اموى بود . « 1 » راه ديگر آنكه در نماز جماعتى كه به امامت فرماندار كوفه برگزار مىشد ، شركت نكرد و چون اين امر براى امويان گران آمد ، معاويه به فرماندارش دستور داد كه به اجبار عمرو بن حمق را در نماز جماعت حاضر كند . « 2 »\r\n\r\nشهادت عمرو\r\nعمرو يكى از افرادى بود كه از طرف معاويه امان داشت ، ولى به عهد خود وفا نكرد و با دستگيرى حجر بن عدى ، عمرو بن حمق و « رفاعة بن شدّاد » را هم كه مخفيانه از كوفه خارج و در قلعه موصل پنهان شده بودند دستگير و به دستور معاويه قرار شد نه ضربه تازيانه به او بزنند ، امّا با دو ضربهء اوّل ، عمرو بن حمق به شهادت رسيد . آنها سرش را جدا كرده ، به شام نزد معاويه فرستادند و پيكر بى سر او را در موصل به خاك سپردند . « 3 » هم اكنون مرقد وى در موصل زيارتگاه مشتاقان است . « 4 »\r\n\r\nسهل بن حنيف\r\nسهل بن حنيف انصارى اوسى از نخستين ياران پيامبر ( ص ) است كه در تمام وقايع همراه رسول خدا ( ص ) بود . پس از هجرت ، پيامبر ( ص ) يك بار سهل را برادر خود خواند و بار ديگر ميان او و على ( ع ) ، عقد اخوت ايجاد كرد . « 5 » او از جمله مسلمانانى است كه در بيعت عقبه با رسول خدا ( ص ) بيعت كردند و يكى از دوازده نماينده‌اى است كه حضرت آنان را براى سازماندهى مسلمانان انتخاب كرد . « 6 »\r\n\r\n\r\n","description":"","footnote":"\r\n( 1 ) . كامل ، ج 3 ، ص 474 ، اسدالغابه ، ج 4 ، ص 100 ؛ تاريخ طبرى ، ج 5 ، ص 258\r\n( 2 ) . تاريخ طبرى ، ج 5 ، ص 179\r\n( 3 ) . كامل ، ج 3 ، ص 477 ؛ اسدالغابه ، ج 4 ، ص 100 ؛ تاريخ طبرى ، ج 5 ، ص 265\r\n( 4 ) . تنقيح المقال ، ج 2 ، ص 329 ؛ رجال كشى ، ص 47\r\n( 5 ) . طبقات ، ج 3 ، ص 23\r\n( 6 ) . اعيان الشيعه ، ج 7 ، ص 321\r\n","page_name":" 100 ","page_number":100},
  {"content":"\r\n\r\n\r\nسهل در عصر پيامبر ( ص )\r\nحضور سهل در ميدانهاى رزم و جهاد ، از عضويت وى در شرطة الخميس يا نيروهاى ويژهء پيامبر ( ص ) آغاز شد . او و برادرش عثمان ، به همراه اصحاب برجسته‌اى همچون سلمان ، مقداد ، ابوذر ، عمار ياسر و . . . هستهء اوليه اين سازمان بودند . « 1 » او در واقعهء بدر از كسانى بود كه شاهد امدادهاى غيبى بوده ، نصرت الهى را به وسيلهء فرشتگان مشاهده كرد . سهل در اين باره مىگويد :\r\nهر يك از ما كه با شمشير به يكى از مشركان اشاره مىكرديم ، پيش از رسيدن شمشير به او ، سرش از تن جدا مىشد . « 2 »\r\nهمچنين سهل در احد ، از جمله كسانى بود كه پايدارى و مقاومت كرده ، با پيامبر ( ص ) تا پاى مرگ پيمان بسته بودند . وقتى مردم فرار كردند ، او در كنار پيامبر ( ص ) پايدار ماند و با تيراندازى ، از آن حضرت دفاع كرد . در اين هنگام ، رسول خدا ( ص ) مىفرمود :\r\nبه سهل تير برسانيد چون او تيرانداز ماهرى است . « 3 »\r\n\r\nسهل در زمان على ( ع )\r\nپس از رحلت پيامبر ( ص ) و سلب خلافت از حضرت على ( ع ) ، گروهى از ياران رسول اللَّه ( ص ) تصميم گرفتند كه در مسجد پيامبر ( ص ) در حضور جمع ، از امامت اميرمؤمنان على ( ع ) دفاع كنند . آنها دوازده تن از برجسته‌ترين ياران پيامبر ( ص ) بودند كه يكى پس از ديگرى از جا برخاستند و به خلافت و امامت اميرمؤمنان على ( ع ) شهادت دادند . از جمله اين گروه سهل بن حنيف انصارى است . « 4 »\r\nاولين اقدام حضرت على ( ع ) پس از رسيدن به خلافت ، عزل كارگزاران عثمان و جايگزينى افراد با تقوا و با صلاحيت به جاى آنها بود كه از آن جمله بركنارى معاويه از شام و انتصاب سهل بن حنيف به جاى او بود . سهل چون در بين راه به نيروهاى معاويه برخورد كرد ، ناچار شد به نزد امام برگردد . « 5 »\r\n\r\n\r\n","description":"","footnote":"\r\n( 1 ) . اختصاص ، شيخ مفيد ، ص 3\r\n( 2 ) . كامل ، ج 2 ، ص 129\r\n( 3 ) . مغازى ، ج 1 ، ص 253\r\n( 4 ) . خصال ، شيخ صدوق ، ج 2 ، ص 59\r\n( 5 ) . كامل ، ج 3 ، ص 201\r\n","page_name":" 101 ","page_number":101},
  {"content":"\r\n\r\nامام على ( ع ) پس از چهار ماه از آغاز حكومت خود با هفتصد سوار از مدينه به سوى عراق حركت كرد كه چهار صد نفر آنها از مهاجران و انصار ، هفتاد نفر از جنگاوران بدر و بقيه از اصحاب رسول خدا ( ص ) بودند . آن حضرت سهل را در مدينه به جانشينى خود منصوب كرد . « 1 »\r\nحضرت على ( ع ) در صفين ، فرماندهى سواره نظام مردم بصره را به سهل واگذار كرد . « 2 »\r\nبا پايان يافتن جنگ صفين ، امير مؤمنان على ( ع ) سهل را به فرماندارى فارس منصوب كرد « 3 » ولى چون پس از مدّتى مردم آنجا او را بيرون كردند « 4 » ، على ( ع ) بار ديگر سهل را به استاندارى مدينه منصوب كرد . « 5 »\r\n\r\nوفات سهل\r\nسرانجام ، سهل پس از عمرى جهاد ، تلاش و فداكارى ، در كوفه بدرود حيات گفت : از امام صادق ( ع ) چنين روايت شده است :\r\nعلى ( ع ) بر جنازهء سهل در پنج نوبت ، 25 تكبير گفت . در طول مسير تشييع هر بار كه گروه جديدى مىپيوستند و مىگفتند : نماز بر سهل را درك نكرده‌ايم ، آن حضرت نيز جنازه را بر زمين مىگذاشت و پنج تكبير مىگفت . . . « 6 »\r\n\r\nمخنف بن سليم\r\n« مخنف بن سليم » يكى از اصحاب والامقام رسول خدا ( ص ) است كه همراه بزرگان قبيله خود ( ازد ) به حضور پيامبر ( ص ) شرفياب شد و به اسلام گرويد . « 7 » مخنف ساكن كوفه و رئيس\r\n\r\n\r\n","description":"","footnote":"\r\n( 1 ) . مروج الذهب ، ج 2 ، ص 358 ؛ تاريخ طبرى ، ج 3 ، ص 471\r\n( 2 ) . وقعهء صفين ، ص 207 ؛ تاريخ طبرى ، ج 5 ، ص 11\r\n( 3 ) . اعيان الشيعه ، ج 7 ، ص 321\r\n( 4 ) . كامل ، ج 3 ، ص 381\r\n( 5 ) . اعيان الشيعه ، ج 7 ، ص 321\r\n( 6 ) . تنقيح المقال ، ج 2 ، ص 74\r\n( 7 ) . طبقات ، ج 1 ، ص 279\r\n","page_name":" 102 ","page_number":102},
  {"content":"\r\n\r\nقبيلهء « ازد » بود .\r\nاميرمؤمنان على ( ع ) پس از رسيدن به خلافت ، پستهاى گوناگونى به مخنف واگذار كرد .\r\nمخنف كارگزار امام بر قسمتى از سرزمين عراق بعد از « هيت » و « انبار » بود . سپس آن حضرت ، او را فرماندار تمام رى قرار داد . « 1 »\r\n\r\nمخنف در جنگ جمل\r\nدر جنگ جمل ، مخنف به منظور يارى امام روانه بصره شد و فرماندهى قبيله ازد را عهده‌دار بود . حضرت على ( ع ) پس از نبرد جمل ، در حضور جمعى از اعيان و اشراف كوفه و نكوهش آنان ، از وفادارى و فرمانبردارى مخنف قدردانى و ستايش كرد و فرمود : ليكن مخنف بن سليم و قومش از فرمان من سرپيچى نكردند . « 2 »\r\n\r\nمخنف در نبرد صفين\r\nامام على ( ع ) پيش از عزيمت به صفين ، ضمن نامه‌اى از مخنف خواست كه به منظور نبرد با معاويه حاضر شود .\r\nنقل شده است كه هنگام جنگ صفين دوازده هزار نفر در هفت گروه به سوى امام حركت كردند . . . و مخنف بن سليم سالار قبيله‌هاى بجيله ، انمار ، خثعم و ازد بود . « 3 » در يكى از روزهاى جنگ صفين ، عده‌اى از ياران امام در روستايى به محاصرهء نيروهاى دشمن ( كه بيست برابر آنها بودند ) درآمدند . محاصره شدگان پيكى نزد محنف فرستادند . و از وى كمك خواستند . او با فرستادن يك نيروى پنجاه نفره به كمك رزمندگان درگير شتافت . با رسيدن نيروهاى تازه نفس ، دشمن ترسيد و با خفت و خوارى از روستا عقب نشينى كرد . « 4 »\r\n\r\n\r\n","description":"","footnote":"\r\n( 1 ) . تنقيح المقال ، ج 3 ، ص 207\r\n( 2 ) . وقعهء صفين ، ص 8\r\n( 3 ) . تاريخ طبرى ، ج 4 ، ص 500\r\n( 4 ) . الغارات ، ج 2 ، ص 456\r\n","page_name":" 103 ","page_number":103},
  {"content":"\r\n\r\n\r\nخلاصه\r\nعمرو بن حمق كه از اصحاب پيامبر ( ص ) و ياران ائمه ( ع ) به شمار مىآيد ، براى حضرت على ( ع ) مانند سلمان براى پيامبر ( ص ) بود . عضويت در سپاه ويژه امام ، حضور در تمامى جنگهاى آن حضرت ، فرماندهى نيروهاى كمين و بخشى از سپاه امام در جمل از افتخارات نظامى اوست . او كه از شيفتگان خاندان ولايت بود ، رهبرى مصريان شورشى عليه عثمان را بر عهده داشت و از شاهدان حكميت بود . همراهى وى با قيام حجر بن عدى در عصر امام حسن ( ع ) بيانگر مبارزهء مستمر او با حاكمان ظالم اموى است .\r\nسهل بن حنيف صحابى گرانقدر پيامبر ( ص ) و يار امام على ( ع ) ، در تمامى صحنه‌هاى مبارزه ، با رسول خدا ( ص ) همراه بود . او در عصر رسالت شاهد امدادهاى غيبى در بدر ، مدافع سرسخت جان پيامبر ( ص ) در احد ، عضو نيروهاى ويژه آن حضرت و شير ميدانهاى جنگ و جهاد بود .\r\nسهل در عصر امامت ، از نخستين مدافعان حكومت مولاى متقيان ، مدافع حق آن حضرت در حضور غاصبان ، استاندار امام در شام ، مدينه و فارس ، فرمانده سواره نظام بصره در صفين و از مشاهدان حكميت بود .\r\nمخنف بن سليم ، صحابى بزرگوار پيامبر ( ص ) و يار امام على ( ع ) ، در پيكارهاى سرنوشت ساز جمل و صفين به پشتيبانى از حريم امامت و ولايت ، حضورى چشمگير داشت و در اين نبردها ، پرچمدارى قبيلهء ازد و قبيله‌هاى تابع آن را عهده‌دار بود . مخنف از سوى امام على ( ع ) كارگزار قسمتى از عراق و فرماندار تمام رى بود .\r\n\r\nپرسش\r\n1 . نقش عمرو بن حمق را در مبارزهء مردم عليه عثمان و معاويه بيان كنيد .\r\n2 . عمرو بن حمق به دست چه كسى و چگونه به شهادت رسيد ؟\r\n3 . رشادتهاى سهل بن حنيف در يارى پيامبر ( ص ) را شرح دهيد .\r\n4 . منصبهاى كشورى و لشكرى سهل در دورهء امير مؤمنان على ( ع ) را بيان كنيد .\r\n5 . گوشه‌اى از جانبازيهاى مخنف بن سليم در صفين را بنويسيد .\r\n\r\n","description":"","footnote":"","page_name":" 104 ","page_number":104},
  {"content":"\r\n\r\n\r\nدرس چهاردهم : عبداللَّه بن هاشم مرقال ، عبداللَّه بن جعفر ، ابو ايّوب انصارى : عبداللَّه بن هاشم در عصر امام على ( ع )\r\nعبداللَّه بن هاشم مرقال از سرداران سپاه اسلام و از پرچمداران امير مؤمنان صلوات اللَّه عليه در جنگ صفين بود . پدرش هاشم بن عتبه معروف به مرقال از سرداران سپاه اسلام و از ياران و اصحاب امير مؤمنان ( ع ) محسوب مىشد . بارزترين صحنهء پيكارى كه عبداللَّه در آن حضور داشت ، جنگ صفين بود . او در اين نبرد دو كار مهم را عهده‌دار بود :\r\n1 . پرچمدارى سپاه : با شروع مرحلهء دوّم جنگ صفين ، امام على ( ع ) در سازماندهى سپاه خود ، پرچم بزرگ را به هاشم مرقال سپرد و چون وى به شهادت رسيد ، اين پرچم را به فرزندش عبداللَّه واگذار كرد و او راه پدر را با شجاعت تمام ادامه داد . « 1 »\r\n2 . توجيه و تشجيع نيروها : شهادت هاشم مرقال موجب ناراحتى شديد لشكر حضرت على ( ع ) شده بود . به همين جهت ، وقتى عبداللَّه پرچم پدر را برافراشت ، براى تشجيع نيروها و رفع سستى احتمالى ايشان ، سخنان مفصلى ايراد كرد كه بخشى از آن چنين است :\r\n. . . اگر پاداش و جزا و بهشت و دوزخ هم در كار نباشد بى گمان نبرد همراه على ( ع ) از پيكار همپاى پسر هند جگرخواره بس برتر و فضيلت بخش‌تر است . در حالى كه شما به آرمانهاى معنوى اميد بسته‌ايد چرا چنين نكنيد . « 2 »\r\n\r\nعبداللَّه در عصر امام حسن ( ع )\r\nدوران مظلوميت شيعه با استبداد خشن معاويه آغاز شد . او دو شيوه برخورد با ياران امام\r\n\r\n\r\n","description":"","footnote":"\r\n( 1 ) . ترجمهء اخبار الطوال ، ص 226\r\n( 2 ) . وقعهء صفين ، ص 356 - 357 ؛ اعيان الشيعه ، ج 8 ، ص 89\r\n","page_name":" 105 ","page_number":105},
  {"content":"\r\n\r\nداشت . گروهى را همچون حجر بن عدى و . . . به شهادت رساند و گروهى مثل عبداللَّه بن هاشم را تحت فشار و تهديد قرار داد . از اين رو ، عبداللَّه در بصره مخفى شد تا به دست مأموران معاويه نيفتد ، امّا وقتى معاويه از پناهگاه عبداللَّه در بصره آگاه شد ، به زياد نوشت :\r\nبه خانه فلان زن برو و عبداللَّه را دستگير كن ، سرش را بتراش و لباسهاى مويين به او بپوشان و او را به زنجير بكش و دستهايش را به گردن ببند و بر شتر بى جهاز سوار كن و بدون اينكه غذايى به او بدهند ، نزد من بفرست . « 1 »\r\nبعد از دستگيرى و احضار به شام ، گفتگو و مجادلهء تندى بين او و عمروعاص صورت گرفت كه بيانگر شجاعت و آزادگى اوست . سپس معاويه به خاطر ملاحظات سياسى ، او را آزاد كرد و از وى پيمان گرفت كه در شام ساكن نشود و مردم آنجا را عليه وى نشوراند . « 2 »\r\n\r\nعبداللَّه بن جعفر\r\nعبداللَّه فرزند جعفر طيّار ، برادرزاده و داماد اميرمؤمنان على ( ع ) و همسر حضرت زينب كبرى ( س ) مىباشد . وى اولين فرزند مسلمانى بود كه از مهاجران در حبشه به دنيا آمد .\r\nمادرش اسماء بنت عميس است . « 3 »\r\nمحبت پيامبر ( ص ) به عبداللَّه چنان بود كه دربارهء ايشان فرمود :\r\nعبداللَّه از جهت خلق و خلق شبيه من است . « 4 »\r\nعبداللَّه را كه از بخشنده‌ترين افراد تاريخ است ، بحر الجود نام نهاده بودند و شاعران عرب در مدحش سرودها دارند . « 5 »\r\n\r\nعبداللَّه در دورهء امام على ( ع )\r\nپس از قتل عثمان ، عبداللَّه از اولين كسانى بود كه با امير مؤمنان بيعت كرد . « 6 » حضرت على ( ع )\r\n\r\n\r\n","description":"","footnote":"\r\n( 1 ) . اعيان الشيعه ، ج 8 ، ص 89 - 90 ؛ مروج الذهب ، ج 3 ، ص 8\r\n( 2 ) . همان مدرك ، ص 89 ؛ الغدير ، ج 2 ، ص 169 - 170 .\r\n( 3 ) . تنقيح المقال ، ج 2 ، ص 173\r\n( 4 ) . طبقات ، ج 4 ، ص 37\r\n( 5 ) . اسدالغابه ، ج 3 ، ص 134 ؛ اعلام زركلى ، ج 4 ، ص 204 . ( بحرالجود يعنى درياى بخشش و كرم )\r\n( 6 ) . نبرد جمل ، ترجمهء مهدوى دامغانى ، ص 58\r\n","page_name":" 106 ","page_number":106},
  {"content":"\r\n\r\nپيشنهاد عبداللَّه را مبنى بر عزل قيس بن سعد از استاندارى مصر پذيرفت و قيس را بر كنار كرد . « 1 »\r\n\r\nفرماندهى در صفين\r\nعبداللَّه به همراه عموى گرامىاش حضرت على ( ع ) در فداكاريهاى جنگى شركت مىجست .\r\nامتيازات وى سبب شد تا امام او را به اتفاق امام حسن و امام حسين ( ع ) و مسلم بن عقيل به فرماندهى جناح راست لشكر در صفين بگمارد . « 2 » و پس از نوشته شدن پيمان نامهء حكميت ، عده‌اى از ياران على ( ع ) بر آن شهادت دادند كه يكى از آنان عبداللَّه بن جعفر بود . « 3 »\r\n\r\nعبداللَّه در دوران امام حسن ( ع )\r\nپس از شهادت امام على ( ع ) ، عبداللَّه كمر همت بر خدمت امام حسن ( ع ) بست و در ركاب امام حضور داشت . آن حضرت قبل از صلح تحميلى با معاويه ، در اين مورد با امام حسين ( ع ) و عبداللَّه مشورت كرد . « 4 »\r\n\r\nپرخاش به معاويه\r\nدشمنى و كينه‌توزى معاويه و اطرافيانش با عبداللَّه به سابقهء او با على ( ع ) بر مىگردد . اين دشمنى به شيوه‌هاى مختلفى از قبيل اهانت به امير مؤمنان على ( ع ) در جمع و در حضور عبداللَّه ابراز مىشد و هر بار عبداللَّه خروشنده و با صراحت بر پدر و مادر معاويه در حضورش لعن مىفرستاد و از اهل بيت ( ع ) دفاع مىكرد . « 5 »\r\nدر جريان بيعت گرفتن معاويه براى يزيد ، استاندار مدينه به معاويه گزارش داد كه عبداللَّه در زمرهء مخالفان بيعت است . معاويه نيز در نامه‌اى او را تهديد كرد كه به زور بيعت خواهد\r\n\r\n\r\n","description":"","footnote":"\r\n( 1 ) . كامل ، ج 3 ، ص 271\r\n( 2 ) . زندگانى اميرالمؤمنين ، رسولى محلاتى ، ج 2 ، ص 144\r\n( 3 ) . وقعهء صفين ، ص 507\r\n( 4 ) . كامل ، ج 3 ، ص 405\r\n( 5 ) . شرح نهج‌البلاغه ، ابن ابى الحديد ، ج 6 ، ص 295\r\n","page_name":" 107 ","page_number":107},
  {"content":"\r\n\r\nگرفت . عبداللَّه در پاسخ نوشت :\r\n. . . امروز تو مرا به اين بيعت ( با يزيد ) مجبور مىكنى ، و حال آنكه ما قبل از اين تو و پدرت را مجبور كرديم كه به اسلام درآييد ( و بيعت كنيد ) تا اينكه بىرغبت و از روى اضطرار مسلمان شديد . « 1 »\r\n\r\nعبداللَّه و امام حسين ( ع )\r\nعبداللَّه در حادثهء عاشورا شركت نداشت و موقع حركت امام حسين ( ع ) از مكّه به كربلا ، ضمن نامه‌اى از امام خواست تا از اين سفر منصرف شود و عون و محمّد ، دو فرزند خود را همراه نامه فرستاد . نظر عبداللَّه اين بود كه از حاكم مكّه براى امام امان بگيرد . حاكم مكّه ، پذيرفت و امان نامه‌اى نوشت و به دست برادرش داد . عبداللَّه و برادر حاكم مكه حركت كردند تا به امام رسيدند ، ولى آن حضرت از قبول امان نامه و انصراف از سفر به كربلا خوددارى كرد . « 2 » با اين حال ، عبداللَّه دو فرزند خود را همراه امام فرستاد و آن دو در ركاب ابا عبداللَّه الحسين ( ع ) به شهادت رسيدند . پس از حادثه كربلا ، با شنيدن خبر شهادت امام و دو فرزند خود گفت :\r\n. . . به خدا قسم دوست داشتم در كربلا باشم و جانم را فدايش كنم كه او شايسته است جانها را فدايش كنند . . . و اگر نتوانستم حسين را يارى كنم ، خدا را شكر مىكنم كه فرزندان عزيزم او را با جان خود يارى كردند . « 3 »\r\nدانشمندان شيعه عدم حضور محمد بن حنيفه را در كربلا به علت بيمارى و عبداللَّه بن جعفر را به علت عدم علم او به اتفاقى كه خواهد افتاد مىدانند و مىگويند : او نمىدانست كه رفتن امام حسين ( ع ) به كربلا ، آن حوادث را پيش مىآورد . « 4 »\r\nسرانجام ، عبداللَّه بن جعفر در سال هشتاد هجرى وفات يافت و جنازهء او به صورتى كم سابقه با حضور بزرگان مدينه ، مردم و فرماندار آن شهر تشييع و در بقيع به خاك سپرده شد . « 5 »\r\n\r\n\r\n","description":"","footnote":"\r\n( 1 ) . الغدير ، ج 10 ، ص 241\r\n( 2 ) . عوالم ، شيخ عبداللَّه بحرانى ، ج 17 ، ص 216\r\n( 3 ) . بحارالانوار ، ج 10 ، ص 222\r\n( 4 ) . شرح حال زينب كبرى ، فيض الاسلام ، ص 51\r\n( 5 ) . تنقيح المقال ، ج 2 ، ص 174 ؛ اسدالغابه ، ج 3 ، ص 135\r\n","page_name":" 108 ","page_number":108},
  {"content":"\r\n\r\n\r\nابو ايّوب انصارى\r\n« خالد بن زيد » مشهور به ابوايوب انصارى ، از اصحاب پيامبر ( ص ) و ياران امام على و امام حسن عليهماالسلام بود . او در بيعت سرنوشت ساز عقبهء دوّم حضور داشت و بعد از هجرت پيامبر اكرم ( ص ) به مدينه افتخار ميزبانى رسول خدا را پيدا كرد . « 1 » رسول خدا ( ص ) ، ميهمان ابوايوب بود تا زمانى كه مسجد و خانهء خود را ساخت .\r\nرسول خدا ( ص ) در عقد اخوتى كه بين مهاجر و انصار ايجاد كرد ، ابوايوب را با « مصعب بن عُمير » اولين مبلّغ اسلام در مدينه ، برادر قرار داد . « 2 »\r\nابوايوب ، هنگام عقد ازدواج حضرت زهرا ( س ) و امام على ( ع ) ، گوسفندى را به رسم هديه تقديم رسول خدا ( ص ) كرد و با اين هديه محبت و علاقهء خود را به پيامبر ( ص ) و اهل‌بيتش ابراز داشت . « 3 »\r\nاو در زمرهء پنج تن از انصار بود كه در زمان پيامبر ( ص ) قرآن كريم را جمع‌آورى كردند « 4 » و نيز در سركوب منافقان در دورهء رسالت نقش ويژه‌اى داشت ؛ چنانچه به دستور پيامبر ( ص ) ، منافقان را كه در مسجد در حضور پيامبر آهسته با هم سخن مىگفتند ، با قوهء قهريه از مسجد بيرون انداخت « 5 » و عبداللَّه بن ابى ( سركردهء منافقان ) را كه در نماز جمعه پس از جنگ احد ، منافقانه از پيامبر ( ص ) دفاع كرد ، با سرزنش از مسجد بيرون انداخت . « 6 »\r\n\r\nابوايّوب پس از رحلت پيامبر ( ص )\r\nدر نخستين جمعه‌اى كه ابوبكر به عنوان خليفه بر منبر پيامبر ( ص ) بالا رفت ، ابوايوب با تعدادى از صحابه ( دوازده نفر ) برخاستند و او را به خداترسى و تقوا فرا خواندند و در زمان محاصرهء خانهء عثمان و در حالى كه خليفه از برپايى نماز منع شده بود ، نماز جماعت به امامت\r\n\r\n\r\n","description":"","footnote":"\r\n( 1 ) . اعيان الشيعه ، ج 6 ، ص 284 . او 155 حديث از پيامبر اسلام نقل كرده است\r\n( 2 ) . شرح نهج‌البلاغه ، ابن ابى الحديد ، ج 8 ، ص 112 ؛ اسدالغابه ، ج 2 ، ص 80\r\n( 3 ) . سفينة البحار ، ج 1 ، ص 52\r\n( 4 ) . طبقات ، ج 2 ، ص 356\r\n( 5 ) . سيرة النبويه ، ج 2 ، ص 175\r\n( 6 ) . مغازى ، ج 1 ، ص 318 ؛ سيره ابن هشام ، ج 3 ، ص 111\r\n","page_name":" 109 ","page_number":109},
  {"content":"\r\n\r\nابوايوب برگزار شد . « 1 »\r\nبا تحميل جنگ جمل بر امام على ( ع ) ، ابوايوب به منظور يارى آن حضرت به بصره رفت و در حضور امام ، از نظر على ( ع ) حمايت كرد و آمادگى خود را براى جنگ با بيعت شكنان اعلام نمود . با سخنان وى و همراهانش ، جلوى هر گونه تضعيف احتمالى گرفته شد . « 2 »\r\nبا شروع جنگ صفين ، وقتى ابوايوب با شتاب به طرف دشمن در حركت بود ، سران « ازد » كه صحابى پيامبر ( ص ) را ذوق زده ديدند ، او را سرزنش كردند كه چطور مىخواهد با گويندگان لااله‌الا اللَّه بجنگد . « 3 » وى پاسخ داد :\r\nپيامبر ( ص ) به ما سفارش كرد كه همراه على با ناكثين بجنگيم . با آنان جنگيدم . همچنين سفارش كرد كه با قاسطين بجنگيم و اين حركت ماست به سوى آنان و نيز سفارش كرد كه با مارقين بجنگيم ، البته من هنوز آنان را نديده‌ام ، امّا با آنان نيز خواهم جنگيد . « 4 »\r\nپيش از شروع جنگ نهروان ، حضرت على ( ع ) دستور داد تا جنگ با خوارج را شروع نكنند و براى اتمام حجت پرچم امان را به دست ابوايّوب سپرد . با اين كار حدود هشت هزار نفر از آنان دست از مخالفت كشيدند و امان خواستند . « 5 » وى در اين جنگ فرماندهى سواره نظام سپاه آن حضرت را عهده‌دار بود . « 6 »\r\nبعد از نهروان ، امام على ( ع ) دو بار قصد جنگ با معاويه را كرد و ابوايوب فرمانده ده هزار نفر شد « 7 » ، ولى شهادت امام على ( ع ) آن را به تعويق انداخت . پس از شهادت آن حضرت ، ابوايوب در لشكر امام حسن ( ع ) براى مقابله با معاويه حضور داشت و پس از صلح امام با معاويه همراه آن حضرت به مدينه آمد . « 8 »\r\nابوايوب در سال پنجاه هجرى در جنگ با روميان بيمار شد و وصيت كرد تا پس از مرگش ،\r\n\r\n\r\n","description":"","footnote":"\r\n( 1 ) . اعيان الشيعه ، ج 6 ، ص 285 ؛ تاريخ طبرى ، ج 4 ، ص 423\r\n( 2 ) . شرح نهج‌البلاغه ، ابن ابى الحديد ، ج 7 ، ص 39\r\n( 3 ) . جامع الرواة ، ج 1 ، ص 291 ؛ اعيان الشيعه ، ج 6 ، ص 285\r\n( 4 ) . شرح نهج‌البلاغه ، ابن ابى الحديد ، ج 3 ، ص 207 ؛ تاريخ ابن عساكر ، ج 5 ، ص 44\r\n( 5 ) . مناقب ، ج 3 ، ص 189 ؛ كامل ، ج 3 ، ص 345\r\n( 6 ) . الامامة و السياسة ، ابن قتيبه ، ج 1 ، ص 131\r\n( 7 ) . مناقب ، ج 3 ، ص 194\r\n( 8 ) . صلح امام حسن ، آل ياسين ، ترجمهء رهبر معظم انقلاب ، ص 133\r\n","page_name":" 110 ","page_number":110},
  {"content":"\r\n\r\nبدنش را برداشته و آن قدر در خاك دشمن پيشروى كنند كه ديگر امكان پيشروى نباشد ؛ سپس آنجا بدنش را به خاك سپارند . مسلمانان نيز بنا بر وصيت او ، وى را پس از حمله به سرزمين روم ، در پاى ديوار قسطنطنيه دفن كردند . « 1 » مزار وى به مكان مقدسى تبديل شد و بعدها شاهان عثمانى در آنجا مراسم شمشيربندى را كه به منزله تاجگذارى بود ، انجام مىدادند و مسلمانان به مزار وى متوسل مىشدند . « 2 »\r\n\r\n\r\n","description":"","footnote":"\r\n( 1 ) . اعيان الشيعه ، ج 6 ، ص 283 ؛ اصابه ، ج 1 ، ص 405\r\n( 2 ) . كامل ، ترجمهء خليلى ، ج 4 ، ص 339\r\n","page_name":" 111 ","page_number":111},
  {"content":"\r\n\r\n\r\nخلاصه\r\nعبداللَّه بن هاشم مرقال ، عبداللَّه بن جعفر و ابوايوب انصارى سه تن از سرداران سپاه امام على ( ع ) بودند .\r\nعبداللَّه بن هاشم پس از شهادت پدرش در صفين پرچمدار سپاه آن حضرت شد ، در دوران معاويه از ياران امام حسن ( ع ) و از جمله افرادى بود كه معاويه به او امان نداد .\r\nعبداللَّه بن جعفر در عصر رسالت مورد علاقهء شديد پيامبر ( ص ) بود ، با انحرافات عثمان و كارگزارانش بشدّت مقابله كرد ، از اولين بيعت كنندگان با امام على ( ع ) و در بسيارى از مواقع مشاور آن حضرت بود ، در صفين به همراه امام حسن و امام حسين عليهما السّلام و مسلم بن عقيل فرمانده جناح راست و گواه حكميت بود ، قبل از صلح امام با معاويه ، آن حضرت در اين باره با وى مشورت كرد . دو فرزند عبداللَّه در كربلا در ركاب سالار شهيدان به شهادت رسيدند .\r\nابوايوب انصارى صحابى بزرگوار پيامبر ( ص ) و يار امام على ( ع ) راوى حديث و ميزبان رسول اكرم ( ص ) در روزهاى اوّل اقامت ايشان در مدينه بود . او يكى از پنج نفر جمع كنندهء قرآن و سركوبگر منافقان در چند مرتبه به دستور رسول اكرم ( ص ) بود ، در سه جنگ همراه اميرمؤمنان حضور داشت ، در جمل فرمانده انصار و در نهروان فرمانده سواره نظام بود ، با شهادت امام على ( ع ) در زمرهء ياران و سپاه امام حسن ( ع ) براى جنگ با معاويه درآمد و در جنگهاى اسلامى دورهء اموى نيز حضورى فعال داشت .\r\n\r\nپرسش\r\n1 . عبداللَّه بن هاشم در تشجيع نيروها به جنگ چه سخنى گفت ؟\r\n2 . دستور معاويه را دربارهء شيوهء دستگيرى عبداللَّه بن هاشم بنويسيد .\r\n3 . عبداللَّه بن جعفر براى انصراف امام حسين ( ع ) از حركت به كربلا چه كرد ؟\r\n4 . ابوايوب طعنهء منحرفان دربارهء شتاب او براى صفين را چگونه پاسخ داد ؟\r\n5 . ابوايوب دربارهء محل دفنش چه وصيتى كرد ؟\r\n\r\n","description":"","footnote":"","page_name":" 112 ","page_number":112},
  {"content":"\r\n\r\n\r\nدرس پانزدهم : مسلم بن عقيل : منزلت مسلم\r\n« مسلم » فرزند عقيل در ميان جوانان برومند بنى هاشم ، يكى از چهره‌هاى تابناك و شخصيتهاى بارز به شمار مىرفت . مسلم بن عقيل ، برادرزادهء امام على ( ع ) بود ، از آغاز كودكى در ميان جوانان بنى هاشم ، بخصوص در كنار امام حسن و امام حسين عليهما السلام بزرگ شد و كمالات اخلاقى و درسهاى حماسه و ايثار و شجاعت را از آنان فرا گرفت .\r\n\r\nخانوادهء شهيدپرور\r\nتعداد نه نفر از اولاد عقيل كه همراه امام حسين ( ع ) قيام كردند ، به شهادت رسيدند .\r\nدو فرزند مسلم در ركاب آن حضرت در كربلا شهيد شدند ، دو فرزند كوچك مسلم نيز پس از واقعهء عاشورا ، به دست عاملان ابن زياد به طرز فجيعى به شهادت رسيدند .\r\nدر صحنهء شورانگيز شب عاشورا ، امام حسين ( ع ) بيعت را از ياران خود برداشت تا هر كه مىخواهد برود . در اين ميان ، خطاب به عموزادگانش يعنى فرزندان مسلم فرمود :\r\nشما شهيد داده‌ايد . شهادت مسلم براى شما بس است ، اجازه مىدهم كه حتماً برويد .\r\nفرزندان مسلم در پاسخ گفتند : . . . نه به خدا سوگند ! ما نخواهيم رفت و جان و مال و خانوادهء خويش را فداى تو مىكنيم و در كنار تو مىمانيم و مىجنگيم تا با تو وارد بهشت شويم . زشت و ناگوار باد ، زنده ماندن پس از تو . « 1 »\r\n\r\n\r\n","description":"","footnote":"\r\n( 1 ) . تاريخ طبرى ، ج 6 ، ص 238 ؛ مقتل الحسين ، مقرّم ، ص 258\r\n","page_name":" 113 ","page_number":113},
  {"content":"\r\n\r\n\r\nمسلم در عصر امام على و حسنين عليهم السلام\r\nمسلم در زمان حضرت امير ( ع ) نوجوانى رشيد و پاك بود كه به افتخار دامادى آن حضرت مفتخر شد و با يكى از دختران امام به نام رقيّه ازدواج كرد .\r\nبنا به نقل مورخان ، مسلم در زمان حكومت آن حضرت ( بين سالهاى 36 تا 40 هجرى ) متصدى برخى از منصبهاى نظامى بود ، از جمله در صفين وقتى كه اميرمؤمنان ( ع ) لشكر خود را صف آرايى مىكرد ، در اين آرايش قوا ، امام حسن و امام حسين عليهماالسلام و عبداللَّه بن جعفر و مسلم بن عقيل را مأمور جناح راست سپاه كرد . « 1 »\r\n\r\nسفير انقلاب كربلا\r\nپس از مرگ معاويه و ختم حكومت خائنانهء بيست ساله‌اش ، يزيد با تهديد و تطميع بر اوضاع مسلط شد . او مىخواست امام حسين ( ع ) را به بيعت وادار كند ، ولى امام خوددارى كرد و شبانه با خانواده‌اش به مكه رفت و طى چهار ماه اقامت در مكه ، مردم را با انگيزه‌هاى خويش آشنا ساخت .\r\nدر همين وقت ، مردم كوفه كه خاطرهء حكومت چهار سالهء علوى را به ياد داشتند ، از خبر اقدام انقلابى امام خوشحال شدند و چون بزرگانى از مسلمانان و ياران اهل بيت در اين شهر بودند ، نامه‌ها و طومارهاى مفصّلى همراه سفيرانى نزد امام فرستادند . محتواى تمامى نامه‌ها اين بود كه از آن حضرت مىخواستند تا مردم را به بيعت با خود دعوت كرده ، به كوفه بيايد و يزيد را از خلافت خلع كند . « 2 »\r\nواكنش امام حسين ( ع ) در برابر سيل دعوتها آن بود كه مسلم را براى ارزيابى دقيق اوضاع كوفه و ميزان علاقه و استقبال مردم به كوفه فرستاد و به نمايندگان كوفيان فرمود :\r\nمن برادر ، پسر عمو و شخص مورد اعتمادم ( مسلم ) را با شما به كوفه مىفرستم ، اگر مردم با او بيعت كردند ، من نيز خواهم آمد .\r\nآن گاه مسلم را طلبيد و به او فرمود :\r\nبه كوفه برو ، اگر ديدى كه دل و زبان مردم يكى است و آن گونه كه در اين نامه‌ها نوشته‌اند ، متفقند و مىتوان به وسيلهء آنان اقدامى كرد ، براى من نامه بنويس .\r\n\r\n\r\n","description":"","footnote":"\r\n( 1 ) . مسلم بن عقيل ، مقرّم ، ص 50\r\n( 2 ) . نفس المهموم ، ص 36\r\n","page_name":" 114 ","page_number":114},
  {"content":"\r\n\r\nسپس آن حضرت نامه‌اى به اهل كوفه نوشت و اهداف مأموريت مسلم را در آن يادآور شد . « 1 »\r\n\r\nمسلم در كوفه\r\nمسلم به همراه دو راهنما از مكه حركت كرد . آن دو در راه از تشنگى جان سپردند ، امّا مسلم به همراه « قيس بن مسهر » و « عمارة بن عبداللَّه » با تحمّل سختى فراوان بيست روزه به كوفه رسيدند و در خانه مختار ثقفى مستقر شدند . « 2 »\r\nشيعيان گروه گروه به خانهء مختار مىآمدند و با مسلم ديدار و بيعت مىكردند . مسلم نيز نامهء امام حسين ( ع ) خطاب به مؤمنان و مسلمانان كوفه را بطور جداگانه براى هر گروه مىخواند . « 3 »\r\nروز به روز بر تعداد بيعت كنندگان و افرادى كه حاضر به هر گونه فداكارى در راه اهداف امام حسين ( ع ) و برانداختن حكومت يزيد بودند ، افزوده مىشد . از اين جهت ، مسلم نامهء زير را توسط عابس شاكرى ، 27 روز قبل از شهادتش براى امام فرستاد :\r\nنامه‌هاى فرستاده شده ، راست بوده و سخن فرستادگان نيز درست . مردم كوفه آمادهء جهاد و جانبازى در راه خدا هستند . هم اكنون هيجده هزار نفر با من بيعت كرده‌اند و آمادهء فداكارى در ركاب تو هستند . هر چه زودتر به سوى كوفه حركت كن . « 4 »\r\n\r\nواكنش امويان\r\nنعمان بن بشير والى كوفه در پى تحركات مسلم ، چند بار مردم را تهديد كرد ، ولى انقلابيون كوفه به تهديدات او وقعى ننهادند . سپس با اوج‌گيرى نهضت مسلم ، گزارشهاى تندى به شام نوشته و يزيد براى حفظ سلطه خود بر كوفه ، عنصر پليدى به نام عبيداللَّه بن زياد ( حاكم بصره ) را با حفظ سمت به استاندارى كوفه منصوب كرد . او مأموريت يافت تا مسلم را دستگير و زندانى يا تبعيد كند و يا به قتل برساند . « 5 » ابن زياد شبانه بطور ناشناس ( نقابدار ) و مخفيانه مراكز قدرت كوفه را با عملياتى شبيه كودتا به دست گرفت . « 6 »\r\n\r\n\r\n","description":"","footnote":"\r\n( 1 ) . ارشاد ، مفيد ، ص 204\r\n( 2 ) . همان مدرك ، ص 205\r\n( 3 ) . تاريخ طبرى ، ج 6 ، ص 199\r\n( 4 ) . مقتل الحسين ، مقرّم ، ص 168\r\n( 5 ) . نفس المهموم ، ص 39\r\n( 6 ) . كامل ابن اثير ، ج 4 ، ص 23\r\n","page_name":" 115 ","page_number":115},
  {"content":"\r\n\r\nبا آمدن ابن زياد به كوفه ، وضع مردم دگرگون شد . او در مسجد ، مردم و مسلم را تهديد كرد . بعد از آن رؤساى قبيله‌ها و محلّات را طلبيد و با سخنان تهديدآميز از آنان خواست تا نام مخالفان يزيد را به او گزارش دهند و گرنه خون و جان و مالشان هدر خواهد بود . « 1 » اين اقدامات در جدايى مردم از مسلم مؤثر واقع شد ، تا جايى كه مسلم مجبور شد از بيم مأموران ابن زياد خود را مخفى كند .\r\n\r\nدوران اختفا\r\nمسلم از خانه مختار خارج و به جايى امن‌تر يعنى خانهء هانى « 2 » رفت . مسلم در دوران اختفاء به جمع‌آورى سلاح و جذب و سازماندهى نيروها و آماده ساختن آنها براى مقابله با عبيداللَّه و نيروهاى حكومتى پرداخت ، چنان كه مسلم بن عوسجه را مأمور تهيه جنگ‌افزار و وسائل جنگى و كمكهاى مالى كوفيان كرد . « 3 »\r\nيكى از وقايع دوران اختفا در منزل هانى ، نقشهء ترور ابن زياد بود . شريك بن اعور كه بتازگى به كوفه آمده بود ، به علت بيمارى در منزل هانى مستقر شد و ابن زياد براى عيادت او به آنجا آمد . قرار بود با علامتى كه بيمار مىدهد ، مسلم از مخفيگاه منزل وارد اتاق شود و ابن‌زياد را به قتل برساند . دو بار علامت داده شد و حتى ابن زياد مشكوك شد ، ولى مسلم نيامد . وقتى ابن زياد منزل را ترك كرد و علت را از مسلم پرسيدند ، او گفت : به دو جهت اين كار را نكردم ، اوّل اينكه از امام على ( ع ) شنيدم كه پيامبر ( ص ) فرمود : ايمان مانع كشتن غافلگيرانه است ، دوّم اصرار همراه با گريهء همسر هانى كه از من خواست در خانه وى چنين كارى را نكنم . « 4 »\r\nابن زياد براى پى بردن به مخفيگاه مسلم و اطلاع از قرارها و برنامه‌هاى انقلابيون ، از يك‌عامل نفوذى استفاده كرد . او با جاسوسى ، اخبار نهضت را به حكومت مىرساند . « معقل »\r\n\r\n\r\n","description":"","footnote":"\r\n( 1 ) . مقتل الحسين ، ص 172\r\n( 2 ) . هانى به عروه از بزرگان كوفه و چهره‌هاى بانفوذ شيعه بود كه هواداران و نيروهاى مسلّح و سواره‌اى كه تعدادشان به‌هزاران نفر مىرسيد در اختيار داشت . هانى در آن موقع نود ساله بود و افتخار محضر پيامبر ( ص ) را نيز درك كرده بود ، در جنگهاى صفين و جمل در كنار امام على ( ع ) بود و از اخلاصى خاص نسبت به اهل بيت برخوردار بود . ( مقتل الحسين ، مقرّم ، ص 173 )\r\n( 3 ) . نفس المهموم ، ترجمهء شعرانى ، ص 136\r\n( 4 ) . مقتل الحسين ، مقرّم ، ص 175\r\n","page_name":" 116 ","page_number":116},
  {"content":"\r\n\r\nجاسوس ابن زياد ، به عنوان نيروى انقلابى و هوادار مسلم با طرفداران مسلم تماس گرفت و به بهانهء اينكه مىخواهد مبلغى را براى تهيه سلاح و امكانات مبارزه ، به مسلم تحويل دهد ، به تدريج پناهگاه مسلم را كشف كرد . « 1 »\r\nدستگيرى هانى قبل از مسلم براى ابن زياد بسيار مهم بود ، زيرا با وجود هانى و نيروهاى زياد او ، امكان دسترسى به مسلم نبود از اين رو با نقشه‌اى پاى هانى را به دارالاماره كشيد و او را همان جا زندانى كرد . « 2 »\r\n\r\nآغاز حملهء مسلحانه\r\nمسلم پس از دستگيرى هانى به ياران خويش دستور داد ، شروع نهضت را در قالب درگيرى با نيروهاى دشمن در شهر اعلام كنند . شعار پرشور « يا منصور ، امِت » توسط مسلم و يارانش در كوچه‌هاى كوفه طنين‌انداز شد ، دلها به هم پيوست و سربازان دين و وفاداران به مسلم از هر سو براى يارى او گرد آمدند . قلب تپندهء اين حركت ، خانهء هانى بود كه مسلم را در خود جاى داده بود . در خانه‌هاى اطراف نيز چهار هزار نيروى مسلّح براى كارهاى ضرورى به عنوان ذخيره آماده بودند . مسلم ، نيروها را سازماندهى كرد و به سوى كاخ ابن زياد حركت كردند . « 3 »\r\nابن زياد در مسجد بود كه اين خبر به وى رسيد . او فورى به قصر رفت ، درها را بستند و در آنجا پناه گرفتند . قصر به محاصرهء نيروهاى مسلم درآمد و مسجد از ياران او پر شد و هر ساعت بر تعدادشان افزوده مىشد . « 4 »\r\nابن زياد از همان جا بر ضدّ مسلم وارد عمل شد و توسط گروههايى به اختلاف افكنى بين سپاه مسلم و تهديد مردم به مجازات شديد و آمدن نيروهاى كمكى از شام پرداخت . اين اقدامات در سست ايمانان اثر كرد و تنها چهار هزار نفر از سى هزار بيعت كننده ماندند و مسلم با كمك اين افراد جنگيد ، تعدادى از يارانش به شهادت رسيدند و خود نيز مجروح\r\n\r\n\r\n","description":"","footnote":"\r\n( 1 ) . ارشاد ، ص 207\r\n( 2 ) . همان مدرك ، ص 208\r\n( 3 ) . كامل ، ج 4 ، ص 30\r\n( 4 ) . مقتل الحسين ، خوارزمى ، ج 1 ، ص 206\r\n","page_name":" 117 ","page_number":117},
  {"content":"\r\n\r\nشد . « 1 » هنگام نماز مغرب فرا رسيد و جماعت برپا شد ، ليكن پس از نماز حتى يك نفر نماند تا مسلم را به جايى راهنمايى كند . « 2 »\r\n\r\nدستگيرى مسلم\r\nمسلم براى يافتن خانه‌اى كه شب را با امنيت بگذراند ، غريبانه در كوچه‌هاى كوفه مىگشت تا اينكه شيرزنى به نام « طوعه » كه دوستدار اهل بيت بود ، او را پناه داد و احترام كرد ، ولى پسرش ، مسلم را شناخت و به ابن زياد خبر داد . براى دستگيرى مسلم حدود هفتاد نفر از قبيلهء قيس به همراه محمد اشعث به خانهء طوعه رفتند . مسلم زره پوشيد و سلاح برگرفت و به مهاجمان حمله كرد و آنان را از خانه بيرون راند « 3 » و جنگ را به كوچه كشاند و عليرغم اينكه نيروهاى دشمن به بالاى بام رفته ، بر سر مسلم سنگ و آتش ريختند . « 4 » قواى كمكى پانصد نفره نيز به سربازان ابن زياد پيوستند . با اين حال ، مسلم به تنهايى با آنان مىجنگيد . ابن زياد كه از طولانى شدن درگيرى ابن اشعث ابراز نگرانى مىكرد ، از او توضيح خواست . او جواب داد : تو مرا به مقابله با شمشيرى از شمشيرهاى محمد بن عبداللَّه فرستاده‌اى . باز هم نيروى كمكى بفرست . « 5 »\r\nجراحت ، خستگى و تشنگى مسلم را از پا درآورده بود ، اطرافش را گرفتند و در يك حلقه محاصره از پشت سرنيزه‌اى بر او زده ، وى را بر زمين افكندند و بدين گونه اسيرش كردند . « 6 »\r\nمسلم را با آن حال به قصر ابن زياد آوردند . آنها با شگفتى ديدند ، مسلم مىگريد ، علت را پرسيدند ، او گفت :\r\nبه خدا سوگند ، گريه‌ام براى خويش و به خاطر ترس از مرگ نيست ، بلكه گريهء من براى خانواده‌ام ، حسين بن على عليهماالسلام و خانوادهء اوست كه به سوى شما مىآيند . « 7 »\r\nمسلم از ميان حاضران ، عمر سعد را براى وصيت انتخاب كرد و سه موضوع را در وصيتهايش مطرح نمود :\r\n\r\n\r\n","description":"","footnote":"\r\n( 1 ) . همان مدرك ، ص 207\r\n( 2 ) . بحارالانوار ، ج 44 ، ص 350\r\n( 3 ) . همان مدرك ، ج 44 ، ص 352\r\n( 4 ) . ارشاد ، ص 213\r\n( 5 ) . مقتل الحسين ، مقرّم ، ص 183\r\n( 6 ) . مقتل الحسين ، مقرّم ، ص 186\r\n( 7 ) . نفس المهموم ، ص 52\r\n","page_name":" 118 ","page_number":118},
  {"content":"\r\n\r\nقرضهايم را در كوفه با فروختن زره و شمشيرم بپرداز ، جسد مرا از ابن زياد تحويل بگير و به خاك بسپار ، كسى را پيش حسين بن على ( ع ) بفرست تا به كوفه نيايد . « 1 »\r\nبا اينكه مسلم از عمر سعد قول گرفت كه وصيتش را به عنوان راز نگه دارد ، ولى آن خبيث وصيّت مسلم را به ابن زياد گفت .\r\n\r\nشهادت مسلم\r\nمسلم را با تنى مجروح ولى چون كوهى استوار ، مصمّم ، مطمئن ، دريادل و شكيبا بر فراز قصر بردند و سر از بدنش جدا كردند و پيكر خونين اين شهيد آزاده و شجاع را از بالا به پايين انداختند و مردم هلهله و سر و صداى زيادى به پا كردند . « 2 »\r\nكوفيان به آن بدن پاك ، طناب بستند و در كوچه‌ها بر زمين كشيدند و سرانجام پيكر بى سر مسلم را به دار آويختند . پس از مسلم با هانى نيز چنين كردند . « 3 »\r\n\r\n\r\n","description":"","footnote":"\r\n( 1 ) . ارشاد ، ص 215\r\n( 2 ) . همان مدرك ، ص 216\r\n( 3 ) . مقتل الحسين ، مقرّم ، ص 190\r\n","page_name":" 119 ","page_number":119},
  {"content":"\r\n\r\n\r\nخلاصه\r\nمسلم بن عقيل شير مرد هاشمى ، برادرزادهء امام على ( ع ) و پسر عموى گرامى سالار شهيدان و سفير آن بزرگوار در كوفه بود . او در خانواده‌اى شهيد پرور و در كنار امام حسن و امام حسين عليهماالسلام رشد كرد و خانواده‌اش مورد علاقهء پيامبر ( ص ) بود . مسلم داماد امام على ( ع ) بود و در صفين منصب فرماندهى داشت و ياور امام حسن ( ع ) در عصر معاويه بود .\r\nدر سايهء تلاش و كوشش او ، دهها هزار نفر از كوفيان به بيعت با امام حسين ( ع ) پرداختند . مسلم در عصرى كه حق پرستى و دفاع از اهل بيت جرمى بزرگ بود ، با جان و مال و تمامى وجودش به دفاع از حقوق ائمه پرداخت .\r\nاو على رغم تهديد جدى از سوى حكومت يزيد در كوفه ، نهضتش را مخفيانه اداره كرد . كوفيان سست ايمان او را تنها گذاشتند و از گردش متفرق شدند . با اين حال ، در روزهاى آخر با اندك ياران به جاى مانده ، مسلحانه عليه حاكم اموى قيام كرد و قصر او را محاصره نمود ، امّا دستهاى تفرقه‌افكن در سپاهش كارشكنى كردند . سرانجام ، او غريبانه و تنها مورد هجوم دشمن واقع شد ، دلاورانه در برابر صدها دشمن ايستاد ، پيكر پاكش آماج سنگبارانها ، نيزه‌ها و شمشيرها شد ، ولى اراده‌اى استوار ، قلبى مطمئن ، ايمانى سرشار و عشقى وافر به شهادت ، وجود خسته و مجروحش را چون كوهى بزرگ در برابر دشمن مجسّم كرده بود .\r\nعاقبت ، حاكم پليد اموى ، سرش را از تن جدا كرد و از بام دارالاماره به زيرش افكند . سپس جنازه‌اش را با طناب در كوچه‌ها كشيدند و به دار زدند تا اينكه غيور مردانى آن بىحرمتى را تحمل نكرده ، پيكر پاك او و يارانش را به خاك سپردند و نامشان به عنوان سرباز فداكار امام در تاريخ جاودانه ماند .\r\n\r\nپرسش\r\n1 . مسلم بن عقيل چه نسبتى با امام على ( ع ) داشت و در صفين چه منصبى را عهده‌دار بود ؟\r\n2 . انگيزهء امام حسين ( ع ) از اعزام مسلم به كوفه چه بود و چه مأموريتى به او داد ؟\r\n3 . مسلم در نامه‌اش به امام براى آمدن آن حضرت به كوفه چه نوشت ؟\r\n4 . طرح ترور ابن زياد در خانه هانى به كجا انجاميد ؟\r\n5 . نيروهاى ابن زياد چگونه موفق شدند مسلم را دستگير كنند ؟\r\n6 . مسلم چگونه به شهادت رسيد و پس از شهادت با پيكرش چه كردند ؟\r\n\r\n","description":"","footnote":"","page_name":" 120 ","page_number":120},
  {"content":"\r\n\r\n\r\nدرس شانزدهم : حضرت ابوالفضل ( ع ) : عباس فرزند على ( ع )\r\nپس از شهادت حضرت زهرا ( س ) ، حضرت على ( ع ) برادرش عقيل را كه در نسب‌شناسى ماهر بود طلب كرد و از او چنين خواست :\r\nبرايم همسرى پيدا كن ، از قبيله‌اى كه اجدادش از شجاعان و دليران باشند ، تا برايم فرزندى رشيد ، دلاور ، شجاع ، تكسوار و . . . بياورد .\r\nعقيل نيز پس از تحقيق بسيار ، زنى را از طايفهء كلابيه معرفى كرد و او را به عقد آن حضرت درآورد . « 1 » نام اين بانو فاطمه بود كه بعدها به « امّ البنين » شهرت يافت .\r\nحضرت على ( ع ) از اين زن چهار پسر داشت : عباس ، عبداللَّه ، جعفر و عثمان كه هر چهار نفر ، از شهداى كربلا بودند . وقتى عباس به دنيا آمد ، امام على ( ع ) در گوش او اذان و اقامه گفت و نام مبارك خدا را در گوش وى خواند و او را با مبدأ و رسالت و دين پيوند داد و نامش را « عباس » گذاشت . « 2 »\r\nامير مؤمنان ( ع ) گاهى قنداقهء عباس را در آغوش مىگرفت و آستين دستهاى كوچك او را بالا مىبرد و بر بازوان آن بوسه مىزد و مىگريست . روزى مادرش ام‌البنين سبب گريهء آن حضرت را پرسيد . ايشان فرمود :\r\nدر كمك و يارى برادرش ، هر دو دستش قطع مىشود و گريهء من براى آن روز است . « 3 »\r\n\r\n\r\n","description":"","footnote":"\r\n( 1 ) . العبّاس ، عبدالرزّاق ، ص 69\r\n( 2 ) . عباس هم به معناى شير خشمگين است و هم به معناى عبوس و چهره گرفته . ( المنجد )\r\n( 3 ) . العبّاس ، مقرم ، ص 75\r\n","page_name":" 121 ","page_number":121},
  {"content":"\r\n\r\nعباس در خانهء امام على و در كنار امام حسن و امام حسين عليهما السلام رشد كرد و از آنان درس انسانيت ، صداقت و . . . گرفت . او با « لبابه » دختر عبداللَّه بن عباس - راوى و مفسر معروف - ازدواج كرد . حاصل اين ازدواج دو فرزند به نامهاى عبيداللَّه و فضل بود كه از دانشمندان بزرگ دين و مروّجان قرآن شدند . « 1 »\r\n\r\nمنزلت عباس\r\nچهرهء پرفروغ و روشن و تابندهء عباس ، به او لقب قمر بنى هاشم داده بود ، نيروى تقوا و ديانتش بسيار بود و از قهرمانان بزرگ اسلام به حساب مىآمد ، قامتى رشيد و افراشته ، عضلاتى قوى و بازوانى ستبر و توانا داشت ، بر اسب كه سوار مىشد ، بر اثر قامت كشيده و رشيدش ، پاهايش به زمين مىرسيد . « 2 »\r\nامام سجاد ( ع ) روزى به چهرهء عبيداللَّه فرزند عباس نگاه كرد و گريست . آن گاه دربارهء فداكارى عباس فرمود :\r\nخداوند ، عمويم عباس را رحمت كند كه در راه برادرش ايثار كرد و از جان خود گذشت ، چنان فداكارى كرد كه دو دستش قلم شد و خداوند نيز به او ( همانند جعفر بن ابى طالب ) در مقابل آن دو دست قطع شده ، دو بال عطا كرد كه با آنها در بهشت با فرشتگان پرواز مىكند . براى عباس نزد خداوند مقام و منزلتى است بس بزرگ كه در قيامت همهء شهيدان ، به آن غبطه مىخورند . « 3 »\r\nاسمها و لقبهايى كه عباس به آنها معروف بود ، عبارتند از : ابوالفضل ، ابوالقربه ، سقا ، قمربنى هاشم ، باب الحوائج ، علمدار ، سپهدار ، پاسدار و باب الحسين .\r\n\r\nمظهر شجاعت\r\nفرزندان حضرت على ( ع ) ، شهامت و استقامت و قهرمانى را از آن حضرت به ارث برده بودند .\r\nاين دودمان ، سايه پروردهء شمشير و بزرگ شدهء ميدان و خوگرفتهء جهاد و مبارزه بودند . نمونه‌هاى بسيارى از شجاعت عباس آمده است كه ما تنها به بيان دو نمونه از صفين و كربلا بسنده مىكنيم .\r\n\r\n\r\n","description":"","footnote":"\r\n( 1 ) . همان مدرك ، ص 195\r\n( 2 ) . بحارالانوار ، ج 45 ، ص 39 ؛ مقاتل الطالبيين ، ص 84\r\n( 3 ) . منتهى الآمال ، ص 385 ؛ حياة الامام الحسين بن على ، ج 3 ، ص 263\r\n","page_name":" 122 ","page_number":122},
  {"content":"\r\n\r\nدر صفين ، جوان نقابدار پانزده تا هفده ساله‌اى از سپاه امام به ميدان آمد و مبارز طلبيد . به پهلوان شجاعى به نام « ابن شعثا » گفتند كه به جنگ اين جوان برود ، ولى او از روى تكبر حاضر نشد و پسرانش را به ميدان فرستاد . هفت پسر او و خودش به ترتيب توسط اين جوان كشته شدند . پس از آن ، ديگر كسى از سپاه معاويه جرأت نكرد پا به ميدان بگذارد . امام كه از شجاعت او خشنود شده بود ، او را طلبيد و چون جوان ، نقاب را در حضور امام برداشت ، ديدند او عباس بن على ( ع ) است . « 1 »\r\nنمونهء ديگرى دلاورى عباس به عاشورا مربوط مىشود ؛ هر چند نبرد عاشورا سراسر حماسه بود و نقش عباس آشكار . مارد بن صديق ( از فرماندهان قوى سپاه يزيد ) كسى بود كه تنها به جنگ دلاوران همشأن خود مىرفت . او در روز عاشورا ، غرق در سلاح و سوار بر اسب به جنگ عباس بن على آمد . هنگام رويارويى از عباس خواست كه شمشير را افكنده و تسليم شود و به خيال خودش نمىخواست اين جوان زيبا را بكشد . او رجزهايى خواند و عبّاس در پاسخ گفت :\r\nدر سخنانت از ملاحت و زيبايى من صحبت كردى . اين ميراثى است كه از خاندان نبوت به ما رسيده است . ما فدايى دين هستيم و به شهادت مفتخريم و در مصيبتها ، صابر و مقاوم و در ميدانهاى نبرد ، با جنگجويان روبه‌رو شده و با آن‌ها نبردها كرده‌ايم . از شمشيرها باكى نداريم . پدرم على بن ابىطالب ( ع ) همواره در ميدانهاى جنگ بود و هرگز پشت به دشمن نكرد . . .\r\nپس از اين سخنان ، عباس با حمله غافلگيرانه‌اى ، خود را به مارد رساند و نيزه‌اش را گرفت و به او ضربتى زد . سپاه يزيد كه قصد داشتند دخالت كنند ، به سوى عباس حمله‌ور شدند تا مارد را نجات دهند ، ولى عباس زودتر از آنها مارد را گشت و با يزيديان درگير شد و عده‌اى از آنها را به هلاكت رساند . « 2 »\r\n\r\nآموزگار وفا\r\nوفاى عباس و بزرگوارى و قدرشناسىاش نسبت به امام حسين ( ع ) ، بگونه‌اى بود كه در تاريخ به صورت ضرب المثل درآمد . او مجسّمهء ارزشهاى انسانى و كمالات و الا بود و نسبت به امام ( ع ) از هيچ ايثار و فداكارى دريغ نكرد و جانش را فداى راه او نمود .\r\n\r\n\r\n","description":"","footnote":"\r\n( 1 ) . زندگانى قمر بنى هاشم ، ص 142 ، به نقل از روضهء الشهدا\r\n( 2 ) . همان مدرك ، ص 194\r\n","page_name":" 123 ","page_number":123},
  {"content":"\r\n\r\nادب خاص عباس در برخورد با امام حسين ( ع ) بسيار چشمگير بود . او امام را برادر صدا نمىكرد و همواره امام حسين ( ع ) را با عبارت : « سيّدى و مولاى . . . » خطاب مىنمود . « 1 »\r\n\r\nدر حماسهء عاشورا\r\nروز هفتم محرّم يزيديان آب را به روى اصحاب امام حسين ( ع ) بستند . آن حضرت برادرش عباس را مأمور تهيه و تدارك آب براى خيمه‌گاه جبهه حق كرد . عباس به همراه سى مرد سوار و بيست نفر پياده به سوى فرات روان شدند . فرات در محاصرهء نيروهاى دشمن بود و براى دسترسى به آب بايد عملياتى قهرمانانه صورت مىگرفت . اين گروه به شط رسيدند و مشكها را از آب پر كردند . در حال برگشت از فرات ، نگهبانان راه را بر آنان بستند . جمعى با نيروهاى دشمن به نبرد پرداختند و جمعى ديگر آب را به مقصد رساندند . عباس ، خود در جمع كسانى بود كه سلاح بركف نبرد مىكردند . آنها پس از انجام موفق اين مأموريت ، به خيمه‌ها بازگشتند . « 2 »\r\nغروب نهم محرّم ، عمر سعد فرمانده سپاه باطل ، فرمان حمله داد و جمعى به اردوگاه اباعبداللَّه ( ع ) تاختند . امام ، برادرش عباس را همراه بيست نفر براى گفتگو با مهاجمان فرستاد .\r\nحمله كنندگان گفتند يا جنگ يا تسليم . عباس اين خبر را به امام رساند . امام حسين ( ع ) فرمود :\r\nبيعت و سازش هرگز ! ما براى جنگ آماده‌ايم . برادرم عباس ! برو و از اينان بخواه كه تا فردا صبح به ما مهلت دهند تا امشب به عبادت خدا و تلاوت قرآن بپردازيم ، كه من نماز را بسى دوست مىدارم . « 3 »\r\n\r\nامان نامه\r\nصداى شمر از پشت خيمه‌هاى امام حسين ( ع ) به گوش رسيد . او عباس و برادرانش را صدا مىكرد تا به آنها امان نامه بدهد . عباس بى اعتنايى كرد ، ولى امام فرمود :\r\nبرادرم عباس ! هر چند او فاسق است ، ولى جوابش را بده ، ببين چه كار دارد ؟\r\nعباس به همراه برادرانش از خيمه بيرون رفتند . شمر امان نامه‌اى را كه ابن زياد داده بود ، به عباس نشان داد و گفت :\r\n\r\n\r\n","description":"","footnote":"\r\n( 1 ) . زندگانى قمر بنى هاشم ، ص 197\r\n( 2 ) . نفس المهموم ، ص 111 ؛ بحارالانوار ، ج 44 ، ص 388\r\n( 3 ) . الارشاد ، مفيد ، ص 230\r\n","page_name":" 124 ","page_number":124},
  {"content":"\r\n\r\nاگر دست از حسين بكشيد و به سوى ما بياييد ، جانتان در امان خواهد بود .\r\nعباس ، خشمگين از اين همه گستاخى ، نگاهى غضب آلود به شمر كرد و گفت :\r\nنفرين و خشم و لنت خدا بر تو و بر امان تو ، دستت شكسته باد اى بى آزرم پست ! آيا از ما مىخواهى كه دست از يارى شريفترين مجاهد راه خدا ، حسين پسر فاطمه برداشته ، تنهايش گذاريم و طوق اطاعت و فرمانبردارى لعينان و فرومايگان را به گردن افكنيم ؟ . . . « 1 »\r\n\r\nآخرين شب\r\nشب عاشورا براى گروه شهادت طلب ، آخرين شب زندگى بود ، و فردايش روز فداكارى و حماسه آفرينى ، روز به اثبات رساندن ادعاها ، از خود گذشتن و به خدا رسيدن ، در راه دين عاشقانه جان دادن و از مرگ نهراسيدن و به روى مرگ ، لبخند زدن .\r\nدر اين شب ، حسين بن على عليه السلام آخرين سخنها را با ياران خويش در ميان نهاد ، آنان را در خيمه‌اى گرد آورد و با صدايى بلند و پر حماسه ، جنگ سخت فردا و انبوه دشمن و سرنوشت شهادت را يادآورى كرد . و از آنان خواست كه هر كس مىخواهد ، برود و اينكه فردا هر شمشيرى كه از نيام درآيد ، دگر باره نيامش را نخواهد ديد .\r\nبا اين حال ، آن شب كسى نرفت ، رفتنىها رفته بودند ، كسانى مانده بودند گران پيوند و آهنين اراده و شهادت طلب . اولين كسى كه نداى امام را لبيك گفت ، برادر وفادارش عباس بود كه عرض كرد :\r\nچرا برويم ؟ كجا برويم ؟ برويم كه پس از تو زنده بمانيم ؟ ! خداوند چنين روزى را نياورد . « 2 »\r\nآن شب ، حضرت عباس ، اين چشم بيدار اردوى امام و قهرمان نستوه جبهه حق ، مأمور كشيك و نگهبانى و محافظت از حرم شد تا اين آخرين شب را زنان و كودكان امام حسين ( ع ) دور از دستبرد و تجاوز دشمن ، آسوده به صبح رسانند . تا وقعى علمدار حسين زنده بود ، كسى جرأت نمىكرد كه خائنانه به خيمه‌ها نزديك شود . « 3 »\r\n\r\n\r\n","description":"","footnote":"\r\n( 1 ) . ارشاد ، مفيد ، ص 213 ؛ مقتل الحسين ، مقرّم ، ص 252\r\n( 2 ) . بحارالانوار ، ج 44 ، ص 393\r\n( 3 ) . العباس ، ص 160\r\n","page_name":" 125 ","page_number":125},
  {"content":"\r\n\r\n\r\nعباس و عاشوراى خونين\r\nصبح عاشورا دو سپاه رو به روى هم قرار گرفتند . امام حسين ( ع ) ، « زهير » را به فرماندهى جناح راست لشكر و « حبيب » را به فرماندهى جناح چپ گماشت و علم را به دست برادرش عباس سپرد و خود و بنى هاشم در قلب سپاه قرار گرفتند . « 1 »\r\nعلمدارى در ميدانهاى نبرد قديم ، نقش حساسى داشت و پرچمداران را از با صلابت‌ترين و مقاومترين نيروهاى مؤمن انتخاب مىكردند . از اين رو ، علمدارى حضرت عباس ( ع ) در كربلا نشان از كاردانى و لياقت او بود .\r\nدر روز عاشورا اگر چه فرماندهى كل بر عهده سيدالشهدا بود ، ولى اباالفضل فرماندهى ميدان را به عهده داشت . آن حضرت در طول مدّت درگيرى ، علاوه بر فرماندهى نيروها ، آنها را پشتيبانى و هدايت مىكرد و در هنگام لزوم به كمكشان مىشتافت ؛ چنانچه در يك درگيرى كه چند نفر از ياران امام حسين ( ع ) در محاصرهء دشمن قرار گرفتند ، به دستور امام به رفع محاصره مأمور شد و يك تنه بر دشمن حمله برد و پس از تار و مار كردن آنها ، نيروهاى خودى را از محاصره نجات داد . « 2 »\r\nحضرت اباالفضل علاوه بر يارى امام ، برادرانش را نيز به جهاد تشويق كرد . وقتى تعداد زيادى از ياران امام حسين ( ع ) به شهادت رسيدند ، عباس هر سه برادر خود را به شهادت در ركاب امام و يارى آن حضرت دعوت كرد و از آنان خواست تا از مولايشان دفاع كنند . آن سه نفر پس از جهادى عظيم ، در برابر ديدگان عباس ، به فيض شهادت رسيدند . « 3 »\r\nنيروهاى تحت فرمان عباس ، اينك به شهادت رسيده‌اند ، او فرمانده بىسپاه است .\r\nاين سردار تنها و بى لشكر ، احساس تنهايى و دلتنگى كرد . ابوالفضل وقتى غروب ستاره‌هاى درخشان را بر زمين كربلا ديد ، خود را به امام رسانيد تا اجازه ميدان و رخصت نبرد نهايى را بگيرد . امام حسين ( ع ) فرمود :\r\n« انْتَ صَاحبُ لوائِى »\r\nتو پرچمدار منى\r\n\r\n\r\n","description":"","footnote":"\r\n( 1 ) . مقتل الحسين ، ص 275\r\n( 2 ) . سردار كربلا ( ترجمه العباس مقرّم ) ، ص 286\r\n( 3 ) . منتهى الآمال ، ص 381 ؛ ارشاد مفيد ، ص 240\r\n","page_name":" 126 ","page_number":126},
  {"content":"\r\n\r\nصداى كودكان را شنيد كه با استغاثه و ناله فرياد مىزدند : العطش . . . العطش . . .\r\nعباس ، خود نيز بشدت تشنه بود و تشنگى او را آزار مىداد ، امّا هنگامى كه نگاهش به جمع اهل بيت و كودكان امام حسين ( ع ) و كاروانيان افتاد كه چهره‌هايشان زرد و لبهايشان خشك و صداهايشان از فرط تشنگى ضعيف و لرزان شده بود ، تشنگى خود را از باد برد .\r\nتهيهء آب براى خيمه‌ها به عباس واگذار شد . او سوار بر اسب همراه با مشك خالى و شمشيرى در دست ، به نيروهاى دشمن كه آب را در محاصره داشتند ، حمله كرد و خود را به آب رساند و مشك را پرآب كرد . « 1 » آب خنك و گواراى فرات مقابل عباس تشنه لب ، موج مىزد ، خواست تا از آن كمى بنوشد ، ولى فرياد برآورد :\r\nاى نفس ! پس از حسين زنده نباشى ، اين حسين است كه در آستانهء مرگ و شهادت است و تو آب سرد مىنوشى ؟ ! به خدا سوگند ، اين هرگز رسم ديندارى نيست !\r\nعباس آب را بر فرات ريخت و به ياد عطش برادر ، آب ننوشيد ، مشك را برداشته ، آهنگ خيمه‌ها كرد ، در مسير با نگهبانان فرات درگير شد و او را آماج تيرها قرار دادند . در اين درگيريها ، دست راست عباس را قطع كردند ، ولى آن دلاور مرد ، نبرد را ادامه داد و گفت :\r\nبه خدا سوگند اگر دست راستم را قطع كرديد ، من همواره از دين خودم و از امام راستين كه به آن يقين دارم حمايت مىكنم .\r\nگاهى عباس نعره مىزد ، خروش بر مىآورد تا در دل دشمن هراس افكند . او شمشير را بدست ديگر گرفت و گفت :\r\nسوگند به خدا ، هرگز سستى نمىورزم و از پيشوايم كه زادهء محمد پاك و موحّد است ، دفاع مىكنم ، دست ديگرش هم قطع شد . پس از چندى ، تيرى به مشك اصابت كرد و اميد عباس همراه آب مشك بر خاك ريخت . او مردانه سعى مىكرد با آن حال خود را بر اسب نگه دارد ، ولى تيرهايى كه بر بدنش نشست و عمود آهنينى كه بر فرقش اصابت كرد ، او را بر زمين انداخت و لحظه‌اى بعد ، زندگى را بدرود گفت . « 2 »\r\n\r\n\r\n","description":"","footnote":"\r\n( 1 ) . بحارالانوار ، ج 45 ، ص 41\r\n( 2 ) . نفس المهموم ، ص 305 - 307\r\n","page_name":" 127 ","page_number":127},
  {"content":"\r\n\r\nامام حسين ( ع ) بر بالين برادرش حاضر شد و فرمود :\r\nالآن انكَسَرَ ظَهْرِى « 1 »\r\nالان كمرم شكست\r\nپيكر عباس در ميدان ماند و امام به خيمه بازگشت تا خود براى لحظهء ديدار با خدا ، با كاروان اهل بيت وداع كند .\r\n\r\n\r\n","description":"","footnote":"\r\n( 1 ) . بحارالانوار ، ج 45 ، ص 42\r\n","page_name":" 128 ","page_number":128},
  {"content":"\r\n\r\n\r\nخلاصه\r\nحضرت ابوالفضل العباس ( ع ) فرزند برومند امام على ( ع ) و برادر سالار شهيدان حسين بن على ( ع ) داراى فضايل و منزلتى و الا در بين اهل بيت است . تربيت و پرورش در خانهء ولايت و در كنار معصومين مانند امام حسن و امام حسين عليهماالسّلام ، زيبايى چهره ، شجاعت ، سلحشورى ، جوانمردى ، وفا و دارا بودن القاب ابوالفضل ، قمر بنى هاشم ، علمدار و سپهدار حسين ، سقّا ، باب الحوائج ، اباالقربه ، پاسدار ، باب الحسين و . . .\r\nبرخى از نشانه‌هاى فضايل اوست .\r\nعباس در واقع ، نقطهء اميد حضرت على ( ع ) در يارى امام حسين ( ع ) در نينوا بود . حضرت ابوالفضل ( ع ) در صفين حضور داشت ، مطيع و مريد امام مجتبى ( ع ) بود و به سالارش امام حسين ( ع ) عشق مىورزيد ، گوش به فرمان آن حضرت و پذيراى سخت‌ترين مأموريتها در مشكلترين شرايط بود .\r\nحضرت عباس در كربلا كه تجلى اوج فداكارى و ايثار اوست ، قهرمانانه از شمع وجود امام حسين ( ع ) پاسدارى مىكرد ، علمدار سالار شهيدان و سقاى اهل بيت و حافظ حرم از دستبرد نامردان بود ، از سوى امام براى مذاكراه و مهلت گرفتن از دشمن تعيين شد و در مقابل امان نامه‌ها و درخواستهاى سران كفر مبنى بر ترك مولايش ، خروشيد و آنان را آماج سخنان درشت خود قرار داد ، سه برادرش جلوى ديدگانش در عاشورا به شهادت رسيدند و خود نيز به رسم وفا ، تشنه لب در راه عشق به امام و مكتب خويش شمع گونه در خلوت اخلاص سوخت .\r\n\r\nپرسش\r\n1 . امام سجاد ( ع ) چه منزلتى را براى حضرت عباس ( ع ) در قيامت نقل كرده است ؟\r\n2 . اسمها و لقبهاى حضرت عباس را نام ببريد .\r\n3 . نمونه‌اى از رشادت حضرت ابوالفضل را در صفين بطور خلاصه بنويسيد .\r\n4 . نمونه‌اى از ادب عبّاس را نسبت به امام حسين ( ع ) بيان كنيد .\r\n5 . اولين مأموريت رساندن آب به اهل بيت توسط عباس چگونه انجام شد ؟\r\n6 . عباس با ديدن امان نامهء شمر چه گفت ؟\r\n\r\n","description":"","footnote":"","page_name":" 129 ","page_number":129},
  {"content":"\r\n\r\n\r\nدرس هفدهم : مسلم بن عوسجه ، زهير بن قين ، حبيب بن مظاهر : مسلم بن عوسجه\r\nمسلم بن عوسجه از اصحاب رسول خدا صلى اللَّه عليه و آله و مردى شجاع ، عابد ، قارى قرآن و سخاوتمند بود . او در جنگهاى اسلامى شركت داشت و در روز عاشورا در ركاب سالار شهيدان حسين بن على ( ع ) به شهادت رسيد .\r\n\r\nيار مسلم بن عقيل در كوفه\r\nپس از ورود مسلم بن عقيل به كوفه به عنوان نمايندهء امام حسين ( ع ) ، مسلم بن عوسجه از طرف ايشان مأموريت تهيه جنگ‌افزار و جمع آورى كمكهاى مالى مردم كوفه و گرفتن بيعت از كوفيان را داشت . « 1 »\r\nعبيداللَّه بن زياد ( والى كوفه ) ، هانى بن عروه را دستگير كرد . حضرت مسلم با خبر شد كه هانى تحت شكنجهء حاكم كوفه واقع شده ، از اين رو براى آزادى وى آماده باش داد و افرادش را سازماندهى كرد . در اين سازماندهى ، مسلم بن عوسجه را پرچمدار نيروهاى قبيلهء « مذحج » و « اسد » و فرمانده پياده نظام قرار داد . « 2 »\r\nاز كسانى كه همواره در كنار مسلم بن عقيل بود و لحظه‌اى او را تنها نگذاشت و در دوران اختفا ، نمايندهء آن بزرگوار در ميان مردم بود ، مسلم بن عوسجه است . اين حقيقت از داستان جاسوسى معقل ( جاسوس ابن زياد ) به دست مىآيد كه توانست مسلم بن عوسجه را فريب داده و پناهگاه مسلم بن عقيل را پيدا كند . « 3 »\r\n\r\n\r\n","description":"","footnote":"\r\n( 1 ) . نفس المهموم ، ترجمه شعرانى ، ص 136\r\n( 2 ) . تارخ طبرى ، ج 5 ، ص 369 ؛ مقتل خوارزمى ، ج 1 ، ص 206\r\n( 3 ) . ابصار العين فى انصار الحسين ( ع ) ، ص 62\r\n","page_name":" 130 ","page_number":130},
  {"content":"\r\n\r\n\r\nمسلم در كربلا\r\nنيروهاى ابن سعد به سوى خيمه‌هاى ابا عبداللَّه ( ع ) هجوم آوردند . آن حضرت به يارانش دستور داد تا در پشت خيمه‌ها هيزمهاى موجود در خندق را كه به منظور حراست از خيمه‌ها تهيه شده بود آتش بزنند . شمر كه آتش را ديد ، به امام حسين ( ع ) جسارت كرد . در اين موقع ، مسلم بن عوسجه به آن حضرت گفت :\r\nاى فرزند رسول خدا ( ص ) اجازه مىدهى ، او را با تير بزنم ؟ او در تير رس من است و تير من به خطا نمىرود . اين فاسق از ستمگران بزرگ است .\r\nامام حسين ( ع ) فرمود : خوش ندارم ، من آغازگر جنگ باشم . « 1 »\r\nشب عاشورا ، امام حسين ( ع ) به يارانش پيشنهاد كرد كه از تاريكى شب استفاده كرده و اگر مىخواهند ، صحنهء جنگ را ترك كنند ، چون دشمنان ، تنها او را مىخواهند . مسلم بن عوسجه برخاست و ايمان به امام خويش را چنين بيان كرد :\r\nچگونه ممكن است ما تو را رها كنيم و در پيشگاه خداوند شرمسار باشيم ؟ سوگند به خدا كه هرگز تو را رها نمىكنم تا نيزه‌ام را در سينه‌هاى آنان بشكنم و تا دسته شمشير در دستم باشد بر آنان ضربه بزنم . من از تو جدا نمىشوم و اگر سلاحى در دسترسم نباشد ، با سنگ بر آنان مىتازم و از شما دفاع مىكنم تا با شما بميرم . « 2 »\r\nدر روز عاشورا ، عمرو بن حجاج با نيروهايش از جانب فرات به سوى امام هجوم آوردند و درگيرى آغاز شد . هنگامى كه گرد و غبار فرو نشست ناگهان با پيكر غرقه به خون مسلم رو به رو شدند كه هنوز رمقى در تن داشت . حبيب بن مظاهر بالاى سر او آمد و گفت : هر چه مىخواهى به من وصيت كن تا انجام دهم .\r\nمسلم در چنين حالى يعنى لحظات آخر زندگىاش به حبيب گفت :\r\nوصيت من اين است كه در ركاب حسين بن على ( ع ) جان دهى . « 3 »\r\nبا شهادت مسلم ، فرزندش همانند شير ژيان به غرش آمد و خواست كه به ميدان برود ، ولى\r\n\r\n\r\n","description":"","footnote":"\r\n( 1 ) . تاريخ طبرى ، ج 5 ، ص 423 ؛ بحارالانوار ، ج 45 ، ص 5\r\n( 2 ) . تاريخ طبرى ، ج 5 ، ص 419 ؛ كامل ، ج 4 ، ص 58 ؛ تنقيح المقال ، ج 3 ، ص 215\r\n( 3 ) . تاريخ طبرى ، ج 5 ، ص 435 ؛ كامل ، ج 4 ، ص 68 ؛ بحارالانوار ، ج 45 ، ص 20\r\n","page_name":" 131 ","page_number":131},
  {"content":"\r\n\r\nامام فرمود : پدرت به شهادت رسيده و اگر تو كشته شوى ، مادرت بى سرپرست مىماند . پسر مسلم مىخواست دست از حمله بردارد ، ولى مادرش شتابزده نزد او آمد و گفت : آيا سلامت خود را بر يارى فرزند پيامبر ( ص ) مقدّم مىدارى ؟\r\nپسر مسلم به دشمن هجوم آورد و سى تن از دشمنان را به قتل رساند و به شهادت رسيد .\r\nدشمنان سر او را از تن جدا كرده ، به سوى مادرش پرتاب كردند . وى سر فرزند را بوسيد و بشدّت گريست . « 1 »\r\n\r\nزهير بن قين\r\nزهير بن قين بجلى ، يار بزرگوار امام حسين ( ع ) ، در ميان قوم خود مورد احترام بود و در برخى از جنگهاى صدر اسلام مانند جنگ اعراب مسلمان با ايرانيان در منطقه « بَلَنْجر » كه منجر به پيروزى مسلمانان شد ، حضور داشت . « 2 »\r\nزهير قبل از پيوستن به امام حسين ( ع ) ، از طرفداران عثمان بود ، امّا در سال شصت كه امام آمادهء قيام بر ضد يزيد مىشد ، زهير هنگام بازگشت از حج ، به امام برخورد كرد و نصيحتهاى امام را پذيرفت و از هوادارى عثمان دست كشيد و با آن حضرت به كربلا رفت . « 3 »\r\n\r\nچگونگى پيوستن زهير به امام حسين ( ع )\r\nراوى مىگويد : همزمان با حركت امام حسين ( ع ) از مكّه ، ما با زهير از سفر حج باز مىگشتيم و با امام در يك مسير بوديم ، ولى منزل كردن و توقف با امام را براى خود ناخوشايند مىدانستيم ، از اين رو هنگامى كه اباعبداللَّه ( ع ) حركت مىكرد ، ما مىايستاديم و بر عكس . تنها در يك منزل بناچار با امام منزل كرديم . ناگاه در ميان ناباورى ما فرستادهء امام نزد ما آمد و به زهير گفت : حسين بن على ( ع ) تو را به سوى خود فرا خوانده است . با اصرار فراوان همسر زهير كه مىگفت : آيا فرزند رسول خدا ( ص ) به سوى تو پيام مىفرستد و تو را مىخواند ، ولى نمىروى ؟\r\n\r\n\r\n","description":"","footnote":"\r\n( 1 ) . ناسخ التواريخ ، احوالات امام حسين ( ع ) ، ج 2 ، ص 277\r\n( 2 ) . اعيان الشيعه ، ج 7 ، ص 71\r\n( 3 ) . همان\r\n","page_name":" 132 ","page_number":132},
  {"content":"\r\n\r\nزهير نزد امام رفت و با رويى گشاده و خوشحال بازگشت و دستور داد تا اسباب سفر را پيش امام ببرند و به همسرش گفت : تو را طلاق دادم تا به سبب من آسيبى به تو نرسد . سپس به يارانش گفت : هر كس مايل است با من بيايد و گرنه اين آخرين ديدار ماست . « 1 » بدين گونه او براى مقابله با ظلم امويان در زمرهء ياوران و همراهان امام درآمد .\r\n\r\nنقش او در كربلا\r\nوقتى حرّ از ادامه حركت كاروان امام ( ع ) به سمت كوفه جلوگيرى كرد ، زهير به امام پيشنهاد كرد تا به جنگ لشكر حرّ برود و گفت : چون نيروهاى حرّ اندكند ، مىتوانيم بر آنها پيروزى شويم ، ولى امام حسين ( ع ) فرمود : ما جنگ را شروع نمىكنيم . « 2 »\r\nزهير فرماندهى جناح راست را به عهده داشت . « 3 » رشادت‌هاى زيادى از خود نشان داد كه يكى از آنها زمانى بود كه شمر به خيمه امام ( ع ) هجوم آورد و اعلام كرد كه قصد آتش زدن آن را دارد . با گروهى از يارانش به شمر و يارانش حمله كرده ، آنها را از خيمه‌ها عقب راندند . « 4 »\r\nصحنهء ديگر ، ظهر عاشورا بود كه زهير و سعيد بن عبداللَّه جلوى امام ( ع ) بايستند تا نماز را برپا كند ، « 5 » آنان تيرها را با جان و دل پذيرا شدند تا امام نماز ظهر را به پايان رساند .\r\n\r\nسخنان و شعارهاى زهير\r\nگفته‌اند : وقتى سپاه دشمن به طرف امام حسين ( ع ) حمله كرد ، زهير كه با سلاح كامل سوار اسب بود ، به استقبال دشمن آمد و گفت : اى مردم كوفه . . . خدا ما و شما را به بازماندگان پيغمبر خويش امتحان مىكند . از پشتيبانى عبيداللَّه دست برداريد . اينان كسانىاند كه بر چشمان شما ميل مىكشند و دست و پايتان را قطع مىكنند ، اعضاى بدنتان را مىبرند و جسدتان را بر درختان خرما آويزان مىكنند و پارسايان و قاريان شما مثل حجر بن عدى را مىكشند .\r\n\r\n\r\n","description":"","footnote":"\r\n( 1 ) . تاريخ طبرى ، ج 5 ، ص 396\r\n( 2 ) . اعلام الورى ، ص 231\r\n( 3 ) . انساب الاشراف ، ج 3 ، ص 187\r\n( 4 ) . همان مدرك ، ص 194\r\n( 5 ) . مقتل الحسين ، خوارزمى ، ج 2 ، ص 17\r\n","page_name":" 133 ","page_number":133},
  {"content":"\r\n\r\nلشكريان ابن سعد خشمگين شدند و پس از مبادله سخنانى بين طرفين ، شمر بن ذى الجوشن تيرى به سوى زهير انداخت و گفت : از پرگويى ما را خسته كردى . زهير گفت : با تو سخن نمىگويم كه تو حيوانى بيش نيستى ، به خدا گمان ندارم حتى دو آيه از كتاب خدا را بدانى .\r\nتبادل سخن همچنان ادامه داشت « 1 » كه فرستادهء امام نزد زهير آمد و گفت : امام مىفرمايد :\r\nبرگرد ، قسم به جانم همچنان كه مؤمن آل فرعون ، قوم خود را نصيحت كرد و در دعوت آنها نهايت كوشش را انجام داد ، تو نيز آنان را نصيحت و تبليغ كردى ، اگر نصيحت و تبليغ سودى ببخشد . « 2 »\r\n\r\nوفادارى به امام ( ع )\r\nشب عاشورا ، وقتى امام حسين ( ع ) به ياران خود پيشنهاد ترك صحنه جنگ را داد ، زهير گفت :\r\nبه خدا قسم ، دوست دارم كشته شوم و بعد زنده گردم و دوباره كشته شوم تا هزار بار ، امّا خداوند به سبب كشته شدن من ، كشته شدن را از تو و جوانان خاندان تو دور سازد . « 3 »\r\n\r\nشهادت زهير\r\nزهير پس از كشتن 120 نفر از سپاه دشمن مقابل امام آمد و گفت :\r\nجانم به فداى تو اى رهنماى ره يافته ! امروز به ملاقات جدّت رسول خدا ( ص ) خواهم رفت و با حسن مجتبى و على مرتضى و جعفر طيّار ، آن شهيد زنده و پاينده ، ديدار خواهم كرد . « 4 »\r\nآن گاه به سوى دشمن بازگشت و پس از جنگى سخت به شهادت رسيد .\r\nپس از آن ، امام حسين ( ع ) بر بالين اين شهيد حاضر شد و فرمود :\r\nاى زهير ! خدا تو را [ از رحمت خود 
  ] دور نكند و خدا لعنت كند قاتل تو را همچون لعنت كسانى كه به بوزينگان و خوكان تبديل شدند . « 5 »\r\n\r\n\r\n","description":"","footnote":"\r\n( 1 ) . تاريخ طبرى ، ج 5 ، ص 426\r\n( 2 ) . همان مدرك ، ص 427\r\n( 3 ) . همان مدرك ، ص 419\r\n( 4 ) . انساب الاشراف ، ج 7 ، ص 72\r\n( 5 ) . اعيان الشيعه ، ج 7 ، ص 72\r\n","page_name":" 134 ","page_number":134},
  {"content":"\r\n\r\n\r\nحبيب بن مظاهر\r\nحبيب بن مظاهر اسدى ، صحابهء بزرگوار پيامبر اسلام ( ص ) ، جوانىاش همزمان با حكومت آن حضرت در مدينه بود و احاديث بسيارى از ايشان شنيد و با تعاليم و معارف روح بخش اسلام آشنا شد . « 1 »\r\nپس از آن در زمرهء حواريون و شاگردان ويژهء على بن ابى طالب درآمد و از حاملان علوم حضرت على ( ع ) شد . « 2 »\r\nاو در بسيارى از علوم ، همچون فقه ، تفسير ، قرائت ، حديث ، ادبيات ، جدل و مناظره و اخبار غيبى تبحّرى داشت كه در زمان خلافت امام على ( ع ) و پس از آن مايهء شگفتى ديگران بود . « 3 » او تمام قرآن را حفظ بود . « 4 »\r\nبا انتقال پايگاه خلافت از مدينه به كوفه توسط امام على ( ع ) وى نيز در كوفه ساكن شد و در تمام جنگهاى آن حضرت شركت كرد « 5 » و در زمرهء شرطة الخميس بود . « 6 »\r\n\r\nدر عصر امام حسين ( ع )\r\nامام حسين ( ع ) تن به بيعت يزيد نداد و از مدينه به مكه هجرت كرد . اين خبر به شيعيان كوفه رسيد . آنها در منزل سليمان بن صرد جلسه‌اى تشكيل دادند و نتيجهء جلسه آن شد كه نامه‌اى به امام نوشته و حضرت را به كوفه دعوت كردند . اين نخستين دعوت با امضاى چهار تن از بزرگان كوفه از جمله حبيب بن مظاهر فرستاده شد . « 7 »\r\n\r\nپيوستن به كاروان كربلا\r\nابا عبداللَّه الحسين ( ع ) هنگام حركت به كوفه ، ضمن نامه‌اى به حبيب نوشت :\r\n\r\n\r\n","description":"","footnote":"\r\n( 1 ) . ابصار العين فى انصار الحسين ، ص 56\r\n( 2 ) . سفينة البحار ، ج 1 ، ص 405\r\n( 3 ) . امالى منتخبه ، ص 49 ؛ به نقل از كتاب حبيب بن مظاهر ، ص 54 - 55\r\n( 4 ) . اعيان الشيعه ، ج 4 ، ص 554\r\n( 5 ) . ابصار العين ، ص 56\r\n( 6 ) . انصار الحسين ، مهدى شمس الدين ، ص 82\r\n( 7 ) . ارشاد ، مفيد ، ص 203 ؛ اعيان الشيعه ، ج 4 ، ص 554\r\n","page_name":" 135 ","page_number":135},
  {"content":"\r\n\r\nاز حسين بن على بن ابى طالب به دانشمند فقيه ، حبيب بن مظاهر ! اى حبيب ! تو خويشاوندى و نزديكى ما را به رسول خدا ( ص ) مىدانى و ما را بهتر از هر كس مىشناسى . تو صاحب اخلاق نيكو و غيرت مىباشى ، پس در فدا كردن جان در راه ما دريغ مكن ، تا جدّم رسول اللَّه ( ص ) پاداش آن را در قيامت ، به تو عطا كند . « 1 »\r\nبه دنبال اين نامه ، با اينكه مأموران ابن زياد راههاى كوفه را بسته بودند تا كسى به امام ملحق نشود ، حبيب و مسلم بن عوسجه شبها راه مىرفتند و روز استراحت مىكردند تا اينكه در كربلا به امام پيوستند . « 2 » حبيب كه تنهايى امام را ديد با اجازهء امام به نزد قبيله بنى اسد رفت تا آنان را به يارى امام دعوت كند . حدود هفتاد يا نود نفر را با خود همراه كرد تا به سوى كربلا عزيمت كنند . جاسوسان ابن سعد با خبر شده و با پانصد اسب سوار شبانه در بين راه به آنها هجوم آوردند . جنگى بين آن دو درگرفت ، بنى اسد چون تعداد دشمن را زياد ديدند به خانه‌هايشان برگشتند . « 3 » اين افراد گرچه موفق نشدند امام را يارى كنند ، ولى به اهل بيت وفادار ماندند و پس از واقعهء كربلا ، به آنجا آمده با راهنمايى امام سجاد ( ع ) ، پيكرهاى مطهر شهدا را شناسايى و دفن كردند . « 4 »\r\n\r\nعاشورا ، تجلّى ايثار\r\nشب عاشورا ، حبيب بن مظاهر چون نگرانى حضرت زينب ( س ) را نسبت به يارى اصحاب امام شنيد ، آنان را جمع كرد و پس از اطمينان از آمادگى آنها ، براى رفع اضطراب اهل حرم به نزديك خيمه‌هاى ايشان آمدند و حبيب گفت :\r\nسلام بر شما اى سروران ما ! سلام بر شما اى خاندان رسالت ! اين شمشيرهاى جوانانتان است كه سوگند خورده‌اند آنها را غلاف نكنند تا اينكه به گردن بدخواهان شما برسانند و اين هم نيزهء غلامان شماست كه سوگند خورده‌اند كه آنها را كنار ننهند ، مگر اينكه در سينهء دشمنان شما بنشانند . « 5 »\r\n\r\n\r\n","description":"","footnote":"\r\n( 1 ) . اسرارالشهاده ، ص 390\r\n( 2 ) . اعيان الشيعه ، ج 4 ، ص 554\r\n( 3 ) . همان مدرك ؛ حياة الامام الحسين بن على ، ج 3 ، ص 142\r\n( 4 ) . العبّاس ، ص 129\r\n( 5 ) . المجالس المفاخره ، شرف الدين ، ص 93 - 94\r\n","page_name":" 136 ","page_number":136},
  {"content":"\r\n\r\nامام حسين ( ع ) در اين لحظه از آنان تشكر كرد و فرمود : اصحاب من ! خداوند از سوى اهل بيت پيامبرتان ، بهترين پاداش را به شما بدهد . « 1 »\r\nصبح عاشورا ، امام حسين ( ع ) نيروها را آرايش نظامى داد و حبيب را فرمانده جناح چپ و مسلم بن عوسجه را به جناح راست گماشت . « 2 » حبيب كه شوق شهادت ، او را به شعف آورده بود ، بارها در روز عاشورا با قاطعيت به اهانتهاى شمر و ساير خون آشامان سپاه دشمن پاسخ گفت و به ميدان نبرد شتافت .\r\nاو حدود 62 نفر از يزيديان را به خاك افكند و همچنان دلاورانه شمشير مىزد تا اينكه شمشيرى بر فرق او اصابت كرد . در اين هنگام ، يكى از لشكريان باطل با سر نيزه به او حمله آورد و حبيب بر زمين افتاد و جنايتكارى سر مطهّر اين شهيد را از تن جدا كرد . « 3 »\r\nشهادت حبيب ، چنان در حسين بن على ( ع ) اثر گذاشته بود كه در شهادتش فرمود :\r\nجان خود و اصحاب غيرتمندم را به حساب خدا مىگذارم . « 4 »\r\n\r\n\r\n","description":"","footnote":"\r\n( 1 ) . تاريخ طبرى ، ج 7 ، ص 329 ؛ ارشاد ، مفيد ، ص 234\r\n( 2 ) . اعيان الشيعه ، ج 4 ، ص 555\r\n( 3 ) . همان مدرك ، ج 7 ، ص 348\r\n( 4 ) . ابصارالعين ، ص 60 ؛ اعيان الشيعه ، ج 4 ، ص 555\r\n","page_name":" 137 ","page_number":137},
  {"content":"\r\n\r\n\r\nخلاصه\r\nامام حسين ( ع ) زمانى بر ضد يزيد قيام كرد كه دينداران واقعى و مردان جهاد و شهادت كمتر يافت مىشدند با اين حال ، امام براى احياى دين ، مردانه به ميدان قدم گذاشت و نهضت خود را با يارانى مصمّم و وفادار و حق شناس به انجام رساند .\r\nاغلب همراهان حسين بن على ( ع ) ، عابدان شب زنده‌دار ، زاهدان وارسته ، قاريان قرآن شناس ، قهرمانان بابصيرت ، معلّمان سلحشور و مجاهدان پرهيزكارى بودند كه آثار تهجّد و عبادت ، در سيمايشان هويدا بود .\r\nسه قهرمان عابد و عارف يعنى مسلم بن عوسجه ، زهير بن قين و حبيب بن مظاهر در زمرهء اين پاكباختگان بودند . برخى از اينان جزو مسلمانان فداكارى بودند كه حتى محضر پيامبر ( ص ) را درك كرده بودند و بعضى از دلير مردان ركاب امير مؤمنان ( ع ) و ياران آن حضرت بودند كه در حضورش با دشمنان حق جنگيده و از اصحاب امام مجتبى ( ع ) هم بوده‌اند پس از آن ، امام حسين ( ع ) را در كربلا يارى كردند و در اين راه به شهادت رسيدند .\r\nشهيدانى كه حاضر بودند در راه امام خويش و براى رضاى خدا هفتاد بار كشته شوند تا گرد مظلوميت را از چهرهء فرزند رسول خدا حسين بن على ( ع ) بزدايند و اسارت اهل بيت را نبينند .\r\n\r\nپرسش\r\n1 . مسلم بن عوسجه در نهضت مسلم بن عقيل چه مسئوليتى داشت ؟\r\n2 . مسلم بن عوسجه در آخرين لحظات زندگى چه وصيتى كرد ؟\r\n3 . زهير بن قين در چه سالى و چگونه در زمره انصار امام حسين ( ع ) درآمد ؟\r\n4 . بيان زهير در مورد وفادارى به امام حسين ( ع ) را ذكر كنيد .\r\n5 . حبيب بن مظاهر چه علومى را از محضر اميرمؤمنان على ( ع ) فرا گرفت ؟\r\n6 . حبيب در شب عاشورا ، چگونه اضطراب را از دل اهل بيت زدود ؟\r\n\r\n","description":"","footnote":"","page_name":" 138 ","page_number":138},
  {"content":"\r\n\r\n\r\nمنابع و مآخذ\r\n1 . قرآن كريم .\r\n2 . نهج البلاغه ، ترجمه فيض الاسلام .\r\n3 . ابصار العين فى انصار الحسين ، شيخ طاهر سماوى ، كتابخانه بصيرتى ، قم .\r\n4 . اخبار الطوال ، دينورى ، ترجمه مهدوى دامغانى ، نشر نى ، تهران .\r\n5 . اختصاص ، شيخ مفيد ، مؤسسة الاعلمى ، بيروت .\r\n6 . ارشاد ، شيخ مفيد ، انتشارات علميه اسلاميه ، تهران .\r\n7 . استيعاب ، ابن عبدالبرّ ، دارصادر ، بيروت .\r\n8 . اسدالغابه ، ابن اثير ، مكتبة الاسلامية ، تهران .\r\n9 . اسرارالشهاده ، فاضل دربندى ، منشورات الاعلمى ، تهران .\r\n10 . اصابه ، ابن حجر عسقلانى ، مصر ، افست بيروت .\r\n11 . اصول كافى ، شيخ كلينى ، كتابفروشى اسلاميه ، تهران .\r\n12 . اعلام ، زركلى ، بيروت ، چاپ دوّم .\r\n13 . اعلام الورى ، طبرسى ، دارالتعارف للمطبوعات ، بيروت .\r\n14 . اعيان الشيعه ، علامه محسن امين ، دارالمعارف للمطبوعات ، بيروت .\r\n15 . الامامة و السياسه ، ابن قتيبه دينورى ، دارالمعرفه للطباعة و النشر ، بيروت .\r\n16 . الاوائل ، شيخ مفيد ، مكتبة الداورى ، قم .\r\n17 . الجمل ، شيخ مفيد ، مكتبة الداورى ، قم .\r\n18 . السيرة النبويه ، ابن هشام ، دار احياء التراث العربى ، بيروت .\r\n19 . العبّاس ، مقرّم .\r\n20 . الغارات ، ثقفى كوفى ، سلسله انتشارات انجمن آثار ملّى ، تهران .\r\n21 . الغدير ، علامه امينى ، دارالكتاب العربى ، بيروت .\r\n22 . الكنى و الالقاب ، حاج شيخ عباس قمى ، مكتبة الصدر ، بيروت ، چاپ چهارم .\r\n23 . المجالس المفاخره ، شرف الدّين .\r\n24 . المعيار و الموازنه ، ابوجعفر اسكافى ، بيروت ، چاپ اوّل .\r\n25 . الميزان ، علامه طباطبايى .\r\n26 . امالى ، شيخ مفيد ، انتشارات جامعه مدرسين حوزه علميه قم .\r\n\r\n","description":"","footnote":"","page_name":" 139 ","page_number":139},
  {"content":"\r\n\r\n27 . انساب الاشراف ، بلاذرى ، دارالتعارف للمطبوعات ، بيروت .\r\n28 . انصار الحسين ، محمد مهدى شمس الدين ، ترجمه ناصر هاشم زاده ، امير كبير ، تهران ، چاپ اوّل .\r\n29 . بحارالانوار ، علامه مجلسى ، مؤسسة الوفاء ، بيروت .\r\n30 . تاريخ ابن خلدون ، مؤسسة الاعلمى ، بيروت .\r\n31 . تاريخ بغداد ، خطيب بغدادى ، دارالكتب العلميه ، بيروت .\r\n32 . تاريخ پيامبر اسلام ، محمد ابراهيم آيتى ، دانشگاه تهران ، چاپ دوّم ، 1361 .\r\n33 . تاريخ طبرى ، محمد بن جرير طبرى ، دارالكتب العلميّه ، بيروت .\r\n34 . تاريخ يعقوبى ، احمد بن ابى يعقوب ، دار المعارف بمصر .\r\n35 . تأويل الآيات الظاهرة فى فضائل العترة الطاهره ، سيد شرف الدين استرآبادى ، مدرسة الامام المهدى ، قم .\r\n36 . تذكرة الحفاظ ، ذهبى .\r\n37 . تفسير اتقان ، سيوطى .\r\n38 . تفسير برهان ، سيد هاشم بحرانى ، دارالكتب العلميه ، قم .\r\n39 . تنقيح المقال ، مامقانى ، مطبعة المرتضويه ، نجف اشرف .\r\n40 . تهذيب الاحكام ، شيخ طوسى ، دار صعب و دار التعارف ، بيروت ، 1401 ق .\r\n41 . تهذيب تاريخ دمشق الكبير ، ابن عساكر ، بيروت .\r\n42 . جامع احاديث الشيعه ، آيت اللَّه العظمى بروجردى ( ره )\r\n43 . جامع الرواة ، محمد بن على اردبيلى غروى حائرى ، كتابخانه آيت اللَّه العظمى مرعشى نجفى ، قم .\r\n44 . حياة الامام الحسين بن على ( ع ) .\r\n45 . خصال ، شيخ صدوق ، ترجمه آيةاللَّه كمره‌اى ، كتابفروشى اسلاميه تهران ، چاپ هفتم .\r\n46 . دايرة المعارف اعلمى .\r\n47 . رجال ، شيخ طوسى ، منشورات المكتبة و المطبعة الحيدريه فى النجف .\r\n48 . رجال كشى ( اختيار معرفة الرجال ) ، شيخ طوسى ، چاپ دانشگاه مشهد .\r\n49 . زندگانى حضرت اميرالمؤمنين ، رسولى محلّاتى ، مكتبة الاسلاميه ، تهران .\r\n50 . زندگانى قمر بنى هاشم ، عمادالدين حسين اصفهانى ، كتابفروشى اسلاميه ، تهران ، 1355 .\r\n51 . سفينة البحار ، محدّث قمى ، كتابخانه سنايى ، تهران .\r\n52 . سنن ابن ماجه ، دار احياء التراث العربى ، بيروت ، 1395 .\r\n53 . سنن ابى داود ، دارالمعرفه ، بيروت .\r\n54 . سير اعلام النبلاء ، ذهبى ، دارالمعارف بمصر .\r\n55 . سيرة حلبيه ، زينى دحلان ، در احياء التراث العربى ، بيروت .\r\n56 . شجره طوبى ، حائرى مازندراانى ، المطبعة العلميه فى النجف الاشرف ، 1369 .\r\n57 . شذرات الذهب ، ابن العماد حنبلى ، بيروت .\r\n58 . شرح حال زينب كبرى ( س ) ، فيض الاسلام ، مركز پخش تأليفات فيض الاسلام ، تهران .\r\n59 . شرح نهج البلاغه ، ابن ابى الحديد ، دار الاحياء الكتب العربى ، بيروت .\r\n60 . صحيفهء نور ، امام خمينى ( ره ) .\r\n\r\n","description":"","footnote":"","page_name":" 140 ","page_number":140},
  {"content":"\r\n\r\n61 . صفوة الصفوه ، ابن جوزى .\r\n62 . صلح امام حسن ، راضى آلياسين ، ترجمهء حضرت آيت اللَّه خامنه‌اى زيد عزه العالى ، انتشارات آسيا ، تهران .\r\n63 . طبقات الكبرى ، ابن سعد كاتب واقدى ، دار صادر ، بيروت .\r\n64 . عقدالفريد ، ابن عبدربه ، دارالكتب العلميه ، بيروت .\r\n65 . عوالم ، شيخ عبداللَّه بحرانى ، مدرسة الامام المهدى ، قم .\r\n66 . عيون اخبار الرضا ، شيخ صدوق ، منشورات الاعلمى ، تهران .\r\n67 . فروغ ابديت ، جعفر سبحانى ، دفتر تبليغات اسلامى حوزهء علميهء قم .\r\n68 . فصول المهمّه ، ابن الصباغ مالكى ، منشورات الاعلمى ، تهران .\r\n69 . قائد القوات العلويه مالك الاشتر ، عبدالواحد المظفرى ، چاپخانه علميه نجف اشرف ، 1371 ه . ق .\r\n70 . كامل ، ابن اثير ، دار صادر ، بيروت .\r\n71 . كشف الاسرار ، امام خمينى ( ره ) .\r\n72 . كنزالعمال ، حسام الدين هندى ، حيدرآباد .\r\n73 . مالك الاشتر ، محمدرضا الحكيم ، شركت سهامى طبع كتاب ، تهران ، 1365 ه . ق .\r\n74 . مجالس المؤمنين ، قاضى نوراللَّه شوشترى ، كتابفروشى اسلاميه ، تهران .\r\n75 . مختصر تاريخ العرب ، سيد اميرعلى ، دارالعلم للملايين ، بيروت ، چاپ اوّل .\r\n76 . مروج الذهب ، مسعودى ، دار الهجره ، قم .\r\n77 . مستدرك ، حاكم نيشابورى ، دارالفكر ، بيروت .\r\n78 . مستدرك الوسائل ، ميرزا حسين نورى طبرسى ، المكتبة الاسلاميه ، تهران .\r\n79 . معادن الحكمه ، محمّد بن فيض كاشانى ، مؤسسة النشر الاسلامى ، قم .\r\n80 . مع الحسين فى نهضته .\r\n81 . معجم رجال الحديث ، آيت اللَّه العظمى خويى ، دارالزهراء ، بيروت .\r\n82 . مغازى ، واقدى ، مؤسسه اعلمى ، بيروت .\r\n83 . مقاتل الطالبيين ، ابوالفرج اصفهانى ، دارالمعرفه ، بيروت .\r\n84 . مقتل الحسين ، مقرّم ، انتشارات بصيرتى ، قم ، چاپ پنجم .\r\n85 . مقتل الحسين ، خوارزمى ، مكتبة المفيد ، قم .\r\n86 . مناقب ، ابن شهر آشوب ، انتشارات علّامه ، قم .\r\n87 . منتهى الآمال ، حاج شيخ عباس قمى ، كتابفروشى اسلاميه ، تهران .\r\n88 . ناسخ التواريخ ، سپهر ، كتابفروشى اسلاميه ، تهران .\r\n89 . نفس المهموم ، حاج شيخ عباس قمى ، ترجمهء شعرانى ، كتابفروشى علميه ، تهران .\r\n90 . نهج السعاده ، محمد باقر محمودى ، دار المتعارف للمطبوعات ، بيروت .\r\n91 . نهج الفصاحه ، ابوالقاسم پاينده .\r\n92 . وقعهء صفين ، نصر بن مزاحم منقرى ، مؤسسة العربية الحديثه ، قاهره .\r\n\r\n","description":"","footnote":"","page_name":" 141 ","page_number":141},
  {"content":"\r\n . \r\n","description":"","footnote":"","page_name":" 142 ","page_number":142},
  {"content":"\r\n . \r\n\r\n","description":"","footnote":"","page_name":" 143 ","page_number":143}
  ]