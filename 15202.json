[
  {"content":"\r\n\r\nاصول فقه شيعه\r\nدرسهاى خارج اصول\r\nمرجع عاليقدر تشيع حضرت آية الله العظمى فاضل لنكرانى دام ظله\r\nجلد چهارم\r\nتقرير ، تحقيق وتنظيم\r\nحجج اسلام\r\nمحمود ملكى اصفهانى وسعيد ملكى اصفهانى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nملكى اصفهانى ، محمود ، 1339 - محرر .\r\nاصول فقه شيعه : درسهاى خارج اصول مرجع عاليقدر تشيع حضرت آية الله العظمى فاضل لنكرانى دام ظله / تقرير ، تحقيق وتنظيم محمود ملكى اصفهانى وسعيد ملكى اصفهانى . -\r\nقم : مركز فقهى ائمه اطهار عليهم السلام ، 1381 -\r\nج : نمونه .\r\n( ج 4 ) ISBN : 964 - 7709 - 06 - 4\r\n( دوره ) ISBN : 964 - 7709 - 02 - 1\r\nفهرست نويسى براساس اطلاعات فيپا .\r\nاين كتاب تقرير بيانات درسهاى خارج اصول آية الله العظمى فاضل لنكرانى است .\r\nكتابنامه .\r\n1 . اصول فيه شيعه . الف . فاضل موحدى لنكرانى ، محمد ، 1310 -\r\nب . ملكى اصفهانى ، سعيد ، 1344 - . محرر همكار . ج . مركز فقهى ائمه اطهار عليهم السلام . د . عنوان . ه‍ . عنوان : [ تقرير 
  ] درسهاى خارج اصول مرجع عاليقدر تشيع حضرت آية الله العظمى فاضل لنكراني .\r\n6 الف 7 م / 8 / 159 BP\r\n312 / 297\r\nاصول فقه شيعه ( جلد چهارم )\r\n( درسهاى خارج اصول حضرت آية الله العظمى فاضل لنكرانى دام ظله )\r\nتأليف : محمود ملك اصفهانى وسعيد ملكى اصفهانى\r\nناشر : مركز فقهى ائمه اطهار عليهم السلام\r\nحروفچينى وصفحه آرايى : سيد صلاح موسوى\r\nنوبت چاپ : اول - تابستان 1381\r\nچاپ : قدس ، قم\r\nشمارگان : 1500 جلد\r\nقيمت : دورهء 6 جلدى 16000 تومان\r\nحق چاپ محفوظ است\r\nشابك : 4 - 06 - 7709 - 964\r\nISBN : 964 - 7709 - 06 - 4\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nبسم الله الرحمن الرحيم\r\nاللهم كن لوليك الحجة بن الحسن صلواتك عليه وعلى آبائه في هذه الساعة و في كل ساعة وليا وحافظا وقائدا وناصرا و دليلا وعينا حتى تسكنه ارضك طوعا وتمتعه فيها طويلا\r\n\r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n\r\n\r\nاجزاء\r\nقبل از وارد شدن به مباحث اجزاء ، لازم است مقدّماتى را ذكر كنيم :\r\n\r\n[ مقدمات اجزاء 
  ]\r\n\r\nمقدّمهء اوّل عنوان بحث اجزاء\r\nعنوان بحث مسألهء اجزاء به دو صورت مطرح شده است : مرحوم آخوند مسئله را اين‌گونه عنوان كرده است : « الإتيان بالمأمور به على وجهه يقتضي الإجزاء في الجملة » يعنى آوردن مأمور به در خارج ، با تمام خصوصياتش ، اقتضاى اجزاء مىكند . و اجزاء به‌معناى كفايت و عدم وجوب اعاده و قضاء است . « 1 » صاحب فصول رحمه الله عنوان بحث را اين‌گونه قرار داده است : « الأمر بالشيء هل يقتضي الإجزاء إذا أتى به المأمور على وجهه أولا ؟ » . ايشان « يقتضي » را در ارتباط با امر و هيئت افْعَلْ قرار داده است . « 2 » يعنى آيا امر به شىء اقتضاى اجزاء مىكند كه اگر در\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 124\r\n( 2 ) - فاعل « يقتضي » ضميرى است كه به خود امر برمىگردد .\r\n","page_name":" 13 ","page_number":13},
  {"content":"\r\n\r\nخارج آورده شود ، ديگر اعاده و قضاء لازم نداشته باشد يا اينكه اقتضاى اجزاء نمىكند ؟\r\nبنابراين موضوع جمله‌اى كه به‌عنوان محلّ نزاع در كتاب فصول مطرح شده است عبارت از « امر » است . « 1 » مثل ساير مسائلى كه در ارتباط با امر مطرح است ، مانند « الأمر بالشىء هل يدلّ على الفور أو يدلّ على التراخي ؟ » ، « الأمر بالشىء هل يدلّ على المرّة أو يدلّ على التكرار ؟ » و . . . . ولى مرحوم آخوند با وجود اينكه در مباحث گذشته عنوان « امر » را مورد بحث قرار داده در اينجا عنوان را تغيير داده است . حال ببينيم آيا كدام‌يك از اين دو تعبير بهتر است ؟ تعبير مرحوم آخوند ، تعبير معقولى است زيرا بحث در اين است كه اگر كسى مأمور به را با تمام خصوصياتش در خارج بياورد ، آيا تكليف را انجام داده و اعاده و قضاء لازم ندارد يا اينكه تكليف از او ساقط نشده است ؟ بنابراين آنچه در اين مسئله نقش دارد ، « اتيان مأمور به » است . ولى در اينجا به مرحوم آخوند اشكال مىشود كه در اين صورت ، مسألهء اجزاء ، در ارتباط با عمل خارجى مىشود « 2 » و از مباحث الفاظ خارج مىگردد ، درحالىكه مباحث جلد اوّل كفايه پيرامون الفاظ است و ايراد نزاع در ضمن مباحث الفاظ ، مؤيّد اين معناست كه بحث به‌عنوان يك « بحث لفظى » باشد . امّا طبق عنوانى كه صاحب فصول رحمه الله مطرح كرده است ، اين اشكال وارد نيست چون ايشان عنوان « امر » را موضوع قرار داده و اقتضاء و تأثير را در ارتباط با « امر » دانسته است . و امر و هيئت افعل ، مربوط به مقام لفظ مىباشند و مراد از اقتضاء هم دلالت است . اگرچه اشكالات ديگرى برآن وارد است . در ابتدا به‌نظر مىرسد تعبير صاحب فصول رحمه الله بهتر باشد ، چون اين بحث ، جزء\r\n\r\n\r\n","description":"","footnote":"\r\n( 1 ) - الفصول الغروية في الاصول الفقهيّة ، ص 116\r\n( 2 ) - زيرا مراد از اقتضاء در كلام ايشان همان سببيّت و علّيت است . يعنى آيا وقوع مأمور به در خارج ، براى عدم وجوب قضاء و اعاده سببيّت دارد يا نه ؟\r\n","page_name":" 14 ","page_number":14},
  {"content":"\r\n\r\nمباحث الفاظ شناخته مىشود . نزاع ، در مدلول امر است . در مفاد هيئت افعل است . ولى وقتى مسئله را تحليل كنيم معلوم نيست بتوانيم راه صحيحى - كه مورد قبول همه باشد - براى طرح بحث به اين صورت كه صاحب فصول رحمه الله فرموده است داشته باشيم ، زيرا اگر نزاع در ارتباط با لفظ و دلالت باشد و ما « يقتضي » را به « يدلّ » معنا كرديم - كه بنا بر تعبير صاحب فصول رحمه الله چاره‌اى جز اين نداريم - سؤال مىشود : اين دلالت ، كدام‌يك از اقسام سه‌گانهء دلالت لفظى است ؟ زيرا همان‌طور كه در منطق مطرح شده « 1 » دلالت لفظى سه قسم است : مطابقه ، تضمّن و التزام . آيا « يقتضي » كه به‌معناى « يدلّ » معنا شد ، كدام‌يك از اقسام سه‌گانهء دلالت است ؟ اگر مراد دلالت مطابقه باشد ، معنايش اين مىشود كه هيئت افعل ، به حسب وضعِ واضع ، براى اين معنا وضع شده كه « إذا اتي بالمأمور به على وجهه لا يجب الإعادة و القضاء » ، زيرا معناى دلالت مطابقه ، دلالت بر تمام معناى موضوع له و تمام معناى حقيقى است . آيا كسى مىتواند بگويد : هيئت افعل براى يك چنين معناى طولانى و با اين‌همه خصوصيات وضع شده است ؟ بدون شك ، چنين معنايى نمىتواند مفاد هيئت افعل باشد ، زيرا : اوّلًا : ما وقتى هيئت افعل را مىشنويم ، چنين معنايى به ذهنمان تبادر نمىكند . ما اين‌همه با ( أقيموا الصلاة ) و ( آتوا الزكاة ) سر و كار داريم ولى هيچ‌گاه به ذهن ما نمىآيد كه ( أقيموا الصلاة ) به‌معناى « إذا أتيتم بالصلاة في الخارج مع الخصوصيات المعتبرة ، لا يجب عليكم إعادتها في الوقت و لا قضاؤها خارج الوقت » . ثانياً : معناى مطابقى ، تمام معناى موضوع له است و ما مىدانيم كه وجوب - و به تعبير اينان : طلب وجوبى - در موضوع له هيئت افعل دخالت دارد . حال اگر بخواهد اين اضافات و خصوصيات هم باشد ، بايد به‌عنوان جزء و قيد معناى موضوع له باشد ، در اين صورت ، وجوب يا - طلب وجوبى - نمىتواند تمام معناى موضوع له باشد . آن‌وقت چگونه مىشود كه ما وجوب را - كه بدون اشكال در معناى موضوع له دخالت دارد - از\r\n\r\n\r\n","description":"","footnote":"\r\n( 1 ) - شرح الشمسيّة ، ص 28 ، المنطق للمظفّر رحمه الله ، ج 1 ، ص 39\r\n","page_name":" 15 ","page_number":15},
  {"content":"\r\n\r\nدايرهء موضوع له خارج كنيم و بگوييم : معناى ( أقيموا الصلاة ) اين است كه « إذا أتيتم بالصلاة لا يجب عليكم الإعادة و القضاء » ؟ دلالت تضمّن هم در كار نيست ، زيرا متبادر از ( أقيموا الصلاة ) چيزى جز مسألهء وجوب اقامهء صلاة و بعث و تحريك اعتبارى به‌سوى ماهيت صلاة نيست . و ديگر از ( أقيموا الصلاة ) ، استفاده نمىشود كه « إذا صلّيتم لا يجب عليكم الإعادة في الوقت و لا القضاء في خارج الوقت » كجاى ( أقيموا الصلاة ) به دلالت تضمن ، دلالت بر چنين معنايى دارد ؟ حال بايد ببينيم آيا در اينجا دلالت التزام مىتواند مطرح باشد ؟ دلالت التزام اگر بخواهد جزء دلالات لفظيه باشد ، ازنظر بعضىها « 1 » بايد دو خصوصيت در آن باشد و ازنظر بعضى ديگر بايد داراى يك خصوصيت باشد . كسانى كه قائلند بايد دو خصوصيت در آن باشد ، مىگويند : بايد : اوّلًا : لزوم آن ، لزوم بيّن باشد . ثانياً : لزوم بيّن آن ، بيّن بالمعنى الأخصّ باشد . و كسانى كه قائلند بايد يك خصوصيت در آن باشد ، مىگويند : همين‌كه لزوم آن ، لزوم بيّن باشد كافى است ، خواه بيّن بالمعنى الأخص باشد يا بيّن بالمعنى الأعم . لزوم بيّن بالمعنى الأخصّ عبارت از اين است كه نفس تصوّر ملزوم ، در انتقال به لازم كفايت مىكند و پس از تصوّر ملزوم ، هيچ حالت انتظارى در كار نيست . آن‌قدر لزوم روشن و ملازمه آشكار و بيّن است كه انسان حتّى نياز به تصوّر لازم هم ندارد .\r\nاين معنا در لوازم ماهيت تحقّق پيدا مىكند ، مثل زوجيت نسبت به اربعه ، زوجيت ، لازم ماهيت اربعه است و به مجرّد اينكه ذهن ، اربعه را تصوّر كند ، به زوجيتْ التفات و انتقال پيدا خواهد كرد و ديگر لازم نيست زوجيت را به‌طور مستقل تصوّر كند . اين ، بالاترين مسألهء لازم و ملزوم و ملازمه است ، چون ملازمه در همان رتبهء ماهيتْ\r\n\r\n\r\n","description":"","footnote":"\r\n( 1 ) - المنطق للمظفر رحمه الله ، ج 1 ، ص 40\r\n","page_name":" 16 ","page_number":16},
  {"content":"\r\n\r\nتحقّق دارد و حتى به مرحلهء وجود هم نياز ندارد . لزوم بيّن بالمعنى الأعم اين است كه انسان به‌مجرّد تصوّر ملزوم ، انتقال به لازم پيدا نمىكند ولى اگر بعد از تصوّر ملزوم ، لازم را هم - به تصوّر اختيارى - تصوّر كرد ، ديگر براى رسيدن به ملازمه و ارتباط بين اين لازم و ملزوم ، نيازى به دليل ندارد ، به‌عبارت ديگر : با تصوّر ملزوم و تصوّر لازم ، قطع به ملازمه پيدا مىشود و نياز به برهان ندارد . در اينجا بحث است كه آيا لازم بيّن بالمعنى الأعم ، جزء دلالت لفظيّه است يا اينكه دلالت لفظيّه ، اختصاص دارد به مثل زوجيت و اربعه كه ملازمه بين آن دو ، در مرحلهء ماهيت و قبل از مرحلهء وجود تحقّق دارد ؟ ما بنا بر هر دو فرض ، بحث مىكنيم : اگر صاحب فصول رحمه الله بخواهد دلالت التزاميه را مطرح كند و بگويد : « وقتى امر به يك شىء تعلّق گرفت ، اين امر به دلالت التزاميه دلالت دارد بر اينكه در آن مأمور به ، يك مصلحت ملزمه و يك غرض براى مولا وجود دارد كه سبب شده مولا در مقام امر به اين شىء برآيد » . در اين صورت ، با انضمام يك مقدّمهء بديهى ديگر به اين مطلب ، مسألهء اجزاء كاملًا روشن مىشود و آن مقدّمه اين است كه « وقتى مصلحت ملزمه در خارجْ وجود پيدا كرد و مولا به غرض و هدف خود رسيد ، ديگر مجالى براى اعاده و قضاء باقى نمىماند » . اعاده و قضاء در جايى است كه مطلوب مولا بر زمين مانده باشد .\r\nوقتى ما فرض كرديم كه مصلحت ملزمه‌اى كه مقتضى امر است ، به تمام معنا در خارج تحقّق پيدا كرد ، در اين صورت ، يك لزوم عقلى و روشن در كار است كه اعاده و قضاء واجب نيست . خلاصه اينكه مسئلهء دلالت التزاميه ، از اين راه درست مىشود كه گفته شود : « الأمر يدلّ على وجود المصلحة الملزمة في المأمور به » و اين مطلب بديهى را هم اضافه كنيم كه « وقتى مصلحت ملزمه ، تحقّق پيدا كرد ، ديگر مجالى براى اعاده و قضاء نيست » . آيا اين راه ، راه درستى است ؟\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nمىگوييم : اين راه در صورتى درست است كه دو مطلب پذيرفته شود و اگر اين دو مطلب يا يكى از آنها مورد مناقشه قرار گيرد ، ما نمىتوانيم اين راهى كه براى دلالت التزاميه گفته شده است بپذيريم : مطلب اوّل : بگوييم : هرجا امرى وجود دارد ، به دلالت التزاميه دلالت بر وجود مصلحت در مأمور به مىكند . اين مطلب از دو جهت داراى مناقشه است ، زيرا : اوّلًا : بعضى - مانند اشاعره - اصل وجود مصلحت و مفسده را منكرند و مىگويند :\r\n« مولا مىتواند به چيزى امر كند بدون اينكه غرض و هدفى داشته باشد و بدون اينكه مصلحتى در مأمور به وجود داشته باشد و نيز مىتواند از چيزى نهى كند بدون اينكه مفسده‌اى در آن چيز وجود داشته باشد » . ثانياً : كسانى هم - مانند مرحوم آخوند - كه قائل به مصلحت و مفسده مىباشند مىگويند : « در باب اوامر ، لازم نيست هميشه مصلحت در متعلّق و مأمور به باشد ، بلكه گاهى مصلحت در نفس ايجاب و امر تحقّق دارد . در باب نواهى هم ، گاهى نهى مولا به‌لحاظ اين است كه خود نهى داراى مصلحت است بدون اينكه در منهى عنه مفسده‌اى وجود داشته باشد . مثلًا در قرآن كريم ملاحظه مىكنيم حضرت ابراهيم عليه السلام ، از جانب خداوند ، مأموريتى در ارتباط با ذبح اسماعيل عليه السلام پيدا مىكند ، درحالىكه واقعاً ذبح اسماعيل عليه السلام مشتمل بر مصلحت ملزمه نبوده است ، زيرا اگر مشتمل بود ، بايد حتماً تحقّق پيدا مىكرد . بلكه نفس امر به ذبح ، داراى مصلحت بوده است . شايد امر به ذبح براى اين بوده كه حضرت ابراهيم عليه السلام مورد امتحان واقع شده و موقعيت آن حضرت روشن شود و در تاريخ و كتب آسمانى ثبت شود كه كسى در مقام توحيد و اطاعت پروردگار به مقامى رسيد كه حاضر شد فرزندى را كه خداوند پس از ساليان زيادى به او داد ، در راه خدا قربانى كند . پس اگر اين‌طور شد ، يك پايهء دلالت التزاميه سست مىشود و ما نمىتوانيم بگوييم : « امر ، دلالت بر وجود مصلحت در مأمور به مىكند » .\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nمطلب دوّم : برفرض كه ما مطلب اوّل را بپذيريم و بگوييم : « امر ، در همه جا به دلالت التزاميه ، دلالت بر وجود مصلحت در مأمور به مىكند » ، براى پذيرفتن دلالت التزاميه بايد مطلب ديگرى را نيز بپذيريم و آن اين است كه گفته شود : « لزوم در اينجا لزوم بيّن بالمعنى الأخصّ است كه ما وقتى ( أقيموا الصلاة ) را مىشنويم ، انتقال به وجود مصلحت پيدا كنيم ، مثل لازم ماهيت » . واقع مطلب اين است كه لزوم در اينجا لزوم بيّن بالمعنى الأعم است ، يعنى اگر امر را تصوّر كرديم ، وجود مصلحت را هم در مأمور به تصوّر كرديم ، ملازمهء بين آنها نيازى به برهان ندارد . با توجه به اينكه دليلى نداريم كه لزوم بيّن بالمعنى الأعمّ جزء دلالت‌هاى لفظيه باشد ، لذا مطلب دوّم هم مسألهء دلالت لفظى را مورد اشكال قرار مىدهد . در نتيجه ، در ارتباط با عنوان بحث ، كلام مرحوم آخوند بهتر است زيرا اشكالات فوق برآن وارد نيست .\r\n\r\nمقدّمهء دوّم آيا بحث اجزاء ، بحث عقلى محض است يا لفظى محض و يا داراى هر دو بُعد است ؟\r\nبراى پاسخ اين سؤال بايد عنوان « مأمور به » را كه در محلّ بحث به‌كاررفته مورد بررسى قرار دهيم : كلمهء « مأمور به » معنايش اين است كه امرى وجود دارد كه به متعلَّقْ تعلّق گرفته است . حال ما بايد ببينيم امر بر چند قسم است ؟ امر بر سه قسم است : امر واقعى اوّلى ( / امر واقعى اختيارى ) ، امر واقعى ثانوى ( / امر واقعى اضطرارى ) و امر ظاهرى .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\n1 - امر واقعى اوّلى : امرى است كه به عناوين واقعى تعلّق گرفته است و دو خصوصيت در آن وجود دارد : يكى اين كه حالت اختيار و عدم اضطرار مكلّف درنظر گرفته شده است و ديگر اينكه تكليف براى مكلّف كاملًا معلوم است و در ارتباط با اين امر و توجه تكليف ، هيچ‌گونه ترديدى براى مكلّف وجود ندارد ، مثل صلاة با وضو . اگر مولا گفت : « أقيموا الصلاة مع الوضوء إن كنت واجداً للماء » . اين امر را امر واقعى اوّلى يا امر واقعى اختيارى مىناميم و فرقى بين اين دو تعبير نيست ، زيرا عنوان « اوّلى » به‌لحاظ همان اختيار و عدم اضطرار است . 2 - امر واقعى ثانوى ( / امر اضطرارى ) : امرى است كه در ويژگى اوّل با امر واقعى اوّلى فرق مىكند . آنجا حالت اختيار و عدم اضطرار و اينجا حالت اضطرار مطرح است . يعنى حالتى كه مكلّف ، يا دسترسى به آب ندارد و يا اگر دسترسى دارد نمىتواند استفاده كند ، مثل اينكه استعمال آب براى او ضرر داشته باشد . اينجا از تكليف صلاة با تيمّم ، به امر واقعى ثانوى يا امر اضطرارى تعبير مىكنند . امّا اين دو امر ، در ويژگى دوّم با هم مشتركند يعنى تكليفْ هم در امر واقعى اوّلى براى مكلّفْ مشخّص و مبيّن است و هم در امر واقعى ثانوى . 3 - امر ظاهرى : اين قسم در جايى است كه مكلّف نسبت به تكليف واقعى ترديد دارد و حالت شك - به‌معناى عدم العلم كه با ظن هم سازگار است - براى او وجود دارد .\r\nمثلًا روز جمعه است و مكلّف نمىداند كه آيا نماز جمعه براى او واجب است يا نماز ظهر ؟ و در شبهات موضوعيه ، مثلًا نمىداند آيا وضوئى را كه قبلًا گرفته باقى است يا نه ؟ در چنين مواردى شارع مقدّس وظايفى را - به‌عنوان طرق و امارات و اصول شرعيه - براى مكلّفْ مشخّص كرده و برطبق آن راهها دستوراتى را صادر كرده است .\r\nمثلًا به مقتضاى مفهوم آيهء نبأ - اگر مفهوم داشته باشد - شارع مقدّس فرموده است :\r\nاگر عادلى مطلبى را براى شما نقل كرد ، شما بايد تصديق عملى بنماييد ، عمل خارجى خودتان را منطبق بر خبر عادل كنيد . يعنى اگر زرارهء عادل ، از امام صادق عليه السلام روايت كرد كه « در روز جمعه ، خواندن نماز جمعه واجب است » ، وظيفهء ما در چنين روزى خواندن\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nنماز جمعه است . درحالىكه خبر عادل ، افادهء علم نمىكند . از اين مسئله به امر ظاهرى تعبير مىكنيم ، يعنى وجوب نماز جمعه كه خبر عادل برآن دلالت كرده است و شارع هم خبر عادل را حجّت قرار داده است و معناى حجّيت اين است كه در مقام عمل ، بايد عمل خود را منطبق بر خبر عادل بنماييم ، اين وجوب نماز جمعه ، حكمى ظاهرى است . وجه اينكه ظاهرى است اين است كه اين حكم براى كسى جعل شده كه نسبت به واقع شك دارد و خود اين حكم هم افادهء علم به واقع نمىكند پس اين حكم ، وظيفه‌اى ظاهرى و مقرّر براى جاهل است بدون اينكه جهل او را از بين ببرد . همچنين اگر اين معنا را از طريق استصحاب ثابت كنيم « 1 » و مثلًا بگوييم : به‌طور قطع و يقين ، نماز جمعه در عصر حضور امام عليه السلام واجب بوده است و الآن كه عصر غيبت است ، ما شك مىكنيم كه آيا وجوب نماز جمعه به قوّت خود باقى است يا اينكه وجوب آن كنار رفته است ؟ در اينجا « لا تنقض اليقين بالشك » كه دليل بر اعتبار استصحاب است مىگويد : « وجوب نماز جمعه را استصحاب كنيد » آن‌وقت ما نتيجه مىگيريم كه نماز جمعه در عصر غيبت واجب است . اين وجوب ، وجوب ظاهرى است و شك ما را بر طرف نمىكند . « لا تنقض اليقين بالشك » نمىتواند موضوع خودش را از بين ببرد ، يعنى « يقين » و « شك » در اينجا محفوظ است و درعين‌حال بايد ترتيب آثار يقين داده شود ، نه اينكه شكّ انسان به‌طور كلّى زائل شود . بعد از اينكه معلوم شد ما سه جور امر داريم ، در بحث اجزاء در دو مقام بحث مىشود : مقام اوّل : آيا اتيان به مأمور به به هر امرى ، نسبت به امر خودش ، اقتضاى اجزاء مىكند يا نه ؟ يعنى اگر مولا گفت : « أقيموا الصلاة مع الوضوء » و شما همين را - بدون كم و زياد - در خارج انجام داديد ، آيا اين عمل خارجى با تمام شرايط ، نسبت به خود اين « أقيموا الصلاة مع الوضوء » مجزى است يا نه ؟ يعنى آيا عملى كه در خارج اتيان شده ،\r\n\r\n\r\n","description":"","footnote":"\r\n( 1 ) - البته فعلًا كارى نداريم كه در چنين استصحابى امكان مناقشه وجود دارد يا نه ؟\r\n","page_name":" 21 ","page_number":21},
  {"content":"\r\n\r\nكفايت مىكند و اعاده و قضاء لازم نيست يا اينكه اعاده و قضاء لازم است . و وقتى به امر واقعى ثانوى مىرسيم ، آن را هم نسبت به خودش حساب كنيم و بگوييم : مولا گفته است : « اگر شما فاقد الماء بوديد ، وظيفهء شما نماز با تيمّم است » ، آيا اين نماز با تيمّم كه در خارج اتيان شده است ، نسبت به خود اين امر ، مجزى است يا نه ؟ معناى مجزى بودن هم عدم وجوب اعاده و قضاء است . در مورد امر ظاهرى هم مىگوييم : « روايت زراره - مثلًا - مىگويد : « نماز جمعه واجب است » ، پشتوانهء روايت زراره هم « صدّق العادل » است ، حال اگر كسى روز جمعه نماز جمعه بخواند آيا اين نماز جمعه ، در ارتباط با خود اين امر ظاهرى مجزى است يا نه ؟ » مقام دوّم : در اين قسمت از بحث ، هر سه قسم امر شركت ندارد بلكه فقط امر واقعى ثانوى و امر ظاهرى شركت دارند . در بحث اجزاء ، آنچه حائز اهميت است همين قسمت از بحث است . بحث در اين است كه اگر فاقد الماء ، صلاة با تيمّم را انجام داد ، سپس در وقت يا خارج از وقت ، واجد الماء شد ، آيا اين نماز با تيمّم در حال فقدان ماء ، كفايت از نماز با وضو بعد از وجدان ماء مىكند يا اينكه بايد اعاده يا قضاء شود ؟ يعنى اگر در وقت واجد ماء شد اعاده كند و اگر خارج از وقت واجد ماء شد قضاء نمايد . و در مورد امر ظاهرى اين‌طور بحث كنيم كه اگر خبر زراره گفت : « روز جمعه ، نماز جمعه واجب است » ما هم با اتكاء به خبر زراره با پشتوانهء « صدّق العادل » نماز جمعه خوانديم ، سپس معلوم شد كه در روز جمعه ، نماز جمعه واجب نبوده است ، آيا اين نماز جمعه‌اى كه با تكيه بر روايت صحيحه انجام داده‌ايم مجزى است ؟ به اين معنا كه اگر بعداً كشف خلاف شد و معلوم گرديد كه روز جمعه ، نماز ظهر واجب بوده ، چنانچه در وقت كشف خلاف شد اعادهء نماز ظهر لازم نباشد و اگر در خارج وقت كشف خلاف شد قضاى نماز ظهر لازم نباشد . يا اينكه مجزى نيست ؟ يعنى نماز جمعه‌اى كه با استناد به روايت زراره خوانده‌ايم تا وقتى به درد مىخورد كه كشف خلاف نشده باشد و اگر كشف خلاف شد و معلوم گرديد روز جمعه نماز ظهر واجب بوده بايد آن را اعاده - در\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nصورتى كه كشف خلافْ در وقت باشد - و يا قضاء - در صورتى كه كشف خلاف در خارج از وقت باشد - نماييم . بنابراين موضوع بحث ما در بحث دوّم ، امر واقعى ثانوى و امر ظاهرى است . و امر واقعى اوّلى در اينجا مورد بحث قرار نمىگيرد . در نتيجه يك فرق بين مقام اوّل و مقام دوّم در اين شد كه در مقام اوّل ، هر سه قسم امر دخالت دارند ولى در مقام دوّم ، فقط امر واقعى ثانوى و امر ظاهرى دخالت دارند . فرق ديگرى كه در اينجا مطرح است - و ما در ابتداى بحث به آن اشاره كرديم - اين است كه بحث ما در مقام اوّل ، يك بحث عقلى محض است و هيچ ارتباطى به عالم لفظ و مفاد ادلّه ندارد . مولا گفته است : « أقيموا الصلاة مع الوضوء » و ما هم نماز را با وضو و همهء شرايط خوانديم ، چه كسى در اينجا مىتواند داوريت و حاكميت داشته باشد ؟ چيزى غير از عقل در اينجا مطرح نيست . عقل است كه بايد حكم كند كه اگر مولا به من گفت : « أقم الصلاة مع الوضوء » و من هم نماز با وضو را اقامه كردم ، آيا مجزى است يا نه ؟ اين مطلب ، اختصاصى به شرعيات ندارد ، در باب موالى عرفيه نيز به‌همين‌صورت است اگر مولا به عبدش گفت : « يك ليوان آب بياور » و عبد هم اين كار را انجام داد ، مجزى بودن و اينكه تكرار لازم ندارد ، مسأله‌اى عقلى است . عقل بايد در اينجا حكم كند كه اين عمل تو - با اينكه مأمور به ، منطبق برآن است - مجزى است يا نه ؟ اينجا پاى لفظ و دليل لفظى در ميان نيست . در ما نحن فيه ، نسبت به امر واقعى ثانوى و امر ظاهرى هم همين‌طور است . مولا گفته است : « إذا كنت فاقداً للماء صلّ مع التيمم » و من فاقد الماء بودم و نماز با تيمّم را با همان كيفيتى كه مورد نظر مولا بود انجام دادم . در اينجا مجزى بودن يا مجزى نبودن ، ارتباطى به لفظ ندارد و تنها حاكم و داور در اين مسئله عقل است . در امر ظاهرى هم همين‌طور است . به ذهن كسى نرود كه مقام اوّل بحث ، در حقيقتْ همان مسألهء مرّه و تكرار است\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nكه در باب مفاد هيئت افعل مورد بحث قرار داديم . خير ، اين‌گونه نيست ، بلكه بحث مقام اوّل يك بحث عقلى محض است . « 1 » امّا مقام دوّم بحث ، درحقيقت به اين برمىگردد كه بگوييم : « نماز با تيمّم ، كفايت از نماز با وضو مىكند اگرچه شما در وقت ، واجد الماء شديد » . آيا چه كسى مىتواند حكم به اين كفايت كند ؟ عقل از كجا مىتواند مسألهء كفايت و عدم كفايت را به دست آورد ؟\r\nعقل از كجا به اين معنا احاطه دارد كه صلاة با تيمّم جاى صلاة با وضو را طورى پر مىكند كه بعد از وجدان ماء - در وقت يا خارج وقت - لازم نيست نماز با وضو خوانده شود . عقل ، راهى براى اين معنا ندارد . در امر ظاهرى هم همين‌طور است . وقتى زراره گفت : « نماز جمعه واجب است » و ما هم با اتكاء به پشتوانهء خبر زراره - يعنى « صدّق العادل » - نماز جمعه را اقامه كرديم ، اكنون كشف شد كه نماز جمعه ، واجب نبوده و نماز ظهر ، واجب بوده است آيا عقل مىتواند حكم كند كه نماز جمعهء خوانده شده ، كفايت از نماز ظهر مىكند ؟ عقل ، از كجا مىتواند اين معنا را به دست آورد ؟ و يا اگر همين معنا - يعنى حكم ظاهرى - از راه استصحاب ثابت شود و يا از راه بيّنه‌اى كه در موضوعات خارجيه جريان دارد يا از راه استصحابى كه در شبهات موضوعيه جريان دارد ، ثابت شود و سپس كشف خلاف شود ، آيا اعمالى كه به استناد اين امارات و اصول - كه دليل شرعى بر اعتبار آنها قائم شده - اتيان شده است ، مجزى از امر واقعى است يا مجزى نيست ؟ اين مسئله نمىتواند هيچ ارتباطى به عقل داشته باشد . خلاصه اينكه : در مقام اوّل ، مولا چيزى را خواسته بود و عبد هم مأمور به را طبق امر مولا اتيان كرده بود ، در اين صورت ، مسألهء اطاعت و عصيان مطرح است و حاكم بالاستقلال در باب اطاعت و عصيان ، عبارت از عقل است . امّا در مقام دوّم ، مسألهء اطاعتِ آن امر نيست . امر به صلاة با تيمّم كه قطعاً اطاعت شده است . بحث در اين است كه آيا صلاة با تيمّم مىتواند جاى صلاة با وضو - آن‌هم بعد از وجدان ماء - را بگيرد ؟ عقل نمىتواند در اين مورد چيزى درك كند . اينجا ما هستيم و ادلّهء اوامر\r\n\r\n\r\n","description":"","footnote":"\r\n( 1 ) - جهت آن را بعداً ذكر خواهيم كرد .\r\n","page_name":" 24 ","page_number":24},
  {"content":"\r\n\r\nاضطراريه ، ما هستيم و ادلّهء اوامر ظاهريه ، بايد اين ادلّه را بررسى كنيم . ما فعلًا نمىخواهيم بگوييم كه آيا اجزاء هست يا نه ؟ ولى به جهت بحثْ اشاره مىكنيم كه گاهى انسان به ادلّهء اوامر اضطراريه كه مراجعه مىكند مىبيند اين ادلّه داراى لحنى است كه از آن استفادهء اجزاء مىشود . مثلًا در ارتباط با تيمّم ملاحظه مىكنيم كه در روايت معتبر وارد شده كه « التراب أحد الطهورين يكفيك عشر سنين » « 1 » يعنى تراب ، يكى از دو طهور است . در اينجا مىخواهد بفرمايد : « طهور » در جملهء « لا صلاة إلّا بطهور » « 2 » اختصاص به ماء و وضوئى كه با ماء تحقّق پيدا كرده ندارد ، بلكه تراب هم يكى از دو طهور است و « لا صلاة إلّا بطهور » شامل آن‌هم مىشود و در عرض هم است . البته « در عرض هم » ، نه به معناى تخيير ، بلكه به اين معنا كه همان‌طور كه ماء - در صورت وجدان - طهور است و نقصانى در آن نيست ، تراب هم - در صورت فقدان ماء - طهور است و نقصانى در آن نيست . در جملهء بعد مىفرمايد : « يكفيك عشر سنين » يعنى حتّى اگر ده سال هم دسترسى به آب پيدا نكردى ، اين تراب براى تو كافى است . لحن اين روايت ، لحن اجزاء است و الّا اگر لازم باشد كه نماز با تيمّم در طول ده سال را قضاء كند ، اين با « يكفيك عشر سنين » سازگار نيست . روايت مىخواهد بگويد :\r\n« حتى اگر ده سال هم فاقد الماء بودى مسأله‌اى نيست ، نه اينكه لازم باشد همهء نمازهاى ده‌ساله را با وضو قضاء كنى » . لذا در اين مرحله ما بايد بحث را روى مفاد دليل امر اضطرارى متمركز كنيم . البته ممكن است كسى در اينجا بگويد : « از اين دليل ، اجزاء استفاده نمىشود » . ما هم نمىخواهيم بگوييم : « از اين دليل ، حتماً اجزاء استفاده\r\n\r\n\r\n","description":"","footnote":"\r\n( 1 ) - چنين روايتى در كتب روائى نيافتيم . ولى در روايات متعدّدى جملهء « التيمّم أحد الطهورين » وارد شده است . رجوع شود به : وسائل الشيعة ، ج 2 ( باب 21 من أبواب التيمّم ، ح 1 و باب 23 ، ح 5 ) و نيز در بعضى از روايات وارد شده است : « إنّ اللَّه جعل التراب طهوراً كما جعل الماء طهوراً » . وسائل الشيعة ، ج 2 ( باب 23 من أبواب التيمّم ، ح 1 ) .\r\n( 2 ) - وسائل الشيعة ، ج 1 ، « باب 1 ، من أبواب وجوب الوضوء للصلاة ، ح 1 ) .\r\n","page_name":" 25 ","page_number":25},
  {"content":"\r\n\r\nمىشود » ، بلكه مىخواهيم بگوييم : « بحث در اينجا يك بحث لفظى و در ارتباط با مفاد روايت است ، در ارتباط با دليل امر اضطرارى است . بحث عقلى نيست كه بخواهيم بحث كنيم آيا نماز با تيمّم ، عقلًا از نماز با وضو كفايت مىكند يا نه ؟ » . در باب اوامر ظاهريه نيز همين‌طور است . در اينجا مىخواهيم ببينيم آيا از دليلى كه خبر عادل را معتبر مىكند - خواه مفهوم آيهء نبأ باشد يا ادلّهء ديگر - چه مقدار استفاده مىشود ؟ آيا از اين دليل استفاده مىشود كه آنجايى كه واقعْ مشخص نيست - در همان محدوده - وظيفه ، خواندن نماز جمعه است ، امّا بعد از آنكه واقع ، روشن شد ، بايد واقع را از اوّل پياده كرد و آنهايى هم كه بر خلاف واقع انجام شده ، به‌صورت اعاده يا قضاء اتيان شود تا واقع ، درك شده باشد ؟ يا اينكه از دليل اعتبار قول عادل معناى وسيع‌ترى استفاده مىشود ، يعنى مىخواهد بگويد : شخصى كه واقع برايش مبيّن نيست ، تكليفش عبارت از همين ( حكم ظاهرى ) است و اگر بعداً هم كشف خلاف شد ، از زمان انكشاف خلاف ، وظيفه‌اش تغيير خواهد كرد و تا زمانى كه كشف خلاف نشده ، وظيفه‌اى جز عمل به حكم ظاهرى ندارد . در باب استصحاب نيز وقتى « لا تنقض اليقين بالشك » در مورد نماز جمعه جارى شد و وجوب نماز جمعه اثبات گرديد ، آيا استصحاب مىخواهد بگويد : « فعلًا چون شاك هستى چنين وظيفه‌اى دارى ولى اگر كشف خلاف شد ، همهء اين‌ها را كنار بگذار » ؟ و يا در همان روايت زراره كه استصحاب در شبههء موضوعيّه جريان پيدا كرده ، شخصى داراى وضو بوده سپس شك كرده كه آيا نومى براى او حاصل شده يا نه ؟ اگرچه در سؤال اوّلش احتمال شبههء حكميّه جريان دارد ولى بالاخره آيا استصحابى كه در وضو جريان پيدا مىكند چه مىخواهد بگويد ؟ آيا مىخواهد بگويد : « فعلًا چون شاك هستى بنا بر وضو بگذار ، ولى اگر كشف خلاف شد همهء اين‌ها را كنار بگذار » ؟ خير ، « لا تنقض اليقين بالشك » مىخواهد توسعه بدهد و بگويد : « وضويى كه شرط نماز است ، مجرّد وضوى واقعى نيست . آنچه شرطيت دارد ، وضوى به‌معناى اعم - يعنى اعم از وضوى واقعى و وضوى استصحابى - است » . به‌عبارت ديگر : وضوى استصحابى براى شاك\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nشرط براى صحّت نماز است همان‌طور كه وضوى واقعى براى غير شاك شرطيت دارد . البته - همان‌طور كه اشاره كرديم - ما فعلًا نمىخواهيم بگوييم حق با كدام‌يك از اين‌ها است . فقط مىخواهيم بگوييم كه بحث ما در مقام دوّم ، هيچ ارتباطى به حكم عقلى ندارد بلكه مسأله‌اى است كه متمركز در مفاد ادلّهء اوامر اضطراريه و ادلّهء اوامر ظاهريه - اعم از امارات و اصول عمليه - است . بحث در اين است كه آيا از لحن و لسان اين ادلّه ، اجزاء استفاده مىشود يا نه ؟ حال كه بحث ما دو شعبه پيدا كرد و يك شعبهء آن ، عقلىِ محض و شعبهء ديگر آن ، لفظىِ محض بود ، آيا اين دو را مىتوانيم تحت عنوان واحدى بياوريم ؟ براساس فرمايش مرحوم آخوند ، ظاهراً مانعى ندارد ، زيرا ايشان عنوان بحث را « الإتيان بالمأمور به يقتضي الإجزاء في الجملة » دانسته و ممكن است گفته شود : عنوان إجزاء ، داراى دو شعبه است ، ولى وقتى شعبهء اوّل مطرح مىشود ، اجزاء را به‌لحاظ امر خودش مىبينيم ، و آن در عنوان اخذ نشده است . مسئله هم مسألهء عقلى است . و وقتى كه شعبهء دوّم بحث مطرح مىشود ، عبارت به‌معناى « الإتيان بالمأمور به بالأمر الواقعى الثانوي هل يقتضي الإجزاء بالنسبة إلى المأمور به بالأمر الأوّلي ؟ » مىشود . و اين ، مانعى ندارد زيرا عناوين « اوّلى » و « ثانوى » در عنوان بحث آورده نشده‌اند كه بگوييم : « اين دو بايد با هم تطبيق كنند » . عنوان ما يك عنوان جامع است ، ولى وقتى در ارتباط با شعبهء اوّل بود بايد « إجزاء » را نسبت به امر خودش درنظر گرفته و بگوييم : « الإتيان بالمأمور به هل يقتضي الإجزاء بالنسبة إلى أمره ؟ » . و گفتيم : « در اين شعبه از بحث ، هر سه امر داخل در محلّ نزاعند » . و وقتى در ارتباط با شعبهء دوّم بود ، خصوص امر اضطرارى و امر ظاهرى مطرح است يعنى بايد بگوييم :\r\n« الإتيان بالمأمور به بالأمر الاضطراري هل يقتضي الإجزاء بالنسبة إلى الأمر الاختياري ؟ » و « الإتيان بالمأمور به بالأمر الظاهري هل يقتضي الإجزاء بالنسبة إلى الأمر الواقعي ؟ » . بنابراين ، اگرچه محلّ نزاع ، دو شعبهء متضاد به تمام معنا دارد ، يك بحث آن عقلى\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nمحض و ديگرى لفظى محض است ولى با وجود اين مىتوانند تحت عنوانى كه مرحوم آخوند مطرح كرد قرار گيرند . در شعبهء اوّل ، پايهء اقتضاء ، روى حكم عقل است و در شعبهء دوّم ، روى دلالت لفظ است و در عبارت هم مسألهء عقل و لفظ مطرح نشده بلكه تعبير به « يقتضي » شده و منشأ اقتضاء در « يقتضي » مىتواند حكم عقلى باشد و يا دلالت اوامر ظاهريه و اوامر اضطراريه باشد . اشكال : ممكن است كسى بگويد : بنا بر آنچه شما مىگوييد : مسألهء مهم در باب اجزاء ، شعبهء دوّم از بحث است و در ارتباط با شعبهء اوّل ، كسى مخالفت نكرده ، مگر بعضى از اشاعره ، كه آن‌هم جاى بحث نيست . و با توجه به اينكه در شعبهء دوّم ، مسأله‌اى لفظى است ، همين امر مؤيّد صاحب فصول رحمه الله است كه نزاع را در لفظ قرار داده و فرمود : « الأمر بالشىء هل يقتضي الإجزاء إذا أتى به المأمور على وجهه أو لا ؟ » جواب : اگرچه بحث ما لفظى است ولى ما در اين بحث لفظى ، روى امر اضطرارى و امر ظاهرى تكيه نمىكنيم . ما نمىخواهيم بگوييم : « نفس امر ظاهرى ، اقتضاى اجزاء مىكند يا نه ؟ » بلكه مىخواهيم ببينيم آيا دليلى كه بر امر ظاهرى دلالت مىكند ، امر ظاهرى را چگونه مطرح كرده است ؟ و بين اين دو مسئله فرق است . يك‌وقت مىخواهيم بگوييم : « نفس امر ظاهرى اقتضاى اجزاء دارد » - كه ظاهر تعبير صاحب فصول رحمه الله همين است - و يك وقت در نفس امر ظاهرى بحث نداريم بلكه در دليلى كه امر ظاهرى را در موقعيت خودش مطرح كرده بحث مىكنيم و مىخواهيم ببينيم آن دليل ، امر ظاهرى را چگونه مطرح مىكند ؟ يا مثلًا - در امر اضطرارى ، از « صلّ مع التيمّم » ، اجزاء يا عدم اجزاء استفاده نمىشود بلكه دليلى كه صلاة با تيمّم را در صورت فقدان ماء مطرح مىكند - مثل « التراب أحد الطهورين » - مورد بحث ماست . مىخواهيم ببينيم آيا دلالت آن چه مقدار است و امر اضطرارى را چگونه مطرح كرده است . بنابراين در عين اينكه شعبهء دوّم بحث ما بحث لفظى بود ، ولى اين بدان معنا نيست كه بحث لفظى ، به امر ارتباط دارد تا موجب ترجيحى براى صاحب فصول رحمه الله\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nبشود . موضوع بحث لفظى - با آن كيفيتى كه ما مطرح مىكنيم - امر اضطرارى نيست بلكه دليل امر اضطرارى ، مورد بحث است و مىخواهيم ببينيم آن دليل ، امر اضطرارى را چگونه مطرح كرده و چه مقدار به آن ارزش داده است ؟\r\n\r\nمقدّمهء سوم : عناوينى كه در مسألهء اجزاء مورد بحث قرار گرفته‌اند\r\nمرحوم آخوند در اينجا بعضى از عناوين را - كه در مسألهء اجزاء مطرح كرده - مورد بحث قرار داده است « 1 » و ديگران نيز از ايشان تبعيت كرده‌اند . ما نيز اشاره‌اى به اين بحث‌ها مىكنيم اگرچه آن‌چنان هم بحث‌هاى مفيدى نيستند .\r\n\r\n1 - عنوان « على وجهه »\r\nآيا معناى كلمهء « على وجهه » در عبارت « الإتيان بالمأمور به على وجهه . . . » چيست ؟ سه احتمال وجود دارد : احتمال اوّل : مراد اين باشد كه مأمور به را با تمام خصوصياتى كه در مورد آن درنظر گرفته شده است اتيان كند . ظاهراً معناى « على وجهه » همين باشد . احتمال دوّم : مراد اين باشد كه مأمور به را با تمام خصوصياتى كه شرعاً در آن اعتبار دارد اتيان كند ، در مقابل خصوصياتى كه عقلًا معتبر است ، مثل قصد قربت ، بنا بر مبناى مرحوم آخوند كه مىفرمود : اگر قصد قربت به‌معناى داعى الأمر باشد ، داعى الأمر نمىتواند در رديف اجزاء و شرايط مأمور به قرار گيرد بلكه اين چيزى است كه عقل به\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 124 - 127\r\n","page_name":" 29 ","page_number":29},
  {"content":"\r\n\r\nآن حكم مىكند . اگر كسى اين احتمال را مطرح كند در جواب او مىگوييم : اوّلًا : همان‌طور كه مرحوم آخوند فرموده است ، اگر مقصود از « على وجهه » تنها خصوصيات معتبر شرعى باشد ، اين قيد توضيحى مىشود ، زيرا اين معنا در « الإتيان بالمأمور به » وجود دارد . « الإتيان بالمأمور به » يعنى آوردن مأمور به با تمام اجزاء و شرايط معتبر شرعى . ثانياً : درست است كه مرحوم آخوند مىفرمايد : « قصد قربت ، عقلًا معتبر است نه شرعاً » ، ولى اين حرف ربطى به محلّ نزاع ندارد زيرا اين مطلب را ابتدا مرحوم شيخ انصارى و پس از ايشان مرحوم آخوند مطرح كرده‌اند . بنابراين ، مطلب مذكور مطلب تازه‌اى است و قبل از شيخ انصارى رحمه الله مطرح نبوده است . تا قبل از مرحوم شيخ انصارى ، همهء فقهاء عقيده داشتند نحوهء اخذ قصد قربت در مأمور به مانند ركوع و سجود است ، حال يا به‌عنوان جزئيت و يا به‌عنوان شرطيت . پس وقتى مرحوم آخوند چنين نظريه‌اى دارد ، اين سبب نمىشود كه عنوانى كه از هزار سال پيش مورد بحث بوده ناظر به اين خصوصيت باشد . ما اصلًا چيزى كه عقلًا در مأمور به معتبر باشد نداريم . آنچه در مأمور به معتبر است همان چيزى است كه شارع ذكر كرده و قصد قربت هم در رديف آنهاست . در نتيجه احتمال دوّم باطل است . احتمال سوّم : مقصود از « على وجهه » همان « قصد الوجه » باشد كه در فقه مطرح شده است . « قصد الوجه » به اين معنا است كه انسان عمل واجب را به داعى وجوب يا با وصف وجوب « 1 » انجام دهد . اين احتمال نيز داراى اشكال است ، زيرا :\r\n\r\n\r\n","description":"","footnote":"\r\n( 1 ) - چون قصد الوجه ، گاهى به‌صورت غايت است ، مثل اينكه بگويد : « اصلّي لوجوبها » و يا « اصلّي لاستحبابها » . و گاهى به‌صورت صفت است ، مثل اينكه بگويد : « اصلّي صلاة متّصفة بأنّها واجبة » يا « اصلّي صلاة متّصفة بأنّها مستحبّة » .\r\n","page_name":" 30 ","page_number":30},
  {"content":"\r\n\r\nاوّلًا : اكثر اصحاب ، قصد وجه را - به هيچ‌يك از دو نوعش - معتبر نمىدانند . ثانياً : قصد وجه چه خصوصيتى دارد كه در بين ساير اجزاء و شرايط و امور معتبره براى آن حساب باز كنند ؟ ثالثاً : اگر قصد وجه معتبر باشد تنها در عبادات معتبر است ، درحالىكه بحث إجزاء ، يك بحث كلّى است و اختصاص به تعبّديّات و عبادات ندارد بلكه در باب توصّليّات هم جريان دارد . نتيجه : از آنچه گفته شد نتيجه مىگيريم كه مراد از « على وجهه » اين است كه مأمور به اتيان شده ، تمام اجزاء و شرايط معتبر در آن را دارا باشد .\r\n\r\n2 - عنوان اقتضاء\r\nيكى از عناوينى كه در محلّ بحث به‌كاررفته‌است عنوان « اقتضاء » است . ما در خارج مىدانيم كه اقتضاء داراى دو نوع استعمال است و در هريك از اين دو نوع ، معناى خاصّى دارد : 1 - گاهى اقتضاء به‌معناى علّيت ، سببيّت و تأثير است ، مثل اينكه به‌جاى تعبير « النّار سبب للحرارة » بگوييم : « النّار مقتضية للحرارة » . در اينجا عرف ، بدون تأمّل ، سببيّت را استفاده مىكند . 2 - گاهى اقتضاء به‌معناى دلالت و كاشفيّت و حكايت است و اين در مواردى است كه ما كلمهء اقتضاء را به لفظ و امثال لفظ نسبت دهيم ، مثلًا بگوييم : « اين آيه ، چنين اقتضايى دارد » . در اينجا كلمهء اقتضاء به‌معناى سببيّت و علّيت و تأثير و تأثّر نيست بلكه به‌معناى دلالت است . در اين مسئله ترديدى نيست كه اقتضاء داراى اين دو نوع استعمال است ولى آيا در ما نحن فيه در كدام‌يك از اين دو معنا استعمال شده است ؟ مخصوصاً با توجه به اينكه ما براى محلّ بحث دو شعبه ذكر كرديم كه بحث دريك شعبهء آن عقلى محض و در\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nشعبهء ديگر آن ، لفظى محض بود . در ارتباط با شعبهء اوّل محلّ بحث ، هيچ جاى ترديد نيست . آنجا كه نزاع ما نزاع در يك مسألهء عقلى بود و مىگفتيم : « اتيان به مأمور به هر امرى آيا نسبت به خود آن امر اقتضاى اجزاء دارد يا نه ؟ » ، در اين شعبه و بخش ، بدون ترديد اقتضاء به‌معناى سببيّت و علّيت است . عقل وقتى ملاحظه مىكند مىگويد : مولا به تو دستور داده نماز با وضو بخوانى و تو هم نماز با وضو را در خارج ايجاد كردى ، اين نماز با وضو كه به‌عنوان اطاعت و امتثال آورده شد ، چون منطبق بر خواستهء مولاست و تمام خصوصيّات مورد نظر مولا را داراست ، پس علّيت و سببيّت براى اجزاء را دارد . « 1 » اين علّيت ، حكمى عقلى است و ترديدى نيست كه اقتضاء به‌معناى علّيت است . به‌عبارت ديگر : بحث ما در مقام اوّل ، بحث لفظى نيست . اگر پاى لفظ در بين بود ، ممكن بود شبهه‌اى در اين زمينه داشته باشيم ، ولى در اينجا پاى لفظ در ميان نيست . آنچه مطرح است تحقّق عمل از ناحيهء مكلّف ، در خارج و منطبق بودن خواستهء مولا بر اين عمل خارجى است .\r\nمىخواهيم ببينيم آيا به حكم عقل ، اين عمل خارجى علت براى اجزاء مىباشد يا نه ؟ و در اينجا همه - به جز افراد نادرى - قائل به اجزاء هستند كه ما بعداً پيرامون آن بحث خواهيم كرد . امّا در ارتباط با شعبهء دوّم بحث - كه بحث لفظى بود - مىخواستيم ببينيم آيا مفاد « التراب أحد الطهورين يكفيك عشر سنين » چيست ؟ آيا از اين تعبير ، اجزاء استفاده مىشود يا نه ؟ يا در مورد دليل حجّيت خبر عادل - يعنى « صدّق العادل » - و دليل حجّيت استصحاب - يعنى « لا تنقض اليقين بالشك » - كه مىگويد : اگر حالت سابقهء طهارت داشتى و اكنون شك دارى ، يقين خود را با شك نقض نكن . مىخواهيم ببينيم آيا از اين ادلّهء لفظى ، اجزاء استفاده مىشود يا نه ؟ آيا با توجه به اينكه در شعبهء اوّل بحث ، اقتضاء را به‌معناى علّيت و سببيّت\r\n\r\n\r\n","description":"","footnote":"\r\n( 1 ) - قبلًا گفتيم : در اين قسم ، همه قائل به اجزاء مىباشند ، مگر افراد نادرى .\r\n","page_name":" 32 ","page_number":32},
  {"content":"\r\n\r\nدانستيم ، در اينجا ناچاريم اقتضاء را به‌معناى دلالت و كاشفيت بگيريم كه نتيجه اين شود كه كلمهء « يقتضي » به لحاظ دو شعبهء بحث داراى دو معنا باشد ؟\r\n\r\nكلام مرحوم آخوند\r\nمرحوم آخوند مىفرمايد : ما ملتزم به چنين چيزى نيستيم بلكه مىتوانستيم در شعبهء دوّم از بحث نيز اقتضاء را به‌معناى سببيّت و علّيت معنا كنيم با اينكه بحث ما لفظى است و اقتضاء وقتى در ارتباط با لفظ مطرح شود ، به‌معناى دلالت است نه به‌معناى علّيت و سببيّت ، ولى درعين‌حال مىتوانيم در اينجا نيز اقتضاء را به‌معناى سببيّت و علّيت بدانيم . دليل اين مطلب اين است كه شما موضوع بحث را عنوان و لفظ « الأمر بالشيء » قرار نداديد بلكه موضوع را « الإتيان بالمأمور به » - كه يك عمل خارجى است - قرار داديد . فاعل « يقتضي » - در هر دو جهت بحث - ضميرى است كه به « الإتيان بالمأمور به » برمىگردد نه به لفظ . و اتيان به مأمور به ، عبارت از عمل خارجى شماست . اتيان به مأمور به ، همان نماز با تيمّم است كه شما در خارج انجام مىدهيد .\r\nبه‌عبارت روشن‌تر ، اگر ما موضوع را « امر به صلاة با تيمّم » قرار دهيم ، وقتى فاعل « يقتضي » ضميرى باشد كه به « امر » برگردد ، با توجه به اينكه امر عبارت از هيئت افعل و از مقولهء لفظ است ، چاره‌اى نداريم جز اينكه « يقتضي » را به‌معناى دلالت و كاشفيت و حكايت بدانيم ، امّا وقتى موضوع را - در هر دو شعبهء بحث - عمل خارجى قرار داديم « 1 » نه لفظ ، عمل خارجى اگر اقتضاى إجزاء داشته باشد ، اقتضايش به‌معناى سببيّت است ولى ريشهء اين اقتضاء در شعبهء اوّل بحث ، عبارت از عقل و در شعبهء دوّم عبارت از لفظ است . يعنى اقتضاء در شعبهء دوّم ، به دلالت دليل ارتباط دارد . دليلى داريم به نام « التراب أحد الطهورين يكفيك عشر سنين » ، مفاد اين دليل اين است كه « نماز با تيمّم ، مجزى است » ولى آيا اين « مجزى بودن » صفت « نماز با تيمّم در\r\n\r\n\r\n","description":"","footnote":"\r\n( 1 ) - ولى در قسم اوّل مثلًا « نماز با وضو » موضوع است و در قسم دوّم « نماز با تيمّم » .\r\n","page_name":" 33 ","page_number":33},
  {"content":"\r\n\r\nخارج » است يا صفت « مفهوم نماز با تيمّم » ؟ روشن است كه آنچه اجزاء را مىآورد و مكلّف را راحت مىكند ، عمل خارجى مكلّف و « نماز با تيمّم » ى است كه در خارج انجام مىگيرد و الّا « التراب أحد الطهورين . . . » اگر صد سال هم به حال خودش باقى باشد و مكلّف ، در خارج ، نماز با تيمّم را ايجاد نكند ، كسى نمىتواند توهّم إجزاء كند . بنابراين ، إجزاء وصف براى عمل خارجى است ولى در شعبهء اوّل بحث ، اين وصف را عقل به عمل خارجى عنايت كرده است امّا در شعبهء دوّم ، وصف را دليل لفظى به عمل خارجى عنايت كرده است . در شعبهء دوّم ، ادلّهء اوامر اضطراريّه و ادلّهء اوامر ظاهريّه ، اين وصف را عنايت كرده است ، ولى موصوف در هر دو عبارت از عمل خارجى است . وقتى موصوفْ عبارت از عمل خارجى شد ، پاى علّيت به‌ميان مىآيد و ما مىتوانيم بحث كنيم كه نماز با تيمّم كه در خارج تحقّق پيدا كرده ، آيا علّيت براى إجزاء دارد يا نه ؟ در اين مبتدا و خبرى كه ما مطرح مىكنيم ، پاى لفظ در كار نيست . ما نمىخواهيم بگوييم : « الأمر هل يقتضي الإجزاء أم لا ؟ » تا شما بگوييد : اقتضاء وقتى به لفظ نسبت داده شود به‌معناى دلالت است . فاعل « يقتضي » ضميرى است كه به « اتيان به مأمور به » برمىگردد و « اتيان به مأمور به » ، عمل خارجى است ، همان‌طور كه شما مىگوييد : « النّار مقتضية للحرارة » ، ولى اين اقتضاء را خداوند به آن داده است . و نيز مىگوييد : « الصلاة مع الوضوء علّة للإجزاء » ، و عقلْ حاكم به اين علّيت است . اينجا هم - بنا بر قول به إجزاء - بايد بگوييد :\r\n« الصلاة مع التيمّم علّة للإجزاء » ، ولى ريشهء اين علّيت ، دلالت اوامر اضطراريه و اوامر ظاهريه است . آن اوامر - به‌لحاظ اينكه لفظ هستند - علّيت را به اين موجود خارجى عنايت كردند ، يعنى آنها ما را راهنمايى كردند كه اين « نماز با تيمّم خارجى » علّيت براى إجزاء دارد و اگر هدايت و دلالت آن اوامر ظاهريّه و اضطراريّه نبود ، نه عقل به چنين چيزى پى مىبرد و نه غير عقل برآن دلالت مىكرد . خلاصهء فرمايش مرحوم آخوند اين است كه اگرچه اساس بحث ما در مقام دوّم ، بر دلالت اوامر اضطراريّه و اوامر ظاهريّه دور مىزند ولى درعين‌حال ، چون موضوع\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nبحث ما عبارت از « الإتيان بالمأمور به » است و بحث ما متمركز در اين است كه آيا عمل خارجى ، إجزاء را به دنبال دارد يا نه ؟ لذا ما « يقتضي » را به‌معناى علّيت معنا مىكنيم ، اگرچه ريشهء اين علّيت ، در دو شعبهء بحث مختلف است . در يك شعبه ، به عقل ارتباط دارد و در يك شعبه ، به دلالت اوامر مربوط است امّا اين منافات ندارد با اينكه « يقتضي » را در هر دو مقام به‌معناى علّيت بدانيم . « 1 » اشكال امام خمينى رحمه الله بر مرحوم آخوند : امام خمينى رحمه الله مىفرمايد ، به‌نظر ما كلمهء « يقتضي » به هيچ عنوان قابل تصحيح نيست و بايد از عنوان بحث حذف شده و بگوييم : « الإتيان بالمأمور به مجزٍ أم لا يكون مجزياً ؟ » . كلام حضرت امام خمينى رحمه الله - با تقريبى از جانب ما - اين است كه مىفرمايد : ما مقتضى را عبارت از اتيان به مأمور به قرار مىدهيم . اتيان به مأمور به ، يك واقعيت تكوينيّه است . صلاتى كه در خارج واقع مىشود - چه با وضو باشد ، چه با تيمّم و چه با استصحاب طهارت - يك واقعيت خارجيّهء تكوينيّه است ، لذا ازنظر مقتضى - كه عبارت از مؤثّر و سبب است - ما اشكالى نداريم . ولى بايد مُقْتَضى - يعنى معلول - را نيز درنظر گرفت . قبل از ملاحظهء معلول ، بايد به اين نكته توجه داشت كه مسألهء علّيت و معلوليّت عبارت از يك سنخ ارتباطى است كه بين دو واقعيّت وجود دارد . ما بايد دو واقعيّت داشته باشيم كه بين آنها ارتباط باشد و نحوهء ارتباط بين آنها هم از نوع علّيت باشد ، يعنى يكى از اين دو واقعيّت در ديگرى مؤثّر باشد . و به تعبير ديگر : يكى از اين دو واقعيّت ، موجد واقعيت ديگر باشد وقتى مىگوييم : « النّار سبب للإحراق » يا « النّار مقتضية للإحراق » ، معنايش اين است كه خود نارْ يك واقعيت مسلّم و احراق هم يك\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 125\r\n","page_name":" 35 ","page_number":35},
  {"content":"\r\n\r\nواقعيت مسلّم ديگر است و بين اين دو واقعيّت ، ارتباط علّيت و معلوليّت وجود دارد ، يعنى نار ، موجد احراق و مؤثّر در تحقّق احراق است . حال وقتى مىخواهيم اين معنا را در ما نحن فيه پياده كنيم ، در ناحيهء علت آن واقعيّتى داريم . الإتيان بالمأمور به ، امرى تخيّلى يا اعتبارى نيست ، بلكه امرى محسوس است . امّا وقتى سراغ معلول مىآييم مىبينيم معلول را شما ( مرحوم آخوند ) عبارت از « إجزاء » دانستيد ، سپس فرموديد : « الظاهر أنّ الإجزاء هاهنا بمعناه لغة و هو الكفاية و إن كان يختلف ما يكفي عنه » « 1 » يعنى اجزاء در لغت به‌معناى كفايت است ، ولى آيا از چه چيز كفايت مىكند ؟ آن چيز ، فرق مىكند . در مورد اتيان به مأمور به به هر امرى ، نسبت اجزاء در ارتباط با خود آن امر است و معناى كفايت اين است كه لازم نيست اين چيزى را كه آورده‌ايد ، با همين خصوصيّات و شرايط ، دو مرتبه اتيان كنيد .\r\nمثلًا وقتى مىگوييم : نماز با وضو ، نسبت به امر به نماز با وضو كافى است ، معنايش اين است كه لازم نيست نماز با وضو را دو مرتبه تكرار كنيم . در مقام دوّم بحث نيز اگر گفتيم : اتيان مأمور به به امر اضطرارى ، كفايت از امر واقعى اوّلى مىكند ، معنايش اين است كه نماز با تيمّم ، كفايت از نماز با وضو مىكند ، پس إجزاء در هر دو مقام به‌معناى كفايت است ولى « ما يُجزى عنه » - يعنى چيزى كه از آن كفايت مىشود - فرق دارد . امام خمينى رحمه الله مىفرمايد : وقتى شما ( مرحوم آخوند ) إجزاء را اين‌گونه معنا كرديد ، ما از شما سؤال مىكنيم : آيا إجزاء به اين معنا ، يك واقعيت تكوينيّه است و بين اتيان مأمور به و اين اجزاء ، ارتباط علّيت و معلوليّت وجود دارد ؟ شما ( مرحوم آخوند ) نمىتوانيد چنين چيزى بگوييد : زيرا وقتى شما كفايت را به‌معناى عدم لزوم تكرار نماز - همان نماز يا به‌صورت ديگر ، مثل نماز با وضو براى كسى كه با تيمّم خوانده - دانستيد ، ما مىپرسيم : مگر لزوم ، يك واقعيّت است كه عدم لزوم بخواهد واقعيّت باشد ؟ لزوم ، يك امر اعتبارى است ، وجود هم يك امر اعتبارى است . بنابراين وقتى « وجود لزوم » يك امر اعتبارى شد ، عدم لزوم هم يك امر اعتبارى\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 125 و 126\r\n","page_name":" 36 ","page_number":36},
  {"content":"\r\n\r\nاست . وقتى گفته مىشود : « اين فعل ، واجب است » معنايش اين نيست كه يك واقعيّتى به‌عنوان صفت اين فعل وجود دارد بلكه وجوب ، مانند ملكيّت ، امرى اعتبارى است .\r\nبنابراين وقتى ثبوتِ يك چيز ، اعتبارى است ، عدمش هم اعتبارى است . بلكه در ناحيهء عدم ، اشكال ديگرى هم وجود دارد و آن اين است كه معلول تكوينى نمىتواند امر عدمى باشد . اين كه در فلسفه گفته‌اند : « عدم العلّة علّة لعدم المعلول » « 1 » ، داراى مسامحه است . عدم ، چيزى نيست كه نياز به علت داشته باشد . آنچه احتياج به علت دارد وجود است . و حتّى در مورد « عدم مضاف » - كه بعضى مىگويند : « له شائبة من الوجود » - تحقيق اين است كه شائبه‌اى از وجود ندارد . عدم ، استشمام وجود نكرده خواه عدم مطلق باشد يا عدم مضاف . وقتى شما إجزاء را به‌معناى عدم لزوم تكرار مىگيريد ، دو اشكالْ در علّيت وجود دارد : يكى اينكه لزوم ، امرى اعتبارى و طبعاً عدم لزوم هم امرى اعتبارى است . و ديگر اينكه معلول نمىتواند يك امر عدمى باشد پس چطور شما در اين مقدّمه اقتضاء را به‌معناى علّيت و تأثير مىگيريد ؟ و در مقدّمهء بعد ، براى إجزاء معنايى ذكر مىكنيد كه از مسألهء علّيت بعيد است و امكان ندارد علّيت و معلوليّت در آن جارى شود . سؤال : ممكن است كسى بگويد : قبول داريم كه اگر اجزاء را مانند مرحوم آخوند معنا كنيم ، داراى اشكال است ، ولى آيا اگر اجزاء را به‌معناى « سقوط امر » بدانيم و بگوييم : « اتيان به مأمور به سبب سقوط امر مىشود » ، باز هم اشكالى دارد ؟ جواب : امام خمينى رحمه الله مىفرمايد : اينجا هم همان اشكال جارى مىشود ، زيرا ما در بحث‌هاى گذشته گفتيم كه مفاد هيئت امر ، عبارت از بعث و تحريك اعتبارى است .\r\nو بعث و تحريك اعتبارى ، همان‌طور كه وجود و ثبوتش اعتبارى است ، عدم و سقوطش هم اعتبارى مىباشد و نمىتواند عنوان معلوليّت پيدا كند . معلول بايد از واقعيتْ برخوردار باشد ، همان‌طور كه علتْ واقعى است . در اينجا گويا كسى مىگويد : آيا اگر اجزاء را به‌معناى سقوط ارادهء مولا بگيريم ،\r\n\r\n\r\n","description":"","footnote":"\r\n( 1 ) - بداية الحكمة ، ص 26\r\n","page_name":" 37 ","page_number":37},
  {"content":"\r\n\r\nباز هم داراى اشكال است ؟ اراده ، يك واقعيّت تكوينيّه است . ولى اكثر واقعيّات تكوينيّه ، محسوس به حواس خمسه است ، بعضى هم - مثل اراده - قائم به نفس است . امّا اراده ، واقعيّتش به همان قيام به نفس است . محقّقينى كه قائل به وجود ذهنى هستند در واقعيّت وجود ذهنى ترديد ندارند ، ولى ظرف اين وجود ، عبارت از ذهن است نه خارج .\r\nواقعيّت وجود ذهنى به همان تحقّق در ذهن است . واقعيت اراده هم به همان قيام به نفس است . چه اراده‌هايى كه در ارتباط با افعال اختياريهء صادر از انسان است و چه ارادهء مولا كه موجب صدور امر از ناحيهء مولا مىشود ، هر دو داراى واقعيت است . انسان اراده مىكند كه آب در اختيارش باشد . اين اراده ، يك واقعيّت است و داراى مبادى مىباشد .\r\nتصوّر ، تصديق به فايده ، ميل نفس و عزم و جزم و . . . از مبادى اراده هستند . مبادى هم داراى واقعيّت مىباشند . اوّلين مرحله ، تصوّر مراد - يعنى وجود ذهنى آن - مىباشد و وجود ذهنى ، يك واقعيّت است . دوّمين مرحله ، تصديق به فايده است كه اين هم مربوط به نفس انسان است . ساير مبادى نيز به‌همين‌صورت است . وقتى مبادى تحقّق پيدا كرد ، واقعيّتى به نام اراده - كه يك واقعيّت نفسانى است - تحقّق پيدا مىكند .\r\nمثلًا انسان اراده مىكند فلان كتاب را - كه در قفسه است - بردارد ، سپس فكر مىكند كه آيا خودش اين كار را انجام دهد يا به فرزندش دستور دهد ؟ در هر دو صورت ، اين مسبوقيّت به ارادهء تكوينيّه - كه يك واقعيّت قائم به نفس است - وجود دارد . حال مستشكل مىگويد : شما كه اين همه مسألهء واقعيت را مطرح مىكنيد ، ما هم مىگوييم : « الإتيان بالمأمور به - كه يك واقعيّت است - يؤثّر و يكون سبباً لسقوط إرادة المولى » . اگر اين‌طور تعبير كرديم ، دو واقعيت در كار است و مىتوانيم مسألهء تأثير و تأثّر را مطرح كنيم . امام خمينى رحمه الله در پاسخ مىفرمايد : خير ، مسئله به اين صورت نيست كه شما فكر مىكنيد . شما در اراده‌هايى كه به عمل خودتان تعلّق مىگيرد ، مسئله را بررسى كنيد تا بعد برسيم به اراده‌هايى كه منشأ صدور امر است و از آن به ارادهء تشريعيه تعبير مىشود . آنجا كه شما مثلًا اراده مىكنيد ساعت معيّنى از منزل حركت كنيد و در جلسهء\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nدرس شركت كنيد ، به استناد به اين اراده حركت كرده و در مجلس درس حضور پيدا مىكنيد . اين معنا جاى انكار نيست كه تا وقتى در جلسه حاضر نشده‌ايد ، اراده به قوّت خودش باقى است . هنگامى كه در جلسه حاضر شديد ، اين اراده از بين مىرود . ولى آيا علت از بين رفتن اراده چيست ؟ در ابتداى نظر ، انسان فكر مىكند كه « حصول مراد ، علت از بين رفتن اراده است » . درحالىكه اگر كسى اين مسئله را به اين صورت در فلسفه مطرح كند ، از او پذيرفته نمىشود ، زيرا وقتى اراده ، علت براى حصول مراد شد ، چگونه مىشود كه حصول مراد ، علت براى از بين رفتن اراده شود ؟ اگر حصول مراد ، علت براى از بين رفتن اراده شد ، معنايش اين است كه حصول مراد ، علّت براى عدم علت خودش بشود . در اين صورت ، علت براى عدم خودش مىشود . آيا معقول است كه چيزى علت براى عدم خودش بشود ؟ اگر قبول كنيم كه حصول مراد ، علت براى عدم اراده باشد ، معنايش اين است كه حصول مراد ، علّت براى عدم خودش مىباشد . روشن است كه چنين چيزى داراى استحاله است . پس آيا واقعيت مسئله چيست ؟ وجدان را نمىشود انكار كرد . قبل از حضور در جلسهء درس ، اراده بوده و بعد از حضور در جلسهء درس ، اراده‌اى وجود ندارد . پس مسئله چگونه حل مىشود ؟ حلّ مسئله با توجه به اين نكته است كه اراده ، از اوّل داراى غايتى بوده و وقتى غايت آن حاصل شد ، ديگر اراده‌اى وجود ندارد ، زيرا اين اراده ، از اول ، با تحقق غايت وجود نداشته است . نه اينكه اراده ، يك چيز مستمر و باقى بوده و امرى بيايد دوام آن را از بين ببرد . مسألهء استمرار و دوام ، از اول نبوده است . كسى كه اراده كرد ده قدم راه برود ، وقتى ده قدم تمام شد ، ارادهء او تمام شده است نه اينكه چيزى آمده باشد و جلوى دوام اراده را گرفته باشد . قدم يازدهم از همان اوّل متعلّق اراده نبوده است . امساك در ماه رمضان كه امرى عبادى است و نيّت لازم دارد ، مبدأ و منتهاى آن از ابتدا مشخّص است . وقت آن از طلوع فجر تا ذهاب حمرهء مشرقيّه است . نه يك دقيقه قبل از طلوع فجر داخل در متعلّق نيّت و اراده است و نه يك دقيقه بعد از ذهاب حمرهء مشرقيّه . اراده ، از ابتدا به يك چنين چيزى تعلّق گرفته است . پس در اينجا هم كه\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nشما حضور در جلسه درس را متعلّق اراده قرار مىدهيد ، ارادهء شما از اوّل ، مغيّا به همان حضور در جلسهء درس است . وقتى در جلسه حاضر شديد ، ديگر از اوّل ، اراده‌اى وجود نداشته است نه اينكه اراده يك امر مستمرى بوده و با حضور در جلسهء درس ، سقوط آن نياز به علت داشته باشد ، تا ما بخواهيم در علت سقوط اين اراده بحث كنيم . بله اگر كسى اراده كرد كه مثلًا تا آخر عمرش روزى يك درهم صدقه بدهد ، اين اراده هميشگى است و به يك روز و ده روز و يك سال و دو سال محدود نيست ، بلكه تا آخر عمر انسان ادامه دارد و بعد از موت هم موضوعى براى اراده تحقّق ندارد ولى اراده‌هايى كه به افعال اختيارى انسان تعلّق مىگيرد ، معمولًا محدود و مقيّد و داراى غايت است . امام خمينى رحمه الله سپس مىفرمايد : در اراده‌هاى تشريعيّه نيز به‌همين‌صورت است . مولايى كه به عبد خود مىگويد :\r\n« جئني بالماء » ، ارادهء نفسانيّهء مولا موجب صدور فرمان نسبت به عبد مىشود . وقتى عبد ، مأمور به را در خارج ايجاد كرد و مولا متمكّن از ماء شد ، ديگر درست نيست تعبير كنيم كه اتيان به مأمور به موجب زوال و سقوط اراده شده است ، زيرا اراده ، از ابتدا محدود به همين حد بوده است . همان‌طور كه اگر مولا خودش آب را مىآورد ، ارادهء تكوينيّهء محدودش منتفى مىشد . تنها فرقى كه بين اين دو وجود دارد ، مسألهء تسبيب و مباشرت است . در نتيجه اگر إجزاء به‌معناى « سقوط امر » گرفته شود و امر هم عبارت از ارادهء قائم به نفس مولا باشد ، باز هم ما نمىتوانيم مسألهء علّيت و معلوليّت را مطرح كرده و بگوييم : « الإتيان بالمأمور به صار علّة مؤثّرة لسقوط الإرادة النفسانيّة » ، اين تعبير غير صحيح است . اراده ، از اوّل محدود بوده و خارج از آن حد ، اراده‌اى وجود نداشته است . خلاصه اينكه حضرت امام خمينى رحمه الله مىفرمايد : شما ( مرحوم آخوند ) اراده را به هر معنايى بدانيد ، نمىتوانيد كلمهء « يقتضي » را به‌معناى علّيت و تأثير بگيريد ، چون در\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nبسيارى از فروض آن ، امر اعتبارى است نه واقعيّت و بنا بر بعضى از معانى هم مسألهء حدّ و محدوديّت مطرح است نه مسألهء علّيت و معلوليّت . بنابراين بايد كلمهء « يقتضي » را از عنوان بحث حذف كرده و عنوان را اين‌گونه قرار دهيم : « الإتيان بالمأمور به مجزٍ أم لا يكون مجزياً » . « 1 » بررسى كلام حضرت امام خمينى رحمه الله : هرچند كلام امام خمينى رحمه الله كلام جالب و پرفايده و محقّقانه‌اى است ولى به‌نظر مىرسد اين اشكال ايشان به مرحوم آخوند وارد نيست . ما يك‌وقت عنوان اقتضاء و علّيت را در بحث فلسفه مطرح مىكنيم . در آن جوّ ، صحبت از واقعيات و حقايق است . در آنجا فرمايش امام خمينى رحمه الله درست است . در فلسفه ، علّيت به‌معناى ايجاد و تأثير است و طرفين علت و معلول بايد واقعيّت تكوينى و حقيقى داشته باشند . امّا در بحث فقه و اصول سروكار ما با فقهاء و اصوليّين است . ما وقتى استعمالات « اقتضاء » ، « علّيت » ، « سببيّت » و « تأثير » را در كلمات فقهاء ملاحظه مىكنيم ، به موارد زيادى برخورد مىكنيم كه يا علت و معلول هر دو اعتبارى هستند و يا - حدّ اقل - معلول اعتبارى است . مثلًا در بحث مياه مىگويند : « الكرّيّة علّة لاعتصام الماء » ، اگر ماء بخواهد معتصم باشد ، يعنى با ملاقات نجاستْ نجس نشود ، كرّيّتْ يكى از علل اعتصام ماء است . كلمهء « علت » در اينجا به چه مناسبتى به‌كاررفته‌است ؟ آن مقدار ماء خارجى ، يك واقعيت است ، امّا اينكه آن مقدار ، كرّ ناميده شود به‌گونه‌اى كه اگر يك مثقال از آن كم شود ، عنوان كر صدق نكند ، اين ديگر يك واقعيت نيست ، بلكه يك امر جعلى است كه توسّط شارع جعل شده است . لذا در عرف و لغت ، به چنين معنايى در مورد كر برخورد نمىكنيم . بنابراين در اينجا « علت » امرى اعتبارى است . معلول\r\n\r\n\r\n","description":"","footnote":"\r\n( 1 ) - مناهج الوصول إلى علم الاصول ، ج 1 ، ص 299 و 300 و معتمد الاصول ، ج 1 ، ص 111 و 112 و تهذيب الاصول ، ج 1 ، ص 178 و 179 .\r\n","page_name":" 41 ","page_number":41},
  {"content":"\r\n\r\nآن - يعنى اعتصام - هم امرى اعتبارى است ، همان گونه كه انفعال - كه در مقابل اعتصام است - نيز امرى اعتبارى است . طهارت و نجاست ، بنا بر مشهور ، امرى اعتبارى است . و يا مىگويند : « ملاقاة الماء القليل مع النجاسة علّة لانفعاله » ، در اينجا ملاحظه مىشود كه ملاقات ماء قليل با نجاست ، علت براى انفعال آن دانسته شده است ، درحالىكه انفعال ماء قليل ، امرى اعتبارى است . اعتصام و انفعال ، مثل ساير احكام وضعيه است كه مسائل اعتبارى مىباشند ولى از آنها تعبير به علت كرده‌اند . در باب ضمان مىگويند :\r\n« إتلاف مال الغير سببٌ للضمان » ، اتلافْ واقعيّت است ولى معلول و مسبّب آنكه عبارت از ضمان است امرى اعتبارى مىباشد . ضمان ، اشتغال ذمّه است و اشتغال ذمّه ، امرى اعتبارى است . اشتغال ذمّه ، يك واقعيّتى نيست كه تكويناً به ذمّهء انسان ضميمه شده باشد . در باب معاملات ، تعبير به « اقتضاء » و « سبب » و « تأثير » بسيار زياد است .\r\nالبيع سببٌ للملكيّة ، البيع مقتضٍ للملكيّة ، عقد النكاح سبب للزوجيّة و . . . درحالىكه ملكيّت و زوجيت ، از مثالهاى معروف امور اعتبارى است . بنابراين ، وقتى فقهاء يك چنين عناوينى را به كار مىبرند ما نبايد مسائل فلسفى را پياده كنيم و بگوييم : « بين عقد بيع و ملكيّت ، بايد يك تأثير و تأثّر واقعى باشد ، علت و معلول هر دو بايد واقعيّت تكوينيّه داشته باشند » . در نتيجه مقصود از اين سببيّت‌ها و تأثير و اقتضاءها ، عبارت از سببيّت و تأثير و اقتضاء شرعى است . وقتى شارع مىفرمايد : « إتلاف مال الغير سبب للضمان » يعنى اتلاف مال غير ، سبب شرعى براى ضمان است . و يا وقتى مىفرمايد :\r\n« ملاقات نجاست با ماء قليل ، علت براى انفعال است » ، مراد علت شرعى است يعنى شارع حكم كرده به اينكه ملاقات نجاست با ماء قليل علّت براى انفعال است . در معاملات هم مسائل به عقلاء و عرف مربوط است و شارع هم همين مسائل عقلايى را مورد امضاء و تنفيذ قرار داده است . عقلاء عقد نكاح را سبب براى زوجيّت مىدانند .\r\nزوجيّت هم امرى اعتبارى است . اعتبارى كه هم عقلاء قبول دارند و هم شارع آن را پذيرفته است ، ليكن در بعضى از شروط و قيود ، بين شارع و عقلاء اختلاف وجود دارد و الّا اصل مسئله ، يك امر اعتبارى عقلايى است كه مورد امضاى شارع قرار گرفته\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nاست . وقتى مىگويند : « عقد نكاح سبب براى زوجيت است » به اين معناست كه عقد نكاح سببيّت عقلائيه دارد و شارع هم اين سببيّت را امضاء كرده ، پس سببيّت شرعيّه هم دارد . خلاصه اينكه در جوّى كه پاى شرع و عرف و عقلاء در ميان است ، درست نيست كه ما با عنوان علّيت و اقتضاء ، به نحوى كه در فلسفه برخورد مىكنيم ، برخورد داشته باشيم . پس از بيان فوق به سراغ ما نحن فيه مىآييم . ما گفتيم : در ما نحن فيه در دو مقام بحث مىكنيم . بحث ما در مقام دوّم - كه بخش مهم بحث بود - در ارتباط با اوامر اضطرارى و اوامر ظاهرى است كه آيا مجزى از اوامر واقعى اوّلى هستند يا نه ؟ چه مانعى دارد كه ما كلمهء اقتضاء را در اينجا به كار ببريم و آن را هم به‌معناى علّيت و علّيت را هم به‌معناى سببيّت شرعيّه بدانيم ؟ به‌عبارت ديگر : ما گفتيم : « بحث در مقام دوّم ، در مورد مفاد ادلّهء شرعيه است ، مىخواهيم ببينيم آيا مفاد ادلّهء اوامر اضطراريّه چيست ؟ » كسى كه مىگويد : « ادلّهء اوامر اضطراريّه ، دلالت بر اجزاء مىكند » ، معناى حرفش اين است كه « نماز با تيمّم در خارج ، سبب شرعى براى اجزاء است ، يعنى شارع ، اين نماز را سبب براى اجزاء از نماز با وضو قرار داده است » . در مورد اوامر ظاهريه نيز كسى كه مىگويد : « ادلّهء اوامر ظاهريّه ، دلالت بر اجزاء مىكند » معناى حرفش اين است كه « نماز با طهارت استصحابى سببيّت شرعى براى اجزاء دارد ، يعنى شارع ، اين نماز را سبب براى اجزاء از نماز با طهارت واقعى قرار داده است » . امّا در ارتباط با مقام اوّل از بحث - كه عبارت از يك مسألهء عقليّه بود - وقتى گفته مىشود : « اتيان به مأمور به به امر واقعى مجزى است از اينكه آن را دوباره اعاده و تكرار كنيم » معنايش اين است كه « عقل ، حكم مىكند كه به دنبال اتيان ، لازم نيست شما تكرار كنيد » . نه به‌معناى اينكه يك واقعيتى در كار است . مگر مسائل عقليّه ، در ارتباط با واقعيّتْ مطرح است ؟ مولا وقتى چيزى را واجب مىكند ، چه كسى مىگويد :\r\n« اى عبد چرا نشسته‌اى و دستور مولا را اطاعت نمىكنى » ؟ مگر شما نمىگوييد : « حاكم\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nبالاستقلال در باب اطاعت و عصيان ، عقل است » ؟ ما اين را مىگوييم ولى معناى اين حرف اين نيست كه در تمام جوانب اين مسئله بايد واقعيتى وجود داشته باشد . زمينهء اطاعت و عصيان ، حكم مولاست و حكم مولا امرى اعتبارى است ولى در زمينهء همين امر اعتبارى ، عقلْ حكم مىكند به اينكه « اطاعت براى تو واجب است و حق ندارى معصيت مولا را انجام دهى » . بنابراين به مجرّد اينكه مسئله را در ارتباط با عقل قرار داديم و پاى شرع و عرف و عقلاء را كنار گذاشتيم ، ملازم با اين نيست كه موضوع و محمول مسئله حتماً بايد واقعيّت داشته باشند . خير ، بسيارى از احكام عقليّه در زمينهء مسائل اعتبارى پياده مىشود ، مثل همين مسألهء وجوب اطاعت و عصيان كه در زمينهء حكم مولاست ، درحالىكه حكم مولا ، همان بعث و تحريك اعتبارى است . در نتيجه در همان مقام اوّل از بحث - كه يك مسألهء عقليّه است و هيچ ارتباطى به شرع و عرف و عقلاء ندارد - مسألهء علّيت و معلوليّت واقعيّه مطرح نيست . خلاصهء آنچه در پاسخ كلام امام خمينى رحمه الله مطرح كرديم اين است كه كلمهء « يقتضي » كه در كلام مرحوم آخوند به‌معناى تأثير و تأثّر معنا شده بود ، نبايد روى خودش تكيه كرد ، بلكه بايد ديد اين تعبير در مقابل چيست ؟ اين تأثير و تأثّر را كه به اتيان به مأمور به نسبت داده‌اند در مقابل اقتضاى به‌معناى دلالت است كه مربوط به عالم لفظ مىباشد . قبلًا گفتيم : « اگر اقتضاء به لفظ اسناد داده شود ، به‌معناى دلالت و كشف است و اگر به عملى اسناد داده شود به‌معناى تأثير و تأثّر و علّيت است » .\r\nحال مىگوييم : اينكه ما اقتضاء را به‌معناى تأثير و علّيت مىگيريم ، مىخواهيم اقتضاى به‌معناى دلالت را كنار بگذاريم . به‌عبارت ديگر : اقتضائى كه در مقابل اقتضاء به‌معناى دلالت است غير از اقتضائى است كه در فلسفه مطرح است و به‌معناى علّيت مىباشد . در نتيجه حق با مرحوم آخوند است و اشكال امام خمينى رحمه الله - با اينكه بيان بسيار جالب و قابل استفاده است - بر مرحوم آخوند وارد نيست .\r\n\r\n","description":"","footnote":"","page_name":" 44 ","page_number":44},
  {"content":"\r\n\r\n\r\n3 - عنوان اجزاء\r\nيكى از عناوينى كه در اين بحث مطرح شده ، عنوان « إجزاء » است و ما بايد در اينجا بحث كنيم كه آيا إجزاء داراى چه معنايى است ؟ آيا نزد فقهاء و اصوليّين ، معنايى غير از معناى لغوى خود دارد و يا اينكه در فقه و اصول هم به همان معناى لغوى خود به‌كارمىرود ؟ مرحوم آخوند معتقد است اجزاء در اصطلاح فقهاء و اصوليّين ، به همان معناى لغوى خود - يعنى كفايت كردن - استعمال مىشود ولى موارد استعمال آن فرق مىكند .\r\nإجزاء ، هميشه داراى يك متعلَّق ( / ما يُجْزى عنه ) است ولى اين متعلّق ، به اعتبار مواردْ مختلف است . فقيه وقتى اجزاء را در مورد امر اضطرارى مطرح مىكند و مىگويد : « نماز با تيمّم ، مجزى است » مىخواهد بگويد : « نماز با تيمّم ، مجزى از نماز با وضوست » . و يا وقتى در مورد امر ظاهرى مطرح مىكند و مىگويد : « نماز با استصحاب طهارت ، مجزى است » مىخواهد بگويد : « نماز با وضوى استصحابى ، كافى از نماز با وضوى واقعى و حقيقى است » . درحقيقت ، با توجه به اينكه « ما يُجزى عنه » در فقه و اصول ، در ارتباط با اعاده و قضا است ، لذا كلمهء إجزاء در ارتباط با آن ملاحظه مىشود و اين بدان معنا نيست كه إجزاء ، از معناى لغوى خود دست برداشته و يك اصطلاح جديد فقهى براى آن حاصل شده باشد . شاهد اين حرف اين است كه اگر شما كلمهء « إجزاء » را برداشته و به‌جاى آن كلمهء « كفايت » را بگذاريد ، مسئله به‌همين‌صورت است . يعنى اگر گفته شود :\r\n« الإتيان بالمأمور به على وجهه هل يقتضي الكفاية أو لا ؟ » كسى نمىگويد : « كلمهء كفايت در اينجا معنايى غير از معناى لغوى خود پيدا كرده است » . در مورد كلمهء « كفايت » همان معناى لغوى اراده شده است ولى « ما يُكفى عنه » آن در فقه ، مسألهء\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nاعاده و قضاء است « 1 » . شاهد ديگر اين است كه ما در تعبيرات عرفى خودمان كلمهء « كفايت » را در مواردى به كار مىبريم كه « ما يُكفى عنه » آن مختلف است ، مثلًا گاهى مىگوييم : « يك ليوان آب ، براى رفع تشنگى كافى است » ، « يك استكان چاى ، براى رفع خستگى كافى است » ، « يك بشقاب غذا براى رفع گرسنگى كافى است » . كلمهء « إجزاء » هم به‌همين‌صورت است . يعنى معناى آن در همهء موارد يكسان است ولى « ما يُجزى عنه » آن فرق مىكند . امّا اگر انسان بخواهد بر ظاهر كلمات فقهاء و اصوليّين جمود پيدا كند ، در ابتداى امر به‌نظر مىرسد كه در مورد كلمهء « إجزاء » اصطلاح خاصّى وجود دارد . در كلمات فقهاء و اصوليّين با دو تعبير - در مورد « إجزاء » - برخورد مىكنيم : بعضى إجزاء را به‌معناى « اسقاط التعبّد به ثانياً » دانسته‌اند و گفته‌اند : اينكه مىگوييم : « اتيان به مأمور به مجزى است » ، به‌معناى اين است كه « اتيان به مأمور به ، اسقاط مىكند اتيان به اين مأمور به براى نوبت دوّم را » . و بعضى إجزاء را به‌معناى « إسقاط القضاء » دانسته‌اند . دو نكته در مورد تعبير اوّل : در تعبيرى كه اجزاء را به‌معناى « اسقاط التعبّد به ثانياً » مىداند بايد دو نكته را ملاحظه كرد : نكتهء اوّل : با توجه به اين كه ما در مبحث اجزاء در دو بخش بحث مىكرديم ، در يك بخش آن پيرامون مسأله‌اى عقلى و در بخش ديگر پيرامون مسألهء لفظى و دلالت الفاظ بحث مىكرديم ، در اينجا بايد تعبيرى را كه إجزاء را به‌معناى « إسقاط التعبّد به ثانياً » مىداند در هر دو بخش مورد بررسى قرار دهيم . در بخش اوّل بايد بگوييم : « الإتيان بالمأمور به بالأمر الواقعي الأوّلي يسقط التعبّد به ثانياً » يعنى اگر كسى نماز با وضو خواند ، ديگر لازم نيست همين نماز را تكرار كند .\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 125 و 126 .\r\n","page_name":" 46 ","page_number":46},
  {"content":"\r\n\r\nنماز با تيمّم و نماز با وضوى استصحابى نيز نسبت به امر خودشان به‌همين‌صورتند يعنى اگر كسى نماز با تيمّم خواند ، ديگر لازم نيست دوباره نماز خود را با تيمّم بخواند ، و اگر كسى نماز با وضوى استصحابى خواند ، ديگر لازم نيست دوباره نماز خود را با وضوى استصحابى بخواند . امّا در بخش دوّم وقتى مىگوييم : « نماز با تيمّم مجزى است » آيا تعبّد به چه چيز ساقط مىشود ؟ تعبّد به همين نماز با تيمّم يا تعبّد به نماز با وضو ؟ روشن است كه در اينجا مىخواهيم بگوييم : « تعبّد به نماز با وضو ساقط مىشود » ، گويا در اينجا كه ما مىگوييم : « نماز با تيمّم ، مجزى از نماز با وضو است » و اجزاء را هم به‌معناى « اسقاط التعبّد به ثانياً » مىدانيم بايد در ضمير « به » قائل به استخدام شويم ، چون ما خود آن نماز را تكرار نمىكنيم ، بحث اين است كه نماز تكرار شود ولى در تكرارش - به‌جاى تيمّم - وضو مطرح باشد . در نماز با طهارت استصحابى هم وقتى إجزاء را مطرح مىكنيم و آن را به « إسقاط التعبّد به ثانياً » معنا مىكنيم ، نمىخواهيم بگوييم : « نماز با وضوى استصحابى ، تكرارش لازم نيست » بلكه مىخواهيم بگوييم : « نماز با طهارت استصحابى ، ما را از نماز با طهارت واقعى بىنياز مىكند » لذا ضمير در « به » به نماز با طهارت واقعى برمىگردد . و اين نوعى از استخدام است . نكتهء دوّم : تعبير « التعبّد به ثانياً » ، اعم از اداء و قضاء است . معناى اين تعبير اين است كه تكرارش لازم نيست . خواه اين تكرار ، در وقت و به‌عنوان اعاده باشد يا خارج از وقت و به‌عنوان قضاء باشد . دو احتمال در مورد تعبير دوّم : در تعبير دوّم كه إجزاء را به‌معناى « إسقاط القضاء » مىداند ، دو احتمال در مورد كلمهء قضاء وجود دارد : احتمال اوّل : قضاء در مقابل اداء باشد ، يعنى فعل خارج از وقت . در اين صورت ، اگر ما اجزاء را به‌معناى « اسقاط قضاء » بدانيم لازمه‌اش اين است كه در مبحث إجزاء فقط از قضاء بحث شده و از اعاده سخنى به ميان نيامده باشد . جايى كه كسى در اوّل وقت نماز با تيمّم بخواند ولى در وقت ، دسترسى به آب پيدا كند ، مسألهء إجزاء و عدم إجزاء\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nمطرح است ، در حالى كه اگر ما إجزاء را به‌معناى « إسقاط القضاء » بدانيم لازم مىآيد كه اين بحث از نظر اعاده ، خارج از عنوان بحث إجزاء باشد . احتمال دوّم : قضاء به‌معناى فعل ثانوى باشد ، در اين صورت بين تعبير اوّل و دوّم در مورد إجزاء ، تفاوتى لفظى پيدا مىشود ولى از نظر معنا فرقى ميان آن دو نخواهد بود و همان‌طور كه قضاء داخل در بحث است ، اعاده هم داخل در بحث خواهد بود . ولى ما گفتيم : « جمود بر ظاهر لفظ اجزاء ، يك چنين اقتضايى دارد و الّا به حسب واقع ، كلمهء اجزاء اصطلاح جديدى ندارد بلكه به همان معناى « كفايت » است امّا « ما يُكفى عنه » آن در فقه و غير فقه فرق مىكند بدون اينكه اين اختلاف ، معناى إجزاء را تغيير دهد » . مرحوم آخوند هم تقريباً همين معنا را ذكر مىكند و حق هم با ايشان است ولى ايشان تعبيرى دارد كه به‌نظر ما درست نيست . ايشان جاى آن دو تعريفى را كه در مورد إجزاء مطرح شد عوض كرده و مىفرمايد : « الإتيان بالمأمور به بالأمر الواقعي - يعنى امر واقعى اوّلى - يجزي فيسقط به التعبّد به ثانياً » سپس مىفرمايد : « و بالأمر الاضطراري أو الظاهري الجعلي ، فيسقط به القضاء » . گويا ايشان تعريف به « يسقط التعبّد به ثانياً » را در ارتباط با امر واقعى اوّلى و تعريف « يسقط القضاء » را در مورد امر اضطرارى و امر ظاهرى قرار داده است . درحالىكه آنانى كه إجزاء را به « إسقاط التعبّد به ثانياً » معنا كرده‌اند در تمام اوامر اين‌گونه معنا كرده‌اند و كسانى كه آن را به « اسقاط القضاء » معنا كرده‌اند در تمام اوامر اين‌گونه معنا كرده‌اند . بله اگر هر دو عنوان را در عبارت واحدى مطرح مىكردند و مىگفتند : « الإجزاء إمّا اسقاط التّعبّد به ثانياً و إمّا اسقاط القضاء » ما مىتوانستيم بگوييم : « إسقاط التعبّد آن در مورد امر واقعى اوّلى و اسقاط القضاء آن در مورد امر اضطرارى و ظاهرى است » امّا مسئله به اين صورت نيست و در مورد إجزاء ، دو تفسير جداگانه وارد شده است . شايد آنچه مرحوم آخوند را وادار كرده كه « إسقاط التعبّد به ثانياً » را فقط در مورد امر واقعى اوّلى پياده كند ، همان نكته‌اى بود كه ما اشاره كرديم كه اگر « إسقاط التعبّد به\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nثانياً » را در مورد امر اضطرارى و ظاهرى مطرح كرديم ، بايد نوعى استخدام در ضمير « به » انجام گيرد . مرحوم آخوند چون به‌نظرش آمده كه چنين استخدامى وجود ندارد و ضمير « به » به همان مأموربهى كه اوّل واقع شده برمىگردد ، به‌همين‌جهت پاى اوامر اضطرارى و اوامر ظاهرى را به‌ميان نياورده است . درحالىكه اگر ما اين فرمايش را از ايشان بپذيريم با مشكل مواجه مىشويم ، زيرا بحث ما در بخش اوّل ، فقط مربوط به اوامر واقعى اوّلى نيست . ما همان‌طور كه مىگوييم : « نماز با وضو ، مجزى از خود همين نماز با وضوست » ، طبق همين ملاك مىگوييم : « نماز با استصحاب طهارت ، مجزى از همين نماز با استصحاب طهارت است » . ما در بخش اوّل بحث مىكنيم كه آيا هر امرى نسبت به خودش مجزى است يا نه ؟ و اين بحث همان‌طور كه در مورد امر واقعى اوّلى جريان دارد ، در مورد امر اضطرارى و امر ظاهرى هم مطرح است . پس مرحوم آخوند براساس چه ملاكى « اسقاط التعبّد به ثانياً » را فقط در مورد امر واقعى اوّلى قرار داد و فرمود : « الإتيان بالمأمور به بالأمر الواقعي يجزي فيسقط التعبّد به ثانياً » ؟ درحالىكه اگر مرحوم آخوند بخواهد از استخدام هم فرار كند خوب بود بفرمايد :\r\n« الإتيان بالمأمور به يجزي عن أمره » ، در اين صورت ، مأمور به هم شامل مأمور به به امر واقعى اوّلى مىشد و هم شامل مأمور به به امر اضطرارى كه از آن به واقعى ثانوى تعبير مىكنيم و هم شامل مأمور به به امر ظاهرى مىشد كه در مقابلِ امر واقعى قرار دارد . خلاصه اينكه اگرچه ما در اصل مطلب - كه در إجزاء ، اصطلاح خاصى وجود ندارد - با مرحوم آخوند موافقيم ولى تفريع ايشان به‌نظر ما ناتمام است . چرا ايشان « إسقاط التعبّد به ثانياً » را فقط در مورد امر واقعى و « إسقاط القضاء » را در مورد امر اضطرارى و ظاهرى دانسته ؟ درحالىكه كسانى كه إجزاء را به « إسقاط التعبّد » معنا كرده‌اند ظاهر اين است كه در مورد تمام اوامر مطرح كرده‌اند ، آن‌هم نه در خصوص بخش دوّم ، بلكه در هر دو بخش از مسئله ، اين معنا را درنظر داشته‌اند .\r\n\r\n","description":"","footnote":"","page_name":" 49 ","page_number":49},
  {"content":"\r\n\r\n\r\nمقدّمهء چهارم : آيا مسألهء اجزاء ، مسألهء مستقلّى است ؟\r\nمرحوم آخوند در اين مقدّمه دو مطلب را مورد بحث قرار داده است : مطلب اوّل : آيا چه ارتباطى بين مسألهء إجزاء با مسألهء مرّه و تكرار وجود دارد ؟ آيا إجزاء همان مرّه و تكرار است ، « 1 » يا اينكه فرع بر مرّه و تكرار است ، يا اينكه بين اين دو مسئله ، فرق وجود دارد ؟ روشن است كه در دو صورت اوّل ، مناسبت ندارد كه مسألهء اجزاء را به‌صورت مسأله‌اى مستقل مطرح كنيم ، زيرا ما قبلًا گفتيم : دو مسئله در صورتى استقلال دارند كه هركس وارد هريك از اين دو مسئله شد ، ازنظر اختيار اقوال آزاد باشد .\r\nامّا درصورتىكه اختيار يك قول در يك مسئله ، لازم داشته باشد كه در مسألهء ديگر قول مشخصى را اختيار كند ، معنايش اين است كه بين اين دو مسئله ارتباط وجود دارد و يكى به‌عنوان اصل و ديگرى به‌عنوان فرع است و اين با استقلال نمىسازد .\r\nدرحالىكه در كلمات اصوليّين ، اين‌ها به‌صورت دو مسئله مطرح شده‌اند . مطلب دوّم : آيا مسألهء اجزاء ، همان مسألهء « تبعيّت قضاء از اداء » است ؟ توضيح : يكى از مسائل مورد بحث بين اصوليّين اين است كه آيا قضاء تابع اداء است ؟ يعنى آيا همين ( أقم الصّلاةَ لِدلوك الشّمسِ . . . ) « 2 » كه نماز را به‌صورت اداء واجب مىكند ، مىگويد : « اگر نماز در وقت خود انجام نشد ، بايد در خارج وقت به‌صورت قضاء انجام شود » ؟ و به‌عبارت ديگر : معناى تبعيّت قضاء از اداء اين است كه همان دليلى كه دلالت بر اداء مىكند ، دلالت بر قضاء هم مىكند . قائل به تبعيّت ، اين حرف را\r\n\r\n\r\n","description":"","footnote":"\r\n( 1 ) - به اين صورت كه مراد از مرّه همان إجزاء و مراد از تكرار ، عدم إجزاء باشد . اگر چنين باشد ، اين دو مسئله اتّحاد پيدا مىكنند .\r\n( 2 ) - الإسراء : 78\r\n","page_name":" 50 ","page_number":50},
  {"content":"\r\n\r\nمىزند . ولى قائل به عدم تبعيّت مىگويد : « قضاء احتياج به امر جديد دارد و تابع اداء نيست و اگر ما امر جديدى - مثل « اقض ما فات كما فات » « 1 » - نداشته باشيم ، نمىتوانيم لزوم قضاء را مطرح كنيم » . حال ممكن است كسى بگويد : مسألهء إجزاء و عدم إجزاء ، همان مسألهء تبعيّت و عدم تبعيّت قضاء از اداء مىباشد . يعنى قائل به اجزاء مىگويد : « قضاء ، نياز به دليل مستقل دارد و تابع اداء نيست و اگر دليل خاصّ مستقل نداشته باشيم ، قضاء وجود ندارد » ولى قائل به عدم تبعيت قضاء از اداء ، در اينجا عدم اجزاء را مىگويد .\r\nيعنى مىگويد : « با اتيان به مأمور به نمىتوان قائل به اجزاء شد بلكه نفس دليل وجوب اداء ، متضمّن وجوب قضا است و نيازى به دليل جديد وجود ندارد » . پس چه فرقى بين مسألهء اجزاء و عدم اجزاء با مسألهء تبعيّت قضاء از اداء و عدم آن وجود دارد ؟ « 2 »\r\n\r\nمطلب اوّل : ارتباط مسألهء اجزاء با مسألهء مرّه و تكرار\r\nممكن است كسى بگويد : « مسألهء اجزا با مسألهء مرّه و تكرار اتّحاد دارد ولى نحوهء تعبير در آن دو فرق دارد . در مسألهء مرّه و تكرار ، از اينكه مأمور به يك‌بار در خارج انجام شود به مرّه تعبير مىكنند و در اينجا از همين معنا به إجزاء تعبير مىكنند . إجزاء يعنى اگر مأمور به يك‌بار در خارج انجام شود كافى است و اعاده و قضاء لازم ندارد . همچنين قائل به تكرار در آنجا عنوان تكرار را مطرح مىكند و مىگويد : مأمور به ، مقيّد به تكرار است ولى در اينجا از همان معنا به « عدم إجزاء » تعبير مىشود . و اگر كسى بگويد :\r\n« بالأخره بين اين‌ها فرق وجود دارد » ، گفته مىشود : « اگر هم فرق وجود داشته باشد ، مسألهء فرعيّت و اصليّت مطرح است . يعنى قول به إجزاء ، متفرّع بر قول به مرّه و قول به\r\n\r\n\r\n","description":"","footnote":"\r\n( 1 ) - وسائل الشيعة ، ج 5 ، ( باب 6 من أبواب قضاء الصلوات ، ح 1 ) .\r\n( 2 ) - كفاية الاصول ، ج 1 ، ص 126\r\n","page_name":" 51 ","page_number":51},
  {"content":"\r\n\r\nعدم إجزاء متفرّع بر قول به تكرار است » . بنابراين ، « مسألهء إجزاء يا همان مسألهء مرّه و تكرار است و يا متفرّع برآن مىباشد » . درحالىكه اصوليّين اين دو بحث را به‌صورت مستقل و غير مرتبط به هم مطرح كرده‌اند . در پاسخ از اين مطلب مىگوييم : اوّلًا : از اينكه اصوليّين اين دو مسئله را به‌صورت مستقل و جداى از يكديگر مطرح كرده‌اند و در هيچ‌كدام از آن دو اشاره‌اى به مسألهء ديگر ننموده‌اند ، ظاهر مىشود كه اين دو مسئله استقلال داشته و ربطى به هم ندارند . ثانياً : يك دليل بر اختلاف اين دو مسئله اين است كه در مسألهء مرّه و تكرار سه قول وجود داشت : بعضى قائل به مرّه ، و بعضى قائل به تكرار بودند و بعضى هر دو قول را نفى كرده و مىگفتند : صيغهء امر ، نه دلالت بر مرّه مىكند و نه دلالت بر تكرار ، بلكه مقتضاى امر عبارت از بعث و تحريك به نفس ماهيت است . و محقّقين از اصوليّين همين قول سوّم را اختيار كردند . اگر مسألهء اجزاء همان مسألهء مرّه و تكرار بوده يا متفرّع برآن باشد . بايد در اينجا هم سه قول وجود داشته باشد : قول به إجزاء ، قول به عدم إجزاء و قولى كه هم إجزاء و هم عدم إجزاء را نفى كند . درحالىكه در مسألهء اجزاء اين‌گونه نيست . بنابراين مسألهء اجزاء نه عبارت از مسألهء مرّه و تكرار است و نه متفرّع برآن مىباشد . ثالثاً : تحقيق اين است كه بحث در مسألهء مرّه و تكرار بحثى صغروى و در مسألهء اجزاء ، بحثى كبروى است . در قياس « العالم متغيّر و كلّ متغيّر حادث ، فالعالم حادث » هريك از صغرى و كبرى نياز به‌دليل و بحث مستقلّ دارند . دليلى كه براى اثبات « العالم متغيّر » به كار مىخورد ، نمىتواند براى اثبات « كلّ متغيّر حادث » مفيد باشد و نيز دليلى كه براى اثبات « كلّ متغيّر حادث » مفيد است نمىتواند « العالم متغيّر » را ثابت كند .\r\nهريك از اين دو بحث ، مستقل مىباشند و ربطى به هم ندارند . ارتباط مسألهء مرّه و تكرار با مسألهء إجزاء نيز به‌همين‌صورت است . نزاع ما در مسألهء مرّه و تكرار ، در\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nمحدودهء مأمور به و خصوصيّات آن است ، يعنى اگر چيزى با هيئت افعل ، مأمور به شد ، آيا تقيّد به مرّه - به‌عنوان قيديّت - داخل در مأمور به است ؟ آيا تقيّد به تكرار مطرح است ؟ در اينجا بايد اين نكته را متذكّر شويم كه قائلين به تكرار نمىخواهند بگويند : « به مجرّد صدور امر از مولا ، انسان بايد آن مأمور به را به‌طور متوالى تا آخر عمر تكرار كند » . اگر اين‌طور باشد ، آنجايى كه مولا چند امر صادر مىكند ، چگونه مىتواند تكرار تحقّق پيدا كند ؟ ظاهر اين است كه قائلين به تكرار ، مسمّاى تكرار را قيد مأمور به مىدانند و مسمّاى تكرار با اينكه دو بار مأمور به انجام شود تحقّق پيدا مىكند و تكرار دائمى ، امرى غير قابل قبول و غير قابل تصوّر است ، مخصوصاً در مورد اوامر متعدّد .\r\nمحقّقين هم كه مرّه و تكرار را نفى مىكنند مىگويند : « مأمور به عبارت از نفس طبيعت است و هيچ‌گونه تقيّدى به مرّه يا تقيّدى به تكرار در محدودهء مأمور به دخالت ندارد » .\r\nدر نتيجه بحث ما در مرّه و تكرار در محدودهء مأمور به است . امّا بحث در باب اجزاء بعد از مشخّص شدن محدودهء مأمور به است . وقتى محدودهء مأمور به مشخّص شد ، بحث مىكنيم كه آيا اتيان به مأمور به على وجهه - يعنى با تمام قيود و خصوصيّاتى كه در مأمور به معتبر است - مقتضى إجزاء است يا نه ؟ در مسألهء اجزاء ، كارى به اين نداريم كه آيا قيد مرّه يا تكرار در مأمور به دخالت دارد يا نه ؟ اين‌ها را در جاى ديگر بايد بحث كنيم . اگر در آنجا ثابت كرديم كه قيد مرّه دخالت دارد ، در مسألهء إجزاء بحث مىكنيم كه آيا اتيان به مأمور به - با قيد مرّه - مقتضى إجزاء است يا نه ؟ و اگر در آنجا ثابت كرديم كه قيد تكرار دخالت دارد ، در اينجا هم مىگوييم : آيا اتيان به مأمور به - با قيد تكرار - مقتضى إجزاء است يا نه ؟ و اگر در آنجا ثابت كرديم كه نه قيد مرّه دخالت دارد نه قيد تكرار ، در اينجا هم مىگوييم : آيا اتيان به مأمور به - بدون تقيّد به مرّه يا تكرار - مقتضى إجزاء است يا نه ؟ بنابراين در مسألهء مرّه و تكرار ، بحث صغروى و در تشخيص محدودهء مأمور به است ولى در مسألهء إجزاء ، بحث كبروى است و با فرض تحقّق مأمور به با قيود و\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nحدودش مىخواهيم ببينيم آيا اقتضاى إجزاء وجود دارد يا نه ؟ در نتيجه بين اين دو مسئله كمال مغايرت وجود دارد و حتّى اصالت و تفريعى هم در كار نيست بلكه هر دو استقلال دارند . قائل به مرّه مىتواند در اينجا قائل به اجزاء شود همان‌طور كه مىتواند قائل به عدم إجزاء شود . قائل به تكرار هم همين‌طور است .\r\nكسانى هم كه مرّه و تكرار را نفى مىكنند در اينجا مختارند كه قائل به إجزاء شوند يا قائل به عدم إجزاء ، و اين دليل بر استقلال دو مسئله است .\r\n\r\nمطلب دوّم : ارتباط مسألهء اجزاء با مسألهء تبعيّت قضاء از اداء\r\nكلام مرحوم آخوند : ايشان در مقام فرق بين مسألهء اجزاء و مسألهء تبعيّت قضاء از اداء و عدم تبعيّت آن فرقى را ذكر مىكند كه به‌نظر ما صحيح نيست و برفرض صحّت هم نمىتواند فرقى ماهوى بين اين دو مسئله باشد . مرحوم آخوند مىفرمايد : مسألهء تبعيّت و عدم تبعيّت قضاء از اداء ، مسأله‌اى لفظى است و ما درحقيقت در مفاد ( أقيموا الصّلاة ) و ( أقم الصّلاة لِدُلوك الشّمسِ إلى غَسقِ اللّيل . . . ) « 1 » بحث داريم . مىخواهيم ببينيم آيا از ( أقيموا ) و ( أقم ) مىتوان استفاده كرد كه اگر كسى در محدودهء وقت ، نماز را انجام نداد ، بايد در خارج وقت اتيان كند ؟ قائلين به تبعيّت به اين سؤال پاسخ مثبت مىدهند و مىگويند : « از خود ( أقيموا الصّلاة ) و ( أقم الصّلاة ) ، هم مسألهء وجوب اداء استفاده مىشود و هم وجوب قضاء » . ولى قائلين به عدم تبعيّت مىگويند : « ما از ( أقم الصّلاة ) چيزى بيش از وجوب اداء استفاده نمىكنيم و قضاء ، نياز به دليل جديدى - مثل « اقض ما فات كما فات » « 2 » - دارد . سپس مىفرمايد : ولى ما نحن فيه ، يك مسألهء عقلى است و ما نبايد مبحث اجزاء\r\n\r\n\r\n","description":"","footnote":"\r\n( 1 ) - الإسراء : 78\r\n( 2 ) - وسائل الشيعة ، ج 5 ، ( باب 6 من أبواب قضاء الصلوات ، ح 1 ) .\r\n","page_name":" 54 ","page_number":54},
  {"content":"\r\n\r\nرا - كه بحثى عقلى است - با مسألهء تبعيّت قضاء از اداء - كه بحثى لفظى است - متّحد بدانيم . « 1 » بررسى كلام مرحوم آخوند : اوّلًا : اين كلام مرحوم آخوند صحيح نيست ، زيرا ما گفتيم در ما نحن فيه در دو بخش بحث داريم ، يك بخش آن بحث عقلى و بخش دوّم آن ، بحث لفظى بود و قسمت عمدهء بحث ما در مسألهء اجزاء همين بخش دوّم بود كه در ارتباط با اوامر ظاهرى و اضطرارى بحث مىكنيم . و الّا در ارتباط با بخش اوّل - كه بحث آن عقلى محض است - مخالفى وجود ندارد ، مگر افرادى نادر . بنابراين هم مسألهء اجزاء ، بحث لفظى است و هم مسألهء تبعيّت قضاء از اداء ، پس چه فرقى بين اين دو مسئله وجود دارد ؟ ثانياً : واقع مسئله اين است كه فارق بين مسألهء اجزاء و مسألهء تبعيّت قضاء از اداء ، يك فارق ماهوى است و فرق ميان اين دو ، فرق بين وجود و عدم است ، زيرا موضوع بحث در مسألهء اجزاء ، عبارت از « الإتيان بالمأمور به » است ولى موضوع بحث در مسألهء قضا ، عبارت از « ترك المأمور به في وقته » است و الّا اگر مأمور به در وقتش اتيان شده باشد ، جايى براى مسألهء قضاء وجود ندارد . بنابراين اختلاف بين اين دو مسئله ، اختلاف بين وجود و عدم است و كسى نمىتواند ادعا كند كه اين‌ها يك بحثند . در بحث قضاء مىگوييم : « إذا لم يأت المكلّف بالمأمور به في وقته فهل يستفاد من ( أقم الصّلاة لِدلوك الشمس إلى غَسقِ اللّيل ) « 2 » وجوب الإتيان به خارج الوقت ؟ » . ولى ما نحن فيه عكس اين مطلب است يعنى گفته مىشود : « إذا أتى المكلّف بالمأمور به على وجهه فهل هو يقتضي الإجزاء أم لا يقتضي الإجزاء ؟ » و همان گونه كه قبلًا گفتيم : مراد از\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 126\r\n( 2 ) - الإسراء : 78\r\n","page_name":" 55 ","page_number":55},
  {"content":"\r\n\r\n« على وجهه » اين است كه تمام خصوصيات معتبر در مأمور به آورده شود و يكى از آن خصوصيات عبارت از وقت است . لذا فرق بين اين دو مسئله ، فرق ماهوى است و آنچه مرحوم آخوند فرموده صحيح نمىباشد .\r\n\r\nمقدّمهء پنجم : آيا اوامر داراى تعدّد و تنوّع مىباشند ؟\r\nتا اينجا مقدّماتى كه مرحوم آخوند ذكر كرده‌اند به پايان رسيد ولى حضرت امام خمينى رحمه الله در اينجا مقدّمهء ديگرى مطرح كرده كه نه تنها عنوان مقدّميّت دارد بلكه براى اصل بحث إجزاء نيز راه‌گشا مىباشد يعنى ما را هدايت مىكند به اينكه آيا در ارتباط با اصل بحث إجزاء بايد قائل به اجزاء شويم يا قائل به عدم إجزاء ؟ حضرت امام خمينى رحمه الله مىفرمايد : يكى از مقدّماتى كه تقريباً به‌صورت يك اصل مسلّم و مفروغ عنه از كلام مرحوم آخوند استفاده مىشود اين است كه اوامر بر سه قسمند : 1 - امر واقعى اوّلى ، مثل « صلّ مع الوضوء » در خطاب به واجد الماء 2 - امر واقعى ثانوى يا امر اضطرارى ، مثل « صلّ مع التيمّم » در خطاب به فاقد الماء ، 3 - امر ظاهرى ، مثل « صلّ مع استصحاب الطهارة » در خطاب به كسى كه شاك است و اصل عملى استصحاب در مورد او جريان پيدا مىكند . آيا اين كلام مرحوم آخوند درست است ؟ آيا ما واقعاً سه نوع امر داريم ؟ واقعيّت اين است كه ما وقتى آيات و روايات و ادلّهء اين احكام را به‌ضميمهء ادلّهء شرايط و خصوصيّات معتبر در اين‌ها ملاحظه مىكنيم ، اصلًا مسألهء تعدّد امر مطرح نيست .\r\nمسئله اين است كه امر ( أقيموا ) به طبيعت صلاة ، به‌صورت خطاب به همه متوجه شده است . اين همه ( أقيموا الصّلاة ) در قرآن تكرار شده ، هيچ نيامده‌اند بگويند ( أقيموا الصّلاة ) مخاطب خاصّى را درنظر دارد . اين ( أقيموا الصّلاة ) خطاب واحد و\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nعام و متضمن امر به اقامهء صلاة نسبت به همهء مكلفين است و اختلافى كه بين واجد ماء و فاقد ماء و شاك در بقاء وضو وجود دارد ، در ارتباط با امر نيست بلكه در ارتباط با خصوصيّاتى است كه در متعلّق امر دخالت دارد ، يعنى ما امرى به نام امر اضطرارى نداريم ، « صلّ مع التيمّم » نداريم ، بلكه در مقابل ( أقيموا الصّلاة ) يك آيه داريم كه مىفرمايد : ( يا أيّها الّذينَ آمنوا إذا قُمتم إلى الصّلاة فاغسلوا وجوهكم و أيديكم إلى المرافق و امسحوا برءوسكم و أرجلكم إلى الكعبين و إن كنتم جنباً فاطّهّروا و إن كنتم مرضى أو على سفر أو جاء أحد منكم من الغائط أو لامستم النساء فلم تجدوا ماءً فتيمّموا صعيداً طيّباً . . . ) ، « 1 » اين آيه شامل همه مىشود ، عنوانش ( إذا قمتم إلى الصّلاة ) است بدون فرق بين واجد ماء و فاقد ماء . ولى مىگويد : وقتى خواستيد آن نماز مأمور به عمومى را انجام دهيد ، در درجهء اوّل وضو بگيريد و اگر آب نبود تيمّم كنيد . آيا اين معنايش اين است كه در مورد تيمّم امر خاصى داريم ؟ خير ، آيه مىخواهد بگويد : اين صلاة مأمور به نسبت به جميع ، خصوصيتش اين است كه اگر انسان واجد الماء باشد بايد وضو بگيرد و اگر فاقد الماء شد بايد تيمّم كند آيا اين برمىگردد به اينكه ما دو امر داريم ؟ خير ، چنين نيست . به‌عبارت ديگر : در ( أقيموا الصّلاة ) امر به طبيعت صلاة تعلّق گرفته است و در آيهء وضو يعنى آيهء ( يا أيّها الّذين آمنوا إذا قمتم إلى الصّلاة فاغسلوا وجوهكم و أيديكم إلى المرافق . . . فلم تجدوا ماءً فتيمّموا صعيداً طيّباً فامسحوا بوجوهكم و أيديكم منه . . . ) « 2 » مىخواهد بگويد : همان صلاة مأمور به در ( أقيموا الصّلاة ) را - كه نسبت به عامّهء مكلّفين ، به‌عنوان مأمور به است - وقتى خواستيد اتيان كنيد ، دو حالت ممكن است براى شما وجود داشته باشد : اگر واجد الماء هستيد بايد آن را با وضو انجام دهيد و اگر فاقد الماء هستيد بايد آن را با تيمّم اتيان كنيد . روايات مربوط به باب وضو و تيمّم نيز به‌همين‌صورت است . يك روايت\r\n\r\n\r\n","description":"","footnote":"\r\n( 1 ) - المائدة : 6\r\n( 2 ) - همان .\r\n","page_name":" 57 ","page_number":57},
  {"content":"\r\n\r\nمىگويد : « لا صلاة إلّا بطهور » « 1 » كه اگر ما بوديم و اين روايت ، استفاده مىكرديم كه صلاة ، مشروط به طهارت مائيه است ، امّا در كنار اين روايت ، روايت ديگرى وجود دارد كه مىگويد : « التراب أحد الطهورين » « 2 » يعنى درحقيقت توضيح مىدهد كه روايت « لا صلاة إلّا بطهور » فقط بر طهارت مائيه دلالت نمىكند بلكه تراب هم يكى از طهورين است . و به تعبير ديگر : روايت « التراب أحد الطهورين » مفاد روايت « لا صلاة إلّا بطهور » را توسعه و تعميم مىدهد . در اين صورت ما از كجا استفاده كنيم كه انسان فاقد الماء تكليف ديگرى دارد ؟ كدام دليل آمده است و خطاب صلاتى مستقلى به‌عنوان صلاة مع التيمّم نسبت به فاقد الماء دارد ؟ تازه اين مسئله به واجد الماء و فاقد الماء تمام نمىشود بلكه در مورد حالات مختلفى كه در اجزاء نماز وجود دارد نيز مطرح است . مثلًا انسان گاهى بايد نماز ايستاده بخواند و گاهى قدرت بر ايستادن ندارد و بايد نماز نشسته بخواند و همين‌طور گاهى بايد نماز را به‌صورت خوابيده و به حالت استلقاء بخواند . ركوع و سجود گاهى به همين كيفيت معمول است و گاهى به‌صورت ايماء و اشاره است ، مثل كسى كه ساتر ندارد و با وجود ناظر محترم ناچار است به‌صورت عريان نماز بخواند در اين صورت ركوع و سجود خود را با اشاره انجام مىدهد . آيا ما مىتوانيم ملتزم شويم كه براى هريك از حالات مختلف نماز و اجزاء آن ، امر مستقلى وجود دارد ؟ چه دليلى مىتواند بر اين امر دلالت كند ؟ درحالىكه در ارتكاز متشرّعه هم همين معناست كه اگر از واجد الماء سؤال كنند شما چه تكليفى را امتثال مىكنيد ؟\r\nمىگويد : تكليف ( أقيموا الصلاة ) را ، و اگر از فاقد الماء هم اين سؤال را بپرسند ، همين جواب را خواهد داد . همين‌طور در تمام حالات مختلف نماز ، نسبت به شرايط و اجزاء نماز ، همهء مكلّفين خود را امتثال‌كنندهء ( أقيموا الصّلاة ) مىدانند ، بنابراين ( أقيموا الصّلاة ) يك امر عام متوجه به تمام مكلّفين است ولى خصوصيّات و\r\n\r\n\r\n","description":"","footnote":"\r\n( 1 ) - وسائل الشيعة ، ج 1 ( باب من أبواب الوضوء ، ح 1 ) .\r\n( 2 ) - در روايات ، « التيمّم أحد الطهورين » وارد شده است . رجوع شود به : وسائل الشيعة ، ج 2 ( باب 21 من أبواب التيمم ، ح 1 و باب 23 ، ح 5 ) .\r\n","page_name":" 58 ","page_number":58},
  {"content":"\r\n\r\nشرايطش ، به حسب حالاتْ فرق مىكند . اگر بخواهيم مثالى عرفى براى اين مطلب ذكر كنيم مىگوييم : اگر مولايى به عبيد خودش دستور دهد كه وظيفهء همهء شما پذيرايى از ميهمان من است ولى كيفيت پذيرايى شما فرق مىكند ، مثلًا زيد بايد درب منزل را باز كند ، عَمْرو بايد چاى و ميوه بياورد و بكر هم فلان كار را انجام دهد . همهء اينان مأمور پذيرايى از ميهمان هستند ولى نحوهء پذيرايى آنان با يكديگر فرق مىكند و الّا امر ، واحد و متعلّق آن‌هم عنوان پذيرايى است كه مشترك بين اعمال همهء عبيد است . اين معنايش اين نيست كه مأمور به هريك از عبيد با ديگرى فرق مىكند . ما نحن فيه هم به‌همين‌صورت است . و اگر غير از اين باشد ما سؤال مىكنيم كه « آيا شما متيمّم را خارج از ( أقيموا الصّلاة ) مىدانيد يا داخل آن ؟ » . اگر خارج از ( أقيموا الصّلاة ) است ، پس امرى كه متوجه متيمّم شده كدام است ؟ و اگر داخل در ( أقيموا الصّلاة ) است ، چنانچه امر ديگرى داشته باشد ، معنايش اين است كه دو امر به متيمّم تعلّق گرفته است : يك امر به طبيعت صلاة و يك امر هم به صلاة با تيمّم . آيا كسى مىتواند به اين معنا ملتزم شود ؟ اگرچه ما بگوييم : « در مقام عمل ، يك عمل كفايت مىكند » ولى نفس توجه دو امر به متيمّم ، مطلبى است كه با فقه و ارتكاز متشرّعه سازگار نيست . در اوامر ظاهريه نيز همين‌طور است . مثلًا در باب اصول عمليه ، مهم‌ترين اصل عملى عبارت از استصحاب است كه روايات معتبرى بر حجّيت آن دلالت مىكنند . ما وقتى به صحيحهء زراره در باب استصحاب مراجعه مىكنيم و لحن آن را بررسى مىكنيم ، طبق بيان شما بايد صحيحهء زراره يك چنين لحنى داشته باشد كه اگر انسان يقين به وضوى قبلى داشت و الآن شك در بقاء دارد ، امر آن عوض شود و چنين مكلّفى امر به « صلاة با وضو » نداشته باشد بلكه امر به « صلاة با وضوى استصحابى و طهارت ظاهريّه » داشته باشد . آيا در صحيحهء زراره چنين مطلبى وجود دارد ؟ خير ، صحيحه زراره ، درست بر نقطهء مقابل اين مطلب دلالت دارد . صحيحهء زراره وقتى مىخواهد مسألهء استصحاب را بيان كند مىگويد : « قلت له : الرجل ينام و هو على وضوء ، أ تُوجب الخفقة و الخفقتان عليه الوضوء ؟ فقال : يا زرارة قد تنام العين\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nو لا ينام القلب و الاذن ، فإذا نامت العين و الاذن و القلب فقد وجب الوضوء . قلت :\r\nفإن حرّك إلى جنبه شيء و لم يعلم به ؟ قال : لا ، حتّى يستيقن أنّه قد نام حتّى يجيء من ذلك أمر بيّن و إلّا فإنّه على يقين من وضوئه و لا تنقض اليقين أبداً بالشكّ و إنّما تنقضه بيقين آخر » . « 1 » اين لحن ، معنايش اين است كه صحيحهء زراره با توجه به آيهء شريفهء ( يا أيّها الّذين آمنوا إذا قمتم إلى الصّلاة فاغسلوا وجوهكم و أيديكم إلى المرافق . . . ) « 2 » مىگويد : « چنين كسى يقين به وضو داشته و الآن شك در بقاء دارد و نبايد يقين را با شك نقض كند » و به عبارت ديگر : « او الآن با وضوست » . آيا معناى اين عبارت چيست ؟ آيا معنايش اين است كه امر خاصّى غير از آنچه آيهء وضو در باب شرطيت وضو مطرح مىكند ، در اينجا وجود دارد ؟ خير ، صحيحهء زراره مىخواهد بگويد : « همان چيزى را كه آيهء وضو مىگويد ، در چنين كسى تحقّق دارد ، همان شرطيتى را كه آيهء وضو براى وضو مطرح مىكند ، براى او حاصل است و لازم نيست وضوى ديگرى تحصيل كند » . ادلّهء امارات نيز - كه آنها هم به‌عنوان اوامر ظاهريه مطرحند - نمىخواهند تكليفى غير از تكليف واقعى جعل كنند ، نمىخواهند امرى در مقابل امر واقعى ايجاد كنند . ما در بحث اجزاء - كه اصل بحث ماست - خواهيم گفت كه ادلّهء امارات ، توسعه در اوامر واقعيه مىدهند ، دايرهء شرطيت را توسعه مىدهند ، دايرهء خصوصيات معتبر در مأمور به را توسعه مىدهند ، و الّا كجاى دليل استصحاب مىگويد : « صلّ مع الطهارة الظاهرية » كه حساب را جدا كند و بگويد : به ( أقيموا الصّلاة ) كارى نداشته باش ، با آيهء وضو كارى نداشته باش ، تو در حال شك ، عنوان خاص ديگرى پيدا كردى و در ارتباط با اين عنوان ، امر مستقل ديگرى پيدا كردى . ديگر « صلّ مع الوضوء » و « صلّ مع التيمّم » به درد تو نمىخورد ، تو مخاطب به « صلاة با طهارت استصحابيّه » هستى ؟ كجاى صحيحهء زراره يك چنين مسأله‌اى را مطرح مىكند ؟ اگر مىخواست چنين چيزى را\r\n\r\n\r\n","description":"","footnote":"\r\n( 1 ) - وسائل الشيعة ، ج 1 ( باب 1 من أبواب نواقض الوضوء ، ح 1 )\r\n( 2 ) - المائدة : 6\r\n","page_name":" 60 ","page_number":60},
  {"content":"\r\n\r\nمطرح كند ، مىگفت : « تو كه الآن شك در طهارت دارى و نسبت به طهارت قبلى هم متيقّن هستى ، وظيفهء خاصى دارى ، تو به آيهء وضو و آيهء تيمّم نگاه نكن ، وظيفهء ديگرى براى تو تدارك ديده شده است » . لذا وقتى انسان اين مسائل را ملاحظه مىكند ، نمىتواند مسألهء تعدّد اوامر و تنوّع آنها را - آن‌گونه كه مرحوم آخوند و جماعت ديگرى مطرح كردند - بپذيرد . « 1 » ولى آيا چه چيز سبب شده كه مرحوم آخوند قائل به تعدّد اوامر شود ؟ آنچه سبب اين امر شده ، مطلبى است كه مرحوم آخوند در باب استصحاب در ارتباط با احكام وضعيه مطرح كرده است . ايشان در آنجا احكام وضعيه را به سه قسم تقسيم مىكنند : قسم اوّل : احكام وضعيه‌اى كه در محيط شرع نمىتواند جعلى به آنها تعلّق بگيرد - نه جعل استقلالى و نه جعل تبعى - بلكه آنها درحقيقت ، در ارتباط با تكوين هستند و شارع - بما أنّه شارع - نمىتواند نسبت به آنها جعلى داشته باشد . قسم دوّم : احكام وضعيه‌اى است كه از ناحيهء شارع نمىتواند جعل استقلالى به آنها تعلّق بگيرد ولى تعلّق جعل تبعى به آنها از ناحيهء شارع ممكن است ، مثل جزئيت و شرطيت و مانعيّت براى مأمور به . ايشان مىفرمايد : شارع - بما أنّه شارع - نمىتواند جعل استقلالى نسبت به اين قسم از احكام وضعيه داشته باشد ، بلكه شارع فقط مىتواند به‌عنوان جعل تبعى ، شرطيت يا جزئيت يا مانعيت براى مأمور به درست كند . قسم سوّم : احكام وضعيه‌اى است كه شارع مىتواند آنها را جعل كند و جعلش هم استقلالى است ، مثل ملكيّت و زوجيّت و امثال آنها . « 2 » و اين قسم ، نقطهء مقابل قسم اوّل است . ما فعلًا كارى به صحّت و سقم تقسيم ايشان نداريم ، آنچه مهم است اين است كه لازمهء بيان ايشان ، اين است كه در ما نحن فيه مسألهء تعدّد و تنوّع اوامر را قائل شويم .\r\n\r\n\r\n","description":"","footnote":"\r\n( 1 ) - مناهج الوصول إلى علم الاصول ، ج 1 ، ص 302 - 304 ؛ تهذيب الاصول ، ج 1 ، ص 180 و 181 .\r\n( 2 ) - كفاية الاصول ، ج 2 ، ص 302\r\n","page_name":" 61 ","page_number":61},
  {"content":"\r\n\r\nبحث ما در اينجا در ارتباط با قسم دوّم است . ايشان براى قسم دوّم ، جزئيت و شرطيت و مانعيّت براى مأمور به را مثال مىزند . البته در اين مثال‌ها ، عنوان مأمور به مورد تكيهء ايشان است . جزئيت چيزى براى مأمور به ، شرطيت چيزى براى مأمور به و مانعيّت چيزى از مأمور به . مىفرمايد : اگر شارع بخواهد وضو را شرط براى نماز - با وصف مأمور به بودن نماز - قرار دهد ، تنها راه آن اين است كه امر را متعلّق كند به « صلاة مقيّد به وضو » و بفرمايد : « صلّ مع الوضوء » ، از تقييد صلاة به وضو ، شرطيت وضو براى صلاة انتزاع مىشود و به تعبير ايشان : « جعل شرطيت شده براى وضو ولى به‌صورت تبعى » . حال اگر تيمّم در حال عدم وجدان ماء ، بخواهد شرطيت براى صلاة داشته باشد ، راه آن چيست ؟ راهش اين است كه ما يك « صلّ مع التيمّم » داشته باشيم تا شرطيت تيمّم را براى صلاة - با وصف مأمور به بودن صلاة - انتزاع كنيم . همين‌طور اگر بخواهيم با طهارت استصحابى نماز بخوانيم - به‌عبارت ديگر : اگر بخواهيم در صورت يقين سابق به طهارت و شك لاحق در آن ، طهارت استصحابى را به‌عنوان شرط براى صلاة بدانيم - راه منحصر به فرد آن اين است كه ما يك « صلّ مع الطهارة الاستصحابيّة في صورة الشك » داشته باشيم و از تعلّق امر به صلاة مقيّد به وضوى استصحابى در ظرف شك ، استفاده كنيم كه وضوى استصحابى در صورت شك ، شرطيت دارد براى نماز ، و غير از اين چاره‌اى نداريم . در نتيجه ما همان‌طور كه در مورد وضو ، نياز به « صلّ مع الوضوء » داريم ، در مورد تيمّم هم نياز به « صلّ مع التيمّم » داريم و در باب وضوى استصحابى هم نياز به « صلّ مع الوضوء الاستصحابي » داريم و الّا نمىتوانيم شرطيت وضو براى صلاة را انتزاع كنيم . در باب جزئيت هم همين‌طور است . كسى كه ايستاده نماز مىخواند ، اگر قيامْ جزئيت براى صلاتش دارد ، اين جزئيت از چه چيزى انتزاع شده است ؟ مىفرمايد :\r\nراهش اين است كه امرى به يك مجموع مركّبى تعلّق بگيرد كه يك جزء آن عبارت از قيام باشد . در اين صورت براى قيام ، انتزاع جزئيت مىكنيد . وقتى براى مصلّى ، قيامْ ممكن نبود ، نوبت به جلوس مىرسد . روشن است كه مركّب از اجزائى كه يكى از آنها\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nعبارت از قيام است ، با مركّب از اجزائى كه يكى از آنها عبارت از جلوس است تفاوت دارد و هر دوى اين‌ها نياز به امر دارند . ابتدا بايد امر كند به صلاة مركّبى كه يكى از اجزاء آن عبارت از قيام است ، سپس امر كند به صلاة مركّبى كه يكى از اجزاء آن عبارت از جلوس است و الّا شما نمىتوانيد جزئيت جلوس را از امر اوّل استفاده كنيد . در مورد ساير اجزاء هم همين مسئله مطرح است . در باب مانعيّت نيز همين‌طور است با اين تفاوت كه در باب شرايط ، تقيّد به وجود مطرح است ولى در باب موانع ، تقيّد به عدم . از تقيّد صلاة به عدم الحدث ، مانعيّت حدث را براى صلاة انتزاع مىكنيم و از تقيّد صلاة به وجود طهارت ، شرطيت طهارت را براى صلاة انتزاع مىكنيم . در نتيجه مرحوم آخوند ، طبق اين مبنايى كه در ارتباط با جزئيت و شرطيت و مانعيّت براى مأمور به مطرح كرد ناچار است قائل به تعدّد امر شود . يادآورى مىكنيم كه عنوان « مأمور به » در كلام مرحوم آخوند مورد تأكيد قرار گرفته است ، يعنى « شرطيت چيزى براى مأمور به » ، « جزئيت چيزى براى مأمور به » و « مانعيت چيزى براى مأمور به » زيرا اگر ما بخواهيم جزئيت يا شرطيت يا مانعيّت چيزى را نسبت به صلاة بررسى كنيم ، كارى نداريم كه بدانيم آيا صلاة مأمور به است يا نه ؟ نيازى نيست به اينكه امر ، به صلاة مشتمل بر اين اجزاء يا مقيّد به اين شرايط يا مقيّد به عدم وجود اين موانع تعلّق بگيرد . امّا اگر عنوان جزئيت براى مأمور به - با وصف مأمور به بودن آن - بخواهد تحقّق پيدا كند ، راهى جز اين ندارد كه بايد هركدام مستقلًا امرى داشته باشند و آن امر ، منشأ انتزاع اين عناوين بشود . براساس اين مبنا چاره‌اى نيست جز اينكه قائل به تعدّد اوامر شويم و بگوييم :\r\n« صلّ مع الوضوء » غير از « صلّ مع التيمّم » است ، « صلّ مع الوضوء الواقعي » غير از « صلّ مع الوضوء الاستصحابي » است . هركدام از اين دو ، امر مستقلى دارند . امر آن ، منشأ انتزاع شرطيت وضوى واقعى است و امر اين ، منشأ انتزاع شرطيت وضوى استصحابى است . ولى ما در بحث استصحاب خواهيم گفت كه اين مبناى مرحوم آخوند\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nصحيح نيست و « جزئيت و شرطيّت چيزى براى مأمور به » مىتواند مجعول مستقل شارع باشد و لازم نيست جزئيت و شرطيت را از تعلّق امرِ به مقيّد استفاده كنيم . قرآن كريم در يك جا مىگويد : ( أقيموا الصّلاة ) و در جاى ديگر مىگويد : ( إذا قمتم إلى الصّلاة فاغسلوا وجوهكم و أيديكم إلى المرافق . . . ) . « 1 » قرآن با نفس همين آيه ، شرطيّت وضو را براى صلاة جعل كرده است . و لازم نيست يك « صلّ مع الوضوء » داشته باشيم تا به تبعيّت آن ، شرطيت وضوء براى صلاة جعل شده باشد . امر ، به طبيعت صلاة تعلّق گرفته و اين آيه هم در درجهء اوّل شرطيت وضو را براى صلاة و در درجهء دوّم ، شرطيت تيمّم را براى صلاة وضع مىكند . و ما تفصيل اين بحث را در مباحث مربوط به احكام وضعيه مطرح خواهيم كرد . امّا مرحوم آخوند ، چون اين مبنا را در احكام وضعيه اختيار كرده است ، ناچار شده در بحث إجزاء هم قائل به تعدّد اوامر شود . تا اينجا مقدّمات بحث إجزاء به پايان رسيد و اكنون وارد اصل بحث مىشويم :\r\n\r\n\r\n","description":"","footnote":"\r\n( 1 ) - المائدة : 6\r\n","page_name":" 64 ","page_number":64},
  {"content":"\r\n\r\n\r\nمباحث مربوط به اجزاء\r\nدر بحث‌هاى گذشته گفتيم كه مبحث إجزاء داراى دو بخش است :\r\n\r\nبخش اوّل از بحث اجزاء\r\nبخش اوّل ، يك مسألهء عقليّه محض است و آن اين است كه آيا اتيان به مأمور به « 1 » در هر امرى - اگرچه قائل به تعدّد اوامر بشويم - نسبت به امر خودش مجزى است يا نه ؟ در صورت إجزاء ، لازم نيست آن مأمور به را دوباره در خارج اتيان كنيم . اگر گفت :\r\n« صلّ مع الوضوء » و ما هم نماز با وضو را با همهء خصوصيّات آن خوانديم ، اين امر ، گريبان ما را رها مىكند . اگر گفت : « صلّ مع التيمّم » و ما هم نماز با تيمّم را با همهء\r\n\r\n\r\n","description":"","footnote":"\r\n( 1 ) - وقتى گفته مىشود : « اتيان به مأمور به » ، اين عبارت بر اين معنا دلالت دارد كه مأمور به داراى ابهام و اجمال نيست بلكه با تمام خصوصياتش معلوم است . هم از نظر تشخيص روشن است و هم از نظر تطبيق بر خارج ، نقصانى در آن وجود ندارد . كلمهء « على وجهه » مسألهء تطبيق را مطرح مىكند . يعنى اگر مأمور به را آن‌گونه كه بايد انجام داد ، در خارج اتيان كنيم ، نسبت به امر خودش مجزى است يا نه ؟\r\n","page_name":" 65 ","page_number":65},
  {"content":"\r\n\r\nخصوصيات مربوط به آن اتيان كرديم ، اين امر ، گريبان ما را رها مىكند و اگر گفت :\r\n« صلّ مع الطهارة الاستصحابيّة » و ما نماز با طهارت استصحابى را با همهء خصوصيات آن اتيان كرديم ، اين امر ، گريبان ما را رها مىكند . پيداست كه اين مسئله ، علاوه بر اينكه يك مسألهء عقلى است ، از مسائل عقلى بديهى نيز هست بلكه شايد از بداهت هم بالاتر باشد ، زيرا وقتى « صلاة با وضو » در خارج تحقّق پيدا كرد و هيچ كمبودى ازنظر تطبيق در آن وجود نداشت ، سهو و نسيان و ترك و مسامحه‌اى در آن تحقّق نداشت ، غرض مولا حاصل شده و بلااشكالْ امر مولا ساقط مىشود و اگر امر ساقط شد ، وجهى براى تكرار نماز وجود ندارد . در مورد « صلّ مع التيمّم » نيز اگر فرض كنيم شارع به ما اجازه داده باشد كه نماز با تيمّم را در اوّل وقت اتيان كنيم ، وقتى نماز با تيمّم ، تحقّق پيدا كرد غرض مولا در ارتباط با اين امر حاصل شده و امر ساقط مىشود و وجهى براى تكرار نماز با تيمّم وجود ندارد . همچنين وقتى نسبت به طهارت ، يقين سابق و شكّ لاحق وجود داشت و شارع به ما گفت : « صلّ مع الطهارة الاستصحابيّة » و ما نماز با طهارت استصحابى را اتيان كرديم ، غرض مولا در ارتباط با اين امر حاصل شده و امر مولا ساقط مىشود و وجهى براى تكرار نماز با طهارت استصحابيّه وجود ندارد . لذا اين مسئله ، يك مسألهء عقلى بديهى است كه از آن به إجزاء تعبير مىكنيم .\r\nمعناى إجزاء - در اينجا - اين است كه لازم نيست همين مأمور به - با همين خصوصيات - دوباره تكرار شود . ولى همان‌طور كه سابقاً هم اين بحث را تا حدّى ذكر كرديم و مرحوم آخوند هم يك مطلبى را مطرح كردند ، در اينجا نيز همان مطلب قبلى خود را با توضيح بيشتر و اشاره به بعضى از چيزهايى كه در شرع وارد شده - مثل نمازى كه انسان خوانده و بار ديگر با جماعت اعاده مىكند - دوباره متعرّض مىشود و الّا براساس بيانى كه عرض كرديم ، وقتى امرى امتثال شد ، ديگر نه امتثال عقيب الامتثال مىتواند معنايى داشته باشد و نه تبديل امتثال . امّا امتثال عقيب الامتثال ، صحيح نيست زيرا اگر در امتثال اوّل كمبودى وجود ندارد و واقعاً آن عمل اوّل اتّصاف به امتثال دارد ، با امتثال اوّل غرض مولا حاصل شده\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nو امر ساقط مىشود و امتثال دوّم معنايى نخواهد داشت . امتثالْ در ارتباط با امر است و وقتى امرى وجود نداشته باشد ، امتثالْ صدق نمىكند . در تعبيرات عرفى ما نيز همين‌طور است ، تا دستورى نباشد ، عرفْ كلمهء امتثال را به كار نمىبرد . همچنين عنوان تبديل امتثال نيز نمىتواند صحيح باشد . مسألهء تبديل امتثال داراى دو فرض است : 1 - امتثال اوّل را ناديده گرفته و به‌جاى آن امتثال ديگرى را جايگزين كند . 2 - امتثال دوّم را ضميمه به امتثال اوّل كرده و مجموع آن دو را امتثال واحدى قرار دهد . شايد اين معنا با امتثال عقيب الامتثال سازگارى بيشترى داشته باشد ولى ما با عنوان آن كارى نداريم . البته ما گفتيم : تبديل امتثال در افراد عَرْضيّه مانعى ندارد ، امّا در افراد طوليّه معقول نيست و بحث ما در افراد طوليّه است . مثال : مولا نذر مىكند يك عبد آزاد كند ، در مقام وفاى به نذر هم مىتواند يك عبد را آزاد كند و هم مىتواند با يك صيغه ده عبد را آزاد كند و مثلًا بگويد : « أيّها العبيد العشرة أعتقتكم » . و يا در مثالهاى عادى ، گاهى مولا به عبدش مىگويد : « ليوان آبى بياور » و او مىرود به‌جاى يك ليوان پنج ليوان مىآورد . در افراد عَرْضيه بحثى نداريم ، زيرا در مواردى كه تقييد به وحدت نيست ، آنچه مطلوب مولاست ، ظرف ماء يا عتق عبد است بدون اينكه مقيّد به وحدت باشد و ظرف ماء و عتق عبد همان‌طور كه در ضمن يك فرد مىتواند تحقق پيدا كند در ضمن چند فرد هم مىتواند تحقق پيدا كند .\r\nامّا بحث ما در افراد طوليه است كه اوّل ظرف آبى در اختيار مولا قرار دهد سپس ظرف آب ديگرى براى او بياورد . آيا در اينجا امتثال مجددى تحقق پيدا مىكند ؟ به اين صورت كه امتثال اوّل ناديده گرفته شده و امتثال دوّم جايگزين آن شود و يا مجموع آن دو به‌صورت امتثال واحدى درنظر گرفته شود . در ارتباط با اين بحث ، مرحوم آخوند همان تفصيلى را كه سابقاً بيان كردند در اينجا نيز مطرح مىكنند ولى با توجه به اينكه بحث ايشان در اينجا قدرى مفصّل‌تر\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nاست و بعضى از جنبه‌هاى شرعى را نيز به آن اضافه كرده‌اند ، ما ناچاريم هم بيان ايشان را مجدداً مطرح كنيم و هم جواب از آن را .\r\n\r\nكلام مرحوم آخوند :\r\nمرحوم آخوند مىفرمايد : تبديل امتثال به اين معنا كه امتثال اوّل را كنار گذاشته و از عنوان امتثال خارج كند و امتثال دوّم را جايگزين آن نمايد مانعى ندارد ، امّا انضمام دو امتثال به يكديگر درست نيست . ايشان براى عدم جواز انضمام دليلى اقامه نمىكند ولى براى جواز مورد اوّل - يعنى كنار گذاشتن امتثال اوّل و قرار دادن امتثال دوّم به‌جاى آن - دليل اقامه مىكند . ايشان مىفرمايد : امتثالى كه تحقق پيدا مىكند ، يك‌وقت علت تامّه براى حصول غرض نهايى « 1 » مولاست و با تحقق اين فرد ، هيچ‌گونه غرضى براى مولا باقى نمىماند . در اين صورت جايى براى تبديل امتثال نيست . مثل اينكه مولا به عبد خود دستور دهد كه در دهان من آب بريز تا عطش من بر طرف شود . وقتى اين مأمور به در خارج تحقق پيدا كرد ، عطش مولا بر طرف شده و زمينه‌اى براى تبديل امتثال باقى نمىماند . در اينجا تبديل امتثال جايز نيست . امّا گاهى امتثالْ علت تامّه براى حصول غرض نهايى مولا نيست ، مثل اينكه مأمور به اين باشد كه عبدْ آب را - براى خوردن يا وضو يا غير آن - در اختيار مولا قرار دهد و عبد اين كار را انجام دهد . در اين صورت تا وقتى مولا از اين آب استفاده نكرده و غرض نهايى او حاصل نشده است چه مانعى دارد كه عبد در مقام تبديل امتثال برآمده و ظرف آب تميزتر يا خنك‌تر تهيه كرده و در اختيار مولا قرار دهد ؟ اين معنا نه تنها جايز است بلكه شايد عبد مورد تشويق مولا هم قرار گيرد ، زيرا اين امر كاشف از شدّت\r\n\r\n\r\n","description":"","footnote":"\r\n( 1 ) - مرحوم آخوند در اينجا فقط « حصول غرض مولا » را مطرح مىكند ولى در بحث‌هاى قبلى « حصول غرض نهايى مولا » را مطرح نمود و تعبير متن با توجه به بيانات قبلى مرحوم آخوند است .\r\n","page_name":" 68 ","page_number":68},
  {"content":"\r\n\r\nعلاقهء عبد به مولاست كه با وجود اينكه اين عمل براى او لازم نبوده ولى به جهت شدّت علاقه به مولا اين كار را انجام داده است . مرحوم آخوند مىفرمايد : تبديل امتثال در اينجا مانعى ندارد ، زيرا هنوز علت محدثهء امر به قوّت خودش باقى است . غرضى كه مولا را وادار بر امر كرده هنوز تحقق پيدا نكرده است لذا امر به قوّت خود باقى است .\r\nمرحوم آخوند مىفرمايد : شاهد اين مطلب اين است كه اگر عبد آب را در اختيار مولا قرار داد ولى قبل از حصول غرض مولا ، مثلًا ظرف آب از دست مولا افتاد و بر زمين ريخت ، ازنظر عقل و عقلاء ، عبد وظيفه دارد كه مجدداً آب را در اختيار مولا قرار دهد و لازم نيست به انتظار امر مجدد مولا باشد بلكه همان امر اوّل به قوّت خود باقى است و اقتضاء مىكند كه بايد مجدداً ظرف آب را در اختيار مولا قرار دهد . بنابراين به مجرّد اينكه عبدْ آب را در اختيار مولا قرار مىدهد ، امر ساقط نشده و تا وقتى كه غرض مولا حاصل نشده است ، امر به قوّت خود باقى است و هنگامى كه امر به قوّت خود باقى است چرا تبديل امتثال جايز نباشد ؟ سپس مرحوم آخوند شاهدى از باب فقه و شرعيّات مطرح كرده و مىفرمايد : اگر كسى نماز يوميه‌اش را به‌صورت فرادى خوانده است ، سپس جماعتى در ارتباط با همان نماز برپا شد - برحسب بعضى از روايات « 1 » - مستحب است اين شخص نماز خود را با جماعت اعاده كند . گويا مرحوم آخوند مىخواهد بفرمايد : اين ، همان تبديلِ امتثال است و الّا نماز فرادى كه خوانده نقصى نداشته ولى درعين‌حال روايات مىگويد مستحب است اين نماز را با جماعت اعاده كند . اين مسئله مثل اين است كه عبدْ ظرف آب بهترى را در اختيار مولا قرار دهد . « 2 »\r\n\r\nبررسى كلام مرحوم آخوند\r\nاوّلًا : با قطع‌نظر از استشهاد فقهى كه ايشان مطرح كردند ، درصورتىكه بيان\r\n\r\n\r\n","description":"","footnote":"\r\n( 1 ) - وسائل الشيعة ، ج 5 ( باب 54 من أبواب صلاة الجماعة ، ح 10 ) .\r\n( 2 ) - كفاية الاصول ، ج 1 ، ص 127 و 128\r\n","page_name":" 69 ","page_number":69},
  {"content":"\r\n\r\nايشان در ارتباط با آن امر عقلى درست باشد ، اين بيان هم در تبديل الامتثال جريان پيدا مىكند و هم در انضمام دو امتثال به يكديگر ، زيرا اگر امر ساقط نشده باشد ، همان‌طور كه در افراد عَرْضيه ، عبد از ابتدا مىتوانست به‌جاى يك ظرف آب ، افراد متعددى را در آنِ واحد در اختيار مولا قرار دهد ، در افراد طوليه هم وقتى تبديل امتثال جايز شد ، چه مانعى از انضمام وجود دارد ؟ برود ظرف آب دوّم را بياورد و در كنار ظرف اوّل قرار دهد و مجموع را به‌صورت امتثال واحدى قرار دهد . خلاصه اينكه بيان مرحوم آخوند همان‌طور كه دلالت بر جواز تبديل امتثال مىكند دلالت بر جواز انضمام دو امتثال به يكديگر نيز مىكند و فرقى بين اين دو وجود ندارد . پس چرا مرحوم آخوند مسألهء تبديل امتثال را تجويز مىكند ولى انضمام را جايز نمىداند ؟ ثانياً : آنچه گفتيم برفرض اين بود كه كلام ايشان صحيح باشد ، درحالىكه به‌نظر ما فرمايش ايشان ناتمام است . وجه اين مطلب را ما در بحث‌هاى سابق مطرح كرديم و در اينجا با توضيح بيشترى بيان مىكنيم : ما گفتيم : در ارتباط با مسألهء اطاعت مولا ، حاكمْ عبارت از عقل است . و عقلْ لزوم اطاعت مولا را محدود به‌خصوص مواردى نمىداند كه مولا امرى صادر كرده باشد بلكه در جايى كه امر هم صادر نشده اطاعت مولا را لازم مىداند . اگر در غياب مولا فرزند او در آب افتاد و مشرف به هلاكت شد ، آيا عبد - بما أنّه عبد - بايد فرزند مولا را نجات دهد يا اينكه مىتواند از نجات دادن او امتناع كرده و بگويد : « مولا كه امرى صادر نكرده « 1 » و من تابع امر مولا هستم بنابراين نجات دادن فرزند مولا ضرورتى ندارد » ؟ عقل و عقلاء چنين چيزى را نمىپذيرند بلكه در اينجا مىگويند : « چون غرض مولا و حبّ او نسبت به فرزندش روشن است و اگر حاضر بود قطعاً امر مؤكّدى در اين زمينه صادر مىكرد ، اكنون كه غايب است و به‌علت غيبت و عدم اطلاع ، امرى صادر\r\n\r\n\r\n","description":"","footnote":"\r\n( 1 ) - روشن است كه در اينجا عدم صدور امر از ناحيهء مولا به‌علّت عدم اطلاع مولا بوده است و الّا اگر اطلاع داشت بدون ترديد امر را صادر مىكرد .\r\n","page_name":" 70 ","page_number":70},
  {"content":"\r\n\r\nنكرده است ، اين سبب نمىشود كه عبد وظيفهء عبوديت خود را فراموش كند بلكه براى او واجب است كه در مقام نجات فرزند مولا برآيد » . بايد توجه داشت كه اين مسئله از باب وجوب نجات نفس محترمه نيست بلكه در ارتباط با مقام مولويت و عبوديت است .\r\nدر ارتباط با اين دو عنوان ، عقل و عقلاء حكم به لزوم مىكنند . البته در اين زمينه مثال‌هاى ديگرى نيز هست كه در آنها مسألهء حفظ نفس هم نيست كه موجب مناقشه شود . مثلًا در همين آقا و نوكرهاى عرفى - كه مسألهء ملكى هم نيست - اگر صاحب‌خانه در منزل حضور نداشته باشد ولى نوكر او حضور داشته باشد و ميهمانى براى صاحب‌خانه وارد شود كه نوكر مىداند اين ميهمان مورد علاقهء شديد صاحب‌خانه است و اگر صاحب‌خانه حضور داشت از او استقبال مىكرده و پذيرايى كامل مىنمود ، حال كه صاحب‌خانه حضور ندارد نوكر نمىتواند اين ميهمان را رد كند و بگويد : من تابع امر و دستور صاحب‌خانه هستم و چون صاحب‌خانه در اين زمينه امرى صادر نكرده ، ملزم به راه دادن و پذيرايى از اين ميهمان نيستم . عقل و عقلاء مىگويند : « اينجا نياز به دستور ندارد ، تو كه مىدانى اگر خود صاحب‌خانه حضور داشت چه احترام و اكرامى نسبت به اين ميهمان روا مىداشت و حتى در ارتباط با اكرام و احترام او اوامر متعدّدى صادر مىكرد ، بنابراين بر تو لازم است كه او را اكرام كنى و نمىتوانى عذر بياورى كه صاحب‌خانه دستورى در اينجا صادر نكرده است » . بنابراين وقتى در موالى و عبيد عرفى كه حتى مسألهء ملكيت هم مطرح نيست ، وجوب اطاعت مطرح است ، در موالى و عبيد فقهى كه مسألهء مالكيت و مملوكيت مطرح است ، ترديدى در اين نيست كه اگر غرض حتمى مولا بر عبدش مشخص باشد ، نيازى به امر ندارد بلكه لزوم اطاعت در جاى خودش محفوظ است . مورد ديگرى كه ترديد در آن نيست اين است كه امرى الزامى يا وجوبى از ناحيهء مولا در كار باشد ، بدون اشكال در اينجا هم اطاعتْ بر عبد لازم است . حال در اينجا بحثى مطرح مىشود كه آيا لزوم اطاعتى كه در مورد وجود امر مطرح مىكنيد با لزوم اطاعتى كه در مورد عدم وجود امر مطرح كرديد ، داراى يك\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nملاك و مناط است يا اينكه ملاك آن دو با يكديگر فرق دارد ؟ با دقّت در مسئله درمىيابيم كه ملاك لزوم اطاعت در هر دو يكسان است . ملاكْ لزوم تحصيل غرض مولاست ولى آشنا شدن با غرض مولا در بيشتر موارد از طريق اوامر تحقق پيدا مىكند . در بعضى موارد ، غرض مولا روشن است ، مثلًا در جايى كه بچهء مولا در آب افتاده و در شرف هلاكت است غرض مولا روشن است ولى وقتى مولا تشنه است ، عبد در صورتى غرض باطنى مولا را متوجه مىشود كه امرى از ناحيهء مولا صادر شود . بنابراين ملاكْ حصول غرض مولاست و در جايى هم كه مسألهء امر مطرح است و به دنبال امر ، مسألهء لزوم اطاعت مطرح است ، خود امر موضوعيتى ندارد بلكه امر به‌عنوان كاشف از غرض مولاست . امر كاشفى است كه عبد در اكثر موارد به آن نياز دارد چون غرض مولا در اكثر موارد براى عبد نامعلوم است . در نتيجه ملاك در هر دو مورد يك چيز است . حال با توجه به اين مقدّمه ، در مقام جواب از آن دو مثالى كه مرحوم آخوند مطرح كردند برمىآييم : در جايى كه مولا دستور آب آوردن صادر كرد و عبد هم اين دستور مولا را اطاعت كرد و آب را در اختيار او قرار داد ولى قبل از اينكه مولا موفق به استفاده از آب گردد ، ظرف آب از دست او افتاد و آب‌ها بر زمين ريخت ، در اينجا ما هم قبول داريم كه بر عبد لازم است مجدداً آب را در اختيار مولا قرار دهد ولى آيا اين از چه بابى است ؟ آيا از باب اين است كه امر اوّل مولا به قوّت خودش باقى است و با آوردن ظرف آب ، امر اوّل ساقط نشده است لذا با ريخته شدن آب بر زمين ، بر عبد لازم است كه مجدداً آب را در اختيار مولا قرار دهد ، يا اينكه از باب ديگرى است ؟ امر مولا با آوردن آب ساقط شده است ، چون هدفْ تمكّن از آب بوده و اين هدف تحقق پيدا كرده است . ما در بحث‌هاى گذشته گفتيم كه آن غرض‌هايى را مىتوان مرتبط به امر دانست كه در ارتباط با فعل عبد باشد امّا جايى كه مولا يك غرض نهايى دارد كه جزء اخير آن عبارت از فعل خود مولاست ، نمىتواند مرتبط به امر باشد . تمكّن\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nاز آب در ارتباط با امر است امّا رفع عطش در ارتباط با امر نيست . رفع عطش دو مقدّمه دارد : يكى ارتباط به عبد دارد و ديگرى مربوط به خود مولاست و اتّفاقاً جزء اخير آن همان فعلى است كه ارتباط به مولا دارد . بنابراين رفع عطش نمىتواند به‌عنوان غرض از امر مطرح باشد . غرض از امر عبارت از چيزى است كه فعل عبد به‌عنوان علت تامّه براى تحقق آن مىباشد و در اين مثال آنچه مىتواند غرض از امر باشد ، عبارت از تمكّن مولا از آب است ولى مولا روى اين تمكّن نظر استقلالى ندارد بلكه آن را مقدّمهء عمل خودش قرار داده كه به ضميمهء عمل خودش ، رفع عطش تحقق پيدا كند . حال مىگوييم : در اينجا كه عبد آب را در اختيار مولا قرار داد امّا ظرف آب قبل از استفادهء مولا بر زمين ريخت ، غرض از امر حاصل شده ، تمكّن مولا حاصل شده ولى اين تمكّن به‌عنوان مقدّمه براى عمل خود مولا بود كه آب را در شرب و وضو استفاده كند و وقتى آب بر زمين ريخته شد ، زمينه‌اى براى فعل مولا وجود ندارد . در اينجا امر مولا ساقط شده است ولى با توجه به اينكه عبد علم به غرض مولا دارد ، مىداند كه الآن هم غرض مولا متعلّق به اين هست كه مجدداً تمكّن از آب پيدا كند . پس اينكه ما مىگوييم : « براى عبد لازم است كه براى مرتبهء دوّم آب را در اختيار مولا قرار دهد » دلالت بر بقاء امر اوّل نمىكند . امر اوّل تمام شده است و متعلّق آن - يعنى تمكّن از آب - در خارج تحقق پيدا كرده است ولى گاهى مولا به تمكّن از آب نظر استقلالى دارد كه در اين صورت با تمكّن از آب - هرچند يك لحظه باشد - همه چيز تمام مىشود . امّا گاهى تمكّن از آب را به‌عنوان مقدّمه براى فعل خودش قرار مىدهد ، در اين صورت وقتى تمكّن از آب از بين رفت و مولا نتوانست آب را مورد استفاده قرار دهد ، چنانچه غرض نهايى مولا ، بر عبد روشن باشد ، بر عبد لازم است كه دوباره آب را در اختيار او قرار دهد . همان‌طور كه اگر از ابتدا غرض نهايى مولا براى عبد روشن بود ، براى او لازم بود كه آب را در اختيار مولا قرار دهد هرچند امرى هم از ناحيهء مولا صادر نمىشد . اين مسئله همانند مسألهء افتادن فرزند مولا در حوض آب است . همان‌طور كه در آنجا ما نمىتوانيم مسألهء امر را مطرح كنيم بلكه همين اندازه كه عبد از غرض مولا آگاهى دارد\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nو به علاقهء او نسبت به فرزندش واقف است ، بر عبد لازم است كه فرزند مولا را از غرق شدن نجات دهد . پس ما نمىتوانيم اين فرض را دليل بر بقاء امر گرفته و مسألهء تبديل امتثال را از آن استفاده كنيم و بگوييم : « آنجايى هم كه آب را در اختيار مولا قرار داده ، تا وقتى مولا آب را استفاده نكرده ، امر باقى است - اگرچه آبها سالم است و بر زمين نريخته است - و عبد مىتواند ظرف آب ديگرى آورده و به‌جاى ظرف اوّل قرار دهد » . اين معنا به‌نظر ما معقول نيست . اگر هدف مولا رفع عطش است ، اين ارتباطى به عبد ندارد ، ارتباطى به امر ندارد . مولا كه به عبد نگفته است : « عطش مرا بر طرف كن » ، نگفته است : « آب را در گلوى من بريز » ، او گفته : « براى من ظرفى آب بياور » ، يعنى مىخواهم دسترسى به آب پيدا كنم . و اين تمكّن ، با آوردن اوّلين ظرف آب حاصل شده است و مأمور به ، كمبودى ندارد و براى مولا حالت انتظارى وجود ندارد . بنابراين استفاده‌اى كه مرحوم آخوند از اين مثال كردند صحيح نيست و علت اينكه در اين مورد عبد بايد دوباره آب را در اختيار مولا قرار دهد ، باقى بودن امر اوّل مولا نيست بلكه علم به بقاء غرض نهايى مولاست . در نتيجه ما نه « امتثال بعد از امتثال » را مىتوانيم بپذيريم و نه « تبديل امتثال به امتثال ديگر » را - به هر دو صورتش ، يعنى قرار دادن امتثال دوّم به‌جاى امتثال اوّل و يا قرار دادن مجموع به‌صورت امتثال واحد - . آنچه در اينجا باقى مىماند دو مورد است كه در شرع وارد شده و مرحوم آخوند يك مورد آن را ذكر كرده است و ظاهر اين دو مورد با نظريهء مرحوم آخوند تطبيق مىكند . يعنى مرحوم آخوند مىخواهد بگويد : اين مطلبى كه ما گفتيم : « عقل برآن دلالت مىكند » ، در شرع هم مورد تأييد قرار گرفته است . مورد اوّل : اگر كسى نماز يوميه‌اش را به‌صورت فرادى خوانده باشد سپس در ارتباط با همان نماز ، جماعتى تشكيل شود ، روايات و فتاوى دلالت بر استحباب اعادهء آن نماز به همراه جماعت مىنمايند . حتى اكثر فقهاء مىگويند : فرقى نمىكند كه آن\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nنماز را به‌صورت فرادى خوانده باشد و سپس جماعتى در آن مورد تشكيل شود يا اين كه مثلًا در وسط نماز ظهرِ فرادى بود و جماعتى به عنوان ظهر تشكيل شد كه در اين صورت پس از اتمام نماز ظهر فرادى به جماعت ملحق شود و با جماعت اعاده كند .\r\nمرحوم آخوند مىفرمايد : اين يك مصداق روشن براى تبديل امتثال به امتثال ديگر است خصوصاً با توجه به تعبيراتى كه در بعضى از روايات شده كه « يختار اللَّه أحَبَّهُما إليه » . « 1 » مورد دوّم : در فقه گفته‌اند : اگر موجب نماز آيات از چيزهايى است كه ادامه دارد و زود از بين نمىرود - مثل خسوف و كسوف ، به خلاف زلزله - انسان خوب است اكتفا به يك نماز آيات نكند بلكه اوّلين نماز آيات را كه به عنوان وجوب انجام داد ، مستحب است تا وقتى كه موجب باقى است نماز آيات را تكرار كند . بررسى دو موردى كه در فقه وارد شده است : قبل از بررسى اين دو مورد لازم است مطلبى را - كه به‌صورت يك ضابطهء كلّى است و هم در اينجا و هم در موارد مشابه آن جريان دارد - مطرح كنيم : اگر ما يك مسألهء عقلى بديهى داشته باشيم و در مقابل آن ، يك دليل تعبدى شرعى - مثل ظاهر آيه يا روايت - داشته باشيم چه بايد بكنيم ؟ آيا وظيفه داريم ظهور آيه را بگيريم و از دليل عقلى قطعى رفع يد كنيم يا اينكه اگر نتوانستيم ظاهر را توجيه كنيم از آن رفع يد كرده و بگوييم : اين از متشابهات است كه « يردّ علمه إلى اللَّه و إلى رسوله صلى الله عليه و آله » « 2 » . مسألهء متشابهات موارد زيادى مشابه دارد و چه‌بسا كسانى كه نتوانسته‌اند تحليل درستى نسبت به آن داشته باشند دچار انحراف شده‌اند . مثلًا ظاهر آيهء شريفهء ( و جاء ربّك و الملك صفّاً صفّاً ) « 3 » اين است كه ملائكه صفوفى تشكيل مىدهند و پروردگار متعال مىآيد آن صفوف را از نزديك مىبيند و اين معنا ظهور در تجسّم خداوند دارد\r\n\r\n\r\n","description":"","footnote":"\r\n( 1 ) - وسائل الشيعة ، ج 5 ، ص 456 ( باب 54 من أبواب صلاة الجماعة ، ح 10 ) .\r\n( 2 ) - الكافي ، ج 1 ، ص 67 .\r\n( 3 ) - الفجر : 22\r\n","page_name":" 75 ","page_number":75},
  {"content":"\r\n\r\nبه‌همين‌جهت در اسلام گروهى به نام مجسِّمه پيدا شده‌اند كه قائل به تجسّم پروردگار مىباشند و شايد مستند آنها اين آيه و آياتى از اين قبيل باشد . درحالىكه ما يك برهان عقلى قطعى داريم بر اينكه خداوند منزّه از تجسّم است و تجسّم ، ملازم با نياز و احتياج است و هيچ‌گونه سازشى با واجب‌الوجود ندارد . در اينجا اگر ما توانستيم ظاهر آيه را توجيه كنيم ، اين كار را انجام مىدهيم ، همان گونه كه نحويين گفته‌اند : در اينجا مضافى در تقدير است ، يعنى « جاء أمرُ ربّك » . « 1 » ولى اگر نتوانستيم توجيهى نسبت به آيه ارائه كنيم آيا بايد مانند مجسّمه ظاهر آيه را اخذ كنيم و مطلب عقلى بديهى را كنار بگذاريم و بگوييم : « آيه كشف مىكند از اينكه شما در برهانتان اشتباه كرده‌ايد » ، يا اينكه مطلب عقلى بديهى را اخذ كرده و آيه را جزء متشابهات بدانيم كه ( ما يعلم تأويله إلّا اللَّه و الراسخون فى العلم . . . ) « 2 » و كسانى كه مىخواهند آن را بفهمند بايد از طريق وحى و نبوت وارد شوند ؟ برخورد صحيح همين راه دوّم است . حال با توجه به مطلب فوق به جواب اين دو مورد مىپردازيم : جواب اوّل : اگر در ارتباط با اين دو موردى كه در شريعت وارد شده نتوانستيم راه حلّ صحيحى ارائه دهيم موجب نمىشود كه از حكم عقلى بديهى دست برداريم .\r\nخود ائمه عليهم السلام به ما فرموده‌اند : « اگر در روايات ما به مطالبى برخورد كرديد و معناى آنها را نفهميديد علم آنها را به خود ما برگردانيد » . « 3 » اين جواب نسبت به هر دو مورد جريان دارد . جواب دوّم : در اينجا لازم است هريك از دو مورد را جداگانه بررسى كنيم :\r\n\r\nبررسى مورد اوّل :\r\nدر روايات مورد اوّل ، سه مطلب وجود دارد كه ما بايد هريك از اين سه مطلب را جداگانه مورد بحث قرار دهيم :\r\n\r\n\r\n","description":"","footnote":"\r\n( 1 ) - البته اين كار نحويين از باب ضرورت است و در خود آيه شاهدى بر تقدير مضاف نداريم .\r\n( 2 ) - آل عمران ، 7\r\n( 3 ) - وسائل الشيعة ، ج 18 ( باب 9 من أبواب صفات القاضي ، ح 18 )\r\n","page_name":" 76 ","page_number":76},
  {"content":"\r\n\r\nمطلب اوّل : همهء اين روايات ، « 1 » در مسألهء استحباب اعاده مشتركند و ما بايد بحث كنيم كه آيا مورد استحباب كجاست ؟ مطلب دوّم : در بين اين روايات دو روايت صحيحه است كه در آنها علاوه بر مسألهء استحباب اعاده ، تعبير بالاترى وجود دارد : در يكى از اين دو روايت ، بعد از ذكر استحباب اعاده ، مىفرمايد :\r\n« يجعلها الفريضة » يعنى نماز اعاده شده را فريضه قرار دهد . « 2 » در روايت ديگر به دنبال « يجعلها الفريضة » مىفرمايد : « إن شاء » . « 3 » مطلب سوّم : در روايت ديگرى كه سندش ضعيف است جملهء « يجعلها الفريضة » را ندارد بلكه به دنبال ذكر استحباب اعاده مىفرمايد : « يختار اللَّه أحَبَّهُما إليه » يعنى بعد از اعاده اين نماز ، خداوند از اين دو نماز هركدام را كه نزد او محبوب‌تر است اختيار مىكند . « 4 » اين روايت را مرحوم آخوند در كفايه مطرح كرده است . حال ما بايد هريك از اين مطالب را جداگانه مورد بحث قرار دهيم :\r\n\r\nمطلب اوّل : مسألهء « استحباب اعاده »\r\nدر اينجا از دو جهت بايد بحث كنيم : اوّلًا : ما بايد ببينيم آيا مورد استحباب اعاده كجا است ؟ مشهور مىگويند : « 5 » استحباب اعاده در دو مورد است : 1 - كسى نمازى - مثلًا نماز ظهر - را خوانده سپس جماعتى در ارتباط با همان\r\n\r\n\r\n","description":"","footnote":"\r\n( 1 ) - وسائل الشيعة ، ج 5 ، ص 455 ، ( باب 54 من أبواب صلاة الجماعة ) .\r\n( 2 ) - وسائل الشيعة ، ج 5 ، ص 455 ، ( باب 54 من أبواب صلاة الجماعة ، ح 11 ) .\r\n( 3 ) - وسائل الشيعة ، ج 5 ، ص 455 ، ( باب 54 من أبواب صلاة الجماعة ، ح 1 ) .\r\n( 4 ) - وسائل الشيعة ، ج 5 ، ص 457 ، ( باب 54 من أبواب صلاة الجماعة ، ح 10 ) . وجه ضعف سند اين روايت به‌زودى در ضمن مطلب سوّم مطرح خواهد شد .\r\n( 5 ) - مرحوم آخوند هم طبق مبناى مشهور بحث كرده است .\r\n","page_name":" 77 ","page_number":77},
  {"content":"\r\n\r\nنماز تشكيل شود ، كه در اين صورت اعاده مستحب است . 2 - كسى مشغول نمازى - مثلًا نماز ظهر - است و در اين هنگام جماعتى در ارتباط با همان نماز تشكيل شود ، در اين صورت نمازى را كه به آن مشغول است به همان عنوان - مثل عنوان ظهر - تمام كند و پس از تمام شدن مستحب است به جماعت ملحق شده و نمازى كه خوانده دوباره با جماعت اعاده كند . مشهور و مرحوم آخوند اين‌طور مىگويند ولى شيخ طوسى رحمه الله در كتاب تهذيب « 1 » مىگويد : مورد استحباب اعاده در جايى است كه كسى مشغول نمازى - مثلًا نماز ظهر - است و در اين هنگام جماعتى در ارتباط با همان نماز تشكيل شود « 2 » . مفاد روايت اين است كه اين شخص نمازش را از فريضه به نافله عدول دهد وقتى نافله شد دو خصوصيت پيدا مىكند : اوّلًا : سر دو ركعتى مىتوان سلام داد و ثانياً : قطع آن جايز است . آن‌وقت اين شخص يا نماز را سر دو ركعتى سلام دهد و خود را به جماعت برساند و يا آن را قطع كرده و خود را به جماعت برساند . ما فعلًا در اين مقام نيستيم كه بحث كنيم آيا مورد روايات ، چيزى است كه شيخ طوسى رحمه الله مطرح كرده يا مورد آنها چيزى است كه مشهور و مرحوم آخوند مطرح كرده‌اند ولى خواستيم به‌صورت اجمال بگوييم كه اين مسئله مسلّم نيست كه مورد روايات استحباب اعاده چيزى باشد كه مشهور مىگويند تا مرحوم آخوند بتواند از آن مسألهء تبديل امتثال به امتثال ديگر را استفاده كند . بلكه محتمل است مورد روايات همان چيزى باشد كه شيخ طوسى رحمه الله مطرح كرده است و در اين صورت ارتباطى به بحث ما پيدا نمىكند زيرا اين شخص نماز خود را نخوانده تا خواندن آن با جماعت به‌عنوان امتثال بعد از امتثال مطرح باشد . ثانياً : برفرض كه از احتمال اوّل صرف‌نظر كرده و مورد روايات را همان چيزى\r\n\r\n\r\n","description":"","footnote":"\r\n( 1 ) - تهذيب شيخ طوسى رحمه الله علاوه بر اينكه يك كتاب روايى است شرح كتاب مقنعهء استادش شيخ مفيد رحمه الله نيز مىباشد .\r\n( 2 ) - تهذيب الأحكام ، ج 3 ، ص 50 .\r\n","page_name":" 78 ","page_number":78},
  {"content":"\r\n\r\nبدانيم كه مشهور قائلند يعنى اگر كسى نمازى را به‌صورت فرادى خواند و پس از فراغت از آن ، جماعتى در ارتباط با همان نماز تشكيل شد ، اعاده مستحب است و اگر در وسط نمازى كه فرادى مىخواند ، جماعتى در ارتباط با آن نماز تشكيل شد ، آن نماز را تمام كرده ، سپس با جماعت اعاده كند . در اين صورت ، ما در جواب مرحوم آخوند مىگوييم : آنچه شما ( مرحوم آخوند ) مىخواهيد براى آن استدلال كنيد ، مسألهء جواز تبديل امتثال به امتثال ديگر است . و اين در جايى است كه مولا امرى وجوبى داشته باشد و عبدْ دستور مولا را انجام داده و اكنون مىخواهد آن را دوباره انجام داده و امتثال دوّم را جايگزين امتثال اوّل بنمايد . حال ما به سراغ اين روايات مىآييم تا ببينيم مدلول اين روايات چيست ؟ از اين روايات ، دو حكم استنباط مىشود : يك حكم وجوبى كه متعلّق به « طبيعت صلاة » است و يك حكم استحبابى كه متعلّق به « اعادهء صلاة به‌صورت جماعت » است . امتثال حكم وجوبى به اين است كه فردى از افراد اين طبيعت در خارج تحقق پيدا كند . ولى امتثال حكم استحبابى ، ربطى به حكم وجوبى متعلّق به طبيعت صلاة ندارد . اين يك حكم استحبابى مستقل است و ربطى به ( أقيموا الصّلاة ) ندارد .\r\nيعنى درحقيقت ، جماعتْ آن‌قدر داراى بركات و ثواب است كه وقتى كسى نماز خود را به‌صورت فرادى خوانده و مواجه با برپايى جماعت مىشود و با خود مىگويد : « اى كاش نمازم را نخوانده بودم و با جماعت مىخواندم » . شارع مقدس در اينجا دايرهء ثواب نماز جماعت را توسعه داده و گفته است : « حتى كسى كه نمازش را فرادى خوانده ، مستحب است نماز خود را با جماعت اعاده كند » . اين چه ربطى به « تبديل امتثال به امتثال ديگر » دارد ؟ اين يك حكم استحبابى به دنبال حكمى وجوبى است . مثل اينكه مولايى به عبد خود بگويد : « براى من يك ظرف آب بياور » سپس بگويد : « اگر ظرف دوّم را هم بياورى خوب است » . در اينجا اگر عبد ظرف دوّم را آورد ، معنايش اين نيست كه ظرف دوّم جانشين ظرف اوّل شده و امتثال اوّل ، تبديل به امتثال ديگر شده باشد ، بلكه آوردن ظرف اوّل ، مربوط به حكم وجوبى و آوردن ظرف دوّم ، مربوط به حكم\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nاستحبابى است و مسألهء تبديل امتثال به امتثال ديگر در جايى است كه حكمى وجود داشته باشد و ما بخواهيم فرد دوّم را جانشين فرد اوّل قرار دهيم ، درحالىكه ما اگر بر نفس استحبابِ اعاده - كه مشترك بين همهء روايات بود - تكيه كنيم و موردش را همان موردى بدانيم كه مشهور قائلند ، نمىتوانيم از نفس استحباب اعاده ، تبديل امتثال به امتثال ديگر را استفاده كنيم و همان گونه كه گفتيم : حكم وجوبى ، متعلّق به طبيعت نماز و حكم استحبابى متعلّق به اعادهء نماز به‌صورت جماعت است و هيچ ربطى به تبديل امتثال به امتثال ديگر ندارد .\r\n\r\nمطلب دوّم : جملهء « يجعلها الفريضة »\r\nگفتيم : در يكى از روايات اين باب پس از ذكر استحباب اعاده مىفرمايد : « و يجعلها الفريضة » و در ديگرى مىفرمايد : « يجعلها الفريضة إن شاء » حال بايد ببينيم معناى « يجعلها الفريضة » چيست ؟ معناى اين عبارت اين نيست كه نماز دوّمى را كه با جماعت مىخواند به نيّت وجوب بخواند ، بلكه به اين معنا است كه عناوينى كه در نمازهاى مختلف وجود دارد ، عناوين قصديه است . كسى كه اوّل ظهر نماز مىخواند اگر فقط قصد كند كه « من چهار ركعت نماز مىخوانم » و عنوان ظهريت را قصد نكند ، چنين نمازى به‌عنوان نماز ظهر واقع نمىشود و اگر بنا بود كه اوّلين چهار ركعت ، خواه‌ناخواه متمحّض در نماز ظهر باشد چه معنا داشت كه كسى بگويد : « من نماز عصر را خوانده‌ام و نماز ظهر را فراموش كرده‌ام » ؟ درحالىكه اين معنا در روايات مطرح است . روايات زيادى وجود دارد كه در آنها در مورد كسى كه نماز عصر را خوانده و نماز ظهر را فراموش كرده سخن گفته‌اند .\r\nدر اين روايات وارد شده كه چنين كسى اگر در وسط نماز است عدول كند و اگر بعد از نماز يادش آمد ، مسألهء اشتراط ترتيب از بين مىرود و وظيفهء او اين است كه بعد از اتمام نماز عصر ، نماز ظهر را بخواند . « 1 »\r\n\r\n\r\n","description":"","footnote":"\r\n( 1 ) - وسائل الشيعة ، ج 3 ( باب 63 من أبواب المواقيت ، ح 1 )\r\n","page_name":" 80 ","page_number":80},
  {"content":"\r\n\r\nبنابراين عناوين مطرح‌شده در مورد نماز ، عناوين قصديه است . حتى اداء و قضاء هم عنوانش قصدى است . در اين صورت چه مانعى دارد كه بگوييم : « معناى « يجعلها الفريضة » اين است كه شخصى كه نماز خود را با جماعت اعاده مىكند همان عنوان فريضه - مثلًا ظهر - را كه در نماز فرادى قصد كرده بود ، قصد نمايد . معناى « يجعلها الفريضة » اين نيست كه نماز دوّم را به نيّت وجوب بخواند به‌گونه‌اى كه گويا اصلًا نماز ظهر را نخوانده است . پس اگر بخواهيم استحباب اعاده تحقق پيدا كند راهى غير از اين نداريم كه بگوييم : « در نماز اعاده شده همان عنوانى را كه در نماز فرادى قصد كرده بود - مثل ظهريت و . . . - را قصد نمايد » و الّا اگر بخواهد به‌عنوان نماز ديگر باشد ، مسألهء اعاده نمىتواند تحقق داشته باشد . امّا آن روايتى كه به دنبال « يجعلها الفريضة » كلمهء « إن شاء » را ذكر كرده است ، قدرى كار را مشكل مىكند و ما نمىتوانيم بگوييم : « معنايش اين است كه اگر مىخواهد عنوان صلاة قبلى - مثل ظهريت - را قصد كند و اگر نمىخواهد اين عنوان را قصد نكند » ، بلكه در ارتباط با استحباب ، حتماً بايد عنوان صلاة قبلى - مثل ظهريت - قصد شود ، پس چگونه اين معنا را با « إن شاء » جمع كنيم ؟ براى حلّ اين مسئله مىگوييم : « معناى « يجعلها الفريضة » با توجه به « إن شاء » اين است كه مكلّف اگر خواست مىتواند اين ظهرى را كه اعاده مىكند به‌عنوان قضاى نماز ظهرى كه قبلًا از او فوت شده است قرار دهد - درصورتىكه نماز ظهرى از او فوت شده باشد - اگر هم خواست مىتواند به‌عنوان اعادهء نماز ظهرى كه فرادى خوانده قرار دهد » . اين معنا هم با تعليق بر مشيّت سازگار است و هم در بعضى از روايات به آن تصريح شده كه اين نماز ظهرى را كه با جماعت اعاده مىكند ، مىتواند به‌عنوان قضاى نماز ظهرى كه از او فوت شده قرار دهد . « 1 » در نتيجه ، در صورت تعليق بر مشيّت ، نمىتوانيم بگوييم : « تعيّن در اين معنا دارد كه اگر دلش مىخواهد نيّت ظهر كند و اگر دلش مىخواهد نيّت ظهر نكند » .\r\n\r\n\r\n","description":"","footnote":"\r\n( 1 ) - وسائل الشيعة ، ج 5 ( باب 55 من أبواب صلاة الجماعة )\r\n","page_name":" 81 ","page_number":81},
  {"content":"\r\n\r\n\r\nمطلب سوّم : جملهء « يختار اللَّه أحبّهما إليه »\r\nدر ارتباط با اين جمله بايد دانست كه : اوّلًا : روايتى كه اين جمله در آن است ، ازنظر سند اعتبارى ندارد . « 1 » ثانياً : برفرض كه از ضعف سند روايت هم صرف‌نظر كنيم ، بايد ببينيم آيا معناى اين روايت چيست ؟ اگر بخواهيم ما نحن فيه را با مثالهاى عرفى مقايسه كنيم مىگوييم :\r\n« ما نحن فيه مثل اين است كه عبد ليوان آبى را در محضر مولا قرار دهد ، سپس ليوان آب ديگرى براى او بياورد - هرچند اين با تبديل امتثال ، خيلى سازگار نيست - و مولا اين دو ليوان آب را مورد توجه قرار دهد و هركدام جاذبهء بيشترى داشت براى خود اختيار كند . در اينجا هم عبد دو نماز خوانده و در اختيار خداوند قرار داده است و خداوند مىآيد بين اين دو نماز مقايسه مىكند - با اينكه ثواب جماعت قابل مقايسه با ثواب نماز فرادى نيست - و مثلًا مىبيند نماز اوّل ، خلوص و حضور قلب بيشترى دارد ، لذا آن را اختيار مىكند ، اگرچه نماز دوّم با جماعت بوده است » . درحالىكه مراد از روايت نمىتواند چنين معنايى باشد . در خود اين روايات ، اين معنا مفروض است كه اين دو نماز ، فقط از جهت جماعت و فرادى با يكديگر فرق دارند و نسبت به حضور قلب و خلوص و امور ديگر هيچ فرقى با يكديگر ندارند . اگر حضور قلب و خلوص وجود داشته در هر دو بوده و اگر وجود نداشته در هيچ‌كدام وجود نداشته است . در اين صورت معناى « يختار اللَّه أحبّهما إليه » اين است كه خداوند از بين اين دو نماز ، جماعت را اختيار مىكند زيرا فرق بين نماز جماعت و فرادى بسيار زياد است . و اختيار نماز دوّم به اين معناست كه خداوند ثواب جماعت را نيز به او مىدهد ، بنابراين ( أقيموا الصّلاة ) با نماز اوّل امتثال شده نه با نماز دوّم ، ولى با توجه به اينكه خداوند جماعت را اختيار مىكند ،\r\n\r\n\r\n","description":"","footnote":"\r\n( 1 ) - ظاهراً وجه ضعف روايت فوق ، وجود سهل بن زياد در سند آن است كه در توثيق و تضعيف آن اختلاف است . نجاشى او را تضعيف كرده و نيز شيخ طوسى در تهذيب و استبصار قائل به ضعف او شده است ولى در رجال او را توثيق كرده است . اما جمعى از متأخرين - مانند علامهء مجلسى و وحيد بهبهانى - قائل به وثاقت او مىباشند زيرا سهل بن زياد از مشايخ اجازه و كثير الرواية است به‌همين‌جهت مشهور شده است كه مىگويند : « الأمر في سهل سهل » .\r\n","page_name":" 82 ","page_number":82},
  {"content":"\r\n\r\nفضيلت جماعت را هم به او عنايت مىكند . اين معنا اگرچه ممكن است بر خلاف ظاهر روايت هم باشد ولى همين اندازه كه يك چنين احتمالى در روايت وجود دارد كافى است در اينكه ما اصل عقلى مسلّم خود را در جاى خودش حفظ كنيم و بگوييم : « اين روايت قابل توجيه است و بنا بر توجيهى كه در آن جريان دارد ، منافاتى با اصل عقلى مسلّم ما ندارد » . در نتيجه ما نمىتوانيم از اين روايات ، مسألهء تبديل امتثال به امتثال ديگر را استفاده كنيم .\r\n\r\nبررسى مورد دوّم :\r\nمورد دوّم كه در فقه وارد شده ، عبارت از مسألهء اعادهء نماز آيات نسبت به اسبابى است كه براى آنها تا حدودى دوام و بقاء وجود دارد ، مثل خسوف و كسوف . در روايت صحيحه‌اى وارد شده كه در اين موارد وقتى انسان نماز آيات را خواند ، تا زمانى كه انجلاء پيدا نشده ، نماز آيات را اعاده كند . « 1 » با توجه به اينكه در روايت فوق عبارت « فأعِدْ » دارد ، ظاهرش اين است كه اعاده واجب است . در ارتباط با اعاده هم دو احتمال وجود دارد : 1 - صرف اعاده كه با وجود نماز دوّم تحقق پيدا مىكند . 2 - تكرار اعاده تا زمانى كه موجِب ، به‌طور كلّى از بين برود و انجلاء محقق شود . اين احتمال ، شايد ظاهر روايت باشد ولى قدر مسلّمش همان اصل اعاده است كه با وجود نماز دوّم تحقق پيدا مىكند . در اينجا ممكن است كسى بگويد : بنابراين احتمال ، نه تنها تبديل امتثال به امتثال ديگر جايز مىشود ، بلكه تبديل امتثال به امتثال ديگر ، در مورد نماز آيات از مرحلهء جواز بالاتر رفته و وجوب پيدا مىكند . ولى ما وقتى مسئله را ازنظر فقهى بررسى مىكنيم مىبينيم كه مسألهء وجوب اعاده ، يا اصلًا قائلى ندارد و يا اگر هم داشته باشد بسيار شاذ و نادر است و مشهور - با\r\n\r\n\r\n","description":"","footnote":"\r\n( 1 ) - وسائل الشيعة ، ج 5 ، ( باب 8 من أبواب صلاة الكسوف و الآيات ، ح 1 ) .\r\n","page_name":" 83 ","page_number":83},
  {"content":"\r\n\r\nشهرت عظيمه و محققه - قائل به عدم وجوب اعاده مىباشند و يك‌بار را كافى مىدانند ، حتى در مورد كسوف كه مورد روايت صحيحه مىباشد . « 1 » لذا اگرچه روايت مسألهء اعاده را در قالب هيئت افعل مطرح كرده و هيئت افعل هم ظهور در وجوب دارد ولى فتواى مشهور عبارت از مجرّد استحباب است . وقتى حكم ، يك حكم استحبابى شد ما همان جوابى را كه در ارتباط با مورد اوّل - يعنى استحباب اعادهء نماز يوميه‌اى كه فرادى خوانده ، به‌صورت جماعت - مطرح كرديم در اينجا نيز مطرح مىكنيم و آن جواب اين است كه : مسألهء تبديل امتثال به امتثال ديگر در جايى است كه ما يك حكم داشته باشيم كه در ارتباط با آن ، دو امتثال متعاقب وجود داشته باشد و بخواهيم امتثال دوّم را جايگزين امتثال اوّل قرار دهيم ، به‌طورى كه گويا امتثال اوّل تحقق پيدا نكرده است .\r\nدرحالىكه در ما نحن فيه دو حكم وجود دارد و موضوع آن دو حكم هم مخالف يكديگر است . موضوع حكم اوّل - كه عبارت از وجوب است - طبيعت صلاة آيات مىباشد و اين طبيعت با اوّلين فرد تحقق پيدا مىكند ، لذا حكم وجوبى متعلّق به طبيعت صلاة آيات ، با همان نماز اوّل ساقط مىشود . ولى حكم دوّم - كه عبارت از استحباب است - موضوعش اعاده است ، يعنى مستحب است تا زمانى كه موجِب باقى است اعاده - به‌صورت مكرّر يا لااقلّ براى بار دوّم - تحقق پيدا كند . در روايت صحيحه تعبير به « أعِدْ » شده و حتى اگر هم آن حكم وجوبى باشد ، به‌عنوان حكم وجوبى ديگرى غير از حكم وجوبى اوّل مطرح خواهد بود ، چون حكم وجوبى اوّل ، به طبيعت صلاة آيات تعلّق گرفته كه با نماز اوّل تحقّق پيدا مىكند . ولى حكم وجوبى دوّم به اعاده تعلّق گرفته است . بنابراين مسألهء تبديل امتثال ، در جايى است كه ما بيشتر از يك حكم نداشته باشيم و الّا اگر دو حكم داشته باشيم ، از عنوان تبديل امتثال خارج مىشود ، خواه حكم\r\n\r\n\r\n","description":"","footnote":"\r\n( 1 ) - وسائل الشيعة ، ج 5 ، ( باب 8 من أبواب صلاة الكسوف و الآيات ، ح 1 ) .\r\n","page_name":" 84 ","page_number":84},
  {"content":"\r\n\r\nدوّم - مانند حكم اوّل - وجوبى باشد يا استحبابى باشد كه مغاير با حكم اوّل است . مثلًا در موالى عرفيه اگر مولايى به عبد خود گفت : « براى من يك ظرف آب بياور و پس از آنكه ظرف آب را آوردى ، حتماً ظرف آب ديگر هم بياور » و يا بگويد : « براى من يك ظرف آب بياور و پس از آنكه ظرف آب را آوردى ، بهتر است ظرف آب ديگرى هم بياورى » ، اين از مسألهء تبديل امتثال خارج است ، زيرا اينجا دو حكم است و هر حكمى امتثالى مخصوص به خود دارد و ما نمىتوانيم بگوييم : « چون هر دو ، ظرف آب است ، پس تبديل امتثال به امتثال ديگر است » . در ما نحن فيه نيز دو حكم وجود دارد و ما نمىتوانيم بگوييم : « چون هر دو صلاة آيات است ، پس تبديل امتثال به امتثال ديگر است » ، بلكه عنوان اوّل ، عنوان طبيعت است كه با وجود اوّل تحقق پيدا مىكند و عنوان دوّم ، عنوان اعاده است كه با وجود دوّم تحقق پيدا مىكند . نتيجهء بحث در بخش اوّل از آنچه گذشت معلوم گرديد كه اتيان به مأمور به به هر امرى نسبت به خود آن امر مجزى است و حاكم به اين إجزاء ، عقل است و مسألهء تبديل امتثال به امتثال ديگر يا امتثال بعد از امتثال ، ازنظر عقل مفهومى ندارد و اين دو موردى كه در شرع ملاحظه شد ، اوّلًا : موردش با ما نحن فيه فرق دارد و ثانياً : اگر ظاهرش هم بر تبديل امتثال دلالت كند بايد توجيه شود زيرا ظواهر نمىتوانند در مقابل حكم عقلى بديهى مقاومت كنند .\r\n\r\nبخش دوّم از مباحث اجزاء\r\nبخش مهم در باب اجزاء ، بخش دوّم است و اين بخش هم داراى دو قسم است :\r\nيك قسمت در ارتباط با اوامر اضطراريه و قسمت ديگر در ارتباط با اوامر ظاهريه\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nاست « 1 » و هركدام از اين دو ، بحث مستقلّى دارند و اين‌گونه نيست كه در مسألهء إجزاء و عدم إجزاء ، ملازمه‌اى بين اين دو وجود داشته باشد . ممكن است كسى در اوامر اضطراريه قائل به اجزاء شود به‌خلاف اوامر ظاهريه ، همان‌طور كه عكس آن نيز ممكن است . خود اوامر ظاهريه نيز بر دو قسم است : يك قسمت مربوط به طرق و امارات و قسمت ديگر مربوط به اصول عمليه است كه مثال هر دو را قبلًا ذكر كرديم و بين اين دو هم ملازمه‌اى نيست ، يعنى ممكن است كسى در مورد يكى از اين دو قائل به إجزاء شود ولى در ديگرى إجزاء را نپذيرد . بنابراين ما ناچاريم هريك از اين موارد را به‌طور جداگانه مورد ملاحظه قرار دهيم .\r\n\r\n1 - اوامر اضطراريّه\r\nدر ارتباط با اوامر اضطراريه ، بايد در دو مقام بحث شود : مقام ثبوت و مقام اثبات .\r\n\r\nمقام اوّل : مقام ثبوت\r\nدر اين مقام بحث مىكنيم كه آيا طبق قاعده - با قطع‌نظر از ادلّه‌اى كه در باب نماز با تيمّم وارد شده است - نماز با تيمّم مجزى از نماز با وضوست يا اينكه در اينجا صورى وجود دارد كه حكم آنها در ارتباط با اجزاء - ازنظر مقام ثبوت - فرق مىكند ؟ قبل از اينكه وارد بحث شويم بايد به اين نكته توجه كنيم كه « نماز با تيمّم » كه در اينجا مورد بحث ماست آن « نماز با تيمّم » است كه مشروعيت آن - در ظرف اتيانش - مسلّم و محرز باشد و ما بعداً هم پى نبرده باشيم كه اين نماز ، از اوّل غير\r\n\r\n\r\n","description":"","footnote":"\r\n( 1 ) - تعبير به « اوامر اضطراريه » و « اوامر ظاهريه » براساس تعبير مرحوم آخوند است و الّا همان گونه كه قبلًا گفتيم ، ما اوامر متعدّد نداريم .\r\n","page_name":" 86 ","page_number":86},
  {"content":"\r\n\r\nمشروع بوده است . بلكه اين نماز بايد از اوّل مشروع بوده و ما هم آن را با توجه به شرايطش اتيان كرده‌ايم و بعداً هم كشف خلاف نشده است . « 1 » مثلًا اگر شارع مقدس ، نماز با تيمّم را در جايى مشروع كرده باشد كه مكلّف در تمام وقت - به استثناى مثلًا هشت ركعت مانده به آخر وقت - فاقد الماء باشد ، در اين صورت كسى كه اوّل ظهر فاقد الماء است و يقين دارد كه تا آخر وقت واجد الماء نمىشود ، برايش جايز است كه اوّل وقت نماز با تيمّم بخواند چون او يقين دارد كه در تمام وقت فاقد الماء است . حال اگر پس از خواندن نماز ، واجد الماء شد ، يعنى در واقع فهميد كه يقين او جهل مركّب بوده است ، در اينجا مىفهمد كه اين نماز با تيمّم مشروع نبوده چون واجد شرط نبوده است .\r\nشرط مشروعيت نماز با تيمّم ، فاقد الماء بودن در جميع وقت است و اين شخص الآن فهميده است كه در تمام وقت فاقد الماء نبوده است . در اينجا روشن است كه نماز چنين شخصى باطل است ازنظر مقام ثبوت ، حتى يك درجه مصلحت هم در آن وجود ندارد . بحث ما در جايى است كه « نماز با تيمّم » ى كه اتيان شده مشروعيت داشته و بعداً هم كشف خلاف نشده است . مرحوم آخوند - ازنظر مقام ثبوت - چهار صورت تصوير مىكند . صورت اوّل : اين نماز با تيمّم كه اتيان شده است ، همان مقدار مصلحت لازم الاستيفاء را داراست كه در نماز با وضو وجود دارد . اگر نماز با وضو ، داراى صددرجه مصلحت باشد ، نماز با تيمّم هم در ظرف مشروعيتش داراى همان صددرجه است .\r\nبه‌عبارت ديگر : اينجا مانند دو عنوان است ، مثل نماز حاضر و نماز مسافر است ، همان‌طور كه بر حاضر نماز چهار ركعتى و بر مسافر نماز دوركعتى واجب است ، اينجا هم شارع مكلّفين را دو قسم كرده و براى واجد الماء نماز با وضو و براى فاقد الماء نماز\r\n\r\n\r\n","description":"","footnote":"\r\n( 1 ) - ولى اگر كشف خلاف شود و معلوم شود كه يقين ما به‌صورت جهل مركّب بوده ، اين از محلّ بحث ما خارج است .\r\n","page_name":" 87 ","page_number":87},
  {"content":"\r\n\r\nبا تيمّم را واجب كرده است امّا مصلحت در هر دو نماز يكسان است . اين احتمال ازنظر مقام ثبوت مطرح است ولى در ارتباط با اين احتمال ، بحثى ازنظر بِدار « 1 » مطرح است كه آيا انسان مىتواند در اوّل وقت مبادرت به اتيان نماز با تيمّم كند ؟ مرحوم آخوند مىفرمايد : جواز بِدار تابع اين است كه ببينيم اين نماز با تيمّم كه واجد صددرجه مصلحت است در چه شرايطى اين مقدار از مصلحت را دارا است ؟ در اينجا سه احتمال وجود دارد : 1 - مجرّد اينكه كسى در اوّل وقت فاقد الماء باشد ، موجب اين مىشود كه اگر نماز با تيمّم را بخواند همان صددرجه مصلحت نماز با وضو را تأمين كند . 2 - اگر كسى در اوّل وقت فاقد الماء باشد ، چنانچه مأيوس شود از اينكه تا آخر وقت آب پيدا كند و نماز خود را با تيمّم اتيان كند ، اين نماز ، همان مصلحت نماز با وضو را تأمين مىكند . 3 - اگر كسى در اوّل وقت فاقد الماء باشد ، نمىتواند اقدام به خواندن نماز با تيمّم كند ، حتى اگر مأيوس از يافتن آب هم باشد . بلكه حتماً بايد تا آخر وقت صبر كند . ولى اين حرف در ارتباط با بِدار به همان بحث مشروعيت برگشت مىكند كه ما در ابتداى بحث و به‌عنوان مقدّمه مطرح كرديم . ما در آنجا گفتيم : « بحث ما در جايى است كه يك « نماز با تيمّم » مشروع داشته باشيم » . ولى مشروعيت آن به دست شارع است شارع مىتواند حكم به جواز بِدار كند يعنى بگويد : « خواندن نماز با تيمّم در اوّل وقت هم مشروع است » و مىتواند بگويد : « نماز با تيمّم در صورتى مشروع است كه يأس از وجدان ماء تا آخر وقت داشته باشى » . و مىتواند بگويد : « مشروعيت نماز با تيمّم در صورتى است كه تا - مثلًا - هشت ركعت مانده به آخر وقت صبر كنى و اگر تا\r\n\r\n\r\n","description":"","footnote":"\r\n( 1 ) - در لغت به‌معناى « سرعت گرفتن در انجام كارى » است .\r\n","page_name":" 88 ","page_number":88},
  {"content":"\r\n\r\nآن زمان واجد الماء نشدى نوبت به تيمّم مىرسد » . بنابراين ، فرض اوّل مرحوم آخوند اين است كه نماز با تيمّم با حفظ شرايط مشروعيتش ، وافى به تمام مصلحت نماز با وضو باشد ، و روشن است كه در اين صورت چنين نمازى - ازنظر مقام ثبوت - مجزى خواهد بود زيرا كمبودى نسبت به نماز با وضو ندارد و همان‌طور كه گفتيم : « نماز با تيمّم و نماز با وضو ، مانند نماز مسافر و نماز حاضر است » . مسافر اگر در سفر نماز دوركعتى خواند و در وقت به وطن خود رسيد جاى توهم اين معنا نيست كه چون نماز دوركعتى خوانده ، مجزى نيست . عنوان مسافر و حاضر ، دو عنوان است كه هركدام حكم جداگانه‌اى دارد و ظاهر اين است كه اين دوحكم ازنظر مصلحت يكسان بوده و تفاوتى بين آنها وجود ندارد . صورت دوّم : نماز با تيمّم ، داراى تمام صددرجه مصلحت نباشد بلكه مصلحت كمترى داشته باشد و اين مصلحت ازدست‌رفته ، قابل جبران نيست ، گويا موضوع منتفى شده است و حتى اگر نماز با وضو هم بخواند نمىتواند آن مصلحت فائته را جبران كند . مثال عرفى آن اين است كه انسان عطش شديد داشته و وارد منزل شود و به غلام خود دستور دهد براى او آب بياورد او هم با عجله و شتاب ظرف آبى براى انسان بياورد كه ظرف جالبى نيست يا آب گوارايى نيست ، انسان هم چون عطش شديد داشته آن آب را بياشامد . بعد از آن هرچه ظرف بهتر و آب بهتر تهيه كنند فايده ندارد چون موضوع منتفى شده و عطش از بين رفته است . حال يك چنين احتمالى - ازنظر مقام ثبوت - در مورد نماز با تيمّم وجود دارد كه وافى به تمام مصلحت موجود در نماز با وضو نباشد و موضوع را هم منتفى كند و جايى براى جبران مصلحت فائته باقى نماند . اين صورت هم - ازنظر مقام ثبوت - حكمش عبارت از اجزاء است . صورت سوّم : نماز با تيمّم ، وافى به تمام مصلحت نماز با وضو نباشد و مصلحت فائته قابل جبران و استيفاء است امّا اين استيفاء لزومى ندارد ، مثلًا نماز با تيمّم داراى\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nهشتاد درصد مصلحت باشد و اگر مكلّف اين نماز را با وضو اعاده كند ، بيست در صد مصلحت فائته جبران مىشود ولى مقدار مصلحت فائته به حدّى نيست كه استيفاء آن لازم باشد . بله استيفاء اين مقدار از مصلحت ، مستحب است . اين صورت هم - ازنظر مقام ثبوت - حكمش اجزاء است . صورت چهارم : نماز با تيمّم ، وافى به تمام مصلحت نماز با وضو نباشد و مصلحت فائته قابل جبران و استيفاء بوده و استيفاء هم لازم باشد ، مثل اينكه نماز با تيمّم داراى پنجاه در صد از مصلحت نماز با وضو باشد ، و پنجاه در صد باقيمانده هم امكان استيفاء دارد و هم لزوم . و اگر مكلّف اين نماز را با وضو اعاده كند ، پنجاه درصد باقيمانده را هم استيفاء خواهد كرد . اينجا قاعدتاً بايد حكم به عدم اجزاء بنماييم ، زيرا اين مقدار مصلحتى را كه نماز با تيمّم تأمين كرده ، وافى نبوده و مقدار باقيمانده ، امكان استيفاء و لزوم استيفاء دارد .\r\nولى در ارتباط با بدار ، مرحوم آخوند مىفرمايد : « مكلّف در اينجا مخيّر است ، هم مىتواند در اوّل وقت مبادرت به نماز با تيمّم كند و بعد از آنكه واجد الماء شد با وضو بخواند و هم مىتواند از اوّل وقت صبر كند و بعد از آنكه واجد الماء شد يك نماز با وضو بخواند » . « 1 » البته معقول بودن و معقول نبودن اين‌گونه تخيير در بحث‌هاى آينده مورد بررسى قرار خواهد گرفت .\r\n\r\nمقام دوّم : مقام اثبات\r\nدر مقام ثبوت ، سه فرض را قائل به اجزاء و يك فرض را قائل به عدم اجزاء شديم ، لذا در مقام اثبات ، هركدام از آن سه فرض كه مدلول ادلّه واقع شود - هرچند به نحو اجمال - كفايت مىكند . يعنى همين مقدار كه - اجمالًا - بدانيم يكى از فروض\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 128 - 130\r\n","page_name":" 90 ","page_number":90},
  {"content":"\r\n\r\nسه‌گانه‌اى كه نتيجه‌اش اجزاء است ، مفاد ادلّه است ، براى مقام اثبات كافى است ، اگرچه نتوانيم خصوص فرض را از دليل استفاده كنيم ، زيرا فعلًا نظر ما بر اجزاء و عدم اجزاء است و امر دائر بين صورت چهارم - كه نتيجه‌اش عدم اجزاء است - و غير صورت چهارم - كه نتيجه آنها اجزاء است - مىباشد . و غير صورت چهارم هر صورتى كه باشد فرق نمىكند . حال ببينيم در مقام اثبات چگونه است ؟ در اينجا از دو جهت بحث مىشود : يكى در ارتباط با اعاده و ديگرى در ارتباط با قضاء . يك بحث اين است كه اگر كسى نماز با تيمّم خواند و در وقت ، واجد الماء شد آيا لازم است نماز خود را با وضو اعاده كند ؟ بحث ديگر اين است كه اگر چنين شخصى در خارج از وقت ، واجد الماء شد آيا لازم است نماز خود را قضاء كند ؟\r\n\r\nبحث اوّل : مسألهء اعاده در ارتباط با امر اضطرارى\r\nدر ارتباط با مسألهء اعاده بايد مطلبى را كه در ابتداى بحث مقام ثبوت به‌عنوان مقدمه مطرح كرديم ، مفروض قرار دهيم ، بلكه اين مطلب را بايد در سرتاسر بحث اجزاء مورد توجه قرار دهيم . آن مطلب اين است كه اجزاء به اين معناست كه عملى كه انجام شده ، هيچ‌گونه كمبودى ازنظر صحّت و مشروعيت نداشته و بعد از انجام عمل هم كشف خلافى صورت نگيرد و الّا اگر عملى در ظاهر صحيح واقع شده باشد ولى بعداً معلوم شود كه واجد شرايط نبوده و باطل واقع شده است ، جاى اين بحث نيست كه بگوييم : « آيا اين عمل مجزى است يا نه ؟ » عمل باطل - حتى در ارتباط با امر خودش هم - مجزى نخواهد بود . حتى مرحوم آخوند كه تبديل امتثال به امتثال ديگر را جايز مىداند ، در جايى جايز مىداند كه امتثال اوّل ، حقيقتاً امتثال باشد ، امّا اگر مولايى به عبدش بگويد : « براى من ظرف آبى بياور » و او به‌جاى آب ، مايع ديگرى آورد و در اختيار مولا قرار داد ، اينجا اصلًا جاى بحث اجزاء و تبديل امتثال نيست ، زيرا امتثالى\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nمحقق نشده است تا ما بخواهيم آن را مجزى دانسته يا تبديل آن به امتثال ديگر را جايز بدانيم . كسى هم كه مىگويد : « نماز با تيمّم ، مجزى از نماز با وضو نيست » ، اگر علت اين مسئله را از او سؤال كنيم ، نمىگويد : « چون نماز با تيمّم باطل است » بلكه او صحّت و مطابقت آن با شرايط را قبول دارد ولى درعين‌حال آن را كافى از نماز با وضو نمىداند . پس موضوع بحث ما آن « نماز با تيمّم » است كه به‌صورت صحيح واقع شده و همهء شرايط را دارا بوده و بعداً هم كشف خلافى در مورد آن نشده است ، اينجا مىخواهيم ببينيم آيا چنين نمازى مجزى از نماز با وضو هست يا نه ؟ اين مطلب ما را به جهتى راهنمايى مىكند و آن اين است كه از يك طرف شما بحث را روى اعاده - به اين معنا كه عملى مجدداً در وقت اتيان شود - قرار داده‌ايد . و از طرف ديگر مىگوييد : « موضوع مسألهء اجزاء عبارت از آن « نماز با تيمّم » ى است كه در صحّت آن ترديدى نباشد و با وجدان ماء هم كشف بطلان آن صلاة را نكرده باشيم » . اگر اين دو مطلب را كنار هم بگذاريم لازمه‌اش اين است كه بگوييم :\r\n« آن فقدان ماء كه در مسألهء انتقال به تيمّم مطرح بوده و مسوّغ تيمّم است ، نبايد مستوعب تمام وقت باشد و الّا اگر مستوعب تمام وقت باشد ، ديگر شما چطور مىتوانيد از يك طرف مشروعيت صلاة با تيمّم را درست كنيد و از طرف ديگر ، بحث را در ارتباط با اعاده قرار دهيد ؟ چون اعاده در زمانى است كه واجد الماء مىشود و بعد از آنكه واجد الماء شد ، اگر شرط انتقال به تيمّم ، عذر مستوعب تمام وقت باشد ، پس شما با وجدان ماء در يك ساعت قبل از غروب مىفهميد كه داراى چنين عذرى نبوده‌ايد ، در نتيجه نماز با تيمّم شما باطل بوده است و حتى اگر شما احتمال استيعاب عذر را مىداديد و استصحاب هم به شما كمك مىكرد كه عدم وجدان ماء تا آخر وقت باقى است ، امّا اين استصحاب تا زمانى است كه كشف خلاف نشود و بعد از كشف خلاف ، معلوم مىگردد كه اين استصحاب هم درست نبوده است » . پس ما بايد بگوييم :\r\n« همين مقدار كه انسان در اوّل وقت مىبيند كه فاقد الماء است ، مسوّغ براى انتقال\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nبه تيمّم و موجب مشروعيت نماز با تيمّم است ، لذا اگر در اوّل وقت ، نماز با تيمّم خواند و يك ساعت به غروب واجد الماء شد ، نماز با تيمّم به صحّت خود باقى است و در بحث اجزاء مىخواهيم ببينيم آيا به حسب مفاد ادلّه و مقام اثبات ، چنين شخصى بايد وقتى واجد الماء شد نماز را اعاده كند يا اينكه همان نماز با تيمّم كافى است ؟ » . در اينجا ما بايد برگرديم به مقدّمه‌اى كه حضرت امام خمينى رحمه الله بر مقدّمات مرحوم آخوند اضافه كرد و ما آن را به‌عنوان مقدّمهء پنجم بحث اجزاء مطرح كرديم . آن مقدّمه مربوط به اين بود كه آيا ما واقعاً اوامر متعدّدى داريم ، يا اينكه بيش از يك امر نداريم ؟ حال چون بحث ما پيرامون امر اضطرارى است ، فعلًا روى همين تكيه مىكنيم و امر ظاهرى را در جاى خودش مورد بحث قرار مىدهيم . اوامر اضطرارى ، منحصر به مورد تيمّم نيست و مثال‌هاى زيادى در اين زمينه وجود دارد . در مورد نماز ، كسى كه قادر است بايد ايستاده نماز بخواند و اگر قدرت ندارد بايد نشسته بخواند و اگر بر اين هم قدرت ندارد بايد خوابيده نماز بخواند . در باب ركوع هم گاهى ركوع به همين كيفيت معمول است ، گاهى به نحو ايماء و اشاره است و بالاخره كيفيّات مختلفى در ارتباط با نماز مطرح است كه آخرين حدّ آن نمازِ كسى است كه در حال غرق شدن مىباشد كه ظاهراً با يك چشم به هم زدن حاصل مىشود . امّا مثال معروف امر اضطرارى ، مسألهء وضو و تيمّم است . ما در بحث‌هاى گذشته گفتيم : قرآن كريم چندين مورد ( أقيموا الصّلاة ) را مطرح كرده است . مخاطب به اين ( أقيموا الصّلاة ) عموم مكلّفين مىباشند ، چه كسانى كه واجد الماء هستند و چه كسانى كه فاقد الماء مىباشند . اتفاقاً خود آيهء وضو ، اين معنا را تأييد مىكند ، شروع آيه اين است : ( يا أيّها الّذين آمنوا ) ، در اينجا همهء مكلّفين مورد خطاب قرار گرفته‌اند ( إذا قمتم إلى الصّلاة ) ، مراد از صلاة همان صلاتى است كه در ( أقيموا الصّلاة ) و در\r\n\r\n","description":"","footnote":"","page_name":" 93 ","page_number":93},
  {"content":"\r\n\r\n( أقم الصلاة لدلوك الشمس إلى غسق الليل . . . ) مطرح شده است . سپس مىفرمايد :\r\n( فاغسلوا وجوهكم و أيديكم إلى المرافق . . . ) يعنى وضو بگيريد و اگر هم آب نداريد ( فتيمّموا صعيداً طيّباً . . . ) . « 1 » آيهء وضو مىگويد : شما كه مىخواهيد ( أقيموا الصّلاة ) را امتثال كنيد ، حالت خودتان را درنظر بگيريد ، اگر واجد الماء هستيد وضو بگيريد و اگر فاقد الماء هستيد تيمّم كنيد . اين مسئله - در اين جهت - مانند مسألهء حاضر و مسافر است . ما نمىتوانيم بگوييم : حاضر ، در ارتباط با ( أقيموا الصّلاة ) خطاب خاصى دارد و مسافر خطاب خاص ديگرى . خير ، هر دو داخل در خطاب ( أقيموا الصّلاة ) هستند ولى ادلّهء ديگر مىآيد و كيفيت صلاة را به‌حسب حالات مختلف بيان مىكند . آيهء وضو دو حالت مكلّف را درنظر مىگيرد ، حالت واجديت ماء و حالت فاقديت ، و مىگويد : « واجد الماء اگر بخواهد ( أقيموا الصّلاة ) را امتثال كند بايد وضو بگيرد و فاقد الماء اگر بخواهد ( أقيموا الصّلاة ) را امتثال كند بايد تيمّم كند » . پس ما وقتى اين‌ها را كنار هم مىگذاريم ، جاى اين توهّم نيست كه بگوييم : به واجدين ماء ، يك ( أقيموا الصّلاة ) مستقل خطاب شده است ، يعنى به آنها گفته‌اند :\r\n« أقيموا الصّلاة مع الطهارة المائية » و به فاقدين ماء هم يك ( أقيموا الصّلاة ) ديگر خطاب شده است ، يعنى به آنها گفته‌اند : « أقيموا الصّلاة مع الطهارة الترابية » . به‌عبارت ديگر : آيهء ( أقيموا الصّلاة ) يك خطاب عام متوجه به عموم مكلّفين دارد و آيهء وضو و تيمّم متصدى بيان كيفيت و نحوهء انجام مأمور به در خارج است . در نتيجه ما اگر به آيات و روايات مراجعه كنيم مىبينيم با توجه به ظاهر آيات و روايات ، مسألهء تعدّد امر واقعيتى ندارد . ممكن است گفته شود : چه ثمره‌اى بر اين حرف مترتّب است ؟\r\n\r\n\r\n","description":"","footnote":"\r\n( 1 ) - المائدة : 6\r\n","page_name":" 94 ","page_number":94},
  {"content":"\r\n\r\nجواب مىدهيم : ثمرهء اين مطلب اين است كه شخصى كه اوّل ظهر فاقد الماء بود و به حسب تجويز شارع - چون فرض ما اين است - نماز با تيمّم خواند و شما هم نمازش را صحيح مىدانيد و بعداً هم كشف خلاف نشد ، حال اگر بگوييم : « واجد الماء و فاقد الماء مخاطب به يك خطاب ( أقيموا الصّلاة ) هستند و بيش از يك امر وجود ندارد » ، لازم مىآيد كه با اين نماز با تيمّم ، ( أقيموا الصّلاة ) امتثال شده و امر آن ساقط شده باشد . در نتيجه اگر اين شخص در وقت ، واجد الماء شد ، ديگر امرى متوجه او نيست كه بخواهد امتثال كند و اين مسئله - درحقيقت - برگشت مىكند به همان بخش اوّل كه اتيان مأمور به به هر امرى نسبت به امر خودش مجزى است و اين مطلب را مرحوم آخوند نيز پذيرفت . در اينجا نيز ما ثابت كرديم كه امر متوجه به فاقد الماء همان ( أقيموا الصّلاة ) است و امر ديگرى وجود ندارد . همان‌طور كه واجد الماء كه نماز با وضو مىخواند امر ( أقيموا الصّلاة ) را امتثال كرده و اين امر ، با امتثال او ساقط مىشود ، صلاة با تيمّم نيز امتثال ( أقيموا الصّلاة ) است و با فرض صحّت و مشروعيتش ديگر چه معنا دارد كه ( أقيموا الصّلاة ) باقى بماند ؟ ديگر چه وجهى دارد كه چنين شخصى وقتى واجد الماء شد ، بحث كنيم آيا نماز با وضو لازم است يا نه ؟ البته ما نمىخواهيم بگوييم : « تعبد نمىتواند در اينجا نماز با وضو را ايجاب كند » بلكه مىخواهيم بگوييم :\r\n« دليل ، بر اين معنا دلالت ندارد » . دليل ، عبارت از ( أقيموا الصّلاة ) و آيهء وضو و تيمّم است كه دلالت بر اين معنا ندارد » . بنابراين - براساس قاعده‌اى كه مطرح كرديم - مسألهء اعاده اقتضا مىكند كه ما عذر مسوّغ تيمّم را مستوعب تمام وقت ندانيم و طبق قاعده بايد مسألهء اجزاء را مطرح كرده و بگوييم : « نماز با تيمّم موجب سقوط امر ( أقيموا الصّلاة ) شده است ، پس وجهى براى اعاده وجود ندارد . اين بنا بر مبناى ما كه منكر مسألهء تعدّد امر هستيم . امّا آيا طبق مبناى مرحوم آخوند كه قائل به تعدّد امر بود باز هم مسألهء اجزاء\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nمطرح است يا طبق آن مبنا بايد قائل به عدم اجزاء شد ؟\r\n\r\nبررسى اجزاء در امر اضطرارى طبق مبناى مرحوم آخوند\r\nمرحوم آخوند قائل به تعدّد امر بود و ظاهر تعبيرات حكايت از اين معنا مىكند .\r\nتعدّد امر به اين معناست كه ما بگوييم : در اينجا دو نوع امر وجود دارد : امر اضطرارى و امر واقعى اوّلى ، « 1 » يعنى آن ( أقيموا الصّلاة ) كه متوجه واجدين ماء است غير از آن ( أقيموا الصّلاة ) است كه متوجه به فاقدين ماء است و گويا عنوان وجدان و فقدان در مخاطب اخذ شده و به واجدين ماء گفته شده است : « أيّها الواجدون للماء يجب عليكم الصلاة مع الوضوء » و به فاقدين ماء گفته شده است : « أيّها الفاقدون للماء يجب عليكم الصلاة مع التيمّم » . اين نهايت تصويرى است كه در ارتباط با تعدّد امر مىتوان بيان كرد . براى بررسى اين مسئله ، ابتدا يادآورى مىكنيم كه : اگر فاقد الماء در اوّل يا وسط وقت اقدام به خواندن نماز با تيمّم كرد - و فرض كرديم كه اين نماز او از نظر صحّت اشكالى ندارد - چنانچه بعداً كشف خلافى در ارتباط با آن صورت نگيرد صلاة او مجزى خواهد بود و قائل به تعدّد امر هم همين حرف را مىزند ، به‌همين‌جهت مىگويد :\r\n« اتيان مأمور به هر امرى نسبت به امر خودش مجزى است » . بنابراين مسألهء اجزاء و عدم اجزاء هيچ ربطى به بطلان و عدم بطلان صلاة با تيمّم ندارد ، بلكه در هر دو قول - اجزاء و عدم اجزاء - فرض بر اين است كه نماز با تيمّم به‌صورت صحيح واقع شده و امر خودش را اسقاط كرده و بحث در اين است كه آيا نسبت به امر دوّم هم مجزى است يا نه ؟ حال اگر ما قائل به تعدد امر شديم مىگوييم : اگر فاقد الماء در اوّل يا وسط وقت\r\n\r\n\r\n","description":"","footnote":"\r\n( 1 ) - ما فعلًا با امر ظاهرى كارى نداريم و آن را در جاى خود مورد بحث قرار مىدهيم .\r\n","page_name":" 96 ","page_number":96},
  {"content":"\r\n\r\nاقدام به خواندن نماز با تيمّم كرد و نمازش هم صحيح بود ، اينجا امر خودش را ساقط كرده است ، اكنون كه يك ساعت به غروب واجد الماء شده و مىتواند نماز را با وضو بخواند در اينجا دو مطلب مطرح است : 1 - ممكن است كسى بگويد : « اجماع قائم شده بر اينكه لازم نيست مكلّف در فاصلهء بين زوال شمس تا غروب شمس دو نماز ظهر يا دو نماز عصر بخواند ، بلكه در اين فاصله فقط يك نماز ظهر و يك نماز عصر واجب است » . اگر چنين اجماعى وجود داشته باشد ، « 1 » ما به قائل به تعدّد امر مىگوييم : درست است كه شما قائل به تعدّد امر هستيد ولى اجماع مىگويد : بعد از اينكه نماز با تيمّم به‌صورت صحيح و مطابق با امر خودش واقع شد ديگر لازم نيست در وقت ، نماز ظهر و عصر ديگرى با وضو خوانده شود و الّا لازم مىآيد كه دو نماز ظهر و دو نماز عصر واجب و صحيح واقع شده باشد . اگر كسى قائل به چنين اجماعى شد ، خود اجماع مسئله را حل مىكند ، حتى بنا بر قول به تعدّد امر . 2 - ممكن است كسى بگويد : « چنين اجماعى ثابت نشده است » ، در اين صورت نوبت به حرف ديگرى مىرسد كه آن را حضرت امام خمينى رحمه الله مطرح فرموده و بسيار قابل دقّت است . حضرت امام خمينى رحمه الله مىفرمايد : ما بايد ملاحظه كنيم كه چه چيز باعث شده قائل به تعدّد امر ، مسألهء تعدد امر را مطرح كند ؟ در اين زمينه دو احتمال وجود دارد : احتمال اوّل : قائل به تعدّد امر بگويد : چون نماز با وضو ، يك حقيقت و نماز با تيمّم ، حقيقت ديگر است و هنگامى كه ما دو مأمور به با ماهيت متغاير داشته باشيم چاره‌اى نداريم جز اينكه امر متعلّق به آنها را نيز متعدّد بدانيم زيرا يك امر نمىتواند به دو\r\n\r\n\r\n","description":"","footnote":"\r\n( 1 ) - كه شبههء وجود اين اجماع هم هست .\r\n","page_name":" 97 ","page_number":97},
  {"content":"\r\n\r\nمأمور به متغاير تعلّق بگيرد . اگر هم به حسب ظاهر در ضمن يك هيئت افعل باشد ولى در باطن ، دو حكم است . صلاة و صوم ، دو حقيقت متغايرند و نمىتواند يك امر به آنها تعلّق بگيرد ، مگر اينكه به‌صورت مركّب درآيد و معناى مركّب اين است كه يك مأمور به وجود دارد . همان‌طور كه دو مراد - با وصف اينكه دو مراد است - نمىتواند متعلّق يك اراده قرار گيرد و همان‌طور كه در طرف مقابل هم دو امر مستقل نمىتواند به يك مأمور به تعلّق بگيرد مگر اينكه جنبهء تأكيد داشته باشد . احتمال دوّم : ممكن است قائل به تعدّد امر بگويد : ماهيت مأمور بها واحد است و علّت تعدّد امر ، اختلاف ماهيات نيست بلكه گاهى بعضى از ضرورتها ، تعدّد امر را اقتضاء مىكند درحالىكه مطلوب مولا بيش از يك چيز نيست ولى مولا ناچار است براى تفهيم اين مطلب ، به دو امر متوسّل شود . نظير اين مطلب را مرحوم آخوند در ارتباط با قصد قربت مطرح كردند . ايشان مىفرمود : « قصد قربت ، اگر به‌معناى داعى امتثال و داعويت امر باشد ، نمىتواند در متعلَّق امر و در رديف ساير اجزاء و شرايط مطرح شود » . سپس در آنجا يك « إن قلت » مطرح بود كه هرچند مورد قبول مرحوم آخوند واقع نشد ولى ما براساس همان « إن قلت » ما نحن فيه را تنظير به مسألهء قصد قربت مىكنيم . « إن قلت » مىگفت : چه مانعى دارد كه مولا مسألهء قصد قربت را از راه تعدّد امر مطرح كند ، يعنى يك‌بار بگويد : « يجب عليك الصلاة » ، صلاة هم عبارت از اين اجزاء و شرايط است . در اين امر ، مسألهء قصد قربت مطرح نيست . سپس براى بار دوّم بفرمايد : « يجب عليك أن تأتي بالصلاة بداعي أمرها » و به اين ترتيب مسألهء قصد قربت را مطرح كند . اين « إن قلت » - درحقيقت - راهى براى مسألهء تعدّد امر مطرح كرده است . حال اگر ما از قائل « إن قلت » سؤال كنيم : « چه چيزى باعث شده كه شما مسألهء تعدّد امر را مطرح كنيد » ؟ آيا مولا در ارتباط با نماز ، دو مطلوب دارد ؟ به‌عبارت ديگر : به او مىگوييم :\r\n« آيا اين دو امرى كه شما در اينجا تصوير مىكنيد ، شبيه امر به نماز و امر به روزه است كه براى هريك از آنها طاعت مستقل و عصيان مستقل وجود دارد و اگر كسى هر دو را\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nترك كند دو استحقاق عقاب و اگر هر دو را اتيان كند دو استحقاق ثواب دارد ؟ » . قائل « إن قلت » در جواب ما خواهد گفت : « اين حرف‌ها در اينجا مطرح نيست .\r\nمولا ، يك مطلوب دارد و آن نماز به داعى الأمر است . ولى با توجه به اينكه اثبات و تبيين اين معنا با يك امر محال است ، براى فرار از آن استحاله ، ناچاريم دو امر را مطرح كنيم » . بنابراين ، معناى اين نوع تعدّد امر ، اين نيست كه ما دو مأمور به مستقل و دو حقيقت مستقل داشته باشيم ، بلكه معنايش اين است كه ما ناچار شده‌ايم ملتزم به تعدّد امر شويم و الّا اگر از همان اوّل مىتوانستيم مسألهء قصد قربت را به‌عنوان شرط يا جزء مأمور به قرار دهيم ، اصلًا ملتزم به تعدّد امر نمىشديم . « 1 » حال آيا در ما نحن فيه چگونه مىتوانيم هم مسألهء تعدد امر را تصوير كرده و هم منشأ تعدّد را تغاير دو ماهيت ندانسته بلكه آن را مربوط به مقام تبيين و مقام اثبات بدانيم ؟ جواب مىدهيم : اين مسئله بنا بر مبناى ديگرى كه مرحوم آخوند مطرح كرده قابل توجيه است . آن مبنا اين است كه ايشان احكام وضعيه را بر سه قسم مىدانست .\r\nمرحوم آخوند مىفرمود : يك قسم از احكام وضعيه اين است كه شارع نمىتواند جعل مستقلّى نسبت به آنها داشته باشد بلكه شارع مىتواند به‌صورت جعل تبعى ، آنها را جعل كند ، مثل مسألهء جزئيت ، البته نه جزئيت مطلقه ، نه جزئيت براى صلاة بلكه جزئيت براى مأمور به ، به‌عنوان اينكه مأمور به شارع است . اگر شارع بخواهد بگويد :\r\n« ركوع جزء مأمور به است » بايد امر را متعلّق كند به يك مركّبى كه از جملهء اجزاء آن مركّب عبارت از ركوع باشد . در باب شرط هم همين‌طور است . مولا مىخواهد براى تيمّم و وضو جعل شرطيت كند ، وضو را براى واجد الماء و تيمّم را براى فاقد الماء به‌عنوان شرط قرار مىدهد . بنا بر مبناى مرحوم آخوند در باب احكام وضعيه ، چاره‌اى جز اين نيست كه\r\n\r\n\r\n","description":"","footnote":"\r\n( 1 ) - مناهج الوصول إلى علم الاصول ، ج 1 ، ص 310 و 311 و تهذيب الاصول ، ج 1 ، ص 186 .\r\n","page_name":" 99 ","page_number":99},
  {"content":"\r\n\r\nمولا يك امر را متعلّق كند به صلاة مقيّد به وضو ، تا شما انتزاع شرطيت كنيد براى وضو ، و امر ديگرى را متعلّق كند به صلاة مقيّد به تيمّم ، تا شما انتزاع شرطيّت كنيد براى تيمّم . و الّا اگر امر واحد شد ، نمىتواند هم منشأ انتزاع شرطيت وضو براى واجد الماء باشد و هم منشأ انتزاع شرطيت تيمّم براى فاقد الماء . لذا طبق مبناى مرحوم آخوند در ارتباط با حكم وضعى - مانند جزئيت براى مأمور به و شرطيت براى مأمور به و مانعيت از مأمور به - ما ناچاريم كه مسألهء تعدّد امر را مطرح كنيم و بگوييم : « اين تعدّد به‌لحاظ تغاير ماهيات مأمور بها نيست بلكه اين تعدّد ، امرى ضرورى است ، همان‌طور كه در مسألهء قصد قربت ما ناچار شديم - بنا بر نظريهء « إن قلت » - قائل به دو امر شويم ، يك امر به ذات صلاة تعلّق گرفته و امر ديگر به اينكه صلاة مأمور بها را به داعى امرش اتيان كنيد . نتيجهء اين دو احتمال : اگر ما تعدّد امر را ناشى از اختلاف و تغاير ماهيت مأموربه‌ها ندانيم و بگوييم : « اين تغاير ، فقط جنبهء اثباتى دارد ، مثل صوم و صلاة نيست كه دو حقيقت است و ثبوتاً هم دو حكم بايد به آن تعلّق بگيرد » ، لازمهء اين حرف اين است كه ما باز قائل به اجزاء شويم ، چون كسى كه در اوّل وقت نماز با تيمّم را اتيان كرد - و فرض اين است كه اين نماز به‌صورت صحيح و مشروع و مطابق با امر واقع شده است - ديگر چه حالت انتظارى براى او وجود دارد ؟ تعدّد امر به حسب لفظ است ولى به‌حسب واقع بيش از يك امر نداريم و آن امر هم امتثال شده است ، همان‌طور كه اگر كسى نماز با وضو مىخواند ، مأمور به را در خارج انجام داده و امرش ساقط مىشد و تعدّدى در كار نيست ، كسى هم كه نماز با تيمّم مىخواند - و فرض اين است كه نماز او صحيح و مشروع و مطابق با امر بوده - امر را امتثال كرده و امر ساقط شده است . و تعدّد واقعى هم در امر مطرح نيست . آنچه مطرح است تعدّد لفظى است . امّا اگر ما تعدّد اوامر را يك تعدّد واقعى بدانيم و منشأ آن را اختلاف ماهيت مأموربه‌ها بدانيم و بگوييم : « امر به صلاة با تيمّم ، مغاير با امر به صلاة با وضو است و اين دو تغاير واقعى دارند » ، در اينجا آيا بايد قائل به اجزاء شويم يا قائل به عدم اجزاء ؟\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nقبل از نتيجه‌گيرى لازم است نكته‌اى را مطرح كنيم : معناى تعدّد اوامر - حتى تعدّد واقعى و حقيقى - اين نيست كه ما مسلّم مىدانيم كه هر دو امر به اين شخص تعلّق گرفته است ، بلكه معناى تعدّد امر اين است كه يك عنوانى در امر به صلاة با وضو و عنوان ديگرى در امر به صلاة با تيمم اخذ شده است .\r\nيعنى يك دليل گفته است : « الواجد للماء يجب عليه الصّلاة مع الوضوء » و دليل ديگر هم گفته است : « الفاقد للماء يجب عليه الصلاة مع التيمّم » و الّا از ابتدا مسلّم نيست كه اين دو دليل به اين شخص متوجه باشد . اين شخص نمازش را در اوّل وقت با تيمّم خوانده و يك ساعت به آخر وقت واجد الماء شده است . بله ، يك‌وقت شما مىخواهيد اين‌گونه فرض كنيد كه ما يقين داريم كه هر دو تكليف متوجه به اين شخص است .\r\nاينجا روشن است كه عدم اجزاء مطرح است ولى اين فرض باطلى است و ما در آن بحث نداريم . فرض اين است كه وجوب صلاة با وضو ، روى عنوان واجد الماء و وجوب صلاة با تيمّم روى عنوان فاقد الماء رفته است و اين‌ها هم دو حقيقت متغاير و مختلف مىباشند ، حال وقتى اوّل ظهر شد و اين شخص خود را فاقد الماء ديد - و ما هم فرض كرديم كه در اوّل وقت مىتواند نماز با تيمّم بخواند - خودش را مصداق « الفاقد للماء يجب عليه الصلاة مع التيمّم » مىبيند ، در اين صورت وقتى نماز با تيمّم خواند ، اين امر - بنا بر فرض تعدّد امر - ساقط مىشود . وقتى يك ساعت قبل از غروب واجد الماء شد ، مىخواهيم ببينيم آيا اين نماز با تيمّم كفايت مىكند از نماز با وضو يا كفايت نمىكند و بايد يك نماز با وضو هم بخواند ؟ چون فرض ما اين است كه اجماعى نداريم كه در فاصلهء بين زوال شمس و غروب شمس دو نماز ظهر واجب نيست . در اينجا مىگوييم : اگر دليلى كه مىگويد : « الواجد للماء يجب عليه الصلاة مع الوضوء » اطلاق داشته باشد - يعنى هم شامل كسى شود كه در اين مقدار از وقت ، نماز ظهر خود را با تيمّم خوانده و هم شامل كسى شود كه در اين مقدار از وقت ، نماز ظهرش را نخوانده - در اين صورت ما قائل به عدم اجزاء مىشويم ، چون نماز اوّل كه خوانده ، مربوط به امر اوّل بوده و امر دوّم ، ربطى به امر اوّل ندارد و فرض هم اين است كه دليل\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nاطلاق دارد و اطلاقش شامل كسى است كه نماز با تيمّم را خوانده باشد ، يعنى بر چنين كسى هم نماز با وضو واجب است و روشن است كه در صورت چنين فرضى بايد قائل به عدم اجزاء شويم . در نتيجه قول به عدم اجزاء داراى چند مقدّمه است : 1 - اوامر ، متعدّد باشند . 2 - منشأ تعدّد اوامر ، اختلاف ماهيت مأموربه‌ها باشد . 3 - اجماعى بر عدم وجوب دو نماز دريك وقت نداشته باشيم . 4 - دليل مُبْدَل ، يعنى « الواجد للماء يجب عليه الصّلاة مع الوضوء » اطلاق داشته باشد . لازمهء پذيرفتن اين چهار مقدّمه ، قول به عدم اجزاء است ولى اگر بعضى از اين مقدّمات مورد قبول واقع نشود يا در آنها مناقشه صورت گيرد ، بايد قائل به اجزاء شويم . اشكال بنا بر قول به عدم اجزاء : ممكن است گفته شود : چرا شما اطلاق را در ارتباط با دليل « الواجد للماء يجب عليه الصلاة مع الوضوء » حساب كرديد ؟ آيا نمىشود اطلاقى براى دليل نماز با تيمّم درست كنيد تا نتيجهء آن عبارت از اجزاء باشد ؟ جواب : اطلاق دليل « الواجد للماء يجب عليه الصّلاة مع الوضوء » مستقيماً نتيجه‌اش عدم اجزاء است . كسى كه نماز با تيمّم خوانده و يك ساعت به غروب واجد الماء شده است ، وقتى اطلاق دليل « الواجد للماء . . . » گريبان او را مىگيرد معنايش اين است كه نمازى كه با تيمّم خوانده مجزى نيست و بايد نماز با وضو هم بخواند . امّا دليل « الفاقد للماء . . . » ، اگر بخواهد اطلاق داشته باشد ، معنايش اين است كه بر فاقد الماء نماز با تيمّم واجب است حتى اگر يك ساعت به غروب هم واجد الماء شود . ولى الآن كه فاقد الماء است بايد نماز با تيمّم بخواند . امّا وجوب نماز با تيمّم مساوق با اجزاء نيست . وجوب صلاة با تيمّم ، فقط مشروعيت را درست مىكند و مىگويد : « حتى كسى كه يقين دارد يك ساعت به غروب واجد الماء مىشود ، الآن مىتواند نماز را با تيمّم بخواند و اگر نماز با تيمّم بخواند امر به صلاة با تيمّم را امتثال كرده است » . و اين به‌معناى مجزى بودن نيست . قائل به عدم اجزاء هم مىگويد : « امر به صلاة با تيمّم\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nامتثال شده است » . و به‌عبارت علمى اصطلاحى : « اطلاق در دليل بدل ، اقتضاى اجزاء نمىكند ولى اطلاق در دليل مبدل اقتضاى عدم اجزاء مىكند » . و اين‌طور نيست كه اين دو اطلاق تعارض كنند ، بلكه با هم قابل جمع مىباشند . اوّلى مىگويد : « هركس واجد الماء است بايد نماز با وضو بخواند حتى اگر در ابتداى وقت ، نماز با تيمّم خوانده است » و ديگرى مىگويد : « هركس فاقد الماء است بايد نماز با تيمّم بخواند اگرچه مىداند يك ساعت به غروب ، واجد الماء شود » ولى مشروعيت و واجب بودن نماز با تيمّم در اوّل وقت ، ملازم با اجزاء و عدم لزوم اعاده نيست . در نتيجه اگر در ما نحن فيه بخواهيم قائل به عدم اجزاء شويم ، به چهار مقدّمه‌اى كه اشاره شد نياز داريم و اگر هريك از اين چهار مقدّمه مورد مناقشه قرار گيرد ، مسألهء اجزاء مطرح خواهد شد . ولى ما از همان اوّل ، مسألهء تعدّد اوامر را نپذيرفتيم لذا مقتضاى قاعده اين است كه در مقام اثبات ، نسبت به اعاده ، قائل به اجزاء شده و اعاده را لازم ندانيم . نتيجهء بحث در ارتباط با اعاده در امر اضطرارى گفتيم در اين زمينه چهار فرض وجود دارد كه بنا بر سه فرض آن قائل به اجزاء و عدم وجوب اعاده شديم و بنا بر يك فرض آن قائل به عدم اجزاء شديم .\r\n\r\nبحث دوّم : مسألهء قضاء در ارتباط با امر اضطرارى\r\nدر ارتباط با قضاء بايد موضوع بحث را در جايى فرض كرد كه عذر مكلّف ، مستوعب باشد و در وقت ، واجد الماء نگردد . البته اين مسئله فرض ديگرى هم دارد و آن اين است كه كسى در اوّل وقت واجد الماء بود ولى به جهت موسّع بودن وقت نماز ، آن را تا آخر وقت تأخير انداخت و در آن هنگام كه مىخواست نماز خود را بخواند فاقد الماء گرديد و چاره‌اى جز نماز با تيمّم نداشت در اينجا هم مسألهء قضاء مطرح است . ولى مثال روشنش همان مثال اوّل است كه عذر ، مستوعب وقت بوده و در وقت ،\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nواجد الماء نشده باشد ، لذا ازنظر اعاده ، مسأله‌اى به او توجّه پيدا نكرده است ، حال كه در خارج وقت ، واجد الماء شد آيا قضاء براى او واجب است يا نه ؟ در باب قضاء « اقض ما فات » « 1 » مطرح است يعنى قضاء ، بر عنوان « فوت » مترتّب شده است بنابراين اگر عنوان « فوت » تحقق پيدا كرده باشد ، قضاء واجب است و اگر تحقق نداشته باشد قضاء واجب نيست . در اينجا هم تقريباً همان مبانى و فروضى مطرح است كه در ارتباط با اعاده مطرح شد . و همان نتيجه‌اى كه در آنجا گرفته شد در اينجا نيز مىآيد . توضيح اينكه : اگر ما قائل به وحدت امر باشيم - كه حق هم همين است - و بگوييم : « آيهء ( أقيموا الصّلاة ) هم خطاب به واجدين ماء است و هم خطاب به فاقدين ماء ، و آيهء وضو و تيمّم مىآيد و كيفيت صلاة را در اين دو حالت مختلف بيان مىكند ولى ازنظر امتثال ، هم واجد الماء و هم فاقد الماء همان ( أقيموا الصّلاة ) را امتثال مىكنند » ، در اين صورت قضاء واجب نيست ، چون اين شخص ، عذرش مستوعب وقت بوده و وظيفه‌اش عبارت از صلاة با تيمّم بوده است و چون صلاة با تيمّم را انجام داده پس ( أقيموا الصّلاة ) را امتثال كرده است ، بنابراين امرِ ( أقيموا ) ساقط شده و موجِبى براى قضاء وجود ندارد . و در صورتى كه قائل به تعدّد امر شويم نيز همين حرف را مىزنيم . امّا اگر مسألهء اجماع را مطرح كرده و بگوييم : « 2 » « اجماع قائم است بر اينكه در ارتباط با يك نماز - مثل نماز ظهر - لازم نيست هم اداءً تحقق پيدا كند و هم قضاءً » ، پس اگر نماز را در وقت ، اداءً و با تيمّم خواند لازم نيست خارج از وقت ، نماز را با وضو قضاء كند ، اگرچه حقيقت نماز با تيمّم ، مغاير با حقيقت نماز با وضو است ولى چون اجماع بر اين مسئله قائم است ، قضاء لازم نيست . همان‌طور كه در باب اعاده اگر گفته\r\n\r\n\r\n","description":"","footnote":"\r\n( 1 ) - وسائل الشيعة ، ج 3 ( باب 57 من أبواب المواقيت )\r\n( 2 ) - اجماع در مسألهء اداء و اعاده به اين صورت بود كه گفته شود : اجماع داريم بر اينكه در فاصلهء بين زوال و غروب ، دو مرتبه نماز ظهر واجب نيست » .\r\n","page_name":" 104 ","page_number":104},
  {"content":"\r\n\r\nمىشد : « اجماع قائم است كه در فاصلهء بين زوال شمس و غروب شمس ، دو مرتبه نماز ظهر واجب نيست » ، اعاده لازم نبود اگرچه اين‌ها دو حقيقت متغاير باشند . در اينجا هم نماز با تيمّم ، مشروع و صحيح بوده و امر به صلاة با تيمّم را اسقاط كرده است و به مقتضاى اجماع ، جمع بين اداء و قضاء در يك نماز واجب نيست . همچنين اگر تعدّد را به‌معناى اختلاف حقيقت نگيريم بلكه تعدّد را مانند تعدّد در باب « صلّ » و « صلّ مع قصد القربة » بدانيم ، كه لازمهء كلام مرحوم آخوند در اين قسم از احكام وضعيه - يعنى جزئيت براى مأمور به و شرطيت براى مأمور به - تعدّد امر بود امّا اين تعدّد امر از روى ناچارى به‌وجود آمده است نه اينكه ماهيت مأمور به متعدّد باشد . اين صورت ، همان حكمِ وحدت امر را دارد و آنچه در مورد وحدت امر گفتيم در اينجا هم جريان پيدا مىكند . امّا اگر تعدّد را به همان معناى ظاهرى خودش بدانيم - يعنى دو حقيقت ، دو مأمور به و دو امر - و اجماعى هم بر عدم وجوب جمع نداشته باشيم ، قائل مىشويم كه قضاء در خارج از وقت لازم است البته مشروط به اينكه « اقض ما فات » دلالت كند كه اگر عذر مستوعب باشد و تمام وقت را احاطه كرده باشد ، قضاء واجب است . همان‌طور كه در آنجا مىگفتيم : « در دليل صلاة با وضو بايد اطلاقى وجود داشته باشد كه بگويد :\r\nكسى هم كه نماز با تيمّم را خوانده است ، بايد نماز با وضو را بخواند » ، اينجا هم بگوييم :\r\n« معناى « ما فات » اين نيست كه به هيچ عنوان نماز را نخوانده باشد بلكه اگر هم در وقت ، نماز با تيمّم خوانده باشد ، باز هم خواندن نماز با وضو در خارج از وقت براى او لازم است . يعنى عنوان « فوت » بر اين مورد هم صدق مىكند . به‌عبارت ديگر : « اقض ما فات » مىگويد : من كارى با نماز با تيمّم ندارم ، من بر اين تكيه دارم كه آيا نماز با وضو در وقت فوت شده يا نه ؟ اگر فوت شده ، قضاى آن واجب است ، اگرچه نماز با تيمّم خوانده شده و آن نماز ، صحيح و مشروع و مطابق با امر خودش هم باشد . « اقض ما فات » يك امر مستقل و جديدى است كه وجوب قضاء را اقتضاء مىكند . بنابراين همان نتيجه‌اى كه در مسألهء اداء گرفتيم در مسألهء قضاء هم جريان دارد .\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nآن مبنايى كه در مسألهء اعاده اقتضاى اجزاء و عدم وجوب اعاده را مىكرد در اينجا هم اقتضاى عدم وجوب قضاء مىكند و آن مبنايى كه در آنجا اقتضاى وجوب اعاده و عدم اجزاء را مىكرد در اينجا هم اقتضاى وجوب قضاء را مىكند . ولى تقريب اين دو ، مقدارى باهم فرق مىكند .\r\n\r\nتذييل بحث اوامر اضطرارى\r\nقبل از اينكه از بحث اوامر اضطرارى بگذريم ، در اينجا بحثى پيش مىآيد كه : اگر ما ازنظر مقام اثبات و در ارتباط با ادلّه به‌جايى نرسيديم و در حالت شك و ترديد باقى مانديم ، آيا مقتضاى اصل عملى چيست ؟ ابتدا بايد توجه داشت كه مقصود ما از شك و ترديد در اينجا از اين نظر نيست كه شك كنيم آيا امر واحد است يا متعدّد ؟ بلكه شك و ترديد از اين نظر است كه در مسألهء ادلّهء پيرامون اجزاء و عدم اجزاء ، محور اصلى - با قطع‌نظر از اجماع - عبارت از اطلاق دو دليل بود : اطلاق دليل « صلاة با وضو » و اطلاق دليل « صلاة با تيمم » . از اطلاق دليل صلاة با وضو ، قول به عدم اجزاء به دست مىآمد و اطلاق دليل « صلاة با تيمم » ، يك موضوع براى ما درست مىكرد و آن مشروعيت تيمم و صلاة با تيمم بود ، اگرچه عذر مستوعب نباشد . در آنجا مىگفتيم : اگر كسى اوّل وقت فاقد الماء بود ، در صورتى نماز با تيمّم براى او مشروعيت خواهد داشت كه دليل وجوب صلاة با تيمّم ، داراى اطلاق باشد كه اين اطلاق مجوّزى براى اصل خواندن نماز با تيمّم باشد و الّا اگر ما يك چنين اطلاقى نداشتيم و احتمال مىداديم كه نماز با تيمّم در صورتى مشروع است كه عذر انسان ، مستوعب جميع وقت باشد ، ديگر نمىتوانستيم با قاطعيت حكم به مشروعيت نماز با تيمّم در اوّل وقت ، براى فاقد الماء بنماييم . ولى ما گفتيم : اطلاقى كه در دليل نماز با تيمّم وجود دارد ، نتيجه‌اش عبارت از اجزاء يا عدم اجزاء نيست بلكه لسان اين دليل ، فقط در زمينهء مشروعيت يا عدم مشروعيت مىباشد . ما مسألهء عدم اجزاء - بنا بر فرض تعدّد حقيقت - را از نفس تعدّد حقيقت استفاده نمىكرديم بلكه مىگفتيم : مسألهء\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nعدم اجزاء - بنا بر اين فرض - يك شرط مهم دارد و آن اين است كه دليل « صلاة با وضو » بايد اطلاق داشته باشد يعنى بگويد : « واجد الماء بايد نماز با وضو بخواند ، خواه قبلًا نماز با تيمّم خوانده باشد يا نخوانده باشد » . « 1 » حال كه مىخواهيم مسئله را به‌صورت شك و ترديد مطرح كنيم ، عنوان مسألهء ما اين است كه نه دليل « صلاة با تيمّم » اطلاق دارد و نه دليل « صلاة با وضو » . دليل « صلاة با تيمّم » مىگويد : « بر فاقد الماء واجب است نماز خود را با تيمّم بخواند » و اطلاقى ندارد كه شامل كسى كه در بعض اجزاء وقت فاقد الماء است نيز بشود . دليل « صلاة با وضو » هم مىگويد : « واجد الماء بايد نماز خود را با وضو بخواند » و اطلاقى ندارد كه شامل كسى كه نمازش را در اوّل وقت با تيمّم خوانده نيز بشود . وقتى اين دو اطلاق از دست ما گرفته شد ، ما از طرفى در ارتباط با حدود مشروعيت صلاة با تيمّم مشكل داريم ، البته قدر متيقّن دارد و آن جايى است كه عذر انسان مستوعب جميع وقت باشد ولى غير از قدر متيقّن آن مشكوك است و نمىدانيم آيا صلاة با تيمّم مشروعيت دارد يا نه ؟ از طرفى هم اطلاقى در دليل « صلاة مع الوضوء » وجود ندارد ، در اين صورت كه نوبت به اصل عملى مىرسد ، آيا مقتضاى اصل عملى چيست ؟ در اينجا دو بحث وجود دارد :\r\n\r\nبحث اوّل ( مسألهء اعاده ) :\r\nفرض اين است كه كسى مثلًا اوّل ظهر فاقد الماء بوده و يك ساعت به غروب هم واجد الماء شده است و در اوّل وقت ، نماز ظهر را رجائا - يعنى با احتمال مشروعيت - خوانده است ، زيرا از دليل روشن نشد كه آيا در ساعت فقدان ماء ، خواندن نماز با تيمّم مشروعيت دارد يا نه ؟ و چيزى را كه انسان شك دارد نمىتواند به‌عنوان شرع انجام\r\n\r\n\r\n","description":"","footnote":"\r\n( 1 ) - و الّا اگر ما تعدّد حقيقت را قائل شويم امّا يك چنين اطلاقى براى دليل صلاة با وضو نتوانيم پيدا كنيم ، كسى كه در اوّل وقت نماز با تيمّم خوانده و الآن واجد الماء شده ، از كجا مىتوانيم حكم كنيم كه براى او صلاة با وضو واجب است ؟\r\n","page_name":" 107 ","page_number":107},
  {"content":"\r\n\r\nدهد ولى اگر بخواهد رجائا انجام دهد مانعى ندارد . و رجاء هم منافاتى با قصد قربت ندارد . حال چنين شخصى كه نماز با تيمّم را به احتمال مشروعيت خوانده و يك ساعت به غروب هم واجد الماء مىشود در اينجا باتوجّه به مبناى ما - وحدت امر - و عدم وجود اطلاق در هيچ‌يك از دو دليل آيا مقتضاى اصل عملى چيست ؟ ما اگرچه قائل به وحدت امر هستيم ولى مقتضاى اصل عملى را عبارت از عدم اجزاء مىدانيم ، زيرا اوّل ظهر ( أقيموا الصّلاة ) گريبان شخص را مىگيرد و بدون هيچ ترديدى اشتغال يقينى به ( أقيموا الصّلاة ) پيدا كرده است . درحالىكه چنين شخصى به دنبال اين اشتغال يقينى ، يك نماز با تيمّم مشكوك المشروعية انجام داده است و روشن است كه عبادتى كه مشروعيتش مشكوك باشد نمىتواند در ارتباط با اشتغال يقينى ، فراغ يقينى را اقتضاء كند . اشتغال يقينى به ما اجازه نمىدهد كه در مورد نماز با وضو ، اصالة البراءة را جارى كنيم . مسألهء وجوب اعاده چيزى نيست كه بتوان نسبت به آن اصالة البراءة را جارى كرد ، زيرا ما در ارتباط با اعاده هيچ‌گاه يك حكم مولوى تكليفى وجوبى نداريم ، نه نفياً و نه اثباتاً . اعاده مسأله‌اى نيست كه به شارع ارتباط داشته باشد ، اعاده و عدم اعاده ، يك حكم عقلى است . عقل اگر ملاحظه كرد نمازى كه خوانده شده مطابق با امر است ، مىگويد : « اعاده واجب نيست » ، و اگر ديد مطابق با امر نيست ، مىگويد : « اعاده واجب است » . شارع در دو مرحله حكم نمىكند ، يك مرحله بگويد : ( أقيموا الصّلاة ) و يك مرحله هم بگويد : « يجب عليك الإعادة » .\r\nدر ارتباط با يك نماز دو تكليف وجود ندارد . شارع گفته است : « أقيموا الصّلاة » ، اگر اين امر شارع در خارج امتثال شد ، عقل مىگويد : « اعاده واجب نيست » و اگر امتثال نشد ، مىگويد : « اعاده واجب است » . در مواردى هم كه در روايات تعبير به اعاده مىشود ، اعاده حكم مولوى نيست بلكه حكم ارشادى است ، مثل اينكه در صحيحهء زراره مىگويد : « من يقين كردم كه لباسم آلوده به نجاست شد ولى فراموش كردم كه لباسم را تطهير كنم و نمازم را در همين لباس معلوم النجاسة خواندم و بعد از نماز متوجه شدم لباسم را تطهير نكرده‌ام » ، امام عليه السلام مىفرمايد : « تعيد الصلاة و تغسله » ، در اينجا\r\n\r\n","description":"","footnote":"","page_name":" 108 ","page_number":108},
  {"content":"\r\n\r\n« تعيد » حكم مولوى نيست بلكه ارشادى است و مىخواهد بگويد : « اين نمازى كه خوانده‌اى فايده ندارد » و روشن است كه اگر نماز خوانده شده فايده نداشته باشد ، خود عقل حكم به وجوب اعاده مىكند . در حديث « لا تعاد » كه از احاديث معروف در باب صلاة است نيز همين مطلب است . البته ما در مباحث گذشته گفتيم كه شارع در بعضى از موارد ، حكم به استحباب اعاده مىكند ، مثل اينكه كسى نماز خود را فرادى خوانده باشد سپس جماعتى در ارتباط با همان نماز تشكيل شود كه مستحب است نماز خود را با جماعت اعاده كند . در اينجا دو خصوصيت وجود دارد : يكى اينكه مسئله ، به‌صورت استحباب مطرح است و ديگر اينكه كيفيت اعاده با جماعت ، با كيفيت خواندن فرادى فرق مىكند و درحقيقت ، اين نماز ، اعادهء آن نماز اوّل نيست بلكه اين نماز ، خصوصيت زايدى دارد كه در نماز اوّل مطرح نيست . امّا در مورد اعادهء نماز آيات كه مىگفتيم : « در آياتى مثل خورشيدگرفتگى و ماه‌گرفتگى كه دربرگيرندهء مقدارى از زمان مىباشند ، بعضى از فتاوى وجود دارد كه تا زمانى كه اين آيه وجود دارد ، نماز آيات به‌طور مرتب تكرار شود » ، اوّلًا : مشهور ، قائل به وجوب تكرار نيست . مشهور در ارتباط با مطلق موجِبات نماز آيات ، قائل به وجوب يك نماز آيات مىباشند . حال اگر ما فرض كنيم در آنجا اعاده لازم است و فتواى غير مشهور را اخذ كرديم ، باز هم نكته‌اى در كار است و آن اين است كه آنجا هم متعلّق وجوب ، عنوان « اعاده » نيست بلكه متعلّق وجوب ، عبارت از عنوان « تكرار صلاة آيات » است ، مثل اينكه مولا از اوّل بگويد : « واجب است ده بار نماز آيات بخوانى » . اينجا اگر ما تعبير به اعاده كنيم ، در چنين تعبيرى مسامحه وجود دارد . مثل اينكه كسى نذر كند صد بار صلوات بفرستد كه صلوات دوّم و سوّم و . . . اعادهء صلوات اوّل به‌حساب نمىآيد بلكه برطبق وجوب وفاى به نذر بايد صد صلوات بفرستد . پس از اينجا مىفهميم كه يك حكم مولوى وجوبى - نفياً و اثباتاً - به « اعاده » نمىتواند تعلّق بگيرد و تعبيراتى كه در روايات در جانب نفى و اثبات واقع شده ، جنبهء\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nارشاد دارد . وقتى امام عليه السلام مىفرمايد : « يعيد صلاته » ، اين كلام ارشاد به اين دارد كه اين نماز ، فاقد بعضى از شرايط و خصوصيات معتبر بوده است روشن است كه نمازى كه فاقد شرط باشد ، عقل حكم مىكند كه چنين نمازى به درد نمىخورد . در حديث « لا تعاد » هم همين‌طور است . در آنجا مىخواهد بگويد : « اخلال به اجزاء صلاة اگر در ارتباط با اركان باشد موجب اعاده است ، يعنى نماز با اخلال به ركن ، فاقد خصوصيت معتبره است امّا اگر اخلال به غير اركان باشد - مثل اينكه قرائت فاتحه يا سوره يا تشهد و امثال اين‌ها را فراموش كرده باشد - اين‌ها ضربه‌اى به نماز نمىزند .\r\nيعنى اين‌ها جزئيتشان در صورت توجه و التفات است و اگر نسياناً ترك شوند ، نمازْ واجد همهء خصوصيات است و نمازى كه واجد همهء خصوصيات باشد ، نمىتواند موضوع براى اعاده واقع شود . بنابراين ، مسألهء اعاده و عدم اعاده چيزى نيست كه متعلّق تكليف شرعى واقع شود تا ما شك كنيم كه آيا اعاده واجب است يا نه ؟ و اصالة البراءة از وجوب اعاده را جارى كنيم . اصالة البراءة در جايى است كه شك در تكليف مولوى شرعى داشته باشيم . در نتيجه اگر در ما نحن فيه كسى - با احتمال مشروعيت - نماز با تيمّم را در اوّل وقت خواند و يك ساعت به غروب واجد الماء شد و ما هم از طرفى گفتيم : « دليل صلاة با وضو ، اطلاقى ندارد و قدر متيقّن از آن دليل ، كسى است كه تا يك ساعت به غروب نماز نخوانده است ، امّا كسى كه نماز را با تيمّم خوانده - هرچند احتمال مشروعيت مىداده - دليل صلاة با وضو ، نفى و اثباتى نسبت به آن ندارد » حال كه چنين شد و از طرفى هم گفتيم : « مسألهء وجوب و عدم وجوب اعاده ، حكمى شرعى نيست كه بتوان در صورت شك در آن ، اصالة البراءة را جارى كرد » نتيجه اين مىشود كه در اينجا - بنا بر مسألهء وحدت امر - اصالة الاشتغال يا استصحاب اشتغال جارى مىشود ، به اين كيفيت كه اوّل ظهر ، تكليف ( أقيموا الصّلاة ) گريبان اين شخص را مىگيرد و او يك نماز با تيمّم با احتمال مشروعيت - خوانده امّا نمىداند كه آيا چنين نمازى مسقط تكليف ( أقيموا الصّلاة ) است يا نه ؟ و از طرفى هم دليل صلاة با وضو نسبت به اين حكم\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nساكت است و نفى و اثباتى در ارتباط با آن ندارد ، در نتيجه وقتى يك ساعت به غروب واجد الماء شد ، قاعدهء اشتغال يا استصحاب اشتغال حكم مىكند كه حتماً بايد نماز با وضو بخواند ، زيرا اشتغال يقينى ، برائت يقينى مىخواهد و با نماز با وضو ، برائت يقينى حاصل مىشود . نتيجه اين مىشود كه ما - بنا بر مسألهء وحدت امر - قبل از رسيدن به اصل عملى ، مسألهء اجزاء را مطرح مىكرديم ، امّا اكنون كه به اصل عملى رسيديم و دست ما از ادلّهء لفظيّه و اطلاقات كوتاه شد ، ناچاريم مسألهء عدم اجزاء را مطرح كنيم ، با اين كه وحدت امر را قائليم ، با اينكه مىگوييم : ( أقيموا الصّلاة ) يك خطاب متوجه به عموم است و فرقى بين فاقد الماء و واجد الماء نيست . بله ، اگر چنين شخصى مشروعيت نماز با تيمّم در اوّل وقت را احراز مىكرد ، نماز با تيمّم او كافى بود در اينكه امر ( أقيموا الصّلاة ) را از بين ببرد . امّا فرض اين است كه نماز با تيمّم را با احتمال مشروعيت خوانده است و روشن است كه ما نمىتوانيم يك تكليف مسلّم و يقينى را با يك عمل محتمل المشروعية پاسخ دهيم . امّا بنا بر قول به تعدّد امر ، ما در آنجا - كه دليل لفظى مطرح بود - قائل به عدم اجزاء شديم ، زيرا گفتيم : « اگرچه نماز با تيمّم كه در اوّل وقت خوانده شده مشروعيت داشته ، ولى لازمهء مشروعيت اين نيست كه مجزى از صلاة با وضو هم باشد ، لذا مىگفتيم : اطلاق دليل مشروعيت صلاة با تيمّم ، هيچ مخالفت و معارضه‌اى با اطلاق دليل صلاة با وضو ندارد . يكى مشروعيت را اثبات مىكند و ديگرى عدم اجزاء را ، و بنا بر قول به تعدّد امر - آن‌هم تعدّد واقعى كه منشأ آن اختلاف حقيقت مأمور به بود - منافاتى بين اين دو اطلاق وجود ندارد ، لذا ما مسألهء عدم اجزاء را مطرح كرديم و گفتيم :\r\nكسى كه اوّل ظهر نماز با تيمّم را خوانده و نمازش مشروع هم بوده ، امر نماز با تيمّم را امتثال كرده و آن امر ساقط شده است ولى اين ربطى ندارد به اينكه وقتى يك ساعت قبل از غروب واجد الماء شد ، دليل ديگرى بيايد و به او بگويد : « الآن بايد نماز با وضو را هم بخوانى » ، چون فرض در جايى است كه اجماعى بر عدم وجوب دو نماز ظهر از زوال\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nتا غروب وجود نداشته باشد . لذا بنا بر فرض تعدّد امر و اينكه منشأ تعدّد ، اختلاف حقيقت باشد و اجماعى هم در كار نباشد و دليل صلاة با وضو هم اطلاق داشته باشد ، ما قائل به عدم اجزاء شديم . حال اگر آن خصوصيات - كه مهم‌ترين آنها اطلاق در دليل صلاة با وضو بود - وجود نداشت و ما از مرحلهء لفظى گذشتيم و نوبت به اصل عملى رسيد ، در اينجا كه اين شخص نماز با تيمّم را خوانده ، روى فرض تعدّد امر مشروعيتش مسلّم است . وقتى يك ساعت به غروب واجد الماء شد ، با توجه به اينكه نماز با وضو به‌عنوان حقيقت ديگر مطرح است - نه اينكه داراى عنوان اعاده باشد - امّا چون دليلش اطلاق ندارد و قدر متيقّن آن جايى است كه مكلّف از اوّل وقت تا يك ساعت به غروب نماز را نخوانده باشد ، امّا اگر كسى نماز را با تيمّم خوانده باشد ، ديگر دليل « صلّ مع الوضوء » نسبت به او نفى و اثباتى ندارد ، در نتيجه براساس قول به تعدّد امر ، اصالة البراءة حاكم مىشود ، زيرا اين شخص مىگويد : « امر به صلاة با تيمّم امتثال شده و من شك مىكنم كه آيا امر به صلاة با وضو گريبان مرا مىگيرد يا نه ؟ » ، در اينجا اصالة البراءة حاكم مىشود . بلكه بنا بر فرض شك ، مطلب خيلى بالاتر مىرود ، زيرا اگر نماز با تيمّم فقط با احتمال مشروعيت انجام شده باشد - نه با قطع به مشروعيت - در اينجا كه يك ساعت به غروب با وجدان آب و صلّ مع الوضوء روبه‌رو شد ، شك مىكند كه آيا اين « صلّ مع الوضوء » متوجه او هست يا نه ؟ صلاة با وضو ، يك حقيقت و ماهيت ديگرى است ، آيا اگر اينجا بخواهيم استصحابِ اشتغال كنيم ، اشتغال به چه چيز را مىتوانيم استصحاب كنيم ؟ اينجا دو امر وجود دارد به‌خلاف مسألهء وحدت امر كه يك ( أقيموا الصّلاة ) محرزى در آنجا وجود داشت ، ما مىگفتيم : « با اين نماز با تيمّم محتمل المشروعية شك داريم كه آيا ( أقيموا الصّلاة ) امتثال شده است يا نه ؟ » شما مىگفتيد : « اشتغال يقينى برائت يقينى مىخواهد و برائت يقينى به اين است كه وقتى يك ساعت به غروبْ واجد الماء شد نماز با وضو را هم بخواند » . امّا اينجا براساس تعدّد امر ، با اينكه آن نماز اوّل وقت حتى با احتمال مشروعيت واقع شده ، ولى ما همان‌طور كه دليلى بر مشروعيت نداريم ، دليلى هم بر عدم مشروعيت نداريم ولى درعين‌حال ،\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nيك ساعت به غروب با تكليف جديدى روبه‌رو مىشود و فرض ما اين است كه اين تكليف ، مغاير با آن تكليف است . از او مىپرسيم : « آيا يقين دارى كه تكليف دوّم گريبان تورا مىگيرد ؟ » مىگويد : « چون فرض اين است كه دليل صلاة با وضو اطلاق ندارد و من احتمال مشروعيت نماز با تيمّم را مىدهم ، لذا يقين ندارم كه تكليف دوّم گريبان مرا بگيرد » ، در اين صورت مانعى از اجراى اصالة البراءة نيست چون دليلى بر توجّه اين تكليف مستقل به اين شخص نيست . ملاحظه مىشود كه ازنظر اصل عملى ، فاصلهء زيادى وجود دارد بين اين صورت و بين جايى كه بنا بر فرض تعدّد امر ، حكم به عدم اجزاء مىكرديم . اختلاف مهم در اين جهت است كه قبل از رسيدن به اصل عملى ، طبق مبناى تعدّد امر ، با اينكه مشروعيت نماز با تيمّم در اوّل وقت ، مسلّم بود - زيرا فرض اين بود كه دليل مشروعيت صلاة با تيمّم اطلاق داشت - ولى ما مىگفتيم : « مشروعيت ، يك مسئله و اجزاء يا عدم اجزاء مسألهء ديگر است ، در عين اينكه اين نماز با تيمّم - به حسب مقتضاى اطلاق دليلش - مشروع است ، امّا اطلاق دليل صلاة با وضو مىگويد : با اين كه تو نماز با تيمّم را خوانده‌اى ولى بايد نماز با وضو را هم بخوانى » . امّا اكنون كه نوبت به اصل عملى رسيد ، اين نماز با تيمّم با اينكه مشروعيتش مسلّم نيست ولى مجزى است چون دليلى بر توجّه تكليف دوّم نداريم ، لذا نسبت به آن اصالة البراءة را جارى مىكند .\r\n\r\nبحث دوّم ( مسألهء قضاء ) :\r\nكلام در اين است كه در مورد امر اضطرارى اگر عذر انسان مستوعب تمام وقت باشد و اضطرار او در خارج از وقت بر طرف شود ، آيا مقتضاى اصل عملى نسبت به مسألهء قضاء چيست ؟ البته همان گونه كه قبلًا اشاره كرديم اين مسئله فروض ديگرى هم دارد ، مثل\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nاينكه در اوّل وقت واجد الماء بوده ولى به‌لحاظ اينكه واجب ، موسّع بوده نماز را از اوّل وقت به تأخير انداخته و تصادفاً بعد از مدتى فاقد الماء شده و در آخر وقت ناچار شده نماز خود را با تيمّم بخواند . اين فرض هم در ارتباط با قضا مطرح است ولى فرد روشن و ظاهرش جايى است كه در تمامى وقت معذور بوده است . آيا در چنين جايى اصل عملى اقتضا مىكند كه اين شخص نماز خود را قضاء كند ؟ قبل از پاسخ به سؤال فوق بايد به نكته‌اى توجه داشته باشيم و آن اين است كه در مسألهء اعاده وقتى صورت شك را مطرح مىكرديم به اين كيفيت بود كه اگر كسى در اوّل وقت فاقد الماء بود آيا نماز با تيمّم براى او مشروعيت دارد يا اينكه بايد به احتمال مشروعيت اتيان شود ؟ امّا در اينجا كه ما فرض كرديم در تمام وقت معذور بوده ترديدى نداريم كه نمازى كه با تيمّم خوانده مشروعيت داشته است چون مسألهء وقت در باب نماز از اهميت بسيارى برخوردار است و نمىتوان آن را ناديده گرفت و اصولًا همين اهميت وقت است كه مسألهء امر اضطرارى و امر اختيارى را به‌وجود مىآورد و اگر مسألهء اهميت وقت نبود اضطرارى پيش نمىآمد بلكه مىگفتيم : « كسى كه امروز فاقد الماء است ، بگذارد وقتى واجد الماء شد نماز امروز را با وضو بخواند ، اگرچه مثلًا فردا واجد الماء شود » . تنها يك مورد است كه آن‌هم حكمش مورد اختلاف است و آن مسألهء فاقد الطهورين است . جماعتى معتقدند : « بر فاقد الطهورين ، نماز واجب نيست » ، در اينجا مسألهء وقت ناديده گرفته مىشود . و الّا در غير مسألهء فاقد الطهورين ، وقت بر تمام شرايط و خصوصيات معتبر در نماز ، تقدّم دارد . لذا اينجا وقتى نوبت به قضا رسيد نمىتوانيم احتمال عدم مشروعيت نماز با تيمّم او را بدهيم ، خواه قائل به وحدت امر باشيم يا قائل به تعدّد امر . ولى مشروع بودن نماز با تيمّم منافاتى با وجوب قضاء ندارد ، همان‌طور كه منافات با وجوب اعاده در وقت نداشت . لذا ما بايد دقّتى در دليل وجوب قضاء داشته باشيم . اگر ما قائل به وحدت امر باشيم و نماز خوانده شده مشروعيت داشته باشد ، طبعاً ديگر دليل وجوب قضاء - يعنى « اقض ما فات » - نمىتواند موضوع\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nواقع شود ، زيرا بنا بر قول به وحدت امر ، وظيفه‌اى از مكلّف فوت نشده است . امّا اگر ما قائل به تعدّد امر شديم ، مىگوييم : « وقتى مكلّف ، نماز با تيمّم و مشروع را انجام داد ، امر به صلاة با تيمّم - كه امر مستقلى است - از او ساقط مىشود ، مىآييم سراغ امر به صلاة با وضو ، مىبينيم اين امر در وقت به او متوجّه نشده است ، زيرا او در تمام وقت فاقد الماء بوده است ، حال كه در خارج از وقت با دليل « اقض ما فات » مواجه مىشود ، احتمال پيش مىآيد كه مراد از « فوت » در دليل « اقض ما فات » تنها فوت فريضه‌اى نباشد كه تكليف فعلى در وقت به آن متوجه شده است بلكه دايرهء « فوت » وسيع بوده و شامل وظيفهء اوّليه واقعيه هم مىشود اگرچه در وقت ، امر فعلى منجزى به آن تعلّق نگرفته است . پس چون اين شخص ، در وقت نماز با وضو نخوانده ، لذا نماز با وضو از او فوت شده است و دليل « اقض ما فات » گريبانگير او مىشود . ولى مرحوم آخوند مىگويد : « اين احتمال ، مجرّد فرض و خيال است . در مورد « اقض ما فات » بايد وظيفه‌اى را درنظر بگيريم كه بر مكلّف تنجّز پيدا كرده است ، اگرچه ما قائل به تعدّد امر شويم . و باتوجّه به اينكه چنين شخصى در تمام وقت فاقد الماء بوده ، فريضهء منجّز او عبارت از صلاة با تيمّم بوده است و اصلًا « صلّ مع الطهارة المائية » به چنين شخصى تعلّق نگرفته است . و صلاة با تيمّم هم به حسب واقع اتيان شده و امر خودش را ساقط كرده است . بنابراين « اقض ما فات » به‌معناى « اقض ما فات من الفريضة الفعليّة » است نه « اقض ما فات من الفريضة الواقعيّة الأوّلية » .\r\nما حتى قبل از اينكه سراغ اصل عملى بياييم ، در آنجايى كه پيرامون دليل لفظى بحث مىكرديم مىگفتيم : « اگر دليل « صلّ مع الطهارة المائية » اطلاق داشته باشد ، چنانچه فاقد الماء در يك ساعت قبل از غروب آفتاب ، واجد الماء شود ، ما حكم به اعاده مىكنيم ، امّا اگر اطلاق نداشته باشد ، دليلى براى اثبات وجوب اعاده نداريم » . حال كه خارج از وقت است و عذر او هم مستوعب بوده ، ديگر نمىتوانيم از « اقض ما فات » استفاده كنيم كه چون فريضهء واقعيهء اوّليه فوت شده ، بايد در خارج از وقت ، قضا شود .\r\n\r\n","description":"","footnote":"","page_name":" 115 ","page_number":115},
  {"content":"\r\n\r\n\r\n2 - اوامر « 1 » ظاهريّه\r\nاوامر ظاهريه بر دو قسم است : امارات و اصول عمليه . در بحث اجزاء ، اين‌گونه نيست كه لازم باشد حكم امارات و اصول عمليه يكنواخت باشد بلكه ممكن است كسى قائل به تفصيل شود ، همان گونه كه مرحوم آخوند در كفايه قائل به تفصيل شده « 2 » و در باب امارات - روى مبناى طريقيت - قائل به عدم اجزاء و در باب اصول عمليه قائل به اجزاء شده است . در خود اصول عمليه هم دليلى بر يكسان بودن حكم همهء آنها نداريم بلكه ممكن است كسى در بعضى از آنها - با توجه به لسان آنها - قائل به اجزاء و در بعضى ديگر قائل به عدم اجزاء شود . قبل از ورود به بحث لازم است محلّ بحث را مشخص كنيم ، زيرا در ارتباط با اجزاء در باب امارات و اصول ، ما سه نوع اماره و سه نوع اصل داريم كه از هريك از اين سه قسم ، دو قسمش داخل در محلّ بحث اجزاء و يك قسم آن خارج مىباشد . قسم اوّل : در جايى است كه ما يك مأمور به مسلّمى داشته باشيم و اين مأمور به ، مركّب از اجزاء بوده يا داراى شرايطى بوده و يا امورى به‌عنوان مانع در مورد آن وجود داشته باشد ، مثل صلاة كه هم داراى اجزاء و هم داراى شرايط است و هم موانعى در مورد آن مطرح است و علاوه بر اين ، امورى به‌عنوان قواطع نيز در باب صلاة مطرح مىباشند كه غير از موانع مىباشند . در اين قسم لسان اماره يا اصل به اين كيفيت است كه با توجه به همان دليل ( أقيموا الصّلاة ) و با توجه به همان مأمور به مركّب از اجزاء و شرايط حكم كند ، به اين معنا كه اماره يا اصل مىخواهد بگويد : « آن جزء كه دليلْ آن را به‌عنوان جزئيت در\r\n\r\n\r\n","description":"","footnote":"\r\n( 1 ) - همان گونه كه در مباحث گذشته مطرح كرديم ، استفاده كردن از عنوان « اوامر » به تبعيت از مرحوم آخوند است و الّا ما تعدّد امر را قبول نداريم .\r\n( 2 ) - كفاية الاصول ، ج 1 ، ص 133\r\n","page_name":" 116 ","page_number":116},
  {"content":"\r\n\r\nمأمور به دخالت داده است ، تحقّق دارد . چيزى كه دليلْ آن را به‌عنوان شرط در مأمور به قرار داده است ، تحقّق دارد ، مثلًا دليل مىگويد : « صلّ مع الوضوء » ، حال وقتى مكلّف در اوّل صبح وضو گرفته و موقع زوال شمس در وضوى خود شك مىكند ، استصحاب مىآيد و حكم به بقاى وضو مىكند ، اين استصحاب مىخواهد بگويد : « تو داراى وضو هستى و اگر با اين حالت به نماز ايستادى ، آيهء شريفهء ( إذا قمتم إلى الصّلاة فاغسلوا وجوهكم و أيديكم إلى المرافق . . . ) را رعايت كرده‌اى » . و به‌عبارت ديگر : مفاد استصحاب ، تحقّق همان وضوئى است كه در لسان دليل به‌عنوان شرط براى نماز قرار داده شده است . يا مثلًا اگر دليلى شرطيت طهارت ثوب را نسبت به نماز مطرح كند ، و ما لباسى داشته باشيم كه حالت سابقه‌اش نجاست بوده و الآن بيّنه بر طهارت آن قائم شده ، اگر بيّنه نبود ، به مقتضاى استصحاب حكم به نجاست آن مىكرديم ولى با توجه به اينكه بيّنه تقدّم بر استصحاب دارد حكم به طهارت ثوب مىكنيم . اين بيّنه مىخواهد بگويد : « من با توجه به دليلى كه طهارت ثوب را در نماز براى تو واجب كرده ، مىخواهم بگويم : لباس تو طاهر است و نمازى كه در اين لباس مىخوانى ، نماز با لباس طاهر است » . همچنين اگر در جايى حالت سابقه عبارت از طهارت بود و به‌جاى بيّنه ، استصحاب طهارت قائم مىشد و يا اگر در موردى حالت سابقه ، معلوم نباشد و قاعدهء طهارت در آن جارى شود ، اين استصحاب يا قاعدهء طهارت مىخواهد بگويد :\r\n« طهارتى كه در لباس مصلى معتبر است ، در اين لباس وجود دارد » . پس يك قسم از دو قسم مورد نزاع جايى است كه اماره يا اصل ناظر به دليل جزئيت و شرطيت باشد و حكم كند به اينكه جزء و شرط وجود دارد . ولى آيا كيفيت دخول اين قسم در محلّ نزاع بحث اجزاء به چه صورت است ؟ دخول اين قسم در محلّ نزاع به اين صورت است كه وقتى مكلّف نماز خود را با وضوى استصحابى اقامه كرد سپس - در وقت يا در خارج آن - كشف شد كه استصحابْ مخالف واقع بوده و نماز بدون وضو خوانده است ، در اينجا بحث مىشود كه آيا اتيان مأمور به به امر ظاهرى مجزى از امر واقعى است يا نه ؟ يا در جايى كه استصحاب طهارت ثوب را پياده مىكند\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nو يا بيّنه‌اى بر طهارت ثوب قائم شده و يا قاعدهء طهارت پياده مىشود و پس از خواندن نماز معلوم مىگردد كه لباس در هنگام نماز نجس بوده است ، اين بحث پيش مىآيد كه آيا اين نمازى كه با توجه به امر ظاهرى خوانده شده است و الآن كشف خلاف شده ، مجزى است يا اينكه بايد اعاده يا قضا شود ؟ قسم دوّم : جايى است كه يك مأمور به مركّب يا مقيّد به قيود و شرايط يا موانعى وجود داشته باشد ولى در تعداد آن اجزاء يا شرايط يا موانع شك داشته باشيم . مثلًا در باب نماز ، به جزئيت نُه جزء يقين داريم ولى در جزئيت سوره - به‌عنوان جزء دهم - شك داريم ، حال اگر در اينجا يك اماره يا اصلى قائم بر عدم جزئيت يا عدم شرطيت يا عدم مانعيت شود و ما با استناد به آن اماره يا اصل ، نماز خوانديم ، يعنى جزء مشكوك را اتيان نكرده و شرط مشكوك را رعايت نكرده و از مانع مشكوك اجتناب نكرديم ، سپس براى ما كشف شد كه اين اماره يا اصل بر خلاف واقع بوده و مثلًا سوره جزئيت داشته است ، آيا در اينجا نمازهايى را كه - با استناد به اماره يا اصل - بدون سوره خوانده‌ايم بايد اعاده يا قضا نماييم ؟ اگر قائل به اجزاء شديم اعاده و قضا واجب نيست ، امّا اگر قائل به عدم اجزاء شديم اعاده يا قضاء واجب است . البته ما اين را به‌عنوان مثال مطرح كرديم و الّا در خصوص صلاة ، با استناد به حديث « لا تعاد » حكم به عدم وجوب اعاده مىشود و مثال زدن به صلاة با توجه به قواعد اوّليه و با قطع‌نظر از حديث « لا تعاد » است . بنابراين در چنين موردى هم بحث اجزاء مطرح است . قسم سوّم : اگر اماره يا اصلى قائم شود بر اين كه فلان تكليف ثابت است و ما طبق اماره يا اصل ، تكليف را رعايت كرديم و بعد از مدتى معلوم شد كه اماره يا اصل مطابق با واقع نبوده و تكليف ما چيز ديگرى بوده است ، مثلًا اگر فرض كنيم اماره يا اصل قائم شود بر اينكه در روز جمعه ، وظيفهء ما صلاة جمعه است و ما مدّتها نماز جمعه بخوانيم سپس براى ما كشف شود كه نماز جمعه - حتى به‌عنوان تخيير - وجوب نداشته بلكه نماز ظهر به‌عنوان تعيين وجوب داشته است . آيا نزاع در باب اجزاء در\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nاينجا جريان دارد ؟ بنا بر مبناى ما - كه تعدّد اوامر را قبول نداشتيم - حتماً بايد قائل به عدم اجزاء شده و جايى براى توهّم اجزاء وجود ندارد . اگر به حسب واقع در روز جمعه تكليف به نماز ظهر تعلّق گرفته است ، نماز جمعه به‌عنوان مأمور به نبوده است . در حالى كه موضوع بحث ما در مسألهء اجزاء اين است كه « الإتيان بالمأمور به على وجهه هل يقتضى الاجزاء ؟ » و در مثال فوق كه نماز جمعه به‌جاى نماز ظهر خوانده شده ، مأمور به را اتيان نكرده است . آنچه وظيفهء ما بوده عبارت از نماز ظهر بوده و آنچه اتيان شده غير از مأمور به بوده است ، در اين صورت چگونه مىتوانيم بگوييم : « الإتيان بالمأمور به على وجهه » شامل اينجا مىشود ؟ در امر اضطرارى ، چه قائل به وحدت امر شويم و چه قائل به تعدّد امر ، بالاخره اين نماز با تيمّم كه اتيان شده ، مأمور به بوده است و حتى اگر به رجاء مشروعيت هم خوانده مىشد و بعداً هم كشف خلاف نمىشد - يعنى معلوم نمىشد كه اين صلاة با تيمّم مشروع نبوده است - وقتى مكلّف واجد الماء مىشد ، شك در اجزاء و عدم اجزاء آن مىكرديم ، امّا در ما نحن فيه چه چيزى را اتيان كرده تاما حكم به اجزاء كنيم ؟ پس بنا بر مبناى وحدت امر ، مسئله روشن است ، چون امر واحد بوده و به نماز ظهر تعلّق گرفته است در حالى كه نماز ظهر به هيچ عنوان اتيان نشده است . امّا كسانى كه قائل به تعدّد امر مىباشند آيا در اينجا تعدّد امر درست مىكنند ؟\r\nاينجا ممكن است بگويند : « مفاد لا تنقض اليقين بالشك اين است كه حكمى مماثل با استصحاب جعل مىكند ، يعنى اگر نماز جمعه در عصر حضور معصوم عليه السلام وجوب داشت ، « لا تنقض » هم يك وجوب ظاهرى براى نماز جمعه درست مىكند » . در اين صورت ما مىتوانيم اسم آن را اتيان به مأمور به به امر ظاهرى بگذاريم . آن‌وقت طبق اين معنا داخل در بحث اجزاء مىشود ، چون ما دو مأمور به داريم : يك مأمور به ظاهرى كه از راه دليل « لا تنقض » - كه جعل حكم مماثل مىكند - به دست آمده است و يك مأمور به واقعى كه صلاة ظهر است و فرض اين است كه به حسب حكم واقعى ، مأمور به مىباشد .\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nدر نتيجه بنا بر بعضى از مبانى ، اين قسم هم داخل در محلّ نزاع مىشود ولى بنا بر مبناى ما هيچ وجهى براى دخول آن در محلّ نزاع تصوّر نمىشود . حال با توجه به مقدّمهء فوق بر ما لازم است كه موارد امارات و اصول را به‌طور جداگانه مورد بحث قرار داده و مسألهء اجزاء را در ارتباط با آنها بررسى كنيم . :\r\n\r\nبحث اوّل : اجزاء در مورد امارات\r\nدر باب حجّيت امارات دو مبنا وجود دارد : مشهور ، حجيت امارات را از باب طريقيت مىدانند و در مقابل مشهور ، بعضى حجيت آن را از باب سببيت دانسته‌اند . معناى طريقيت اين است كه در اين امارات - من حيث هي - هيچ مزيت و مصلحتى وجود ندارد ، جز اينكه اين‌ها راهنماى به واقع هستند و تا اندازه‌اى - نه صددرصد - واقع را نشان مىدهند . آينه‌اى هستند كه تا اندازه‌اى واقع را روشن مىكنند و علت حجيت اين‌ها همين حيثيتى است كه در آنها وجود دارد . به‌عبارت ديگر : عقلا يا شارع ملاحظه كرده‌اند كه اگر در ارتباط با واقعْ تنها بخواهند بر قطع تكيه كنند ، مشكلات بسيارى براى انسانها پيش مىآيد . حتى در امور دنيوى انسان هم همين‌طور است . مثلًا شخص مورد وثوقى به انسان خبر مىدهد كه امشب فلان مهمان به منزل شما خواهد آمد ، اگر انسان بخواهد اين قول را - به اعتبار اينكه مفيد يقين نيست - ناديده بگيرد ، با مشكل عدم آمادگى براى پذيرايى روبه‌رو مىشود . و اصولًا حصول يقين جازم در بعضى از موارد براى انسان امكان ندارد زيرا احتمالات مختلفى در مقابل يقين او پيدا مىشود . انسانى كه بدنش متنجس است اگر صد بار هم در استخر برود باز احتمال مىدهد ذره‌اى از آن نجاست به بدن او چسبيده و به همراه او آمده باشد .\r\nبه‌همين‌جهت عقلاء و شارع آمده‌اند طرقى را كه ما را به واقع راهنمايى مىكنند - اگرچه صددرصد نيستند - معتبر دانسته‌اند ، امّا پشتوانهء اعتبار و ميزان اعتبارشان همان ارائهء واقع و حكايت و كاشفيت از واقع است .\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nامّا سببيت « 1 » به اين معنا است كه بگوييم : شارع مقدّس وقتى اماره‌اى - مانند خبر ثقه - را حجت قرار مىدهد ، معناى حجيت اين است كه نفس پيروى از ثقه و تصديق عملى او ، داراى مصلحتى است كه برفرض مخالفت اين اماره با واقع و فوت شدن مصلحت واقع ، جبران مصلحت فائتهء واقعيه را مىكند . اگر خبر زراره راست باشد ، همان مصلحت واقع نصيب انسان مىشود و اگر خبر او مخالف با واقع باشد ، تصديق عملى زراره داراى مصلحتى است كه مصلحت فوت شده را جبران مىكند . حال بنا بر مبناى طريقيت و كاشفيت ، بحث ديگرى مطرح است كه بايد آن را نيز ملاحظه كرده و پس از آن در ارتباط با اجزاء و عدم اجزاء نتيجه‌گيرى كنيم و آن بحث اين است كه : آيا حجيت اين امارات ، ازنظر شارع ، يك حجيت امضايى است يا تأسيسى و يا در بعضى از آنها امضايى و در بعضى ديگر تأسيسى است ؟ معناى حجيت امضايى اين است كه عقلاء به‌لحاظ اينكه در مسائل فردى و اجتماعىشان با مشكلاتى مواجه مىشوند و ملاحظه مىكنند كه اگر بخواهند راه رسيدن به واقع را خصوص يقين و قطع قرار دهند ، كمتر در اين راه موفق مىشوند ، زيرا قطع و يقين در موارد كمى تحقق پيدا مىكند ، به‌همين‌جهت در مواردى كه قطع وجود ندارد بايد امور ديگرى كه نزديك به قطع است جانشين قطع كنند و همان‌طور كه قطع جنبهء مرآتيت دارد اين امور نيز جنبهء مرآتيت داشته باشند ، با اين تفاوت كه مرآتيت و كاشفيت قطع ، كامل و تام است ولى مرآتيت و كاشفيت اين امور ، تام نيست .\r\nعقلاء اين‌گونه امور را ملاك و منشأ اثر قرار مىدهند . مثلًا خبر ثقه را پذيرفته و با آن معامله قطع مىنمايند . آن‌وقت در اينجا بگوييم : « شارع مقدّس در اين زمينه هيچ‌گونه نظر تأسيسى نداشته است بلكه آنچه را عقلاء در مسائل دنيوى خود مورد اعتماد قرار مىدهند ، شارع هم مورد امضاء قرار داده است . حال نحوهء امضاء به هر\r\n\r\n\r\n","description":"","footnote":"\r\n( 1 ) - در ارتباط با معناى سببيت ، احتمالاتى مطرح است و آنچه در اينجا ذكر مىكنيم ، معنايى است كه در مقام ثبوت ، تا حدّى خالى از اشكال بوده و مستلزم تصويب و امثال آن نيست .\r\n","page_name":" 121 ","page_number":121},
  {"content":"\r\n\r\nصورتى باشد ، عملى باشد يا قولى و حتى اگر صدّق العادل هم وجود داشته باشد ، ما بگوييم : « صدّق العادل » ارشاد به حكم عقلاء و امضاى حكم عقلاست و خودش حكم تأسيس مستقلّى نيست » . به‌هرحال ، اگر مبناى حجيت ، بر پايهء امضاء استوار باشد ، معنايش اين است كه شرع ، تحت تأثير عقلاء قرار گرفته و آنچه را عقلاء در مسائل خودشان مورد اعتماد قرار داده‌اند ، شارع هم همان را پذيرفته است . يك نوع پذيرفتن شارع ، عبارت از عدم الردع است ، يعنى وقتى يك مسألهء عقلايى مورد ابتلاى عقلاء بود ، شارع اگر بخواهد آن مسئله در شرع پياده نشود بايد ردع كند و تذكر دهد و مثلًا بگويد : « خبر ثقه ، اگرچه در امور معاش مورد اعتماد است ولى در امور معاد - كه مربوط به شرع است - مورد اعتماد نيست » . و اگر ديديم شارع چنين برخورد منفى با اين مسئله نكرد ، كشف مىكنيم كه نظر شارع در اين زمينه مثبت است و مىخواهد بگويد :\r\n« در اعتماد بر خبر ثقه ، فرقى بين امور دنيوى و امور اخروى نيست » . اين معناى حجيت تأكيديه و امضائيه است . امّا حجيت تأسيسيه به اين معناست كه بگوييم : « خود شارع ، مستقلًا براى بعضى از امور جعل حجيت مىكند و شايد در بين امارات ، بعضى از امارات وجود داشته باشند كه حجيت آنها تأسيسيه باشد ، مثلًا اگر شهرت فتوائيه اعتبار داشته باشد ، بعيد نيست كه اعتبارش تأسيسى باشد ، يعنى همان‌طور كه احكام تكليفيه قابل جعلند و شارع مقدّس آنها را جعل مىكند ، حجيت هم به‌عنوان يك حكم وضعى مطرح بوده و قابل جعل است . حتى مرحوم آخوند كه در احكام وضعيه قائل به تفصيل است ، مسألهء حجيت را داخل در آن قسم مىداند كه مستقلًا مىتواند جعل شرعى به آنها تعلّق بگيرد . حجيت - مانند ملكيت و زوجيت - از احكام وضعيه است . همان‌طور كه شارع ، بعد از نكاح ، زوجيت را و بعد از عقد بيع ، ملكيت را جعل مىكند ، مىتواند حجيت را نيز جعل كرده و مثلًا بگويد : « من شهرت فتوائيه را حجت قرار دادم » . در باب امارات ، احتمال است كه حجيت ، به‌صورت حجيت تأسيسيه باشد . حتى اين احتمال وجود دارد كه سيرهء عقلائيه‌اى كه در باب خبر ثقه مطرح است ، متأثّر از\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nجعل حجيت شرعيه باشد ، نه اينكه شارع ، متأثّر از عقلاء گرديده باشد . همچنين امكان دارد كه حجيت بعضى از امارات ، امضايى و حجيت بعضى ديگر تأسيسى باشد . اكنون ما بايد مسألهء اجزاء و عدم اجزاء را در ارتباط با هر دو فرض - حجيت امضايى و حجيت تأسيسى - ملاحظه كنيم . اگر حجيتْ امضايى باشد ، « 1 » ما بايد ابتدا ببينيم عقلاء در ارتباط با اجزاء و عدم اجزاء چه برخوردى با خبر ثقه دارند ؟ اگر عقلاء بر خبر ثقه‌اى اعتماد كرده و برآن ترتيب اثر دادند و سپس كشف خلاف شد ، چه برخوردى با آن دارند ؟ آيا - بنا بر مبناى طريقيت - مىگويند : « ما وقتى لباس واقع را به خبر ثقه پوشانديم ، ديگر آن لباس را از اندام او بيرون نمىآوريم » ؟ يا اينكه مىگويند : « خبر ثقه در مقابل واقع عرض اندام مىكند . ما همان‌طور كه يك واقع داريم ، خبر ثقه‌اى هم داريم و الآن كه كشف خلاف شده مثل اين است كه كشف خلاف نشده باشد » ؟ خير ، عقلاء همان برخوردى را كه در ارتباط با قطع دارند در مورد خبر ثقه نيز دارند . اگر كسى قطع پيدا كند كه زيد از سفر آمده است و بر اين اساس آثار مجىء را مترتّب كند ، سپس معلوم شود كه قطع او ، جهل مركّب بوده ، آيا جز اين است كه اظهار تأسف مىكند كه بين او و واقع پرده‌اى به‌عنوان جهل مركّب حاجب شده و او نتوانسته به واقع برسد ؟ يا اينكه اگر انسان قطع پيدا كند كه داروى فلان بيمارى ، مركّب از ده جزء است و بر اين اساس دارو را ساخته و مورد استفاده قرار دهد ، پس از مدّتى معلوم شود كه داروى مورد نظر مركّب از يازده جزء\r\n\r\n\r\n","description":"","footnote":"\r\n( 1 ) - ظاهراً حجيت در قسم مهمى از امارات ، حجيت امضايى است . مثلًا در مورد خبر ثقه ، اگرچه به آيات و روايات و اجماع تمسك شده است ولى مهم‌ترين دليلى كه در اين زمينه ذكر شده ، سيرهء عقلايى مىباشد . سيرهء عملى عقلاء بر اين استقرار يافته كه به قول ثقه ترتيب اثر مىدهند و با قول ثقه معاملهء قطع مىكنند . همان برخوردى كه عقلاء در ارتباط با خبر ثقه دارند ، شارع نيز دارد با اين تفاوت كه عقلاء خبر ثقه را در امور دنيوى خود مورد اعتماد قرار مىدهند ولى شارع در امور اخروى و مسائل مربوط به معاد نيز خبر ثقه را معتبر دانسته است .\r\n","page_name":" 123 ","page_number":123},
  {"content":"\r\n\r\nاست ، آيا عقلاء چه برخوردى با اين مسئله مىكنند ؟ آيا مىگويند : « در اين مدّت قطع ما اثر خود را بخشيده است و گويا واقعيت تغيير پيدا كرده ، تا قبل از كشف خلاف گويا واقعيت همان مركّب از ده جزء بوده و بعد از كشف خلاف ، مركّب از يازده جزء شده است » ؟ خير ، عقلاء چنين حرفى نمىزنند ، بلكه مىگويند : « ما دچار اشتباه شديم ، ما در واقع ، كارى را انجام نداده‌ايم و واقعيت مورد نظر از دست ما رفته است . داروى مركّب از يازده جزء ، به اين معناست كه ده جزء نمىتواند اثر مورد نظر را داشته باشد » . وقتى برخورد با قطع به اين صورت است ، برخورد با جانشين قطع - يعنى خبر ثقه - نيز به همين شكل است . در همين فرض قبل اگر خبر ثقه مىگفت : « داروى مؤثر براى فلان درد ، مركّب از ده جزء است » و ما براساس آن عمل مىكرديم و سپس كشف خلاف مىشد ، عقلاء نمىگويند : « ما چون خبر ثقه را معتبر مىدانيم ، اين هم در رديف واقع است » بلكه مىگويند : « اين كارهايى كه تاكنون انجام داده‌ايم ، بىفايده بوده است .\r\nاين‌ها به‌عنوان طريق به‌واقع نقش داشته و الآن معلوم شده كه مخالف با واقع بوده و آنچه مؤثر بوده داروى مركّب از يازده جزء است كه در مقام عمل آورده نشده است » . ما از اين برخورد عقلاء ، تعبير به عدم اجزاء مىكنيم يعنى آنچه تا به حال انجام شده ، كفايت نمىكند . حال در ما نحن فيه مىگوييم : وقتى شارع مقدّس ، طريقهء عقلاء در مورد خبر ثقه را امضاء كرده است ، چنانچه ما براساس خبر ثقه عمل كرده باشيم ، سپس كشف خلاف شود ، قاعدتاً بايد قائل به عدم اجزاء شويم . مثلًا فرض كنيد خبر زراره دلالت كند بر اينكه سوره در نماز جزئيت ندارد و ما مدّتى برطبق آن عمل كرديم سپس معلوم شد كه اين خبر درست نبوده و سوره جزئيت داشته ، در اين صورت ما نمىتوانيم قائل به اجزاء شويم ، چون مأمور به اتيان نشده است . ما خيال مىكرده‌ايم اين مأمور به است . البته در اين مورد نبايد كارى به حديث « لا تعاد » داشته باشيم . حديث « لا تعاد » حديث خاصّى در مورد نماز است و بحث ما بحث عامّى است و مطرح كردن صلاة ، از باب مثال و با قطع‌نظر از حديث\r\n\r\n","description":"","footnote":"","page_name":" 124 ","page_number":124},
  {"content":"\r\n\r\n« لا تعاد » است . در نتيجه اگر حجيت اماره‌اى از باب طريقيت باشد و شارع هم آن را امضاء كرده باشد ، مسألهء عدم اجزاء روشن است . در مورد حجّيت تأسيسى نيز همين‌طور است ، البته وضوح آن مانند فرض قبلى نيست . اگر ما قائل شويم شارع مقدّس حجيت را براى خبر ثقه جعل كرده است ، « 1 » آيا در ارتباط با اجزاء و عدم اجزاء فرقى ميان حجيت تأسيسيه و حجيت امضائيه وجود دارد ، كه لازمهء حجيت امضائيه ، عدم اجزاء و لازمهء حجيت تأسيسيه ، اجزاء باشد ؟ ظاهر اين است كه فرقى در كار نيست ، زيرا برفرض كه ما حجيت را تأسيسيه بدانيم ، ملاك حجيت براى ما روشن است . ما از مبناى طريقيت دست برنداشته‌ايم . مبناى طريقيت برفرض تأسيس هم در جاى خودش محفوظ است ، به اين معنا كه وقتى شارع مىفرمايد : « جعلت خبر الثقة حجة » ، گويا ما مىدانيم كه ملاك حجّيت خبر ثقه ، جنبهء كاشفيت آن از واقع و طريقيت آن به‌سوى واقع است . حال اگر بخواهيم دقّت بيشترى داشته باشيم بايد بگوييم : « كاشفيت در حدّ خبر ثقه » ، چون كاشفيت از واقع هم مراتبى\r\n\r\n\r\n","description":"","footnote":"\r\n( 1 ) - به اين صورت كه گفته باشد : « جعلت خبر الثقة حجّة » ، يا گفته باشد : « صدّق العادل » كه مفيد همان معنا است . اگر شارع گفته باشد : « صدّق العادل » ، وجوب تصديق عادل ، يك وجوب تكليفى نيست بلكه به‌عنوان لازمهء حجيت خبر عادل است . و ما گفتيم : مرحوم آخوند اگرچه در قسمتى از احكام وضعيّه ، جعل را انكار مىكند ولى در ارتباط با بعضى ديگر - كه حجيت هم داخل آنهاست - جعل استقلالى را نفى نمىكند . و اين - درحقيقت - مخالفتى با مرحوم شيخ انصارى است . ظاهر كلام شيخ انصارى رحمه الله اين است كه احكام وضعيه ، از احكام تكليفيه انتزاع مىشوند و جعل استقلالى به آنها تعلّق نگرفته است . كفاية الاصول ، ج 2 ، ص 302 - 306 و فرائد الاصول ، ج 2 ، ص 601 . ولى تحقيق اين است كه حق با مرحوم آخوند است و اين‌ها هم قابل تعلّق جعل استقلالى مىباشند . البته ما دليلى نداريم كه همهء امارات به اين صورت باشند ، بلكه ممكن است حجيت بعضى از امارات ، تأسيسى و حجيت بعضى ديگر ، امضايى باشد و همان گونه كه قبلًا اشاره كرديم لازم نيست همهء امارات به‌صورت يكنواخت باشند .\r\n","page_name":" 125 ","page_number":125},
  {"content":"\r\n\r\nدارد ، حتى كاشف غير تام - كه در مورد امارات مطرح است - نيز مراتبى دارد چون از مرحلهء شك كه بالاتر رفت ، عنوان كاشفيت پيدا مىشود . درهرصورت ، علت حجيت خبر ثقه براى ما روشن است . وقتى چنين شد ، مشكلات براى ما آسان مىشود ، و همان‌طور كه در باب احكام تكليفيه وقتى شارع مقدّس علت حكمى را مشخص مىكند ، ما مىگوييم : « العلّة تعمّم كما تخصّص » ، يعنى علّت ، حكم را تعميم و تخصيص مىدهد و ابهام آن را بر طرف مىكند . وقتى شارع مىفرمايد : « الخمر حرام لأنّه مسكر » ، اين « لأنّه مسكر » ، همهء مسائل را روشن مىكند . اوّلًا : رفع ابهام مىكند ، يعنى اگر اين علّت نبود ، انسان خيال مىكرد كه حرمت خمر - مثلًا - در ارتباط با طعم مخصوص آن يا در ارتباط با رنگ مخصوص يا در ارتباط با منشأ اتّخاذ آن يا در ارتباط با اسكار آن باشد . تعبير « لأنّه مسكر » اين ابهام را بر طرف مىكند و مشخص مىكند كه آنچه در حرمت خمر نقش دارد ، مسألهء مسكريت خمر است . از اينجا استفاده مىكنيم كه اگر خمر اسكار خود را از دست بدهد يا از اوّل به صورتى ساخته شود كه مسكر نباشد ، حكم هم كنار رفته و حرمت آن زايل مىشود . در احكام تكليفيه ، به اين مقدار روى علت تكيه مىشود ، خصوصاً در مورد علت‌هاى منصوصه . اگر در اينجا هم شارع مقدّس خبر ثقه را حجت قرار داده باشد ، اگرچه تصريح به اين معنا نكرده باشد ولى وقتى اصل مبناى طريقيت را پذيرفتيم ، معنايش اين است كه گويا در اينجا قرينهء قطعيه‌اى قائم شده كه شارع فرموده است : « جعلت خبر الثقة حجّة لأنّه طريق إلى الواقع » ، لازمهء علّيت اين طريقيت اين است كه مثلًا اگر خبر ثقه‌اى جزئيت سوره نسبت به نماز و يا شرطيت يك شرط مشكوك الشرطيه را نفى كرد و ما با استناد به آن ، نماز بدون سوره خوانديم ، سپس معلوم شد كه اين خبر مطابق با واقع نبوده است ، جعل حجّيت تأسيسيه - با توجه به اين تعليل - اقتضاى عدم اجزاء مىكند ، زيرا معناى كشف خلاف اين است كه « اين خبر ، طريق به واقع نبوده است » ، چون طريقْ انسان را از مقصد منحرف نمىكند . الآن كه براى ما كشف خلاف شده است معلوم مىشود كه اين خبر ثقه طريق و كاشف از واقع نبوده است و ما خيال\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nمىكرده‌ايم كه كاشف از واقع است . در قطع نيز همين‌طور است . انسان اگر قطع به مسأله‌اى پيدا كرد - به‌صورت قطع طريقى - و بعد از مدّتى فهميد كه اين قطع بر خلاف واقع بوده و درحقيقت ، جهل مركّب بوده ، الآن كه كشف خلاف شد ، ديگر آن قطع را با ديد طريقيت نگاه نمىكند ، بلكه اظهار تأسف كرده و با خود مىگويد : « من خيال مىكردم اين قطع ، طريق به واقع است و الآن معلوم شد كه به حسب واقع هيچ طريقيتى در اين قطع وجود نداشته است . وقتى در باب قطع - كه كاشفيت تامّه دارد - اين‌گونه است ، در باب خبر ثقه - كه كاشفيت آن تام نيست - وقتى كشف خلاف شد ما نمىتوانيم آن را با ديد طريقيت و حجيت نگاه كنيم . كشف خلاف نشان مىدهد كه اين خبر ثقه ، از ابتداى امر ، فاقد طريقيت و كاشفيت بوده است ، بنابراين از ابتداى امر ، حجيت نداشته است ، زيرا حجيت داراى ملاك است و ما خيال مىكرده‌ايم اين ملاك وجود دارد ، در نتيجه خيال مىكرده‌ايم حجيت براى آن جعل شده است و الآن خلاف آن براى ما ثابت گرديد . و وقتى از ابتداى امر حجيت نداشته است ، چگونه مىتواند مجزى از واقع باشد ؟ وقتى نماز مركّب از ده جزء ، در خارج به‌صورت نه جزئى اتيان شده باشد ، امر ( أقيموا الصّلاة ) امتثال نشده است ، زيرا حتى اگر يكى از اجزاء كلّ يا يكى از شرايط آن منتفى شود ، كلّ منتفى خواهد شد . بنابراين وقتى مأمور به اتيان نشده است چگونه مىتواند مجزى باشد ؟ لذا براساس مبناى تأسيسى بودن حجّيت امارات نيز نمىتوان قائل به اجزاء شد ، چون ملاك حجّيت - كه عبارت از طريقيت و كاشفيت است - براى ما روشن است و درحقيقت ، اين به منزلهء علت است و بعد از كشف خلاف درمىيابيم كه علّت وجود نداشته است و روشن است كه وقتى علت منتفى شد معلول هم منتفى مىشود . وقتى طريقيت نبود ، حجّيت هم نيست . بله ، در اين صورت ما معذوريم و استحقاق عقوبت در كار نيست زيرا ما خيال مىكرده‌ايم كه اين خبر ثقه ، طريق به واقع است ، اما دليلى بر اجزاء نداريم . يادآورى : آنچه در اينجا نسبت به جزئيت و شرطيت براى نماز گفتيم با قطع‌نظر\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nاز حديث « لا تعاد » است . و گذشته از اين ، بحث ما منحصر به صلاة نيست بلكه مطرح كردن صلاة ، از باب مثال است و حديث « لا تعاد » در خصوص نماز جارى است . در نتيجه به‌نظر مىرسد - همان‌طور كه مرحوم آخوند فرمودند - اگر حجيت امارات از باب طريقيت و كاشفيت باشد ما راهى براى اجزاء نداريم .\r\n\r\nبحث دوّم : اجزاء در مورد اصول عمليّه\r\nهمان‌طور كه گفتيم اين‌گونه نيست كه همهء اصول عمليه ، ازنظر اجزاء و عدم اجزاء ، داراى حكم واحدى باشند ، بنابراين لازم است كه يكايك اصول عمليه را به‌صورت جداگانه مورد بحث قرار دهيم :\r\n\r\n1 - اجزاء در مورد اصالة الطهارة « 1 »\r\nاگر ما با استناد به اصالة الطهارة ، يك عمل مشروط به طهارت را اتيان كرديم ، سپس كشف خلاف شد ، آيا اين عملْ مجزى از واقع است ؟ اصالة الطهارة هم در شبهات موضوعيه جارى مىشود و هم در شبهات حكميه . شبههء موضوعيه ، مثل اينكه لباس انسان حالت سابقهء متيقنه‌اى - ازنظر نجاست و طهارت - نداشته باشد « 2 » و در طهارت و نجاست آن شك كنيم ، اصالة الطهارة حكم به طهارت آن لباس مىكند . حال بحث در اين است كه اگر ما با استناد به اصالة الطهارة ، در اين لباس نماز خوانديم سپس معلوم شد كه اين لباسْ نجس بوده است آيا اين نماز مجزى از واقع است ؟ شبههء حكميه ، مثل اينكه انسان در مورد چيزى شك كند كه آيا حكم كلى\r\n\r\n\r\n","description":"","footnote":"\r\n( 1 ) - اين اصل ، با توجه به تسلّمى كه نسبت به آن وجود داشته ، نه در فقه مورد بحث قرار گرفته و نه در اصول .\r\n( 2 ) - چون اگر حالت سابقهء متيقنه‌اى داشت ، استصحاب جارى مىشود و جاى جريان اصالة الطهارة نيست .\r\n","page_name":" 128 ","page_number":128},
  {"content":"\r\n\r\nشرعى آن طهارت است يا نجاست ؟ در اينجا اصالة الطهارة حكم به طهارت آن مىكند ، مثلًا اگر حيوانى متولّد از نجس العين و طاهر العين باشد و عنوان هيچ‌كدام از آن دو حيوان و نيز عناوين حيوانات ديگر كه نجس العين يا طاهر العين هستند برآن تطبيق نكند ، در اين صورت ما در طهارت و نجاست آن شك مىكنيم و اصالة الطهارة حكم به طهارت آن مىكند . البته بايد توجه داشت كه در جريان اصول ، بين شبهات حكميه و شبهات موضوعيه فرق وجود دارد ، زيرا جريان اصول عمليه در شبهات حكميه مشروط به فحص از دليل و يأس از ظفر به آن مىباشد ، اما اصول عمليه‌اى كه در شبهات موضوعيه جارى مىشود مشروط به فحص نيست . عدم وجوب فحص ، هم اجماعى است و هم رواياتى در مورد آن وجود دارد . يكى از اين روايات ، صحيحهء زراره است كه در باب استصحاب مطرح شده است . در آن روايت ، زراره از امام عليه السلام در مورد جايى سؤال مىكند كه شك كرده آيا لباسش آلوده به نجاست شده يا نه ؟ زراره مىپرسد :\r\n« فهل عليّ إن شككتُ في أنّه أصابه شيء أن أنظر فيه ؟ » فقال عليه السلام : « لا ، و لكنّك إنّما تريد أن تذهب الشك الّذي وقع في نفسك . . . » « 1 » در اين روايت ، امام عليه السلام مىفرمايد : فحص لازم نيست ، اما اگر مىخواهى اين شك از تو بيرون رود ، فحص و بررسى مانعى ندارد . اين روايت ، تأييد مىكند كه در شبهات موضوعيه ، فحصْ لازم نيست . حال ما بايد دليل قاعدهء طهارت و مفاد و مجراى اين قاعده و نسبت آن با ادلّهء اوّليه را مورد بررسى و دقت قرار دهيم و ببينيم آيا مىتوان اجزاء را از آن استفاده كرد يا نه ؟ دليل قاعدهء طهارت : آنچه به‌عنوان دليل براى اين قاعده مطرح شده ، روايات زير است : 1 - كلّ شيء طاهر حتّى تعلم أنّه قذر . « 2 »\r\n\r\n\r\n","description":"","footnote":"\r\n( 1 ) - وسائل الشيعة ، ج 2 ( باب 37 من أبواب النجاسات ، ح 1 ) .\r\n( 2 ) - مستدرك الوسائل ، ج 2 ، ص 583 ، ( باب 30 من أبواب النجاسات و الأواني ) .\r\n","page_name":" 129 ","page_number":129},
  {"content":"\r\n\r\n2 - كلّ شيء نظيف حتّى تعلم أنّه قذر . « 1 » 3 - الماء كلّه طاهر حتّى يعلم أنّه قذر . « 2 » در ارتباط با مفاد اين عبارات ، يك معنايى را مشهور استفاده كرده‌اند و يك معنايى را مرحوم آخوند در باب استصحاب مطرح كرده است كه ارتباطى به قاعدهء طهارت پيدا نمىكند بلكه به‌نظر ايشان از « غايتِ ذكر شده در روايات » ، استصحاب طهارت استفاده مىشود . مرحوم آخوند مىفرمايد : در روايت « كلّ شيء طاهر حتّى تعلم أنّه قذر » ، مقصود از مغيّا - يعنى طاهر - طهارت واقعيه است . « كلّ شيء طاهر » يعنى هر چيزى به‌حسب عنوان اوّليهء خودش و به حسب ذاتش ، داراى طهارت واقعيّه است . البته مانعى ندارد كه اين دليل عام نسبت به اعيان نجسه تخصيص خورده باشد . سپس در مورد غايت مىفرمايد : غايات با يكديگر فرق دارند . اگر غايت را مسأله‌اى غير از علم - كه حالت مكلّف است - قرار دهند ، مثلًا بگويند : « كلّ شىء طاهر حتى يلاقي مع النجاسة » ، اين غايت هم در ارتباط با حكم واقعى مىشود . در عبارت « كلّ شيء طاهر حتّى يلاقي مع النجاسة » هم غايت و هم مغيّا ، حكم واقعى است ، هم طهارت ، طهارت واقعى و هم نجاست ، نجاست واقعى است . اما در اين روايت كه « علم » به‌عنوان غايت قرار داده شده ، معناى عبارت اين مىشود كه :\r\nطهارت واقعيه در « كلّ شيء طاهر » ، استمرار پيدا مىكند - البته نه به استمرار واقعى بلكه به استمرار ظاهرى - تا اينكه علم به نجاست آن شىء تحقق پيدا كند . استمرار ظاهرى همان چيزى است كه از آن به استصحاب تعبير مىشود . « إبقاء ما كان » به اين معنا است كه واقعيتى كه قبلًا وجود داشته استمرار پيدا مىكند تا اينكه يك يقين به خلاف بيايد ، لذا در ساير ادلّهء استصحاب هم مىفرمايد : « لا تنقض اليقين أبداً بالشك\r\n\r\n\r\n","description":"","footnote":"\r\n( 1 ) - وسائل الشيعة ، ج 2 ، ( باب 37 من أبواب النجاسات ، ح 4 ) .\r\n( 2 ) - وسائل الشيعة ، ج 1 ، ( باب 1 من أبواب الماء المطلق ، ح 5 ) .\r\n","page_name":" 130 ","page_number":130},
  {"content":"\r\n\r\nو إنما تنقضه بيقين آخر » . در نتيجه مرحوم آخوند مغيّا در « كلّ شيء طاهر حتّى تعلم أنّه قذر » را طهارت واقعيه مىداند و ازنظر غايت هم آن را مربوط به استصحاب مىداند ، لذا اين روايت را به‌عنوان يكى از ادلّهء استصحاب قرار داده است . « 1 » و روايت ، براساس اين مبنا ديگر ارتباطى به قاعدهء طهارت ندارد . سؤال : وقتى مرحوم آخوند روايت را اين‌گونه معنا مىكند ، پس قاعدهء طهارت را از كجا استفاده مىكند ؟ جواب : شايد مرحوم آخوند در اينجا دليل ديگرى - مثل اجماع و امثال آن - براى اثبات قاعدهء طهارت داشته باشد و يا قاعدهء طهارت را انكار كند ، و الّا - بنا بر مبناى مرحوم آخوند - دليل لفظى ديگر بر قاعده طهارت نداريم . شايد در موارد جزئيه ، دليل بر قاعدهء طهارت باشد و ايشان الغاء خصوصيت كرده و دليل را تعميم مىدهد . « 2 » ولى اينكه آيا در مورد معناى روايت ، حق با مرحوم آخوند است يا با مشهور ، بايد در ادلّهء استصحاب مورد بحث قرار گيرد . و آنچه ما فعلًا در مورد اين روايت دنبال مىكنيم مطابق با مبناى مشهور است . مشهور مىگويند : « 3 » مواردى كه « علم » را به‌عنوان غايت مطرح كرده است به منزلهء بيان موضوع است و خصوصيت موضوع را بيان مىكند . به‌عبارت ديگر : ما از اين « حتى تعلم » استفاده مىكنيم كه آن « شىء » كه در « كلّ شيء طاهر » به‌عنوان موضوع براى حكم به طهارت واقع شده است ، « شىء » به‌عنوان اوّليش نيست بلكه « شىء » به‌عنوان اينكه مشكوك الطهارة و النجاسة است مىباشد . گويا دنبال شىء\r\n\r\n\r\n","description":"","footnote":"\r\n( 1 ) - كفاية الاصول ، ج 2 ، ص 298 - 300\r\n( 2 ) - لا يخفى أنّ المحقق الخراساني رحمه الله في حاشية الفرائد ( ص 186 - 188 ) قال بإمكان استفادة الحكم الواقعي و القاعدة و الاستصحاب معاً من الرواية بل ادّعى ظهور الرواية فيها . و صرّح بذلك المحقق النائيني رحمه الله حيث قال : « . . . و منهم من قال بدلالة الصدر على الحكم الواقعي و القاعدة معاً و دلالة الغاية على حجية استصحاب الطهارة ، و هو الذي اختاره المحقق الخراساني رحمه الله » . فوائد الاصول ، ج 4 ، ص 367\r\n( 3 ) - رجوع شود به : كفاية الاصول ، ج 1 ، ص 133 و ج 2 ، ص 298\r\n","page_name":" 131 ","page_number":131},
  {"content":"\r\n\r\nيك صفتى وجود دارد و گفته شده است : « كلّ شىء شكّ في طهارته و نجاسته فهو طاهر » . يعنى « فهو طاهر بالطهارة الظاهرية » . « 1 » در نتيجه مشهور مىخواهد بگويد : اين عبارت ، نه ربطى به طهارت واقعيّه دارد و نه ربطى به مسألهء استصحاب دارد . « حتّى تعلم » غايت براى حكم نيست بلكه براى بيان موضوع است و خصوصيت موضوع را بيان مىكند و اشياء به عناوين اوّليه‌شان در اينجا موضوع نيستند ما نمىخواهيم بگوييم : « فلان شىء به‌عنوان اوّلى طاهر است » . و اين‌گونه نيست كه مغيّا در اين عبارت بخواهد مطلبى را بيان كند و غايتْ مطلب ديگر را ، بلكه مجموع صدر و ذيل و غايت و مغيّا عبارت از حكم به طهارت ظاهريه در مورد اشياء مشكوك الطهارة و النجاسة مىباشد . و ما گفتيم : فرقى نمىكند كه شك در طهارت و نجاست به‌عنوان شبههء حكميه يا به‌عنوان شبههء موضوعيه باشد ، چون در هر دو ، عنوان « شىء شكّ في طهارته و نجاسته » وجود دارد . اكنون ما بايد نكات و خصوصياتى را مورد توجه قرار دهيم سپس با توجه به آنها ببينيم در بحث اجزاء چه نتيجه‌اى مىگيريم ؟ نكتهء اوّل : مقصود از شك در « شيء شك في طهارته و نجاسته » ، خصوص شك متساوى الطرفين نيست بلكه مراد هر چيزى است كه طريق معتبرى بر نجاست واقعيه يا طهارت واقعيه‌اش نداريم . بلكه اگر بيّنه‌اى بر طهارت يا نجاست آن قائم شد ، حكم به طهارت يا نجاست آن مىكنيم ، هرچند بيّنه براى ما علم‌آور نباشد . اگر موضوع در قاعدهء طهارت ، يك چنين خصوصيتى داشته باشد ، از اينجا كشف مىكنيم كه خود اين حكم ، طريقيتى ندارد ، چون حكم نمىتواند موضوع خودش را از بين ببرد . قاعدهء طهارت نمىتواند بگويد : « در مواردى كه شما طريقى به واقع نداريد ، من - به‌عنوان قاعدهء طهارت - طريق به واقع هستم » زيرا در اين صورت ، خود اين حكم موضوعش را - كه نبودن طريق به واقع است - از بين مىبرد . بلكه قاعدهء طهارت مىگويد : « جايى\r\n\r\n\r\n","description":"","footnote":"\r\n( 1 ) - معناى طهارت ظاهريه را بعداً بيان خواهيم كرد .\r\n","page_name":" 132 ","page_number":132},
  {"content":"\r\n\r\nكه شما طريق به واقع نداريد ، من مىخواهم طهارت ظاهريه‌اى براى شما جعل كنم ، با حفظ اينكه طهارت ظاهريه ، شما را به واقع نمىرساند و هيچ‌گونه كاشفيتى نسبت به واقع ندارد » . نكتهء دوّم : آيا شكى كه در مجراى قاعدهء طهارت است چه شكى است ؟ شك بر دو قسم است : 1 - شك مستمر : يعنى شكى كه براى انسان پيش آيد و تا آخر عمر باقى بماند . 2 - شك غير مستمر : يعنى شكى كه براى انسان پيش آيد و پس از مدّتى بر طرف شود . شكى كه در مجراى قاعدهء طهارت اخذ شده ، لازم نيست شك مستمر باشد ، بلكه همين اندازه كه واقعاً شك باشد كفايت مىكند . چون گاهى شك انسان ، شك بدوى است ، مثل اينكه يك لحظه در چيزى شك كند . اين شك ، نه مجراى قاعدهء طهارت است و نه مجراى ساير اصول عمليه . بلكه بايد شك او واقعى باشد اگرچه بعداً كشف خلاف شود . « 1 » مثلًا از او سؤال مىكنند : « آيا لباس تو پاك است يا نجس ؟ » مقدارى فكر مىكند و مىگويد : « نمىدانم » . اگر كسى احتمال دهد كه مراد از شك در ما نحن فيه عبارت از شك مستمر است در اين صورت قاعدهء طهارت كمتر موضوع پيدا مىكند . مواردى كه انسان شك پيدا مىكند ، كم اتفاق مىافتد كه به دنبالش يك يقين بر بقاى شك تا ابد وجود داشته باشد .\r\nدر حالى كه وقتى انسان به مذاق شارع مراجعه مىكند مىبيند شارع قاعدهء طهارت را براى تسهيل بر مردم و امتنان بر آنان وضع كرده است . ممكن است كسى بگويد : لازم نيست انسان يقين به بقاء شك تا ابد داشته باشد ، بلكه همين اندازه كه احتمال بقاء شك داشته باشيم ، استصحاب كرده و شك خود را مستمر نموده و قاعدهء طهارت را جارى مىكنيم .\r\n\r\n\r\n","description":"","footnote":"\r\n( 1 ) - بعداً خواهيم گفت كه تعبير به « كشف خلاف » داراى مسامحه است .\r\n","page_name":" 133 ","page_number":133},
  {"content":"\r\n\r\nدر پاسخ مىگوييم : اوّلًا : در اين صورت بايد چنين شخصى قبل از اجراى قاعده طهارت ، استصحابى در ارتباط با يك امر مستقبل جارى كند . ثانياً : كسى كه در مورد قاعدهء طهارت مىگويد : « شك بايد تا ابد باشد » در استصحاب هم همين حرف را مىزند و مىگويد : « شك در لا تنقض اليقين بالشك نيز بايد تا ابد باقى باشد » . پس اين مشكل ، در ارتباط با استصحاب هم وجود دارد . ولى واقعيت مسئله اين است كه « كلّ شيء شكّ في طهارته و نجاسته » ازنظر شك ، عموميت و اطلاق دارد و هم شكى را شامل مىشود كه تا ابد باقى است و هم شكى كه استمرار ندارد و پس از مدّتى به يقين تبديل مىشود . مهم اين است كه احتمال بقاء شك در كار باشد و الّا زمانى كه شك در طهارت و نجاست لباس دارد ، نمىتواند در همان زمان يقين پيدا كند كه مثلًا يك ماه ديگر علم پيدا مىكند كه اين لباس طاهر بوده است . اين دو قابل جمع نيست . آنچه با شك فعلى جمع مىشود ، احتمال بقاء و احتمال زوال آن مىباشد . در نتيجه مورد قاعدهء طهارت ، عبارت از شك باقى با وصف بقاء نيست بلكه هر دو نوع شك را شامل مىشود ، خواه به حسب واقع تا آخر عمر باقى باشد يا پس از مدّتى به يقين به يكى از دو طرف تبديل شود . نكتهء سوّم : آيا مراد از « طاهرٌ » چيست ؟ با توجه به اينكه موضوع « طاهرٌ » عبارت از « شىء مشكوك الطهارة و النجاسة » است ، مراد از « طاهرٌ » حتماً عبارت از « طهارت ظاهريه » خواهد بود . در اين صورت ما در مقابل « كلّ شيء طاهر » دو دليل داريم كه بايد نسبت « كلّ شيء طاهر » را با آنها بررسى كنيم : 1 - دليل نجاست نجس . مثلًا اگر نسبت به چيزى شك داشته باشيم كه آيا طاهر است يا آلوده به خون شده است ؟ با توجه به اينكه شبهه ، موضوعيه است فحص لازم نيست و براساس « كلّ شيء طاهر » حكم به طهارت آن مىكنيم در حالى كه\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nممكن است به حسب واقع ، اين لباس آلوده به خون شده باشد و دليل هم مىگويد « الدم نجس » . 2 - دليل تنجّس ملاقى با نجس . حال بايد ببينيم دليل « كلّ شيء طاهر » چه لسانى نسبت به اين دو دليل دارد ؟ دليل « كلّ شيء طاهر » با اين دو دليل قابل جمع است و جمع آنها همان جمع بين حكم ظاهرى و حكم واقعى است كه در جاى خودش بحث خواهد شد . « كلّ شيء طاهر » نمىخواهد با « دليل تنجّس ملاقى با نجس » مخالفتى كرده يا در آن تصرّفى بنمايد و مثلًا آن را تخصيص يا تقييد بزند و مثلًا بگويد : « كلّ ما يلاقي الدم فهو متنجّس إلّا ما إذا كانت الملاقاة مشكوكة » . چنين چيزى در كار نيست . « كلّ شيء طاهر » هيچ‌گونه درگيرى با « دليل نجاست نجس » و « دليل تنجّس ملاقى با نجس » ندارد . نكتهء چهارم : با توجه به اينكه قاعدهء طهارت حكم به « طهارت ظاهريه » مىكند ، بايد ببينيم آيا مراد از « طهارت ظاهريه » چيست ؟ اين مطلب ، به‌عنوان اساس براى بحث اجزاء و عدم اجزاء است . ما ملاحظه مىكنيم كه شارع مقدّس احكامى را بر طهارت واقعيه جعل كرده ، مثلًا فرموده است : « خوردنى و آشاميدنى انسان بايد طاهر باشد » . و يا شارع طهارت را به‌صورت قيد يا شرط در بعضى عبادات معتبر دانسته است . مثلًا طهارت لباس و بدن را به‌عنوان يكى از شرايط صلاة دانسته است . كه هر دوى اين‌ها را در صحيحهء زراره به‌عنوان « طهارت مصلّي » دانسته و فرموده است : « لأنّك كنت على يقين من طهارتك » . آثار ديگرى هم بر طهارت مترتّب شده است . از جمله اينكه ملاقات شىء مرطوب با شىء طاهر موجب تنجّس آن نمىشود . اگر ما باشيم و نفس اين ادلّه - و قاعده‌اى به نام قاعدهء طهارت وجود نداشته باشد - اين‌ها ظهور در طهارت واقعيه دارند . در اين ميان « كلّ شيء طاهر » مىآيد و براى تسهيل و امتنان بر امّت ، طهارت ظاهريه‌اى جعل مىكند . ولى آيا نقش اين طهارت\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nظاهريه چيست ؟ آيا مىخواهد آثارى را كه ظاهر ادلّهء طهارت واقعيه است در مورد شك در طهارت جعل كند ؟ يا اينكه به آن آثار كارى ندارد ؟ به‌عبارت ديگر : آيا قاعدهء طهارت مىخواهد بگويد : در صورتى كه شما شك در طهارت ثوب خود داشته باشيد ، آثار طهارت را برآن مترتّب كنيد ؟ يا اينكه مىخواهد بگويد : در صورتى كه شك در طهارت ثوب خود داشته باشيد ، هيچ‌يك از آثار طهارت واقعى را نمىتوانيد مترتب كنيد ولى با وجود اين ، لباس شما داراى طهارت ظاهريه است ؟ اگر قاعدهء طهارت بخواهد بگويد : « هيچ‌يك از آثار طهارت واقعيه مترتب نمىشود » پس چه فايده‌اى در اين طهارت ظاهريه وجود دارد ؟ اگر با طهارت ظاهريه نتوانيم نماز بخوانيم ، طهارت ظاهريه چه فايده‌اى خواهد داشت ؟ چه تسهيلى بر اين جعل مترتب است ؟ بنابراين ناچاريم بگوييم : « معناى حكم به طهارت ظاهريه ، ترتيب آثار طهارت واقعيه است ، يعنى با اين لباس مىتوان نماز خواند و خوردنى و آشاميدنى كه در طهارت و نجاست آن شك داريم و حالت سابقه ندارد ، محكوم به طهارت است و اكل و شرب آن جايز است » . در اين صورت جاى اين سؤال است كه چگونه مىشود شارع مقدّس از طرفى درضمن « صلّ مع الطهارة » به ما بگويد : « طهارت واقعيه ، شرط در صلاة است » و از طرفى درضمن قاعدهء طهارت بگويد : « نماز خواندن در بدن و لباس مشكوك الطهارة جايز است » ؟ در اينجا ناچاريم به سبب قاعدهء طهارت - كه معنايش ترتيب آثار طهارت است - تصرّفى در ادلّهء آن آثار كرده و بگوييم : « اگرچه ظاهر آن ادلّه ، شرطيّت طهارت واقعيه است ، امّا دليل قاعدهء طهارت به‌منزلهء يك مفسّر و دليل حاكم است كه دليل محكوم را تبيين كرده و دايرهء آن را توسعه مىدهد » . يعنى مىگويد : « هرچند ظاهر آن ادلّه ، مدخليّت طهارت واقعيه است ولى مراد خداوند چنين چيزى نيست بلكه خداوند اعم از طهارت واقعيه و ظاهريه را اراده كرده است . صلّ مع الطهارة ، به اين معنا است كه بايد براى نماز ، طهارتى وجود داشته باشد ، خواه طهارت واقعيه باشد كه شما از راه\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nعلم و بيّنه و امثال آن به دست آورده باشيد و خواه طهارت ظاهريه باشد كه از راه قاعدهء طهارت به دست آورده باشيد » . بيان ديگر : اگر اين وجه جمع را نپذيريم ، ناچاريم بگوييم : « معناى قاعدهء طهارت اين است كه آثار طهارت واقعيه مترتب نشود » . در اين صورت چه فايده‌اى در جعل قاعدهء طهارت وجود دارد ؟ و اگر آثار طهارت واقعيه را مترتب كرديم ، يا بايد بگوييم :\r\n« شارع از شرطيت طهارت واقعيه عدول كرده است » و يا بگوييم : « شارع از شرطيت طهارت واقعيه عدول نكرده ، بلكه قاعدهء طهارت آمده و دليل شرطيت را تبيين كرده و توضيح مىدهد ، در اين صورت اگر قاعدهء طهارت را در مورد لباس خود پياده كرده و نماز خوانديم ، چنين نمازى واجد شرط بوده است ، زيرا شرط ، طهارت واقعيه نبوده بلكه طهارت ظاهريه نيز كفايت مىكند » . با اين بيان مسألهء اجزاء در مورد قاعدهء طهارت روشن مىشود ، زيرا اگر شما مدّتى در لباس مشكوك الطهارة ، قاعدهء طهارت را پياده كرده و با آن نماز خوانديد و پس از مدّتى كشف خلاف شد و معلوم گرديد لباس شما در تمام اين مدّت نجس بوده ، اين انكشاف ضررى به جايى نمىزند و نمىتوان گفت : « با كشف خلاف ، معلوم مىشود كه قاعدهء طهارت در اينجا جريان پيدا نمىكرده و شما خيال مىكرده‌ايد جريان دارد » ، زيرا ما در نكتهء دوّم گفتيم كه شك مأخوذ در مجراى قاعدهء طهارت ، شكّى نيست كه تا آخر عمر استمرار داشته باشد . اگر چنين شكّى اعتبار داشت جاى اين بود كه با بر طرف شدن آن بگوييم : « در اينجا قاعدهء طهارت جارى نمىشده و ما خيال كرده‌ايم جريان دارد » .\r\nامّا وقتى مورد جريان قاعدهء طهارت هر دو نوع شكّى است كه ما ذكر كرديم ، كشف خلاف ، كاشف از عدم جريان قاعدهء طهارت نيست ، بلكه قاعدهء طهارت در ظرف و زمان خود جريان داشته است و با توجه به اينكه قاعدهء طهارت ، حاكم بر ادلّه‌اى است كه ظهور در طهارت واقعيه دارند و دايرهء آنها را توسعه مىدهد ، الآن كه ما علم به نجاست لباس پيدا كرديم ، در نمازهايى كه خوانده‌ايم چه كمبودى وجود دارد كه مسألهء اعاده و قضا مطرح شود ؟\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nبا توجه به آنچه گفته شد روشن گرديد كه در مواردى كه انسان با استناد به قاعدهء طهارت عبادتى انجام مىدهد و سپس كشف خلاف مىشود وجهى براى اعاده يا قضا به‌نظر نمىرسد . ولى درعين‌حال كه اين مسئله روشن است بعضى از بزرگان در آن مناقشه كرده‌اند كه در رأس آنان مرحوم نائينى است و ما در ذيل به بحث و بررسى كلام ايشان مىپردازيم :\r\n\r\nاشكالات مرحوم نائينى بر مسألهء اجزاء در مورد قاعدهء طهارت :\r\nمرحوم نائينى در اين زمينه چند اشكال مطرح كرده است : اشكال اوّل : در مورد قاعدهء طهارت نمىتوانيم مسألهء اجزاء را پياده كنيم ، زيرا قاعدهء طهارت قاعده‌اى است كه به‌منظور تسهيل وارد شده و فقط داراى جنبهء معذّريت است ، يعنى كسى كه در لباس مشكوك الطهارة ، قاعدهء طهارت را پياده كرده و نماز بخواند و بعد معلوم شود كه اين لباسْ نجس بوده ، به او نمىگويند : « چرا در لباس مشكوك الطهارة نماز خواندى ؟ » . چون مكلّف جواب مىدهد : « خود شارع قاعدهء طهارت را به‌عنوان عذر براى من قرار داده است » . بنابراين قاعدهء طهارت ، مسألهء عقاب نسبت به مخالفت واقع در گذشته را برمىدارد امّا نفى اعاده و قضا از آن استفاده نمىشود . وقتى قاعدهء طهارت جنبهء تسهيل و عذر پيدا كرد ، زمانش محدود است ، يعنى عذر تا زمانى باقى است كه انسان شك در طهارت و نجاست داشته باشد امّا وقتى روشن شد كه اين لباس از يك هفته قبل نجس بوده ، ديگر چه عذرى براى انسان وجود دارد ؟ در نتيجه ما نمىتوانيم اجزاء را در مورد قاعدهء طهارت بپذيريم . « 1 »\r\n\r\n\r\n","description":"","footnote":"\r\n( 1 ) - اين اشكال در كلام حضرت استاد « دام ظلّه » مطابق با تهذيب الاصول است كه حضرت امام خمينى رحمه الله به‌عنوان اشكالات بعض الأعاظم مطرح كرده است . تهذيب الاصول ، ج 1 ، ص 193 ولى در تقريرات مرحوم نائينى اين‌گونه مطرح شده است : هذا لا يستقيم على مسلكه [ أي مسلك القائل بالإجزاء 
  ] من تفسير الحكومة من كون أحد الدليلين مفسّراً للدليل الآخر على وجه يكون بمنزلة قوله : « أي » أو « أعنى » أو « اريد » و ما شابه ذلك من أدوات التفسير ، لوضوح أنّ قوله : « كلّ شيء طاهر » أو « حلال » ليس مفسّراً لما دلّ على أنّ الماء طاهر و الغنم حلال و لا لما دلّ على أنّه يعتبر الوضوء بالماء المطلق الطاهر و الصلاة مع اللباس المباح و امثال ذلك . فتأمّل . رجوع شود به : فوائد الاصول ، ج 1 ، ص 249 و أجود التقريرات ، ج 1 ، ص 198\r\n","page_name":" 138 ","page_number":138},
  {"content":"\r\n\r\nپاسخ اشكال اوّل : ما هم قبول داريم كه قاعدهء طهارت به‌عنوان تسهيل و امتنان بر امّت جعل شده است ، امّا آنچه شما ( مرحوم نائينى ) به‌عنوان « عذريت » مطرح مىكنيد ، داراى دو احتمال است كه يك احتمال آن منافات با حرف ما ندارد و احتمال ديگر آن نياز به اثبات دارد : 1 - اگر مراد از « عذريت » اين باشد كه « قاعدهء طهارت تا زمانى نقش دارد كه انسان شاكّ در طهارت و نجاست باشد و زمانى كه شك انسان به يقين تبدّل پيدا كرد ، قاعده كنار رفته و ارزشى براى آن زمان ندارد » ، ما هم اين را قبول داريم . و اصولًا وقتى ما با استناد به قاعدهء طهارت نماز خوانديم و بعد معلوم گرديد كه لباس ما نجس بوده ، تعبير به كشف خلاف معنا ندارد ، چون ما اعتقادى به طهارت واقعى نداشتيم تا كشف خلاف شده باشد . در اينجا قاعده‌اى به نام قاعدهء طهارت وجود داشته كه موضوع آن عبارت از شك در طهارت بوده و اين شك در طهارت ، تا حالا واقعاً وجود داشته و از اين به بعد تبدّل به يقين پيدا كرده است . فرقى هم نمىكند كه يقين به طهارت پيدا كرده باشيم يا يقين به نجاست . هيچ كشف خلافى در اينجا نيست . ما بوديم و مسألهء شك در طهارت و روشن است كه شكْ هيچ‌گونه طريقيتى ندارد و اين‌گونه نيست كه واقع را در اختيار انسان قرار دهد . شكّ ملازم با عقيده داشتن به خلاف واقع نيست تا وقتى انسان شكّش به يقين تبديل شد گفته شود : « كشف خلاف شده است » . تعبير كشف خلاف در مورد اصول عمليه صحيح نيست . اين تعبير در مورد قطع و مواردى كه طريق به واقع وجود دارد صحيح است . لذا ما به مرحوم نائينى مىگوييم : « ما زمانى كه شك\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nدر طهارت داشتيم ، قاعدهء طهارت را جارى كرديم ، الآن كه يقين به نجاست پيدا كرديم دليل بر اين نمىشود كه قاعدهء طهارت در ظرف شك جارى نبوده است ، چون شكّى كه در موضوع قاعدهء طهارت اخذ شده ، مطلق شك است نه خصوص شكّ باقى و مستمر تا ابد . در نتيجه تا اينجا قاعدهء طهارت جريان داشته و از اين به بعد هم موضوع آن منتفى شده و جريان ندارد . اگر مرحوم نائينى بخواهد چنين چيزى بفرمايد ، با اين كلام ما منافات ندارد بلكه چه‌بسا حرف ما را تأييد هم مىكند . 2 - اگر مرحوم نائينى بخواهد بفرمايد : قاعدهء طهارت ، فقط براى اين آمده كه بگويد : « اگر كسى شك در طهارت لباس داشت و قاعدهء طهارت را پياده كرد و در آن لباس نماز خواند و سپس معلوم شد كه اين لباس نجس بوده ، جعل قاعدهء طهارت به‌عنوان عذر براى اوست يعنى خداوند براى نماز خواندن در لباس نجس او را عقاب نمىكند ، و قاعده بر بيش از اين دلالت ندارد ، بنابراين عدم وجوب اعاده يا قضاى نمازهاى سابق ، از قاعدهء طهارت استفاده نمىشود » . در اين صورت ما به مرحوم نائينى مىگوييم : « از كجاى قاعدهء طهارت ، كلمهء عذر استفاده مىشود ؟ قاعدهء طهارت ، دارد جعل حكم مىكند ولى چون موضوع آن عبارت از شك است ، حكم مجعولْ عنوان حكم ظاهرى پيدا مىكند . در اين صورت همان مطلبى كه ما گفتيم ، در اينجا پياده مىشود كه آيا اين طهارت ظاهريه براى چه چيز جعل شده است ؟ آيا مىخواهد به ما بگويد با اين لباس نماز بخوان يا نمىخواهد بگويد ؟ اگر نمىخواهد چنين چيزى بگويد ، پس چه اثرى بر اين طهارت ظاهريه مترتب مىشود ؟ بنابراين چاره‌اى نداريم جز اينكه بگوييم : « جعل طهارت ظاهريه ، براى ترتب آثار طهارت واقعيه است . معناى طهارت ظاهريه اين است كه شارع تجويز مىكند با اين لباس مشكوك الطهارة نماز بخوانيم . پس شارع از طرفى به ما فرموده :\r\n« صلّ مع الطهارة » ، كه ظاهر آن شرطيت طهارت واقعيه است و از طرفى قاعدهء طهارت را جعل كرده كه از آن استفاده مىشود به طهارت ظاهريه هم مىتوان اكتفا كرد . جمع بين اين دو به اين صورت است كه گفته شود : اگرچه ظاهر « صلّ مع الطهارة » ،\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nاشتراط طهارت واقعيه است ولى شارع با آوردن قاعدهء طهارت مىخواهد بگويد :\r\n« طهارتى كه در نماز شرطيت دارد ، اعم از طهارت واقعى و طهارت ظاهرى است » .\r\nبنابراين نمازهايى كه با استناد به قاعدهء طهارت خوانده شده است ، كمبودى ندارد كه مسألهء اعاده و قضا در مورد آنها مطرح شود . در نتيجه اشكال اوّل مرحوم نائينى قابل قبول نيست . اشكال دوّم مرحوم نائينى : اين اشكال ايشان دقيق‌تر از اشكال اوّل است .\r\nمرحوم نائينى - با توضيح ما - مىفرمايد : قاعدهء طهارت در صورتى حكومت دارد كه بر دو مطلب دلالت كند . البته اين دو مطلب ، در عرض هم نيستند ، بلكه در طول يكديگرند . « 1 » اين دو مطلب عبارتند از : 1 - علاوه بر طهارت واقعيه ، يك سنخ ديگر از طهارت به نام طهارت ظاهريه وجود دارد . 2 - دليلى كه مىگويد : « صلّ مع الطهارة » ، اختصاصى به طهارت واقعيه ندارد بلكه طهارت ظاهريه را هم شامل مىشود . ملاحظه مىشود كه مطلب دوّم در طول مطلب اوّل است . مرحوم نائينى در اينجا مىگويد : ما اگر به وجدان خود مراجعه كنيم درمىيابيم كه قاعدهء طهارت بر اين دو مطلب - آن‌هم به‌صورت طولى - دلالت نمىكند ، بلكه فقط بر مطلب اوّل دلالت مىكند . بنابراين جايى براى مطرح كردن حكومت وجود ندارد . « 2 » پاسخ اشكال دوّم : معيار و ملاك در تشخيص حكومت يك دليل بر دليل ديگر عبارت از عرف و عقلاء مىباشد . ما به عرف و عقلاء مىگوييم : قاعدهء طهارت ، چيزى است كه شما نام آن را\r\n\r\n\r\n","description":"","footnote":"\r\n( 1 ) - بر خلاف دلالت لفظ مشترك بر اكثر از معنا . توضيح اينكه : قائلين به جواز استعمال لفظ مشترك در اكثر از معنا مىگويند : دلالت لفظ بر اكثر از معنا ، در رتبهء واحد است و معانى متعدّد در عرض هم به‌عنوان مستعمل فيه لفظ قرار گرفته‌اند و هيچ‌گونه تقدّم و تأخّرى در كار نيست .\r\n( 2 ) - فوائد الاصول ، ج 1 ، ص 249 و أجود التقريرات ، ج 1 ، ص 198\r\n","page_name":" 141 ","page_number":141},
  {"content":"\r\n\r\nطهارت ظاهريه گذاشتيد و بيش از اين بر چيزى دلالت ندارد . بنابراين قاعدهء طهارت دو مفاد ندارد . امّا وقتى قاعدهء طهارت ، كنار دليل « صلّ مع الطهارة » - كه ظاهرش طهارت واقعيه است - قرار مىگيرد ، ما با دو دليل مواجه مىشويم . اين دو دليل را نزد عرف و عقلاء مىبريم ببينيم چگونه بين اين دو دليل جمع مىكنند ؟ آيا با توجه به اينكه « صلّ مع الطهارة » طهارت واقعيه را مطرح مىكند ، قاعدهء طهارت - كه مفادش طهارت ظاهريه است - لغو مىباشد ؟ روشن است كه ما نمىتوانيم به لغويت آن ملتزم شويم . عرف مىگويد : قاعدهء طهارت ، حاكم بر دليل « صلّ مع الطهارة » است ، يعنى قاعدهء طهارت ، مفاد دليل « صلّ مع الطهارة » را توضيح داده و تبيين مىكند و مىگويد :\r\nمراد از طهارت در « صلّ مع الطهارة » اعم از طهارت واقعيه و ظاهريه است . عرف ، بين اين دو دليل تعارض نمىبيند و التزام به لغويت قاعدهء طهارت هم منتفى است ، بنابراين چاره‌اى نيست جز اينكه بگوييم : قاعدهء طهارت حاكم بر دليل « صلّ مع الطهارة » است و نتيجهء حكومت هم عبارت از اجزاء است . به‌عبارت ديگر : ما به مرحوم نائينى مىگوييم : در ارتباط با حاكميت قاعدهء طهارت بر دليل « صلّ مع الطهارة » ، همين‌كه قاعدهء طهارت بر طهارت ظاهريه دلالت كند ، عقلاء مسألهء حاكميت را پياده مىكنند و نيازى نيست كه قاعدهء طهارت هم جعل طهارت كند و هم عنوان مبيّن بودن به خودش بدهد . مبيّن بودن ، نظر عقلاست .\r\nعقلاء در جمع بين دو دليل مسألهء تفسير و تبيين را مطرح مىكنند تا گرفتار تعارض و يا لغويت قاعدهء طهارت نشوند . و چون تعارض و لغويت قاعدهء طهارت باطل است ، راه منحصر به فرد عبارت از حكومت است و نتيجهء آن اجزاء است . اشكال سوّم مرحوم نائينى : ايشان مىفرمايد : حكومت بر دو قسم است :\r\nحكومت واقعيه و حكومت ظاهريه . حكومت واقعيه : حكومتى است كه در آن دليل محكوم ، واقعيتى را در ارتباط با موضوع خودش بيان مىكند ، دليل حاكم هم واقعيتى را در ارتباط با موضوع خودش بيان مىكند و شك در حكم دليل محكوم ، در موضوع دليل حاكم اخذ نشده است .\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nبه‌عبارت ديگر : موضوع دليل حاكم ، واقعيت مستقلى است و ارتباطى به حكم دليل محكوم ندارد . مثلًا اگر يك دليل بگويد : « إذا شككت في الصلاة بين الثلاث و الأربع فابن على الأربع » و دليل ديگر بگويد : « لا شكّ لكثير الشك » در اينجا دليل دوّم به‌عنوان حاكم بر دليل اوّل مطرح است . توضيح : حكم بناى بر اربع كه در دليل اوّل مطرح است به‌عنوان يك حكم واقعى مىباشد . تصوّر نشود كه چون موضوع آن عبارت از شك است پس « فابن على الأكثر » حكمى ظاهرى است ، بلكه اين حكم ، حكمى واقعى است ، يعنى در مورد شك بين سه و چهار واجب است بناى عملى بر چهار ركعت بگذاريم . دليل « لا شك لكثير الشك » نيز به‌عنوان يك حكم واقعى مطرح است . اين دليل ، حاكم بر دليل قبلى است و حكومت آن نيز حكومت واقعيه است . چون موضوع دليل حاكم عنوان كثيرالشك است و اين عنوان ، يك حقيقت و واقعيت است و ربطى به « إذا شككت . . . فابن على الأربع » ندارد ، يعنى در دليل حاكم ، عنوان « شك در دليل محكوم » اخذ نشده است « 1 » . موضوع دليل حاكم عنوان كثيرالشك است و متعلّق شك در كثيرالشك ، مسألهء وجوب بناء بر اربع نيست بلكه متعلّق آن ، عدد ركعات نماز است .\r\nما وقتى اين دو دليل را كنار يكديگر مىگذاريم ، مىبينيم دليل حاكم تضييقى در دليل محكوم ايجاد كرده است . نتيجهء حكومت اين مىشود كه « إذا شككت بين الثلاث و الأربع و لم تكن كثير الشك يجب عليك البناء على الأربع » ، امّا اگر كسى كه كثيرالشك است ، بين سه و چهار شك كند ، بناى بر اربع بر او واجب نيست . در بعضى از موارد هم دليل حاكم ، در دليل محكوم توسعه ايجاد مىكند ، مثل اينكه يك دليل بگويد :\r\n« أكرم العلماء » و دليل ديگرى بگويد : « العارف بالنحو عالم » . در اينجا دليل دوّم در دليل اوّل توسعه داده و مىگويد : أكرم العلماء شامل علماى نحو هم مىشود . و دليل اوّل اگرچه ممكن است به حسب دلالت قصورى داشته باشد ولى از جهت مراد جدّى مولا ،\r\n\r\n\r\n","description":"","footnote":"\r\n( 1 ) - اگر مىخواست اخذ بشود ، بايد مىگفت : « در مورد شك در بناء بر اكثر ، چه بايد كرد ؟ » يك دليل بگويد : « فابن على الأكثر » و دليل ديگر بگويد : « حكمش فلان حكم است » .\r\n","page_name":" 143 ","page_number":143},
  {"content":"\r\n\r\nدايرهء أكرم العلماء شامل عالم به نحو هم هست . حكومت ظاهريه : حكومتى است كه در آن شك در حكم دليل محكوم ، به‌عنوان موضوع دليل حاكم قرار گرفته باشد ، مثلًا موضوع در قاعدهء طهارت عبارت از شك در طهارت و نجاست است و ما وقتى قاعدهء طهارت را مثلًا با دليل محكوم يعنى « البول نجس » ، مقايسه مىكنيم مىبينيم دليل محكوم نجاست را روى عنوان بول مترتب كرده است و شك در همين نجاست به‌عنوان موضوع دليل حاكم قرار گرفته است . امّا آيا نقش حكومت ظاهريه چيست ؟ مرحوم نائينى مىفرمايد : حكومت ظاهرى ، هيچ‌گونه توسعه يا تضييقى در دليل محكوم ايجاد نمىكند ، زيرا دليلى مىتواند در دليل ديگر تضييق يا توسعه ايجاد كند كه ازنظر واقعيت و رتبه ، در عرض دليل محكوم باشد همان گونه كه در مورد حكومت واقعيه اين‌گونه بود . امّا در اينجا كه شك در حكم دليل محكوم ، به‌عنوان موضوع در دليل حاكم اخذ شده است ، اگر دقّت كنيم درمىيابيم كه حكم دليل حاكم دو درجه متأخّر از حكم دليل محكوم است ، چون از طرفى هر حكمى از موضوع خود تأخّر دارد .\r\nپس حكم در دليل حاكم ، متأخّر از موضوع دليل حاكم است و از طرفى موضوع دليل حاكم ، متأخّر از حكم دليل محكوم است زيرا شك در حكم دليل محكوم ، در موضوع دليل حاكم اخذ شده است . در نتيجه اوّل بايد دليل محكوم حكمش را مطرح كند ، سپس شك در حكم دليل محكوم پيدا شود تا پس از آن ، موضوع براى دليل حاكم تحقّق پيدا كند . وقتى حكم دليل حاكم دو درجه متأخّر از حكم دليل محكوم بود ، چگونه مىتواند در دليل محكوم ايجاد توسعه يا تضييق بنمايد ؟ توسعه و تضييق در شأن دليلى است كه با دليل محكوم در يك رتبه باشد امّا دليلى كه رتبه‌اش دو درجه متأخّر از رتبهء دليل محكوم است نمىتواند در آن ايجاد تضييق يا توسعه بنمايد . چگونه مىتوانيم بگوييم :\r\nمراد از « البول نجس » اين است كه « البول إذا لم تكن شاكّاً في طهارته و نجاسته فهو نجس » ؟ هنوز « نجس » نيامده ، هنوز حكم « البول » مشخص نشده است . « البول » به‌عنوان موضوع مطرح است و نجاست واقعيه مىخواهد بر عنوان « البول » بار شود . آن‌وقت\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nما چطور مىتوانيم اين « البول » را مقيّد به شك در طهارت و نجاست آن بنماييم تا نتيجه‌اش - برفرض معقوليت - اين شود : « البول إذا كنت شاكاً في طهارته و نجاسته فهو ليس بنجس واقعاً » ؟ لذا مرحوم نائينى مىفرمايد : حكومت ظاهريه ، مجرّدِ يك لفظ و اصطلاح است ، امّا اثر حكومت - يعنى تضييق يا توسعه در دليل محكوم - در آن مطرح نيست ، پس شما چگونه - با استناد به قاعدهء طهارت - مسألهء اجزاء را مطرح مىكنيد ؟ « 1 » پاسخ اشكال سوّم مرحوم نائينى : اوّلًا : ما حكم ظاهرى و حكم واقعى شنيده بوديم امّا تاكنون حكومت واقعيه و حكومت ظاهريه نشنيده‌ايم ، آن‌هم به اين صورت كه حكومت ظاهريه فقط از حيث لفظ بوده و هيچ اثرى برآن مترتّب نشود . ثانياً : ما در باب اجزاء ، قاعدهء طهارت را با « البول نجس » نمىسنجيم ، زيرا در اين صورت ، مسألهء حاكم و محكوم مطرح نمىشود بلكه مسألهء حكم واقعى و حكم ظاهرى و مباحث مربوط به كيفيت جمع بين حكم واقعى و حكم ظاهرى به‌ميان مىآيد . آنچه در ارتباط با قاعدهء طهارت به‌عنوان حكومت مطرح است اين است كه ما قاعدهء طهارت را با دليل « صلّ مع الطهارة » ملاحظه كنيم . يك جا شارع مىگويد : « صلّ مع الطهارة » و ظاهر اين دليل - اگر چيزى برآن حاكم نباشد - اين است كه طهارت واقعيه شرط است يعنى انسان براى نماز بايد طهارت بدن و لباس خود را احراز كند .\r\nاحراز به اين است كه يا يقين داشته باشد و يا بر بيّنه و امثال آن - كه شارع جانشين قطع قرار داده - تكيه كند . امّا وقتى ملاحظه كرديم كه شارع در كنار « صلّ مع الطهارة » قاعدهء طهارت را جعل كرده است ، آيا چگونه بايد بين اين دليل و قاعدهء طهارت جمع كنيم ؟\r\n\r\n\r\n","description":"","footnote":"\r\n( 1 ) - فوائد الاصول ، ج 1 ، ص 250 و أجود التقريرات ، ج 1 ، ص 198 و 199\r\n","page_name":" 145 ","page_number":145},
  {"content":"\r\n\r\nيك احتمال اين است كه بگوييم : « بين اين دو دليل تعارض وجود دارد ، يعنى « صلّ مع الطهارة » مىگويد : « حتماً طهارت واقعيه معتبر است » ، امّا قاعدهء طهارت مىگويد : « طهارت ظاهريه هم كافى است » . اين احتمال قابل قبول نيست ، زيرا ما وقتى به عقلاء مراجعه كنيم مىبينيم عقلاء با اين دو دليل معاملهء تعارض نمىكنند . احتمال ديگر اين است كه بگوييم : « قاعدهء طهارت فقط مىخواسته طهارت ظاهريه را جعل كند بدون اينكه هيچ اثرى بر اين طهارت ظاهريه مترتب شود .\r\nبه‌گونه‌اى كه اگر از شارع سؤال كنيم : « آيا با اين طهارت ظاهريه مىتوان وارد نماز شد ؟\r\nآيا مىتوان با اين طهارت ، با رطوبت ملاقات كرد ؟ آيا مىتوان غذاى مشكوك الطهارة و النجاسة را تناول كرد ؟ » پاسخ مىدهد : خير . اين احتمال را هم نمىتوان ملتزم شد ، زيرا در اين صورت جعل طهارت ظاهريه لغو و بدون اثر خواهد بود . بنابراين ناچاريم بگوييم : قاعدهء طهارت ناظر به « صلّ مع الطهارة » است و مىخواهد بگويد : « طهارتى كه شرط نماز است اگرچه ظاهر دليلش طهارت واقعيه است ولى مراد خداوند اين نيست ، بلكه آنچه شرطيت براى نماز دارد طهارت اعم از واقعيه و ظاهريه است . و درحقيقت ، قاعدهء طهارت در دليل « صلّ مع الطهارة » توسعه ايجاد مىكند . ظاهراً مرحوم نائينى در اشكال سوّمى كه مطرح كرد ، فراموش كرده است كه در مسألهء اجزاء طرف حساب ما در ارتباط با قاعدهء طهارت ، دليل « البول نجس » نيست بلكه طرف حساب ما « صلّ مع الطهارة » است . و ما وقتى قاعدهء طهارت را در كنار « صلّ مع الطهارة » قرار دهيم چاره‌اى جز مطرح كردن مسألهء حكومت و ايجاد توسعه در دليل شرط نداريم و لازمهء توسعه هم عبارت از اجزاء و عدم وجوب اعاده و قضاست . اشكال چهارم مرحوم نائينى : ايشان مىفرمايد : اگر قرار باشد حكومت قاعدهء طهارت بر مثل « صلّ مع الطهارة » را بپذيريم و بگوييم : قاعدهء طهارت مىخواهد در شرطيت واقعيه توسعه داده و بگويد : « آنچه به\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nحسب واقع براى نماز شرطيت دارد ، خصوص طهارت واقعيه نيست بلكه طهارت ظاهريه هم كفايت مىكند » ، چرا دايرهء حكومت را فقط در ارتباط با اين اثر طهارت مترتّب كنيم ؟ چرا در ارتباط با همهء احكام مربوط به نجاست پياده نكنيم ؟ مثلًا يكى از احكام مربوط به نجاسات اين است كه ملاقات شىء مرطوب با آنها موجب تنجّس آن شىء مىشود . چرا قاعدهء طهارت را حاكم بر اين قرار نمىدهيد و بگوييد : « قاعدهء طهارت ، ايجاد تضييق واقعى در اين دليل كرده است ، يعنى ملاقات با بول در جايى مؤثر در تنجس ملاقِى است كه انسان علم به ملاقات پيدا كند امّا اگر شك در ملاقات داشته باشد ، دليل تنجس ملاقِى شامل آن نمىشود . دليل تنجس ملاقى - با توجه به قاعدهء طهارت - دايرهء مضيّقى پيدا مىكند و منحصر به ملاقاتى مىشود كه همراه با علم به ملاقات باشد و در صورت شك ، دليل تنجّس ملاقى جريان ندارد . بنابراين ملاقى واقعاً نجس نيست نه اينكه در ظاهر پاك باشد » ؟ در حالى كه هيچ‌كس در فقه ملتزم به اين امر نشده كه شك در ملاقات ثوب با نجس ، سبب مىشود كه حكم به طهارت واقعى ثوب بنماييم . بلكه فقهاء مىگويند : در اينجا فقط طهارت ظاهريه وجود دارد و ممكن است به حسب واقع نجس باشد . « 1 » پاسخ اشكال چهارم مرحوم نائينى : از اين اشكال به دو صورت مىتوان جواب داد : اوّلًا : فرض مىكنيم ملاك حكومت قاعدهء طهارت ، هم در دليل « صلّ مع الطهارة » و هم در دليل « كلّ ما يلاقي النجس فهو نجس » وجود دارد ، ولى آنچه از اين دو دليل به بحث اجزاء مربوط مىشود ، دليل « صلّ مع الطهارة » و مسألهء حكومت يا عدم حكومت آن بر قاعدهء طهارت است و حكومت يا عدم حكومت بر دليل « كلّ ما يلاقي النجس فهو نجس » ربطى به بحث ما ندارد . اين را بايد در مباحث مربوط به\r\n\r\n\r\n","description":"","footnote":"\r\n( 1 ) - أجود التقريرات ، ج 1 ، ص 199 و 200 و فوائد الاصول ، ج 1 ، ص 251\r\n","page_name":" 147 ","page_number":147},
  {"content":"\r\n\r\nملاقات بررسى كرد . حال اگر ما به يك علتى - مثل اجماع يا ضرورت يا وضوح فقهى - نتوانستيم حكومت قاعدهء طهارت نسبت به دليل « كلّ ما يلاقي النجس فهو نجس » را پياده كنيم ، اين ملازم با اين نيست كه حكومت را در ارتباط با « صلّ مع الطهارة » هم نتوانيم پياده كنيم . به عبارت ديگر : اگرچه معيار حكومت در هر دو دليل يكسان است ولى اجماع و ضرورت و وضوح فقهى مانع از اجراى حكومت در مورد دليل « كلّ ما يلاقي النجس فهو نجس » مىباشد و اين دليل نمىشود كه نتوانيم مسألهء حكومت را در مورد « صلّ مع الطهارة » پياده كنيم . وقتى ملاك حكومت وجود دارد و مانعى هم در كار نيست ، « 1 » چرا از حكومت و اجزاء مستفاد از آن رفع يد كنيم ؟ ثانياً : اگرچه مسألهء حكومت قاعدهء طهارت ، يك مسألهء عقلائى است ولى درعين‌حال ، بين دليل حاكم و دليل محكوم سنخيت و ارتباط وجود دارد . قاعدهء طهارت ، با ادلّه‌اى كه مسألهء طهارت را مطرح كرده‌اند و ظاهرشان طهارت واقعيه است ، ارتباط دارد . لذا ما گفتيم : قاعدهء طهارت ، نه تنها بر « صلّ مع الطهارة » حكومت دارد بلكه بر ساير ادلّه‌اى هم كه روى طهارت تكيه دارند و آثارى را براى طهارت مطرح مىكنند - مثل « يشترط الطهارة في المأكول و المشروب » - نيز حكومت دارد . امّا نسبت به ادلّه‌اى كه حكم در آنها عبارت از نجاست است حكومت ندارد . حكم به نجاست ، ضد قاعدهء طهارت است . قاعدهء طهارت با چه معيارى مىخواهد بر « كلّ ما يلاقي النجس فهو نجس » حكومت داشته باشد ؟ مگر قاعدهء طهارت ، جعل نجاست مىكند ؟ « نجس » در « كلّ ما يلاقي النجس فهو نجس » چه ربطى به « فهو طاهر » در قاعدهء طهارت دارد ؟\r\nاين دو ضدّ يكديگر و در طرف مقابل هم واقع شده‌اند و هنگامى كه دو دليل در طرف مقابل هم واقع شده باشند ، مجعولهاى آن دو هم با يكديگر تفاوت داشته و مقابل يكديگرند و در اين صورت مسألهء تضييق و توسعه در كار نيست . يكى مىخواهد\r\n\r\n\r\n","description":"","footnote":"\r\n( 1 ) - در اينجا بداهت فقه و اجماعى بر عدم اجزاء قائم نشده است بلكه مسئله اختلافى بوده و چه‌بسا قائلين به اجزاء بيش از قائلين به عدم اجزاء باشند .\r\n","page_name":" 148 ","page_number":148},
  {"content":"\r\n\r\nطهارت را ثابت كند و ديگرى نجاست را . ولى جمع بين اين دو ، جمع بين حكم واقعى و ظاهرى است و در چنين موردى كسى نيامده مسألهء حكومت حكم ظاهرى بر حكم واقعى را مطرح كند . چون در تمام جاهايى كه تضادّ بين حكم واقعى و حكم ظاهرى مطرح است ، مسألهء تقابل و تخالف وجود دارد . حكم واقعى يك چيز را جعل مىكند و حكم ظاهرى خلاف آن را جعل مىكند . امّا در دليل « صلّ مع الطهارة » با قاعدهء طهارت ، هر دو بر طهارت تكيه كرده‌اند . يكى شرطيت طهارت را مطرح مىكند و ديگرى در دليل شرطيت توسعه مىدهد و مىگويد : « شرطيت ، اختصاص به طهارت واقعيه ندارد » و ما گفتيم : حكومت ، اختصاصى به دليل « صلّ مع الطهارة » ندارد بلكه هر حكمى كه بر طهارت بار شده و به حسب ظاهر آن ، طهارت واقعيه به‌عنوان موضوع يا جزء موضوع يا شرط موضوع نقش دارد ، قاعدهء طهارت مىآيد و در آن توسعه مىدهد و مىگويد : « موضوع يا جزء موضوع يا شرط موضوع ، خصوص طهارت واقعيه نيست و شامل طهارت ظاهريه هم مىشود » . امّا در جايى كه هريك از دو دليل ، مطلبى را در مقابل دليل ديگر جعل كند ، معنا ندارد مسألهء حكومت را مطرح كنيم . به عبارت ديگر : همان‌طور كه ما در مورد قاعدهء طهارت و اصل دليل « البول نجس » گفتيم ، نسبت بين قاعدهء طهارت و دليل « البول نجس » نسبت حاكميت و محكوميت نيست و قاعدهء طهارت نيامده تضييقى در دليل « البول نجس » ايجاد كند در اينجا هم مىگوييم : « نسبت بين قاعدهء طهارت و دليل « كلّ ما يلاقي النجس فهو نجس » ، نسبت حاكميت و محكوميت نيست » . در نتيجه اگر مراد مرحوم نائينى از ادلّه‌اى كه در ارتباط با نجاست وارد شده ، ادلّه‌اى باشد كه مجعول در آنها عنوان نجاست است ، قاعدهء طهارت هيچ حاكميتى برآن ادلّه ندارد . بلكه قاعدهء طهارت ، حكم ظاهرى را مطرح كرده و آن ادلّه ، حكم واقعى را مطرح مىكنند . امّا اگر مراد ايشان ادلّه‌اى باشد كه روى طهارت تكيه كرده و ظاهر آن طهارت واقعيه است ، قاعدهء طهارت بر همهء آنها حكومت دارد ، همان‌طور كه بر دليل « صلّ مع الطهارة » و دليل « يشترط في المأكول و المشروب الطهارة » حكومت دارد . ولى طهارت\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nمأكول و مشروب ربطى به باب اجزاء ندارد و علت اينكه ما بر مسألهء « صلّ مع الطهارة » تكيه مىكنيم ارتباط آن با مسألهء اجزاء است نه اينكه بخواهيم حكومت قاعدهء طهارت را منحصر به « صلّ مع الطهارة » بدانيم . نتيجهء بحث اجزاء در ارتباط با قاعدهء طهارت از آنچه گذشت معلوم گرديد كه قاعدهء طهارت ، بر دليلى مثل « صلّ مع الطهارة » حكومت دارد . يعنى اگر كسى در طهارت و نجاست لباس خود ترديد داشته و با استناد به قاعدهء طهارت در آن لباس نماز بخواند و بعد از مدّتها معلوم شود كه لباس او در هنگام نماز نجس بوده ، نماز او صحيح است و اعاده و يا قضا لازم ندارد . پس در مورد قاعدهء طهارت ، قول به اجزاء صحيح است .\r\n\r\n2 - اجزاء در مورد اصالة الحلّية\r\nمطالبى كه در ارتباط با قاعدهء طهارت گفتيم ، در مورد قاعدهء حلّيت نيز مطرح مىشود ، زيرا تعبير « كلّ شيء هو لك حلال حتّى تعلم أنّه حرام » « 1 » با تعبيرى كه در مورد قاعدهء طهارت وارد شده يكسان است . البته اين بنا بر تفسيرى است كه مشهور نسبت به قاعدهء طهارت و قاعدهء حليت مطرح مىكنند . ولى مرحوم آخوند در اين‌گونه تعبيرات مغيّا را مشتمل بر بيان حكم واقعى مىداند و غايت را - كه علم در آن مأخوذ است - در ارتباط با استصحاب مىبيند . مشهور مىگويند : مراد از روايت اين است : « كلّ شيء شكّ في حلّيته و حرمته فهو لك حلال ظاهراً » ، غايت « حتّى تعلم » به‌عنوان قيد موضوع است و خصوصيت موضوع را بيان مىكند . حال ما وقتى مثلًا دليل « لا تصلّ في أجزاء ما لا يؤكل لحمه » را ملاحظه\r\n\r\n\r\n","description":"","footnote":"\r\n( 1 ) - وسائل الشيعة ، ج 12 ، ص 60 ، ( باب 4 من أبواب ما يكتسب به ، ح 5 ) .\r\n","page_name":" 150 ","page_number":150},
  {"content":"\r\n\r\nمىكنيم ، اگر ما بوديم و نفس اين دليل ، از آن استفاده مىكرديم كه آن چيزى كه مانعيت از صلاة دارد ، محرّم الأكل بودن به حسب واقع است . امّا همان‌طور كه قاعدهء طهارت نسبت به « صلّ مع الطهارة » ايجاد توسعه مىكرد ، در اينجا هم قاعدهء حلّيت مىگويد : آن چيزى كه مانعيت از نماز دارد اين نيست كه حيوان به حسب واقع غير مأكول اللّحم باشد بلكه اگر به حسب واقع غير مأكول اللّحم بود ولى ما به‌عنوان مشكوك الحلّية و الحرمة حكم به حلّيت آن كرديم ، اين حلّيت ظاهريه موجب مىشود كه مانعيت تحقّق پيدا نكند . به‌عبارت ديگر : در آنجا قاعدهء طهارت ، در دليل شرطيت طهارت توسعه مىداد ، چون اين توسعه مناسب با تسهيل و امتنان است ولى در اينجا قاعدهء حلّيت در ارتباط با مانعيت اجزاء غير مأكول اللّحم ايجاد تضييق مىكند و روشن است كه هرچه دايرهء مانعيت محدودتر باشد ، مناسبت بيشترى با تسهيل بر امّت دارد .\r\nدر نتيجه اگر حلّيت و حرمت اكل لحم حيوانى مشكوك بود و ما با استناد به قاعدهء حلّيت ، حلّيت ظاهريهء آن حيوان را ثابت كرديم ، اثر اين حلّيت ظاهريه اين است كه اگر در اجزاء آن نماز خوانديم مانعى ندارد ، اگرچه بعداً معلوم شود كه اين حيوان به حسب واقع غير مأكول اللّحم بوده است . در نتيجه قاعدهء حلّيت بحث تازه‌اى ندارد و همانند قاعدهء طهارت است .\r\n\r\n3 - اجزاء در مورد اصالة البراءة\r\nبرائت بر دو قسم است : برائت عقليّه و برائت شرعيه . دليل برائت عقليّه عبارت از قاعدهء « قبح عقاب بلابيان » و دليل برائت شرعيه عبارت از حديث رفع و امثال آن مىباشد .\r\n\r\nاجزاء در مورد برائت عقليّه :\r\nبرائت عقليه هيچ ارتباطى به مسألهء اجزاء و عدم اجزاء ندارد . بلكه برائت عقليه بر همان مسألهء عذريت دلالت دارد كه محقّق نائينى در مورد قاعدهء طهارت مطرح فرمود .\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nما اگرچه در مورد قاعدهء طهارت فرمايش ايشان را نپذيرفتيم ولى در مورد برائت عقليه مىپذيريم ، زيرا برائت عقليه نمىگويد : « تكليف - به حسب واقع - ثابت نيست » .\r\nنمىگويد : « عبادتى كه شما انجام دادى كامل است » . بلكه مىگويد : « اگر مولا در ارتباط با تكليفش بيانى نداشت و تكليف براى شما مشكوك الوجوب بود ، چنانچه آن تكليف مشكوك الوجوب را مخالفت كنيد ، عقوبت و مؤاخذهء شما قبيح خواهد بود . يعنى مولا نمىتواند بگويد : چرا اين تكليف مشكوك را مراعات نكردى ؟ » . امّا اگر ما با استناد به برائت عقليه ، مثلًا جزئيت سوره را نفى كرده و نماز بدون سوره خوانديم سپس معلوم شد سوره واجب بوده ، قاعدهء « قبح عقاب بلابيان » نمىآيد اعاده و قضا را نفى كند .\r\nلسان اين قاعده ، نفى عقاب در مورد ترك سوره است كه در اين مدّت با استناد به آن قاعده بوده است . اين قاعده درحقيقت ، عذرى در ارتباط با استحقاق عقوبت است . در باب امارات - كه اجزاء را نپذيرفتيم - نيز مىگفتيم : اگر كسى مثلًا با استناد به « صدّق العادل » يا بيّنه‌اى كه بر طهارت ثوب قائم شده ، در آن ثوب نماز خواند و سپس كشف خلاف شد ، بايد آن را اعاده يا قضا كند ، امّا نسبت به عمل گذشته ، استحقاق عقوبت ندارد . مسألهء عدم اجزاء در اينجا خيلى روشن‌تر از عدم اجزاء در امارات است ، زيرا در باب امارات ممكن بود كسى « صدّق العادل » يا دليل حجّيت بيّنه را به نوعى توجيه كرده و - همانند قاعدهء طهارت - مسألهء اجزاء را استفاده كند ولى در مورد قاعدهء « قبح عقاب بلابيان » ، آنچه عقل حكم مىكند محدوده‌اش همين مسألهء عدم استحقاق عقوبت است و عدم استحقاق عقوبت ، هيچ ملازمه‌اى با اجزاء ندارد و عقل در ارتباط با اجزاء و عدم اجزاء هيچ حكمى ندارد . عقل از كجا مىتواند درك كند كه نمازهايى كه بدون سوره خوانده شده كافى است و اعاده و قضاء ندارد . او فقط مىتواند بگويد : چون مولا براى تو بيان نكرده نمىتواند تو را عقوبت كند . امّا اينكه آيا عبادات گذشته صحيح است يا نه ؟ در اختيار مولاست و عقل نمىتواند حكمى نسبت به آن داشته باشد . در نتيجه در مورد برائت عقليه نمىتوان قول به اجزاء را پذيرفت .\r\n\r\n","description":"","footnote":"","page_name":" 152 ","page_number":152},
  {"content":"\r\n\r\n\r\nاجزاء در مورد برائت شرعيه :\r\nمهم‌ترين دليلى كه در ارتباط با برائت شرعيه مطرح شده ، حديث رفع است . از حضرت پيامبر صلى الله عليه و آله روايت شده كه فرمود : « رفع عن أُمّتي تسعة : . . . و ما لا يعلمون . . . » ؛ « 1 » يعنى آنچه كه امت نسبت به آن جاهلند و نتوانسته‌اند نسبت به آن علم يا طريق علمى پيدا كنند ، از آنان برداشته شده است . « ما » ى موصوله در « ما لا يعلمون » عموميت دارد و عموميت آن در محدودهء چيزهايى است كه وضع و رفعش به دست شارع است . مثلًا در احكام تكليفيه اگر وجوب يا حرمت چيزى مشكوك باشد ، عموم موصول شامل آن مىشود . در احكام وضعيه مثل جزئيت ، شرطيت ، مانعيت و امثال آن نيز بنا بر نظر مرحوم آخوند - كه اين‌ها را قابل جعل شرعى مىداند « 2 » - حديث رفع شامل آنها مىشود . چيزى كه نامعلوم شد و عنوان « ما لا يعلمون » برآن صدق كرد ، شارع - به مقتضاى حديث رفع - آن را رفع كرده است . رفع در مقابل جعل است يعنى گويا شارع از جعل يك چنين امورى رفع يد كرده است . حديث رفع مانند قاعدهء « قبح عقاب بلابيان » نيست كه فقط در محدودهء عقاب سخن بگويد ، بلكه به‌طور مستقيم آمده و مجعول شرعى را نفى كرده است . بنابراين اگر مكلّف در جزئيت سوره شك كند و با وجود تتبّع و فحص كامل نتواند دليل معتبرى براى جزئيت يا عدم جزئيت سوره پيدا كند و حتّى با اطلاقى كه جزئيت سوره را نفى كند برخورد نكرد ، « 3 » اينجا جاى رجوع كردن به حديث رفع است و همان‌طور كه در\r\n\r\n\r\n","description":"","footnote":"\r\n( 1 ) - وسائل الشيعة ، ج 11 ، ص 295 ، ( باب 56 من أبواب جهاد النفس ، ح 1 ) .\r\n( 2 ) - البته مرحوم آخوند معتقد است جعلى كه به اين‌ها تعلّق مىگيرد ، جعل تبعى است ، ولى ما معتقديم تعلّق جعل شرعى به اين احكام وضعيه ، به نحو استقلالى است . هرچند در اينجا اثرى بر اين اختلاف مترتّب نمىشود . آنچه مهم است پذيرفتن جعل شرعى نسبت به احكام وضعيه است كه مرحوم آخوند نيز آن را پذيرفته است . به‌هرحال ، جزئيت ، مانعيت ، شرطيت و امثال آن را شارع بايد جعل كند .\r\n( 3 ) - تذكر : در ما نحن فيه نمىتوان به اطلاق ( أقيموا الصّلاة ) و امثال آن تمسك كرد ، زيرا يكى از شرايط تمسك به اطلاق اين است كه مولا در مقام بيان باشد ، در اين صورت اگر قرينه نياورد و قدر متيقنى هم در مقام تخاطب وجود نداشت ، به اطلاق تمسك مىشود . درحالىكه آيهء شريفهء ( أقيموا الصّلاة ) و امثال آن فقط در مقام واجب كردن اصل اقامهء صلاة بوده و نسبت به كيفيّت صلاة و اجزاء و شرايط آن ساكت است . و الّا اطلاق ( اقيموا الصلاة ) جزئيت سوره را نفى مىكرد و نوبت به حديث رفع نمىرسيد ، زيرا با وجود اماره نوبت به اصل نمىرسد .\r\n","page_name":" 153 ","page_number":153},
  {"content":"\r\n\r\nمورد شك در احكام تكليفيه ، حديث رفع مىآيد و حكم را برمىدارد ، در مورد شك در احكام وضعيه نيز حديث رفع مىآيد و حكم را برمىدارد . ما بايد اين مسئله را مورد دقّت قرار دهيم و ببينيم آيا مقدار دلالت حديث رفع تا چه اندازه است ؟ آيا حديث رفع آمده و تخصيصى در واقع ايجاد كرده است ؟ به اين معنا كه بگويد :\r\n« اگر كسى جاهل به جزئيت سوره بود ، سوره براى صلاة او به حسب واقع جزئيت ندارد » ؟ در اينجا نيز همان مطلبى كه در مورد قاعدهء طهارت مطرح كرديم پياده مىكنيم ، اگرچه وضوح آن به وضوح در مورد قاعدهء طهارت نمىرسد . در مورد قاعدهء طهارت مىگفتيم : « قاعدهء طهارت مىآيد و در دليل « صلّ مع الطهارة » توسعه مىدهد و مىگويد آنچه براى صلاة شرطيت دارد ، خصوص طهارت واقعيه نيست بلكه شامل طهارت ظاهريه نيز مىشود . امّا شرطيت طهارت ظاهريه ، مثل شرطيت طهارت واقعيه بود . اين‌گونه نبود كه گفته شود : « در طهارت واقعيه ، شرطيت واقعيه و در طهارت ظاهريه ، شرطيت ظاهريه تحقّق دارد » ، بلكه لازمهء حكومت قاعدهء طهارت بر دليل « صلّ مع الطهارة » توسعه در واقعيت شرطيت بود . يعنى قاعدهء طهارت مىگفت : آنچه در لوح محفوظ و به‌حسب واقع شرطيت براى نماز دارد ، معنايى اعمّ از طهارت واقعيه و ظاهريه است . امّا در اينجا مسئله قدرى ظريف‌تر است ، زيرا حديث رفع مىخواهد جزئيت را از سوره مشكوك الجزئيه بردارد ولى آيا به چه صورت ؟\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nروشن است كه حديث رفع نمىخواهد بگويد : « جزئيت سوره - به حسب واقع - اختصاص به كسى دارد كه عالم به جزئيت سوره باشد و كسى كه جاهل به جزئيت سوره است ، سوره برايش جزئيت ندارد » ، زيرا : اوّلًا : اين حرف مستلزم دور محال است و ما برفرض كه از استحالهء آن‌هم صرف‌نظر كنيم ، نمىتوانيم از تصويب باطلى كه لازمهء اين حرف است چشم‌پوشى كنيم . « 1 » ثانياً : روايات متواترى وارد شده كه بر اشتراك احكام بين عالم و جاهل دلالت مىكند ، مثل رواياتى كه مىگويد : « إنّ للَّه تعالى في كلّ واقعة حكماً يشترك فيه الجاهل و العالم » . « 2 » كسى نمىتواند بگويد : « حكماً در اين‌گونه روايات ، خصوص حكم تكليفى است » بلكه مراد از « حكماً » اعم از حكم تكليفى و حكم وضعى است . بنابراين معنا ندارد كه ما بگوييم : « جزئيت واقعيهء سوره ، اختصاص به كسى دارد كه عالم به جزئيت سوره باشد ، ولى اگر كسى جاهل به جزئيت بود ، به مقتضاى حديث رفع ، سوره براى او - به‌حسب واقع - جزئيت ندارد » . پس آيا حديث رفع چه مىخواهد بگويد ؟ از يك طرف سوره - به حسب واقع - هم براى عالم و هم براى جاهل جزئيت دارد و از طرفى حديث رفع جزئيت مشكوك الجزئيه را رفع كرده است . پس ما چگونه بين اين‌ها جمع كنيم ؟ اگر در حديث رفع فقط مؤاخذه رفع شده بود ، ديگر حديث رفع نقشى در ارتباط با اجزاء و عدم اجزاء نداشت . و اين منافات با عدم اجزاء و وجوب اعاده يا قضاء نداشت .\r\nهمان‌طور كه قاعدهء « قبح عقاب بلابيان » فقط مؤاخذه را برمىداشت و نقشى در ارتباط با اجزاء و عدم اجزاء نداشت . امّا فرض اين است كه مرفوع در حديث ، مؤاخذه نيست . ما ضرورتى نمىبينيم كه در حديث رفع ، كلمهء « مؤاخذه » را در تقدير بگيريم . بلكه رفع به خود « ما لا يعلمون » و نفس حكم مجهول نسبت داده شده است .\r\n\r\n\r\n","description":"","footnote":"\r\n( 1 ) - مراد از تصويب ، همان اختصاص دادن احكام واقع به عالم به آن احكام است .\r\n( 2 ) - چنين روايتى در كتب روايى نيافتيم .\r\n","page_name":" 155 ","page_number":155},
  {"content":"\r\n\r\nدر نتيجه ما از طرفى نمىتوانيم دست به‌سوى واقع دراز كرده و در واقعِ جزئيت ، محدوديتى ايجاد كنيم و از طرفى رفع به خود جزئيت تعلّق گرفته است . پس چه بايد بكنيم ؟ در اينجا بايد بگوييم : وقتى حديث رفع مىخواهد يك جزئيت را رفع كند ، نفس رفع جزئيت ، ملازم با اين است كه در اينجا امرى وجود دارد كه به يك مجموع مركّب تعلّق گرفته است ، چون آن جزئيتى وضع و رفعش به دست شارع است كه در ارتباط با مأمور به باشد . يعنى رفع جزئيت در باب صلاة ، با توجه به ( أقيموا الصّلاة ) و ( أقم الصّلاة لدلوك الشمس . . . ) است . در نتيجه خود حديث رفع ، بر وجود يك دليل دالّ بر تعلّق امر به يك مركّب دلالت مىكند . حال در مقابل اين ( أقيموا الصّلاة ) بايد ادلّه‌اى بيايد و جزئيت اجزاء و شرطيت شروط را روشن كند ، « 1 » كه مثلًا يكى از آنها دليلى است كه دلالت بر جزئيت سوره - به‌حسب واقع - نموده است . اين دليل وقتى با ( أقيموا الصّلاة ) ملاحظه شود ، معنايش اين مىشود كه اگر كسى بخواهد ( أقيموا الصّلاة ) را در خارج امتثال كند بايد حتماً سوره را اتيان كند . در نتيجه ادلّه‌اى كه دلالت بر جزئيت اجزاء و شرطيت شرايط يك مركّب مىكنند ، در مقام بيان اين هستند كه راه تحقّق امر را منحصر كنند به مراعات خودشان . و به تعبير ديگر : اين ادلّه مىآيند و مثلًا ( أقيموا الصّلاة ) را تقييد مىزنند . حال در اينجا فرض اين است كه مجتهد هرچه تفحص كرد ، دليلى كه بر جزئيت سوره دلالت كند پيدا نكرد هرچند در واقع هم وجود داشته باشد ، در اينجا حديث رفع مىآيد و آن جزئيّت را برمىدارد ، زيرا اگر حديث رفع را اين‌گونه معنا نكنيم ، لغويت لازم مىآيد . حديث رفع نيامده مؤاخذه را رفع كند و يا در واقع تخصيص ايجاد كند و بگويد : سوره - به‌حسب واقع - براى كسى جزئيت دارد كه عالم به جزئيت آن باشد .\r\nبه‌عبارت ديگر : درحقيقت ، حديث رفع بر معنايى كه برزخ بين رفع مؤاخذه و ايجاد\r\n\r\n\r\n","description":"","footnote":"\r\n( 1 ) - زيرا ما گفتيم : ( أقيموا الصّلاة ) و امثال آن براى بيان اصل وجوب اقامهء صلاة آمده و نسبت به خصوصيات اجزاء و شرايط اطلاق ندارد و اگر اطلاق داشت ، با تمسك به آن جزئيت را نفى مىكرديم و نوبت به اصل عملى نمىرسيد .\r\n","page_name":" 156 ","page_number":156},
  {"content":"\r\n\r\nتخصيص نسبت به واقع است دلالت مىكند مثل اينكه شارع گفته باشد : « اى كسى كه جاهل به جزئيت هستى ، من - به‌عنوان اينكه شارع هستم - به تو اجازه مىدهم كه ( أقيموا الصّلاة ) را بدون سوره امتثال كنى » و اين اجازهء شارع ، با وجوب اعاده يا قضاء سازگار نيست . بنابراين در مورد برائت شرعيه حكم به اجزاء مىشود . اگر كسى فحص كامل كرد و دليلى بر جزئيت سوره پيدا نكرد و با استناد به برائت شرعيّه نماز خود را بدون سوره خواند ، سپس دليلى پيدا كرد كه بر جزئيت سوره دلالت مىكند مقتضاى برائت شرعيه عبارت از اجزاء است و اعاده و قضاء براى اين شخص واجب نيست .\r\n\r\n4 - اجزاء در مورد اصالة الاشتغال\r\nاصالة الاشتغال ، از محلّ بحث ما بيرون است ، زيرا بحث ما در جايى است كه عملِ انجام‌شده فاقد بعضى از اجزاء و شرايط بوده است درحالىكه در موارد جريان اصالة الاشتغال بايد تمام امورى كه احتمال مدخليت در مأمور به دارد ، مراعات شود و چيزهايى كه احتمال مانعيت آنها داده مىشود ترك شود . لذا در مورد اصالة الاشتغال ما به كشف خلاف برخورد نمىكنيم . بنابراين مسألهء اصالة الاشتغال از بحث اجزاء خارج است . و ما حتّى نمىتوانيم بگوييم : « اصالة الاشتغال ، اقتضاى اجزاء مىكند » ، زيرا در مورد اصالة الاشتغال ، كمبودى در مأمور به وجود ندارد ، مثلًا قول به اشتغال در دوران بين اقلّ و اكثر ارتباطى ، به اين معناست كه در مورد شك در جزئيت سوره ، عقلْ حكم به اشتغال مىكند و لازمهء حكم عقل اين است كه نماز بايد با سوره اتيان شود . در اين صورت ديگر نقصى در نماز وجود ندارد و اگر بعداً هم معلوم شد كه سوره واجب نبوده است ، به‌عنوان يك مستحب در نماز واقع شده و يا حدّ اقل به‌عنوان چيزى است كه وجود آن ضررى به نماز وارد نمىكند . در نتيجه در موارد اصالة الاشتغال ، اصلًا موضوع براى بحث اجزاء تحقق پيدا نمىكند تا نوبت به مباحث اجزاء برسد .\r\n\r\n","description":"","footnote":"","page_name":" 157 ","page_number":157},
  {"content":"\r\n\r\n\r\n5 - اجزاء در مورد اصالة التخيير\r\nاصالة التخيير به‌عنوان يك اصل عقلى « 1 » در مورد دوران بين محذورين جريان پيدا مىكند و ما بايد موارد آن را جداگانه مورد بحث قرار دهيم : 1 - يك مورد اصالة التخيير جايى است كه ما در مورد يك عمل شك داشته باشيم كه آيا مستقلًا وجوب دارد يا مستقلًا حرام است . در اينجا چون ترجيحى در كار نيست و امر ، دائر بين محذورين است ، عقل چاره‌اى جز حكم به تخيير ندارد ، يعنى مىگويد : مىتوانى اين فعل را انجام دهى يا ترك كنى . در اين فرض ، مسألهء اجزاء نمىتواند مطرح باشد ، چون مكلّف از دو حال خارج نيست : انجام اين عمل و ترك آن .\r\nو بر هر تقدير ، يا كشف خلاف مىشود يا نمىشود . در صورت كشف خلاف ، معنا ندارد كه ما بحثى در مورد اجزاء مطرح كنيم زيرا اگر انجام داده ، كشف خلاف به‌معناى اين است كه اين عمل به‌حسب واقع حرام بوده و روشن است كه در اين صورت جايى براى اجزاء نيست . و اگر ترك كرده ، كشف خلاف به‌معناى اين است كه اين عمل به‌حسب واقع وجوب داشته است . اينجا هم ربطى به اجزاء ندارد زيرا در اين صورت مكلّف عملى انجام نداده كه بخواهيم ببينيم آيا مجزى از واقع است يا نه ؟ 2 - گاهى دوران بين محذورين در ارتباط با اجزاء يك عمل است ، مثل اينكه شك كنيم آيا فلان چيز به‌عنوان جزء مأمور به است يا به‌عنوان مانع ؟ و يا مثلًا شك كنيم كه آيا فلان چيز به‌عنوان شرط مأمور به است يا به‌عنوان مانع ؟\r\n\r\n\r\n","description":"","footnote":"\r\n( 1 ) - تذكر : ما « تخيير شرعى » داريم ولى « اصالة التخيير شرعى » نداريم ، يعنى جايى نداريم كه شارع به‌عنوان يك اصل عملى مسألهء تخيير را مطرح كرده باشد . تخييرى كه در مورد خصال كفّاره داريم ، يك حكم شرعى واقعى تخييرى است بدون اينكه داراى عنوان اصالة التخيير باشد . همچنين در مسألهء خبرين متعارضين كه بعد از نبودن مرجّحات ، شارع حكم به تخيير كرده ، تخيير بين اخذ يكى از دو اماره است و شارع به‌عنوان يك حكم واقعى ، حكم به تخيير كرده است و در اينجا عنوان اصالة التخيير شرعى مطرح نيست . در نتيجه اصالة التخيير فقط اصلى عقلى است .\r\n","page_name":" 158 ","page_number":158},
  {"content":"\r\n\r\nدر اينجا اگر عمل - مثل نماز - قابل تكرار باشد ، اصالة التخيير جريان پيدا نمىكند ، بلكه بايد اصالة الاشتغال را پياده كرد و اصالة الاشتغال مىگويد : بايد دو نماز خوانده شود ، يكى با وجود آن شىء و ديگرى با عدم آن شىء . البته بايد توجه داشت كه جريان اصل در صورتى است كه دليلى از خارج بر نفى و اثبات مسئله پيدا نشود . امّا اگر عمل قابل تكرار نباشد ، و ما با استناد به اصالة التخيير ، مثلًا جانب جزئيت يا شرطيت را اختيار كرده و عمل را با آن جزء يا شرط آورديم و بعداً معلوم شد كه اين شىء به‌عنوان مانع براى مأمور به بوده است ، در اينجا بحث اجزاء و عدم اجزاء مطرح مىشود . آيا اصالة التخيير اقتضاى اجزاء مىكند يا اقتضا نمىكند ؟ در اينجا همان بيانى كه در مورد برائت عقليه و قاعدهء « قبح عقاب بلابيان » مطرح شد جريان پيدا مىكند . ما گفتيم : قاعدهء « قبح عقاب بلابيان » كارى به اجزاء و عدم اجزاء ندارد ، بلكه فقط در ناحيهء عقاب نقش داشته و مىگويد : اگر در ارتباط با جزئيت سوره بيانى از جانب مولا نيامده باشد و مكلّف با استناد به قاعدهء « قبح عقاب بلابيان » نماز خود را بدون سوره بخواند ، مولا نمىتواند او را عقوبت كند » . امّا اكنون كه كشف خلاف شده و معلوم گرديده كه سوره به‌حسب واقع وجوب داشته ، آيا اين نماز بدون سوره ، مجزى از واقع است يا نه ؟ اين ديگر از محدودهء قاعدهء « قبح عقاب بلابيان » خارج است . در اينجا نيز مىگوييم : « در ما نحن فيه ، عقل ملاحظه كرده است كه امر دائر بين محذورين است و هيچ ترجيحى در كار نيست و دليلى هم بر تعيين يكى از دو طرف وجود ندارد ، لذا حكم به تخيير كرده است . معناى تخيير اين است كه هريك از دو طرف را اختيار كنى ، مولا نمىتواند تو را عقاب كند . اگر چيزى به‌حسب واقع مانعيت داشته و شما اتيان كرده‌ايد و يا به حسب واقع جزئيت يا شرطيت داشته و شما ترك كرده‌ايد ، مولا نمىتواند شما را عقوبت كند . امّا اينكه آيا عمل گذشتهء شما مجزى از واقع است يا نه ؟ عقل نمىتواند در اين مورد حكمى داشته باشد . پس تنها صورتى كه بحث اجزاء و عدم اجزاء مىتواند در مورد\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nاصالة التخيير مطرح شود همين‌جا است . و همان‌طور كه گفتيم اصالة التخيير نمىتواند هيچ نقشى در ارتباط با اجزاء ايفا كند و طبق قاعده ما بايد قائل به عدم اجزاء شويم ، چون مأمور به با تمام خصوصياتش اتيان نشده است . البته پيدا كردن مثال در شرع براى اين مورد مشكل است و آنچه ما گفتيم به‌صورت فرضى بود .\r\n\r\n6 - اجزاء در مورد استصحاب\r\nمهم‌ترين اصل از اصول عمليه عبارت از استصحاب است . محقّقين و بزرگان اصوليين ، « 1 » استصحاب را به‌عنوان يك اصل شرعى مىدانند نه اصل عقلى . و حتى به‌عنوان اصل عقلائى هم نمىدانند كه گفته شود : « لا تنقض اليقين بالشك ، ارشاد به استصحابى دارد كه بين عقلاء مطرح است » . دليل اينكه استصحاب به‌عنوان يك اصل شرعى است ، روايات معتبرى است كه در آنها فرموده‌اند : « لا تنقض اليقين بالشك » . بعضى از اين روايات - مثل صحيحهء اوّل زراره - در مورد شك در بقاء وضو وارد شده است و بعضى - مانند صحيحهء دوّم و سوّم زراره - در مورد شك در بقاء طهارت ثوب وارد شده است . حال اگر ما مثلًا در اوّل ظهر شك كرديم كه آيا وضويى كه صبح داشتيم باقى است يا نه ؟ در اين صورت چنانچه ما طهارت را استصحاب كرده و با استناد به آن نماز خوانديم ، سپس در وقت يا خارج از آن معلوم گرديد كه هنگام نماز طهارت نداشته‌ايم آيا نمازى كه خوانده‌ايم مجزى از واقع است به‌گونه‌اى كه اعاده يا قضاء لازم نداشته باشد ؟ آيا از « لا تنقض اليقين بالشك » چه استفاده‌اى مىشود ؟ براى پاسخ به اين سؤال بايد ببينيم آيا « لا تنقض اليقين بالشك » به چه معنايى است ؟\r\n\r\n\r\n","description":"","footnote":"\r\n( 1 ) - رجوع شود به : فرائد الاصول ، ج 2 ، ص 563\r\n","page_name":" 160 ","page_number":160},
  {"content":"\r\n\r\nيك احتمال اين است كه « لا تنقض اليقين بالشك » مىخواهد بگويد : « انسان شاكّى كه حالت سابقهء يقينى داشته ، شارع الآن هم او را متيقّن مىداند ، البته به يقين ظاهرى و تعبّدى نه يقين وجدانى » . « 1 » احتمال ديگر اين است كه « لا تنقض اليقين بالشك » مىخواهد بگويد : « همان آثارى را كه در زمان يقين بر متيقّن بار مىكردى ، الآن هم كه شك دارى برآن بار كن » . به عبارت ديگر : « لا تنقض اليقين بالشك » نمىخواهد ما را - هرچند به حسب ظاهر - متيقّن فرض كند بلكه مىخواهد بگويد : « آثار متيقّن را به واسطهء شك نقض نكن » . بنا بر هر دو احتمال ، ما همان چيزى را كه در ارتباط با حكومت قاعدهء طهارت نسبت به دليل « صلّ مع الطهارة » بيان كرديم ، مطرح مىنماييم . خلاصهء سخن ما اين بود كه قاعدهء طهارت مىخواهد طهارت ظاهريه را جعل كند . شارع مىخواهد بگويد : در صورتى كه شما شك در طهارت يا نجاست چيزى داشتيد ، مىتوانيد آثار طهارت را برآن بار كنيد . حال ما اگر در طهارت و نجاست ثوبى شك داشتيم ، يكى از آثار طهارت اين است كه مىتوانيم در آن ثوب نماز بخوانيم . روشن است كه شارع نمىتواند با وجود اين حرف ، طهارت واقعيه را شرط نماز بداند زيرا نمىتوان از طرفى طهارت واقعيه را شرط دانست و از طرفى دخول در صلاة را با لباس مشكوك الطهارة و النجاسة جايز دانست . عرف وقتى با دليل « صلّ مع الطهارة » و قاعدهء طهارت برخورد مىكند ، قاعدهء طهارت را به‌عنوان مبيّن و مفسّر براى « صلّ مع الطهارة » مىبيند . يعنى گويا شارع با جعل قاعدهء طهارت مىگويد : درست است كه ظاهر « صلّ مع الطهارة » اشتراط طهارت واقعيه است ولى من مىخواهم براى شما توسعه داده و نماز با طهارت ظاهريه را هم مجزى بدانم . عين اين بيان را در مورد استصحاب نيز مطرح كرده و مىگوييم : ادلّه‌اى كه\r\n\r\n\r\n","description":"","footnote":"\r\n( 1 ) - چون حالت وجدانى او چيزى جز شك نيست .\r\n","page_name":" 161 ","page_number":161},
  {"content":"\r\n\r\nطهارت را به‌عنوان شرط براى صلاة مىداند - مانند « لا صلاة إلّا بطهور » - ظاهرشان اين است كه طهارت واقعيه شرطيت دارد ، چه در ارتباط با حدث و چه در ارتباط با خبث ، به‌طورى كه اگر بعد از نماز معلوم شد كه نماز فاقد اين طهارت واقعيه بوده ، چنين نمازى فاقد شرط بوده و مجزى نخواهد بود . امّا وقتى « لا تنقض اليقين بالشك » را با اين ادلّه ملاحظه كنيم مىبينيم كه « لا تنقض اليقين بالشك » را به هريك از دو معناى مذكور كه فرض كنيم ، « 1 » از آن استفاده مىشود كه دخول در صلاة با طهارت استصحابى جايز است . آيا « لا تنقض اليقين بالشك » چه برخوردى با دليل « لا صلاة إلّا بطهور » و امثال آن دارد ؟ آيا بين اين دو تعارض وجود دارد ؟ به اين معنا كه « لا صلاة إلّا بطهور » مىگويد :\r\n« طهارت واقعيّه شرط است » و « لا تنقض اليقين بالشك » آن را نفى مىكند ؟ ما وقتى اين دو دليل را در اختيار عرف قرار دهيم ملاحظه مىكنيم كه عرف بين آن دو تعارض نمىبيند بلكه « لا تنقض اليقين بالشك » را به‌عنوان مفسِّر دليل شرطيت طهارت مىداند . و به‌عبارت ديگر : « لا تنقض اليقين بالشك » براى معارضه با « لا صلاة إلّا بطهور » نيامده ، بلكه با توجه به « لا صلاة إلّا بطهور » وارد شده است .\r\nهمان‌طور كه دليل خاص و عام نيز به‌حسب ظاهر با يكديگر منافات دارند « 2 » ولى عرف بين آن تعارضى نمىبيند و دليل عام را بر خاص حمل مىكند . در بحث عام و خاص خواهيم گفت كه دليل مخصّص - درحقيقت - بيانگر مراد جدّى مولاست و\r\n\r\n\r\n","description":"","footnote":"\r\n( 1 ) - ما براى « لا تنقض اليقين بالشك » دو احتمال مطرح كرديم : 1 - اينكه بخواهد بگويد : اگر در چيزى شك كنيد كه حالت سابقهء متيقّنه دارد ، اين شك - در ظاهر - مانند يقين است . 2 - اينكه بخواهد بگويد : اگر در چيزى شك كنيد كه حالت سابقهء متيقّنه دارد ، در زمان شك ، آثار متيقّن را بار كنيد .\r\n( 2 ) - زيرا در منطق مىگويند : نقيض موجبهء كلّيه ، عبارت از سالبهء جزئيه و نقيض سالبهء كلّيه ، عبارت از موجبهء جزئيه است .\r\n","page_name":" 162 ","page_number":162},
  {"content":"\r\n\r\nمىخواهد بگويد : اگرچه ارادهء استعمالى مولا به يك ضابطهء كلّيه‌اى به‌عنوان « أكرم العلماء » تعلّق گرفته ولى اين‌گونه نيست كه همهء اين مراد استعمالى ، به‌عنوان مراد جدّى مولا هم باشد . ارادهء جدّى مولا به اكرام غير زيد عالم تعلّق گرفته است . به‌عبارت ديگر : ما از راه دليل مخصّص پى مىبريم كه دايرهء مراد جدّى مولا محدوديت دارد ، اگرچه دايرهء مراد استعمالى او - به‌عنوان اينكه مىخواسته قانونى را به‌صورت كلّى وضع كند - توسعه دارد . در ارتباط با برخورد « لا تنقض اليقين بالشك » با « لا صلاة إلّا بطهور » مسئله روشن‌تر است زيرا « لا تنقض . . . » به‌عنوان حاكم بر « لا صلاة إلّا بطهور » است . يعنى مىخواهد بگويد : ظهورى كه شما در دليل محكوم يعنى « لا صلاة إلّا بطهور » نسبت به طهارت واقعيه ملاحظه مىكنيد ، حتّى در ارادهء استعماليهء مولا هم اراده نشده است .\r\nشما تصوّر مىكرده‌ايد كه مراد از « طهور » طهارت واقعى است امّا به حسب واقع ، حتّى از نظر استعمالى هم مراد مولا طهارت واقعى نيست بلكه مراد او همهء افراد طهور است چه واقعى باشد و چه ظاهرى . اگر در اينجا غير از مسألهء حكومت را مطرح كنيم و بخواهيم دليل « لا صلاة إلّا بطهور » را بر ظاهرش - كه شرطيت واقعى است - نگاه داريم ، جمع بين آن با « لا تنقض اليقين بالشك » غيرممكن مىشود ، زيرا لازمهء آن اين است كه از يك طرف شارع طهارت واقعيه را شرط براى صلاة دانسته و از طرف ديگر شرطيت آن را نفى كرده باشد و طهارت ظاهريه را هم كافى بداند . لذا همان‌طور كه قاعدهء طهارت حكومت بر ادلّهء شرايط داشت دليل استصحاب هم حكومت بر ادلّهء شرايط دارد و لازمهء حكومت عبارت از اجزاء است ، چون اگر شرطيت توسعه پيدا كرد و دايرهء طهارت ، عموميت پيدا كرد ، ديگر حتّى تعبير به كشف خلاف هم درست نيست . نمازى كه با طهارت ظاهرى اتيان شده ، كمبودى نداشته و آنچه به‌عنوان شرط نماز بوده ، در حال نماز وجود داشته است .\r\n\r\n","description":"","footnote":"","page_name":" 163 ","page_number":163},
  {"content":"\r\n\r\n7 - اجزاء در مورد قاعدهء فراغ و تجاوز « 1 » اگر كسى - مثلًا - شك كرد كه آيا ركوع ركعت اوّل را انجام داده يا نه ؟ و با استناد به قاعدهء تجاوز ، به شك خود اعتنا نكرد و يا بعد از نماز شك كرد كه آيا نمازى كه خوانده با وضو بوده يا بدون وضو ؟ و با استناد به قاعدهء فراغ ، به شك خود اعتنا نكرد ولى پس از آن معلوم شد كه ركوع را ترك كرده و نماز او بدون وضو بوده است ، آيا در اينجا اعاده يا قضاء لازم است ، يا همانند آنچه در باب استصحاب و قاعدهء طهارت گفته شد ، اين\r\n\r\n\r\n","description":"","footnote":"\r\n( 1 ) - در ارتباط با « قاعدهء فراغ و تجاوز » مباحثى مطرح است كه بعضى از آنها خيلى به بحث اجزاء ارتباطى ندارد . از جمله اين مباحث اين است كه آيا « فراغ و تجاوز » دو قاعدهء مستقل مىباشند يا يك قاعده ؟ بعضى آن را دو قاعده دانسته و مىگويند : قاعدهء تجاوز ، مربوط به اثناء عمل است ، مثل اينكه انسان در حال ركوع شك كند كه فاتحةالكتاب را خوانده يا نه ؟ حتّى در مورد اركان نيز اگر مثلًا در حال سجده شك كند كه آيا ركوع را به‌جا آورده است يا نه ؟ در اينجا قاعدهء تجاوز مىگويد : اگر بعد از گذشتن از محلّ يك عمل ، در اتيان آن شك كردى به شك خود اعتنا نكن . حال آيا صِرف تجاوز كافى است يا دخول در غير هم لازم است ؟ و آيا آن غير حتماً بايد يكى از اجزاء عمل باشد يا اگر از مقدّمات جزء بعدى هم باشد كفايت مىكند ؟ اين‌ها بحث‌هايى است كه در ارتباط با قاعدهء تجاوز مطرح است .\r\nامّا قاعدهء فراغ مربوط به جايى است كه مكلّف از عمل فارغ شده باشد ، سپس شك كند كه آيا عملى را كه انجام داده ، فلان جزء در آن واقع شده يا نه ؟ فلان شرط در آن رعايت شده يا نه ؟ ولى بعضى چون حضرت امام خمينى رحمه الله ( الرسائل للإمام الخميني رحمه الله ، ج 1 ، ص 289 ) معتقدند كه اصل قاعده ، يك قاعده است و آن عبارت از « قاعدهء تجاوز » است و قاعدهء فراغ هم به‌عنوان مصداقى از قاعدهء تجاوز مطرح است چون وقتى انسان بعد از فراغ شك مىكند كه مثلًا آيا ركوع ركعت چهارم را انجام داده يا نه ؟ طبيعى است كه از محلّ آن تجاوز كرده است . حتّى اگر نسبت به سلام هم - كه جزء اخير نماز است - شك كند ، در همهء موارد آن ، قاعدهء فراغ جارى نمىشود . بلكه در صورتى قاعدهء فراغ جارى مىشود كه مكلّف در عملى غير از صلاة وارد شده و يا يكى از منافيات مطلقهء صلاة را انجام داده باشد ، مثل حدث و . . . اگر قاعدهء فراغ اختصاص به چنين موردى پيدا كرد ، شعبه‌اى از قاعدهء تجاوز خواهد شد . اين مسئله در جاى خودش مورد بحث قرار خواهد گرفت .\r\n","page_name":" 164 ","page_number":164},
  {"content":"\r\n\r\nعمل مجزى است ؟ ابتدا بايد ببينيم آيا استناد به قاعدهء فراغ و تجاوز « 1 » همانند حجيت خبر ثقه ، امرى عقلايى است كه شارع مقدّس آن را مورد امضا قرار داده يا آنكه شارع مستقلًا آن را جعل كرده است ؟ آيا عقلاء مشابه چنين قاعده‌اى را در امور مربوط به معاش و دنياى خود پياده مىكنند ؟ اگر چنين چيزى بين عقلاء معمول بود ، اين بحث پيش مىآيد كه نحوهء برخورد عقلاء با اين قاعده چگونه است ؟ در باب خبر ثقه ، هم اصل اعتبار عقلائى آن مسلّم بود و هم وجه اعتبارش ، زيرا عقلاء با خبر ثقه به‌عنوان طريقيت و كاشفيت از واقع معامله مىكنند . در باب قاعدهء فراغ و تجاوز ، هم اصل عقلائى بودن آن مورد بحث است و برفرض پذيرفتن اين مسئله ، وجه اعتبار آن نزد عقلاء نيز مورد بحث است كه آيا وجه اعتبار قاعدهء فراغ و تجاوز نزد عقلاء عبارت از جنبهء طريقيت و كاشفيت آن مىباشد يا اينكه عقلاء آن را به‌عنوان يك اصل عقلايى پذيرفته‌اند ؟ در اينجا ممكن است اين سؤال مطرح شود كه مگر در بين عقلاء ، چيزى به‌عنوان « اصل عقلايى » هم وجود دارد كه بدون درنظر گرفتن كاشفيت و طريقيت ، مورد اعتبار عقلاء واقع شده باشد ؟ پاسخ اين سؤال مثبت است . در بين عقلاء هم امورى هست كه به‌عنوان اصل تعبّدى عقلايى مطرح است ، يعنى عقلاء آن را پذيرفته‌اند و برطبق آن عمل كرده‌اند ، بدون اينكه عنوان كاشفيت و اماريت در آن وجود داشته باشد . مثلًا از جمله مباحثى كه مرحوم آخوند به‌طور مكرّر مطرح كرده اين است كه آيا حجّيت اصالة الحقيقة از باب حجّيت اصالة الظهور است يا اينكه اصالة الحقيقة به‌عنوان يك اصل تعبّدى عقلايى مطرح است ؟ در مورد اصالة الظهور بايد توجه داشت كه : اوّلًا : حجّيت ظواهر نزد عقلاء از باب اماريت و كاشفيت است ، يعنى ظهور لفظ در\r\n\r\n\r\n","description":"","footnote":"\r\n( 1 ) - با قطع‌نظر از اينكه يك قاعده است يا دو قاعده .\r\n","page_name":" 165 ","page_number":165},
  {"content":"\r\n\r\nيك معنا كاشف از اين است كه آن معنا مراد متكلّم است . ثانياً : اصالة الظهور دايرهء وسيعى دارد و حتى استعمالات مجازى را هم شامل است . « رأيت أسداً » ظهور در معناى حقيقى و « رأيت أسداً يرمي » ظهور در معناى مجازى دارد ، كه اين ظهور به كمك قرينه تحقّق پيدا مىكند . و اگر در معانى مجازيه ، اصالة الظهور وجود نداشته باشد ، بايد با لفظ ، معاملهء مجمل شود درحالىكه چنين معامله‌اى نمىشود . امّا اصالة الحقيقة تنها موردش جايى است كه متكلّم لفظى را استعمال كرده و هيچ‌گونه قرينه‌اى بر ارادهء مجاز اقامه نكرده است . در اينجا بناى عملى عقلاء اين است كه لفظ را بر معناى حقيقى حمل مىكنند . ولى بحث در اين است كه آيا اصالة الحقيقة شعبه‌اى از اصالة الظهور است يا اينكه يك اصل تعبّدى عقلايى است ؟ بنا بر احتمال اوّل ، حمل لفظ بر معناى حقيقى به‌عنوان ظهور لفظ در معناى حقيقى است و اصالة الحقيقة اصل مستقلى نيست بلكه شعبه‌اى از اصالة الظهور است كه تنها در مورد استعمال حقيقى - يعنى جايى كه استعمال ، خالى از قرينهء مجاز باشد - تحقّق پيدا كرده است و مبناى حجّيت آن همان طريقيت و اماريتى است كه در اصالة الظهور مطرح است . امّا بنا بر احتمال دوّم ، حمل لفظ بر معناى حقيقى هيچ ارتباطى به ظهور ندارد و مربوط به وجود اماره‌اى بر معناى حقيقى نيست بلكه اين يك روش عملى عقلايى است بدون اينكه متكى به عنوان اماريت و طريقيت باشد . ما نمىخواهيم بگوييم : « حجّيت اصالة الحقيقة از باب حجّيت عقلائيه است » ولى ذكر اين نكته براى اين بود كه فكر نشود كه در تمام امور متداول نزد عقلاء ، اماريت و كاشفيت مطرح است . خير ، چيزهايى هم بين عقلاء وجود دارد كه به‌عنوان اصل مطرح است نه به‌عنوان اماره . شايد اصالة عدم النقل هم از اين باب باشد . پس از بيان مطلب فوق به اصل بحث برمىگرديم . بحث در اين بود كه آيا قاعدهء فراغ و تجاوز همانند خبر ثقه داراى ريشه‌اى عقلايى است ؟ اگر چنين باشد بايد\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nبگوييم : رواياتى كه در مورد قاعدهء فراغ و تجاوز وارد شده براى تأكيد و امضاى اين روش عقلايى آمده است ، همان‌طور كه « صدّق العادل » براى امضاى روش عقلايى در مورد خبر ثقه وارد شده است . ظاهر اين است كه عقلاء در امور عادى خود يك چنين بنايى ندارند . عقلاء اگر بخواهند يك شىء مركّبى را تهيه كنند كه هر جزء آن ، واقعاً در تحقّق مركّب نقش داشته باشد ، « 1 » در مورد اجزاء مشكوك - كه بعد از تجاوز از محلّ آنها در اتيان آنها شك مىشود - چنين قاعده‌اى را پياده نمىكنند . توضيح : اگر در مورد يك جزء فرض كنيم كه بايد در موقعيت خاصّى قرار گيرد و پس از گذشتن از محلّ آن شك كنيم كه آيا آن جزء در جاى خود قرار گرفت يا نه ؟\r\nعقلاء در اينجا قاعدهء تجاوز را پياده نمىكنند ، مثلًا اگر خواستند ساختمان عظيمى را بنا كنند و پايهء اين ساختمان نياز به آهن مخصوصى دارد و پس از ساختن آن پايه ، شك كردند كه آيا آهن را در آن قرار داده‌اند يا نه ؟ در اينجا نمىگويند : « چون وقت نصب آهن گذشته است و شك ما ، بعد از تجاوز از محل است ، نبايد به اين شك اعتنا كنيم » . و يا مثلًا مىخواهند دارو يا معجونى را تهيه كنند كه همهء اجزاء آن در ارتباط با ترتّب اثر معجون نقش دارند ، حال پس از گذشتن زمان اختلاط اجزاء ، شك كنند كه آيا فلان جزء را مخلوط كرده‌اند يا نه ؟ عقلاء نمىگويند : « چون شك ما بعد از تجاوز محلّ است ، نبايد به آن اعتنا كنيم ، بلكه بايد بنا بگذاريم كه اين معجون مؤثر در آن اثر است » . اين مسئله غير از مسألهء اعتماد بر خبر ثقه و ظواهر و ساير امارات عقلائيه است .\r\nاينجا چنين روشى در ميان عقلاء وجود ندارد . و بر فرض كه عقلاء در مورد شك بعد از تجاوز محل بنا را بر اين بگذارند كه آن جزء مشكوك در جاى خودش اتيان شده ، ولى\r\n\r\n\r\n","description":"","footnote":"\r\n( 1 ) - البته لازم نيست كه آن جزء ركنيت داشته باشد بلكه مراد از جزء در اينجا اجزاء لازمهء آن مركّب است به‌گونه‌اى كه مركّب بدون آن تحقّق پيدا نكند .\r\n","page_name":" 167 ","page_number":167},
  {"content":"\r\n\r\nدر صورت كشف خلاف نمىآيند چيزى مانند اجزاء را مطرح كنند ، . ما نبايد مسألهء فراغ و تجاوز را به عقلاء مرتبط كنيم و پس از آن بحث كنيم كه آيا تجاوز محل ، همانند اصالة الظهور به‌عنوان يك اماره بر تحقق جزء است يا همانند اصالة الحقيقة « 1 » به‌عنوان يك اصل تعبّدى عقلايى است ؟ در نتيجه ما در قاعدهء فراغ و تجاوز نبايد سراغ عقلاء برويم ، زيرا عقلاء در اينجا يك چنين بنايى ندارند و برفرض هم كه داشته باشند ، در صورت كشف خلاف ، اجزاء در آن وجود ندارند . بلكه بايد به سراغ روايات برويم . درحقيقت ، قاعدهء فراغ و تجاوز قاعده‌اى شرعى « 2 » است و هيچ ارتباطى به عقلاء ندارد . و زمانى كه شرعى شد ، به‌عنوان تخصيصى در ادلّهء استصحاب خواهد بود . اين‌گونه نيست كه « لا تنقض اليقين بالشك » قابل تخصيص نباشد ، مواردى وجود دارد كه خود شارع گفته : « يقين را با شك نقض كن » . يكى از موارد آن همين قاعدهء فراغ و تجاوز است . وقتى مكلّف در حال سجده شك مىكند كه آيا ركوع را در محلّ خود انجام داده است يا نه ؟\r\n« لا تنقض . . . » مىگويد : « ركوع را انجام نداده‌اى » و يا وقتى بعد از نماز شك كند كه آيا قبل از نماز وضو گرفته يا نه ؟ « لا تنقض . . . » مىگويد : « وضو نگرفته‌اى » . امّا قاعدهء فراغ و تجاوز مىآيد و بر خلاف « لا تنقض . . . » حكم مىكند و درحقيقت « لا تنقض اليقين بالشك » را تخصيص مىزند . قاعدهء تجاوز مىگويد : اگر شما در وسط نماز در اتيان جزئى - كه محلّ آن گذشته است - شك كرديد ، اگرچه مقتضاى استصحاب ، عدم اتيان آن جزء است ، ولى شما بنا را بر اتيان آن بگذاريد » . حتّى در بعضى از تعبيرات قاعدهء تجاوز ، امام عليه السلام به كسى كه در سجده شك كرده آيا ركوع را اتيان كرده يا نه ؟ مىفرمايد :\r\n« بلى قد ركع » يا « بلى قد ركعتَ » . « 3 » يعنى تو ركوع را انجام داده‌اى . در اينجا امام عليه السلام\r\n\r\n\r\n","description":"","footnote":"\r\n( 1 ) - بنا بر مبناى كسانى كه اصالة الحقيقة را يك اصل مستقل مىدانند نه به‌عنوان شعبه‌اى از اصالة الظهور .\r\n( 2 ) - با قطع‌نظر از اينكه يك قاعده است يا دو قاعده ؟\r\n( 3 ) - وسائل الشيعة ، ج 4 ( باب 13 من أبواب الركوع ، ح 2 و 6 ) .\r\n","page_name":" 168 ","page_number":168},
  {"content":"\r\n\r\nنمىخواهد از طريق علم غيب خبر دهد كه او ركوع را انجام داده است بلكه مىخواهد بفرمايد : اينجا جاى « لا تنقض . . . » نيست بلكه جاى قاعدهء تجاوز است . از موارد ديگرى كه « لا تنقض اليقين بالشك » تخصيص خورده است ، مسألهء شك در عدد ركعات نماز است . وقتى مكلّف شك مىكند كه آيا سه ركعت خوانده يا چهار ركعت ؟ مقتضاى استصحابِ عدم اتيان ركعت چهارم ، اين است كه ركعت چهارم اتيان نشده است ولى درعين‌حال شارع مىفرمايد : « در مورد شك بين سه و چهار ، بنا را بر چهار بگذار » . « 1 » البته بايد توجه داشت كه اگر ما قاعدهء فراغ و تجاوز را از اصول عمليه بدانيم ، اين قاعده به‌عنوان مخصِّص « لا تنقض اليقين بالشك » خواهد بود . امّا اگر آن را از امارات بدانيم ، به‌عنوان حاكم بر « لا تنقض اليقين بالشك » خواهد بود همان‌طور كه ساير امارات ، بر اصول حاكمند . « 2 » بعضى خواسته‌اند از بعضى روايات استفاده كنند كه قاعدهء فراغ و تجاوز به‌عنوان يك اماره است ، مثلًا در روايتى وارد شده كه كسى وضو مىگيرد و پس از تمام شدن وضو در مورد شستن دست راست خود شك مىكند . امام عليه السلام مىفرمايد : « به اين شك اعتنا نكند ، لأنّه حين يتوضّأ أذكر منه حين يشكّ » « 3 » يعنى اين مكلّف ، هنگامى كه اشتغال به وضو داشت بيشتر متوجه بوده تا زمانى كه شك كرده است ، چون آن زمان مشغول انجام دادن اجزاء وضو بوده ولى الآن مدّتى گذشته و فاصله شده است .\r\nبه‌عبارت ديگر : اگر دو حالت اين شخص را درنظر بگيريم مىبينيم كه در حالت وضو گرفتن - كه مسألهء شستن دست مطرح بوده - به اين مسئله توجه بيشترى داشته تا حال كه از آن فارغ شده است . بعضى گفته‌اند : تعليل به « أذكريّت » به اين جهت است كه امام عليه السلام مىخواهد\r\n\r\n\r\n","description":"","footnote":"\r\n( 1 ) - وسائل الشيعة ، ج 5 ، ص 316 ، ( باب 7 من أبواب الخلل الواقع في الصلاة ، ح 1 ) .\r\n( 2 ) - تذكر : مخصِّص و مخصَّص در يك رتبه‌اند ولى حاكم و محكوم در دو رتبه‌اند .\r\n( 3 ) - وسائل الشيعة ، ج 1 ، ص 331 ، ( باب 42 من أبواب الوضوء ، ح 7 ) .\r\n","page_name":" 169 ","page_number":169},
  {"content":"\r\n\r\nبفرمايد : « أذكريّت به‌عنوان اماره بر واقع است ، يعنى اماره است كه او شستن را در جاى خودش انجام داده است » . ما فعلًا در اينجا نمىخواهيم بحث كنيم كه آيا قاعدهء فراغ و تجاوز از باب اماريت شرعيه حجّت است يا به‌عنوان يك اصل شرعى مورد اعتبار است ؟ ولى بنا بر هر دو فرض ، مسألهء اجزاء را بايد بررسى كنيم : فرض اوّل : اگر قاعدهء فراغ و تجاوز به‌عنوان اماره باشد و مثلًا بعد از فراغ از وضو شك كرد كه آيا شستن دست راست تحقّق پيدا كرده يا نه ؟ و با استناد به قاعدهء فراغ حكم به تحقّق آن كرد ، سپس معلوم شد كه شستن دست ترك شده است آيا در اينجا حكم به اجزاء مىشود يا نه ؟ در اينجا همان مطلبى را مطرح مىكنيم كه در ارتباط با ساير امارات بيان كرديم .\r\nدر مورد امارات - چه امارات عقلائيه كه مورد تأييد شارع قرار گرفته و چه اماراتى كه شارع مستقلًا آنها را جعل كرده است - عنوان كاشفيت و طريقيت مطرح است . معناى طريقيت و كاشفيت اين است كه ما در مقابل واقع ، چيز ديگرى نداريم و محورْ عبارت از واقع است و اين اماره چون دست ما را گرفته تا به واقع برساند ، به‌همين‌جهت حجّيت پيدا كرده است . و در چنين جايى اگر كشف خلاف شد ، ما نمىتوانيم قائل به اجزاء شويم . حتّى در مورد قطع كه بالاترين اماره است و حجّيت آن نيازى به دليل شرعى ندارد ، اگر كسى قطع پيدا كرد كه سوره جزئيت ندارد و مدّتها نماز خود را بدون سوره خواند سپس معلوم شد سوره جزئيت دارد ، نمىتوان حكم به اجزاء كرد ، زيرا حكم به اجزاء دائر مدار حجّيت نيست . و يا اگر كسى قطع به طهارت ثوب خود پيدا كرد و پس از خواندن نماز ، معلوم شد كه لباس او نجس بوده است ، حكم به اجزاء نماز او نمىشود . ممكن است كسى بگويد : چطور اگر كسى با استناد به قاعدهء طهارت نماز خواند سپس معلوم شد كه لباس او طاهر نبوده ، حكم به اجزاء مىشود ولى در مورد قطع حكم به اجزاء نمىشود ، با آن مقام پايينى كه قاعدهء طهارت نسبت به امارات - خصوصاً قطع - دارد ؟\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nپاسخ اين است كه : ملاك در باب اجزاء در قاعدهء طهارت اين بود كه دليل قاعدهء طهارت ، به‌عنوان حاكم بر دليل « صلّ مع الطهارة » است و در آن توسعه ايجاد مىكند و مىگويد : « طهارتى كه در نماز شرط است ، اعمّ از طهارت واقعيه و ظاهريه است » و ما به مقتضاى حكومت ، حكم به اجزاء مىكرديم . امّا در باب قطع ، دليلى نداريم كه حاكم بر « صلّ مع الطهارة » باشد . بلكه « صلّ مع الطهارة » ظهور دارد در اينكه طهارت واقعيه معتبر است و قطع هم به‌عنوان صغرى پيش مىآيد و مىگويد : « أنت طاهر واقعاً » ، نتيجه‌اش اين مىشود كه : « أنت واجد للشرط » . حال كه معلوم گرديد اين قطع بر خلاف واقع بوده و صغرى تحقّق نداشته ، ما با استناد به چه چيزى حكم به اجزاء مىكنيم ؟ و به اصطلاح علمى : امارات - كه در رأس آنها قطع است - تصرّف در واقع نمىكنند ، تصرّف در كبرى نمىكنند ، بلكه فقط مبيّن صغرى هستند . اماره مىگويد :\r\n« طهارت واقعيه در اينجا تحقّق دارد » ، ولى واقعيت كبرى در امارات در جاى خودش محفوظ است بدون اينكه هيچ‌گونه تصرّفى در آن بشود . امّا اصول عمليه ، با لسان ادلّهء خودشان تصرّف در كبرى مىكنند . « صلّ مع الطهارة » را توسعه مىدهند و مىگويند :\r\n« آنچه شرطيت دارد ، اعم از طهارت ظاهريه و واقعيه است . پس اصول عمليه به‌لحاظ تصرّف در كبرى و توسعهء مفاد دليل آن ، اقتضاى اجزاء دارند امّا امارات به‌لحاظ اينكه هيچ‌گونه تصرّفى در كبرى ندارند بلكه با حفظ واقعيت كبرى ، در مقام بيان صغرى هستند ، تا زمانى نقش دارند كه كشف خلاف نشود . وقتى كشف خلاف شد ، مىفهميم كه اين صغرى براى اين كبرى نبوده و عبادتى كه انجام شده فاقد جزء و شرط يا داراى مانع بوده و نمىتواند عبادت صحيحى باشد ، پس اعاده يا قضاى آن لازم است . يادآورى مىشود كه مثال‌هاى مذكور در باب صلاة ، فقط به‌عنوان مثال است و الّا در باب صلاة ، حديثى داريم به نام « لا تعاد » كه دو ضابطه بيان كرده است : مواردى كه بايد نماز اعاده شود و مواردى كه لازم نيست اعاده شود . يكى از موارد حديث « لا تعاد » اين است كه اگر كسى فكر مىكرد سوره وجوب ندارد و ده سال نماز بدون سوره خواند\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nو سپس معلوم شد سوره وجوب داشته است ، حديث « لا تعاد » حكم به عدم وجوب اعاده مىكند . به‌عبارت ديگر : مباحث ما در اينجا طبق قواعد و با قطع‌نظر از حديث « لا تعاد » است . فرض دوّم : اگر قاعدهء فراغ و تجاوز به‌عنوان يك اصل عملى شرعى باشد ، يعنى شارع در مورد شك بعد از تجاوز - به‌عنوان يك اصل - حكم مىكند كه به اين شك اعتنا نكن ، اگر در حال سجده ، شك در اتيان ركوع كردى به اين شك اعتنا نكن و بنا را بر اتيان ركوع بگذار . و به تعبير بعضى روايات ، امام عليه السلام به چنين شخصى مىفرمايد :\r\n« بلى قد ركعتَ » « 1 » . يعنى تو بنا بر اتيان ركوع بگذار . بنا بر اين كه روايت نخواهد بگويد : « اماره‌اى بر تحقّق ركوع وجود دارد » بلكه بخواهد صرفاً يك بناى عملى و تعبّدى بر تحقّق ركوع مطرح كند . در اين صورت ، قاعدهء فراغ و تجاوز همانند قاعدهء طهارت و قاعدهء حلّيت و برائت شرعيه و استصحاب ، به‌عنوان يك اصل عملى شرعى مطرح بوده و همان مسألهء حكومت كه در مورد آنها ذكر كرديم در مورد قاعدهء فراغ و تجاوز نيز مطرح خواهد بود ، يعنى مىگوييم : « جملهء بلى قد ركعتَ نمىخواهد بگويد : بلى قد ركعتَ واقعاً » . يعنى امام عليه السلام نمىخواهد وقوع ركوع را به‌عنوان يك خبر غيبى مطرح كند ، نه لسان دليل يك چنين معنايى را دلالت دارد و نه واقعيت مسئله چنين است . روشن است كه در تمام موارد شك در اتيان ركوع ، بعد از تجاوز محل ، نمىتوان گفت : واقعاً ركوع انجام شده است . بلكه همان‌طور كه در مورد قاعدهء طهارت ، امام عليه السلام چيزى را به‌عنوان طهارت ظاهريه جعل مىكند ، اينجا هم « قد ركعتَ » به اين معنا است كه به حسب ظاهر ركوع از تو تحقّق پيدا كرده است » . سؤال : آنچه جزئيت براى نماز دارد ، آيا ركوع واقعى است يا اعمّ از واقعى و ظاهرى ؟ اگر ركوع واقعى ، جزئيت داشته باشد ، ركوع ظاهرى مستفاد از « بلى قد\r\n\r\n\r\n","description":"","footnote":"\r\n( 1 ) - وسائل الشيعة ، ج 4 ( باب 13 من أبواب الركوع )\r\n","page_name":" 172 ","page_number":172},
  {"content":"\r\n\r\nركعتَ » چه نقشى مىتواند داشته باشد ، آن‌هم به‌عنوان جزئى كه از اركان نماز است ؟ پاسخ : اگر بخواهيم « بلى قد ركعتَ » را از لَغويت خارج كنيم ، چاره‌اى جز اين نيست كه به كمك دليل « بلى قد ركعتَ » در دليل جزئيت ركوع تصرّف كرده و بگوييم :\r\n« اگرچه ظاهر دليل جزئيت ركوع ، جزئيت ركوع واقعى است ولى « بلى قد ركعتَ » مىگويد : آنچه براى نماز جزئيت دارد ، اعمّ از ركوع واقعى و ظاهرى است » . اگر « بلى قد ركعتَ » يك چنين تصرّف و توسعه‌اى در دليل جزئيت ركوع براى صلاة داشته باشد و بعد از نماز معلوم شود كه در مورد شك در ركوع ، به حسب واقع نماز شما فاقد ركوع بوده ، نمىتوانيم حكم به بطلان صلاة بنماييم ، زيرا آنچه براى نماز جزئيت داشته خصوص ركوع واقعى نبوده بلكه شامل ركوع ظاهرى هم بوده است و « بلى قد ركعتَ » بر تحقّق ركوع ظاهرى دلالت مىكند . لذا همان بيانى كه در ارتباط با حكومت قاعدهء طهارت بر دليل « صلّ مع الطهارة » مطرح كرديم ، در اينجا نيز مطرح مىكنيم . 8 - اجزاء در مورد قاعدهء شك بعد از وقت اگر كسى بعد از وقت شك كرد كه آيا نمازش را در وقت خوانده است يا نه ؟ اينجا شارع مىگويد : « به اين شك اعتنا نكن و بنا بگذار بر اينكه نماز در وقت انجام شده است » . حال اگر كسى به اين قاعده استناد كرده و از قضاى نماز خوددارى كرد و پس از مدّتى معلوم شد كه آن نماز مشكوك ، اتيان نشده است ، آيا استناد به قاعدهء مذكور موجب اجزاء است ؟ از مباحث گذشتهء ما معلوم گرديد كه مسألهء اجزاء در جايى مطرح است كه عملى در خارج انجام شده باشد ، امّا در جايى كه معلوم شود عملى انجام نگرفته ، چه چيزى مىتواند مجزى از واقع باشد ؟ چيزى تحقّق پيدا نكرده كه بخواهد مجزى از واقع باشد .\r\nلذا ناچاريم بگوييم : قاعدهء شك بعد از وقت شبيه چيزى است كه مرحوم نائينى در مورد قاعدهء طهارت بيان فرمود و ما آنجا از ايشان نپذيرفتيم . ولى در اينجا آن حرف را قبول\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nمىكنيم . بنابراين مىگوييم : قاعدهء شك بعد از وقت ، قاعده‌اى است كه به‌عنوان تسهيل و معذوريت براى امت آمده است ، امّا اينكه - بيش از مسألهء معذوريت - بخواهد همانند « بلى قد ركعتَ » دلالت بر تحقّق نماز بنمايد ، اين را نمىتوانيم بپذيريم ، زيرا اين قاعده چنين لسانى ندارد . لذا اگر بعد از مدّتى كشف خلاف شد ، نمىتوانيم حكم به اجزاء و عدم وجوب قضا بنماييم .\r\n\r\n9 - اجزاء در مورد أصالة الصحة\r\nيكى از اصولى كه بايد در مسألهء اجزاء مورد بحث قرار گيرد ، اصالة الصحة است ، اگرچه ما كسى را نيافتيم كه در ارتباط با آن بحث كرده باشد . بعضى از موارد اصالة الصحة ربطى به مسألهء اجزاء ندارد و آن جايى است كه اصالة الصحّة در مورد معاملات واقع شود . مثلًا اگر بيعى قبلًا واقع شده - خواه از خود مكلّف باشد يا از ديگران - و در صحّت و فساد آن شك شود ، اصالة الصحة در اينجا جريان پيدا مىكند ولى ربطى به مسألهء اجزاء پيدا نمىكند . يا اگر نكاحى واقع شود و شك در صحّت يا فساد آن بشود ، اصالة الصحة اقتضاى صحّت آن نكاح را دارد ولى ربطى به اجزاء ندارد . گاهى هم اصالة الصحة بر قاعدهء فراغ منطبق مىشود ، مثلًا اگر انسان در مورد عباداتى كه انجام داده شك كند كه آيا صحيح بوده يا فاسد ؟ اصالة الصحة اقتضاى صحّت مىكند ولى در اينجا اصالة الصحة منطبق بر همان قاعدهء فراغ است ، نه اينكه در اينجا دو عنوان داشته باشيم و هركدام يك اقتضايى داشته باشند . جايى كه اصالة الصحة جارى شود و به بحث اجزاء هم مربوط باشد و مجراى قاعدهء فراغ هم قرار نگيرد ، عبارت از جايى است كه كسى نايب شده باشد براى انجام يك عبادت - چه حج باشد يا غير آن - و بعد از انجام عمل ، شك شود كه آيا اين عمل را به‌طور صحيح انجام داده است يا نه ؟ توضيح : مثلًا كسى نايب شده تا براى ميّتى كه نماز و روزه به عهده داشته ، آن\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nنماز و روزه را انجام دهد . وارث يك‌وقت شك مىكند كه آيا نائب ، عمل منوب عنه را در خارج انجام داده يا نه ؟ در اين صورت بايد وثوق و اطمينان به انجام عمل توسط نائب داشته باشد . يكى از شرايط استنابت عبارت از وثوق و اطمينان به نائب است و اين شرط ربطى به نيابت ندارد بلكه مربوط به استنابت است ، يعنى كسى كه مىخواهد ديگرى را به‌عنوان نايب بگيرد ، بايد وثوق و اطمينان داشته باشد كه اين نائب عمل مورد نيابت را انجام مىدهد . و اگر چنين نباشد ، استصحابِ عدم اتيان ، اقتضاى عدم اتيان را مىكند و در مقابل اين استصحاب ، چيزى كه تقدّم بر استصحاب داشته يا در عرض آن باشد نداريم . امّا در جايى كه وثوق و اطمينان دارد كه نايب عمل را انجام مىدهد ولى نمىداند كه آيا به‌طور صحيح انجام مىدهد يا به‌طور فاسد ؟ گفته شده است كه مىتوان براى احراز صحّت ، به اصالة الصحة تمسك كرد . خصوصاً اگر ترديد بعد از تحقّق عمل باشد .\r\nدر اين صورت ، اصالة الصحة به بحث اجزاء ارتباط پيدا مىكند . حال اگر با استناد به اصالة الصحة ، بنا بر صحّت گذاشتيم سپس معلوم شد كه نايب بعضى از اجزاء يا شرايط يا موانع را مراعات نكرده است ، آيا اصالة الصحة اقتضاى اجزاء مىكند ؟ اين مورد از اصالة الصحة به بحث ما مربوط مىشود . براى روشن شدن بحث بايد ببينيم آيا مدرك اصالة الصحة چيست ؟ اگر مدرك اصالة الصحة ظهور حال مسلمان باشد و اين ظهور ، اماريت داشته باشد كه عمل به‌طور صحيح انجام شده است - همان‌طور كه ظهور لفظ جنبهء اماريت داشت - بايد حكم امارات را در مورد آن جارى كنيم ، يعنى همان‌طور كه در امارات قائل به عدم اجزاء شديم ، اينجا نيز قائل به عدم اجزاء شويم . امّا اگر گفتيم : « مدرك اصالة الصحة ، تعبيراتى است كه در بعضى روايات وارد شده ، مثل قول امام عليه السلام : « ضع أمر أخيك على أحسنه » « 1 » ، كه در اينجا افعل التفضيل داراى\r\n\r\n\r\n","description":"","footnote":"\r\n( 1 ) - وسائل الشيعة ، ج 8 ( باب 161 من أبواب أحكام العشرة ، ح 3 )\r\n","page_name":" 175 ","page_number":175},
  {"content":"\r\n\r\nجنبهء تفضيلى نيست و معناى كلام امام عليه السلام اين است : « ضع أمر أخيك على كونه حسناً و على كونه صحيحاً - در مقابل فاسد و باطل - » ، در اين صورت آيا از چنين تعبيرى استفادهء اجزاء مىشود يا نه ؟ آيا همان‌طور كه در مثل قاعدهء طهارت و حلّيت و استصحاب طهارت ، قائل به حكومت اين ادلّه بر ادلّهء اجزاء و شرايط بوديم و اجزاء را استفاده مىكرديم در اينجا هم مىتوانيم همان حرف‌ها را بزنيم ؟ پاسخ اين سؤال منفى است و اصالة الصحة اگرچه - همانند اصالة الطهارة و استصحاب - به‌عنوان يك اصل عملى مطرح است ولى ما در مورد آن قائل به اجزاء نمىشويم ، زيرا از عبارت « ضع أمر أخيك على أحسنه » پيداست كه « أمر أخ » در ارتباط با اين شخص - يعنى مخاطب در « ضع » - مىباشد ، امّا اينكه آيا زيد نمازش را درست خوانده يا فاسد ؟ چه ربطى به ديگران دارد ؟ مگر آنان مىخواهند به او پاداش بدهند ؟\r\nبنابراين نفس عبارت ، ارتباط بين مخاطب در « ضع » با « أمر أخ » را اقتضا مىكند ، يعنى بحث در جايى است كه « أمر أخ » ارتباط به آن مخاطب در « ضع » دارد و صحّت و فسادش در ارتباط با او است . بنابراين در مسألهء استنابت پياده مىشود . « 1 » گويا به وارثى كه نايب گرفته مىگويد : اگر شما كسى را به‌عنوان نايب گرفتيد تا عبادتى را براى مورِّث شما انجام دهد ، سپس شك كرديد كه آيا به‌طور صحيح انجام داده يا نه ؟ در اين صورت فعل نايب را بر احسن آن حمل كنيد و حكم به صحّت آن بنماييد . ولى وقتى واقعيت مسئله را ملاحظه كنيم مىبينيم كه وارث داراى دو حيثيت است : از يك طرف گرفتار منوب عنه و اشتغال ذمّهء اوست و از يك طرف هم گرفتار نائب و اجرتى كه بايد به او بپردازد مىباشد . به‌نظر مىرسد « ضع أمر أخيك على أحسنه » فقط حيثيت دوّم را متعرّض است . ترديدى نيست كه نائب پول گرفته تا عمل\r\n\r\n\r\n","description":"","footnote":"\r\n( 1 ) - البته گاهى در معاملات هم پياده مىشود ، مثل اينكه زيد خانه‌اى را از كسى خريدارى كرده و ما بخواهيم آن خانه را از زيد خريدارى كنيم ، شك كنيم آيا معاملهء اوّلى كه انجام شده صحيح بوده تا زيد مالك شده و ما از مالك خريدارى كنيم يا نه ؟ امّا در باب عبادات كه مربوط به بحث اجزاء مىشود در مورد همان استنابت پياده مىشود .\r\n","page_name":" 176 ","page_number":176},
  {"content":"\r\n\r\nصحيح انجام دهد و اگر از اوّل بدانيم كه عمل او صحيح نيست و يا بعد از عمل پى به فساد عمل او ببريم ، استحقاق اجرت نخواهد داشت . « ضع أمر أخيك على أحسنه » مىخواهد بر حيثيتى كه در ارتباط با نفع أخ است دلالت كند . يعنى مىخواهد بگويد : اگر ترديد كردى كه اين نائب عمل را صحيح انجام داده يا نه ؟ نمىتوانى از پرداخت اجرت به او امتناع كنى ، بلكه بايد عمل او را بر صحت حمل كرده و اجرت را به او بپردازى .\r\nكجاى اين مطلب دلالت دارد بر اينكه اگر كشف خلاف شد ، مجزى از منوب عنه هم مىباشد ؟ بلكه اصل اجراى اصالة الصحة در صورت شك در صحّت عمل نسبت به منوب عنه هم مورد مناقشه واقع مىشود چه رسد به اينكه بخواهيم در صورت كشف خلاف ، حكم به اجزاء هم بنماييم . ولى ما برفرض كه اصل آن را هم زير سؤال نبريم ، قدر متيقّنش آنجايى است كه كشف خلاف شود . ما از اين عبارت نمىتوانيم استفادهء اجزاء كنيم . بنابراين هرجا كه اصلى به‌عنوان اصل شرعى مطرح است ، ما نمىتوانيم فوراً مسألهء اجزاء را در مورد آن مطرح كنيم بلكه بايد لسان دليل آن اصل عملى را ملاحظه كنيم . لسان دليل قاعدهء طهارت به‌گونه‌اى بود كه اگر بخواهد حكومت بر دليل « صلّ مع الطهارة » نداشته باشد ، هيچ اثرى برآن ( قاعدهء طهارت ) مترتّب نشده و مستلزم لغويت آن مىشود . دليل استصحاب هم همين‌طور . اين‌ها لسانشان ، توسعه در دليل شرط است . در نتيجه اگر اصالة الصحة را به عنوان يك اصل عملى هم مطرح كنيم ، ملازم با اجزاء نيست .\r\n\r\n","description":"","footnote":"","page_name":" 177 ","page_number":177},
  {"content":"\r\n . \r\n","description":"","footnote":"","page_name":" 178 ","page_number":178},
  {"content":"\r\n\r\n\r\nمقدّمهء واجب\r\nدر بحث مقدّمهء واجب ، قبل از بيان اقوال و ادلّهء آنها ، مطالبى به‌عنوان مقدّمات بحث مطرح شده كه لازم است به بحث و بررسى پيرامون آنها بپردازيم :\r\n\r\nمقدّمات بحث\r\n\r\nمطلب اول : تحرير محلّ نزاع\r\nبحث در اين است كه آيا مسألهء مقدّمهء واجب ، مسأله‌اى فقهى است يا مسأله‌اى اصولى ؟ ترديدى نيست كه اگر ما مسألهء مورد نزاع را به اين صورت مطرح كرده و بگوييم :\r\n« مقدّمة الواجب واجبة أم لا ؟ » ، « 1 » اين مسئله يكى از مسائل فقهيه خواهد شد ، زيرا\r\n\r\n\r\n","description":"","footnote":"\r\n( 1 ) - همان‌طور كه در اذهان ما اين‌گونه است و در بسيارى از كتاب‌هاى اصولى به اين صورت مطرح كرده‌اند .\r\n","page_name":" 179 ","page_number":179},
  {"content":"\r\n\r\nميزان در مسألهء فقهيه عبارت از اين است كه موضوع قضيه عبارت از فعل مكلّف و محمول آن‌هم يكى از احكام تكليفيه يا احكام وضعيه باشد و چنين عنوانى در « مقدّمة الواجب واجبة أم لا ؟ » تحقّق دارد زيرا همان‌طور كه ذى المقدّمه يكى از افعال مكلّفين است مقدّمه نيز به‌عنوان فعل مكلّف مطرح است . اگر « بودن بر پشت‌بام » به‌عنوان فعل مكلّف مطرح است ، « نصب نردبان » نيز به‌عنوان فعل مكلّف مطرح خواهد بود و اصولًا گاهى مشاهده مىشود مولا بين مقدّمه و ذى المقدّمه در يك عبارت جمع مىكند ، مثلًا مىگويد : « ادخل السوق و اشتر اللّحم » ، همان‌طور كه « اشتراء » فعل مكلّف است ، « دخول السوق » هم فعل مكلّف است . در اين صورت ، مسألهء مقدّمهء واجب مثل اين مسألهء فقهى است كه بگوييم : « صلاة الجمعة واجبة في عصر الغيبة أم لا ؟ » . البته بين اين مسئله و مسألهء مقدّمهء واجب ، يك فرق وجود دارد ولى اين فرق تأثيرى در فقهى بودن مسئله ندارد و آن فرق اين است كه ما در مسائل فقهى به دو نوع مسئله برخورد مىكنيم كه از يكى به « مسألهء فقهى » و از ديگرى به « قاعدهء فقهى » تعبير مىشود ، « قاعدهء فقهى » هم همان « مسألهء فقهى » است و به فقه ارتباط دارد با اين تفاوت كه موضوع در مسألهء فقهى ، تنها حكايت از يك معنون مىكند ، صلاة الجمعة عنوانى است كه بيش از يك معنون ندارد و آن عبارت از واقعيت صلاة جمعه است ، صلاة جمعه حتى از صلاة ظهر هم حكايت نمىكند . امّا موضوع در قاعدهء فقهيه عبارت از عنوانى است كه داراى معنون‌هاى متعدّدى است ، مثلًا موضوع در قاعدهء « كلّ ما يضمن بصحيحه يضمن بفاسده » يك عنوان است كه معنون‌هاى متعدّدى دارد ، يكى از معنون‌هاى « ما يضمن بصحيحه » عبارت از بيع و معنون ديگر آن عبارت از اجاره است . ساير عقود معاوضى كه در آنها ضمان به مسمّى تحقّق دارد نيز از معنون‌هاى اين عنوان مىباشند . به‌عبارت ديگر : « مسألهء فقهى و قاعدهء فقهى ، در فقهى بودن مشتركند ولى يكى از آنها جزئى و ديگرى كلّى است » . در ما نحن فيه نيز اگر محلّ بحث عبارت از « مقدّمة الواجب واجبة أم لا ؟ » باشد ، همانند « صلاة الجمعة في عصر الغيبة\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nواجبة أم لا ؟ » خواهد بود با اين تفاوت كه صلاة الجمعة داراى يك معنون و مقدّمهء واجب داراى معنون‌هاى متعدّد است . در باب صلاة ، وضو ، طهارت ثوب و طهارت بدن مقدّمهء واجب مىباشند ، ولى كلّى بودن مقدّمهء واجب باعث نمىشود كه بحث آن از فقهى بودن خارج شود ، بالاخره هرجا مقدّمهء واجب تحقّق داشته باشد ، فعل مكلّف است . اشكال : اگر مسألهء مقدّمهء واجب جزء قواعد فقهى است چرا آن را در علم اصول مورد بحث قرار داده و در كتب قواعد فقهى مطرح نكرده‌اند ؟ درحالىكه ذكر آن در علم اصول ، ظهور در اين دارد كه اين مسئله جزء علم اصول است و اصولًا هر مسأله‌اى در هر علمى مطرح مىشود ، ظهور قوى دارد در اينكه اين مسئله جزء مسائل همان علم است و به‌عنوان مسأله‌اى استطرادى نمىباشد . مرحوم آخوند براى حلّ اين اشكال مىفرمايد : با توجه به اينكه ذكر اين مسئله در علم اصول ، ظهور در اصولى بودن آن دارد ، ما با استناد به اين ظهور ، صورت مسئله را تغيير مىدهيم به‌گونه‌اى كه بتواند با ضابطهء مسئله اصوليه تطبيق كند . ضابطهء مسألهء اصوليه اين است كه نتيجهء مسألهء اصوليه بتواند به‌عنوان يك كبراى كلى براى استنباط حكم فقهى قرار گيرد . ايشان مىفرمايد : ما در بحث مقدّمهء واجب مىآييم و موضوع و محمول مسئله را به اين صورت تغيير مىدهيم كه « الملازمة بين وجوب المقدّمة و وجوب ذي المقدّمة ثابتة عقلًا أم لا ؟ » در اين صورت ، موضوع در قضيّهء مورد بحث ، فعل مكلّف نيست بلكه عبارت از ملازمه است . ملازمه ، واقعيتى است كه بر فعل مكلّف اثر مىگذارد ، يعنى نتيجهء ملازمه ، وجوب مقدّمه خواهد شد ، امّا نفس ملازمه ، فعل مكلّف نيست . اين ملازمه داراى دو طرف است : يك طرف آن حكم شرعى به وجوب ذى المقدّمه و طرف ديگر آن ، حكم شرعى وجوب مقدّمه است . حال اگر ما بحث كرديم كه آيا بين اين دو حكم شرعى ملازمهء عقليه وجود دارد يا نه ؟ اين ديگر ارتباط مستقيم با فعل مكلّف ندارد بلكه اين مانند ساير مسائل اصوليه ، مىتواند كبراى قياس استنباط واقع شود كه نتيجهء آن قياس ، عبارت از حكم فرعى فقهى باشد . مثلًا قياس را به اين صورت ترتيب دهيم كه :\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nصغرى : وضو ، مقدّمه براى صلاة واجب است . كبرى : بين وجوب ذى المقدّمه و وجوب مقدّمه ، در جميع مواردْ ملازمه ثابت است . نتيجه : بين وجوب وضو و وجوب صلاة ، ملازمه تحقّق دارد . ملاحظه مىشود كه در اينجا ، فعل مكلّف - كه عبارت از وضوست - به‌عنوان موضوع در نتيجهء قياس واقع مىشود . پس بين وجوب وضو و وجوب صلاة ملازمه تحقّق دارد و اين عبارت اخراى از وجوب مقدّمه است ، نه اينكه نتيجه‌اش وجوب مقدّمه باشد . بين « الوضوء واجب » و « الوضوء بين وجوبه و وجوب الصلاة ، يتحقّق الملازمة » فرقى وجود ندارد . وجوب صلاة كه تحقّق دارد ، ملازمه هم وجود دارد ، بنابراين ديگر نيازى به قياس نداريم . لذا مرحوم آخوند با تغيير موضوع و محمول مسئله ، ظهور مسئله را در اصولى بودن حفظ مىكند . البته اگر در موردى نتوانيم صورت مسئله را تغيير دهيم ، ناچاريم از آن ظهور صرف‌نظر كنيم . « 1 » توضيح كلام مرحوم آخوند : قبل از اينكه به بررسى كلام مرحوم آخوند بپردازيم ، لازم است توضيحى در ارتباط با كلام ايشان مطرح نماييم تا در بحث مقدّمهء واجب دچار اشتباه نگرديم : در بحث مقدّمهء واجب ، صورت مسئله را به هر شكلى قرار دهيم ، محلّ نزاع اين است كه آيا مقدّمه ، علاوه بر لزوم عقلى ، وجوب شرعى مولوى هم دارد يا نه ؟ ما مىخواهيم ببينيم وقتى مولا مىگويد : ( أقيموا الصّلاة ) و ما از خارج ، به دليل ديگر ، مىفهميم كه وضو شرطيت براى صلاة دارد ، « 2 » آيا همان‌طور كه وجوب ذى المقدّمه - يعنى صلاة - وجوب شرعى و مولوى است ، « 3 » لازمهء عقلى شرطيت اين\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 139\r\n( 2 ) - فعلًا هم كارى نداريم كه اين مقدّمه عقليه باشد يا شرعيه يا عاديه ، در اين جهت كه ما بحث مىكنيم فرقى نمىكند .\r\n( 3 ) - امر در ( أقيموا الصّلاة ) مثل امر در ( أطيعوا اللَّه ) نيست . امر در ( أطيعوا اللَّه ) امر ارشادى است امّا در ( أقيموا الصّلاة ) ارشاد به چيزى نيست بلكه امرش مولوى است .\r\n","page_name":" 182 ","page_number":182},
  {"content":"\r\n\r\nاست كه وضو هم - مثل صلاة - داراى يك وجوب شرعى مولوى باشد يا اينكه در باب وضو ، وجوب شرعى مولوى مطرح نيست ، بلكه آنچه در باب وضو مطرح است ، همان لزوم عقلى و لابدّيت عقليه است ، يعنى عقل ، وقتى ملاحظه كرد شارع ، وضو را به‌عنوان شرط براى صلاة دانسته است ، ما را الزام مىكند كه وضو بگيريم ؟ البته عقل ، شرطيت و عدم شرطيت وضو را درك نمىكند ، امّا وقتى شارع گفت : « الوضوء شرط للصلاة » ، با حفظ شرطيت ، حكم مىكند كه بر مكلّف لازم است به جهت رعايت تحقّق صلاة ، وضو بگيرد و نماز بخواند . در باب مقدّمهء واجب ، كسى نيامده لزوم عقلى مقدّمه را منكر شود . لزوم عقلى چيزى است كه مورد قبول منكرين وجوب مقدّمهء واجب نيز واقع شده است . كسى نيامده بگويد : « با اينكه شارع وضو را شرط نماز قرار داده ، شما وقتى به عقل مراجعه كنيد و از عقل بپرسيد كه آيا لازم است من اين شرط را انجام دهم يا نه ؟ عقل جواب بدهد : مىخواهى انجام بده و مىخواهى انجام نده » . چگونه مىتوان بين اين مسئله و بين اينكه عقل مىگويد : « حتماً بايد اطاعت مولا تحقّق پيدا كند » جمع كرد ؟ لذا لزوم عقلى مقدّمه ، امرى ضرورى و بديهى و غير قابل انكار است . بحث در اين است كه علاوه بر اين لزوم عقلى مسلّم ، آيا مقدّمهء واجب داراى يك وجوب شرعى مولوى هم هست يا نه ؟ در اين صورت ، براساس بيان مرحوم آخوند كه محلّ نزاع را عبارت از ملازمه قرار داده و حاكم به ملازمه را هم عبارت از عقل دانسته است ، آيا طرفين ملازمه چيست ؟\r\nطرفين ملازمه عبارت از وجوب شرعى مولوى ذى المقدّمه و وجوب شرعى مولوى مقدّمه است . بنابراين ، محلّ نزاع به اين صورت مىشود كه ازنظر عقل ، بين وجوب شرعى مولوى ذى المقدّمه و وجوب شرعى مولوى مقدّمه ، ملازمه‌اى تحقّق دارد ؟ پس ملازمه ، عقليه است ولى طرفين ملازمه ، شرعى است . يكى وجوب شرعى مولوى ذى المقدّمه و ديگرى وجوب شرعى مولوى مقدّمه است . البته نفسى بودن و غيرى بودن وجوب مقدّمه ، جهت ديگرى است . نفسى بودن و غيرى بودن ، هم با شرعى\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nبودن متناسب است و هم با مولوى بودن . يعنى وجوب شرعى مولوى گاهى نفسى است - مثل وجوب ذى المقدّمه - و گاهى غيرى است - مثل وجوب مقدّمه - . بيان ديگر : نزاع در باب مقدّمهء واجب ، مربوط به وجوب شرعى مقدّمه - علاوه بر لابدّيت عقليه - است . ولى درعين‌حال ، با توجه به اينكه در باب مقدّمهء واجب ، بحث ملازمه مطرح است ، اين ملازمه بايد از طريق عقل استفاده شود . مسألهء اصوليهء عقليه ، ارتباطى به باب الفاظ و باب دلالات لفظيه پيدا نمىكند . بحث مقدّمهء واجب ، جزء مباحث الفاظ علم اصول نيست بلكه جزء مباحث عقليهء علم اصول است . ما وقتى بحث مىكنيم كه « القطع حجّة » ، حاكم به حجّيت قطع عبارت از عقل است و اين بحث به‌عنوان بحثى عقلى مطرح است . در باب ملازمه هم همين‌طور است . حاكم به ملازمه - برفرض حكم به ملازمه - چيزى جز عقل نيست لذا مرحوم آخوند به صاحب معالم رحمه الله اعتراض كرده و مىفرمايد : صاحب معالم رحمه الله مسألهء مقدّمهء واجب را در رديف مباحث الفاظ مطرح كرده و اين قرينه بر اين است كه با مسئله به‌صورت يك مسألهء لفظى برخورد كرده است و در مقام استدلال هم وقتى مىخواهد وجوب مقدّمهء واجب را انكار كند مىگويد : « هيچ‌يك از دلالات سه‌گانهء مطابقه و تضمّن و التزام ، دلالت بر وجوب مقدّمه نمىكند لذا مقدّمهء واجب ، واجب نيست » . « 1 » مرحوم آخوند مىفرمايد : « اين استدلال صاحب معالم رحمه الله هم شاهد ديگرى است بر اينكه ايشان با مسألهء مقدّمهء واجب به‌عنوان يك بحث لفظى برخورد كرده است . و اگر بحث لفظى شد بايد ببينيم كه آيا دلالت مطابقه يا تضمّن يا التزام هست يا نه ؟ درحالىكه اگر مسئله ، عقلى باشد ، ربطى به باب دلالات ندارد » . « 2 » اشكال : در ابتداى امر به‌نظر مىرسد كه قسمت اوّل اشكال بر خود مرحوم آخوند هم وارد است چون ايشان هم مسألهء مقدّمهء واجب را در رديف مباحث الفاظ مطرح\r\n\r\n\r\n","description":"","footnote":"\r\n( 1 ) - معالم الدّين ، ص 62\r\n( 2 ) - كفاية الاصول ، ج 1 ، ص 139\r\n","page_name":" 184 ","page_number":184},
  {"content":"\r\n\r\nكرده است . جواب : مرحوم آخوند مىتواند از خود دفاع كرده و بگويد : هرچند من مسألهء مقدّمهء واجب را در بحث الفاظ مطرح كردم ولى تذكر دادم كه اين مسئله ، مسألهء لفظى نيست درحالىكه در كلام صاحب معالم رحمه الله چنين تذكرى وجود ندارد . نكتهء ديگرى كه براى توضيح كلام مرحوم آخوند لازم است اين است كه ايشان مىفرمايد : « بين دو وجوب ، ملازمه تحقّق دارد » . ممكن است به ذهن بيايد كه مراد ايشان از اين عبارت اين است كه ما بايد وجوب ذى المقدّمه را در جاى خودش ثابت كرده و وجوب مقدّمه را هم در جاى خودش ثابت نموده و سپس بگوييم : « بين اين دو وجوب ، ملازمه تحقّق دارد » . درحالىكه نظر مرحوم آخوند چنين چيزى نيست ، بلكه نظر ايشان اين است كه ما وجوب شرعى مقدّمه را از راه ملازمه استكشاف كنيم . يعنى ما راه ديگرى براى اثبات وجوب شرعى مقدّمه نداريم . مثل ملازمه‌اى كه بين حكم عقل و حكم شرع وجود دارد كه معنايش اين است كه ما حكم شرع را از راه حكم عقل استكشاف مىكنيم . ما وقتى ديديم عقلْ حكم مىكند كه ظلم قبيح است ، از راه ملازمه‌اى كه بين حكم عقل و حكم شرع وجود دارد ، مىفهميم كه شارع هم ظلم را حرام مىداند . : حضرت امام خمينى رحمه الله اشكال مهمّى بر كلام مرحوم آخوند وارد كرده كه لازم است پيرامون آن توضيحى ارائه نماييم : براى روشن شدن بيان امام خمينى رحمه الله لازم است همهء فروض محلّ نظر ايشان را مطرح نماييم : وقتى انسان اراده مىكند كه عملى در خارج تحقّق پيدا كند ، در به دو امر به دو صورت است : 1 - اراده مىكند كه مباشرتاً و با دست خودش عمل را در خارج انجام دهد .\r\n\r\n","description":"","footnote":"","page_name":" 185 ","page_number":185},
  {"content":"\r\n\r\n2 - اراده مىكند كه به‌وسيلهء صدور امر نسبت به نوكرها و عبيدش ، عمل را در خارج محقّق كند . جايى كه انسان اراده مىكند كه عملى را مباشرتاً انجام دهد ، خود بر دو قسم است : 1 - گاهى اين عمل نياز به مقدّمه ندارد ، بلكه با تحقّق اراده ، مراد انسان نيز تحقّق مىيابد . 2 - گاهى اين عمل نياز به مقدّمه دارد و بدون تحقّق مقدّمه ، تحقّق آن ممكن نيست . در قسم اوّل كه انسان اراده مىكند عمل را مباشرتاً انجام دهد و تحقّق آن عمل در خارج توقف بر مقدّمه ندارد ، مثل اينكه انسان اراده كند دست خود را حركت دهد يا اراده كند نظر كردن يا صحبت كردن را ، پيدا است كه اين فعل ارادى ، فقط مسبوق به اراده خود اين فعل و مقدّمات و مبادى ارادهء خود اين فعل است . انسانى كه مىخواهد براى جمعيتى صحبت كند ، ابتدا صحبت كردن را تصوّر مىكند . تصوّر صحبت كردن ، به‌عنوان اوّلين مبدأ اراده است . تصوّر مراد ، عبارت از همان وجود ذهنى مراد و توجه نفس به مراد است . در مرحلهء بعد ، تصديق به فايده مراد مىكند و در مراحل بعدى هم ساير مبادى اراده - مانند ميل و اشتياق و عزم و جزم و . . . - را تصوّر مىكند . « 1 » وقتى مبادى اراده تحقّق پيدا كرد ، اراده تحقّق پيدا مىكند و ما اين مسئله را در بحث جبر و تفويض به‌طور مبسوط مطرح كرديم و گفتيم : اراده ، چيزى است كه وقتى مقدّماتش حاصل شد ، خداوند متعال ، شعبه‌اى محدود از خلّاقيت مطلقهء خودش را به نفس انسانى عنايت فرموده و نفس انسانى در آن محدوده ، مظهر خلّاقيت پروردگار است و امورى را خلق مىكند و اراده ، لازم نيست كه مسبوق به ارادهء ديگر باشد . حال جاى اين سؤال است كه خود اين تصوّر و وجود ذهنى از كجا پيدا شده است ؟ وجود ، نياز به علت موجده دارد و در اين جهت فرقى بين وجود ذهنى و وجود خارجى نيست و علت\r\n\r\n\r\n","description":"","footnote":"\r\n( 1 ) - خود مبادى اراده هم - ازنظر تعداد - مورد اختلاف است .\r\n","page_name":" 186 ","page_number":186},
  {"content":"\r\n\r\nموجده براى اين موجود ذهنى - يعنى تصوّر - چيزى غير از نفس و خلّاقيت آن نيست .\r\nخلّاقيت هم عنايتى است كه از جانب خداوند متعال نسبت به نفس انسان شده است كه مىتواند نسبت به بعضى از امور ، جنبهء خلّاقيت و آفريدگارى داشته باشد . از جملهء اين امور عبارت از تصوّر - كه اوّلين مبدأ تحقّق اراده است « 1 » - مىباشد و اين‌طور نيست كه اراده ، يك امر غير اختيارى و مسبوق به ارادهء ديگر باشد بلكه بعد از تحقّق مبادى اراده ، نفس انسان اراده را ايجاد مىكند . وقتى نفس انسان اراده را ايجاد كرد ، با توجه به اينكه مراد در اين قسم ، نيازى به مقدّمه ندارد و مريد مىخواهد مباشرتاً جامهء عمل به مراد بپوشاند ، به مجرّد اينكه اراده به خلّاقيت نفس حاصل شد ، مراد هم تحقّق پيدا مىكند . به مجرّد حصول ارادهء تكلّم ، شروع مىكند به صحبت كردن . در نتيجه ، اين قسم جاى بحث نيست . امّا در قسم دوّم كه انسان اراده مىكند عملى را مباشرتاً انجام دهد ولى تحقّق آن عمل در خارج توقف بر مقدّمهء خارجيه دارد ، مثل اينكه انسان اراده مىكند كه « بودن بر پشت‌بام » را مباشرتاً انجام دهد ، وقتى همهء مقدّمات اراده - كه در قسم اوّل گفته شد - تحقّق پيدا كرد ، يعنى « بودن بر پشت‌بام » را تصوّر كرد ، سپس تصديق به فايدهء آن نمود و ساير مبادى اراده تحقّق پيدا كرد ، در اين صورت اراده خلق مىشود . متعلّق اين اراده عبارت از « بودن بر پشت‌بام » است . امّا اينجا اين‌گونه نيست كه به مجرّد تعلّق اراده به « بودن بر پشت‌بام » فوراً « بودن بر پشت‌بام » تحقّق پيدا كند ، بلكه تحقّق اين مراد ، توقف بر يك مقدّمهء خارجيه دارد و آن عبارت از « نصب نردبان » است . ولى آيا اينجا در ارتباط با « نصب نردبان » چه واقعيتى تحقّق دارد ؟ مرحوم آخوند مىفرمايد : در اينجا « يترشّح من الإرادة المتعلّقة بذي المقدّمة إرادة متعلّقة بالمقدّمة » « 2 » يعنى از اراده‌اى كه به ذى المقدّمه تعلّق پيدا كرده ، اراده‌اى كه\r\n\r\n\r\n","description":"","footnote":"\r\n( 1 ) - چون ارادهء شىء بدون تصوّر آن و التفات به آن امكان ندارد .\r\n( 2 ) - كفاية الاصول ، ج 1 ، ص 141\r\n","page_name":" 187 ","page_number":187},
  {"content":"\r\n\r\nمتعلّق به مقدّمه است ترشح پيدا مىكند . آيا مقصود مرحوم آخوند از « يترشّح » عبارت از « يتولّد » است ؟ يعنى گويا « ارادهء نصب نردبان » نيازى به مبادى ندارد و به مجرّد تعلّق اراده به « بودن بر پشت‌بام » بدون هيچ مقدّمه‌اى ، اراده‌اى هم به نصب نردبان تعلّق مىگيرد ؟ و به‌عبارت ديگر : آيا مرحوم آخوند مىخواهد بگويد : همان‌طور كه بين ارادهء متعلّق به ذى المقدّمه و خود ذى المقدّمه فاصله و واسطه‌اى وجود ندارد ، بين ارادهء متعلّق به ذى المقدّمه و ارادهء متعلّق به مقدّمه هم فاصله‌اى وجود ندارد و هنگامى كه ذى المقدّمه اراده شد ، بدون هيچ اختيارى مقدّمه هم اراده خواهد شد ؟ ظاهر « يترشح » همين است ، چون ترشّح به‌معناى تولّد است . مثلًا وقتى انسان آبى را مىپاشد ، قطراتى از آن به اطراف ترشح مىكند ، يعنى اين قطرات ، متولد از آن آبى است كه پاشيده شده است . اين معنا اگرچه ظاهر عبارت مرحوم آخوند است ولى واقعيت مسئله چيز ديگرى است . واقعيت مسئله اين است كه اراده نياز به مبادى دارد و همان‌طور كه ارادهء ذى المقدّمه مبادى لازم دارد ، ارادهء مقدّمه هم مبادى لازم دارد ولى فرق بين ذى المقدّمه و مقدمه در مسألهء « تصديق به فايده » است . « تصديق به فايده » ، در ارتباط با ذى المقدّمه ، به‌عنوان غرض اصلىِ خود انسان مطرح است ولى در ارتباط با مقدّمه ، به‌عنوان غرضِ اصلى مطرح نيست بلكه به‌عنوان تمكّن از وصول به غرض اصلى مطرح است . بنابراين صِرْف اينكه فايدهء مقدّمه به‌عنوان غرض اصلى نيست ، موجب اين نمىشود كه در باب مقدّمه ، مبادى اراده مورد نياز نباشند . در نتيجه ، همان‌طور كه ارادهء ذى المقدّمه ، ناشى از مبادى اراده است ، ارادهء مقدّمه هم ناشى از مبادى است و تنها فرق اين دو در اصلى بودن و تبعى بودن است . بنابراين « يترشّح » به‌معناى « يتولّد » نيست ، بلكه به‌معناى اين است كه ارادهء مقدّمه تابع ارادهء ذى المقدّمه است و پس از آن تحقّق پيدا مىكند . پس از روشن شدن مطلب فوق به بيان اصل اشكال حضرت امام خمينى رحمه الله بر كلام مرحوم آخوند مىپردازيم :\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nاساس اشكال ايشان در ارتباط با فرض اخير است ، يعنى جايى كه مولا مىخواهد فعلى از ناحيهء عبد تحقّق پيدا كند ، در اينجا آنچه مربوط به مولا است و به‌عنوان فعل اختيارى مولا مطرح است ، عبارت از صدور فرمان و به‌عبارت ديگر : بعث و تحريك اعتبارى و به‌عبارت سوّم : ايجاب مأمور به در ارتباط با عبد است . با توجه به اينكه بعث و تحريك اعتبارى - كه گفتيم جانشين بعث و تحريك حقيقى و تكوينى است - به‌عنوان فعل اختيارى مولاست ، بنابراين مسبوق به اراده است ، در نتيجه همهء مبادى اراده در مورد آن تحقّق دارد . مولا بايد ابتدا بعث و تحريك را تصوّر كند ، سپس تصديق به فايدهء آن بنمايد تا سرانجام به مسألهء اراده ختم شود و پس از تحقّق اراده ، بعث و تحريك را به‌صورت كتبى يا لفظى صادر كند . حال وقتى مولا فرمانى - مثلًا به‌عنوان اشتراء لحم - نسبت به عبد صادر كرد ، ما مىبينيم تحقّق اين اشتراء لحم توسط عبد ، نياز به يك مقدّمهء خارجيه دارد و آن عبارت از دخول به بازار و دكّان قصابى است . حضرت امام خمينى رحمه الله مىفرمايد : مرحوم آخوند در اينجا مسألهء ملازمه را مطرح مىكند ، امّا طرفين ملازمه را مشخص نمىكند ، درحالىكه در اينجا چهار احتمال وجود دارد كه مرحوم آخوند نمىتواند به هيچ‌يك از آنها ملتزم شود : احتمال اوّل : طرفين ملازمه عبارت از وجوب فعلى متعلّق به ذى المقدّمه و وجوب فعلى متعلّق به مقدّمه باشد ، يعنى همان‌طور كه مولا يك بعث فعلى اعتبارى نسبت به اشتراء لحم دارد ، يك بعث فعلى اعتبارى هم نسبت به دخول سوق دارد . به‌عبارت ديگر : اگر مولا از همان ابتدا دو بعث را در يك عبارت مىآورد و مىگفت : « أيّها العبد ! ادخل السوق و اشتر اللّحم » دو بعث از ناحيهء مولا تحقّق پيدا مىكرد ، يك بعث فعلى نفسى متعلّق به اشتراء لحم و يك بعث فعلى غيرى متعلّق به دخول سوق . اين دو بعث ، در فعلى بودن و وجوب مشتركند ولى در نفسيّت و غيريّت اختلاف دارند . ولى آيا در جايى كه مولا « ادخل السوق » را نمىگويد و فقط « اشتر اللّحم » مىگويد و يك وجوب فعلى به اشتراء لحم متعلّق مىكند ، طرف ملازمه چيست ؟ ظاهر عبارت مرحوم آخوند\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nاين است كه ملازمه بين وجوب فعلى ذى المقدّمه و وجوب فعلى مقدّمه است . ولى آيا اين وجوب فعلى مقدّمه كجاست ؟ فرض اين است كه از ناحيهء مولا فقط وجوب فعلى ذى المقدّمه مطرح شده است . اين غير از مسألهء ملازمه بين حكم عقل و شرع است . در آنجا گفته مىشود : « هرجا عقل حكمى داشت ، كشف مىكنيم كه شارع هم حكمى دارد ولى ممكن است آن حكم به ما نرسيده باشد و ما از طريق حكم عقل ، حكم شرع را استكشاف مىكنيم . امّا در اينجا فرض اين است كه غير از « اشتر اللّحم » چيزى از ناحيهء مولا صادر نشده است . آيا شما مىگوييد : فرمان « اشتر اللّحم » ناقص است و مولا بايد حتماً كنار آن « ادخل السوق » را هم مىآورد ؟ روشن است كه نمىتوان چنين چيزى را ملتزم شد . حتى در صورتى هم كه مولا توجه به مقدّمه دارد ، ضرورتى ندارد كه مقدّمه را در كنار ذى المقدّمه ، مشمول الزام و ايجاب قرار دهد . با وجود اينكه مولا مىداند اشتراء لحم بدون دخول سوق امكان ندارد ولى عقل و عقلاء او را الزام نمىكنند كه حتماً بايد فرمانى نسبت به دخول سوق هم صادر نمايى . پس وقتى بيش از يك وجوب از ناحيهء مولا صادر نشده است ، چگونه مىتوان گفت : بين وجوب فعلى ذى المقدّمه و وجوب فعلى مقدّمه ملازمه تحقّق دارد ؟ درحالىكه ما مىبينيم يكى از اين متلازمين تحقّق دارد ، امّا نسبت به ملازم ديگر ، قطع به عدم تحقّق آن داريم . احتمال دوّم : طرفين ملازمه عبارت از دو اراده باشد : اراده‌اى كه به بعث به ذى المقدّمه تعلّق گرفته و اراده‌اى كه به بعث به مقدّمه تعلّق گرفته است و اين دو اراده ، در ارتباط با مولاست و مراد در اين دو اراده ، عمل مولاست . زيرا همان گونه كه گفتيم - بعث و تحريك ، عمل اختيارى مولاست و حتماً بايد مسبوق به اراده و مقدّمات اراده باشد . اگر مراد مرحوم آخوند اين باشد كه طرفين ملازمه ، اين دو اراده‌اند و با توجه به اينكه اراده ، يك امر قلبى است ، بفرمايد : « در عالم لفظ بين اين دو اراده تلازم وجود دارد » ، ما در پاسخ مرحوم آخوند مىگوييم : اوّلًا : اگر دو اراده وجود داشت ، چرا ارادهء متعلّق به بعث به ذى المقدّمه در تحقق\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nمراد خودش اثر گذاشت و بعث به ذى المقدّمه تحقّق پيدا كرد ، امّا ارادهء متعلّق به بعث به مقدّمهء تأثيرى در تحقّق مراد خود نكرد و به دنبال آن ، بعث به مقدّمه تحقّق پيدا نكرد ؟ ثانياً : همان‌طوركه در مورد كارهاى مباشرى مطرح كرديم ، اگر از ارادهء متعلّق به مقدّمه ، به « ترشّح » تعبير شده است ، « ترشّح » به‌معناى مسبّب بودن ، متولّد شدن و معلول بودن نيست ، بلكه به‌معناى تبعيّت است و الّا ارادهء متعلّق به مقدّمه هم مبادى لازم دارد . حال در اينجا اگر بخواهد علاوه بر اراده‌اى كه متعلّق به بعث به ذى المقدّمه است ، ارادهء ديگرى نيز متعلّق به بعث به مقدّمه و به‌عنوان ملازمه مطرح باشد ، علاوه بر اشكال قبلى ، اين اشكال نيز وجود دارد كه چه‌بسا مولا توجهى به مقدّميت مقدّمه نداشته باشد . اين‌گونه نيست كه هر آمر و مولايى كه چيزى را مأمور به قرار مىدهد ، حتماً توجه به مقدّمه يا مقدّمات آن داشته باشد و همان گونه كه يك ارادهء او به ذى المقدّمه تعلّق مىگيرد ، اراده‌اى هم به مقدّمه تعلّق بگيرد . در جايى كه مولا توجه به مقدّمه ندارد ، يا بعضى از مقدّمات - در صورت تعدّد آنها - مورد غفلت مولا واقع شده باشد ، چگونه ما مىتوانيم ادّعاى ملازمه بين دو اراده بنماييم ؟ اگرچه جاى اراده ، نفس انسان است و اراده را نمىتوان مشاهده كرد ولى واقعيت مسئله براى ما معلوم است كه تعلّق اراده به بعث به مقدّمه ، فرع التفات به مقدّميت اين مقدّمه است و در صورتى كه مقدّمه يا بعضى از مقدّمات مورد غفلت مولا قرار گيرد چگونه مىتوان گفت : « يك ارادهء فعليهء متعلّق به بعث به مقدّمه در نفس مولا وجود دارد » ؟ درحالىكه اولين مبادى اراده ، تصوّر است و تصوّر به معناى التفات و توجه است . در نتيجه اين احتمال هم مورد قبول نيست . البته اين احتمال خلاف ظاهر كلام مرحوم آخوند نيز مىباشد ، زيرا ظاهر عبارت ، ملازمهء بين وجوبين است . احتمال سوّم و چهارم : اين دو احتمال هم بر مبناى دو احتمال قبلى است ، با اين تفاوت كه در دو احتمال قبلى ، طرفين ملازمه را عبارت از دو امر فعلى قرار داديم ( دو وجوب فعلى يا دو ارادهء فعلى ) ، امّا در اين دو احتمال اخير ، مسألهء فعليت را از طرف مقدّمه حذف كرده و به‌جاى آن عنوان « تقدير » را مىگذاريم و مىگوييم : « بين وجوب\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nفعلى ذى المقدّمه و وجوب تقديرى مقدّمه ، ملازمه وجود دارد » . و يا مىگوييم : « بين ارادهء فعليهء متعلّق به بعث به ذى المقدمة و ارادهء تقديريه متعلق به بعث به مقدّمه ملازمه وجود دارد » و مراد از تقدير ، همان « بالقوه » است ، يعنى اگر گفتيم : « بين وجوب فعلى ذى المقدمة و وجوب تقديرى مقدّمه ملازمه است » معنايش اين است كه آنچه بالفعل وجود دارد ، وجوب فعلى ذى المقدّمه است ، امّا در ناحيهء مقدّمه وجوب فعلى نداريم ، بلكه وجوب بالقوه داريم ، يعنى در آينده خود مولا مقدّمه را ايجاب مىكند . و معناى تقدير در ناحيهء اراده اين است كه الآن در نفس مولا اراده‌اى نسبت به بعث به مقدّمه نيست امّا در آينده چنين اراده‌اى در نفس مولا تحقّق پيدا خواهد كرد . حضرت امام خمينى رحمه الله مىفرمايد : مسألهء ملازمه اگر يك طرفش فعليت داشت بايد طرف ديگر آن‌هم فعليت داشته باشد ، چون ملازمه يك امر وجودى و متقوّم به طرفين است . اگر يك طرف آن وجود پيدا كرد و اتّصاف به ملازمه براى آن پيدا شد ، بايد طرف ديگر آن‌هم وجود داشته باشد . ما نمىتوانيم چيزى را به لحاظ اينكه در آينده ايجاد مىشود ، الآن متّصف به يك وصفى قرار دهيم . شما كه مىگوييد : « ثبوت شيء لشيء فرع ثبوت المثبت له » ، آيا « ثبوت مثبت له » بايد فعليت داشته باشد در حال ثبوت وصف ؟ يا اينكه لازم نيست فعليت داشته باشد بلكه كافى است كه وصفْ الآن تحقّق پيدا كند ولى موصوف در آينده وجود پيدا كند ؟ حضرت امام خمينى رحمه الله مىفرمايد : ملازمه در اين جهت مثل متضايفين است .\r\nهمان‌طور كه در مورد ابوّت و بنوّت نمىتوانيم از نظر فعليت و بالقوه بودن تفكيكى قائل شويم و مثلًا بگوييم : « ابوّت ، فعليت دارد ولى بنوّتْ بالقوه است » در مورد ملازمه هم نمىتوانيم قائل به تفكيك شويم . البته مسألهء ملازمه داخل در عنوان تضايف نيست ولى چون از باب مفاعله است و متقوّم به طرفين و وصف براى طرفين است ، ثبوت وصف براى طرفين نياز به وجود موصوف و فعليت وجود موصوف دارد . مگر اينكه كسى ملازمه را به‌طور كلّى انكار كند . نتيجه‌اى كه از فرمايش امام خمينى رحمه الله گرفته مىشود اين است كه ما نمىتوانيم\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nنزاع را در ملازمهء بين دو وجوب فعلى يا بين دو ارادهء فعليه و يا بين وجوب فعلى و وجوب تقديرى يا بين ارادهء فعليه و ارادهء تقديريه قرار دهيم . اشكال بر امام خمينى رحمه الله بيان شما غير از چيزى است كه ما در مورد آن بحث مىكنيم . بحث ما در ارتباط با تحرير محلّ نزاع در باب مقدّمهء واجب بود . مرحوم آخوند مىفرمود : « محلّ نزاع در باب مقدّمهء واجب ، ملازمه بين دو وجوب است » و ما گفتيم :\r\n« ظاهر كلام مرحوم آخوند همان احتمال اوّل از احتمالات چهارگانه است ، يعنى محلّ نزاع در ارتباط با ملازمه بين وجوب فعلى مقدّمه و وجوب فعلى ذى المقدّمة است » . ولى شما ( امام خمينى رحمه الله ) اين معنا را منكر شديد امّا در توضيح انكار راهى را پيموديد كه نتيجهء آن ، انكار وجود ملازمه - و به عبارت ديگر : « انكار وجوب مقدّمه » - است .\r\nمستشكل مىگويد : « ممكن است نظر شما انكار وجود ملازمه بوده و راهى هم كه طى كرديد اين معنا را ثابت كند ولى لازمهء فرمايش شما اين نيست كه محلّ نزاع ، مسألهء ملازمه نباشد . بحث ما در اين نيست كه آيا حق با قائلين به ملازمه است يا با منكرين آن ؟ بلكه بحث در اين است كه آيا محلّ نزاع چيست ؟ در حالى كه راه شما ( امام خمينى رحمه الله ) نتيجه مىدهد كه حق با منكرين ملازمه است . و اين‌ها دو مطلب جداى از يكديگرند . انكار اينكه ملازمه محلّ نزاع است ، يك چيز و انكار وجود ملازمه چيز ديگرى است . و درحقيقت ، دليل شما با مدّعايتان تطبيق نمىكند » . دفاع از امام خمينى رحمه الله : گويا امام خمينى رحمه الله مىخواهد بفرمايد : چگونه ممكن است مسأله‌اى كه محلّ نزاع بين اجلّاء و بزرگان قرار گرفته ، مسألهء واضح البطلانى باشد و مشهور بيايند چيزى كه بطلانش بديهى است - يعنى قول به ملازمه - را اختيار كنند ؟ لذا اگرچه وقتى ما با كلام امام خمينى رحمه الله روبه‌رو مىشويم ، به ذهنمان مىآيد كه راه ايشان به انكار ملازمه مىانجامد و اين راهى نيست كه در مقابل مرحوم آخوند باشد . ولى با توجه به اينكه بطلان مسئله نزد ايشان بديهى بوده و يك امر واضح البطلان نمىتواند به‌عنوان محلّ نزاع واقع شود ، ايشان يك چنين بيانى را فرموده‌اند .\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nاز همين راه مىتوان استفاده كرد كه ملازمه به اين كيفيتى كه مرحوم آخوند فرموده نمىتواند محلّ نزاع باشد . براى بيان مطلب ابتدا مقدّمه‌اى ذكر مىكنيم : در جايى كه انسان خودش مىخواهد عملى را انجام دهد ، بايد آن را اراده كند .\r\nاراده داراى مبادى و مقدّماتى است . اوّلين مقدّمهء آن عبارت از تصوّر شىء مراد در عالم نفس و ذهن و دوّمين مقدّمهء آن تصديق به فايده است و . . . حال آيا اين فايدهء مورد تصديق - كه به‌عنوان مبدأ اراده نقش دارد - بايد هميشه مطابق با واقع باشد و يا ممكن است به‌صورت تخيّل و جهل مركّب نسبت به فايده باشد ؟ انسان گاهى مىبيند فايده‌اى كه مريد نسبت به اين شىء مراد درنظر داشته است واقعيت ندارد و چيزى جز تخيّل نيست و اگر مريد از اوّل مىدانست كه اين مراد خالى از فايده است ، آن را اراده نمىكرد ولى چون اعتقاد به مراد پيدا كرده ، ساير مبادى اراده هم تحقّق پيدا كرده و اراده به خلّاقيت نفس حاصل شده است . پس اين‌گونه نيست كه مسألهء تصديق به فايده حتماً مطابقت با واقع داشته باشد بلكه چه‌بسا ممكن است تصديق به فايده ، مجرّد تخيّل باشد و يا گاهى چيزى فايدهء مهمى براى مريد دارد ولى چون مريد نتوانسته است به آن فايده پى ببرد لذا اراده نكرده و به‌همين‌جهت مراد در خارج تحقّق پيدا نكرده است . در جايى هم كه مولا مىخواهد . فعلى توسط عبد تحقّق پيدا كند ، اين معنا پيدا مىشود . چون گاهى مولا عبد خود را به‌سوى يك ذى المقدّمه بعث مىكند بدون اينكه توجهى به مقدّمه و مقدّميت آن مقدّمه داشته باشد و گاهى هم مولا بعضى از امور را به‌عنوان مقدّمهء مأمور به تخيّل مىكند درحالىكه آن امر به حسب واقع مقدّميتى ندارد .\r\nالبته اين دو جهت در ارتباط با شارع نمىتواند تحقّق پيدا كند ، چون نمىتوان گفت كه شارع نسبت به مقدّمه‌اى غفلت دارد يا اينكه در تشخيص خود خطا كرده است . پس از بيان مقدّمهء فوق مىگوييم : بحث ما در مسألهء مقدّمهء واجب ، بحث گسترده‌اى است ، خواه محلّ نزاع را به\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nنحوى كه مرحوم آخوند مطرح كرد بدانيم يا به‌نحوىكه ظاهر كلمات بسيارى از فقهاست . يعنى اگر ما محلّ نزاع را ملازمهء بين دو وجوب قرار داديم ، اگرچه نتيجهء اين مسئله را مىخواهيم به‌عنوان حكم اللَّه مورد استفاده قرار دهيم ، امّا مسئله محدود به خصوص احكام شرعيّه نيست ، مخصوصاً اگر مسئله را مسأله‌اى عقلى بدانيم كسى كه ملازمهء بين وجوبين را قائل است ، آن را محدود به شرع نمىكند بلكه در مورد اوامر موالى عرفيه هم قائل به ملازمه است . حتى بنا بر اينكه مسألهء مقدّمهء واجب يك مسألهء فقهى باشد - كه ظاهر كلمات بعضى چنين است - ولى ريشهء اين مسألهء فقهى هم عبارت از حكم عقل است . يعنى وقتى بحث مىكنيم كه « مقدّمة الواجب واجبة شرعاً أم لا ؟ » اين‌طور نيست كه آيه يا روايت يا اجماعى دلالت بر اين معنا كرده باشد بلكه اين يك مسألهء عقليه است و اختصاصى به احكام شرعيه ندارد و در غير احكام شرعيه هم جريان دارد - به هر صورت كه ما محلّ نزاع را تحرير كنيم - اگرچه عنوانش به‌صورت يك مسألهء فقهى است . خلاصه مطلب اينكه هرچند ما مىخواهيم نتيجهء بحث را در مورد احكام شرعيه پياده كنيم ولى با توجه به اينكه بحث ما عامّ است و غير احكام شرعيه را شامل مىشود ، مسألهء غفلت يا خطاى مولا در محلّ بحث اثر مىگذارد . حضرت امام خمينى رحمه الله سپس مىفرمايد : نتيجهء اين بحث‌ها و اشكالاتى كه برآن احتمالات چهارگانه ذكر شد اين است كه ما بايد در مورد محلّ نزاع در مقدّمهء واجب بگوييم : اينجا مسئله داراى دو بُعد است :\r\nيك بعد آن مربوط به نفس مولا و بعد ديگرش مربوط به وظيفهء عبد است . آنچه مربوط به نفس مولاست كه محلّ بحث ما نيز مىباشد اين است كه ملازمه داراى دو طرف است : يك طرف آن عبارت از ارادهء فعليه‌اى است كه متعلّق به بعث به ذى المقدّمه است . طرف ديگر آن عبارت از ارادهء فعليه‌اى است كه متعلق به بعث به آن چيزى است كه مولا آن را مقدّمه مىداند . اين جمله معنايش اين است كه مولا هم التفات به مقدّميت آن داشته و هم عقيده داشته كه اين چيز به‌عنوان مقدّمه است ،\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nاگرچه به‌حسب واقعْ مقدّمه نباشد . ممكن است مولا در تشخيص خود اشتباه كرده باشد و چيزى كه مقدّميت نداشته به‌عنوان مقدّمه فرض كرده و متعلّق ارادهء فعليهء خود قرار داده است . اينكه به حسب واقعْ مقدّمه باشد يا نباشد ، ازنظر مولا فرقى ايجاد نكرده و ضربه‌اى به ارادهء فعليهء او وارد نمىكند . اراده در اينجا مثل اراده‌هاى فاعلى است . اگر شما چيزى را به‌عنوان اينكه فايده دارد اراده كرديد ، ما نمىتوانيم بگوييم : « در اينجا اراده وجود ندارد ، چون به‌حسب واقع خالى از فايده بوده است » . اينكه به حسب واقعْ خالى از فايده باشد ، ضربه‌اى به تحقّق فعليت ارادهء شما وارد نمىكند . امّا آنچه مربوط به عبد است اين است كه چون تحصيل غرض مولا به‌عنوان وظيفهء اصلى عبد است ، پس عبد بايد غرض مولا را از هر طريقى كه ممكن است تحصيل كند . بنابراين اگر مقدّمه‌اى مغفول عنه مولا شد و در نتيجه اراده‌اى به بعث به اين مقدّمه تعلّق نگرفت ، نمىتوان گفت : « عبد مىتواند آن مقدّمه را ترك كند » . عبد مىبيند اين مقدّمه اگرچه مغفول عنه مولا بوده و در ذهن مولا نيامده ولى اگر بخواهد آن را ترك كند غرض اصلى مولا - يعنى ذى المقدّمه - در خارج حاصل نمىشود ، بنابراين بايد مقدّمه را در خارج بياورد . همان‌طور كه اگر مولا خطا كرده و چيزى را اشتباهاً به‌عنوان مقدّمه فرض كرده و آن را متعلّق ارادهء فعليهء خود قرار داده است ، در اينجا چون وجوب مقدّمه ، وجوب تبعى است نه نفسى ، بر عبد لازم نيست چنين چيزى را در خارج بياورد ، بلكه مهم تحصيل غرض مولا - يعنى ذى المقدّمه - است .\r\nپس اين دو مطلب را نبايد به هم مخلوط كرد كه در ناحيهء مولا طرفين ملازمه به همان كيفيتى است كه ذكر شد امّا در ناحيهء عبد اين‌گونه نيست ، مقدّمهء مغفول عنه ، واجب است آورده شود ، امّا مقدّمه‌اى كه مولا اشتباهاً آن را به‌عنوان مقدّمه فرض كرده ، لازم نيست آورده شود . در نتيجه آنچه حضرت امام خمينى رحمه الله به‌عنوان محلّ نزاع مطرح كرده‌اند داراى دو خصوصيت است : 1 - طرفين ملازمه ، دو وجوب نيست بلكه دو ارادهء فعليهء متعلّق به بعث است .\r\n\r\n","description":"","footnote":"","page_name":" 196 ","page_number":196},
  {"content":"\r\n\r\n2 - در ناحيهء مقدّمه ما نبايد بگوييم : « ارادهء فعليهء متعلّق به بعث به مقدّمه » ، بلكه بايد به جاى « مقدّمه » عبارت « آنچه را مولا مقدّمه مىدانسته » قرار دهيم . اين تعبير ، هم دلالت مىكند كه مقدّمه ، مغفول عنه مولا نبوده و هم دلالت مىكند كه ملاك عبارت از اعتقاد مولا در ارتباط با بعث است ، خواه به‌حسب واقعْ مقدّميت داشته باشد يا به حسب واقعْ مقدّميت نداشته باشد . اين بيان امام خمينى رحمه الله با تقريبى بود كه ما بيان كرديم . « 1 » رحمه الله : در دورهء قبل ، كلام ايشان را پذيرفتيم ولى با دقّتى كه بعد از آن به عمل آمد به‌نظر مىرسد مطرح كردن محلّ نزاع به اين صورت داراى اشكال است . اشكال اين است كه اگرچه ما در ناحيهء مقدّمه ، عنوان « مقدّمه » را مطرح نكرده بلكه « آنچه را مولا مقدّمه مىداند » را مطرح مىكنيم ولى آيا معناى اين عبارت شما چيست كه مىگوييد : « بين دو ارادهء فعليّه ملازمه تحقّق دارد » ؟ اين بدان معنا است كه مولا وقتى اراده‌اش تعلّق گرفت به بعث به ذى المقدّمه ، به دنبال آن بعث به ذى المقدّمه تحقّق پيدا مىكند ، امّا در ناحيهء مقدّمه شما كه مىگوييد : « بين ارادهء متعلّق به بعث به ذى المقدّمه و ارادهء متعلّق به بعث آنچه را مولا مقدّمه مىداند ملازمه وجود دارد ، آيا متعلّق اين ارادهء دوّم كجا است ؟ آيا مولا وقتى مىداند دخول سوق مقدّميت دارد براى اشتراء لحم ، حتماً بايد « ادخل السوق » را هم بگويد ؟ ما در خارج مىبينيم كه چنين چيزى نيست . پدر وقتى دستورى به فرزند خود مىدهد ، همه جا امر به مقدّمات آن نمىكند ، اگرچه مقدّمات آن در ذهنش حاضر است . اين‌گونه نيست كه اگر امر به مقدّمات در كنار امر به ذى المقدّمه نيامده باشد ، امر مولا ناقص باشد .\r\n\r\n\r\n","description":"","footnote":"\r\n( 1 ) - مناهج الوصول إلى علم الاصول ، ج 1 ، ص 323 - 327 و معتمد الاصول ، ج 1 ، ص 15 - 19 و تهذيب الاصول ، ج 1 ، ص 198 - 200\r\n","page_name":" 197 ","page_number":197},
  {"content":"\r\n\r\nحال كه چنين شد ، شما كه مىفرماييد : « بين دو اراده ملازمه است » ، چطور ارادهء متعلّق به بعث به ذى المقدّمه ، به دنبالش بعث آمده ولى ارادهء متعلّق به بعث به آنچه را مولا مقدّمه مىداند ، به دنبالش بعث به مقدّمه نيامده است ؟ با اينكه هر دو اراده فعليت دارند و در همهء خصوصيات مانند هم مىباشند . در نتيجه اگرچه كلام حضرت امام خمينى رحمه الله مطلب دقيقى است و بعضى از خصوصياتى كه اضافه كردند صحيح است ولى درعين‌حال اصل كلام ايشان داراى اشكال است . اگر به دنبال ارادهء فعليهء مقدّمه ، مرادش - كه عبارت از بعث است - تحقّق دارد ، چرا ما طرفين ملازمه را خود وجوبين قرار ندهيم ؟ و اگر به دنبال ارادهء مربوط به مقدّمه بعث تحقّق پيدا نكرده سؤال مىشود كه چرا به دنبال ارادهء متعلّق به بعث به ذى المقدّمه ، بعث به ذى المقدّمه تحقّق پيدا كرد امّا به دنبال ارادهء مربوط به بعث به آنچه مولا به‌عنوان مقدّمه مىداند ، بعث به آن تحقّق پيدا نكرد ؟\r\n\r\nنظريهء مختار\r\nبه‌نظر مىرسد كه ما طرفين ملازمه را همان وجوبين قرار دهيم . يكى وجوب متعلّق به ذى المقدّمه و ديگرى وجوب متعلّق به آنچه مولا آن را مقدّمه مىداند . ولى در اينجا بايد به اين نكته توجه كرد كه ما اگر در مورد احكام شرعيه قائل به ملازمه شديم ، ممكن است بگوييم : شارع مقدّس ضمن اينكه ذى المقدّمه را واجب كرده ، مقدّمات را هم واجب كرده است اگرچه ايجاب بعضى از مقدّمات به ما نرسيده است . امّا در باب موالى عرفى ما ملاحظه مىكنيم كه مولا با وجود اينكه توجه به مقدّميت دخول سوق نسبت به اشتراء لحم دارد ولى در مقام صدور فرمان مىتواند مقدّمه را نيز - همانند ذى المقدّمه - مورد بعث قرار دهد و بگويد : « ادخل السوق و اشتر اللّحم » ولى وجوب مقدّمه وجوب غيرى و وجوب ذى المقدّمه وجوب نفسى است . همان‌طور كه مىتواند ايجابى نسبت به مقدّمه نداشته باشد و فقط بگويد : « اشتر اللّحم » . حال با توجه به اينكه بحث ما اختصاصى به ملازمه بين دو وجوب شرعى ندارد و در احكام موالى\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nعرفيه نيز جريان دارد ، آن‌وقت جاى اين سؤال است كه مولا وقتى مىگويد : « اشتر اللّحم » و هيچ اشاره‌اى به وجوب مقدّمه نمىكند ، آيا طرفين ملازمه عبارت از چيست ؟\r\nاگر ما نسبت به صدور « ادخل السوق » از مولا ترديد داشتيم ، ممكن بود بگوييم : « از راه ايجاب اشتراء لحم كشف مىكنيم كه مولا دخول سوق را هم واجب كرده اگرچه ايجاب آن به ما نرسيده است . امّا وقتى خودمان مولا هستيم و فرمان « اشتر اللّحم » را صادر مىكنيم و يا يقين داريم كه از جانب مولا هيچ‌گونه دستورى نسبت به دخول سوق صادر نشده - با وجود اينكه دخول سوق هم مقدّمهء واقعى است و هم مولا به مقدّميت آن توجه داشته است - اينجا طرفين ملازمه را چگونه حل كنيم ؟ براى حلّ مسئله بايد بگوييم : در باب تقسيم واجب همان‌طور كه يكى از تقسيمات آن عبارت از تقسيم به وجوب نفسى و وجوب غيرى است ، كه وجوب نفسى مربوط به ذى المقدّمه و وجوب غيرى مربوط به مقدّمه است ؛ تقسيم ديگرى نيز مطرح است و آن عبارت از تقسيم واجب به واجب اصلى و تبعى است . مرحوم آخوند در ارتباط با اين تقسيم مىفرمايد : « تقسيم واجب به اصلى و تبعى مربوط به مقام ثبوت است نه مقام اثبات و دلالت . واجب اصلى يعنى واجبى كه مولا خودِ آن واجب را ملاحظه كرده و آن را متعلّق ارادهء خود قرار داده است . واجب اصلى بر دو قسم است : نفسى و غيرى . يعنى واجب اصلى ممكن است به‌عنوان غرض مولا هم باشد و ممكن است در عين اينكه اصالت دارد ولى به‌عنوان مقدّمه براى چيز ديگرى باشد . « ادخل السوق » معنايش اين است كه مولا دخول سوق را ملاحظه كرده و آن را متعلّق ارادهء خود قرار داده است و ضمن اينكه « اشتر اللّحم » را صادر مىكند « ادخل السوق » را هم صادر مىكند . اينجا هم « ادخل السوق » و هم « اشتر اللّحم » واجب اصلى هستند ولى « ادخل السوق » واجب غيرى و « اشتر اللّحم » واجب نفسى است . امّا گاهى از اوقات چيزى به‌طور مستقل متعلّق ارادهء مولا قرار نگرفته بلكه ارادهء متعلّق به آن چيز به جهت ملازمه و به تبعيت از اراده‌اى است كه مستقلًا به چيز ديگرى تعلّق گرفته است ، يعنى ارادهء متعلّق به آن چيز تبعى مىباشد . مرحوم آخوند\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nسپس مىفرمايد : وجوب تبعى ، فقط در واجبات غيريه تصوّر مىشود و ما حتى يك واجب نفسى هم نداريم كه وجوبش تبعى باشد . در نتيجه هر واجب نفسى ، اصلى هم مىباشد ولى واجب غيرى بر دو قسم است :\r\nاصلى و تبعى » . « 1 » حال كه چنين است ما مىگوييم : مولا وقتى مىگويد : « ادخل السوق و اشتر اللّحم » ، در اينجا « دخول سوق » با توجه به اينكه مقدّمه براى اشتراء لحم است ، واجب غيرى و به‌لحاظ اينكه متعلّق ارادهء اصلى مولا قرار گفته واجب اصلى است . امّا در جايى كه فقط « اشتر اللّحم » را مىگويد ، « دخول سوق » به‌عنوان واجب تبعى مطرح است . يعنى در اينجا هم « دخول سوق » وجوب دارد ولى وجوب آن به تبعيت از وجوب اشتراء لحم است امّا غيرى بودن وجوب دخول سوق در هر دو صورت باقى است . پس در اينجا در عين اينكه ملازمه بين وجوبين تحقّق دارد و ما هم يقين داريم غير از « اشتر اللّحم » چيز ديگرى از مولا صادر نشده ، وجوب تبعى در جاى خودش محفوظ است . در نتيجه به‌نظر مىرسد كه ما ملازمه را بين وجوبين قرار دهيم ، البته با آن اصلاحى كه امام خمينى رحمه الله در اين زمينه مطرح كردند ، نه اينكه حكم را مربوط به اراده بدانيم .\r\n\r\nآيا مسألهء ملازمه در مقدّمهء واجب ، مسأله‌اى عقلى است يا لفظى ؟\r\nمرحوم آخوند معتقد است : مسألهء ملازمه ، يك مسألهء عقلى محض است و هيچ ارتباطى به مباحث الفاظ و باب دلالات ندارد و اين مسئله همانند مسألهء ملازمه بين حكم عقل و حكم شرع مىباشد . « 2 »\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 194\r\n( 2 ) - كفاية الاصول ، ج 1 ، ص 139\r\n","page_name":" 200 ","page_number":200},
  {"content":"\r\n\r\nولى چه‌بسا گفته مىشود : تقسيمى كه علماى منطق براى دلالت لفظى مطرح كرده‌اند قابل مناقشه است . بيان مطلب : در اينكه دلالت مطابقه يك دلالت لفظى است بحثى نيست . دلالت تضمّن هم به‌عنوان دلالت لفظى مطرح است و نمىتوان در مورد آن مناقشه كرد . امّا لفظى بودن دلالت التزام قابل مناقشه است . دلالت التزام عبارت از اين است كه لفظ ، به مقتضاى معناى موضوع له خود بر ملزومى دلالت كند و ما از راه اين ملزوم انتقال به لازم پيدا كنيم . در اينجا بحث شده كه آيا انتقال به لازم ، مربوط به دلالت لفظ است يا كارى به دلالت لفظ ندارد بلكه لفظ ، فقط بر ملزوم دلالت كرده است ؟ بعضى گفته‌اند : انتقال به لازم هم ارتباط به مقام لفظ و دلالت لفظ دارد و نمىتوان دلالت التزامى را از اقسام دلالت لفظى خارج كرد ، بنابراين مسألهء ملازمه در باب مقدّمهء واجب ، مسأله‌اى لفظى است و مؤيّد آن اين است كه در تمام كتب اصولى بحث مقدّمهء واجب را در مباحث الفاظ مطرح كرده‌اند . امّا كسانى كه دلالت التزام را به‌عنوان دلالت لفظى به‌حساب نمىآورند مىگويند :\r\nلفظ ، فقط بر ملزوم دلالت مىكند ولى عقل مىآيد و به‌عنوان لازم و ملزوم بودن و مسألهء ملازمه ، به لازمْ منتقل مىشود . اگر كسى اين مبنا را اختيار كرد - كه مقتضاى تحقيق هم همين است - طبعاً مسألهء ملازمه در باب مقدّمهء واجب را بايد مسأله‌اى عقلى بداند . در اينجا فرق بين كلام ما و كلام حضرت امام خمينى رحمه الله در تحرير محلّ نزاع روشن مىشود و در نتيجه ثمره‌اى كه بر اين فرق مترتّب است معلوم مىگردد . بيان مطلب : امام خمينى رحمه الله مىفرمايد : برفرض كه ما دلالت التزام را جزء دلالات لفظيه هم بدانيم « 1 » ولى ما نحن فيه داراى خصوصيتى است كه نمىتواند مسألهء لفظى باشد ، زيرا\r\n\r\n\r\n","description":"","footnote":"\r\n( 1 ) - تذكر : امام خمينى رحمه الله دلالت التزام را جزء دلالات لفظى نمىدانند . مناهج الوصول إلى علم الاصول ، ج 1 ، ص 327 و تهذيب الاصول ، ج 1 ، ص 200\r\n","page_name":" 201 ","page_number":201},
  {"content":"\r\n\r\nكسانى كه دلالت التزامى را دلالت لفظى مىدانند ، يك مقدّمهء مسئله را مسلّم مىدانند و آن عبارت از دلالت لفظ بر ملزوم به‌طور مستقيم و بلاواسطه است و همين‌كه لفظ دلالت بر ملزوم كرد ، دلالت بر لازم هم به‌حساب لفظ گذاشته شده و جزء دلالت لفظى به‌حساب مىآيد . بنابراين بايد دلالت لفظ بر ملزوم ، يك امر مفروغ عنه باشد تا دلالت التزاميه به‌حساب دلالت لفظ گذاشته شود . ولى ما ( امام خمينى رحمه الله ) كه طرفين ملازمه را ارادتين قرار داديم ، نمىتوانيم ملتزم به لفظى بودن مسئله شويم ، زيرا هيچ‌يك از ارادتين مفاد لفظ نيست تا ما به‌حساب آن ، ديگرى را هم جزء عنوان « دلالت لفظى » بياوريم . اصلًا اراده ، مفاد لفظ نيست . ما از اينكه مولا اختياراً مىگويد : « ادخل السوق و اشتر اللّحم » كشف مىكنيم كه اراده‌اى در كار است ، امّا لفظ بر اين اراده دلالت نكرده است ، شاهدش اين است كه ساير اعمال مولا هم حاكى از اراده است بدون اينكه لفظ برآن دلالت كند . مثلًا اگر مولا سيلى به گوش عبد خود بزند ، اين هم كاشف از ارادهء مولاست . پس نحوهء حكايت لفظ از اراده همانند نحوهء حكايت فعل از اراده است .\r\nبه‌عبارت ديگر : كاشفيت لفظ ، از ارادهء مولا به اعتبار لفظ بودن لفظ نيست بلكه به اعتبار اين است كه لفظ ، فعلى از افعال اختياريهء مولاست و هر عملى كه از مولا صادر مىشود ، كشف مىكند كه مولا آن را اراده كرده است . پس وقتى ما طرفين ملازمه را ارادتين قرار داديم ، مسألهء ملازمه نمىتواند مسأله‌اى لفظى باشد ، اگرچه دلالت التزام را هم از دلالات لفظيه بدانيم ، زيرا اراده ، مدلول عليه لفظ نيست و به‌عبارت ديگر : اينجا اصلًا پاى دلالت لفظ به‌ميان نمىآيد . « 1 » امّا بنا بر مبناى ما - كه طرفين ملازمه را عبارت از وجوبين قرار داديم - مسألهء دلالت مطرح مىشود ، چون وجوب مفاد لفظ است و در اين صورت اگر دلالت التزام را دلالت لفظى بدانيم مىتوانيم با مسألهء مقدّمهء واجب به‌عنوان يك مسألهء لفظى برخورد كنيم .\r\n\r\n\r\n","description":"","footnote":"\r\n( 1 ) - رجوع شود به : مناهج الوصول إلى علم الاصول ، ج 1 ، ص 327 و 328 و معتمد الاصول ، ج 1 ، ص 20 و تهذيب الاصول ، ج 1 ، ص 200 و 201\r\n","page_name":" 202 ","page_number":202},
  {"content":"\r\n\r\n\r\nمطلب سوم : آيا مسألهء مقدّمهء واجب مسأله‌اى فقهى است يا اصولى يا كلامى و يا جزء مبادى احكاميه است ؟\r\nاحتمال اوّل : فقهى بودن مسألهء مقدّمهء واجب در بسيارى از كتب ، محلّ نزاع را به‌عنوان « وجوب مقدّمهء واجب و عدم وجوب آن » مطرح كرده‌اند ، كه در اين صورت ترديدى در فقهى بودن مسألهء مقدّمهء واجب نيست . ممكن است كسى بگويد : عنوان مقدّمهء واجب ، يك عنوان كلّى است و بر كثيرى از افعال مكلّفين صدق مىكند ، يك جا بر وضو صدق مىكند ، جاى ديگر بر ستر و جاى ديگر بر تحصيل گذرنامه براى حجّ و . . . و اگر اين‌طور شد ، معلوم نيست كه مسألهء فقهيه شود . مسألهء فقهيه آن است كه يك عنوان از عناوين فعل مكلّف به‌عنوان موضوع براى حكمى قرار گيرد و نزاع در نفى و اثبات آن حكم شود . در پاسخ مىگوييم : ملاك در فقهى بودن مسئله اين است كه موضوع آن ، فعل مكلّف باشد و فرقى نمىكند كه آن موضوع داراى عنوان واحدى - مثل بيع - باشد يا يك عنوان كلّى به‌عنوان موضوع براى حكم قرار گيرد . ما در فقه مباحث زيادى داريم كه به‌عنوان مسألهء فقهيه مطرح هستند ولى عناوين زيادى تحت آن عنوان قرار مىگيرند . شايد قواعد فقهيه از اين باب باشند . قاعدهء فقهيه به‌عنوان يك ضابطهء كلّى مطرح است كه شامل عناوين متعدّدى مىشود . مثلًا قاعدهء « ما يضمن بصحيحه يضمن بفاسده » ضابطه‌اى كلّى است كه عنوان بيع ، اجاره و عناوين ديگرى كه در صحيح آنها ضمان تحقّق دارد - و هركدام عنوان مستقلّى هستند - را شامل مىشود . آيا كسى مىتواند بگويد : « چون قاعدهء « ما يضمن بصحيحه يضمن بفاسده » داراى عنوان عامّى است پس نمىتواند جزء مسائل فقهيه باشد » ؟ روشن است كه كسى نمىتواند ملتزم به چنين چيزى بشود .\r\n\r\n","description":"","footnote":"","page_name":" 203 ","page_number":203},
  {"content":"\r\n\r\n\r\nاحتمال دوّم : اصولى بودن مسألهء مقدّمهء واجب\r\nاگر عنوان بحث ، مسألهء ملازمه قرار داده شود - چه به آن كيفيتى كه امام خمينى رحمه الله مطرح كرد و چه به آن كيفيتى كه ما مطرح كرديم - و ضابطهء مسألهء اصوليه آن باشد كه بتواند كبراى قياس استنباط حكم شرعى واقع شود ، « 1 » در اين صورت مسألهء مقدّمهء واجب مسأله‌اى اصولى خواهد بود .\r\n\r\nاحتمال سوّم : كلامى بودن مسألهء مقدّمهء واجب\r\nبعضى مىگويند : چون مسألهء مقدّمهء واجب ، بحثى عقلى است پس بايد بحثى كلامى باشد . اين حرف بسيار جاى تعجب است ، زيرا درست است كه مباحث كلامى مباحثى عقلى هستند ولى همهء مباحث عقلى ، مباحث كلامى نيستند . مثلًا مباحث علم اصول داراى دو بخش است : مباحث الفاظ و مباحث عقليه . آيا مىتوان گفت : « تمام مباحث عقليهء علم اصول داخل در مباحث كلامى مىباشند » ؟\r\n\r\nاحتمال چهارم : مسألهء مقدّمهء واجب از مبادى احكاميه باشد « 2 »\r\nمبادى احكاميه عبارت از مسائلى است كه در ارتباط با احكام بحث مىكند ، مثل بحث در « ماهيت وجوب و حرمت » ، « وجود يا عدم وجود تضادّ بين وجوب و\r\n\r\n\r\n","description":"","footnote":"\r\n( 1 ) - البته ما در مباحث جلد اوّل گفتيم كه بعضى از امور نيز وجود دارد كه به‌عنوان مسألهء اصولى مطرح هستند ولى كبراى قياس استنباط واقع نمىشود و مجتهد در مقام عمل از روى ناچارى به آنها پناه مىبرد ، مثل ظن انسدادى بنا بر حكومت . به‌هرحال در ما نحن فيه همان ملاك اوّل تحقّق دارد و اقتضاء مىكند كه بحث در ملازمه به‌عنوان يك بحث اصولى باشد .\r\n( 2 ) - مرحوم آيت‌اللَّه بروجردى در نهاية الاصول اين مسئله را قائل شده‌اند ولى در حاشيهء كفايه ملتزم به اصولى بودن مسئله شده‌اند . نهاية الاصول ، ج 1 ، ص 154 و الحاشية على كفاية الاصول ، ج 1 ، ص 229\r\n","page_name":" 204 ","page_number":204},
  {"content":"\r\n\r\nحرمت » و . . . اين‌ها مسائلى است كه - بعد از مفروغ عنه بودن اصل حكم - در ارتباط با شئون حكم بحث مىكند . درحالىكه ما در بحث مقدّمهء واجب اين‌گونه بحث نمىكنيم . بحث ما در ارتباط با ملازمه است . مىخواهيم ببينيم آيا بين وجوب ذى المقدّمه و وجوب مقدّمه ، ملازمه‌اى عقليه وجود دارد ؟ اين چه ربطى به بحث از شئون احكام دارد ؟ چه ربطى به بحث از ماهيت وجوب دارد ؟ چه ارتباطى به بحث از وجود يا عدم وجود تضاد بين وجوب و حرمت و امثال اين بحث‌ها دارد ؟\r\n\r\nنتيجهء بحث\r\nاز آنچه گفته شد معلوم گرديد كه مسألهء مقدّمهء واجب به‌عنوان يك بحث اصولى مطرح است .\r\n\r\nمطلب چهارم : تقسيمات مقدّمه\r\nمقدّمه داراى تقسيماتى است كه در اينجا به بحث پيرامون آنها مىپردازيم :\r\n\r\nتقسيم اول : مقدّمهء داخليه و مقدّمهء خارجيه\r\nبراى بررسى اين تقسيم بايد دو جهت را ملاحظه كنيم : 1 - آيا اين تقسيم صحيح است ؟ 2 - برفرض صحت آن آيا هر دو قسم مقدّمه داخل در محلّ نزاع است يا اينكه يك قسم آن - اگرچه عنوان مقدّميت دارد - ولى از محلّ نزاع در باب مقدّمه واجب خارج است .\r\n\r\n","description":"","footnote":"","page_name":" 205 ","page_number":205},
  {"content":"\r\n\r\n\r\nجهت اوّل : آيا تقسيم مقدّمه به داخليه و خارجيه صحيح است ؟\r\nگفته شده است : ما در خارج ملاحظه مىكنيم كه مقدّمه بر دو قسم است : داخليه و خارجيه . مقدّمات داخليه عبارت از آن مقدّماتى است كه در تشكيل ماهيت و حقيقت مأمور به نقش دارد . مقدّمات داخليه حتماً تعدّد دارند و ما نمىتوانيم جايى را پيدا كنيم كه چيزى فقط يك مقدّمهء داخليه داشته باشد . مقدّمهء داخليه ، يعنى جزء مأمور به ، يعنى چيزى كه در قوام مأمور به و اصل تحقّق ماهيت مأمور به نقش دارد . مقدّمهء داخليه ، تقريباً مانند جنس و فصل در باب ماهيت است ، البته نه به آن سبك . همان‌طور كه ماهيت بدون جنس و فصل تحقّق ندارد در اينجا هم مأمور به ، بدون اجزائش نمىتواند تحقّق داشته باشد . همهء مركّبات شرعيه مركّبات اعتبارى مىباشند و معناى مركّب اعتبارى اين است كه شارع بين عدّه‌اى از امور ، يك وحدت اعتبارى و تركيب اعتبارى ملاحظه كرده است . « 1 » ولى در عين اينكه وحدت اعتبارى دارند ، هريك از اين‌ها در آنچه شارع ملاحظه كرده جزئيت دارند به‌طورى كه اگر يكى از آنها تحقّق نداشته باشد ، آن ماهيت اعتبارى تحقّق پيدا نمىكند و از اين جهت ما نحن فيه شباهت پيدا مىكند به مسألهء جنس و فصل كه بدون اين‌ها هم ماهيت در عالم ماهيتش امكان تحقّق ندارد . پس مقدّمات داخليه عبارت از اجزاء مأمور به مىباشند و با توجه به اينكه تركّبْ مستلزم تعدّد است لذا مقدّمات داخليه بايد تعدّد داشته باشند يعنى حدّ اقل دو جزء باشند . امّا مقدّمات خارجيه عبارت از آن چيزهايى است كه در ماهيت مأمور به - و به\r\n\r\n\r\n","description":"","footnote":"\r\n( 1 ) - اگرچه اين امور از مقولات مختلفى هستند كه چه‌بسا ازنظر منطقى بين آنها تباين وجود داشته باشد و لازمهء اختلاف هم اين است كه قابل اتحاد منطقى نباشند ، ولى شارع با احاطهء علمى كه به تمام واقعيات دارد ، ملاحظه كرده است كه اجتماع و تركيب و تحقّق اين‌ها در خارج ، داراى نقش خاصى است و مثلًا معراجيت دارد يا « قربان كلّ تقيّ » و يا « خير موضوع » مىباشد ، لذا با يك ديد وحدت آنها را ملاحظه كرده است .\r\n","page_name":" 206 ","page_number":206},
  {"content":"\r\n\r\nتعبير ما : « در وحدت اعتباريه كه شارع ملاحظه كرده » - هيچ نقشى ندارند ولى در عين حال ارتباط با مركّب دارند ، به‌گونه‌اى كه آن مركّب نمىتواند بدون اين‌ها تحقّق پيدا كند و مانعى ندارد كه چيزى دخالت در ماهيت يك شىء نداشته باشد ولى تحقّق آن شىء بدون آن چيز امكان نداشته باشد . مثلًا « نصب نردبان » دخالتى در ماهيت « بودن بر پشت بام » ندارد ولى اگر بخواهد « بودن بر پشت بام » در خارج تحقّق پيدا كند ، بدون « نصب نردبان » امكان ندارد . اشكال : مقدّميت مقدّمات خارجيه مورد قبول است ولى مقدّميت مقدّمات داخليه مورد قبول نيست ، چون در مقدّمه دو خصوصيت معتبر است كه هيچ‌يك از اين دو در مقدّمات داخليه وجود ندارد : خصوصيت اوّل اين است كه وقتى گفته مىشود : « فلان شىء به‌عنوان مقدّمه براى شىء ديگر است » معنايش اين است كه مقدّمه و ذى المقدّمه دو وجود هستند و بين آنها مغايرت مطرح است . خصوصيت دوّم اين است كه از نفس عنوان مقدّمه استفاده مىشود كه مقدّمه تقدّم زمانى بر ذى المقدّمه دارد . مقدّمه يعنى چيزى كه انسان آن را قبل از مأمور به ايجاد مىكند . در مورد « نصب نردبان » نسبت به « بودن بر پشت‌بام » هر دو خصوصيت وجود دارد ، ولى اجزاء مأمور به را نمىتوان به‌عنوان مقدّمه دانست زيرا اجزاء مأمور به نه مغايرتى با مأمور به دارند و نه تقدّم زمانى نسبت به آن دارند . بر اساس اين اشكال ، اصل تقسيم مقدّمه به داخليه و خارجيه باطل مىشود . جواب : مرحوم آخوند در پاسخ اين اشكال فرموده است : درست است كه بين مقدّمه و ذى المقدّمه مغايرت وجود دارد ولى تغايرى كه در اينجا مطرح است لازم نيست تغاير حقيقى و وجودى - يعنى دو وجود جداى از هم - باشد . توضيح : تغايرى كه بين « نصب نردبان » و « بودن بر پشت‌بام » تحقّق دارد ، تغاير حقيقى است ولى لازم نيست در مورد هر مقدّمه و ذىالمقدّمه‌اى اين نوع تغاير وجود\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nداشته باشد بلكه تغاير اعتبارى هم كفايت مىكند ، مثلًا ركوع به‌عنوان جزء براى مأمور به است و مقدّمه است . ما ركوع را به دو صورت مىتوانيم ملاحظه كنيم : اگر به تنهايى ملاحظه شود عنوان مقدّميت دارد ، ولى اگر با وصف انضمام آن به اجزاء ديگر ملاحظه شود ، عنوان ذى المقدّمه پيدا مىكند . دليل مهمّ بر اين مطلب كه تغاير اعتبارى براى تحقّق عنوان مقدّمه و ذى المقدّمه كافى است اين است كه ما وقتى با ديد مقدّميت به اجزاء نماز نگاه كنيم ، مسألهء تعدّد مطرح مىشود و مثلًا نماز - اگر ده جزء داشته باشد - به‌عنوان ده چيز ديده مىشود ولى اگر اجزاء نماز را با ديد انضمام و اجتماع ملاحظه كنيم ، مسألهء وحدت و اتحاد مطرح مىشود و مجموع اين‌ها به‌عنوان شىء واحدى كه داراى وحدت اعتباريه است ديده مىشود . بنابراين مرحوم آخوند مىخواهد بفرمايد : تغاير اعتبارى براى تحقّق عنوان مقدّمه و ذى المقدمه كافى است امّا مسألهء تقدّم زمانى هيچ دخالتى در اين امر ندارد . ولى مرحوم آخوند در كلام خود تعبيرى دارد كه ممكن است بر خلاف چيزى باشد كه مقصود ايشان است . ايشان مىفرمايد : « إنّ المقدّمة هي نفس الأجزاء بالأسر و ذو المقدّمة هو الأجزاء به شرط الاجتماع » . « 1 » كلمهء « الأسر » به‌معناى جمع و عموم است ولى مقصود ايشان اين نيست كه مقدّمه عبارت از مجموعهء اجزاء است ، زيرا اگر مقدّمه ، مجموعهء اجزاء باشد لازم مىآيد كه : اوّلًا : در جايى كه مركّب داراى ده جزء است . ما يك مقدّمه داشته باشيم در حالى كه مدّعا اين است كه مقدّمه به تعداد اجزاء تعدّد پيدا مىكند . اگر شىء مركّب از دو جزء شد ، داراى دو مقدّمهء داخليه و اگر مركّب از سه جزء شد داراى سه مقدّمهء داخليه است و . . . ثانياً : در اين صورت ، بين مقدّمه و ذى المقدّمه مغايرتى حاصل نمىشود چون\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 140\r\n","page_name":" 208 ","page_number":208},
  {"content":"\r\n\r\nجميع الاجزاء همان ذى المقدّمه است . تعبير به « جميع الأجزاء » و « الأجزاء به شرط الاجتماع » فرقى ندارد پس مقصود از كلمهء « الأسر » عبارت از عام استغراقى است نه عام مجموعى . « الأجزاء بالأسر » يعنى يكايك اجزاء اتصاف به مقدّميت دارد و با تعدّد اجزاء ، مقدّمهء داخليه هم تعدّد پيدا مىكند . در نتيجه تقسيم مقدّمه به داخليه و خارجيه تقسيم صحيحى است .\r\n\r\nجهت دوّم : آيا هر دو قسم مقدّمه ، داخل در محلّ نزاع است ؟\r\nدر اينجا چند نظريه وجود دارد :\r\n\r\n1 - نظريهء مرحوم آخوند\r\nمرحوم آخوند مىفرمايد : اگرچه ما مقدّميت مقدّمات داخليه را ثابت كرديم ولى مقدّمات داخليه نمىتوانند در نزاع در باب مقدّمهء واجب داخل شوند . ايشان مىفرمايد : درست است كه مىتوان از اجزاء به مقدّمات داخليه تعبير كرد ولى اجزاء - درحقيقت - مأمور به به همان امرى هستند كه به مجموع تعلّق گرفته است .\r\n( أقيموا الصّلاة ) مكلّف را نسبت به همين اجزاء ترغيب مىكند و معنايى غير از اين ندارد . در نتيجه هريك از اجزاء ، مبعوث اليه به بعث در ( أقيموا الصّلاة ) مىباشند و چون وجوب ( أقيموا الصّلاة ) وجوب نفسى است بنابراين وجوب ركوع و سجود و ساير اجزاء هم وجوب نفسى است . پس نمىتوان گفت : ركوع ، هم مبعوث اليه به امر وجوبى نفسى ( أقيموا الصّلاة ) است و هم - با توجه به اينكه مقدّميت آن را پذيرفتيم و از باب ملازمه قائل به وجوب مقدّمه شديم - يك وجوب غيرى مقدّمى به آن تعلّق گرفته است ، زيرا در اين صورت لازم مىآيد كه عنوان ركوع - مثلًا - هم متعلّق وجوب نفسى و هم متعلّق وجوب غيرى مقدّمى باشد و دو وجوب به ركوع تعلّق گرفته باشد و اين مستلزم اجتماع مثلين است و چون اجتماع مثلين ممتنع است - همان‌طور كه اجتماع ضدّين امتناع\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nدارد - ما ناچاريم بگوييم : مقدّمات داخليه از محلّ نزاع خارجند ، اگرچه مقدّميت آنها محرز است . در اينجا گويا كسى به مرحوم آخوند اشكال كرده مىگويد : اگر ما در مسألهء اجتماع امر و نهى قائل به جواز اجتماع شديم « 1 » و مشكل را حل كرديم ، در اينجا نيز مشكل حل مىشود . بيان مطلب : قائل به جواز اجتماع امر و نهى مىگويد : در ارتباط با تكليف ، دو مرحله در كار است : 1 - مرحلهء تعلّق تكليف از ناحيهء مولا . 2 - مرحلهء مخالفت و موافقت عبد با تكليف مولا . در مرحلهء اوّل ، تعلّق تكليف ، هميشه قبل از تحقّق در خارج است ، چون اگر چيزى در خارج وجود پيدا كرد ، تعلّق تكليف به آن معنا ندارد . تكليف ، مربوط به عالم مفهوم و عالم عنوان و طبيعت است ، امّا خارج ، ظرف موافقت با تكليف يا مخالفت با آن است .\r\nمقام تعلّق تكليف ، غير از مقام امتثال و مخالفت است . قائل به جواز اجتماع امر و نهى مىگويد : در مرحلهء تعلّق تكليف ، دو عنوان داريم :\r\nعنوان صلاة و عنوان غصب . در عالم عنوانيت هيچ‌گونه ارتباطى بين اين‌ها نيست .\r\nوقتى انسان « كتاب الصلاة » را مىخواند ، غصب به ذهنش نمىآيد و وقتى « كتاب الغصب » را مىخواند صلاة به ذهنش نمىآيد . امر به صلاة ، ربطى به غصب ندارد ، نهى از غصب هم ربطى به صلاة ندارد . ولى مكلّف آمده و بين اين دو در وجود خارجى جمع كرده است ، آن‌هم به سوء اختيار خود ، چون محلّ نزاع در باب اجتماع امر و نهى در جايى است كه مكلّف مندوحه - يعنى راه تخلّص - داشته باشد ، يعنى بتواند نمازش را در غير دار غصبى انجام دهد . قائل به جواز اجتماع امر و نهى مىگويد : آنچه به مولا ارتباط دارد ، مرحلهء تعلّق\r\n\r\n\r\n","description":"","footnote":"\r\n( 1 ) - چون مسئله اختلافى است .\r\n","page_name":" 210 ","page_number":210},
  {"content":"\r\n\r\nتكليف است و در اين مرحله ، صلاة و غصب دو عنوان جداى از هم مىباشند . و مصيبتى كه گريبان مكلّف را گرفته اوّلًا : ارتباطى به مولا و مقام تكليف ندارد ، ثانياً :\r\nمربوط به سوء اختيار مكلّف است ، چون او مىتوانسته نماز را در جاى ديگر بخواند . مستشكل به مرحوم آخوند مىگويد : چه مانعى دارد كه ما نظير اين راه را در ارتباط با اجتماع مثلين « 1 » در باب اجزاء و مقدّمات داخليه پياده كرده و بگوييم : ما در اينجا دو عنوان داريم : يكى عنوان ركوع بودن و ديگرى عنوان مقدّمه بودن . ركوع ، با عنوان ركوع بودن ، مبعوث اليه به امر نفسى در ( أقيموا الصّلاة ) است ولى مقدّمه ، معروض وجوب غيرى است . به عبارت ديگر : وجوب نفسى به‌عنوان ركوع و وجوب غيرى به‌عنوان مقدّمه تعلّق گرفته است . ولى اين دو در خارج با يكديگر جمع شده‌اند امّا اين اتحاد خارجى ضربه‌اى به تغاير در مقام تعلّق تكليف - كه مربوط به مولا است - وارد نمىكند و اجتماع مثلين هم لازم نمىآيد . مرحوم آخوند در پاسخ اشكال فوق مىفرمايد : اينجا را نمىتوان با مسألهء اجتماع امر و نهى مقايسه كرد . قائلين به جواز اجتماع در مسألهء اجتماع امر و نهى « 2 » مىگويند : « در مسألهء اجتماع امر و نهى دو عنوان وجود دارد كه هركدام موضوعيت دارد و به‌عبارت ديگر : حيثيت آنها حيثيت تقييدى است .\r\nيعنى ( أقيموا الصّلاة ) نيامده تا واسطه شود براى اينكه وجوب روى چيز ديگرى پياده شود ، بلكه خود عنوان صلاة موضوعيت دارد . در باب غصب هم همين‌طور است و حيثيت غصب در ارتباط با متعلّق حكم ، حيثيت تقييدى است ، « لا تغصب » آمده است تا حرمت را روى عنوان غصب ببرد ، نه اينكه غصب واسطه شده باشد تا حرمت روى چيز ديگرى برده شود . بنابراين هم صلاة و هم غصب ، موضوعيت كامل داشته و حيثيت آنها حيثيت تقييديه است . و اين‌ها دو موضوع جداى از هم هستند و ارتباطى\r\n\r\n\r\n","description":"","footnote":"\r\n( 1 ) - چون اصل كلام مستشكل در مورد ضدّين ، يعنى وجوب و حرمت بود .\r\n( 2 ) - البته خود مرحوم آخوند قائل به جواز اجتماع نيستند .\r\n","page_name":" 211 ","page_number":211},
  {"content":"\r\n\r\nبه هم ندارند . لذا - قائل به جواز اجتماع مىگويد - مانعى ندارد كه امر به صلاة و نهى به غصب تعلّق بگيرد » . ولى در ما نحن فيه نمىتوان اين معنا را پياده كرد . در ما نحن فيه يك ( أقيموا الصّلاة ) داريم ، حيثيت صلاة هم حيثيت تقييديه است . صلاة همين ركوع ، سجود و . . . است و ( أقيموا الصّلاة ) بعث به همين اجزاء مىكند ، در نتيجه امر در ( أقيموا الصّلاة ) به‌صورت وجوب نفسى به همين اجزاء تعلّق گرفته است . پس در ناحيهء وجوب نفسى ، مسئله درست است امّا در ناحيهء وجوب غيرى ما ( مرحوم آخوند ) از شما ( مستشكل ) سؤال مىكنيم كه آيا چه چيزى واجب به وجوب غيرى است ؟ شما مىگوييد : عنوان « المقدّمه » . ما مىگوييم : عنوان « المقدّمه » كه مقدّميت ندارد . آنچه مقدّميت دارد ، عبارت از ركوع ، سجود و . . . است . براى روشن شدن مطلب ، مثال را روى مقدّمهء خارجيه پياده مىكنيم . « نصب نردبان » به‌عنوان مقدّمهء خارجيه براى « بودن بر پشت‌بام » است . در « نصب نردبان » دو عنوان وجود دارد : يكى عنوان « نصب نردبان » و ديگرى عنوان « مقدّميت » . آنچه موضوع براى وجوب غيرى است و راه را براى رفتن به پشت‌بام باز مىكند ، عبارت از « نصب نردبان » است نه عنوان « المقدّمه » . عنوان « المقدّمه » انسان را به پشت بام نمىرساند . بنابراين ما ناچاريم بگوييم : « موضوع براى وجوب غيرى عبارت از « نصب نردبان » است ولى علت وجوب آن ، مقدّميت آن مىباشد » . در نتيجه حيثيت مقدّميت ، در ارتباط با وجوب غيرى ، حيثيت تقييديه نيست بلكه حيثيت تعليليه است ، يعنى مقدّميت ، علت مىشود تا وجوب روى « نصب نردبان » تمركز پيدا كند . پس ما در اينجا دو حيثيت تقييدى نداريم بلكه يك حيثيت تقييدى داريم كه همان عنوان صلاة است . ( أقيموا الصّلاة ) ما را به‌سوى ركوع تحريك مىكند .\r\nامّا وقتى سراغ مقدّميت مىآييم ، ديگر غير از ركوع چيز ديگرى نداريم كه مركزيت براى وجوب غيرى داشته باشد . مقدّميت ، دست وجوب غيرى را گرفته و روى ركوع متمركز مىكند . و در اين صورت لازم مىآيد كه ركوع ، موضوع براى دو حكم\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nمتماثل - وجوب نفسى و وجوب غيرى - واقع شده باشد . امّا در باب اجتماع امر و نهى ، دو عنوان وجود داشت كه حيثيت هركدام حيثيت تقييدى بود ، به‌همين‌جهت هريك از وجوب و حرمت از محلّ خودشان تجاوز نمىكنند . « 1 » لذا مرحوم آخوند مىفرمايد : اگر آنجا هم قائل به جواز اجتماع امر و نهى شويم ، در اينجا نمىتوانيم مقدّمات داخليه را در محلّ نزاع بياوريم . در اينجا تذكر اين نكته لازم است كه از كلام مرحوم آخوند استفاده مىشود كه در جهت مورد بحث - يعنى عدم دخول مقدّمات داخليه در محلّ نزاع - فرقى بين اقسام مركّبات وجود ندارد . « 2 » مركّبات ، در يك تقسيم‌بندى بر دو قسمند : حقيقيه و غير حقيقيه . مركّبات حقيقيه بر دو نوعند : 1 - مركّباتى كه اجزائشان اجزاء تحليلى عقلى - مثل جنس و فصل - است . 2 - مركّباتى كه اجزاء آنها اجزاء خارجى - مثل مادّه و صورت - است . مركّبات غير حقيقيه نيز بر دو نوعند : مركّبات صناعيه و مركّبات اعتباريه . كه توضيح هريك در كلام حضرت امام خمينى رحمه الله خواهد آمد . ظاهر كلام مرحوم آخوند اين است كه ايشان مقدّميت اجزاء را به‌طور مطلق پذيرفته‌اند و در تمامى مركّبات ، نسبت به اجزاء قائل به مقدّميت شده‌اند . ولى دخول آنها را در محلّ نزاع به‌طور كلّى انكار كرده‌اند .\r\n\r\n2 - نظريه حضرت امام خمينى رحمه الله\r\nايشان ابتدا مىفرمايد : مركّبات بر دو قسمند : حقيقيه و غير حقيقيه .\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 140 ، و 141\r\n( 2 ) - كفاية الاصول ، ج 1 ، ص 140\r\n","page_name":" 213 ","page_number":213},
  {"content":"\r\n\r\nمركّبات حقيقيه عبارت از مركّباتى است كه حقيقتاً و واقعاً بين اجزاء آنها تركيب تحقّق دارد . مركّبات حقيقيه بر دو قسمند : 1 - مركّباتى كه اجزائشان اجزاء تحليلى عقلى است ، يعنى ما وقتى آن را ملاحظه مىكنيم مىبينيم اجزائى تحقّق ندارد ولى وقتى تحليلى عقلى مىكنيم و بررسى دقيق انجام مىدهيم مىبينيم اجزاء تحقّق دارد ، مثل تركّب ماهيت از جنس و فصل . تركّب ماهيت از جنس و فصل به اين معنا نيست كه هريك از جنس و فصل داراى استقلال هستند و با هم تركيب شده‌اند و از تركيب آنها ماهيت تحقّق پيدا كرده است . بلكه وقتى عقل مىآيد و دو نوع از يك جنس - مثل بقر و غنم كه دو نوع از حيوانند - را كنار هم گذاشته و آن دو را با يكديگر مقايسه مىكند ، مىبيند اين دو نوع با وجود اينكه تباين دارند و امكان ندارد بر يك موجود تصادق كنند ولى درعين‌حال داراى جهت مشتركِ حيوانيت مطلقه مىباشند و در هركدام ، يك جهت مميّزه هم تحقّق دارد .\r\nوقتى عقل اين مسئله را بررسى مىكند ، مىبيند در اينجا نوعى تركّب در كار است و نمىشود جهت مشتركه با جهت مميّزه ، يك چيز باشند بلكه حتماً دو چيزند ، كه از جهت مشتركه به جنس و از جهت مميّزه به فصل تعبير مىكنند . و اين درحقيقت ، بالاترين مسألهء تركّب حقيقى و واقعى است . 2 - مركّباتى كه اجزاء آنها اجزاء خارجى - مثل مادّه و صورت - است . اگر همين تركّب را در ارتباط با وجود انسان - نه ماهيت آن - ملاحظه مىكنيم ، وجود انسان مركّب از دو جزء است : مادّه و صورت . امّا جزئيت اين دو ، چون مربوط به خارج و مقام وجود است ، از آنها به اجزاء تحليليه عقليه تعبير نمىكنيم بلكه اسم آنها را اجزاء خارجيه مىگذاريم . مرحوم آخوند در ارتباط با فرق بين اجزاء تحليليه عقليه و اجزاء خارجيه مىفرمايد :\r\nاجزاء تحليليه عقليّه داراى عنوان « لا به شرط » و اجزاء خارجيه داراى عنوان « به شرط لا » مىباشند ، يعنى اجزاء تحليليهء عقليه ، لا به شرط از حمل مىباشند و اگر بخواهيم در مقام\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nحمل برآييم ، هم « الإنسان حيوان » درست است و هم « الإنسان ناطق » و هم « الإنسان حيوان ناطق » . امّا اجزاء خارجيه « به شرط لا » ى از حمل مىباشند يعنى نه « الإنسان مادّة » درست است و نه « الإنسان صورة » بلكه فقط مىتوان گفت : « الإنسان مادّة و صورة » . لذا مرحوم آخوند در اينجا دفع توهّمى كرده و مىفرمايد : « به شرط لا » يى كه ما در اجزاء خارجيه مطرح مىكنيم ، غير از « به شرط اجتماع » ى است كه در ارتباط با مركّب مطرح است . « به شرط لا » در ارتباط با حمل است امّا « به شرط اجتماع » در ارتباط با مركّب است . پس اگر ما اجزاء خارجيه را به‌عنوان « به شرط لا » مطرح كرديم ، گفته نشود :\r\n« چگونه بين اين‌ها تركيب حاصل شده است درحالىكه در تركيبْ شرط انضمام دخالت دارد ؟ » خير ، طرف محاسبهء اين‌ها دو چيز است ، يكى مسألهء حمل و ديگرى مسألهء اجتماع . « 1 » دنبالهء كلام امام خمينى رحمه الله حضرت امام خمينى رحمه الله مىفرمايد : در مركبات حقيقيه ، ما اصلًا مقدّميت را نسبت به اجزاء - چه اجزاء تحليلى عقلى و چه اجزاء خارجى - قبول نداريم . ما نمىتوانيم بگوييم : « الجنس مقدّمة للماهية » ، « الفصل مقدّمة للماهية » ، « المادّة مقدّمة لوجود الإنسان » ، « الصورة مقدّمة لوجود الإنسان » ، چون در مقدّميت ، مغايرتْ معتبر است ، اگرچه مغايرت اعتباريه هم باشد . درحالىكه « ماهيتْ » همان « جنس و فصل » است و هيچ مغايرتى بين آنها وجود ندارد . اگر حيوان مقدّمهء ماهيت انسان باشد پس ذىالمقدّمه‌اش چيست ؟ تعبير به مقدّمه در اينجا تعبيرى است كه خود عقل هم ابا دارد . در ارتباط با مادّه و صورت هم همين‌طور است . مادّه ، مقدّمهء وجود انسان نيست بلكه وجود انسان همان مادّه و صورت است و تعبير به مقدّميت ، تعبير صحيحى نيست و عقل آن را نمىپذيرد .\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 140\r\n","page_name":" 215 ","page_number":215},
  {"content":"\r\n\r\nبنابراين ديگر نوبت به مرحلهء دوّم نمىرسد كه بحث كنيم آيا اين‌ها داخل در محلّ نزاع مقدّمهء واجب هستند يا نه ؟ حضرت امام خمينى رحمه الله سپس مىفرمايد : مركّبات غير حقيقيه نيز بر دو قسمند : مركّبات صناعيّه و مركّبات اعتباريه . اين دو قسم در اصل اينكه تركيبشان غير حقيقى است و اجزائشان مثل مسألهء جنس و فصل و مسألهء مادّه و صورت نيست با يكديگر مشتركند . به‌عبارت ديگر :\r\nمركّبات غير حقيقيه در اين معنا مشتركند كه در همهء آنها يك سلسله از امور متعدّد كه ماهيت آنها مختلف است ، با هم جمع شده و نوعى تركّب و تشكّل تحقّق پيدا كرده است . ولى نحوهء تركّب آنها با يكديگر فرق مىكند : يك قسم از آن تركّب صناعى ناميده مىشود ، مثل عنوان خانه ، مسجد و مخترعات ، مثلًا اتومبيل از يك سلسله امور مختلفة الحقيقة - مثل آهن ، چوب ، شيشه ، لاستيك و . . . - تركّب يافته است ولى دو مطلب در ارتباط با كسى كه اين مركّب را اختراع كرده مطرح است : 1 - مخترع ملاحظه كرده كه مجموعهء اين اجزاء اگر هركدام در جاى خود قرار گيرد ، غرض مهمى را ايفا مىكند و آن اين است كه براى انسان سرعت در حركت به‌وجود مىآورد . 2 - مخترع ملاحظه كرده كه چون اين مجموعه مورد نياز و ابتلاى مردم جامعه خواهد بود ، بايد نامى براى آن انتخاب كرد كه افراد براى اشاره به آن از آن نام استفاده كنند و ناچار نشوند يكايك اجزاء آن را نام ببرند . لذا نام اتومبيل را براى آن انتخاب كرد . قسم ديگر از مركّبات غير حقيقيه عبارت از مركّب اعتبارى است . فرق بين مركّب اعتبارى با مركّب صناعى در اين است كه در مركّب اعتبارى ، يك شخص اعتباركننده - مانند شارع - مىآيد و مجموعه‌اى از اجزاء را درنظر گرفته و اين مجموعه را تأمين‌كنندهء هدف خاصى قرار مىدهد . با اينكه اين اجزاء ممكن است از مقولات مختلفى باشند كه بين آنها تباين وجود دارد و امكان ندارد كه بر يك مورد تصادق و\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nتطابق داشته باشند . مثلًا شارع مجموعه‌اى از اجزاء را ملاحظه كرده و آن را صلاة ناميده و به‌عنوان اينكه مثلًا « معراج المؤمن » يا « قربان كلّ تقى » مىباشد ، مطرح كرده است ، با اينكه بين اجزاء آن هيچ ارتباطى نيست . بعضى از اجزاء آن - مانند نيّت - جزء قلبى و بعضى - مانند قرائت - جزء لفظى و بعضى - مانند ركوع - جزء فعلى مىباشند .\r\nشارع اين مقولات مختلف را با ديد وحدت ملاحظه كرده و آن را به‌عنوان شىء واحدى اعتبار كرده است . بنابراين در مركّب صناعى اعتبار وحدت لازم نيست ، اگرچه نام واحدى برآن قرار داده مىشود . امّا در مركب اعتبارى ، مجموعه را بايد با ديد وحدت ملاحظه كرد . همان شارع كه ملكيت و زوجيت را اعتبار كرده ، مجموعه‌اى از اجزاء را - در عالم اعتبار - با ديد وحدت ملاحظه كرده و آن را صلاة ناميده است . ذكر اين نكته لازم است كه تقسيم مركّب غير حقيقى به دو قسم صناعى و اعتبارى و بحث پيرامون آنها تفاوت چندانى در بحث ما ايجاد نمىكند لذا لازم نيست ما بياييم و يك فرق روشنى در ارتباط با آنها مطرح كنيم . بلكه ملاك - در آن جهتى كه حضرت امام خمينى رحمه الله در ارتباط با اين قسم از مركّبات ذكر مىكند - عبارت از غير حقيقى بودن است خواه صناعى باشد يا اعتبارى . حضرت امام خمينى رحمه الله معتقد است كه در مركّبات غير حقيقى ما هم عنوان مقدّميت را مىپذيريم و هم آنها را داخل در محلّ نزاع در باب مقدّمهء واجب مىدانيم . توضيح اين مطلب متوقّف بر ذكر مقدّمهء زير است : در مورد اراده‌هاى فاعلى و مباشرى - يعنى جايى كه شخصى مىخواهد مباشرتاً يك مركّب صناعى را در خارج ايجاد كند - آيا منشأ اراده چيست ؟ شخصى اراده مىكند مسجدى بسازد . ابتدا مبادى اراده - مثل تصوّر ساختن مسجد ، تصديق به فايدهء آنكه عبارت از ثواب اخروى است و مقدّمات ديگر - تحقّق پيدا مىكند ، سپس ارادهء حتميهء او به بناء مسجد تعلّق مىگيرد . حال ممكن است گفته شود : مسجد ، يك مركّب صناعى\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nاست ، يعنى داراى اجزائى است كه اين اجزاء علاوه بر اينكه تعدّد و تكثّر دارند ، حقيقتشان هم با يكديگر مختلف است ، مثل آهن ، سيمان ، آجر ، گچ ، چوب و . . . . با توجه به وسعت و نوع مسجدى كه درنظر گرفته ، كميت خاصى از هريك از اجزاء ، مورد نياز مسجد است . حال جاى اين سؤال است كه با وجود اينكه مسجد ، نفس اين مجموعه و يك عنوان براى اين مجموعه است ، نه اينكه مسبّب از اين مجموعه باشد ، آيا در ارادهء حتمى متعلّق به مسجد لازم است همهء اين مواد لازم - حتى با كمّ و كيفش - در ذهن اراده كنند آمده باشد يا چنين چيزى لازم نيست ؟ آيا ارادهء بناء مسجد ، با غفلت از كمّ و كيف اجزاء آن امكان دارد ؟ اگر ممكن است آيا اين اراده ناقص است يا نه ؟ به‌عبارت ديگر : آيا بين ارادهء آدمى كه با بناء و ساختمان سروكارى ندارد و اراده‌اش متعلّق به بناء مسجد مىشود و ارادهء آدمى كه مهندس كامل است و تمام جزئيات يك مسجد در ذهن او حضور دارد و مورد التفات اوست و ساختن مسجد را اراده مىكند ، فرقى وجود دارد ؟ ما وقتى به وجدان خود مراجعه كنيم ، فرقى بين اين دو نمىيابيم . پس از اينجا مىفهميم كه مركّب صناعى اگرچه يك عنوان بيشتر نيست و واقعيتش همان مواد و آن هيئتى است كه در خارج تحقّق پيدا مىكند ولى در تعلّق ارادهء كامله به همين عنوان به نام « بناء مسجد » ، ضرورتى ندارد كه مقدّمات ، حتى در ذهن او ، حضور پيدا كرده باشد . الآن آنچه بالفعل وجود دارد ، ارادهء متعلّق به بناء مسجد است ، وقتى خواست اين مراد را در خارج ايجاد كند ، سراغ مهندس آمده و از خصوصيات آن سؤال مىكند . وقتى مهندس به او مىگويد : قدم اوّل عبارت از تهيهء زمين است ، مبادى اراده نسبت به تهيهء زمين نزد او تحقّق پيدا مىكند ، يعنى ابتدا تهيهء زمين را تصوّر مىكند ، سپس تصديق به فايدهء آن مىكند . فايدهء آن درحقيقت يك فايدهء غيريه است يعنى با تهيهء زمين تمكّن از بناى مسجد پيدا مىكند . سپس ساير مبادى اراده تحقّق پيدا كرده و ارادهء حتميه به تهيهء زمين تعلّق مىگيرد . اين اراده كه متعلّق به تهيهء زمين شده ، همان اراده نيست كه به بناى مسجد تعلّق گرفته است بلكه اراده‌اى ديگر و با مبادى ديگر است . ما در بحث‌هاى گذشته گفتيم : « معناى ترشّح كه در ارتباط با مقدّمات خارجيه مطرح كرده\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nو گفته‌اند : « از ارادهء متعلّق به « بودن بر پشت‌بام » ارادهء متعلّق به « نصب نردبان » ترشّح مىكند » ، اين نيست كه به مجرّد تعلّق اراده به ذى المقدّمه ، اراده به مقدّمه هم تعلّق مىگيرد تا ارادهء « نصب نردبان » نياز به مبادى نداشته باشد . تعبير به « يترشح » را نبايد اين‌گونه معنا كرد و اگر هم قائلش يك چنين معنايى از آن اراده كرده باشد ، قابل قبول نيست . ارادهء بدون مبادى امكان ندارد ، خواه متعلّق به ذى المقدّمه باشد يا متعلّق به مقدّمه . همين مطلبى كه در ارادهء متعلّق به مقدّمه خارجيه گفتيم ، در ارادهء متعلّق به تهيهء زمين نيز جريان دارد . اگر در اينجا هم تعبير به « ترشّح » شود معنايش اين نيست كه يك سببيت و مسبّبيتى در كار باشد بلكه معنايش اين است كه اين هم خودش مبادى دارد ولى ارتباطش با ارادهء اوّل در رابطه با تصديق به فايده است . ارادهء متعلّق به مسجد به‌عنوان غرض اصلى مطرح است امّا ارادهء متعلّق به تهيهء زمين به‌عنوان تمكّن از بناء مسجد و امكان رسيدن به ذى المقدّمه مطرح است . در نتيجه ما نمىتوانيم بگوييم : « ارادهء متعلّق به تهيهء زمين ، يك ارادهء قهرى است و نيازى به مبادى ندارد » .\r\nهمين‌طور نمىتوانيم بگوييم : « ارادهء متعلّق به تهيهء زمين ، همان ارادهء متعلّق به بناء مسجد است » . در اينجا چون مراد ، متعدّد است ، اراده هم تعدّد پيدا مىكند ، دليل تعدّد مراد اين است كه وقتى اراده به بناء مسجد تعلّق گرفت ، بناء مسجد در ذهن حضور پيدا مىكند و تهيهء زمين به ذهن نمىآيد . تهيهء زمين در هنگام تصور بناى مسجد - كه اوّلين مبدأ اراده است - در ذهن ما نيامده ، بلكه بعداً با مراجعه به مهندس به ذهن آمده و پس از آن متعلّق اراده شده است . آيا وجداناً اين دو اراده ، يك اراده است ؟ آيا اين دو شىء مراد ، يك شىء است ؟ اگر يك شىء است چرا اوّلى مورد التفات بود و دوّمى مورد التفات نبود ؟ يك شىء كه نمىشود هم ملتفت اليه باشد و هم مغفول عنه ، پس بايد دو شىء باشند . وقتى دو شىء شد پس دو اراده دارد . در فلسفه خوانده‌ايم كه « تشخص اراده به مراد است » ، شما اگر مثلًا براى برنامهء فرداى خود ، ده چيز را پشت سر هم عطف كرده و روى كاغذ بنويسيد ، نمىتوانيد بگوييد : « يك اراده به همهء اين‌ها تعلّق گرفته است » .\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nوقتى مراد ، تعدّد پيدا كرد ، اراده هم متعدّد مىشود . ولى در نفس انسانى - چون يكى از مظاهر بزرگ خلّاقيت پروردگار است - آن‌قدر اين معانى با سرعت ، مراحل خودش را طى مىكند كه چه‌بسا انسان توجهى به تعدّد آنها ندارد و خيال مىكند ارادهء واحدى به همهء اين‌ها تعلّق گرفته است ، درحالىكه همان‌طور كه مراد متعدّد است ، اراده هم - به حسب واقع - تعدّد دارد ، يعنى يكايك اين‌ها تصوّر شده و فايدهء آنها مورد تصديق قرار گرفته و مورد عزم و جزم و اراده واقع شده است . در نتيجه ، شخصى كه غافل از مواد و اجزاء مسجد است ولى اراده‌اش تعلّق به بناى مسجد گرفت ، اين اراده ، ارادهء كاملى است . و زمانى كه براى تهيهء اجزاء مراجعه مىكند ، نسبت به هريك از آنها نيز ارادهء مستقلى با مبادى خودش مطرح است . نكتهء ديگرى كه بايد به آن توجه شود اين است كه مسجد هم مقدّمات داخليه و اجزاء دارد و هم مقدّمات خارجيه . مثلًا مواد ساختمانى و مصالح ، مقدّمات داخليه و استيجار بنّا و كارگر و طراح و . . . مقدّمات خارجيهء مسجد مىباشند و در ماهيت تركيب صناعى مسجد دخالت ندارند . امّا ازنظر تعلّق اراده ، فرقى بين ارادهء متعلّق به اجزاء و ارادهء متعلّق به مقدّمات خارجيه وجود ندارد . بنابراين در مورد مركّبات صناعى با اينكه عنوان مسجد فقط يك عنوان است نه يك امرِ مسبّب از ساختمان . امّا در ارادهء فاعلى فرق است بين اراده‌اى كه متعلّق به نفس اين عنوان شده و بين اراده‌هاى متعدّدى كه هركدام به تهيهء يك جزء تعلّق گرفته است . همان‌طور كه اراده‌هايى به مقدّمات خارجيه تعلّق گرفته است . پس از بيان مقدّمهء فوق ، مىگوييم : در جايى كه مولا عبدش را مأمور به ساختن مسجد مىكند يا مثلًا شارع امر به ساختن مسجدى بنمايد ، اينجا هم مسألهء مقدّميت اين مواد و مصالح مطرح است و هم مسألهء اينكه اين مقدّمات داخل در محلّ نزاع هستند . دليل بر مقدّميت اجزاء اين است كه اوّلًا : اراده ، متعدّد است و ثانياً : گاهى هنگام تعلّق اراده به بناء مسجد ، اين مواد\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nو مصالح مورد غفلت قرار مىگيرند سپس هركدام از اين‌ها هنگام ضرورت متعلّق ارادهء مستقل قرار مىگيرند . ولى بايد توجه داشت كه فايده‌اش در مقدّمات همان رسيدن به غرض اصلى مريد - كه همان بناء مسجد است - مىباشد . اگر در ارادهء فاعلى اين‌طور شد ، در ارادهء آمرى هم همين‌طور است . اگر كسى در بحث مقدّمهء واجب مسألهء ملازمه را اختيار كرد ، « 1 » وقتى مولا به‌صورت امر وجوبى گفت : « أيها العبد ابن مسجداً » و ما هم قائل به ملازمه شديم و طرفين ملازمه را عبارت از وجوبين دانستيم ، معنايش اين است كه اين « ابن مسجداً » ملازم با اين است كه به هريك از موارد خريد زمين ، تهيهء آهن و سيمان و ساير مصالح ، امر مستقلى تعلّق گرفته است . همان‌طور كه در ارادهء فاعلى ، به هركدام از اين‌ها ارادهء مستقلى تعلّق گرفته است ، در مقام بعث و وجوب نيز به هركدام از اين‌ها بعث مستقلى تعلّق مىگيرد ولى بعث در اين‌ها غيرى و مقدّمى و در « ابن مسجداً » نفسى مىباشد ، امّا تلازم بين وجوبين تحقّق دارد . با اين بيان جايى براى فرمايش مرحوم آخوند نيست كه مىفرمود :\r\n« اگر مقدّمات داخليه در محلّ نزاع داخل باشند ، اجتماع مثلين لازم مىآيد » . « ابن مسجداً » چه ارتباطى با « اشتر أرضاً » و « اشتر آجراً » دارد ؟ اجتماع مثلين فرع وحدت بين اين‌ها است و ما ثابت كرديم كه بين اين‌ها مغايرت وجود دارد و اراده‌هاى متعدّدى به اين‌ها تعلّق مىگيرد و تعلّق اراده‌هاى متعدّد كاشف از تعدّد خود اين‌ها است . و وقتى تعدّد پيدا كرده و يكى وجوبش نفسى و ديگرى وجوبش غيرى شد ، كجا اجتماع مثلين لازم مىآيد . در مورد مركّبات اعتباريه هم همين‌طور است و از اين جهت فرقى ميان مركّبات اعتباريه و مركّبات صناعيه نيست . و با توجه به اينكه بحث ما در فقه پيرامون مركّبات اعتباريه است پس خلاصهء\r\n\r\n\r\n","description":"","footnote":"\r\n( 1 ) - خواه همانند حضرت امام خمينى رحمه الله ملازمه را بين ارادتين ببيند ، يا اينكه طرفين ملازمه را نفس وجوبين يا استحبابين بداند . در بحث‌هاى آينده خواهيم گفت كه مسألهء مقدّمهء مستحب هم در اين بحث داخل است .\r\n","page_name":" 221 ","page_number":221},
  {"content":"\r\n\r\nنظريهء حضرت امام خمينى رحمه الله اين مىشود كه اجزاء در مركّبات اعتباريه هم مقدّميت دارند و هم داخل در محلّ نزاع در باب مقدّمهء واجب هستند . « 1 »\r\n\r\n3 - نظريهء مرحوم محقّق عراقى\r\nمرحوم محقّق عراقى در مورد مركّبات اعتباريه « 2 » تفصيل قائل شده و فرموده است : تعلّق امر نسبت به مركّبات اعتباريه به دو صورت است : 1 - گاهى مولاى آمر كه مىخواهد يك مركّب اعتبارى - مثل صلاة - را متعلّق امر خود قرار دهد ، در رتبهء سابق بر امر مىآيد و همهء اجزاء تشكيل‌دهندهء آن را - كه چه‌بسا از مقولات مختلفند - تصوّر كرده و بين آنها اعتبار وحدت مىكند و پس از آن - هرچند به حسب رتبه - اين مركّب اعتبارى را متعلّق امر خود قرار مىدهد . در اين قسم از مركّب اعتبارى ، هم بايد قائل به مقدّميت اجزاء شويم - زيرا قبل از تعلّق امر ، عنوان مقدّميت تحقّق پيدا كرده است - و هم با توجه به اينكه مسألهء مقدّميت قبل از تعلّق امر به ذى المقدّمه است ، آن را داخل در محلّ نزاع دانسته و بگوييم : « آيا بين امر متعلّق به ذى المقدّمه و وجوب متعلّق به مقدّمه ملازمه وجود دارد ؟ » . 2 - گاهى مولاى آمر كه مىخواهد يك مركّب اعتبارى را متعلّق امر خود قرار دهد ، ابتدا همهء اجزاء تشكيل‌دهندهء آن را تصوّر مىكند بدون اينكه بين آنها اعتبار وحدت بنمايد ، سپس آن را متعلّق امر خود قرار مىدهد . مكلّف وقتى با اين اشياء مختلفة الحقيقة روبرو شد ، آنها را با ديد وحدت ملاحظه مىكند ، در نتيجه اعتبار وحدت از ناحيهء مكلّف پيدا شده است . و درحقيقت ، عنوان مركّب اعتبارى - كه متقوّم به لحاظ وحدت است - بعد از تعلّق امر پيدا شده است و تا زمانى كه اين عنوان پيدا نشود ، عنوان\r\n\r\n\r\n","description":"","footnote":"\r\n( 1 ) - مناهج الوصول إلى علم الاصول ، ج 1 ، ص 329 - 335 و معتمد الاصول ، ج 1 ، ص 21 - 24 و تهذيب الاصول ، ج 1 ، ص 203 - 208\r\n( 2 ) - در بحث مقدّمات داخليه قسمت عمدهء محلّ بحث ما پيرامون همين مركّبات اعتباريه است .\r\n","page_name":" 222 ","page_number":222},
  {"content":"\r\n\r\nمركّب تحقّق پيدا نكرده و عنوان جزء و كل حاصل نشده و نمىتوان اين اشياء را متّصف به جزئيت و مقدّميت نمود ، چون بحث ما در مقدّمهء داخليه است و مقدّمهء داخليه در پرتو جزئيت حاصل مىشود و جزئيت هم ملازم با كلّيت است و كلّيت هم به‌معناى مركّب اعتبارى است و تركيب اعتبارى متقوم به‌لحاظ وحدت است و لحاظ وحدت هم بعد از امر و از ناحيهء مكلّف تحقّق پيدا كرده است . در نتيجه مقدّميت اجزاء تشكيل‌دهندهء مركّب ، در رتبهء متأخّر از صدور امر است . در اين صورت نمىتوان مسألهء ملازمه را مطرح كرد ، زيرا وقتى امر به اين اشياء تعلّق گرفته ، عنوان مركّب اعتبارى تحقّق پيدا نكرده بود و همان‌طور كه گفتيم : « عنوان جزئيت و مقدّميت بعد از تحقّق عنوان مركّب اعتبارى است » . چگونه مىتوان ادّعاى ملازمه كرد بين وجوب صلاة و وجوب چيزى كه در حال وجوب صلاة ، جزئيت و مقدّميت نداشته است ؟ در نتيجه ، قسم دوّم نمىتواند داخل در محلّ نزاع مقدّمهء واجب بشود . « 1 » ) : بر كلام ايشان اشكالات زير وارد است : اشكال اوّل : مركّب اعتبارى منحصر به قسم اوّل است و قسم دوّمى كه ايشان براى مركّب اعتبارى مطرح كردند غير معقول است و ما نمىتوانيم آن را بپذيريم .\r\nمرحوم عراقى در مورد قسم دوّم مىفرمايد : « مسألهء اعتبار وحدت ، از ناحيهء مولاى آمر و در رتبهء قبل از امر تحقّق پيدا نكرده است » . ما به ايشان مىگوييم : « پس در رتبهء سابق بر امر ، چه چيزى در ذهن مولا بوده ؟ » . اگر مولا اشياء مختلفة الحقيقة - مثل ركوع ، سجود ، قيام و . . . - را تصوّر كرده و بين آنها لحاظ وحدت نكرده است ، معنايش اين است كه اين امور ، به‌عنوان امور متعدّد و مختلف در ذهن مولا باقى هستند . در اين صورت آيا اين امور مختلفة الحقيقة چه نقشى در ارتباط با امر مىتوانند داشته\r\n\r\n\r\n","description":"","footnote":"\r\n( 1 ) - مقالات الاصول ، ج 1 ، ص 292 - 298 و نهاية الأفكار ، ج 1 ، ص 262 - 270\r\n","page_name":" 223 ","page_number":223},
  {"content":"\r\n\r\nباشند ؟ در حالى كه مأمور به بايد داراى مصلحت ملزمهء لازمة الاستيفاء باشد . آيا هريك از اجزاء صلاة - به تنهايى و به‌طور مستقل - داراى يك چنين مصلحت ملزمه‌اى مىباشند ؟ اگر چنين چيزى باشد ، چگونه ما مىتوانيم همهء اين اجزاء را مأمور به يك امر كنيم ؟ آيا كسى مىتواند بگويد : « نماز و روزه ، مأمور به به يك امرند ؟ » درحالىكه نماز داراى صددرجه مصلحت لازمة الاستيفاء است و روزه هم داراى صددرجه مصلحت لازمة الاستيفاء ديگر است . مسألهء امر ، مانند مسألهء اراده است ، اگر مراد تعدّد پيدا كند ، اراده هم متعدّد مىشود ، همان‌طور كه اگر اراده تعدّد پيدا كرد ، مراد هم متعدّد مىشود .\r\nدر اينجا هم اگر هريك از اجزاء صلاة داراى يك مصلحت كاملهء لازمة الاستيفاء است ، بايد هركدام از آنها به‌طور جداگانه مأمور به قرار گيرند و موافقت و مخالفت مستقلى داشته باشند نه اينكه همهء آنها با يك امر ( أقيموا الصّلاة ) به‌عنوان مأمور به قرار گيرند . اگر مرحوم عراقى بفرمايد : « مجموعهء صلاة داراى يك مصلحت كاملهء لازمة الاستيفاء است به‌طورى كه اگر اين‌ها هيئت اجتماعيه پيدا كردند ، عنوان « معراج المؤمن » تحقّق پيدا مىكند ، امّا اگر حتى يك ركوعش ناقص شد ، ديگر عنوان « معراج المؤمن » تحقّق پيدا نمىكند ، بنابراين مجموعهء اين اجزاء نقش در تحقّق اين مصلحت كامله دارد » . در اين صورت ما به محقّق عراقى رحمه الله مىگوييم : اگر چنين است آيا اين جداى از اعتبار وحدت است ؟ وقتى مولا اين‌ها را كنار هم قرار مىدهد و مىبيند هريك از اين اجزاء به تنهايى اثرى ندارند و اثر صلاة وقتى مترتّب مىشود كه اين مجموعه با هم باشند ، اين همان اعتبار وحدت است . مرحوم محقّق عراقى مىفرمايد : « وقتى ( أقيموا الصّلاة ) به دست مكلّف مىافتد ، مكلّف اعتبار وحدت مىكند » . ما به مرحوم عراقى مىگوييم : « چه ضرورتى ايجاب مىكند كه مكلّف چنين كارى انجام دهد ؟ با توجه به اينكه مصلحت قائم به مجموع است و شما فرض كرديد اين\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nديد مجموعى غير از اعتبار وحدت است ، وقتى خود مولا اعتبار وحدت نكرد ، چه ضرورتى ايجاب مىكند كه مكلّف اعتبار وحدت كند ؟ اوّلًا : چه كسى اين حق را به مكلّف داده و ثانياً : مكلّف براى چه هدفى اين كار را انجام دهد ؟ » . بنابراين همين اندازه كه مرحوم عراقى ضرورت اعتبار وحدت را قبول دارند ، بايد بپذيرند كه اعتبار وحدت قبل از تحقّق امر حاصل شده است چون مصلحتْ متقوّم به مجموع است و اين‌گونه نيست كه هركدام از اين اجزاء يك مصلحت كاملهء لازمة الاستيفاء داشته باشند لذا بايد مجموعشان ملاحظه شود و ملاحظهء مجموع همان اعتبار وحدت است . اشكال دوّم : برفرض كه از اشكال اوّل صرف‌نظر كرده و بپذيريم كه مركّب اعتبارى داراى دو قسم است ولى درعين‌حال كلام مرحوم عراقى داراى يك جواب نقضى و يك جواب حلّى است . 1 - جواب نقضى : اگر مقدّمه‌اى در رتبهء متأخّر از امر تحقّق پيدا كرد ، مستلزم اين نيست كه از محلّ نزاع در باب مقدّمهء واجب خارج شود ، زيرا خروج آن از محلّ نزاع ، داراى جواب نقضى است ، چون در مورد مقدّمات خارجيه - كه قطعاً داخل در محلّ نزاعند - گاهى ذى المقدّمه در حال تعلّق امر توقّف بر اين مقدّمه ندارد ولى هنگامى كه مكلّف مىخواهد ذى المقدّمه را انجام دهد ، توقّف برآن مقدّمه پيدا مىكند ، مثلًا مكلّف وقتى مأمور شد به « بودن بر پشت‌بام » ، شخص سالمى بوده و نياز به نردبان نداشته ولى اكنون كه مىخواهد به پشت‌بام برود ، پايش شكسته و ناچار است از نردبان استفاده كند و كسى نمىتواند وجوب نصب نردبان را انكار كند ، در حالى كه مقدّميت « نصب نردبان » بعد از تعلّق امر به ذى المقدّمه حاصل شده است و شما ترديدى نداريد كه مقدّمات خارجيه داخل در محلّ نزاعند . پس چرا شما اين تفصيل را فقط در مورد مقدّمات داخليه مطرح كرده و در مورد مقدّمات خارجيه مطرح نمىكنيد ؟ و يا مثلًا در زمان‌هاى سابق ، تحصيل حج متوقّف بر تهيه گذرنامه نبود ، امّا در حال حاضر ، تهيهء گذرنامه مقدّميت پيدا كرده است آيا قائل به ملازمه مىتواند بگويد : چون مقدّميت تهيهء\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nگذرنامه متأخّر از امر به حج است پس تهيهء گذرنامه وجوبى ندارد ؟ بنابراين در مقدّمات خارجيه فرقى نيست بين مقدّمهء خارجيه‌اى كه در حال تعلّق امر به ذى المقدّمه مقدّميت داشته و بين مقدّمهء خارجيه‌اى كه در حال امتثال امر به ذى المقدّمه مقدّميت پيدا كرده است . پس چه فرقى بين مقدّمات خارجيه و مقدّمات داخليه وجود دارد كه شما در مورد مقدّمات داخليه تفصيل مىدهيد ولى در مورد مقدّمات خارجيه چنين تفصيلى را مطرح نمىكنيد ؟ 2 - جواب حلّى : در ضمن كلام مرحوم آخوند مطلبى وجود داشت كه به‌نظر ما مطلب درستى است - اگرچه اصل كلام ايشان قابل قبول نبود - و آن مطلب اين است كه قائل به ملازمه نمىخواهد بگويد : « حكم ، روى نفس عنوان « المقدّمه » بار مىشود » ، چون مفهوم « المقدّمه » وجوب غيرى ندارد و طرف ملازمه - بنا بر قول به ملازمه - نيست . بلكه به‌نظر قائل به ملازمه ، متعلّق وجوب غيرى عبارت از چيزى است كه به حمل شايع عنوان مقدّميت دارد ، مثلًا در باب « نصب نردبان » ما دو عنوان داريم : يكى عنوان « نصب نردبان » و ديگرى عنوان « المقدّمه » . متعلّق وجوب غيرى - بنا بر قول به ملازمه - عبارت از « نصب نردبان » است نه عنوان « المقدّمه » ، زيرا آن چيزى كه « بودن بر پشت‌بام » به‌طور تكوينى برآن متوقّف است و « بودن بر پشت‌بام » نمىتواند بدون آن تحقّق پيدا كند ، عبارت از « نصب نردبان » است . امّا عنوان « المقدّمه » ، داراى حيثيت تعليلى است نه حيثيت تقييدى . عنوان « المقدّمه » نمىتواند متعلّق وجوب غيرى قرار گيرد زيرا اگر انسان هزار بار هم « المقدّمه » را بگويد ، تا وقتى نردبان نباشد ، « بودن بر پشت‌بام » تحقّق پيدا نمىكند . پس عنوان « المقدّمه » به‌صورت يك جهت تعليلى مطرح است يعنى اگر از ما سؤال كنند ، « چرا نصب نردبان را به‌عنوان وجوب غيرى مطرح مىكنيد ؟ » جواب مىدهيم : « زيرا نصب نردبان مقدّمه است » . در اين صورت در رابطه با آمدن حكم به‌واسطهء علت ، چه فرق مىكند كه مقدّميت در رتبهء سابق بر امر باشد يا در رتبهء متأخّر از آن ؟ خلاصه اينكه :\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nاوّلًا : معروض وجوب غيرى ، عنوان المقدّمه نيست بلكه چيزى كه به حمل شايع مقدّمه است ، معروض وجوب غيرى قرار گرفته است . ثانياً : علت تامّه براى وجوب غيرى « نصب نردبان » و امثال آن - كه در ما نحن فيه عبارت از اجزاء است - مقدّمه بودن آنهاست . و اين علّت ، همان‌طور كه در اجزائى كه قبلًا در آنها اعتبار وحدت شده وجود دارد ، بنا بر قول شما كه مركّب اعتبارى را دو نوع مىدانيد ، نسبت به اجزائى كه بعداً اتّصاف به مقدّميت پيدا مىكنند نيز كاملًا تحقّق دارد . لذا بنابراين فرض هم نبايد بين دو نوع مركّب اعتبارى تفصيل بدهيم .\r\n\r\n4 - تفصيل در مقدّمات خارجيه\r\nقائل به اين تفصيل مىگويد : مقدّمهء خارجيه بر دو قسم است : قسم اوّل : اين است كه مقدّمهء خارجى به‌صورت علت تامّه باشد كه در اين صورت ، خارج از نزاع در باب مقدّمهء واجب است . و علت تامّه عبارت از مجموعهء مركّب از سبب و شرط و عدم مانع است . قسم دوّم : اين است كه مقدّمهء خارجيه به‌عنوان مجموع مركّب از آن سه ملاحظه نشود بلكه هريك از سبب و شرط و عدم مانع به‌صورت جداى از يكديگر ملاحظه شوند . در اين صورت ، مقدّمهء خارجيه در محلّ نزاع داخل است . پس با وجود اينكه سبب و شرط و عدم مانع - چه به‌صورت مجموعه ، چه به‌صورت جداجدا - به‌عنوان مقدّمهء خارجيه به‌حساب مىآيند ، « 1 » امّا درعين‌حال ، اين قائل يك چنين تفصيلى را مطرح كرده است . قائل براى تقريب مطلب خود از همان راهى وارد شده كه ما در ارتباط با ارادهء فاعلى و ارادهء آمر مطرح كرديم . قائل مىگويد : هميشه ارادهء آمر جانشين ارادهء فاعل\r\n\r\n\r\n","description":"","footnote":"\r\n( 1 ) - زيرا ذى المقدّمه عبارت از معلول است . و علت ، مغاير با معلول است . علت ، حتى جزء معلول هم نيست بلكه خارج از معلول است و موجب تحقّق معلول مىشود .\r\n","page_name":" 227 ","page_number":227},
  {"content":"\r\n\r\nاست و بين ارادهء فاعل و ارادهء آمر ، از نظر اصل اراده و از نظر مراد فرقى وجود ندارد .\r\nتنها فرقى كه بين اين‌ها تحقّق دارد مسألهء وساطت و عدم وساطت است . مراد فاعل ، بدون واسطه ولى مراد آمر با واسطهء امر تحقّق پيدا مىكند . حال در ارادهء فاعلى ، اگر كسى مثلًا اراده كرد چيزى را در آتش بسوزاند ، آيا ارادهء فاعلى متعلّق به معلول است يا محدود به حدود علت تامّه است ؟ تهيهء آتش ، ايجاد شرايط ، رفع موانع و القاء شىء در آتش مجموعهء علت تامّه را تشكيل مىدهند و پس از القاء در نار ، معلول - يعنى : احتراق - تحقّق پيدا مىكند . ايشان مىگويد : ارادهء فاعلى ، به علت تامّه تعلّق پيدا مىكند « 1 » و معلول آن خارج از دايرهء تعلّق اراده و متعلّق اراده است ، زيرا : اوّلًا : آنچه براى اين انسان مريد مقدور است ، عبارت از علت تامّه است و معلول خارج از دايرهء قدرت او است ، و چيزى كه بيرون از دايرهء قدرت باشد ، ارادهء فاعلى به آن تعلّق نمىگيرد . ثانياً : احراق ، فعل انسان نيست بلكه عملى است كه در ارتباط با آتش مطرح است .\r\nخداوند اين خصوصيت را به آتش داده است و گاهى هم آتش را از سوزاندن منع مىكند ، مانند آنچه در جريان حضرت ابراهيم عليه السلام اتفاق افتاد . ايشان مىگويد : وقتى در ارادهء فاعلى اين‌طور شد ، در ارادهء آمرى هم همين‌طور است . اگر مثلًا مولا به عبد خود دستور احراق چيزى را داد ، هرچند ما به حسب ظاهر فكر مىكنيم مأمور به عبارت از احراق است ، ولى آنچه فعل مكلّف و مقدور او است همان ايجاد علت تامّه است امّا معلول - يعنى احراق - فعل مكلّف نيست بلكه فعل نار و خارج از دايرهء قدرت مكلّف است . در نتيجه ايشان مىگويد : ما علت تامّه را بايد از محلّ نزاع در باب مقدّمهء واجب خارج كنيم .\r\n\r\n\r\n","description":"","footnote":"\r\n( 1 ) - اگرچه به‌حسب ظاهر ايشان خيال مىكند كه اراده به معلول تعلّق مىگيرد ولى به‌حسب واقع اين‌طور نيست .\r\n","page_name":" 228 ","page_number":228},
  {"content":"\r\n\r\n: اشكال اوّل : برفرض كه ما اين حرفها را بپذيريم ولى تفصيلى كه در اين زمينه مطرح شده است نمىتواند به‌عنوان نتيجهء اين حرفها باشد . معناى تفصيل در مقدّمهء خارجيه اين است كه مقدّميت در هر دو طرف تفصيل محفوظ بماند ولى يكى از آنها داخل در محلّ نزاع و ديگرى خارج از محلّ نزاع باشد . اگر از مرحوم آخوند - كه در ارتباط با مقدّمات داخليه تفصيل دادند - نسبت به مقدّميت هريك از طرفين سؤال مىشد ، جواب مىداد : « هم مقدّمات داخليه عنوان مقدّميت دارند و هم مقدّمات خارجيه ، ولى مقدّمات داخليه - به جهت لزوم اجتماع مثلين - خارج از محلّ نزاع هستند امّا مقدّمات خارجيه داخل در محلّ نزاع هستند ، چون محذور اجتماع مثلين در مورد آنها پيش نمىآيد » . درحالىكه نتيجهء تفصيل در نظريهء چهارم اين است كه علت تامّه اصلًا مقدّميت ندارد بلكه خودش به‌عنوان ذى المقدّمه و مأمور به است و همان چيزى است كه ارادهء فاعلى به آن تعلّق مىگيرد . يعنى حتى اگر مولا هم امر به احراق كند ، معناى آن القاء در نار است . در نتيجه اين قول به‌عنوان تفصيل در مورد مقدّمهء خارجيه نيست . يعنى اگر از ايشان سؤال شود : « مقدّمهء خارجيه كدام است ؟ » ، جواب مىدهد : « اجزاء علت تامّه » .\r\nمىگوييم : پس خود علت تامّه را چه مىگوييد ؟ پاسخ مىدهد : « علت تامّه ، خود ذى المقدّمه و مأمور به است و وجوب نفسى دارد » . پس به‌نظر ايشان ، علت تامّه از دايرهء مقدّميت خارج است نه اينكه تفصيل در مقدّمات خارجيه داده باشند . ايشان مىفرمود :\r\n« آنچه عنوان مقدّمهء خارجيه دارد ، داخل در محلّ بحث است » . ولى در كنار آن مىگويد : « خيال نكنيد كه علت تامّه مثل اجزاء علت تامّه است ، بلكه علت تامّه ، عنوان مقدّميت ندارد و خارج از محلّ بحث است » . اشكال دوّم : اين بيان ايشان داراى يك جواب نقضى و يك جواب حلّى است . 1 - جواب نقضى : ايشان مىگويد : « علت تامّه ، مقدّمه نيست چون معلول خارج از\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nدايرهء قدرت و اختيار مكلّف است و اراده نمىتواند به معلول تعلّق بگيرد ، ولى اجزاء علّت ، به‌عنوان مقدّمهء خارجيه است » . ما سؤال مىكنيم : « آيا اجزاء علّت ، مقدّمه براى چه چيزى قرار مىگيرند ؟ » اگر ذىالمقدّمهء هريك از اجزاء ، مجموعهء علت تامّه است ، پس اين اجزاء به‌عنوان مقدّمهء خارجيه نيستند ، بلكه از اجزاء تشكيل‌دهندهء علت تامّه بوده و هريك از آنها به‌عنوان مقدّمهء داخليه خواهد بود . در اين صورت لازم مىآيد كه ما نتوانيم چيزى را به‌عنوان مقدّمهء خارجيه مطرح كنيم ، زيرا هر چيزى را به‌عنوان مقدّمهء خارجيه فرض كنيم ، يا به‌عنوان سبب است يا به‌عنوان شرط و يا به‌عنوان عدم المانع . و اگر شما ذىالمقدّمهء هريك از اجزاء را خود معلول بدانيد - زيرا ما چيز سوّمى نداريم كه بتوانيم به‌عنوان ذى المقدّمه براى اجزاء مطرح كنيم - در اين صورت اشكالى كه در مورد علت تامّه نسبت به معلول مطرح شد ، در اجزاء علت تامّه هم نسبت به معلول مطرح خواهد شد . شما كه گفتيد : « قدرت ، به معلول تعلّق نمىگيرد » آيا مىتوان گفت : « اين مسئله تنها در ارتباط با مجموعهء علت تامّه است و هنگامى كه نوبت به اجزاء علت تامّه رسيد ، قدرت به معلول تعلّق مىگيرد » ؟ به‌عبارت ديگر : آيا كسى مىتواند بگويد : « اگر مجموع سبب و شرط و عدم المانع را ملاحظه كنيم ، اين‌ها مقدور مكلّف است ولى معلول خارج از دايرهء قدرت مكلّف است ، امّا اگر سبب را به تنهايى ملاحظه كنيم ، معلول داخل دايرهء قدرت مكلّف قرار مىگيرد و مىتواند به‌عنوان ذى المقدّمه ، متعلّق امر قرار گرفته و ارادهء فاعلى به آن تعلّق بگيرد » ؟ روشن است كه كسى نمىتواند چنين حرفى بزند بلكه راهى كه اين قائل پيموده است هم در مورد علت تامّه پياده مىشود و هم در مورد اجزاء علت تامّه . پس همان‌طور كه علت تامّه - به قول شما - از محلّ بحث خارج است ، اجزاء علت تامّه هم بايد از محل بحث خارج باشند . در نتيجه لازم مىآيد كه جميع مقدّمات خارجيه از محلّ بحث بيرون باشند ، آن‌وقت اگر كسى - مانند مرحوم آخوند - مقدّمات داخليه را هم خارج از محلّ بحث بداند ، ديگر مسألهء مقدّمهء واجب - چه داخليه و چه خارجيه - حتى يك مورد هم پيدا نمىكند .\r\n\r\n","description":"","footnote":"","page_name":" 230 ","page_number":230},
  {"content":"\r\n\r\n2 - جواب حلّى : اين تفصيلى كه در ارتباط با مقدّمات خارجيه مطرح گرديده ، از ريشه باطل است و حتى در مورد ارادهء فاعلى هم نمىتواند صحيح باشد چه رسد به ارادهء آمرى . بيان مطلب : در مورد ارادهء فاعلى ، وقتى مثلًا انسان مىخواهد چيزى را بسوزاند ، با قطع‌نظر ازهرجهت خارجى ، آيا ملاحظه مىكند كه احراق جنبهء غير ارادى دارد و مربوط به آتش است و آنچه مربوط به انسان است نفس القاء شىء در آتش است ؟ ما وقتى به وجدان خود مراجعه كنيم مىبينيم مسئله به اين صورت نيست بلكه - بدون اشكال - ارادهء اين شخص به احراق تعلّق مىگيرد . او در ذهنش احراق را تصوّر كرده و تصديق به فايدهء آن مىكند سپس عزم و جزم به آن حاصل شده و مقدّمات اراده تمام مىشود و سپس اراده به احراق تعلّق مىگيرد . اين مسئله به اين علت است كه در مسألهء تعلّق قدرت - همان‌طور كه مرحوم آخوند در موارد متعدّدى تصريح كرده‌اند - مقدوريت يك عمل ، منحصر به اين نيست كه بدون واسطه ، مقدور باشد ، بلكه مقدوريتْ دو شعبه دارد : يك شعبه اين كه عملْ بدون واسطه ، مقدور انسان باشد ، مثل اينكه انسان اراده كند نشستن يا برخاستن يا حركت دست و امثال اين‌ها را . اين‌ها از امور اراديهء اختياريه‌اى هستند كه بدون واسطه ، مقدور انسان مىباشند . يك سنخ ديگر از امور داريم كه آنها هم مقدور هستند ولى مقدور با واسطه‌اند مثلًا احراق اگر بخواهد تحقّق پيدا كند ، بايد علت تامّه‌اش تحقّق پيدا كند و چون علت تامّه مقدور ماست پس احراق هم مقدور ماست ولى اجزاء علت تامّه ، مقدور بدون واسطه ، امّا خود معلول مقدور باواسطه است و واسطهء آن همان علت تامّه است . از اينجا نتيجه مىگيريم كه اگر زيد چيزى را در آتش انداخت و آن چيز سوخت ، ما اگر بخواهيم آن را در خارج نقل كنيم ، مىتوانيم بگوييم : « زيد آن چيز را سوزاند » ، بدون اينكه مجازى مرتكب شده باشيم .\r\nهمان‌طور كه مىتوانيم بگوييم : « زيد آن چيز را در آتش انداخت » . احراق ، عملى است كه متعلّق قدرت انسان مىباشد و امر به آن تعلّق مىگيرد و در بعضى از موارد در شرع هم امر به آن تعلّق گرفته است ، مثل امر به احراق حيوان موطوئه . بنابراين اراده - چه\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nدر ارادهء فاعلى و چه در ارادهء آمرى - بايد به يك شىء مقدور تعلّق بگيرد ولى دايرهء مقدوريت توسعه دارد ، گاهى شىء ، مقدور بدون واسطه و گاهى مقدور باواسطه است و وجهى ندارد كه ما براى آن ظاهر و باطن درست كرده و بگوييم : « ظاهرش متعلّق به معلول و باطنش متعلّق به علت است » . بلكه ظاهر و باطن آن متعلّق به معلول است . نتيجهء اقوال در ارتباط با مقدّمهء داخليه و خارجيه در ارتباط با مقدّمهء داخليه سه قول مطرح شد : 1 - قول مرحوم آخوند كه مقدّميت همهء اجزاء را - چه در مركّبات حقيقيه و چه در مركّبات غير حقيقيه - پذيرفتند ولى معتقد بودند كه مقدّمهء داخليه به‌طور كلّى از محلّ نزاع خارج است ، چون مستلزم اجتماع مثلين است . و ما كلام ايشان را جواب داديم . 2 - نظريهء مرحوم محقّق عراقى كه در مركّبات اعتبارى تفصيل داده و آن جايى را كه اعتبار وحدت قبل از تعلّق امر باشد داخل در محلّ نزاع دانسته و آن جايى را كه اعتبار وحدت بعد از تعلّق امر باشد خارج از محلّ نزاع دانستند و ما پاسخ كلام ايشان را مطرح كرديم . 3 - نظريهء حضرت امام خمينى رحمه الله كه بين مركّبات حقيقيه و غير حقيقيه تفصيل دادند و در مركّبات غير حقيقيه - اعم از مركّبات صناعيه و مركّبات اعتباريه - هم مسألهء مقدّميت را پذيرفتند و هم آن را داخل در محلّ نزاع دانستند امّا در مركّبات حقيقيه - خواه اجزاء آن تحليلى عقلى باشد يا اجزاء خارجيه - اصلًا مسألهء مقدّميت را نپذيرفتند و فرمودند : ما نمىتوانيم جنس و فصل را مقدّمهء ماهيت و مادّه و صورت را مقدّمهء وجود بدانيم . به‌نظر مىرسد تفصيل حضرت امام خمينى رحمه الله بهتر از دو قول ديگر است . در نتيجه با توجه به اينكه بحث ما در فقه و اصول ، پيرامون مركّبات اعتباريه است ، بايد گفت :\r\n« اجزاء داخل در محلّ نزاع است و بنا بر قول به ملازمه ، وجوب غيرى پيدا مىكند » .\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nامّا تفصيلى كه در ارتباط با مقدّمهء خارجيه مطرح شده بود ، به‌نظر ما تفصيل صحيحى نبود و ما نتوانستيم آن را بپذيريم .\r\n\r\nتقسيم دوم : مقدّمهء عقليه ، شرعيه و عاديه\r\nيكى از تقسيماتى كه براى مقدّمه ذكر شده ، تقسيم به عقليه ، شرعيه و عاديه است : 1 - مقدّمهء عقليه : مقدّمه‌اى است كه عقلًا ، ذى المقدّمه نمىتواند بدون آن تحقّق پيدا كند . مثلًا در فلسفه گفته شده است : « ماهيت ممكن ، نسبت به وجود و عدم به‌طور مساوى است ، نه وجودْ اولويتى نسبت به آن ماهيت دارد و نه عدم . چنين ماهيتى اگر بخواهد وجود پيدا كند ، عقلًا بدون علت موجده نمىتواند تحقّق پيدا كند » . بنابراين ، علت موجده نسبت به ماهيت ممكن ، مقدّمهء عقلى است يعنى وجود ممكن ، بدون علت موجده ، استحالهء عقلى دارد . 2 - مقدّمهء شرعيه : آنچه در ابتداى امر به ذهن انسان مىآيد اين است كه مقدّمهء شرعيه عبارت از چيزى است كه شارع براى آن مقدّميت قائل شده و آن را متّصف به مقدّميت كرده است . مرحوم آخوند مىفرمايد : « مقدّمهء شرعيه ، چيزى مقابل مقدّمهء عقليه نيست بلكه رجوع به مقدّمهء عقليه مىكند » . « 1 » براى روشن شدن و تصديق بيان ايشان بايد دو مطلب به آن ضميمه شود ، يك مطلب قبل از كلام ايشان مطرح مىشود و ديگرى به‌عنوان مكمّل كه بعد از كلام ايشان مطرح است . مطلب اوّل : در مورد مقدّمهء شرعيه - مثل طهارت نسبت به صلاة - در ابتداى امر دو احتمال وجود دارد :\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 143\r\n","page_name":" 233 ","page_number":233},
  {"content":"\r\n\r\nاحتمال اوّل : مقدّمات شرعيه واقعياتى هستند كه بالاتر از ادراك عقل مىباشند .\r\nعقل به‌خوبى درك مىكند كه ممكن الوجود نمىتواند بدون علت موجده ، وجود پيدا كند ، امّا اگر همهء عقول عالم جمع شوند نمىتوانند درك كنند كه طهارت ، شرطيت براى صلاة دارد . شارع مقدّس آمده با « لا صلاة إلّا بطهور » از اين واقعيت پرده‌بردارى كرده است . اگر ما در مقدّمات شرعيه يك چنين مبنايى را پذيرفتيم ، مقدّمات شرعيه رجوع به مقدّمات عقليه مىكند ، چون معناى مقدّمهء عقليه اين نيست كه عقل شرطيت و مقدّميت آن را ادراك كند بلكه مقدّمهء عقليه چيزى بود كه عقلًا ذى المقدّمه نمىتوانست بدون آن وجود پيدا كند . و در اين صورت ، شرطيتْ يك واقعيت است كه عقل نتوانسته آن را درك كند امّا شارع از روى اين حقيقت پرده برداشته و ما را در جريان اين واقعيت قرار داده است . پس آن معنايى كه در مورد مقدّمهء عقليه گفتيم ، در مقدّمهء شرعيه هم جريان پيدا مىكند ، يعنى مقدّمهء شرعيه هم چيزى است كه واقعاً وجود ذى المقدّمه بدون آن محال است . ولى اين واقع را ما گاهى از طريق عقل به دست مىآوريم مثل مقدّميت علت موجده نسبت به وجود ممكن و گاهى از طريق شرع به دست مىآوريم ، مثل مقدّميت طهارت نسبت به صلاة كه شارع مقدّس با « لا صلاة إلّا بطهور » از آن پرده‌بردارى كرده است . احتمال دوّم : مقدّمات شرعيه ، از امور اعتبارى شرعى باشند ، مثل مسألهء ملكيت و زوجيت و سببيت و . . . . شارع پس از يك بيع صحيح ، مسألهء ملكيت بايع نسبت به ثمن و ملكيت مشترى نسبت به مبيع را اعتبار مىكند و يا بعد از عقد نكاح صحيح ، زوجيّت را بين زن و شوهر اعتبار كرده و احكامى برآن مترتّب مىكند . در اينجا زوجيت ، يك واقعيت نيست . زن و مرد بعد از عقد نكاح واقعيتشان تغيير نكرده بلكه فقط يك امر اعتبارى - كه منشأ آثار و احكامى است - تحقّق پيدا كرده است . و يا مثلًا وقتى شارع فرموده : « اتلاف مال غير سبب ضمان است » ، اين سببيت ، سببيت تكوينيه نيست بلكه امرى اعتبارى است كه شارع مقدّس آن را اعتبار كرده است . همان‌طور كه وجوب\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nو تحريم و ساير احكام تكليفيه از امور اعتباريه‌اند ، احكام وضعيه هم از امور اعتباريه مىباشند و سببيت و شرطيت ، از جملهء احكام وضعيه مىباشند . وقتى شارع مقدّس طهارت را شرط براى نماز قرار مىدهد معنايش اين است كه براى اين طهارت ، اعتبار شرطيت مىكند ، نه اينكه معناى شرطيت ، كشف از واقعيتى باشد كه عقل ما آن را درك نكرده و شارع مقدّس ما را به‌سوى آن راهنمايى كرده باشد . اگر ما در ارتباط با شرايط شرعى اين مبنا را قائل شديم ، آيا در اينجا هم مقدّمهء شرعى رجوع به مقدّمهء عقلى مىكند ؟ مرحوم آخوند مىفرمايد : « در اينجا هم مقدّمهء شرعى رجوع به مقدّمهء عقلى مىكند ، زيرا در مقدّميت مقدّمه ، دو مطلب دخالت دارد : يكى شرطيت چيزى براى چيزى است و ديگر اينكه « تحقّق مشروط بدون شرط ممتنع است » . مطلب اوّل را شارع بيان كرده است ولى مطلب دوّم را عقل حكم مىكند . آنچه در باب مقدّميت ركنيت دارد ، همين مطلب دوّم است كه حاكم به آن عقل مىباشد . لذا در اين صورت هم مقدّمهء شرعيه رجوع به مقدّمهء عقليه مىكند . عقل مىگويد : « شرطيت از هر طريقى احراز شود فرقى نمىكند ، وقتى شرطيت احراز شد ، تحقّق مشروط بدون شرط محال است » « 1 » . مطلب دوّم : ممكن است كسى بگويد : حرف مرحوم آخوند در صورتى مورد قبول است كه تعبير شارع مقدّس در مورد شرط شرعى - مثل طهارت - به‌صورت « يشترط الطهارة في الصلاة » يا « اعتبرت الطهارة شرطاً للصلاة » يا « جعلت الطهارة شرطاً للصلاة » باشد ، درحالىكه تعبير شارع به‌صورت « لا صلاة إلّا بطهور » « 2 » است . معناى اين عبارت اين است كه گويا شارع فرموده است : « صلاة ، تحقّق پيدا نمىكند مگر با وجود طهور » و اين اشاره به همان مطلب دوّم در باب مقدّميت است يعنى عقل در\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 143\r\n( 2 ) - وسائل الشيعة ، ج 1 ( باب 1 من أبواب الوضوء ، ح 1 )\r\n","page_name":" 235 ","page_number":235},
  {"content":"\r\n\r\nاينجا دخالتى ندارد و آن ركن اصلى در باب مقدّميت از طرف خود شارع بيان شده است . پس چرا شما پاى عقل را به‌ميان مىآوريد و مسئله را مسئلهء عقلى مىدانيد ؟ ما در پاسخ مىگوييم : واقعيت مطلب اين است كه شارع مىخواهد با « لا صلاة إلّا بطهور » همان امر اوّل در باب مقدّمه - يعنى اعتبار طهارت - را مطرح كند ، يعنى مىخواهد بگويد : « يشترط في الصلاة الطهارة » . به عبارت روشن‌تر : در « لا صلاة إلّا بطهور » يا مىگوييم : شارع كارى به حكم عقل ندارد بلكه مىخواهد با اين بيان ما را به سوى صغرى راهنمايى كرده و بگويد : « من طهارت را به‌عنوان شرط براى نماز اعتبار كردم » ولى اين معنا را در قالب يك تعبير كنايى مطرح كرده است . و يا اينكه بگوييم :\r\n« لا صلاة إلّا بطهور » ارشاد به حكم عقل است ، يعنى شارع مىخواهد بگويد : « چون من طهارت را شرط براى نماز قرار دادم ، پس شما را ارشاد مىكنم به حكم عقل كه مىگويد : « نماز نمىتواند بدون طهارت تحقّق پيدا كند » . و معنا ندارد كه شارع بخواهد در اينجا مستقلًا - در مقابل عقل و بدون ارشاد به حكم عقل - بگويد : همان‌طور كه در واقعيات ، عقل مىگويد : « ذى المقدّمه نمىتواند بدون مقدّمه تحقّق پيدا كند » من هم در شرعيات مىخواهم بگويم : « ذى المقدّمه نمىتواند بدون مقدّمه تحقّق پيدا كند » . خلاصه اينكه « لا صلاة إلّا بطهور » يا از اوّل ناظر به صغرى است و مىخواهد جعل شرطيت كند و كارى به كبراى عقلى ندارد و يا اگر هم ناظر به كبرى باشد مىخواهد ارشاد به حكم عقل كند ولى اين ارشاد ما را هدايت مىكند به اينكه اصل شرطيت شرعيه براى طهارت ، امرى مفروغ عنه است . نتيجه اين شد كه در شرايط شرعيه ، چه مسألهء واقعيت و چه مسألهء اعتبار و جعل شرعى را مطرح كنيم ، چون اساس مقدّميت مقدّمه - كه عبارت از عدم تحقّق مشروط بدون شرط است - به عقل ارتباط دارد و حاكم به اين مسئله عقل است ، لذا مقدّمات شرعيه هم رجوع به مقدّمات عقليه مىكند و نمىتواند در مقابل آنها باشد . 3 - مقدّمهء عاديه : مرحوم آخوند در ارتباط با مقدّمهء عاديه مطلبى فرموده كه به‌نظر ما موافق با تحقيق است . ايشان مىفرمايد :\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nدر ارتباط با اينكه آيا مقدّمهء عاديه چيست ؟ دو احتمال وجود دارد : احتمال اوّل : مقصود از مقدّمهء عاديه چيزى باشد كه ذى المقدّمه - به‌حسب واقع - هيچ‌گونه توقفى برآن ندارد بلكه نه تنها امكان ذاتى بلكه امكان وقوعى هم دارد كه ذى المقدّمه بدون آن تحقّق پيدا كند . ولى عادت جارى شده كه از راه اين مقدّمه ، به ذى المقدّمه دسترسى پيدا مىشود . مثلًا اگر انسان بخواهد از يك ارتفاع يك‌مترى بالا برود ، به‌حسب واقع توقّف بر نردبان ندارد و بدون نردبان هم مىتواند در خارج تحقّق پيدا كند ولى عادت جارىشده بر اينكه مردم به همين ارتفاع يك‌مترى از طريق دو يا سه پله مىرسند . پس اگر ما گفتيم : « رسيدن به ارتفاع يك مترى ، مقدّمه‌اش عبارت از سه پله است » معنايش اين نيست كه رسيدن به اين ارتفاع بدون اين پله‌ها امكان ندارد بلكه معنايش اين است كه چنين چيزى امكان دارد ولى عادت جارى شده كه براى سهولت امر ، به همين ارتفاع كم از طريق دو يا سه پله دسترسى پيدا مىكنند . مرحوم آخوند مىفرمايد : « اگر مقدّمهء عاديه را اين‌گونه تصوير كنيم ، مقدّمهء عاديه ، مقابل مقدّمهء عقليه قرار خواهد گرفت و در اين صورت ، ربطى به بحث ما پيدا نمىكند ، زيرا در بحث مقدّمهء واجب اوّلًا : موضوع بحث عبارت از مسألهء ملازمه است و ثانياً :\r\nحاكم به ملازمه - برفرض وجود آن - عبارت از عقل است و بديهى است كه عقل در اينجا چنين حكمى ندارد . عقل روى چه جهتى در اينجا حكم به ملازمه بنمايد ؟ در صورت قبول ملازمه ، عقل در صورتى حكم به ملازمه مىكند كه تحقّق ذى المقدّمه متوقّف بر مقدّمه باشد و وجود ذى المقدّمه بدون مقدّمه استحاله داشته باشد در حالى كه در اينجا استحاله‌اى در كار نيست و حتى خود عرف هم مسألهء استحاله را مطرح نمىكند . بنابراين اگرچه اين احتمال از نظر تصوير صحيح است و در اين صورت مقدّمهء عاديه مقابل مقدّمهء عقليه است ولى اين تصوير به درد بحث ما نمىخورد . احتمال دوّم : معناى مقدّمهء عاديه اين باشد كه ازنظر عقل ، تحقّق ذى المقدّمه بدون آن مقدّمه محال نباشد .\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nبيان مطلب : تمام مبناى عقل در باب استحاله ، بر مسألهء اجتماع نقيضين و ارتفاع نقيضين دور مىزند . و بنا بر احتمال دوّم ، معناى مقدّمهء عاديه اين مىشود كه ما اگر به عقل مراجعه كنيم و بگوييم : « آيا تحقّق اين ذى المقدّمه بدون اين مقدّمه استحالهء ذاتى دارد ؟ » عقل در جواب بگويد : « نه » . مثلًا به عقل مىگوييم : « آيا بالا رفتن از ارتفاع صدمترى بدون نصب نردبان استحالهء ذاتى و عقلى دارد ؟ جواب مىدهد : « خير ، چون ممكن است از راه طيران حاصل شود . و پيدا شدن حالت طيران براى انسان امكان ذاتى دارد و امر محال و مستلزم اجتماع نقيضين يا ارتفاع نقيضين نيست » . امّا درعين‌حال ، امتناع وقوعى دارد ، امتناع عادى دارد ، يعنى عادتاً محال است كه انسانى بتواند نسبت به صد متر پرش و طيران داشته باشد . « 1 » در اينجا ما بايد ببينيم آيا مقصود از « ما استحيل واقعاً وجود ذى المقدّمه بدونها » - كه مرحوم آخوند در تعريف مقدّمهء عقليه بيان فرمود - چيست ؟ آيا خصوص استحالهء ذاتى اراده شده است يا اعم از استحالهء ذاتى و استحالهء وقوعى ؟ اگر خصوص استحالهء ذاتى باشد ، مقدّمهء عادى - بنا بر احتمال دوّم - برگشت به مقدّمهء عقلى نمىكند ولى اگر اعم از استحالهء ذاتى و وقوعى اراده شده باشد ، مقدّمهء عادى - بنا بر احتمال دوّم هم - برگشت به مقدّمهء عقلى مىكند ، زيرا طيران يك انسان به‌صورت پرنده ، اگرچه استحالهء ذاتى ندارد ولى استحالهء وقوعى دارد و عنوان « ما استحيل واقعاً وجود ذى المقدّمه بدونها » تحقّق پيدا مىكند . ظاهر اين است كه مراد از « ما استحيل . . . » اعم از استحالهء ذاتى و وقوعى است . در نتيجه در مقدّمهء عاديه دو احتمال وجود دارد . احتمال اوّل ازنظر تصوير درست است و مغايرت آن‌هم با مقدّمهء عقليه روشن است ولى بدون اشكال در محلّ نزاع در باب مقدّمهء واجب داخل نيست . امّا احتمال دوّم موضوعاً بازگشت به مقدّمهء عقليه مىكند و مغاير با مقدّمهء عقلى نيست .\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 143 و 144\r\n","page_name":" 238 ","page_number":238},
  {"content":"\r\n\r\nنتيجهء بحث در مورد تقسيم دوّم از آنچه گذشت معلوم گرديد كه تقسيم دوّم ، تقسيم بىفايده‌اى است زيرا مقدّمهء شرعيه به عقليه برگشت كرد و مقدّمهء عاديه هم يك احتمالش به عقليه رجوع مىكند و احتمال ديگر آن‌هم از محلّ نزاع خارج است .\r\n\r\nتقسيم سوم : مقدّمهء وجود ، مقدّمهء صحت ، مقدّمهء وجوب و مقدّمهء علم\r\nدر اين تقسيم ، مقدّمه را به چهار قسم تقسيم كرده‌اند : 1 - مقدّمهء وجود : يعنى چيزى كه وجود ذى المقدّمه متوقف برآن است . اين ، هم معنايش روشن است و هم قدر متيقّن در نزاع در بحث مقدّمهء واجب همين مقدّمهء وجود است . بحث در اين است كه اگر وجود ذى المقدّمه متوقّف بر وجود مقدّمه باشد ، آيا در اين صورت ، عقلْ حكم به ملازمه بين وجوبين مىكند يا نه ؟ قائل به وجوب مقدّمه مىگويد : « ملازمه هست » . و منكر وجوب مقدّمه مىگويد : « ملازمه نيست » . 2 - مقدّمهء صحت : يعنى چيزى كه در صحت مأمور به نقش دارد ، مثل طهارت نسبت به صلاة . به‌نظر مىرسد كه مقدّمهء صحت ، چيزى غير از مقدّمهء وجود نيست و عنوان « مقدّمهء وجود » شامل « مقدّمهء صحت » هم مىشود . بيان مطلب : ما در ابتداى مباحث اصول بحثى داشتيم كه آيا موضوع له عناوين عبادات چيست ؟ آيا موضوع له ، خصوص صحيح آنهاست به‌طورى كه اگر بر فاسد اطلاق شود مجاز است ؟ يا اينكه موضوع له ، اعم از صحيح و فاسد است و اطلاق آن بر صحيح و فاسد به‌صورت حقيقت است . در اين زمينه دو نظريه مطرح شد . حال در اينجا ما بايد بنا بر هر دو مبنا مسئله را مورد بررسى قرار دهيم : الف : اگر معتقد شويم كه اسامى عبادات براى خصوص صحيح وضع شده است ،\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nآنچه به‌عنوان « مقدّمهء صحت » مطرح است ، به مقدّمهء وجود برگشت مىكند ، چون شما مىگوييد : « طهارت ، شرط صلاة است » مىپرسيم : « براى چه چيزِ صلاة ؟ » . مىگوييد :\r\n« براى صحت صلاة » . مىگوييم : « صحت ، در موضوع له اخذ شده و معنايش اين است كه نماز حقيقى نمىتواند بدون طهارتْ وجود پيدا كند . بنابراين طهارت شرط وجود صلاة است » . پس بنابراين مبنا ، مقدّمهء صحت رجوع به مقدّمهء وجود مىكند و مغاير با آن نيست . ب : اگر معتقد شويم كه اسامى عبادات براى اعم از صحيح و فاسد وضع شده است ، نمىتوانيم طهارت را شرط وجود صلاة بدانيم زيرا در اين صورت ، صلاة داراى دو نوع وجود مىشود : وجود صحيح و وجود فاسد . ولى در اينجا نكته‌اى مطرح است كه اقتضاء مىكند مقدّمهء صحت را - طبق مبناى دوّم هم - ارجاع به مقدّمهء وجود بدهيم آن نكته اين است كه نزاع ما در مقدّمهء صلاة نيست بلكه نزاع ما در مقدّمهء واجب ( يعنى مقدّمهء مأمور به ) است . و قائلين به وضع الفاظ عبادات براى اعم مىگويند : « ما اگرچه در مقام تسميه و در مقام وضع ، موضوع له الفاظ عبادات را اعم از صحيح و فاسد مىدانيم ولى در مقام تعلّق امر ، آنچه به‌عنوان مأمور به است خصوص صحيح از آنها مىباشد » . در اين صورت روشن است كه طهارت به‌عنوان مقدّمهء وجود براى يك چنين صلاتى مطرح است . يعنى مىتوانيم بگوييم : طهارت در وجود صلاة مأمور بها دخالت دارد هرچند در وجود مسمّى دخالت ندارد . در نتيجه مقدّمهء صحت ، چيزى در مقابل مقدّمهء وجود نيست ، خواه ما اسامى عبادات را موضوع براى خصوص صحيح بدانيم يا براى اعمّ از صحيح و فاسد . 3 - مقدّمهء وجوب : عبارت از مقدّمه‌اى است كه شرطيت براى وجوب ذى المقدّمه داشته باشد ، مثل استطاعت نسبت به حجّ . ترديدى نيست كه مقدّمهء وجوب ، عنوانى مغاير با مقدّمهء وجود است و مثل مقدّمهء صحت نيست كه به مقدّمهء وجود برگشت مىكند . مقدّمهء وجود ، در تحقّق مأمور به و در\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nوجود خارجى و تكوينى آن نقش داشت ، امّا مقدّمهء وجوب چه‌بسا هيچ‌گونه مدخليتى در تحقّق مأمور به ندارد ولى در وجوب مأمور به و تعلّق تكليف وجوبى نقش دارد .\r\nانسان مىتواند با عدم استطاعت هم حج را انجام دهد ، لذا كسى كه حج بر او استقرار پيدا كرده ، اگر استطاعت را هم از دست بدهد ، واجب است حج را - هرچند با زحمت - انجام دهد . ولى در عين اينكه مغايرت مقدّمهء وجوب با مقدّمهء وجود روشن و بديهى است ، مقدّمهء وجوب در محلّ بحث ما داخل نيست . ما نمىتوانيم بگوييم : « مقدّمه وجوب ، وجوب دارد ، يعنى همان‌طور كه در صورت وجوب « بودن بر پشت‌بام » مقدّمهء آن - يعنى « نصب نردبان » - واجب است ، در صورت « وجوب حجّ » نيز ، مقدّمهء آن - يعنى « استطاعت » - وجوب دارد » . امّا در چه شرايطى بگوييم : « تحصيل استطاعت وجوب دارد » ؟ در شرايطى كه استطاعت تحقّق دارد يا در شرايطى كه استطاعت تحقّق ندارد ؟\r\nاگر در شرايط نبودن استطاعت باشد ، در اين صورت چگونه مىتوانيم وجوب تحصيل استطاعت را مطرح كنيم ؟ وجوب تحصيل استطاعت ، يك وجوب استقلالى نيست بلكه وجوب مقدّمى است و وجوب مقدّمى تابع وجوب ذى المقدّمه است و هنگامى كه استطاعت وجود ندارد ، حجّى واجب نيست تا وجوبى از آن به استطاعت سرايت كند .\r\nشما زمانى مىگوييد : « نصب نردبان واجب است » كه قبل از آن ، وجوب « بودن بر پشت‌بام » را احراز كرده باشيد . و اگر بخواهيم « وجوب تحصيل استطاعت » را در شرايط تحقّق استطاعت مطرح كنيم و بگوييم : « حال كه استطاعت آمد و حج وجوب پيدا كرده ، وجوبى از اين حج ترشح پيدا مىكند و به استطاعت - كه در خارج حاصل است - مىرسد » ، چنين چيزى تحصيل حاصل است . بنابراين در باب استطاعت عنوان مقدّميت محفوظ است ، امّا مقدّمهء وجوب ، مغاير با مقدّمهء وجود است ولى ربطى به نزاع ما در باب مقدّمهء واجب ندارد به‌طورى كه ما يك وجوبى به‌عنوان مقدّميت روى مقدّمهء وجوب بياوريم . بله امكان دارد از راه‌هاى\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nديگر وجوب پيدا كند ، مثل اين كه كسى نذر كند برود كار كند تا استطاعت برايش حاصل شود ، اين تحصيل استطاعت - به‌عنوان وفاى به نذر - واجب مىشود ولى بحث ما در وجوب مقدّمى است كه از ناحيهء وجوب ذى المقدّمه حاصل مىشود و چنين وجوبى در اينجا معنا ندارد . 4 - مقدّمهء علم : در فقه از اين مقدّمه به « مقدّمهء علميه » تعبير شده است . فقهاء در بسيارى از موارد اين معنا را مطرح كرده‌اند . بلكه قاعدهء اشتغال كه مىگويد : « اشتغال يقينى ، برائت يقينى لازم دارد » عبارت اخراى همين مقدّمهء علميه است . مقدّمهء علميه در بسيارى از مواضع فقه مطرح شده است ، خصوصاً در باب شبهات موضوعيه . مثلًا گفته‌اند : « اگر كسى در بيابان بود و قبله براى او مشتبه شد به‌طورى كه نسبت به هريك از جهات چهارگانه احتمال قبله مىدهد و راهى براى تشخيص قبله وجود ندارد ، واجب است به هر چهار طرف نماز بخواند » اين مسأله‌اى است كه هم عقل به آن حكم مىكند و هم روايت برطبق آن وارد شده است « 1 » . يا در باب وضو اگرچه واجب ، شستن صورت است و حدود آن‌هم مشخص شده است « 2 » ولى فقهاء مىگويند : « بايد مقدارى بيشتر از حدّ شسته شود تا انسان يقين پيدا كند كه شستنِ واجب ، تحقّق پيدا كرده است » . در مورد شستن دست هم اگرچه واجب است از مرفق تا رئوس اصابع شسته شود ولى فقهاء مىگويند : « لازم است مقدارى بالاتر از مرفق هم شسته شود تا انسان يقين كند كه شستن واجب تحقّق پيدا كرده است » . همان گونه كه گفتيم : « مقدّمهء علميه همان اصالة الاشتغال است » اصالة الاشتغال يكى از اصول عمليه چهارگانه است و اين اصل يك اصل عقلى است و ارتباطى به شارع ندارد و اگر شارع گاهى برطبق آن حكمى مطرح كرده - مثل مسألهء قبله - اين به‌صورت تعبّد نيست بلكه ارشاد به حكم عقل است . اگر در ارتباط با قبله ، روايتى هم\r\n\r\n\r\n","description":"","footnote":"\r\n( 1 ) - وسائل الشيعة ، ج 3 ( باب 8 من أبواب القبلة )\r\n( 2 ) - و آن « ما دارت عليه الإبهام و الوسطى » است .\r\n","page_name":" 242 ","page_number":242},
  {"content":"\r\n\r\nوجود نداشت و ما مراجعه به حكم عقل مىكرديم ، عقل مىگفت : « چون نماز خواندن به‌طرف قبله واجب است ، اگر بخواهيد يقين پيدا كنيد كه نماز به‌طرف قبله تحقّق پيدا كرده است ، بايد چهار نماز به چهار طرف بخوانيد » . بنابراين ضرورت و لزوم عقلى مقدّمهء علميه جاى هيچ ترديدى نيست و ازنظر معناى مقدّميت هم ، مغايرت مقدّمهء علميه با مقدّمهء وجود روشن است . مقدّمهء وجود چيزى است كه تكوين و خارجيت مأمور به بدون آن ممكن نيست ولى مقدّمهء علميه در تكوين و خارجيت مأمور به نقشى ندارد بلكه ما را آگاه مىكند كه مأمور به در خارج تحقّق پيدا كرده است . لذا مقدّمهء علميه ، واقعاً به‌عنوان مقدّمهء مأمور به نيست . ممكن است همان جهت اوّل كه ما نماز خوانديم سمت قبله باشد . امّا اگر ما بخواهيم علم پيدا كنيم به اينكه مأمور به - يعنى صلاة به‌سوى قبلهء واقعى - تحقّق پيدا كرده بايد به چهار طرف نماز بخوانيم درحالىكه اصل صلاة به‌سوى قبله توقف بر اين معنا ندارد . يا در باب شستن دست ، اينكه گفته مىشود : « مقدارى بالاتر از مرفق شسته شود » ، اين در تحقّق شستن مرفق نقشى ندارد بلكه در علم به تحقّق شستن مرفق نقش دارد . معنا ندارد بگوييم : « بايد مقدارى بالاتر از مرفق شسته شود تا واقعاً شستن مرفق تحقّق پيدا كند » ، چنين چيزى تناقض صدر و ذيل است . به‌خلاف اينكه بگوييم : « بايد مقدارى بالاتر از مرفق شسته شود تا علم به تحقّق شستن مرفق حاصل شود » . لذا اگرچه مقدّمهء علميه ، يك قسمى از مقدّمات است و از نظر معنا هم عنوانى مغاير با مقدّمهء وجود است ولى درعين‌حال نمىتواند داخل در بحث ما باشد ، زيرا نزاع ما در مقدّمهء واجب است . مقدّمهء واجب يعنى مقدّمهء « تحقّق واجب » ، درحالىكه مقدّمهء علميه ، مقدّمهء « علم به تحقّق واجب » است و بين اين دو عنوان فرق وجود دارد . اشكال : ممكن است كسى بگويد : شما از طرفى مىگوييد : « مقدّمهء علميه ، لزوم عقلى دارد » و از طرف ديگر مىگوييد : « نزاع در باب مقدّمهء واجب ، نزاع در يك مسألهء عقلى است » . پس چرا بحث مقدّمهء علميه را از نزاع در باب مقدّمهء واجب خارج مىدانيد ؟ جواب : ما در بحث‌هاى گذشته گفتيم : « اگرچه نزاع در باب مقدّمهء واجب ، نزاع در\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nيك امر عقلى است ، ولى طرفين ملازمه عبارت از وجوب شرعى ذى المقدّمه و وجوب شرعى مقدّمه است . قائلين به وجوب مقدّمهء واجب ، مىگويند : « همان‌طور كه نماز وجوب شرعى دارد ، وضو هم وجوب شرعى دارد ، بنابراين قول اگر شما نذر كنيد كه يك واجب شرعى انجام دهيد ، چنانچه وضو بگيريد ، به نذر خود عمل كرده‌ايد » . اما كسانى كه منكر ملازمه‌اند مىگويند : « ما قبول نداريم كه وجوب شرعى براى مقدّمه ثابت باشد بلكه آنچه براى مقدّمه ثابت است ، لزوم عقلى و لابدّيت عقليه است يعنى عقل به ما مىگويد : حالا كه مأمور به نمىتواند بدون اين مقدّمه تحقّق پيدا كند ، حتماً شما بايد اين مقدّمه را انجام دهيد تا بتوانيد ذى المقدّمه را در خارج ايجاد كنيد » . بنابراين طرفين ملازمه در باب مقدّمهء واجب ، دو وجوب شرعى است بلكه - بالاتر از اين - « دو وجوب شرعى مولوى » است ، يعنى همان‌طور كه ذى المقدّمه وجوبش شرعى مولوى است نه ارشادى ، مقدّمه هم - بنا بر قول به ملازمه - داراى وجوب شرعى مولوى است . البته با توجه به اينكه وجوب مقدّمه ، غيرى است ، بر مخالفت آن استحقاق عقوبتى مترتب نيست . ملاك استحقاق عقوبت و عدم آن ، عبارت از مولويت و عدم مولويت نيست ، بلكه ملاك آن نفسيت و غيريت است . پس درحقيقت ، مقدّمه و ذى المقدّمه - بنا بر قول به ملازمه - در دو جهت اشتراك دارند و در يك جهت متغايرند . در اينكه وجوب هر دو شرعى و مولوى است اشتراك دارند و در اينكه وجوب ذى المقدّمه شرعى مولوى نفسى و وجوب مقدّمه شرعى مولوى غيرى است اختلاف دارند . محلّ بحث ما در مقدّمهء واجب همين وجوب شرعى مولوى غيرى است و اين ربطى به مقدّمهء علميه ندارد ، زيرا مقدّمهء علميه ، اوّلًا : وجوب شرعى ندارد بلكه وجوب عقلى دارد ، « 1 » ثانياً : لزوم عقلى آن ارشادى است نه مولوى . در احكام عقليه هم مسألهء مولويت و ارشاديت مطرح است . حكم عقل در مورد قبح ظلم ، حكم مولوى است امّا حكم عقل به اينكه در مورد مشتبه بودن قبله بايد به چهار طرف نماز خوانده شود ، حكم ارشادى است ، يعنى حكم او براى اين است كه مىخواهد صلاة به‌سوى قبلهء\r\n\r\n\r\n","description":"","footnote":"\r\n( 1 ) - قبلًا گفتيم روايات وارد شده در مورد قبله هم ارشاد به حكم عقل است .\r\n","page_name":" 244 ","page_number":244},
  {"content":"\r\n\r\nواقعى تحقّق پيدا كند . نتيجهء بحث در مورد تقسيم سوّم مقدّمه خلاصهء بحث اين شد كه مقدّمهء صحت به مقدّمهء وجود رجوع كرد ، مقدّمهء وجوب و مقدّمهء علميه هم اگرچه با مقدّمهء وجود مغايرت داشتند ولى از محلّ بحث ما خارج بودند .\r\n\r\nتقسيم چهارم : مقدّمهء مقارنه ، مقدّمهء متقدّمه و مقدّمهء متأخّره\r\nاين تقسيم مقدّمه ، در مقايسهء مقدّمه با ذى المقدّمه است . و تقدّم و تأخّر و تقارن هم به‌لحاظ وجود و با توجه به زمان است يعنى مقدّمه گاهى از نظر تحقّق و وجود ، تقدّم زمانى بر وجود ذى المقدّمه دارد و گاهى اين دو وجود با يكديگر ازنظر زمان مقارن هستند و گاهى وجود مقدّمه نسبت به وجود ذى المقدّمه تأخّر زمانى دارد . در ارتباط با اين تقسيم بايد از دو جهت بحث كرد : 1 - آيا اين تقسيم صحيح است يا در مقام تصوير داراى اشكال است ؟ 2 - اگر صحت تقسيم را پذيرفتيم ، آيا همهء اين اقسام داخل در محلّ نزاع هستند يا نه ؟\r\n\r\nجهت اوّل : آيا اين تقسيم صحيح است يا در مقام تصوير داراى اشكال است ؟\r\nمقدّمه : در مورد ارتباط بين علت و معلول ، دو مطلب بين فلاسفه مسلّم است : مطلب اوّل : رتبهء علت ، مقدّم بر رتبهء معلول است ، زيرا در علت ، جنبهء افاضه و ايجاد وجود دارد و معلول ، رشحه‌اى از وجود علت و شعاعى از آن مىباشد و اين علت\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nاست كه در وجود معلول اثر مىگذارد . اين معناى علت و معلول ، اقتضا مىكند كه رتبهء علت مقدّم بر رتبهء معلول باشد . مطلب دوّم : درعين‌حال كه رتبهء علت ، مقدّم بر رتبهء معلول است ولى بين علت و معلول تقارن زمانى وجود دارد . مراد از تقارن زمانى اين نيست كه علت هم بايد هم‌زمان با معلول به وجود آمده باشد . بلكه معناى تقارن زمانى اين است كه در زمان وجود معلول بايد علتْ وجود داشته باشد . امّا اينكه چه زمانى علتْ حادث شده است كارى به آن نداريم . چون مقصود از اين علت كه در اينجا بحث مىكنيم ، مجموعهء اجزاء علت تامّه نيست ، بلكه يكايك اجزاء علت تامّه در اينجا به‌عنوان علت مطرح هستند . مقتضى ، علت است . شرط ، علت است . عدم المانع ، علت است . به‌عبارت ديگر :\r\nتقارن زمانى بايد بين معلول و هر جزئى از اجزاء علتْ وجود داشته باشد « 1 » . ما با مطرح كردن لزوم تقارن زمانى علت با معلول مىخواهيم دو فرض را خارج كنيم : 1 - در حال وجود معلول ، علتْ وجود نداشته و قبلًا هم وجود پيدا نكرده باشد .\r\nيعنى معلول بخواهد بدون علت تحقّق پيدا كند . 2 - قبلًا علتْ وجود پيدا كرده و معدوم شده و درحالىكه معلول مىخواهد تحقق پيدا كند اثرى از علت وجود ندارد . وقتى اين دو فرض را خارج كرديم ، معناى تقارن زمانى علّت و معلول اين مىشود كه هم زمان با به وجود آمدن معلول ، بايد علت هم وجود داشته باشد ، خواه قبلًا حادث شده و باقى مانده باشد يا هم زمان با معلول حادث شده باشد . زيرا مانعى ندارد كه علتْ هم زمان با معلول حادث شده باشد ولى در عين حال رتبهء آن تقدّم بر رتبهء معلول داشته باشد .\r\n\r\n\r\n","description":"","footnote":"\r\n( 1 ) - مرحوم آخوند هم در اين مورد مىفرمايد : « لا بدّ من تقدّم العلة بجميع أجزائها على المعلول » . سپس در ذيل كلام خود مىفرمايد : « بديهى است كه بايد علت و معلول مقارنت زمانى داشته باشند » . اين عبارت قرينه بر اين است كه مراد ايشان از تقدّم در صدر عبارت همان تقدّم رتبى است اگرچه ايشان تصريح به اين معنا نكرده‌اند ولى پيدا است كه مقصود تقدّم رتبى است و از نظر زمان هم بايد مقارنت باشد . كفاية الاصول ، ج 1 ، ص 145\r\n","page_name":" 246 ","page_number":246},
  {"content":"\r\n\r\n\r\nاشكال :\r\nبا توجه به اين دو مطلب كه متخصّصين فن معقول در ارتباط با علت و معلول ذكر كرده‌اند ، تقسيم مقدّمه به مقارنه و متأخّره و متقدّمه به حسب بادى نظر دچار اشكال مىشود ، خصوصاً در مقدّمهء متأخّره ، زيرا مقدّمهء متأخّره معنايش اين است كه ذى المقدّمه وجود پيدا كرده و مقدّمه كه جنبهء عليت براى ذى المقدّمه دارد ، در زمان متأخّر از ذى المقدّمه وجود پيدا كرده است . مقدّمه ، عبارت از اجزاء علت است و ما چيزى غير از اجزاء علت نداريم كه از آن به مقدّمه تعبير كنيم . بالاخره مقدّمه نسبت به ذى المقدّمه ، يا عنوان مقتضى دارد يا عنوان شرط و يا عنوان عدم المانع . چگونه مىشود وجود علّت يا جزء علت متأخّر از وجود معلول باشد ؟ در مقدّمهء متقدّمه هم اين اشكال وجود دارد ، چون مقصود از مقدّمهء متقدّمه آن صورتى نيست كه ما از آن تعبير به تقارن زمان علت و معلول مىكرديم ، بلكه مقصود مقدّمه‌اى است كه قبلًا وجود پيدا كرده ، سپس معدوم شده است و در زمان وجود پيدا كردن معلول ، خبرى از آن مقدّمه نيست . « 1 » اين با تقارن زمانى كه علماى معقول مطرح كرده‌اند چگونه سازگار است ؟ لذا هر دوطرف تقسيم - يعنى مقدّمهء متقدّمه و مقدّمهء متأخّره - دچار اشكال عقلى شده و مغاير با مطلبى است كه نزد علماى معقول ثابت است . آنچه اشكال را شدّت مىبخشد اين است كه در فقه به موارد زيادى برخورد مىكنيم - چه در عبادات و چه در معاملات و چه در بعضى از ايقاعات - كه عنوان مقدّمهء متقدّمه يا عنوان مقدّمهء متأخّره مطرح است و ظاهرش بر خلاف چيزى است كه علماى معقول مطرح كرده‌اند . آيا - به تعبير مرحوم آخوند « 2 » - قاعدهء عقليه در اين موارد انخرام پيدا كرده است يا\r\n\r\n\r\n","description":"","footnote":"\r\n( 1 ) - اما اگر مقدّمه وجود پيدا كرده و تا زمان وجود معلول استمرار داشته باشد ، اشكالى ندارد .\r\n( 2 ) - كفاية الاصول ، ج 1 ، ص 145\r\n","page_name":" 247 ","page_number":247},
  {"content":"\r\n\r\nاينكه اين‌ها توجيهاتى دارد و با قاعدهء عقليه تطبيق مىكند ؟ مثال شرط متأخّر در عبادات : از وظايف مستحاضهء كثيره اين است كه بايد براى هر دو نماز يك غسل انجام دهد . بعضى از فقها فتوا داده‌اند كه غسل زن مستحاضهء كثيره براى نماز مغرب و عشاء همان‌طور كه مدخليت در صحت نماز مغرب و عشاى آن شب دارد ، مدخليت در صحت روزهء روز گذشته هم دارد درحالىكه با فرارسيدن شب ، وقت روزهء روز گذشته تمام شده است . به حسب ظاهر ، اين از موارد شرط متأخّر است ، چون مثلًا روزهء روز شنبه با دخول شب تمام شده ولى شرط صحتش عبارت از غسل شب يكشنبه است . البته اين مسئله در ارتباط با خصوص روزه است و غسل نسبت به نماز عشائين به‌عنوان شرط مقارن مطرح است . مثال شرط متأخّر در معاملات : در باب معاملات نيز در مورد بيع فضولى - بنا بر بعضى از احتمالات - مسألهء شرط متأخّر را مطرح كرده‌اند . توضيح اينكه در مورد اجازهء مالك نسبت به بيع فضولى سه احتمال است : 1 - اجازه ، ناقل باشد ، يعنى تا زمانى كه اجازه تحقّق پيدا نكرده است ، نقل و انتقال و ملكيت حاصل نمىشود . براساس اين مبنا اگر اشكالى هم باشد در ارتباط با شرط متقدّم است ولى ما مىخواهيم اشكال را در ارتباط با شرط متأخّر مطرح كنيم . 2 - اجازه ، كاشف باشد و در باب كشف هم دو احتمال است : الف : كاشفيت اجازه به‌صورت كشف حكمى باشد . يعنى اجازهء بعدى كشف نمىكند كه ملكيت و نقل و انتقال از هنگام بيع حاصل شده است . ولى ما موظّفيم آثار ملكيت را از هنگام بيع بار كنيم . بنابراين فرض هم مسألهء شرط متأخّر مطرح نيست . ب : كاشفيت اجازه به‌صورت كشف حقيقى باشد ، يعنى اجازهء بعدى كاشف از اين است كه ملكيت حقيقتاً هنگام بيع حاصل شده است . پس تحقّق ملكيت هنگام بيع به‌سبب بيع فضولى مشروط به اجازه‌اى است كه بعد از آن حاصل مىشود و اين مثال براى شرط متأخّر است .\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nدر ارتباط با شرط متقدّم هم مثال‌هاى فراوانى در فقه ذكر شده است : يادآورى مىشود كه مراد ما از شرط متقدّم ، جايى است كه شرط قبل از مشروط حاصل شده و معدوم شده و هنگام حصول مشروط خبرى از شرط نيست . امّا از شرطى كه قبل از حصول مشروط حاصل شده و تا حصول آن باقى مانده به شرط مقارن تعبير مىشود . مثال شرط متقدّم در شرعيات : كسى در حال حيات خود وصيت مىكند كه بعد از مرگ من اين خانه ملك زيد باشد كه از آن تعبير به وصيت تمليكيه - در مقابل وصيت عهديه - مىكنند . چند سال بعد از اين وصيت ، موصى از دنيا مىرود . به مقتضاى وصيت ، به مجرد موت موصى ، شخص موصى له - يعنى زيد - مالك اين خانه مىشود .\r\nآيا وصيت چيست ؟ وصيت ، الفاظى است كه سال‌ها قبل توسط موصى تلفظ شده و هنگام مرگ او اثرى از آنها نيست ، « 1 » امّا ملكيت ، بعد از موت موصى تحقّق پيدا مىكند . به‌عبارت ديگر : الفاظ وصيت ، چند سال قبل صادر شده ولى تأثير آنها در ملكيت ، بعد از موت موصى است . اينجا مسألهء شرط متقدّم مطرح است ، چون الفاظ ، موجود شده و معدوم شده‌اند ولى الآن كه ملكيت حاصل مىشود ، اثرى از آنها نيست . مثال ديگر : در مورد معاملاتى مانند بيع صرف و سلم ، كه نياز به قبض دارند « 2 » ، اگر بين ايجاب و قبول و بين قبض مدّتى فاصله افتاد ، اگرچه ايجاب و قبول ، لفظ بوده و موجود شده و سپس معدوم شده ، ولى الآن كه قبض تحقّق پيدا مىكند ، آن ايجاب و قبول در ملكيت اثر مىگذارد . « 3 »\r\n\r\n\r\n","description":"","footnote":"\r\n( 1 ) - به ذهن نيايد كه وصيت حتماً بايد مكتوب باشد . بلكه وصيت با همان لفظ تحقّق پيدا مىكند .\r\n( 2 ) - در بيع صرف و سلم ، علاوه بر ايجاب و قبول ، مسألهء قبض هم معتبر است . در بيع صرف ، قبض ثمن و مثمن اعتبار دارد امّا در بيع سلم قبض ثمن معتبر است .\r\n( 3 ) - با توجه به اينكه در بيع صرف و سلم ، قبض در مجلس شرط است ، بنابراين آنچه حضرت استاد « دام ظلّه » فرموده‌اند مبتنى بر اين است كه قبض در همان مجلس عقد تحقّق پيدا كرده باشد اگرچه مدّتى بين آن و ايجاب و قبول فاصله شده باشد .\r\n","page_name":" 249 ","page_number":249},
  {"content":"\r\n\r\nبلكه اين اشكال در همهء معاملات جريان پيدا مىكند ، چون ايجاب لفظى بوده كه وجود پيدا كرده و معدوم شده و زمانى كه قبول واقع مىشود اثرى از ايجاب نيست .\r\n\r\nحلّ اشكال\r\nبا توجه به اينكه قاعدهء عقليه قابل انخرام و تخصيص نيست ، بزرگان علم اصول درصدد حلّ اين مشكل برآمده و راه حل‌هايى را مطرح كرده‌اند كه در ذيل به بررسى آنها مىپردازيم :\r\n\r\n1 - راه حلّ محقّق عراقى رحمه الله\r\nمرحوم عراقى با اين اشكال به‌صورت يك اشكال غامض برخورد نكرده و خيلى به سادگى خواسته‌اند مسئله را حل كنند . ايشان فرموده است : اوّلًا : در مسائل شرعى ، ما از همان اوّل مىتوانيم خيال خودمان را راحت كرده و بگوييم : « مسائل شرعى ، امور اعتبارى است و ربطى به قاعدهء عقليه ندارد . قاعدهء عقليه مربوط به واقعيات و تكوينيات است . مربوط به جايى است كه تأثير و تأثّر واقعى وجود داشته باشد ، امّا در باب اعتباريات ، وقتى شما مىگوييد : « البيع سبب للملكيّة » ، اين سببيت ، سببيت تكوينيه نيست مسبّب آن‌هم تكوينى نيست . ملكيت ، سببيت و شرطيت از امور اعتبارى مىباشند . وقتى شما مىگوييد : « غسل شب آينده ، دخالت در صحت صوم روز گذشته دارد » خيال مىكنيد اين صحت صوم ، يك واقعيت است درحالىكه صحت ، يك حكم وضعى شرعى است و همان‌طور كه احكام تكليفيه شرعيه امور اعتبارى هستند ، احكام وضعيه شرعيه هم امور اعتبارى مىباشند . حتى در جايى كه خود شارع تصريح به سببيت كند و مثلًا بگويد : « اتلاف مال غير ، سبب ضمان\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nاست » آنچه واقعيت تكوينيه دارد ، عبارت از اتلاف اين موجود خارجى است . و سببيت ، امرى اعتبارى است . حتى موضوع - يعنى عنوان « مال غير » - هم امرى اعتبارى است .\r\nدر باب شرطيت هم همين‌طور است . بنابراين در تشريعيات ، ما مشكلى نداريم ، چون مسائل اعتبارى ربطى به قاعدهء عقليه ندارد . قاعدهء عقليه ، مربوط به علت و معلول واقعى است . سپس مىفرمايد : درعين‌حال ما مىخواهيم راهى درست كنيم كه مسألهء شرط متأخّر و شرط متقدّم ، حتى در مورد تكوينيات هم قابل حل باشد . در مورد تكوينيات ، مثلًا گفته‌اند : « نار ، سببيت براى احراق دارد به‌شرط اينكه جسمى كه نار مىخواهد در آن تأثير كند مجاور با نار باشد و مانعى - مثل رطوبت - هم در كار نباشد » . « 1 » مرحوم عراقى مىفرمايد : ما بايد اين شرطيت را تحليل كنيم ، سپس ببينيم آيا شرط متأخّر امكان دارد يا نه ؟ در مسألهء نار و احراق ، ما در خارج ملاحظه مىكنيم كه طبيعت نار نمىتواند تأثيرى در احراق داشته باشد و الّا براى احتراق جسم ، مجاورت و قابليت احتراق لازم نبود . بلكه طبيعت نار داراى حصصى است كه يكى از آنها مىتواند مؤثّر در احراق باشد و در ساير حصص آن ، يك چنين ويژگى وجود ندارد . اين حصّهء خاصّه بايد داراى خصوصيتى باشد كه آن خصوصيت ، در ساير حصّه‌ها وجود ندارد .\r\nاصولًا معناى اينكه « طبيعت ، تحصّص به حصص متعدّد پيدا مىكند » ، اين است كه هر حصّه داراى مزيتى است كه در حصّه‌هاى ديگر وجود ندارد . و الّا اگر همهء حصصْ همان طبيعت باشند و در هر حصه‌اى خصوصيت زايدى وجود نداشته باشد ، عنوان حصص نمىتواند مفهومى داشته باشد . بنابراين همين‌كه ما حصه‌اى از طبيعت را مطرح مىكنيم ، به‌معناى اين است كه اين حصّه داراى مزيتى مخصوص به خود است\r\n\r\n\r\n","description":"","footnote":"\r\n( 1 ) - از اين مسئله گاهى به « عدم المانع » و گاهى به « شرط » تعبير مىشود و مرحوم عراقى در اينجا از آن به « شرط » تعبير كرده‌اند ولى در جهتى كه ما بحث مىكنيم فرقى نمىكند زيرا هر دو از اجزاء علت مىباشند .\r\n","page_name":" 251 ","page_number":251},
  {"content":"\r\n\r\nاگرچه دنبال حصّه ، كلمهء « خاصّه » و « صاحب مزيت » را هم نياوريم . ولى درعين‌حال در اينجا ما عنوان « خاصّه » را به دنبال « حصّه » مطرح مىكنيم . آيا خصوصيت آن حصّهء خاصّه از نار چيست كه سبب شده تا آن حصّهء خاصّه از حصص ديگر امتياز پيدا كرده و بتواند در احراق مؤثّر باشد ؟ مرحوم عراقى مىفرمايد : آن خصوصيت عبارت از اضافه و نسبتى است كه بين نار و خصوصيات معتبر در جسم وجود دارد . آن خصوصيات ، عبارت از مجاور بودن آن جسم با نار و عدم رطوبت آن جسم و - درحقيقت - استعداد و قابليت جسم براى تحقّق احراق است . ما وقتى اين نار را با نارهاى ديگر كه فاقد اين اضافه و خصوصيت هستند ملاحظه مىكنيم مىبينيم كه ويژگى اين حصّه در ثبوت همين اضافه است . پس ما بايد در ارتباط با اين اضافه بحث كنيم . آيا يك شىء مىتواند هم به يك امر مقارن و فعلى اضافه داشته باشد و هم به يك امر استقبالى ؟ آيا مىتواند هم به يك امر مقارن اضافه داشته باشد و هم به امرى كه در گذشته تحقّق يافته و منعدم شده اضافه داشته باشد ؟ مرحوم عراقى مىفرمايد : يكى از خصوصيات اضافه اين است كه مىتواند يك طرف آن فعليت داشته باشد و طرف ديگر آن امر استقبالى يا امرى باشد كه در گذشته تحقّق پيدا كرده و منعدم شده است . براى توضيح كلام ايشان لازم است مثالى مطرح كنيم : علم ، امرى ذات الاضافه است . يك اضافه به نفس انسان و يك اضافه به معلوم دارد . در اين امر اضافى شرط نيست كه معلوم انسان هميشه فعليت داشته باشد ، بلكه اگر امر استقبالى هم باشد مانعى ندارد . مثلًا ما الآن علم داريم كه فردا دوشنبه است درحالىكه فردا يك امر استقبالى است و بعداً تحقّق پيدا مىكند . در اينجا علم ما فعليت دارد ولى معلوم آن فعليت ندارد و مربوط به زمان آينده است . و يا انسان گاهى از طريقى علم پيدا مىكند كه مثلًا فلان حادثه در يك ماه ديگر تحقّق پيدا مىكند ، در اينجا كسى نمىتواند مناقشه كند و بگويد : « علم انسان نمىتواند به آينده تعلّق بگيرد » .\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nتعلّق علم به امور گذشته كه ديگر بحثى ندارد . اين همه حوادث كه در گذشته واقع شده و الآن اثرى از آنها نيست ولى درعين‌حال براى انسان معلوم است . درحالىكه علم انسان ، فعليت دارد ولى معلوم آن گذشته است . خلاصهء فرمايش مرحوم عراقى اين است كه وقتى مسألهء شرطيت ، به اضافه رجوع كرد ، مشكل شرط متقدّم و شرط متأخّر حل مىشود ، زيرا اضافه ، به مضاف و مضاف اليه نياز دارد ولى لازم نيست كه مضاف اليه آن مقارن باشد بلكه گاهى مقارن ، گاهى متقدّم و گاهى متأخّر است . و وقتى اين معنا را بتوانيم در تكوينيات به اين صورت حل كنيم ، در مسائل شرعيه كه از امور اعتباريه است به طريق اولى حل مىكنيم . « 1 » رحمه الله امام خمينى رحمه الله خطاب به مرحوم عراقى مىفرمايد : شما در مسألهء شرط متقدّم و مقارن ، قاعده‌اى عقلى در ارتباط با علت و معلول مطرح كرده و تلاش كرديد كه با اين قاعده برخوردى پيش نيايد . آن قاعدهء عقلى اين بود كه « علت - به جميع اجزائش - تقدّم رتبى بر معلول دارد . امّا ازنظر زمان ، مقارنت زمانى با معلول دارد » . ولى ما در فلسفه يك قاعدهء عقلى مسلّم ديگرى هم داريم كه از آن به « قاعدهء فرعيت » تعبير مىكنند و آن اين است كه « ثبوت شىء لشيء فرع ثبوت المثبت له » « 2 » يعنى در قضاياى موجبه ، اثبات محمول براى موضوع ، فرع ثبوت موضوع و وجود موضوع است . در قضيّهء موجبهء « زيد قائم » نمىتوان قيام را براى زيد ثابت كرد درحالىكه زيد وجود نداشته باشد . بله ، در قضيهء سالبهء محصّله گفته‌اند : سالبهء محصّله ، با انتفاء موضوع هم سازگار است . قضيّهء « ليس زيد بقائم » هم مىسازد با اينكه زيد باشد و قائم نباشد و\r\n\r\n\r\n","description":"","footnote":"\r\n( 1 ) - نهاية الأفكار ، ج 1 ، ص 279 - 286\r\n( 2 ) - بداية الحكمة ، ص 20\r\n","page_name":" 253 ","page_number":253},
  {"content":"\r\n\r\nهم مىسازد با اينكه اصلًا زيدى وجود نداشته باشد تا بخواهد اتّصاف به قيام پيدا كند . با توجه به آنچه گفته شد ، حضرت امام خمينى رحمه الله مىفرمايد : اگر الآن نار تحقّق داشته باشد ولى شرط آن بخواهد در آينده تحقّق پيدا كند ، آيا اضافه وجود دارد يا نه ؟\r\nاگر مىگوييد : « اضافه وجود دارد » معنايش اين است كه هم اضافه تحقّق دارد و هم مضاف اليه . پدرى كه دو سال ديگر صاحب فرزند مىشود ، نمىتوان براى او « ابوّت فعليه » ثابت كرد . ابوّت و بنوّت ، متضايفين مىباشند و اگر يكى فعليت داشت بايد ديگرى هم فعليت داشته باشد . در باب اضافه هم نمىشود مضافْ فعليت داشته باشد امّا مضاف اليه آن فعليت نداشته باشد . « 1 » به‌نظر ما اين كلام حضرت امام خمينى رحمه الله كلام صحيحى است . بنابراين كلام مرحوم عراقى نمىتوان اشكال شرط متأخّر و متقدّم را حل كند . در اينجا ممكن است كسى بر ما اشكال كرده و بگويد : شما در توضيح كلام مرحوم عراقى مثال علم به آينده و گذشته را مطرح كرده و قبول كرديد كه در باب اضافه ممكن است يكى از طرفين آن فعليت داشته و طرف ديگر مربوط به آينده يا گذشته باشد . پس چگونه در اينجا كلام امام خمينى رحمه الله را پذيرفتيد . درحالىكه امام خمينى رحمه الله اين معنا را قبول نكردند . در پاسخ مىگوييم : در فلسفه گفته شده است كه : در باب علم - حتى نسبت به چيزهايى كه الآن وجود دارد و تقارن هست - دو معلوم وجود دارد : معلوم بالذات و معلوم بالعرض . صورت حاصل از موجود خارجى در نفس انسان ، عبارت از معلوم بالذات و خود آن موجود خارجى معلوم بالعرض است . اصلًا اطلاق معلوم بر موجودات خارجى به خاطر معلوم بالعرض بودن آنها است . مثلًا وقتى گفته مىشود : « مجىء زيد براى من معلوم است » ، معنايش اين است كه مجىء زيد براى من معلوم بالعرض است ، زيرا مجىء زيد ، امرى خارجى است و امر خارجى نمىتواند با نفس انسان ارتباط پيدا كند\r\n\r\n\r\n","description":"","footnote":"\r\n( 1 ) - مناهج الوصول إلى علم الاصول ، ج 1 ، ص 338 و 39 3 و معتمد الاصول ، ج 1 ، ص 28 و 29 و تهذيب الاصول ، ج 1 ، ص 210 و 211\r\n","page_name":" 254 ","page_number":254},
  {"content":"\r\n\r\nولى صورت حاصل از آن مىتواند با نفس انسان ارتباط پيدا كند و به‌عنوان معلوم بالذات قرار گيرد . حال در ما نحن فيه مىگوييم : مسألهء گذشته و آينده و تقارن ، ارتباط به وجودات خارجيه دارد ، امّا ازنظر حضور در نفس ، همهء آنها در حال حاضر در نفس انسان حضور دارند . ما كه الآن علم داريم به اين كه فردا دوشنبه است ، صورت حاصل از اين معلوم ، همين‌الان در نفس ما وجود دارد . ما كه الآن علم داريم كه ديروز شنبه بوده است ، صورت حاصل از آن معلوم ، همين‌الان در نفس ما تحقّق دارد ، در حالى كه الآن اثرى از شنبه نيست . بنابراين مسألهء تقدّم و تأخّر و تقارن مربوط به معلوم بالعرض است ، امّا از نظر معلوم بالذات ، همهء آنها همين‌الان در نفس انسان حضور دارند . بنابراين علم انسان به گذشته يا آينده ، يك واقعيت است ولى در اينجا معلوم بالذات را بايد ملاحظه كرد و در معلوم بالذات ، مسألهء استقبال و تقارن و تقدّم مطرح نيست بلكه هميشه مسألهء حضور مطرح است . امّا در باب شرايط ، همان‌طور كه مرحوم عراقى فرموده‌اند - و واقعيت هم همين است - ما ديگر معلوم بالذات و معلوم بالعرض نداريم . آنچه شرطيت براى احراق دارد اين است كه جسمى خشك در خارج با نار ارتباط داشته باشد . آنجا فقط مسألهء خارجيت مطرح است و آنچه واقعيت دارد ، مسألهء مجاورت و خشك بودن شىء مىباشد . لذا نمىتوان تصوّر كرد كه اضافه الآن تحقّق داشته باشد ولى مضاف اليه آن تحقّق نداشته باشد . در نتيجه مقايسهء مسألهء شرطيت با مسألهء علم صحيح نيست . در علم خصوصيتى وجود دارد كه اضافه را درست مىكند و آن معلوم بالذات است امّا در باب مجاورت و خشك بودن ، نمىتوان بالذات و بالعرض تصوّر كرد ، همه چيز روى واقعيت پياده مىشود و واقعيت هم همان خارجيت آن است و خارجيت آن‌هم ، امرى استقبالى است و نمىتواند طرف اضافه قرار گيرد . بنابراين مسألهء علم را كه ما براى توضيح كلام مرحوم عراقى مطرح كرديم ، با توجه\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nبه كلام امام خمينى رحمه الله هم پاسخ آن را داديم . در نتيجه كلام مرحوم عراقى نتوانست اشكال مسألهء شرط متأخّر و شرط متقدّم را حل كند .\r\n\r\n2 - راه حل مرحوم آخوند\r\nايشان مىفرمايد : شرايطى كه به‌نظر مىرسد قاعدهء عقليه در مورد آنها تخصيص خورده بر سه قسم است : قسم اوّل : شرايطى كه مشروط آنها عبارت از نفس حكم تكليفى است . قسم دوّم : شرايطى كه مشروط آنها عبارت از حكم وضعى شارع است ، مثل مسألهء صحت و ملكيت و امثال آن . قسم سوّم : شرايطى كه مشروط آنها عبارت از مأمور به است و به حكم تكليفى يا حكم وضعى ارتباطى ندارند . ما بايد در ارتباط با هريك از اين سه قسم به‌طور جداگانه بحث كنيم . البته مرحوم آخوند نسبت به حكم تكليفى و وضعى جواب مشتركى مطرح مىكند .\r\n\r\nكلام مرحوم آخوند در ارتباط با شرايط قسم اوّل\r\nمرحوم آخوند در ارتباط با شرايط قسم اوّل راه حلّى را ارائه داده كه مورد قبول حضرت امام خمينى رحمه الله نيز قرار گرفته است . قبل از بيان كلام مرحوم آخوند ، مثالى را كه حضرت امام خمينى رحمه الله در ارتباط با شرط متأخّر در مورد شرايط قسم اوّل ذكر كرده‌اند بيان مىكنيم : ايشان مىفرمايد : مثال شرط متأخّر در جايى كه مشروطش عبارت از نفس تكليف باشد مسألهء شرطيت قدرت بر امتثال است . قدرت بر امتثال ، يكى از شرايط عامهء تكليف است . در اين مورد گفته‌اند : مراد از قدرت بر امتثال اين است كه مكلّف ، در زمان امتثال ، قدرت بر امتثال داشته باشد و لازم نيست كه اين قدرت ، در حال تكليف وجود\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nداشته باشد . اگر مولا به عبدش گفت : « بر تو لازم است فردا به مسافرت به روى » ، قدرتى كه عقلًا در توجه اين تكليف اعتبار دارد ، اين نيست كه الآن قدرت بر مسافرت داشته باشد بلكه در ظرف امتثال بايد قدرت بر امتثال داشته باشد . در اينجا تكليف به مسافرت ، الآن تحقّق دارد ، زيرا مولا براى اين تكليف ، شرطى - مثل « إن جاءك زيدٌ » و امثال آن - مطرح نكرده است ، بلكه همين‌الان مىگويد : « يجب عليك أن تسافر غداً » .\r\nبنابراين تكليف به مسافرت ، همين‌الان فعليت پيدا مىكند . امّا يكى از شرايط عامهء اين تكليف ، اين است كه عبد در فردا قدرت بر سفر داشته باشد درحالىكه چنين قدرتى الآن وجود ندارد ، چون هنوز فردايى نيامده است تا قدرت بر سفر در آن تحقّق داشته باشد . هنوز زمان آينده نيامده است ، چگونه مىتواند قدرت مضاف به زمان آينده ، اكنون تحقّق داشته باشد ؟ بنابراين ما ناچاريم بگوييم : در اينجا مشروط - يعنى تكليف - الآن تحقّق دارد ولى شرط آن متأخّر است . همان‌طور كه قبلًا گفتيم ، مرحوم آخوند راه حلّى را مطرح كرده كه مورد قبول حضرت امام خمينى رحمه الله نيز قرار گرفته است . البته كلام مرحوم آخوند قدرى موجز است و نياز به توضيح دارد . ايشان مىفرمايد : افعال اختياريه كه از فاعل مختار صادر مىشود ، چون ارادى است ، مسبوق به اراده است و اراده هم داراى مبادى و مقدّماتى است ، از جملهء مبادئ ، تصوّر شىء مراد ، تصديق به فايدهء آن و . . . است . در مورد تصديق به فايده بايد توجه داشت كه ما كارى به فايدهء واقعى شىء نداريم ، چه‌بسا چيزى داراى يك فايدهء واقعى باشد ولى فاعل به آن فايده نرسيده تا آن را تصديق كند و چه‌بسا چيزى داراى ضرر واقعى است ولى اين فاعل عقيده به منفعت آن پيدا كرده است . آنچه در ارتباط با « تصديق به فايده » نقش دارد و به‌عنوان يكى از مقدّمات اراده مطرح است اعتقاد فاعل به منفعت آن است خواه در واقع آن منفعت وجود داشته باشد يا نه . تصوّر شىء مراد و تصديق به فايدهء آن ، مربوط به نفس انسان است . درست است كه فايده‌اى كه مورد تصديق قرار مىگيرد ، بر وجود خارجى مترتّب است ولى فايده‌اى كه بر وجود خارجى مترتّب است نقشى در\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nمبدأ اراده ندارد ، بلكه تصديق به آن فايده نقش دارد و تصديق مربوط به نفس انسان است . تصوّر و تصديق ، علم مىباشند و علم مربوط به نفس است . العلم إن كان إذعاناً للنسبة فتصديق و إلّا فتصوّر . ساير مبادى اراده - مثل عزم و جزم - و حتى خود اراده نيز مربوط به نفس انسان است و واقعيت خارجى آن بعد از تحقّق اراده مىباشد . « 1 » مرحوم آخوند مىفرمايد : مسألهء شرطيت تكليف هم مانند مسألهء افعال اختياريه است . چون تكليف ، عمل اختيارى مولاست . بنابراين تمام خصوصياتى كه در اعمال اختياريه مطرح است ، در تكليف نيز مطرح خواهد بود . عمل اختيارى نياز به اراده دارد ، تكليف هم اراده مىخواهد . همان‌طور كه در ساير افعال اختياريهء مولا ، واقعيت خارجى مربوط به خود فعل است و مقدّمات ديگرش - مثل اراده و مبادى اراده - مربوط به نفس مولاست ، در تكليف هم همين‌طور است . مولا وقتى به عبد خود مىگويد : « يجب عليك أن تسافر غداً » ، واقعيت خارجى اين حكم مربوط به نفس مولا است . مولا ، صدور مسافرت فردا توسط عبد را تصوّر كرده و فايدهء آن را مورد تصديق قرار داده است و چيزى را كه شرطيت براى تكليف دارد ، ملاحظه كرده است . نكتهء اصلى كه در كلام امام خمينى رحمه الله نيز مطرح شده اين است كه مولا مىداند كه مكلّف بايد در ظرف امتثال ،\r\n\r\n\r\n","description":"","footnote":"\r\n( 1 ) - يادآورى : مرحوم آخوند در ارتباط با واقعيت اراده مطالبى را مطرح كرده كه به‌نظر ما داراى مناقشه است و ما در مباحث مربوط به طلب و اراده [ جلد سوّم همين كتاب 
  ] آنها را به‌طور مبسوط مورد نقد و بررسى قرار داديم ولى آن مطالب دخالتى در ما نحن فيه ندارد و ضرورتى هم ندارد كه ما آن مطالب را در اينجا مطرح كنيم . و همان‌طور كه ما در آنجا گفتيم : اراده ، چيزى است كه وجود پيدا مىكند و وجودش به خلّاقيت نفس انسانى است ، يعنى خداوند متعال پرتويى از خلّاقيت را به نفس انسانى عنايت كرده كه آن عبارت از اراده است . همان‌طور كه وجود ذهنى يك واقعيت نفسانى است و علّت موجده مىخواهد و نفس انسانى آن را ايجاد كرده است . خداوند به ما اين قدرت را داده كه مىتوانيم در ذهن خودمان موجود ذهنى را ايجاد كنيم ، لذا خالق اين وجود ما هستيم ولى با عنايت و فضل پروردگار . در اينجا هم خداوند به نفس ما عنايتى كرده كه پس از تحقّق مقدّمات اراده ، مىتواند اراده را خلق كند .\r\n","page_name":" 258 ","page_number":258},
  {"content":"\r\n\r\nقدرت بر امتثال داشته باشد . ولى آيا چه چيزى نقش در اين شرطيت دارد ؟ اگر عبدى به حسب واقع ، قدرت بر امتثال در زمان امتثال دارد ، امّا مولا - چون مولاى عادى است و علم غيب ندارد - خيال مىكند كه عبد در ظرف امتثال چنين قدرتى را ندارد ، در اينجا مولا نمىتواند چنين دستورى را نسبت به عبد صادر كند ، زيرا در چنين مولايى نمىتواند مبادى اراده تحقّق پيدا كند . همچنين اگر عبدى به حسب واقع قدرت بر امتثال در زمان امتثال ندارد ، امّا مولا معتقد است كه عبد چنين قدرتى دارد ، مولا حقّ دارد چنين دستورى نسبت به عبد صادر كند . بنابراين مسألهء قدرت بر امتثال در زمان امتثال مثل مسألهء تصديق به فايده است . همان‌طور كه آنچه در مسألهء تصديق به فايده نقش دارد ، اعتقاد فاعل به فايده داشتن شىء مراد است نه وجود فايدهء واقعى . در باب قدرت بر امتثال در زمان امتثال هم ، قدرت واقعى ملاك نيست بلكه ملاكْ اعتقاد مولا به اين است كه عبد در زمان امتثال قدرت بر امتثال دارد . پس اگرچه معروف اين است كه « قدرت بر امتثال ، شرط تكليف است و در جايى كه مأمور به مربوط به آينده است ، قدرت بر امتثال متأخّر از تكليف است » ولى واقعيت چيز ديگرى است و با توجه به اينكه تكليفْ عمل اختيارى مولا و مسبوق به اراده و مبادى اراده است ، آنچه در واقع شرطيت براى تكليف دارد ، عبارت از تشخيص مولا است كه مربوط به نفس مولا بوده و ارتباطى به خارج ندارد . و اگر مربوط به نفس مولا شد ، مقارن با تكليف خواهد بود . و درحقيقت ، آنچه متأخّر از تكليف است ، واقعيت قدرت خارجيه است كه چون ظرفش زمان آينده است در زمان آينده تحقّق پيدا مىكند . ولى واقعيت قدرت خارجيه ، شرطيت براى تكليف ندارد ، همان‌طور كه در باب افعال اختياريه ، تصديق به فايده شرطيت دارد نه وجود فايدهء واقعيه . در نتيجه قاعدهء عقليه هيچ‌گونه انخرامى پيدا نمىكند . « 1 »\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 145 - 147 ؛ مناهج الوصول إلى علم الاصول ، ج 1 ، ص 340 و 341 ؛ ؛ معتمد الاصول ، ج 1 ، ص 30 و تهذيب الاصول ، ج 1 ، ص 213\r\n","page_name":" 259 ","page_number":259},
  {"content":"\r\n\r\nآيا كلام مرحوم آخوند در تمام موارد شرايط تكليف پياده مىشود ؟ تكليف - كه در اينجا مضاف اليه شرايط قرار گرفته است - داراى دو معنا است :\r\nمعناى مصدرى و معناى اسم مصدرى . تكليف به معناى مصدرى يعنى حكم كردن و دستور صادر كردن و اين همان چيزى است كه مرحوم آخوند در مورد آن فرمود : « اين عمل اختيارى مولاست و مسبوق به اراده و مبادى اراده است و آنچه در اين عمل اختيارى نقش دارد همين مسائل نفسانى است » . ولى تكليف به‌معناى اسم مصدرى هم مىآيد . مثلًا « ايجاب » معناى مصدرى و « وجوب » معناى اسم مصدرى براى تكليف است . ما بعضى از چيزها را ملاحظه مىكنيم كه به‌حسب واقع شرطيت براى ايجاب ندارد امّا شرطيت براى وجوب دارد . مثلًا ايجاب الآن واقع شده امّا تا زمانى كه آن شرط در خارج تحقّق پيدا نكند حكم فعليت پيدا نمىكند . به‌عبارت ديگر : مرحلهء ايجاب ، همان مرحلهء انشاء بوده و مرحلهء وجوب ، مرحلهء فعليت است . مرحلهء انشاء ، اضافه به حكم مولا و حاكم دارد امّا مرحلهء فعليت ، اضافه به مولا ندارد بلكه اضافه به حكم به‌معناى اسم مصدرى دارد . مثلًا اگر مولا بگويد : « إن جاءك زيدٌ فأكرمه » اين يك حكم تعليقى انشائى است كه به‌عنوان اينكه قول مولا و عمل اختيارى مولاست ، الآن تحقّق پيدا كرده است . مولا اكرام زيد را تصوّر كرده و تصديق به فايدهء آن نموده و حتى مجىء زيد را به‌عنوان شرطيت در نفس خودش آورده سپس انشاء حكم كرده است بعد از اينكه انشاء تمام شد ، مأمور بايد در انتظار تحقّق شرط - يعنى آمدن زيد - باشد . چون وجوب اكرام انشائى تعليقى ، در صورتى فعليت پيدا مىكند كه مجىء زيد در خارج تحقّق پيدا كند .\r\nپس در اينجا وجود ذهنى مجىء زيد ، شرطيت دارد براى مرحلهء انشاء حكم . امّا وجود خارجى مجىء زيد شرطيت دارد براى مرحلهء فعليت حكم . يعنى وجوب اكرام ، به‌معناى اسم مصدرى ، در صورتى گريبان مأمور را مىگيرد كه مجىء زيد در خارج حاصل شده\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nباشد . بنابراين در اينجا توانسته‌ايم مشروطى را به نام حكم تصوّر كنيم كه شرط آن عبارت از وجود خارجى يك چيز است . در نتيجه اگر ما تكليف را به‌معناى انشاء و صدور حكم از جانب مولا بدانيم ، جز مراحل نفسانى چيز ديگرى در آن نقش ندارد . امّا در شرعيات ، شرايط تكليف اين‌گونه نيست . وقتى مولا دو ساعت به غروب آفتاب مىگويد : « إذا جاء وقت غروب الشمس يجب عليك صلاة المغرب و العشاء » ، چه چيز در وجوب صلاة مغرب و عشاء نقش دارد ؟ اگر وجود ذهنى غروب شمس نقش دارد ، وجود ذهنى قبل از تحقّق غروب هم حاصل است ، پس چرا قبل از تحقّق غروب ، نماز مغرب و عشاء واجب نيست ؟ آنچه در حكم - به‌معناى اسم مصدرى - و در فعليت وجوب نماز مغرب و عشاء نقش دارد اين است كه غروب شمس در خارج تحقّق پيدا كند . آيا براى شرط متأخّر و متقدّم مىتوان در شرعيات مثالى پيدا كرد ؟ ما در دورهء قبل گفتيم : در شرعيات مثالى براى شرط متأخّر و متقدّم وجود ندارد ولى پس از تأمّل بيشتر به‌نظر مىرسد كه بنا بر يك مبنا بتوان مثالى براى آن مطرح كرد . حال فرض مىكنيم در شرعيات مثالى براى آن نداشته باشيم و در مثال « إن جاءك زيد فأكرمه » نيز مجىء زيد را شرط مقارن براى فعليت وجوب اكرام - به‌معناى اسم مصدرى - بدانيم و بگوييم : تا وقتى مجىء زيد تحقّق پيدا نكرده ، وجوب اكرام - به‌معناى اسم مصدرى - تحقّق و فعليت ندارد و به‌مجرّداينكه مجىء زيد تحقّق پيدا كرد ، همان لحظه ، وجوب اكرام هم تحقّق پيدا مىكند . همان‌طور كه مسألهء تحقّق وقت غروب شمس در خارج با وجوب صلاة مغرب و عشاء مقارنت زمانى دارد . امّا اگر مولا بگويد : « إن جاءك زيدٌ فأكرمه بعد ساعتين » ، يعنى دو ساعت بعد از مجىء زيد در خارج ، وجوب اكرام مىآيد . در اينجا شرط تكليف ، متقدّم بر تكليف مىشود و نمىتوان آن را به وادى وجود ذهنى برد ، چون آن مجىء زيد كه دو ساعت بعد از آن مسألهء وجوب اكرام مىآيد ، عبارت از مجىء زيد در خارج است نه آن مجىء كه در ذهن مولاست » .\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nحال ما به مرحوم آخوند مىگوييم : « شما اين مسئله را چگونه با قاعدهء عقليه « 1 » تطبيق مىدهيد ؟ اين را كه نمىشود به وجود ذهنى ارجاع داد ، زيرا در اينجا معناى مصدرى - كه مربوط به مولا بود - مطرح نيست بلكه معناى اسم مصدرى مطرح است و معناى اسم مصدرى مربوط به فعليت حكم است به‌همين‌جهت مىگوييم : مجىء زيد به‌عنوان شرط تكليف است » . ذكر اين نكته لازم است كه اشكال ما به مرحوم آخوند مبتنى بر اين نيست كه در شرعيات مثالى براى شرط متقدّم يا متأخّر پيدا كنيم ، بلكه اشكال بر ايشان وارد است هرچند مثال شرعى هم براى آن پيدا نشود . امّا مثال شرعى كه به‌نظر ما رسيده اين است كه در باب وجوب حج ، مشهور قائل به واجب معلّق شده‌اند . مشهور مىگويند : « كسى كه امروز استطاعت پيدا مىكند ، همين امروز حج برايش وجوب پيدا مىكند و فرا رسيدن وقت به‌عنوان قيد براى واجب است » . ولى بعضى واجب معلّق را قبول ندارند و مىگويند : « اراده نمىتواند به امر استقبالى تعلّق بگيرد » . ما در جاى خود خواهيم گفت كه حق با مشهور است ولى فعلًا كارى به آن نداريم . امّا سؤال اين است كه كسانى كه واجب معلّق را قبول نكرده‌اند ، با مسألهء حج چگونه برخورد مىكنند ؟ از يك طرف شرطيت استطاعت براى وجوب حج را نمىتوانند منكر شوند و از طرف ديگر زمان را هم شرط وجوب مىدانند نه قيد براى حج . در نتيجه كسى كه مثلًا دو ماه قبل از موسم حج استطاعت پيدا كرد ، حج برايش واجب نمىشود بلكه استطاعت شرطيت دارد براى وجوبى كه در موسم حج - يعنى هشتم ذىحجّه - تحقّق پيدا مىكند . اينان نه مىتوانند شرطيت استطاعت را انكار كنند - چون ضرورى فقه است - و نه مىتوانند مسألهء دخالت زمان در وجوب را منكر شوند ، چون واجب معلّق را منكرند و مىگويند : معنا ندارد چيزى قبل از وقت خودش وجوب پيدا كند ، همان‌طور كه وجوب نماز مغرب و عشاء بعد از غروب شمس است ، زمان وجوب حج هم موسم حج است . ما از منكرين واجب معلّق سؤال مىكنيم : « آيا\r\n\r\n\r\n","description":"","footnote":"\r\n( 1 ) - كه در ارتباط با علت و معلول و اجزاء علت بود و يكى از اجزاء علت هم مسألهء شرط است .\r\n","page_name":" 262 ","page_number":262},
  {"content":"\r\n\r\nاستطاعتى كه شرط وجوب حج است ، استطاعتى است كه روز هشتم ذىحجّه حاصل شود ؟ » هيچ فقيهى نمىتواند ملتزم به چنين چيزى شود ، چون استطاعت روز هشتم ذىحجّه نمىتواند انسان را به مكّه برساند . بنابراين اينان چاره‌اى ندارند جز اينكه بگويند : « استطاعت الآن ، با وجود خارجىاش ، شرطيت دارد براى وجوب حج در موسم خودش » . پس بنا بر قول به انكار واجب معلّق ، ما توانستيم در شرعيات مثالى براى شرط متقدّم بر مشروط پيدا كنيم . البته همان‌طور كه گفتيم : « اين مثال بنا بر مبناى انكار واجب معلّق است » . امّا كسانى - چون مرحوم آخوند و مشهور - كه واجب معلّق را پذيرفته‌اند مىگويند : « الآن كه مستطيع مىشود ، حج براى او واجب مىشود و بين شرط و مشروط مقارنت وجود دارد و زمان به عنوان قيد براى واجب است » . ممكن است كسى بگويد : كه اگر ما واجب معلّق را انكار كرديم و گفتيم :\r\n« استطاعتى كه مثلًا دو ماه قبل از موسم حج حاصل شده ، شرط است براى وجوب حج در موسم حج » در اين صورت ، اشكالى مطرح مىشود و آن اين است كه : استطاعت ، حدوثش به تنهايى براى وجوب حج كفايت نمىكند بلكه بايد اين استطاعت تا زمان حج باقى باشد . به‌عبارت ديگر : ما در باب شرط متقدّم ، در جاهايى كه قاعدهء عقليه انخرام پيدا مىكرد ، موردش را بايد جايى فرض كنيم كه شرط متقدّمْ وجود پيدا كرده و منعدم شود ، امّا اگر تا زمان مشروط باقى ماند ، ديگر آن را شرط متقدّم نمىنامند بلكه چنين شرطى شرط مقارن خواهد بود ، چون بقاء اين شرط دخالت در مشروط دارد و بقايش مقارن با مشروط است ، چون ما در مورد شرط مقارن گفتيم : شرط مقارن ، معنايش اين است كه وجود شرط با حدوث مشروط مقارن باشد خواه وجود شرط هم در همان زمان حادث شده باشد يا قبلًا حادث شده و تا زمان مشروط باقى مانده باشد . حاصل اشكال اين كه در مسألهء استطاعت و حج ، اگر استطاعتى كه قبل از موسم حاصل شده تا زمان حج باقى نماند ، حج هم واجب نخواهد بود و اگر باقى بماند ديگر شرط متقدّم نيست بلكه شرط مقارن است .\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nما در پاسخ مىگوييم : در آنجايى كه ما گفتيم : « اگر شرطْ وجود پيدا كرده و باقى بماند ، شرط مقارن است » به اين جهت بود كه آنچه دخالت در مشروط داشت وجود شرط در همان زمان مقارن با تحقّق مشروط بود و وجود آن در زمان‌هاى قبلى هيچ نقشى در مسئله نداشت . لذا ما از آن به شرط مقارن تعبير مىكرديم ، اگرچه آن شرط ده روز قبل از مشروط وجود پيدا كرده باشد . امّا در مورد مثال حج نمىتوان اين‌گونه فرض كرد . درست است كه اگر دو ماه قبل از حج مستطيع شد و بعد از يك ماه استطاعت او زايل شد ، حج براى او واجب نيست ، ولى اگر استطاعت قبلى تا زمان حج باقى ماند ، آيا حج از چه زمانى واجب بوده است ؟ اگر گفته شود : « چون در موسمْ مستطيع است ، پس وجوب حج در موسم است و استطاعت به‌عنوان شرط مقارن است » ، لازمهء اين حرف اين است كه اگر كسى در موسم حج مستطيع شود ، حج برايش واجب شود درحالىكه كسى نمىتواند ملتزم به چنين چيزى شود . لذا چاره‌اى نيست جز اينكه گفته شود : « اگر استطاعت دو ماه قبل از موسم حج حاصل شد و تا زمان حج باقى ماند ، حج از همان زمان حصول استطاعت واجب بوده است . در اين صورت ، براساس فرض انكار واجب معلّق ، چگونه مىتوان بين اين دو مطلب جمع كرد كه از طرفى فرا رسيدن زمان حج در وجوب نقش داشته باشد و از طرفى استطاعت دو ماه قبل - به همين عنوان ، نه به‌عنوان اينكه باقى است و در آن لحظهء مقارن با زمان حج ، مستطيع است « 1 » - نقش داشته باشد . در نتيجه راه حلّ مرحوم آخوند و امام خمينى رحمه الله نتوانست اشكال شرط متقدّم و متأخّر را در همهء موارد حلّ كند ، چون راه حلّ اين دو بزرگوار فقط در مورد شرايط مربوط به انشاء حكم - كه در ارتباط با عمل مولاست - قابل قبول بوده امّا شرايطى كه مربوط به فعليت حكم و تكليف به معناى اسم مصدرى است ، بدون ترديد ، خارجيت آنها نقش دارد نه وجود ذهنىشان .\r\n\r\n\r\n","description":"","footnote":"\r\n( 1 ) - زيرا اگر ملاكْ لحظهء تقارن با حج باشد بايد كسى كه در آن لحظه مستطيع مىشود ، حج براى او واجب باشد در حالى كه خود منكرين واجب معلّق هم قائل به اين نيستند .\r\n","page_name":" 264 ","page_number":264},
  {"content":"\r\n\r\nبا توجه به اين كه راه حلّ مرحوم آخوند و امام خمينى رحمه الله نتوانست اشكال انخرام قاعدهء عقليه به‌سبب شرط متقدّم و متأخّر را حل كند ، ما بايد راه حلّ ديگرى را پيدا كنيم . به‌نظر مىرسد بهترين راه حلّ همان چيزى است كه مرحوم عراقى مطرح كردند .\r\nولى ايشان مسئله را خيلى توسعه داده و مىخواست در تكوينيات هم پياده كند كه ما آن را نپذيرفتيم . امّا اگر كارى به تكوينيات نداشته باشيم و نخواهيم از راه تكوينيات ، مسائل اعتبارى شرعى را حل كنيم ، بهترين راه همين است كه بياييم بين اين دو تفكيك كرده و بگوييم : قاعدهء عقليه‌اى كه مرحوم آخوند ذكر كرده و فرمودند : « علت و اجزاء علت ، تقدّم رتبى بر معلول دارد ولى ازنظر زمانى مقارن با معلول است » ، مربوط به علت و معلول است و علت و معلول آنجايى است كه واقعيت و تأثير و تأثّرى مطرح باشد . امّا در ارتباط با تكليف - كه يك امر اعتبارى است « 1 » - اگر چيزى شرطيت براى اين امر اعتبارى پيدا كرد ، اين‌گونه نيست ، اگرچه آن چيز يك واقعيت خارجيه باشد ، مثلًا زوال شمس يك واقعيت خارجيه است كه به‌عنوان شرط براى وجوب نماز ظهر و عصر - كه امرى اعتبارى است - قرار گرفته است ، اين مثل شرطيت مجاورت جسم براى احراق به نار نيست آنجا احراقْ يك واقعيت است ، شرطيت هم واقعيتى دارد ، اگر آتش وجود داشته باشد ولى مجاورت نباشد ، احتراقى تحقّق پيدا نمىكند . چگونه مىتوان اين قاعدهء فلسفى را كه محورش عبارت از واقعيات و تكوينيات است ، در امور اعتباريه پياده كرد ؟ ممكن است كسى بگويد : شما مىگوييد : « اين مسائل ، از مسائل اعتباريه است و مورد قاعدهء عقليه‌اى كه مرحوم آخوند مطرح كرد ، عبارت از واقعيات است » درحالىكه\r\n\r\n\r\n","description":"","footnote":"\r\n( 1 ) - همان‌طور كه در مفاد هيئت افعل بحث كرديم ، مفاد هيئت افعل عبارت از بعث و تحريك اعتبارى است كه ازنظر عقلاء جانشين بعث و تحريك حقيقى و واقعى شده است .\r\n","page_name":" 265 ","page_number":265},
  {"content":"\r\n\r\nدر تقسيم شرايط به عقليه و شرعيه گفتيد : « شرايط شرعيه به شرايط عقليه رجوع مىكند » نتيجه اين مىشود كه بايد اين قاعدهء عقليه ، در مورد شرايط شرعيه هم پياده شود پس چرا اينجا شما شرايط شرعيه را از شرايط عقليه جدا مىكنيد ؟ در پاسخ مىگوييم : ما كه شرايط شرعيه را به شرايط عقليه ارجاع داديم ، به اين دليل بود كه در باب مقدّميت يك صغرى لازم است و يك كبرى . در مقدّمات شرعيه ، صغرى را شارع مىگويد . مثل اينكه مىگويد : « الطهارة شرط للصلاة » ولى ما گفتيم :\r\n« اساس مقدّميت را كبرى تشكيل مىدهد و آن اين است كه بعد از احراز شرطيت ، عقل حكم مىكند كه مشروط نمىتواند بدون شرط تحقّق پيدا كند » . ولى در اينجا كارى به كبرى نداريم تا شما بگوييد : « محور در باب مقدّميت ، عبارت از كبرى است و كبرى هم مربوط به عقل است » بلكه ما مىخواهيم صغرى را معنا كنيم . مىخواهيم بگوييم :\r\n« وقتى شارع ، زوال شمس را شرط وجوب صلاة مىداند ، مشروط - يعنى وجوب صلاة - امرى اعتبارى است اگرچه شرط آن - يعنى زوال شمس - واقعيتى خارجى است » بنابراين همين صغرى مسئله را از قاعدهء عقليه‌اى كه در باب شرط متأخّر و متقدّم مورد بحث قرار مىگيرد جدا مىكند ، چون قاعدهء عقليه در جايى است كه شرط و مشروط از امور واقعى و تكوينى باشند ، امّا آنجايى كه يكى از آنها - حتى اگر مشروط باشد - امرى اعتبارى باشد ، از مورد قاعدهء عقليه خارج مىشود . آنچه سبب شده اين دو مسئله با يكديگر مخلوط شوند و قاعدهء عقليه‌اى كه در مورد واقعيات است در امور شرعيهء اعتباريه هم مطرح شود ، اين است كه تعبيراتى چون سببيت و شرطيت و مانعيت كه در تكوينيات به‌كارمىرود ، در شرعيات هم مورد استفاده قرار گرفته است .\r\nدرحالىكه قاعدهء عقليه ملاك دارد و بر محور استعمال و اصطلاح دور نمىزند . حتى خود اين اصطلاحاتى كه در تكوينيات به‌كارمىروند ملاك دارند ، يعنى از سبب تكوينى نمىتوان به شرط تعبير كرد ، همان‌طور كه از شرط تكوينى نمىتوان به سبب تعبير كرد . اگر مىگوييم : « النار سبب للإحراق » و « مجاورة الجسم شرط للإحراق » و « الرطوبة مانعة من الإحراق » ، اين‌ها هركدام براساس ملاك خاصّى است . وقتى\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nمىگوييم : « النار سبب للإحراق » ، معنايش اين است كه احراق ، مترشّح و متولد از نار است . و يا وقتى مىگوييم : « مجاورة الجسم شرط للإحراق » ، معنايش اين است كه نفس مجاورت چيزى نيست كه احراق از آن متولد شود بلكه مجاورت نقش دارد در اينكه آن مقتضى و سببْ ، در احراق تأثير كند . بنابراين نمىتوان گفت : « المجاورة سبب للإحراق » ، آنچه مؤثّر در احراق است چيزى جز نار نيست . ولى گويا بايد بين مؤثّر و متأثّر چيزى واسطه شود تا آن دو را به يكديگر مرتبط كند و آن چيز عبارت از مجاورت است . پس نمىتوان نسبت نار و مجاورت را به احراق نسبت واحدى دانست . درست است كه هركدام نباشند احراق تحقّق پيدا نمىكند ولى ما بايد جانب وجود مسئله را ملاحظه كنيم نه جانب عدم را ، زيرا حتى با انتفاء يكى از اجزاء علت هم معلول منتفى مىشود ، خواه آن جزء عبارت از سبب باشد يا شرط يا عدم المانع ولى اين به آن معنا نيست كه ارتباط همهء اين‌ها با معلول ، يك نوع ارتباط است . ما اين مسئله را در تعبيرات ارتكازى خودمان نيز مشاهده مىكنيم ، مثلًا وقتى مجاورت تحقّق پيدا كرد ، ما نمىگوييم : « آنچه مؤثّر در احراق بوده عبارت از نار و مجاورت است و نحوهء تأثير هر دو در احراق ، يكسان است » . در نتيجه هريك از عناوين سببيت و شرطيت و مانعيت « 1 » براساس ملاك خاصّى هستند . امّا وقتى وارد شرعيات مىشويم مىبينيم اين تعبيرات در موارد بسيارى مطرح شده است . مثلًا فقهاء استطاعت را شرط وجوب حج ، عقد بيع را سبب حصول ملكيت بايع نسبت به ثمن و ملكيت مشترى نسبت به مبيع ، عقد نكاح\r\n\r\n\r\n","description":"","footnote":"\r\n( 1 ) - بعضى - چون مرحوم عراقى - خواسته‌اند بگويند : « عدم المانع جزء شرايط است » . درحالىكه عدم ، چيزى نيست كه بخواهد به‌عنوان شرط قرار گيرد . بنابراين چنين تعبيرى داراى مسامحه است . عدم - خواه مطلق باشد خواه مضاف - هيچ بهره‌اى از وجود ندارد و اينكه بعضى از محقّقين بين عدم مضاف و عدم مطلق فرق گذاشته‌اند - به اين كه عدم مضاف ، بهره‌اى از وجود دارد - اين خلاف واقعيت و تحقيق است . همچنين كسى نمىتواند شرط را به مانع برگردانده و بگويد : « عدم شرط ، مانعيت دارد و علت عدم تأثير نار در احراق ، وجود مانع - يعنى عدم المجاورة - است » . نقش شرط و مانع در ارتباط با وجودشان مىباشد ولى وجود شرط ، مدخليت در تحقّق معلول دارد و وجود مانع ، مانعيت از تحقّق معلول دارد .\r\n","page_name":" 267 ","page_number":267},
  {"content":"\r\n\r\nرا سبب حصول علقهء زوجيت بين زوجين و حدث را مانع از صلاة مىدانند . درحالىكه اوّلًا : وجوب ، ملكيت ، زوجيت و صلاة از امور اعتبارى هستند . و ثانياً : اين تعبيرها - بر خلاف تعبيراتى كه در مورد تكوينيات ملاحظه مىشود - براساس ملاك خاصّى نيستند ، « 1 » اگر ما به‌جاى « الاستطاعة شرط لوجوب الحج » بگوييم : « الاستطاعة سبب لوجوب الحج » ، چه مشكلى پيش مىآيد ؟ اگر به‌جاى « عقد البيع سبب لحصول الملكية » بگوييم : « عقد البيع شرط لحصول الملكية » چه اشكالى دارد ؟ بلكه چه‌بسا اين تعبير بهتر باشد ، چون ملكيت را عقلاء و شارع اعتبار مىكنند و شرط اعتبار ملكيت اين است كه بين بايع و مشترى قراردادى معاملى تحقّق پيدا كند . و همين‌طور در مورد زوجيت . اين مطلب از كلام آيت‌اللَّه خويى « دام ظلّه » نيز استفاده مىشود كه اطلاق سبب و شرط و مانع در باب شرعيات ضابطه‌اى مانند باب تكوينيات ندارد و اطلاق سبب به‌جاى شرط و اطلاق شرط به‌جاى سبب صحيح است . « 2 » در نتيجه مورد قاعدهء عقليه‌اى كه مرحوم آخوند مطرح كرد ، عبارت از تكوينيات است . در باب تكوينيات ، اطلاق سبب ، شرط و مانع براساس ملاك خاصّى است ، امّا در باب شرعيات كه ما براى اطلاق سبب و شرط و مانع ملاكى نمىتوانيم پيدا كنيم ، « 3 » نمىتوانيم قاعدهء عقليه را پياده كنيم و همان‌طور كه در باب تكوينيات بايد اجزاء علت از نظر رتبه تقدّم بر معلول داشته و از نظر زمان تقارن داشته باشند ، در باب شرعيات هم بگوييم : « شرط نمىتواند تأخّر از مشروط داشته باشد » .\r\n\r\n\r\n","description":"","footnote":"\r\n( 1 ) - البته اين به‌معناى بىجهت بودن و بىدليل بودن نيست ، بلكه مراد اين است كه استعمال شرط و سبب و مانع در تشريعيات ، استعمال مجازى است و واقعيتى در پشت اين عناوين تحقّق ندارد . توضيح بيشتر اين مطلب را به‌زودى در متن ذكر خواهيم كرد .\r\n( 2 ) - محاضرات في أُصول الفقه ، ج 2 ، ص 313 و 314\r\n( 3 ) - مثلًا ملاحظه مىشود كه از بلوغ به‌عنوان شرط تكليف و از زوال شمس به‌عنوان سبب براى وجوب صلاة تعبير مىكنند درحالىكه مدخليت بلوغ در توجه تكليف به مراتب بيشتر از زوال شمس است .\r\n","page_name":" 268 ","page_number":268},
  {"content":"\r\n\r\nالبته بايد توجه داشت كه وقتى ما مىگوييم : « استعمال شرط و سبب و مانع در تشريعيات ، براساس ملاك نيست » ، تصوّر نشود كه استعمال اين‌ها بدون دليل و بىجهت است بلكه مراد اين است كه استعمال اين عناوين در تشريعيات استعمال مجازى و استعاره‌اى است يعنى ما عناوين تكوينيات را در تشريعيات به‌صورت استعاره آورده‌ايم ، همان‌طور كه اطلاق اسد بر زيد شجاع ، اطلاق مجازى به علاقهء مشابهت است ، استعمال سبب و شرط هم در شرعيات به‌همين‌صورت است و الّا واقعيتى پشت اين عناوين تحقّق ندارد . پس چرا ما قاعدهء فلسفيه‌اى را كه مربوط به تكوينيات و واقعيات است در اينجا بياوريم تا در حلّ آن با مشكل برخورد كنيم ؟ بنابراين در ارتباط با قسم اوّل از مواردى كه توهّم انخرام قاعدهء عقليه پيش آمده بود ، نتيجه اين شد كه اين‌ها مسائل اعتباريه‌اند و قاعدهء عقليه در مورد آنها جريان ندارد .\r\n\r\nكلام مرحوم آخوند در ارتباط با شرايط قسم دوّم\r\nهمان گونه كه گفتيم : مرحوم آخوند براى حلّ اشكال انخرام قاعدهء عقليه به سبب شرط متقدّم و متأخّر فرمودند : « شرايطى كه به‌نظر مىرسد قاعدهء عقليه در مورد آنها تخصيص خورده بر سه قسم است : شرايط تكليف ، شرايط وضع ، شرايط مأمور به » . آنچه تا اينجا مورد بحث قرار گرفت ، شرايط تكليف بود ، اكنون شرايط قسم دوّم - يعنى شرايط وضع - را مورد بحث قرار مىدهيم : مثال شرايط وضع : در مورد بيع فضولى اگر قائل شديم اجازهء بعدى كاشف است و كشف هم حقيقى است ، معنايش اين مىشود كه ملكيت ، حقيقتاً هنگام بيع حاصل شده است . آن‌وقت گفته‌اند : چگونه مىشود اجازه‌اى كه مثلًا يك ماه بعد از بيع تحقّق پيدا كرده ، كشف كند از اينكه ملكيتْ يك ماه قبل حاصل شده است ؟ اين مثال براى شرط متأخّر است كه مشروط آن عبارت از ملكيت هنگام معامله - كه حكم وضعى است - مىباشد .\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nمرحوم آخوند مىفرمايد : همان راه حلّى را كه در ارتباط با شرايط تكليف مطرح كرديم ، در اينجا هم جريان دارد . در باب تكليف گفتيم : « تكليف ، يك عمل اختيارى و فعل ارادى است كه از مولا صادر شده است و اعمال اختياريه ، مربوط به مراحل نفسانى مولاست ، بنابراين مراحلى - به‌صورت شرط و غير شرط - كه در تكليف نقش دارند ، مربوط به عالم نفس مولاست . به‌عبارت ديگر : وجودات ذهنيه ، در تكليف مولا نقش دارد » . در اينجا نيز مىگوييم : « اجازهء لاحقه مىخواهد در حكم مولا به ملكيت ، تأثير كند و حكم مولا به ملكيت ، يك عمل اختيارى صادر از مولا است . عمل اختيارى صادر از مولا ، مسبوق به مراحلى نفسانى است و وجود خارجى تأثيرى در آن ندارد ، بلكه وجودات ذهنيه - اعم از تصوّر و تصديق - در حكم مولا نقش دارند ، خواه حكم تكليفى باشد ، خواه وضعى . « 1 » : همان اشكالى كه نسبت به كلام ايشان در ارتباط با شرايط قسم اوّل مطرح كرديم در اينجا نيز جريان دارد . ما گفتيم : معناى « إن جاءك زيدٌ فأكرمه » اين است كه تحقّق مجىء زيد در خارج ، شرط براى فعليت وجوب اكرام است . آيا فعليت حكم به مولا ارتباط ندارد ؟ كسى نمىتواند بگويد : « آنچه مربوط به مولاست ، انشاء حكم مىباشد و در انشاء حكم هم ، وجود ذهنى مجىء زيد نقش داشته و مجىء خارجى زيد در فعليت حكم نقش دارد و فعليت حكم مربوط به مولا نيست » ، بلكه فعليت حكم هم مربوط به مولاست و ملاحظه مىشود كه مجىء خارجى در آن نقش دارد . در اينجا هم مىگوييم : درست است كه در وقت انشاء وقتى مولا مىگويد : « اگر اجازهء لاحقه بيايد ، ملكيتْ از حين عقد است » ، در اينجا وجود ذهنى اجازهء لاحقه\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 146 و 147\r\n","page_name":" 270 ","page_number":270},
  {"content":"\r\n\r\nمطرح است ولى تا وقتى اجازه در خارج تحقّق پيدا نكند ، ملكيت شرعيه تحقّق پيدا نمىكند . بنابراين اجازهء خارجى بعدى شرط براى ملكيت شرعيهء يك ماه قبل است . اگر اجازهء خارجى ارتباطى به ملكيت ندارد پس تحقّق آن در خارج چه ضرورتى دارد ؟ و مرحوم آخوند چاره‌اى جز پذيرفتن شرط متأخّر ندارد . پس اشكال انخرام قاعدهء عقليه را چگونه جواب مىدهد ؟ راه حل همان چيزى است كه در مورد شرايط تكليف گفتيم و حاصل آن اين است كه شرطيت در اينجا غير از شرطيت در باب تكوينيات است . در باب تكوينيات ، شرط نمىتواند متأخّر از مشروط يا مقدّم برآن باشد ، امّا در امور اعتباريه كه قاعدهء عقليه در آنها جريان ندارد ، مانعى ندارد . اينجا مشروط عبارت از ملكيت است كه امر اعتبارى مىباشد و شرطيت هم يك شرطيت مجازى است ، نه شرطيت واقعى كه در باب تكوينيات مطرح است .\r\n\r\nكلام مرحوم آخوند در ارتباط با شرايط قسم سوّم\r\nمرحوم آخوند فرمود : « شرايطى كه در مورد آنها توهم انخرام قاعدهء عقليه پيش مىآيد بر سه قسم است : شرايط تكليف ، شرايط وضع و شرايط مكلّف به » . تا اينجا دو قسم از شرايط را مورد بررسى قرار داديم و اكنون نوبت به قسم سوّم - يعنى شرايط مأمور به - مىرسد . مقصود از شرايط مأمور به ، شرايط شرعيه‌اى است كه در صحّت مأمور به نقش دارد ، « 1 » مثل اغسال ليليهء زن مستحاضه كه شرعاً\r\n\r\n\r\n","description":"","footnote":"\r\n( 1 ) - يادآورى : يكى از تقسيماتى كه براى مقدّمه مطرح شد تقسيم مقدّمه به « مقدّمهء وجود ، مقدّمهء صحّت ، مقدّمهء علم و مقدّمهء وجوب » بود . ما در آنجا گفتيم : مقدّمهء صحت به مقدّمهء وجود برگشت مىكند ، خواه الفاظ عبادات را اسامى براى خصوص معانى صحيحه قرار دهيم يا براى اعم از صحيح و فاسد . اگر صلاة براى خصوص صحيح وضع شده باشد ، وضو به‌عنوان شرط براى وجود صلاة صحيح است . و اگر الفاظ عبادات براى اعم وضع شده باشد ، با توجه به اينكه مقام ، مقامِ مأمور به و تعلّق امر است و صلاة مأمور به ، خصوص صلاة صحيح مىباشد ، در اين صورت وضو شرط وجود مأمور به است . بنابراين شرايطى كه در صحت مأمور به نقش دارد ، به شرايط وجود برگشت مىكند و بايد داخل در قسم سوّم - يعنى شرايط مأمور به - قرار داده شود نه در قسم دوّم - يعنى شرايط وضع - و مثال قسم دوّم همان مسألهء بيع فضولى و اجازه است .\r\n","page_name":" 271 ","page_number":271},
  {"content":"\r\n\r\nشرطيت دارد براى صحت مأمور به كه عبارت از روزهء روز گذشته است . مرحوم آخوند در ارتباط با اين قسم از شرايط ، همان مطلبى را مطرح مىكند كه مرحوم محقّق عراقى مطرح كردند . با اين تفاوت كه محور اساسى در راه حلّ مرحوم عراقى عبارت از مسألهء اضافه بود كه دايره‌اش را به تكوينيات هم سرايت داده بود و مىفرمود : مسألهء شرطيت در تكوينيّات هم به يك اضافه برمىگردد ، مضاف اليه آن ممكن است مقارن با مضاف يا متقدّم بر مضاف و يا متأخّر از آن باشد . ولى مرحوم آخوند براى حلّ اشكال در اين قسم سوّم مسألهء اضافه را فقط در ارتباط با شرايط شرعيه و در محدودهء شرع مطرح مىكند ، امّا در باب تكوينيات ، اضافه را مطرح نمىكند . ايشان مىفرمايد : در باب مأمور به ، عدليه معتقدند كه مأمور به بايد داراى حسن و مصلحت و منهى عنه بايد داراى قبح و مفسده باشد . در مقابل عدليه ، عدّه‌اى ديگر عقيده دارند كه لازم نيست مأمور به داراى حسن و مصلحت باشد بلكه همين مقدار كه غرض مولا به آن تعلّق گرفته و محصّل غرضى از اغراض مولا باشد كفايت مىكند در اينكه مأمور به قرار گيرد . مرحوم آخوند مىفرمايد : براساس هر دو مبنا فرقى ندارد . ما بايد ببينيم چه چيزى دخالت در حسن دارد ؟ چه چيزى مىتواند مدخليت در تحقّق غرض مولا و تعلّق غرض مولا داشته باشد ؟ مىفرمايد : وجوه ، عناوين و اعتبارات نقش مؤثّرى در مسألهء حسن و در مسألهء تعلّق غرض مولا دارد . ولى آيا اين عناوين از كجا پيدا مىشود ؟ مىفرمايد :\r\nيكى از چيزهايى كه در تحقّق اين عناوين نقش دارد عبارت از اضافات است . اضافه‌ها\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nريشهء تحقّق حسن و تحقّق غرض مولا مىتواند قرار گيرد . وقتى كه اساس كار به اضافه برگشت كرد ، همان حرف مرحوم عراقى مطرح مىشود . مرحوم عراقى مىفرمود : دايرهء اضافه ، يك دايرهء وسيعى است و مضاف مىتواند به مضاف اليه مقارن يا متقدّم يا متأخّر اضافه داشته باشد . حال در مسألهء صوم مستحاضه ، بنا بر معيارى كه مرحوم آخوند فرموده است بايد بگوييم : « معناى اشتراط اين است كه بين اين صوم و بين اين غسل يك اضافه و ارتباطى وجود دارد كه ما از آن به تعقّب تعبير كرده و مىگوييم : « الصوم المتعقّب بالغسل » .\r\nبنابراين ، همين اضافه است كه صوم را صوم حسن و مأمور به مىكند و آن را متعلّق غرض مولا قرار مىدهد . ولى اضافه و ارتباط صوم با غسل بايد به كيفيتى باشد كه بتوانيم عنوان تعقّب را به آن بدهيم و عنوان تعقّب در زمانى تحقّق پيدا مىكند كه بين صوم و غسل فاصله و تقدّم و تأخّر زمانى تحقّق داشته باشد . پس خلاصهء كلام مرحوم آخوند در ارتباط با شرايط مأمور به اين است كه معناى شرطيت در خصوص شرعيات - نه در تكوينيات - به اضافه رجوع مىكند و اضافه عنوانى به صوم مىدهد كه صوم را مشتمل بر يك مصلحت لازمة الاستيفاء كرده و آن را موافق با غرض مولا مىكند . و هنگامى كه مسئله به اضافه برگشت كرد ، همان دايرهء وسيع در باب اضافه در اينجا پياده مىشود . « 1 » مضاف اليه در امر اضافى مىتواند مقارن يا متقدّم يا متأخّر باشد . « 2 » بيان مرحوم آخوند اشكال كمترى نسبت به كلام مرحوم عراقى دارد ، چون مرحوم عراقى مسئله را در مورد تكوينيات هم پياده كرده ولى مرحوم آخوند فقط در محدودهء\r\n\r\n\r\n","description":"","footnote":"\r\n( 1 ) - همانند مثال علم كه ما براى تأييد كلام مرحوم عراقى مطرح كرديم و گفتيم : « علم ، عنوان ذات‌الاضافه‌اى است كه معلومش مىتواند مقارن يا متقدّم يا متأخّر باشد » . البته در آنجا ما از اين مثال جواب داديم .\r\n( 2 ) - كفاية الاصول ، ج 1 ، ص 147 و 148\r\n","page_name":" 273 ","page_number":273},
  {"content":"\r\n\r\nشرايط شرعيه مطرح كرده است . امّا درعين‌حال همان جوابى كه امام خمينى رحمه الله نسبت به كلام مرحوم عراقى مطرح كردند در اينجا نيز جريان پيدا مىكند . مىگوييم : در اضافه بايد طرفين آن تحقّق داشته باشد . نمىشود ابوّت تحقّق داشته باشد و بنوّت تحقّق نداشته باشد . در اينجا تذكر اين نكته را لازم مىدانيم كه در باب علت و معلول‌هاى واقعى كه مىگفتيم : « علت تقدّم رتبى بر معلول دارد و تقارن زمانى با معلول دارد » ، يعنى وقتى وجود اين‌ها را ملاحظه مىكنيم مىگوييم : « تقارن وجودى دارند » امّا وقتى رتبهء آنها را ملاحظه مىكنيم مىگوييم : « رتبهء علت مقدّم بر رتبهء معلول است ، چون معلول مترشح و متولد از علت است » . ولى حرف سوّمى هم مطرح است و آن اين است كه آيا بين اتّصاف علت به عليت و اتّصاف معلول به معلوليت چه نسبتى وجود دارد ؟ جواب اين است كه اين‌ها متضايفين هستند و لازمهء تضايف اين است كه در اتّصاف به عليت و اتصاف به معلوليت حتى تقدّم رتبى هم وجود ندارد بلكه اين دو كاملًا مقارن با هم مىباشند . نمىتوانيم بگوييم : « چون ذات علت ، تقدّم رتبى بر ذات معلول دارد ، در اتّصاف به عليت هم تقدّم رتبى بر اتّصاف به معلوليت دارد » . عليت و معلوليت مانند ابوّت و بنوّت مىباشند . با اينكه ابن ، مترشح و متولد از اب است ولى نمىتوان گفت :\r\n« ابوّت در رتبه‌اى مقدّم بر بنوّت است » . وقتى اين‌ها متضايفين شدند ، ما - به تبعيت از امام خمينى رحمه الله - همان اشكال سابق را بر مرحوم آخوند وارد كرده مىگوييم : « چگونه مىشود كه مضاف و اضافه الآن تحقّق داشته باشد ولى مضاف اليه آن بعداً تحقّق پيدا كند ؟ شىء غير موجود ، چگونه وصف مضاف اليه پيدا مىكند ؟ » و وقتى مسألهء مضاف اليه كنار رفت ، مضاف هم كنار مىرود . نمىشود گفت : « مضاف - با وصف مضاف بودن - تحقّق دارد ، اضافه هم تحقّق دارد ولى مضاف اليه آن تحقّق ندارد » . اين مسئله غير قابل تعقّل است . « 1 »\r\n\r\n\r\n","description":"","footnote":"\r\n( 1 ) - امّا در ارتباط با علم كه چگونه به آينده تعلّق مىگيرد با اينكه معلوم آن تحقّق ندارد ، ما قبلًا پاسخ مبسوطى ارائه كرديم و حاصل آن اين كه در باب علم ، يك معلوم بالذات داريم و يك معلوم بالعرض . آنچه معلوم بالذات است ، همين‌الان در ذهن حاضر است و مورد تصديق ذهن انسان است و علم به آن تعلّق گرفته است اگرچه معلوم بالعرض آن - يعنى وجودش - در آينده تحقّق پيدا مىكند .\r\n","page_name":" 274 ","page_number":274},
  {"content":"\r\n\r\nدر نتيجه كلام مرحوم آخوند قابل قبول نيست و ما نمىتوانيم اشكال مسألهء شرط متأخّر را از راه اضافه حل كنيم .\r\n\r\n3 - راه حلّ ديگر\r\nبراى حلّ اشكال مىگوييم : يكى از تقسيمات مقدّمه ، تقسيم به « عقليه ، شرعيه و عاديه » بود و ما در باب مقدّمات شرعيه دو احتمال مطرح كرديم : احتمال اوّل : مقدّمات شرعيه ، واقعيات و حقايقى باشند كه شارع - براساس احاطهء علمى كه نسبت به تمام واقعيات دارد - از اين‌ها پرده برداشته و براى ما كشف كرده است . عقل ما نمىتواند ارتباط بين وضو و صلاة يا ارتباط بين غسل شب آينده و روزهء روز گذشتهء مستحاضه را درك كند . شارع آمده و با « لا صلاة إلّا بطهور » « 1 » گويا ما را ارشاد مىكند كه به حسب واقع ، وضو شرطيت براى نماز دارد ولى چون شما آن را با عقل‌هايتان درك نمىكنيد من شما را به‌سوى آن راهنمايى مىكنم . احتمال دوّم : مقدّمات شرعيه مانند وجوب ، حرمت ، ملكيت ، زوجيت و ساير احكام شرعيه ، از امور اعتباريه باشند كه شارع و عقلاء آنها را اعتبار كرده‌اند . يعنى « لا صلاة إلّا بطهور » مانند ( أقيموا الصّلاة ) است . همان‌طور كه ( أقيموا الصّلاة ) به‌معناى ايجاب اقامهء صلاة - كه يك امر اعتبارى است - مىباشد ، « لا صلاة إلّا بطهور » هم شرطيت اعتباريه را جعل مىكند و به واقعيات كارى ندارد . مگر وجوب صلاة ، يك واقعيتى دارد كه شروط آن داراى واقعيت باشند ؟ خير ، همان‌طور كه اصل وجوب صلاة امرى\r\n\r\n\r\n","description":"","footnote":"\r\n( 1 ) - وسائل الشيعة ، ج 1 ( باب 1 من أبواب الوضوء ، ح 1 ) .\r\n","page_name":" 275 ","page_number":275},
  {"content":"\r\n\r\nاعتبارى است ، مشروط بودن صلاة به طهارت هم امرى اعتبارى است . اگر مقدّمات شرعيه از امور اعتباريه باشند ، همين‌جا اشكال حل مىشود ، چون قاعدهء عقليه‌اى كه مرحوم آخوند از انخرام آن بيم داشت ، مربوط به واقعيات و حقايق بوده و در امور اعتباريه جريان ندارد . همان‌طور كه شرايط تكليف و شرايط وضع ، از امور اعتبارى بوده و از قاعدهء عقليه خارج بودند ، مسألهء اشتراط غسل آينده براى صحت صوم گذشته هم يك امر اعتبارى است و هيچ ربطى به واقعيات ندارد . و قاعدهء عقليه در مورد آن جارى نمىشود . به‌نظر ما همين احتمال دوّم درست است ، بنابراين اشكال انخرام قاعدهء عقليه ، همين‌جا حل مىشود . امّا اگر گفتيم : « مقدّمات شرعيه ، با شرايط تكليف و شرايط وضع فرق مىكند ، مقدّمات شرعيه ، يك سلسله واقعياتى هستند كه جز شارع ، كسى از آنها خبر ندارد و فقط شارع است كه از آنها پرده برداشته است » در اين صورت مشكل انخرام قاعدهء عقليه مطرح است و ما بايد راه حلّى براى آن پيدا كنيم . در اينجا راه‌هايى ذكر شده كه يكى از آنها راهى است كه امام خمينى رحمه الله مطرح كرده است :\r\n\r\n4 - راه حلّ امام خمينى رحمه الله\r\nايشان ابتدا مقدّمه‌اى مطرح كرده‌اند كه بايد با دقّت به آن توجه كرد . حضرت امام خمينى رحمه الله مىفرمايد : خصوصيت زمان اين است كه داراى وجود تدريجى است ، يعنى بعضى از اجزاء آن وجود پيدا كرده و منعدم مىشوند سپس بعضى ديگر وجود پيدا كرده و منعدم مىشوند و . . . . اين‌طور نيست كه وقتى جزء اوّل وجود پيدا كرد باقى بماند . اجزاء زمان ، مثل وجودات لفظيه است . الفاظ عبارت از اجزاء صوتيه‌اى است كه تدريجاً جزئى از آن وجود پيدا كرده و منعدم مىشود ، سپس جزء دوّم وجود پيدا مىكند و منعدم مىشود و . . . و اين‌گونه نيست كه وجودات لفظيه در يك آنْ اجتماع\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nداشته باشند . ما حتى اگر براى بعضى از اجزاء زمان نام و عنوان خاصّى و براى بعضى ديگر عنوان ديگرى قرار دهيم ، باز هم اين دو قطعه نمىتوانند در يك زمان جمع شوند . مثلًا روز شنبه عبارت از مجموعه‌اى از اجزاء نهاريه و روز يكشنبه هم مجموعهء ديگرى از اجزاء نهاريه است و امكان ندارد روز شنبه و روز يكشنبه در آنِ واحد با هم اجتماع پيدا كنند . بلكه به‌لحاظ تدريج و تدرّج ذاتى كه بين آن دو وجود دارد ، تا وقتى روز شنبه هست اثرى از يكشنبه وجود ندارد . وقتى هم يكشنبه آمد ، اثرى از شنبه وجود ندارد و وقتى ما مىخواهيم در ارتباط با روز شنبه تعبيرى داشته باشيم بايد از الفاظى كه دلالت بر گذشته مىكند استفاده كنيم . وقتى شنبه و يكشنبه تقارن وجودى نداشتند ما ناچاريم مسألهء تقدّم و تأخّر را مطرح كرده و مثلًا بگوييم : « شنبه متقدّم بر يكشنبه و يكشنبه متأخّر از شنبه است » . در اين صورت براى ما مشكلى پيش مىآيد و آن اين است كه ما در اينجا با سه مطلب روبه‌رو هستيم : 1 - از يك طرف وجدان ما حكم مىكند به « تقدّم شنبه بر يكشنبه و تأخّر يكشنبه از شنبه » . و اين مسئله قابل انكار نيست و اگر كسى آن را انكار كند بايد مسألهء تقارن را مطرح كند و تقارن با تدريجيت نمىسازد . 2 - از طرف ديگر تقدّم و تأخّر ، متضايفان مىباشند ، مثل عنوان ابوّت و بنوّت .\r\nهمان‌طور كه هريك از ابوّت و بنوّت بدون ديگرى تحقّق ندارند و حتى از نظر رتبه هم در رتبهء واحدى قرار دارند ، اصلًا لازمهء تضايف عبارت از تقارن است ، مسألهء تقدّم و تأخّر هم از مصاديق تضايف است و اگر گفتيم : « اين شىء ، تقدّم برآن شىء دارد » لازمه‌اش اين است كه در همين رتبه و در همين زمان بتوانيم بگوييم : « شىء دوّم هم ، تأخّر از شىء اوّل دارد » . تقدّم و تأخّر ، مانند امام و مأموم است . امامت و مأموميت ، متضايفان مىباشند .\r\nاگرچه مأموم پشت سر امام است ولى اتّصاف امام به امامت و اتّصاف مأموم به مأموميّت در عرض يكديگر و در رتبهء واحدى است . 3 - از طرف ديگر قاعدهء فرعيت مطرح است يعنى « ثبوت شيء لشيء فرع ثبوت\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nالمثبت له » « 1 » ، مثلًا ثبوت قيام براى زيد ، فرع اين است كه خود زيد وجود داشته باشد . « 2 » قاعدهء فرعيت ، يك قاعدهء مسلّم عقلى است و كسى نمىتواند در آن ترديد كند . با توجه به اين سه مطلب ، وقتى گفته مىشود : « معناى تقدّم شنبه بر يكشنبه اين است كه يكشنبه متأخّر از شنبه است » ، در اينجا حكم كرده‌ايم به اينكه « يكشنبه متأخّر از شنبه است » درحالىكه در روز شنبه ، چيزى به‌عنوان يكشنبه وجود ندارد .\r\nبنابراين طبق قاعدهء فرعيت ، ما نمىتوانيم در روز شنبه بگوييم : « يكشنبه متأخر از شنبه است » زيرا تأخّر به‌عنوان وصف براى يكشنبه است و تا يكشنبه وجود پيدا نكند اتّصاف به تأخّر هم نمىشود ، و وقتى نتوانستيم يكشنبه را متّصف به تأخّر كنيم ، شنبه هم نمىتواند متّصف به تقدّم شود ، زيرا تقدّم و تأخّر ، دو امر متضايفند و همان‌طور كه در باب ابوّت و بنوّت نمىتوان تفكيك قائل شد و مثلًا گفت : « زيد ، الآن پدر است ، به‌لحاظ اينكه فرزند او يك ماه بعد متولّد مىشود » . اينجا هم تفكيك بين تقدّم و تأخّر غير معقول است . ممكن است كسى بگويد : « صبر مىكنيم تا يكشنبه تحقّق پيدا كند ، سپس مىگوييم : « يكشنبه متأخّر از شنبه است » . در اين صورت اشكال برعكس مىشود ، چون اثرى از شنبه وجود ندارد تا اينكه اتّصاف به تقدّم پيدا كند . لذا ما در مقام تعبير الفاظى مىآوريم كه بر زمان گذشته دلالت كند . « 3 » بنابراين وقتى شنبه‌اى وجود ندارد كه اتّصاف به تقدّم پيدا كند ، يكشنبه را هم نمىتوان متّصف به تأخّر كرد . چون تقدّم و تأخّر ، متضايفان مىباشند .\r\n\r\n\r\n","description":"","footnote":"\r\n( 1 ) - بداية الحكمة ، ص 20 .\r\n( 2 ) - همان‌طور كه در بحث‌هاى گذشته گفتيم : « بين قضيهء موجبه و قضيهء سالبهء محصّله همين فرق وجود دارد كه « زيد قائم » بدون وجود زيد معنا ندارد ، امّا « ليس زيد بقائم » به‌صورت سالبهء محصّله ، با نبودن زيد هم سازگار است . زيرا سالبهء محصّله داراى دو مصداق است : يكى اينكه زيد باشد و قائم نباشد و ديگر اينكه زيدى نباشد تا بخواهد اتّصاف به قيام پيدا كند .\r\n( 3 ) - مثلًا مىگوييم : « ديروز شنبه بود » يعنى امروز كه يكشنبه است اثرى از شنبه وجود ندارد .\r\n","page_name":" 278 ","page_number":278},
  {"content":"\r\n\r\nپس در اينجا چه بايد كرد ؟ از طرفى « تقدّم شنبه بر يكشنبه و تأخّر يكشنبه از شنبه » مسألهء وجدانى غير قابل انكار است و از طرفى آن دو قاعدهء عقليه در برابر ما قرار گرفته است . حضرت امام خمينى رحمه الله پس از بيان مقدّمهء فوق به پاسخ از اشكال پرداخته مىفرمايد : در باب تقدّم و تأخّر كه محلّ بحث ماست ، يك وقت مىخواهيم در ارتباط با اثبات تقدّم و تأخّر بحث كنيم و مثلًا تقدّم را براى يك شىء و تأخّر را براى شىء ديگر اثبات كنيم و يك وقت كارى به اين عناوين و تعبيرات نداريم ، بلكه مىخواهيم يك مطلب واقعى ذاتى را بررسى كنيم . ما وقتى مسألهء شنبه را نسبت به يكشنبه ملاحظه مىكنيم ، مىبينيم شنبه به حسب ذات تقدّم بر يكشنبه دارد . امّا كارى به اين نداريم كه بنشينيم قضيّه تشكيل داده و وصف درست كنيم . در اين صورت ، ما حتى بر عنوان تقدّم هم تكيه نمىكنيم ، فقط اين معنا را حساب مىكنيم كه مىبينيم وقتى زمان ، يك امر متدرج الوجود شد و تدرجش هم به اين كيفيت بود كه جزء اوّل وجود پيدا كرده و منعدم مىشود ، سپس جزء دوّم وجود پيدا مىكند و . . . به اين واقعيت پى مىبريم كه ما اگرچه در مقام تعبير ، اين‌گونه تعبير مىكنيم ولى يك كلمهء « بالذات » به آن مىچسبانيم تا مسئله از مسألهء تضايف و قاعدهء فرعيّت بيرون آيد . بنابراين مىگوييم : « روز شنبه - به‌حسب ذات - تقدّم بر روز يكشنبه دارد . يعنى گويا اين تقدّم ، جزء ذات روز شنبه مطرح است نه به‌عنوان وصف آن . مثل مسألهء قيام و زيد نيست كه قاعدهء « ثبوت شيء لشيء فرع ثبوت المثبت له » در مورد آن مطرح شود . قيام ، خارج از حقيقت زيد و به‌عنوان وصف زيد و به‌عنوان يك امر خارجى محمول بر زيد مطرح است . ولى در ما نحن فيه ، تقدّم و تأخّر به ذات برمىگردد . جزء اوّل از زمان ، يك تقدّم ذاتى بر جزء دوّم آن دارد و گويا تقدّمْ داخل در ماهيت و ذات آن مىباشد . حتى ما گفتيم : « در اينجا بر مسألهء تقدّم و تأخّر هم تكيه نمىكنيم بلكه اين عناوين را براى اشاره به واقعيت مسئله مطرح مىكنيم » و الّا ممكن است مسألهء اوّليت و ثانويت و عناوينى از اين قبيل را\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nمطرح كنيم . بنابراين جزء اوّل از زمان ، تقدّم ذاتى نسبت به جزء ثانى دارد و جزء ثانى تأخّر ذاتى نسبت به جزء اوّل دارد ، همان‌طور كه نسبت به جزء سوّم تقدّم ذاتى دارد . و در اين صورت هيچ منافاتى با آن دو قاعدهء عقليه ندارد . و مسألهء وجدانى هم بر قوت خود باقى است . همان‌طور كه ما ارتكازاً - و بدون هيچ‌گونه عنايت و مجاز - مىگوييم :\r\n« امروز تقدّم بر فردا دارد » درحالىكه هنوز فردا نيامده است تا اتّصاف به تأخّر داشته باشد . بنابراين اتّصاف و الفاظ مشابه آن را بايد كنار بگذاريم ، زيرا معناى اتّصاف اين است كه چيزى اضافه بر ذات مطرح است ، درحالىكه تقدّم و تأخّر در اجزاء زمان مربوط به ذات آنهاست . حضرت امام خمينى رحمه الله براى اثبات مدّعاى خود ادلّه‌اى را ذكر مىكنند : دليل اوّل : در ارتباط با علت و معلول گفته شد : علتْ ذاتاً تقدّم رتبى بر معلول دارد ولى از نظر زمانى بين آنها تقارن وجود دارد . امّا وصف عليت و معلوليت در زمان واحد و در رتبهء واحد است . همچنين وقتى گفته مىشود : « علت ، تقدّم رتبى بر معلول دارد » ، در اتّصاف علت به تقدّم ، تقدّمى براى علت نيست يعنى اين‌گونه نيست كه اوّل ، علت اتّصاف به تقدّم پيدا كند و پس از آن معلول اتّصاف به تأخّر پيدا كند . بلكه اتّصاف علت به تقدّم ، در عرض اتّصاف معلول به تأخّر و در رتبهء آن است . پس در علتْ دو جهت اجتماع پيدا كرده است . بنا بر يك جهت ، داراى عنوان « تقدّم رتبى » و بنا بر جهت ديگر ، داراى عنوان « اتّصاف به تقدّم » است . در جهتى كه مربوط به تقدّم ذاتى و رتبى است ، علتْ تقدّم دارد ، امّا در جهت اتّصاف به تقدّم ، رتبهء آن با معلول يكى است . همين تفكيك را در ارتباط با اجزاء زمان مىآوريم . وقتى مىگوييم : « امروز تقدّم بر فردا دارد » ، يعنى « امروز ذاتاً مقدّم بر فردا است ، نه از جهت اتّصاف » . و اگر بخواهيم مسألهء اتّصاف را به ميان بياوريم ، بايد اين دو در عرض هم باشند و لازمهء آن اين است كه فردا هم وجود داشته باشد ، امروز هم وجودش باقى بماند تا ما بتوانيم دو قضيهء موجبه تشكيل دهيم كه موضوع آنها وجود داشته باشد . دليل دوّم : در منطق ، متقابلين را به چهار قسم تقسيم كرده‌اند : متناقضين ،\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nمتضادّين ، متضايفين و عدم و ملكه . « 1 » امام خمينى رحمه الله مىفرمايد : اگر ما اين تقسيم را با قطع‌نظر از دقّتى كه در ارتباط با اجزاء زمان داشتيم ، ملاحظه كنيم ، اشكال مهمى به آن وارد مىشود و آن اين است كه خود عنوان متقابلين كه به‌عنوان مقسم قرار گرفته است ، از مصاديق متضايفين مىباشد . تقابل ، يك امر اضافى و مانند ابوّت و بنوّت و مثل تقدّم و تأخّر است . در اين صورت سؤال مىشود كه مقسم چگونه مىتواند مصداق يكى از اقسام خود باشد ؟\r\nاين امر ممتنع و غير معقول است . بله ، هريك از اقسام به‌عنوان مصداق براى مقسم مىباشند . اقسام ، بايد همان مقسم با خصوصيت زايده باشد . امّا مقسم نمىتواند مصداق يكى از اقسام خود باشد . اين اشكال نه تنها در ارتباط با مقسم مطرح است بلكه در ارتباط با قسيم هم مطرح است ، مثلًا عنوان تضادّ ، مصداق براى تضايف است يعنى تضادّ چيزى است كه وصف براى دو وجود است . وقتى بخواهيم سفيدى را متّصف به‌عنوان تضاد بنماييم ، بايد در همان رتبه ، سياهى هم اتّصاف به اين معنا پيدا كند . آن‌وقت چيزى كه مصداق تضايف است ، چگونه مىتواند قسيم براى تضايف واقع شود ؟ همچنين عنوان تناقض هم مصداق براى تضايف است ، پس چگونه قسيم براى تضايف قرار گرفته است ؟ در نتيجه وقتى شما مىخواهيد بگوييد : « سفيدى اين جسم با سياهى آن تضاد دارد » ، حتماً يكى از اين دو وجود دارد . زيرا اگر هر دو مىتوانست وجود داشته باشد ، تضادّى تحقّق نداشت . پس يا سفيدى وجود دارد بدون سياهى و يا سياهى وجود دارد بدون سفيدى . وقتى سفيدى وجود دارد و ما مىگوييم : « سفيدى متضاد با سياهى است » ، آيا كدام سياهى را مىگوييم ؟ در اينجا كه سياهى وجود ندارد . آنچه با سفيدى اين جسم تضاد دارد ، سياهى همين جسم است نه سياهى جسم ديگر . چيزى كه وجود\r\n\r\n\r\n","description":"","footnote":"\r\n( 1 ) - المنطق للمظفّر رحمه الله ، ج 1 ، ص 51 - 53\r\n","page_name":" 281 ","page_number":281},
  {"content":"\r\n\r\nندارد چگونه مىتواند به وصفى اتّصاف داشته باشد ؟ قاعدهء فرعيت مىگويد : موصوف بايد تحقّق داشته باشد تا وصف براى آن ثابت شود . سياهى غير موجود چگونه متّصف به تضاد مىشود ؟ حلّ اين اشكال چگونه است ؟ امام خمينى رحمه الله مىفرمايد : حلّ اشكال ، همين راهى است كه ما پيموديم . بايد بگوييم : تضاد وقتى قسيم براى تضايف واقع مىشود و مغايرت با تضايف دارد ، بايد در ارتباط با ذات ملاحظه شود . بنابراين « المتضادان » به‌معناى « الممتنعان في الوجود بحسب الذات » مىباشد و كارى به وصف مربوط به تضايفش نداريم . كارى به عنوانى كه آن را جزء متضايفان قرار مىدهد نداشته باشيم . بايد فرض كنيم كه اگر اصلًا تضايفى در عالم وجود نداشت ، سياهى و سفيدى ذاتاً قابل اجتماع نبودند . و اگر بخواهيم پاى وصف و عنوان را به‌ميان بياوريم ، هيچ‌گاه نمىتوانيم مسألهء تضاد را پياده كنيم . همچنين آن تقابلى كه مقسم براى اين‌ها قرار گرفته است ، اگر بخواهد به‌معناى تقابل وصفى و عنوانى باشد همان مشكل پيش مىآيد كه مقسم ، مصداق يكى از اقسام مىشود ، زيرا در متضايفان ، عناوين ديگرى - غير از عنوان تقابل - هم وجود دارد . تقدّم و تأخّر هم جزء متضايفان است . پس تقابلى كه به‌عنوان مقسم براى اين اقسام واقع مىشود ، تقابلى وصفى نيست بلكه تقابل ذاتى است كه هم با متناقضين و هم با متضادين و هم با متضايفين و هم با متخالفين سازگار است . حال كه مسئله در ارتباط با اجزاء زمان حل شد ، امام خمينى رحمه الله مىفرمايد : در ارتباط با زمانيات « 1 » هم همين‌طور است . مثلًا زيد امروز قائم است و بكر فردا مىخواهد قيام كند . قيام زيد ، به‌لحاظ اين كه ظرف زمانىاش امروز است ، تقدّم ذاتى دارد بر قيام بكر كه ظرف زمانىاش فردا است . البته اين تقدّم ذاتى به تبعيت از زمان است . و به تعبير دقيق‌تر : آنچه بالذات تقدّم دارد ، نفس زمان است ولى چون همين\r\n\r\n\r\n","description":"","footnote":"\r\n( 1 ) - زمانيات عبارت از امورى است كه در زمان واقع مىشود و زمان ظرف براى آنها مىباشد .\r\n","page_name":" 282 ","page_number":282},
  {"content":"\r\n\r\nنفس زمانِ متقدّم ، ظرفيت براى قيام زيد دارد و ظرف زمان فردا ، ظرفيت براى قيام بكر دارد ، ما به تبعيت از نفس زمان و بالعرض مىتوانيم بگوييم : همان‌طور كه نفس امروز ذاتاً مقدّم بر روز آينده است ، قيام زيد هم كه ظرف زمانىاش امروز است ، مقدّم بر قيام بكر - كه ظرف زمانىاش فرداست - مىباشد . بنابراين يك فرق بين زمان و زمانى اين است كه تقدّم و تأخّر در زمان اصالت دارد ولى در زمانى عرضى است . فرق ديگر بين زمان و زمانى اين است كه در زمان به‌لحاظ اينكه آينده - يعنى فردا - قطعى التحقّق است ، حالت انتظارى در كار نيست . ما همين‌الان مىتوانيم بگوييم : « امروز ذاتاً مقدّم بر فردا است » . امّا در ارتباط با زمانيات ما اگر بخواهيم قيام زيد در امروز را با قيام بكر در فردا مقايسه كنيم ، مانند نفس زمان نيست . قيام بكر در فردا ، يك مسألهء قطعى و حتمى نيست . نتيجهء اين فرق اين مىشود كه ما نمىتوانيم به‌طور قطع بگوييم : « قيام زيد در امروز تقدّم ذاتى دارد - هرچند به تبعيت از زمان - بر قيام بكر در فردا » بلكه بايد منتظر فردا بمانيم ، ببينيم آيا فردا قيام بكر تحقّق پيدا مىكند يا نه ؟ اگر تحقّق پيدا كرد ، كشف مىكنيم كه قيام زيد در امروز ، به‌حسب واقع اتّصاف به تقدّم ذاتى - به تبعيت از زمان - بر قيام بكر داشته است . بله ، اگر كسى علم غيب داشته باشد كه فردا قيام بكر تحقّق پيدا خواهد كرد الآن مىتواند با قاطعيت بگويد : « قيام زيد در امروز ، تقدّم ذاتى دارد بر قيام بكر در فردا » . اين فرق در حلّ اشكال در مورد شرعيات نقش بسزايى دارد .\r\n\r\nتذكر :\r\nبه اين نكته بايد توجه داشت كه راه حلّى كه امام خمينى رحمه الله مطرح فرمودند ، هم در ارتباط با شرايط مكلّف به - يعنى قسم سوّم از اقسامى كه مرحوم آخوند مطرح فرمود - و هم در ارتباط با شرايط وضع - يعنى قسم دوّم از اقسامى كه مرحوم آخوند مطرح فرمود - مىباشد . لذا ايشان ( امام خمينى رحمه الله ) مسألهء فضولى و اجازه را مطرح كرده و مىفرمايد :\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nدر باب فضولى ، اجازهء لاحقه كاشفيت حقيقى از ملكيت حين العقد دارد ، درحالىكه فرض اين است بين عقد و اجازه ، مدتى - مثلًا يك ماه - فاصله شده است . براى حلّ اين اشكال بايد بگوييم : اجازه ، شرطيت براى ملكيت ندارد . آنچه شرطيت دارد اين است كه بايد عقد ، تقدّم ذاتى - به تبعيت از زمان - بر اجازه داشته باشد و اين تقدّم مقارن با عقد است و شرطيت دارد ، امّا تا وقتى اجازه نيايد ، معلوم نمىشود كه اين عقد در حال وقوعش واجد شرايط بوده است . مثل زمان نيست كه يقين به تحقّق آن در آينده داشته باشيم . اجازه ممكن است از مالك صادر شود و ممكن است صادر نشود .\r\nاجازهء بعدى اگرچه در كلمات فقهاء به‌عنوان شرط مطرح شده و مقصود از اجازه هم وجود خارجى آن است و وجود خارجى اجازه متأخّر از عقد است ، امّا باطن مطلب اين است كه آنچه شرطيت براى صحت بيع فضولى و تأثير آن در ملكيت دارد ، علاوه بر ساير شرايطى كه در مطلق بيع معتبر است ، عبارت از تقدّم ذاتى عقد بر اجازه - به تبعيت از زمان - است . ولى علم به تقدّم عقد بر اجازه متوقّف بر وجود اجازه در يك ماه بعد است . امّا اگر كسى عالم به غيب باشد و بداند كه اجازه يك ماه بعد تحقّق پيدا مىكند ، او مىداند كه الآن عقد فضولى واجد شرط است . و « تقدّم ذاتى » همراه عقد است و هيچ‌گونه تأخّرى نسبت به آن ندارد كه بخواهيم مسئله انخرام قاعدهء عقليه را مطرح كنيم . قاعدهء عقليه در صورتى انخرام پيدا مىكند كه شرط متأخّر باشد . حضرت امام خمينى رحمه الله سپس مىفرمايد : « نظير همين حرف را در ارتباط با شرايط مأمور به هم مطرح كرده مىگوييم : « اگرچه در ظاهر كلمات ، گفته‌اند : « اغسال ليليه شرطيت دارد . و مراد از اغسال ليليه ، وجود خارجى آن مىباشد و وجود خارجى هم متأخّر از صوم روز گذشته است » . ولى باطن مسئله اين است كه آنچه شرطيت دارد براى صحت روزهء امروز مستحاضه ، علاوه بر ساير شرايطى كه در مطلق روزه معتبر است ، عبارت از تقدّم ذاتى صوم بر غسل شب است . تقدّم داشتن روزه ، امرى است واقع در زمان كه - به تبعيت از زمان - تقدّم بر غسل شب دارد و اين تقدّم به‌عنوان شرط مىباشد ، ولى با توجه به اينكه امكان تحقّق و عدم تحقّق غسل وجود دارد ، بايد\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nمنتظر شب باشيم . اگر غسل تحقّق پيدا كرد ، كشف مىكند از اينكه صوم روز گذشته ، در حين وقوعش واجد شرط بوده است و ما نبايد اسم آن را شرط متأخّر بگذاريم . و اگر كسى بگويد : عرف اين حرفهاى شما را درك نمىكند . مىگوييم : ما روايت معنا نمىكنيم كه نظر عرف تبعيت شود . بلكه مىخواهيم اشكال يك قاعدهء عقليه را حل كنيم و پيداست كه اشكال قاعدهء عقليه بايد با مسائل عقليه جواب داده شود . و عرف چه‌بسا اصل آن قاعده را هم درك نكند . عرف از كجا مىفهمد كه علت بايد تقدّم رتبى بر معلول و تقارن زمانى با آن داشته باشد ؟ « 1 » رحمه الله : كلام امام خمينى رحمه الله اگرچه كلام بسيار دقيقى است كه حكايت از احاطه و تسلّط فوق‌العادهء ايشان بر مسائل فلسفى دارد « 2 » ولى درعين‌حال دو اشكال به آن وارد است : اوّلًا : اين حرفها را نمىتوان در ارتباط با شرايط وضع - مثل ملكيت و زوجيت و . . . - مطرح كرد . شرايط وضع ، فرقى با شرايط تكليف ندارد . همان‌طور كه تكليفْ امرى اعتبارى است و از مورد قاعدهء عقليه خارج است ، احكام وضعيه هم از امور اعتبارى مىباشند . احكام وضعيه مثل شرايط شرعيه نيست كه در آنها دو احتمال وجود داشته باشد . « 3 » بنابراين احكام وضعيه هم از مورد قاعدهء عقليه خارج مىباشند . ثانياً : در ارتباط با شرايط مكلّف به هم ما وقتى نياز به اين راه حل داريم كه شرايط شرعيه را واقعياتى بدانيم كه شارع از آنها كشف كرده است . درحالىكه اصل اين مبنا ضعيف است . واقع مطلب اين است كه شرطيت شرايط مأمور به هم - مثل شرايط\r\n\r\n\r\n","description":"","footnote":"\r\n( 1 ) - مناهج الوصول إلى علم الاصول ، ج 1 ، ص 340 - 343 ؛ معتمد الاصول ، ج 1 ، ص 30 - 32 و تهذيب الاصول ، ج 1 ، ص 213 - 216\r\n( 2 ) - و بنابراين احتمال كه شرايط شرعيه ، واقعيت باشند مىتواند اشكال را حل كند .\r\n( 3 ) - احتمال اينكه شرايط شرعيه واقعياتى باشند كه شارع از آنها كشف كرده و احتمال اينكه از امور اعتباريه باشند .\r\n","page_name":" 285 ","page_number":285},
  {"content":"\r\n\r\nتكليف و شرايط وضع - از امور اعتبارى است . همان‌طور كه وجوب صلاة امرى اعتبارى است ، شرطيت وضو براى صلاة مأمور بها هم امرى اعتبارى است . نتيجهء بحث در ارتباط با اشكال انخرام قاعدهء عقليه از آنچه گفته شد معلوم گرديد كه اشكال انخرام قاعدهء عقليه ، نه در شرايط تكليف وارد است نه در شرايط وضع و نه در شرايط مكلّف به ، چون همهء اين‌ها از امور اعتبارى مىباشند و قاعدهء عقليه مربوط به واقعيات است .\r\n\r\nكلام مرحوم نائينى\r\nبراى تكميل بحث مناسب است خلاصه‌اى از كلام مرحوم نائينى را در اين زمينه مطرح كنيم . ايشان در ابتدا براى تحرير محلّ نزاع و اينكه « كدام شرط متأخّر داخل در محلّ نزاع است ؟ » چهار امر را مطرح كرده و آنها را خارج از محلّ نزاع دانسته‌اند : امر اوّل ( شرايط مأمور به ) : شرايط مأمور به - كه در كلام مرحوم آخوند به‌عنوان قسم سوم از شرايط مورد بحث قرار گرفته بود - از محلّ نزاع خارج است . يعنى در ارتباط با شرايط مأمور به ، نه تنها شرط متأخّر مانعى ندارد بلكه محلّ نزاع هم واقع نشده است ، زيرا شرايط مأمور به ، اگر تأخّر زمانى داشته باشند ، فرقى با اجزاء نخواهند داشت . اگر مأمور به ، عبارت از يك امر مركّبى باشد كه مجموع آن در زمان واحد نمىتواند تحقّق پيدا كند بلكه هر جزئى از آن در جزئى از زمان واقع مىشود ، اينجا وقتى جزء اوّل اتيان شد ، اگر بخواهد امتثال مأمور به باشد ، توقف دارد بر جزء آخر كه در زمان متأخّر تحقّق پيدا مىكند . هيچ فرقى بين جزء متأخّر و بين شرط متأخّر وجود ندارد . يعنى اگر بخواهيم امر به مركّب را امتثال كنيم بايد همهء اجزاء مركّب را در خارج ايجاد كنيم و با توجه به اينكه اجزاء در زمان‌هاى مختلفى ايجاد مىشوند ، امتثالْ متوقف بر اين است كه هر جزئى از مركّب را در ظرف زمانى خودش ايجاد كنيم ،\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nبنابراين بعضى از اجزاء ، متأخّر از اجزاء ديگر مىشوند . درحالىكه كسى در اينجا اشكال نكرده است . پس چرا خصوص شرط متأخّر مورد اشكال قرار گيرد ؟ اگر اغسال ليليه به‌عنوان جزء براى صوم بود آيا باز هم اشكال مىشد ؟ مرحوم نائينى سپس مىفرمايد : حقيقت شرط عبارت از همان اضافه‌اى است كه در كلام مرحوم آخوند مطرح شد . اضافه‌اى كه بين شرط و مشروط تحقّق دارد و آن اضافه در هنگام صوم وجود دارد ولى مضاف اليه آن تأخّر زمانى دارد و در آينده تحقّق پيدا مىكند . بنابراين شرطيت غسل شب آينده براى روزهء روز گذشتهء مستحاضه هيچ اشكالى ندارد . امّا اگر صورت مسئله را عوض كرده و بگوييم : « غسل مستحاضه در شب آينده ، مدخليت دارد براى رفع حدث استحاضه از روز گذشته » در اين صورت دچار اشكال شرط متأخّر مىشود ، زيرا در اين صورت مسألهء علت و معلول و امتناع شرط متأخر مطرح مىشود . امر دوّم ( علت غايى ) : علت در قاعدهء عقليه كه مىگفت : « علت بايد با معلول تقارن زمانى داشته باشد » ، غير از علت غايى است . علت غايى يعنى فايده‌اى كه بر اين شىء ترتّب پيدا مىكند . و چنين فايده‌اى معمولًا متأخّر از شىء است . علت غايى ساختن خانه ، عبارت از سكونت در آن است و سكونت ، به وجود خارجىاش ، متأخّر از ساختن خانه است . به‌عبارت ديگر : « در اينجا معلول قبل از علت است » . پس در اين صورت چه چيز انسان را به ساختن خانه تحريك مىكند ؟ مىفرمايد : وجود علمى علت غايى - و به تعبير ما « تصديق به فايده » - است كه محرّك انسان و مبدأ براى اراده است « 1 » و اين هميشه مقدّم بر معلول است . و وجود خارجى علت غايى نقشى در اين زمينه ندارد . مرحوم نائينى سپس مىفرمايد : در علل تشريع هم همين‌طور است . نماز را\r\n\r\n\r\n","description":"","footnote":"\r\n( 1 ) - تصوّر و تصديق دو بخش از علمند ولى آنچه در اراده نقش دارد و محرّك عضلات به‌طرف مراد است ، وجود علمى فايده يا همان تصديق به فايده است .\r\n","page_name":" 287 ","page_number":287},
  {"content":"\r\n\r\nواجب كرده‌اند تا معراج مؤمن و ناهى از فحشاء و منكر باشد ، صوم را واجب كرده‌اند چون نقش مؤثرى در حصول تقوا و حالت كنترل نفس دارد . در علل تشريع هم اگر وجود خارجى آنها را ملاحظه كنيم ، اين وجود خارجى ، هميشه ، متأخّر از معلول است .\r\nتا وقتى نماز تحقّق پيدا نكند ، حالت معراجيت و نهى از فحشاء و منكر حاصل نمىشود . امّا در ارتباط با تحريك عضلات براى تشريع و تحقّق ارادهء متعلّق به تشريع ، وجود علمى علل و همان تصديق به فايده نقش دارد . مرحوم نائينى مىفرمايد :\r\n« اصولًا علل غايى در احكام شرعيه همان علل تشريع است و اختلاف آنها فقط در تعبير است » . امر سوّم ( عناوين انتزاعى مثل تقدّم و تأخّر و . . . ) : يك دسته از عناوين و اضافات وجود دارند كه بايد از محلّ نزاع خارج شوند و اشكال انخرام قاعدهء عقليه در مورد آنها جريان ندارد ، مثل عناوين تقدّم ، تأخّر ، سبق ، لحوق و امثال اين‌ها ، زيرا مثلًا عنوان تقدّم ، از ذات متقدّم انتزاع مىشود ، مشروط به اينكه متأخّر هم در ظرف خودش تحقّق پيدا كند . وقتى ما مىگوييم : « عقد الفضولى متقدّم على الإجازة » ، اين تقدّم از خود عقد انتزاع مىشود ولى اين انتزاع شرطش اين است كه اجازه در آينده در ظرف خودش تحقّق پيدا كند . امّا اگر اجازه‌اى در خارج وجود پيدا نكرد ، ديگر ما نمىتوانيم عنوان تقدّم را از ذات عقد فضولى انتزاع كنيم . ايشان سپس به اجزاء زمان اشاره كرده و مىفرمايد : در اجزاء زمان اين خصوصيت وجود دارد كه عنوان تقدّم از خود زمان انتزاع مىشود و معلوم است كه آنجا مقارنت امكان ندارد . در عقد فضولى امكان مقارنت رضايت مالك تحقّق دارد ، امّا در اجزاء زمان چنين امكانى نيست . نمىتوان تصوّر كرد كه اجزاء روز پنجشنبه ، مقارن با اجزاء روز چهارشنبه باشد . اين كلام مرحوم نائينى همانند چيزى است كه حضرت امام خمينى رحمه الله در اين زمينه بيان فرمودند ولى مرحوم نائينى گويا عنايتى به جهات فلسفى آن نداشته‌اند لذا توضيحى در ارتباط با آن مطرح نكرده‌اند .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nامر چهارم ( علت غايى ) : علت‌هاى عقليه نيز بايد از محلّ نزاع خارج شوند ، زيرا تأخّر علل عقليه از معلول‌هاى خود ، ممكن نيست . حتى يك جزء علت عقلى هم نمىتواند متأخّر از معلول باشد . « 1 » نتيجهء امور چهارگانه‌اى كه مرحوم نائينى در ارتباط با محلّ نزاع مطرح كرد ، اين است كه محلّ نزاع بايد داراى دو خصوصيت باشد : 1 - از علل شرعيه باشد نه عقليه . 2 - از شرايط مأمور به نباشد ، بلكه شرط تكليف يا شرط وضع باشد . مرحوم نائينى مىفرمايد : « ما از اين شرط تكليف و شرط وضع تعبير جامعى آورده و مىگوييم : محلّ نزاع ، عبارت از « موضوع حكم شرعى » است ، خواه اين حكم شرعى ، حكم تكليفى باشد يا حكم وضعى » . مرحوم نائينى سپس مىفرمايد : ما معتقد به امتناع شرط متأخّر در موضوع حكم - يعنى شرايط تكليف و شرايط وضع - مىباشيم . « 2 » ايشان مىفرمايد : براى توضيح اين مطلب بايد اوّلًا : فرق بين قضيهء حقيقيه و قضيهء خارجيه را مطرح كنيم و ثانياً : ببينيم قضايايى كه در شريعت در ارتباط با احكام وارد شده ، آيا به نحو قضاياى حقيقيه است يا به نحو قضاياى خارجيه ؟ ثالثاً : وقتى معلوم شد كه به نحو قضاياى حقيقيه است ، ارتباط موضوع و حكم را در قضاياى حقيقيه تبيين كنيم . پس از روشن شدن اين امور ، معلوم مىشود كه معناى شرط متأخر در ارتباط با تكليف يا وضع ، عبارت از تقدّم حكم بر موضوع خودش مىباشد و چنين چيزى امكان ندارد .\r\n\r\n\r\n","description":"","footnote":"\r\n( 1 ) - تذكر : اين چهار امر كه مرحوم نائينى آنها را خارج از محلّ نزاع دانست ، از نظر حكم يكسان نيستند . بعضى امكان دارند ولى از محلّ نزاع خارجند و بعضى اصلًا امكان ندارند .\r\n( 2 ) - يعنى درحقيقت ، مرحوم نائينى محلّ نزاع را در همان قسم اوّل كلام مرحوم آخوند مىدانند و در همان قسم هم قائل به استحاله‌اند بر خلاف مرحوم آخوند كه در آنجا قائل به جواز شده‌اند .\r\n","page_name":" 289 ","page_number":289},
  {"content":"\r\n\r\n\r\n1 - فرق بين قضيهء حقيقيه و قضيهء خارجيه\r\nقضيهء خارجيه عبارت از قضيهء شخصيهء جزئيه خارجيه است . مثل اينكه مولايى به عبد خاصّ خود بگويد : « يا زيد افعل كذا » . اين قضيه ، خارجيه است چون متعرض بيان حكم در ارتباط با يك موضوع جزئى شخصى خارجى است . « 1 » قضيهء حقيقيه عبارت از قضيه‌اى است كه حكم روى عناوين كلّيه بار شده است و انطباق عناوين كلّيه بر مصاديقش يك مسألهء قهرى و واقعى است « 2 » و لازم نيست يكايك آن مصاديق مورد ملاحظه واقع شوند . مثلًا وقتى مىگويد : « أكرم كلّ عالم » ، حكم روى نفس عنوان عالم رفته و هركس مصداق اين عنوان باشد ، حكم بر او منطبق مىشود . البته مثالى كه ما مطرح مىكنيم ، مربوط به متعلّق تكليف است ولى در اينجا خواستيم قضيهء حقيقيه را توضيح دهيم . مرحوم نائينى مىفرمايد : بين قضيهء حقيقيه و قضيهء خارجيه تفاوت‌هاى زيادى وجود دارد ، يكى از تفاوت‌هاى مهم اين است كه در قضيهء شخصيه ، علم آمر نقش دارد ، اگرچه گاهى اين علم مخالف با واقع باشد ولى بالاخره علم اوست كه اين خطاب شخصى را درست مىكند . وقتى انسان به فرزندش دستورى مىدهد ، عقيده دارد كه اين فرزند قادر به انجام اين كار خواهد بود و الّا معنا نداشت كه امرى از ناحيهء او به‌صورت شخصى و جزئى تحقّق پيدا كند . و يا در آن مثال سابق ، وقتى مولا مىخواهد عالم اكرام شود و مىگويد : « أكرم زيداً » علم مولا به اين كه زيد عالم است ، مدخليت دارد در اينكه شخص زيد را مطرح كرده است ، هرچند ممكن است زيد به‌حسب واقع عالم نباشد . ولى در قضاياى حقيقيه ، علم آمر نقشى ندارد . وقتى مولا\r\n\r\n\r\n","description":"","footnote":"\r\n( 1 ) - البته مقصود از شخصى خارجى اين نيست كه حتماً بايد فرد باشد ، بلكه اگر افراد خارجيه‌اى هم موضوع براى قضيه قرار گيرند - مثل اينكه بگويد : « أيّها المجتمعون في هذا المجلس . . . » - ظاهراً به‌نظر ايشان عنوان قضيهء خارجيه تحقّق دارد ، اگرچه در كلام ايشان تعبير به « شخصيهء جزئيهء خارجيه » شده است كه شامل افراد خارجيه - با عنوان اجتماع - نمىشود .\r\n( 2 ) - و اين انطباق چه‌بسا مورد نظر مولا نباشد و مولا به مصداقيت بعضى از افراد توجه نداشته باشد .\r\n","page_name":" 290 ","page_number":290},
  {"content":"\r\n\r\nمىگويد : « أكرم كلّ عالم » ، علم مولا به عالم بودن زيد ، نقشى در اين حكم ندارد ، چون حكم بر زيد بار نشده بلكه بر عنوان عالم بار شده است و هركسى كه به‌حسب واقع مصداق عالم باشد ، مشمول اين حكم است ، خواه مولا مصداقيت آن را براى عالم ، بداند يا نداند . در طرف نفى آن‌هم همين‌طور است ، مثلًا بكر كه عالم نيست از « أكرم كلّ عالم » خارج است خواه مولا بداند كه بكر عالم نيست يا نداند . خلاصه اين كه در قضيهء حقيقيّه ، در انطباق عنوان بر مصاديقش ، علم و جهل مولا نقشى ندارد . به‌عبارت ديگر : در قضيهء حقيقيه ، يك عنوان كلّى مطرح است و اين عنوان كلّى مرآت براى مصاديق است و مرآتيت هم يك امر واقعى است و علم مولا دخالتى در انطباق اين عنوان كلّى بر مصاديق آن ندارد .\r\n\r\n2 - آيا قضايايى كه در شرع در ارتباط با احكام وارد شده ، به نحو قضاياى حقيقيه است يا به نحو قضاياى خارجيه ؟\r\nمرحوم نائينى مىفرمايد : تمام قضايايى كه متعرّض بيان احكام شرعيه است ، به نحو قضيهء حقيقيه است . در قضيهء « المستطيع يجب عليه الحج » ، پاى شخص در ميان نيست بلكه وجوب حج به‌عنوان « المستطيع » تعلّق گرفته است . يعنى هركسى كه در خارج يافت شود و عنوان « المستطيع » - به‌معناى شرعى - برآن تطبيق كند ، حج برايش واجب مىشود . البته شارع عالم است كه مثلًا زيد مستطيع است و بكر مستطيع نيست ولى اگر فرض شود كه شارعْ عالم به اين معنا نيست ، باز هم فرقى در حكم به‌وجود نمىآيد ، چون حكم به‌عنوان « المستطيع » تعلّق گرفته است . سپس مىفرمايد : قضيهء حقيقيه داراى موضوع و محمول است . موضوع آن - در اينجا - عبارت از « المستطيع » و محمول آن عبارت از « يجب عليه الحجّ » است .\r\nبه‌عبارت ديگر : ما در اينجا سه چيز داريم : حكم - يعنى وجوب - ، متعلّق حكم - يعنى حج - و موضوع حكم - يعنى مستطيع - . بنابراين استطاعت كه به‌عنوان شرط تكليف مطرح بود ، به موضوع حكم تكليفى تغيير عنوان پيدا كرد . يعنى فرقى نمىكند كه گفته\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nشود : « الاستطاعة شرط لوجوب الحجّ » يا گفته شود : « المستطيع موضوع لوجوب الحجّ عليه » . حال كه شرط تكليف به موضوع حكم برگشت كرد ما بايد به‌جاى بررسى عنوان شرط و مشروط به بررسى عنوان موضوع و حكم بپردازيم . مىفرمايد : در اينجا دو مبنا وجود دارد : 1 - جعل سببيت : يعنى كارى كه شارع در ارتباط با موضوع و حكم انجام داده اين است كه مستطيع بودن را سبب براى وجوب حج قرار داده است . و به‌عبارت ديگر :\r\nشارع ، موضوع را سبب براى ترتب حكم قرار داده است . 2 - اثبات حكم بر موضوع : يعنى كارى كه شارع در ارتباط با موضوع و حكم انجام داده اين است كه حكم را براى موضوع اثبات كرده است . مرحوم نائينى مبناى دوّم را پذيرفته ولى درعين‌حال براساس هر دو مبنا بحث مىكند . مىفرمايد : اگر شارع در ارتباط با موضوع و حكم ، جعل سببيت كرده باشد ، چگونه ممكن است كه سبب ، متأخّر از مسبّب باشد ؟ پس امتناع شرط متأخّر بنابراين مبنا واضح است . امّا بنا بر مبناى دوّم ، اگرچه ما مسألهء سببيت را انكار مىكنيم ولى نمىتوانيم مسألهء تقدّم موضوع بر حكم را انكار كنيم . نسبت حكم و موضوع ، نسبت عرض و معروض است و بديهى است كه عرضْ نمىتواند قبل از معروض تحقّق پيدا كند . در باب شرايط حكم هم - چه شرايط تكليف باشد چه شرايط وضع - موضوعْ بر حكم تقدّم دارد . خلاصهء كلام مرحوم نائينى اين است كه شرايط مأمور به از محلّ نزاع خارج است و بدون ترديد تأخّر آنها از مشروط جايز است . امّا نسبت به شرايط تكليف - مثل استطاعت نسبت به حجّ - و شرايط وضع - مثل اجازه در باب عقد فضولى - با توجه به آنچه در ارتباط با قضاياى حقيقيه مطرح شد و اين كه قضاياى شرعيه به‌صورت قضاياى حقيقيه است ، شرايط حكمْ - اعم از تكليف و وضع - به موضوع حكم تبدّل پيدا\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nمىكند . و هنگامى كه ما سراغ موضوع و حكم مىآييم مىبينيم موضوع نمىتواند متأخّر از حكم خود باشد ، خواه قائل به جعل سببيت موضوع نسبت به حكم باشيم يا قائل نباشيم . در نتيجه شرط متأخّر ، در محلّ نزاع مستحيل است ، چون مستلزم تأخّر موضوع از حكم مىشود و اين محال است . ذكر اين نكته لازم است كه مرحوم نائينى در اينجا كلمات مرحوم آخوند در كفايه و فوائد « 1 » را مورد اشكال قرار داده كه ما ضرورتى بر مطرح كردن آن نمىبينيم . « 2 » : يادآورى : كلام مرحوم نائينى داراى دو محور بود : 1 - مطالبى در ارتباط با تحرير محلّ نزاع . 2 - مطالبى در ارتباط با نظريهء مختار ايشان در محلّ نزاع . هر دو قسمت كلام ايشان مورد اشكال قرار گرفته است : ) : 1 - اشكال امر اوّل : مرحوم نائينى در امر اوّل فرمودند : « شرايط مأمور به ( / متعلّق تكليف ) از محلّ نزاع خارج است و هيچ مانعى از تأخّر اين‌ها نسبت به مأمور به وجود ندارد . ايشان براى اثبات مدّعاى خود دو دليل مطرح كردند : يكى مقايسهء شرايط با اجزاء بود و ديگرى اين بود كه حقيقت اشتراط به يك اضافه برگشت مىكند . « 3 » اشكال دليل اوّل : اين دليل بر خلاف چيزى است كه در باب شرط متأخّر مورد\r\n\r\n\r\n","description":"","footnote":"\r\n( 1 ) - فوائد مرحوم آخوند همراه با حاشيهء ايشان بر فرائد الاصول به طبع رسيده است .\r\n( 2 ) - فوائد الاصول ، ج 1 ، ص 271 - 280 و أجود التقريرات ، ج 1 ، ص 221 - 226\r\n( 3 ) - همان چيزى كه مرحوم آخوند در مورد شرايط متعلّق تكليف بيان كرد .\r\n","page_name":" 293 ","page_number":293},
  {"content":"\r\n\r\nبحث است . در مورد غسل شب مستحاضه كه شرطيت دارد براى صحت روزهء روز گذشته ، اتّصاف به صحت از چه زمانى است ؟ روشن است كه ما وقتى صبر كرديم و ملاحظه كرديم كه مستحاضه ، غسل شب خود را انجام داد حكم مىكنيم كه روزهء او در ظرف وقوعش صحيح بوده است و اين شبيه كاشفيت اجازه در بيع فضولى است .\r\nبه‌عبارت ديگر : غسل در شب آينده شرطيت دارد بر اينكه روزهء روز گذشته در همان ظرف وقوعش اتّصاف به صحت پيدا كند . درحالىكه در مورد مركّب از اجزاء ، اگر جزئى مربوط به اوّل نهار و جزئى مربوط به آخر نهار است و بين دو جزء فاصلهء زمانى وجود دارد ، وقتى جزء آخر تحقّق پيدا كرد ، مركّبْ تحقّق پيدا مىكند و كسى نيامده وقوع جزء اخير را در ظرف خودش - كه آخر نهار است - كاشف از اين قرار دهد كه مركّب در اوّل نهار - كه ظرف جزء اوّل است - تحقّق پيدا كرده است بلكه در باب مركّب ، وقتى جزء اخير تحقّق پيدا كرد ، از همان لحظه ، مركّب تحقّق پيدا كرده است . حال‌آنكه مرحوم نائينى كه شرايط مأمور به را به اجزاء مركّب تشبيه مىكند لازمه‌اش اين است كه وقتى غسل شب تحقّق پيدا كرد ، از همان لحظه روزهء روز گذشته اتّصاف به صحت پيدا مىكند . كجاى اين مسئله ، مسألهء شرط متأخّر است ؟ شرط متأخّرى كه محلّ نزاع است اين است كه شرط ، وجود متأخّرش ، كاشف از اين باشد كه مشروط در ظرف خودش به‌صورت صحيح واقع شده است و ما اين را نمىدانستيم و شرط به‌عنوان كاشف از آن است . اشكال دليل دوّم : دليل دوّم ايشان اين بود كه حقيقت شرطيت به يك اضافه برگشت مىكند . به‌نظر ما اين دليل متناقض با دليل اوّل ايشان است . چون لازمهء دليل اوّل اين است كه بعد از تحقّق شرط ، صحت پيدا شود ، امّا اين دليل اقتضا مىكند كه بين تحقّق شرط و پيدا شدن صحت ملازمه‌اى نيست ، زيرا اضافه - همان‌طور كه مرحوم آخوند و مرحوم عراقى فرمودند - داراى دامنهء وسيعى است و ممكن است مضاف آن الآن تحقّق داشته باشد ولى مضاف اليه آن بعداً محقّق شود .\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nحال اگر ما اين حرف را پذيرفته و از اشكالى كه در مورد آن مطرح كرديم « 1 » صرف‌نظر كنيم ، اين دو دليل مرحوم نائينى با هم منافات دارند . دليل اوّل مىگويد : تا وقتى غسل نيايد ، صوم صحيح نيست و صحّت آن از هنگام غسل است ولى دليل دوّم مىگويد : تحقّق غسل در ظرف خودش دليل بر اين است كه صوم در ظرف خودش اتّصاف به صحت پيدا كرده است . 2 - اشكال امر سوّم : « 2 » مرحوم نائينى در امر سوّم فرمودند : اضافات و امور انتزاعيه - مثل مسألهء سبق و لحوق و تقدّم و تأخّر و . . . - از محلّ نزاع خارجند . در ارتباط با امر سوّم ايشان دو احتمال وجود دارد : احتمال اوّل : مراد ايشان از اين مطلب همان چيزى باشد كه امام خمينى رحمه الله مطرح كردند ، « 3 » در اين صورت ، اين اشكال به مرحوم نائينى وارد است كه امام خمينى رحمه الله اين مطلب را براى حلّ اشكال مطرح كردند و هم در مورد فضولى و هم در مورد صوم مستحاضه اشكال را حل كردند درحالىكه مرحوم نائينى اين مطلب را آورده تا ثابت كند كه اين از محلّ نزاع خارج است . بنابراين اگرچه اين مطلب حقّ است ولى بايد به‌عنوان حلّ اشكال از آن استفاده شود نه به‌عنوان دليل براى خروج از محلّ نزاع . احتمال دوّم : مراد ايشان از اين مطلب ، عبارت از تقدّم وصفى و عنوانى باشد ، در اين صورت داخل در همان اضافه‌اى مىشود كه گفتيم از امور متضايفه است و نمىشود تقدّم وصفى تحقّق پيدا كند درحالىكه آن شىء متأخّر تحقّق پيدا نكرده است . تا وقتى اجازه نيامده نمىتوان گفت : « بيع مقدّم بر اجازه است ، به تقدّم وصفى » بلكه بايد\r\n\r\n\r\n","description":"","footnote":"\r\n( 1 ) - اشكال اين بود كه اضافه از امور متضايفه است و معقول نيست كه مضاف با وصف اضافه ، الآن تحقّق داشته باشد ولى از مضاف اليه آن هيچ اثرى نباشد . چون ذات مضاف - با قطع‌نظر از اضافه - محلّ بحث نيست .\r\n( 2 ) - امّا امر دوّم ايشان صحيح است و علل غائيه از محلّ بحث خارج مىباشند ، زيرا وجود علمى آنها نقش در تحريك و تحقّق اراده دارند .\r\n( 3 ) - بعيد نيست كه عبارت بخواهد بر همين احتمال اوّل دلالت كند .\r\n","page_name":" 295 ","page_number":295},
  {"content":"\r\n\r\nاجازه‌اى هم باشد كه اتّصاف به تأخّر پيدا كند تا بتوانيم بيع را متّصف به تقدّم كنيم . پس امر سوّم بنا بر هر دو تقدير قابل مناقشه است ، چه ناظر به كلام امام خمينى رحمه الله باشد و چه ناظر به اضافه‌اى باشد كه در كلام بزرگان مطرح است . « 1 » مرحوم نائينى فرمود : شرايط تكليف و وضع به موضوع حكم برگشت مىكند ، مثلًا اگر گفته شود : « أيّها الناس إن استطعتم يجب عليكم الحج » كه بر حسب ظاهر ، استطاعت به‌عنوان شرط تكليف و وجوب حج به‌عنوان جزاء است ، ما مىتوانيم اين قضيه را به قضيهء حمليهء « المستطيع يجب عليه الحج » برگردانيم ، كه اين قضيه يك قضيهء حقيقيه است . و يك فرق مهم بين قضيهء حقيقيه و قضيهء خارجيه اين است كه در قضاياى خارجيه ، علمْ نقش دارد امّا در قضاياى حقيقيه ، عنوان نقش دارد . در قضيهء « المستطيع يجب عليه الحج » عنوان « المستطيع » نقش دارد ، خواه مولا عالم به استطاعت زيد و عدم استطاعت بكر باشد يا عالم نباشد . و عنوان « المستطيع » موضوع براى حكم است و ما وقتى ارتباط بين موضوع و حكم را ملاحظه كنيم مىبينيم موضوع نمىتواند متأخّر از حكم باشد . اين كلام مرحوم نائينى داراى اشكال است ، زيرا : اوّلًا : فرمايش مرحوم نائينى در ارتباط با فرق بين قضيهء حقيقيه و قضيهء خارجيه ، مورد اشكال است كه نيازى نيست ما آن اشكال را مطرح كنيم . ثانياً : اشكال مهم اين است كه اين بيان ايشان درحقيقت به‌عنوان تسليم اشكال است نه راه حلّ آن . يعنى ايشان پذيرفته‌اند كه بين موضوع و حكم ارتباط سببيت و مسببيت وجود دارد و شرايط تكليف نمىتواند متأخّر از تكليف باشد ، شرايط وضع\r\n\r\n\r\n","description":"","footnote":"\r\n( 1 ) - امّا امر چهارم ايشان درست است و علل عقليه خارج از محلّ نزاع مىباشند بلكه شايد از ابتداى امر هم توهم نمىشد كه علل عقليه داخل در محلّ نزاع باشند ، چون بحث در مورد شرايط شرعيه است .\r\n","page_name":" 296 ","page_number":296},
  {"content":"\r\n\r\nنمىتواند متأخّر از وضع باشد . ما به مرحوم نائينى مىگوييم : كسانى كه بيع فضولى متعقّب به اجازه را مطرح كرده و داخل در دايرهء اشكال مىدانستند ، براساس اين فرض بود كه اجازه كاشفيت داشته باشد به كشف حقيقى ، يعنى اجازهء يك ماه بعد ، كاشف باشد كه ملكيت از هنگام عقد حاصل شده است . در اينجا مستشكل مىگفت : « چگونه مىتوان تصوّر كرد كه اجازهء متأخّره ، كاشفيت حقيقى از ملكيت يك ماه قبل داشته باشد ؟ » شما آمديد و اين اشكال را پذيرفتيد و نتيجهء بيان شما اين شد كه ما يا بايد كاشفيت را نپذيريم و يا مسألهء كشف حكمى را مطرح كنيم . و با توجه به اشكالى كه ايشان در امر اوّل در ارتباط با شرايط متعلّق تكليف مطرح كردند ، نتيجه اين مىشود كه ايشان در تمام موارد ، اشكال را پذيرفته‌اند . زيرا در مورد شرايط مأمور به ( / متعلّق تكليف ) كه ايشان حكم اجزاء را بار كردند ، گفتيم : معناى اين حرف اين است كه بايد صبر كنيم تا اجزاء تمام شده و مركّب تحقّق پيدا كند . در باب شرط و مشروط هم بايد صبر كنيم تا شرط تحقّق پيدا كند و از هنگام تحقّق شرط بگوييم : « مشروط حاصل شده است » . همان‌طور كه در باب اجزاء نمىتوانيم بگوييم :\r\n« جزء بعدى كاشف از اين است كه مركّب از حين وقوع جزء اوّل ، تحقّق پيدا كرده است » در باب شرايط هم نمىتوانيم بگوييم : « وقوع شرط كاشف از اين است كه مشروط از حين تحقّقش واقع شده است » . بلكه وقتى شرط آمد از حالا به بعد اثر مىكند ، چون الآن كامل شده است . درحالىكه مستشكل مىگفت : « اشكال شرط متأخّر اين است كه شما با آمدن شرط مىخواهيد به عقب برگرديد و تأثير شرط را از هنگام تحقّق مشروط مطرح كنيد » . و مرحوم نائينى با بيان خود اين اشكال را پذيرفته است . در مورد شرايط تكليف و شرايط وضع كه ايشان از آن به « موضوع حكم » تعبير كردند ، نيز اشكال را قبول كردند ، ايشان فرمودند : « اجازهء بعدى نمىتواند تأثير كند در ملكيت از يك ماه قبل » . مستشكل هم همين حرف را مىگفت و اصولًا اشكال در باب بيع فضولى بنا بر همين مبناى كشف حقيقى بود و الّا بنا بر مبناى ناقليت يا كشف\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nحكمى اشكالى وجود نداشت . پس ايشان اشكال را در همهء موارد پذيرفتند درحالىكه ما اين همه زحمت كشيديم تا اشكال را حل كنيم و اگر مىخواستيم اشكال را بپذيريم ديگر نيازى به اين بحث‌ها نبود . بلكه فتاوايى كه منافات با اين مسئله داشت رد كرده و مىگفتيم : « در باب فضولى كسى حق ندارد اجازه را كاشف - به كشف حقيقى - بداند . و در صوم مستحاضه كسى حق ندارد بگويد : « با غسل شب آينده ، روزه از حين وقوعش اتّصاف به صحت پيدا مىكند » بلكه وقتى غسل آمد ، روزه از همان هنگام متّصف به صحت مىشود » . پس ما بايد به همان حرفهاى خودمان برگرديم كه اساس آنها اعتبارى بودن مسائل در جميع اقسام سه‌گانه بود . و اين بهترين راه حل براى اشكال بود . نتيجهء بحث در جهت اوّل ، اين شد كه تقسيم مقدّمه به مقارنه و متقدّمه و متأخّره تقسيم صحيحى است .\r\n\r\nجهت دوّم : پس از پذيرفتن صحّت تقسيم ، آيا كدام يك از اقسام مقدّمه داخل در محلّ نزاع و كدام‌يك خارجند ؟ « 1 »\r\nدر مباحث گذشته دانستيم كه مرحوم آخوند براى پاسخ از اشكال انخرام قاعدهء عقليه ناچار شد مواردى كه در آنها توهّم انخرام قاعدهء عقليه شده است را بر سه قسم تقسيم كند : مقدّمهء تكليف ، مقدّمهء وضع و مقدّمهء مأمور به . اين تقسيم در ارتباط با حلّ آن اشكال عقلى است ، ولى آنچه به بحث مقدّمهء واجب ارتباط دارد ، خصوص مقدّمهء\r\n\r\n\r\n","description":"","footnote":"\r\n( 1 ) - يادآورى : هريك از تقسيماتى كه براى مقدّمه مطرح شد ، در دو مرحله مورد بحث قرار مىگرفت : 1 - آيا اصل تقسيم صحيح است ؟ 2 - پس از پذيرفتن صحت تقسيم ، كدام‌يك از اقسام داخل در محلّ نزاع و كدام‌يك خارجند ؟\r\n","page_name":" 298 ","page_number":298},
  {"content":"\r\n\r\nمأمور به است . امّا مقدّمهء تكليف ، همان مقدّمهء وجوب است كه در تقسيم سوّم گفتيم : « اين قسم از محلّ نزاع خارج است . محلّ نزاع ، مقدّمهء واجب است نه مقدّمهء وجوب » . پس اگرچه ما اشكال عقلى مربوط به شرايط تكليف را حل كرديم ولى اين بدان معنا نيست كه شرايط تكليف داخل در محلّ نزاع مقدّمهء واجب مىباشند . مقدّمهء واجب ، مقدّمهء وجود مأمور به يا مقدّمهء صحت آن « 1 » مىباشد ولى مقدّمهء تكليف ، ارتباطى به بحث ما ندارد . شرايط وضع نيز ارتباطى به بحث مقدّمهء واجب ندارد . اجازه در باب فضولى به‌عنوان مقدّمهء متأخّره است براى ملكيت از حين عقد و ما اگرچه اشكال آن را حل كرديم ولى اين بدان معنا نيست كه مقدّمهء وضع داخل در محلّ نزاع مقدّمهء واجب مىباشد . در نتيجه از اين اقسام سه‌گانه - كه مرحوم آخوند مطرح كرد - فقط مقدّمهء مأمور به داخل در محلّ نزاع است ، خواه به‌صورت مقارن باشد يا متقدّم يا متأخّر . يعنى اگر كسى در باب مقدّمهء واجب قائل به وجوب غيرى مقدّمه شد - و به اصطلاح ، ملازمه را پذيرفت - نزد چنين كسى فرقى نمىكند كه اين مقدّمهء مأمور به ، مقارن با مأمور به باشد يا متقدّم و يا متأخّر از آن باشد . « 2 » كسى هم كه ملازمه را انكار مىكند ، در هر سه قسم انكار مىكند . نكتهء مهم : در كلام مرحوم نائينى ملاحظه كرديم كه ايشان شرايط مأمور به را خارج از محلّ نزاع ولى شرايط تكليف و شرايط وضع را - به اعتبار اينكه به موضوع حكم برگشت مىكنند - داخل در محلّ نزاع دانست . بايد توجه داشت كه محلّ نزاع در كلام مرحوم\r\n\r\n\r\n","description":"","footnote":"\r\n( 1 ) - چون ما مقدّمهء صحت را به مقدّمهء وجود ارجاع داديم .\r\n( 2 ) - مقدّمهء مقارن ، مانند استقبال قبله نسبت به صلاة و مقدّمهء متقدّم مانند نصب نردبان براى بودن بر پشت‌بام و مقدّمهء متأخّر ، مانند غسل شب مستحاضه نسبت به روزهء روز قبل .\r\n","page_name":" 299 ","page_number":299},
  {"content":"\r\n\r\nنائينى غير از محلّ نزاع در باب مقدّمهء واجب است . محلّ نزاع در كلام مرحوم نائينى عبارت از اين است كه آيا شرط متأخّر ممتنع است يا نه ؟ پس ما در اينجا دو محلّ نزاع داريم : 1 - آيا در باب اشكال شرط متأخّر ، كدام مقدّمه داخل و كدام خارج است ؟ 2 - در باب مقدّمهء واجب ، كدام مقدّمه داخل در محلّ نزاع و كدام مقدّمه خارج است ؟ بنا بر مبناى مرحوم نائينى مسئله كاملًا برعكس مىشود . يعنى آنچه در بحث مقدّمهء واجب داخل در محلّ نزاع است ، در كلام مرحوم نائينى خارج از محلّ نزاع مىباشد . و آنچه در بحث مقدّمهء واجب خارج از محلّ نزاع است ، در كلام مرحوم نائينى داخل در محلّ نزاع مىباشد . مقدّمهء مأمور به خارج از محلّ نزاع در كلام مرحوم نائينى و داخل در محلّ نزاع در باب مقدّمهء واجب است ، بر خلاف مقدّمهء تكليف و وضع ، كه در كلام مرحوم نائينى ، داخل در محلّ نزاع و در بحث مقدّمهء واجب ، خارج از محلّ نزاع مىباشند ، زيرا شرايط تكليف و شرايط وضع ، به‌عنوان مقدّمهء واجب نيستند ، هرچند ما شرايط را به موضوعات احكام ارجاع دهيم و قضيهء « إن استطعتم يجب عليكم الحج » را به قضيهء حقيقيه « المستطيع يجب عليه الحج » ارجاع دهيم . « المستطيع » به كسى گفته مىشود كه استطاعت براى او حاصل شده نه كسى كه تحصيل استطاعت براى او واجب باشد . « المستطيع يجب عليه الحج » مثل « المسافر يجب عليه القصر » است همان‌طور كه براى انسان واجب نيست عنوان « المسافر » را تحصيل كند ، واجب نيست عنوان « المستطيع » را تحصيل كند . امّا بنا بر مبناى ما كه در نزاع اوّل « 1 » ، هر سه قسم شرايط - يعنى شرايط تكليف ، شرايط وضع و شرايط مأمور به - را داخل در محلّ نزاع دانستيم وقتى به نزاع در باب مقدّمهء واجب مىرسيم ، فقط شرايط مأمور به را داخل در محلّ نزاع دانسته و شرايط تكليف و وضع را خارج از محلّ نزاع مىدانيم .\r\n\r\n\r\n","description":"","footnote":"\r\n( 1 ) - يعنى نزاع در اينكه آيا در باب اشكال شرط متأخّر كدام يك از اقسام مقدّمه داخل است ؟\r\n","page_name":" 300 ","page_number":300},
  {"content":"\r\n\r\n\r\nتقسيمات واجب « 1 »\r\nبراى واجب تقسيماتى مطرح شده است كه در ذيل به بحث و بررسى پيرامون آنها مىپردازيم :\r\n\r\nتقسيم اول : واجب مطلق و واجب مشروط\r\nدر اينجا سه عنوان مطرح است : واجب ، مطلق ، مشروط . مراد از واجب ، چيزى است كه متعلّق وجوب باشد و اين بحثى ندارد . ولى آيا اطلاق و اشتراط ، در فقه و اصول معناى اصطلاحى خاصى - غير از معناى لغوى و عرفى - دارد ؟ ظاهر اين است كه اين دو عنوان به همان معناى لغوى و عرفى خودشان استعمال شده‌اند . ولى وقتى وصف براى « الواجب » قرار مىگيرند ، يك معناى خاص اصولى و فقهى پيدا مىكنند . قبل از تعريف اصطلاحى واجب مطلق و واجب مشروط لازم است نوع تقابل بين آن دو را مورد بحث قرار مىدهيم :\r\n\r\n\r\n","description":"","footnote":"\r\n( 1 ) - همان گونه كه در ابتداى بحث مقدّمهء واجب اشاره كرديم در باب مقدّمهء واجب ، قبل از ورود به بحث اصلى - يعنى مقدّمهء واجب - مطالبى را به‌عنوان مقدّمه مطرح كرده‌اند كه اتفاقاً بحث‌هاى مقدّمى در اينجا بيش از بحث اصلى است . و در اينجا مطلب پنجم تحت عنوان « تقسيمات واجب » مورد بحث قرار مىگيرد .\r\n","page_name":" 301 ","page_number":301},
  {"content":"\r\n\r\n\r\nآيا تقابل بين اطلاق و اشتراط ، كدام قسم از اقسام تقابل است ؟\r\nتقابل بر چهار قسم است : تقابل ايجاب و سلب ، تقابل تضاد ، تقابل تناقض و تقابل متضايفين . « 1 » ترديدى نيست كه تقابل بين اطلاق و اشتراط نمىتواند تقابل ايجاب و سلب و يا تقابل تناقض باشد ، زيرا اطلاق و اشتراط ، دو امر وجودى مىباشند و در تقابل تناقض و تقابل ايجاب و سلب ، بايد يك طرفْ وجودى و يك طرفْ عدمى باشد . و ظاهر اين است كه تقابل آنها ، تقابل تضادّ هم نيست ، چون امتناع اجتماع متضادّين ، به نحو اطلاق است و پاى اضافه در ميان نيست . در زمان واحد نمىشود شىء هم معروض سواد باشد و هم معروض بياض ، درحالىكه در باب اطلاق و اشتراط ، مسئله به اين صورت نيست ، زيرا : اوّلًا : اگر اين‌طور بود ، ما بايد واجب مطلق را انكار كنيم ، چون هر تكليفى مشروط به شرايط عامه - يعنى بلوغ ، عقل ، قدرت و علم - است و اگر بين اطلاق و اشتراط ، تضادّ وجود داشته باشد ، ديگر چيزى به‌عنوان واجب مطلق نخواهيم داشت و همهء واجب‌ها واجب مشروط خواهند شد ، درحالىكه اين‌گونه نيست . ثانياً : ما بسيارى از واجبات را ملاحظه مىكنيم كه در زمان واحد ، هم اتّصاف به اطلاق پيدا مىكنند و هم اتّصاف به اشتراط ، لذا اگر از ما سؤال كنند : « آيا نماز ، واجب مطلق است يا واجب مشروط ؟ » ما نمىتوانيم بگوييم : « واجبِ مطلق است » ، همان‌طورى كه نمىتوانيم بگوييم : « واجبِ مشروط است » بلكه بايد سؤال كنيم :\r\n« صلاة را در ارتباط با چه چيزى ملاحظه مىكنيد ؟ » ، صلاة در ارتباط با وقت ، همانند حج نسبت به استطاعت ، به‌عنوان واجب مشروط است . همان‌طور كه قبل از تحقّق استطاعت ، حجْ واجب نيست ، قبل از دخول وقت هم صلات واجب نيست . امّا صلاة با حفظ همين خصوصيت مشروط بودن ، اگر در ارتباط با طهارت ملاحظه شود ، به‌عنوان\r\n\r\n\r\n","description":"","footnote":"\r\n( 1 ) - المنطق للمظفّر رحمه الله ، ج 1 ، ص 51 - 53\r\n","page_name":" 302 ","page_number":302},
  {"content":"\r\n\r\nواجب مطلق خواهد بود . پس صلاة ، در آنِ واحد ، هم اتّصاف به واجب مطلق دارد و هم اتّصاف به واجب مشروط و مانعى از اجتماع اطلاق و اشتراط در زمان واحد نيست و اين از خصوصيات متضايفين است . امّا در باب تضادّ اگر بخواهيد اضافه را مطرح كنيد ، اضافه نمىتواند امتناع اجتماع را از ميان بردارد . اضافه نمىتواند جسم را در آنِ واحد ، هم معروض سواد قرار دهد و هم معروض بياض ، اگرچه علل آنها هم مختلف باشد ، مثل اينكه دو نفر با هم نزاع داشته باشند و يكى بخواهد جسم را معروض سواد و ديگرى بخواهد همين جسم را معروض بياض قرار دهد . بالاخره يا يكى از اين دو غلبه مىكند و تنها يكى تحقّق پيدا مىكند و يا هيچ‌كدام غلبه نمىكند و هيچ‌كدام تحقّق پيدا نمىكنند . امّا فرض اين كه هر دو موفق شوند و جسم در آنِ واحد هم معروض سواد و هم معروض بياض شود ممتنع است . امّا در متضايفان مانعى ندارد .\r\nصلاة ، در آنِ واحد ، هم اتّصاف به اشتراط و هم اتّصاف به اطلاق دارد ، همان‌طور كه يك انسان ممكن است در آنِ واحد هم متّصف به ابوّت باشد و هم متّصف به بنوّت .\r\nنسبت به فرزندش ، عنوان اب را دارد و نسبت به پدرش عنوان ابن را . در نتيجه تقابل بين اطلاق و اشتراط ، تقابل تضايف است .\r\n\r\nتعريف واجب مطلق و واجب مشروط\r\nمرحوم آخوند مىفرمايد : براى واجب مطلق و واجب مشروط ، تعريفات متعدّدى شده است كه اين تعريفات ، نه تعريف به حدّ است و نه تعريف به رسم و عنوان جامعيت و مانعيت در آنها مطرح نيست ، لذا اشكالاتى كه در ارتباط با جامعيت و مانعيت اين تعاريف مطرح شده ، غير قابل قبول است . بلكه هدف از اين تعاريف ، تعاريف شرح‌الاسمى ( / تعريف لفظى ) « 1 » است و مقصود اين است كه اين تعاريف ، در مقام\r\n\r\n\r\n","description":"","footnote":"\r\n( 1 ) - مرحوم آخوند گاهى از اين تعاريف به شرح الاسم و گاهى به تعريف لفظى تعبير مىكنند .\r\n","page_name":" 303 ","page_number":303},
  {"content":"\r\n\r\nبيان ماهيت شىء معرَّف نيستند بلكه مىخواهند معناى اجمالى آن را مطرح كنند . « 1 » امّا خود ايشان اين تعاريف را مطرح نمىكنند .\r\n\r\n1 - تعريف مشهور\r\nمشهور مىگويند : « الواجب المطلق ، ما لا يتوقّف وجوبه على ما يتوقّف عليه وجوده . و الواجب المشروط ما يتوقّف وجوبه على ما يتوقّف عليه وجوده » . « 2 » يعنى واجب مطلق ، چيزى است كه وجوبش متوقف نيست برآن چيزى كه وجودش متوقف برآن است . و واجب مشروط ، چيزى است كه وجوبش متوقّف بر همان چيزى است كه وجودش متوقف برآن است . : ظاهر تعريف مشهور اين است كه گويا قائل به تضادّ بين اطلاق و اشتراط مىباشند ، در حالى كه ما در بحث گذشته گفتيم : « اصولًا مطلق و مشروط را با قطع نظر از مضاف اليه آن نمىتوان بيان كرد . اگر از ما سؤال كنند : « صلاة ، واجب مطلق است يا واجب مشروط ؟ » بايد ببينيم آيا صلاة در ارتباط با چه چيزى ملاحظه شده است ؟ اگر در ارتباط با وقت باشد واجب مشروط و اگر در ارتباط با طهارت باشد واجب مطلق خواهد بود . بنابراين بايد مضاف اليه آن را ملاحظه كنيم و به‌لحاظ آن جواب بدهيم و هيچ مانعى ندارد كه شىء واحد ، در آنِ واحد ، هم واجب مطلق باشد و هم واجب مشروط ، همان‌طور كه در مورد ابوّت و بنوّت اين‌گونه است » . امّا ظاهر تعريف مشهور اين است كه آنان با مسألهء اطلاق و اشتراط برخورد تضادّ كرده‌اند . از واجب مطلق هيچ جا تعبير به واجب مشروط نمىكنند و از واجب مشروط هم\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 151\r\n( 2 ) - رجوع شود به : حاشيهء مرحوم مشكينى بر كفاية الاصول ، كه همراه كفاية الاصول به طبع رسيده است . ج 1 ، ص 151 و قوانين الاصول ، ج 1 ، ص 100\r\n","page_name":" 304 ","page_number":304},
  {"content":"\r\n\r\nهيچ جا تعبير به واجب مطلق نمىكنند . درحقيقت مىخواهند بگويند : واجبى كه وجوبش متوقّف باشد بر چيزى كه وجودش متوقّف برآن است ، واجب مشروط و واجبى كه وجوبش متوقّف نباشد بر چيزى كه وجودش متوقّف برآن است ، واجب مطلق ناميده مىشود . لذا اگر از مشهور سؤال شود كه آيا صلاة واجب مطلق است يا واجب مشروط ؟\r\nنمىتوانند جواب بدهند ، چون اگر صلاة نسبت به طهارت ملاحظه شود ، وجوبش متوقّف بر چيزى نيست كه وجودش متوقّف برآن است . وجود صلاة متوقّف بر طهارت است ولى وجوبش متوقّف بر طهارت نيست . امّا همين صلاة را اگر در ارتباط با وقت ملاحظه كنيم ، وجوبش متوقّف بر چيزى است كه وجودش متوقّف برآن است . هم وجوبش متوقّف بر وقت است و هم وجودش .\r\n\r\n2 - تعريف صاحب فصول رحمه الله\r\nصاحب فصول رحمه الله مىفرمايد : واجب مطلق ، واجبى است كه وجوبش بر هيچ شرطى غير از شرايط چهارگانهء تكليف متوقّف نباشد و واجب مشروط واجبى است كه وجوبش علاوه بر شرايط چهارگانهء تكليف ، متوقّف بر شرايط ديگرى هم باشد . اگرچه يك شرط هم به‌عنوان شرط پنجم در وجوب آن مدخليت داشته باشد . مثل حجّ كه وجوبش علاوه بر شرايط چهارگانهء تكليف متوقّف بر استطاعت هم مىباشد . « 1 » رحمه الله : اوّلًا : ظاهر تعريف ايشان هم اين است كه تقابل بين مطلق و مشروط ، تقابل تضادّ است . در نتيجه اگر چيزى واجبِ مطلق شد ديگر نمىتواند واجبِ مشروط باشد و اگر واجبِ مشروط شد نمىتواند واجبِ مطلق باشد . درحالىكه بنا بر تحقيق ما ، تقابل بين\r\n\r\n\r\n","description":"","footnote":"\r\n( 1 ) - الفصول الغرويّة في الاصول الفقهية ، ص 79\r\n","page_name":" 305 ","page_number":305},
  {"content":"\r\n\r\nاطلاق و اشتراط تقابل تضايف است و در آنِ واحد مىتوان واجبى را هم مطلق و هم مشروط ناميد . ثانياً : ظاهراً در بين واجبات ، واجبى نداشته باشيم كه وجوبش فقط بر شرايط چهارگانهء تكليف متوقّف بوده و بر چيز ديگرى توقّف نداشته باشد . مثلًا وجوب صلاة ، غير از شرايط چهارگانه بر وقت هم توقّف دارد . وجوب روزه ، غير از شرايط چهارگانه بر ماه رمضان و زمان خاص توقف دارد . وجوب حجّ ، غير از شرايط چهارگانه بر استطاعت هم توقّف دارد . وجوب زكات ، غير از شرايط چهارگانه بر نصاب هم توقّف دارد . نتيجهء بحث در مورد تعاريف واجب مطلق و مشروط از آنچه گفته شد نتيجه مىگيريم كه اساس اين تعاريف باطل است ، زيرا در اين تعاريف ، تقابل بين مطلق و مشروط به‌صورت تقابل تضادّ مطرح شده است درحالىكه واقعيت مسئله به‌صورت تضايف است و اگر تضايف شد ما بايد يكايك مضاف‌اليه‌ها را ملاحظه كنيم و هر مضاف‌اليهى كه شرطيت براى وجوب دارد ، واجب را نسبت به آن مشروط بدانيم و هر مضاف‌اليهى كه شرطيت براى وجوب ندارد ، واجب را نسبت به آن مطلق بدانيم ، در نتيجه همهء واجبات هم اتّصاف به اطلاق دارد و هم اتّصاف به مشروط و شايد ما واجبى نداشته باشيم كه نسبت به تمامى مضاف‌اليه‌ها ، مطلقِ محض و يا مشروطِ محض باشد .\r\n\r\nآيا قيد در قضاياى تعليقيه ، مربوط به هيئت است يا مربوط به مادّه ؟\r\nبحث در اين است كه در قضاياى تعليقيه‌اى كه مشتمل بر شرط و جزاست و جزاء آن‌هم مشتمل بر مادّه و هيئت است ، آيا شرط به‌عنوان قيد براى هيئت است يا قيد براى مادّه ؟ مثلًا در قضيهء « إن جاءك زيدٌ فأكرمه » آيا « مجىء زيد » قيد براى هيئت\r\n\r\n","description":"","footnote":"","page_name":" 306 ","page_number":306},
  {"content":"\r\n\r\n« أكرم » است يا براى مادّهء آن ؟ هيئت « أكرم » ، بر ماهيت وجوب و همان بعث و تحريك اعتبارى دلالت مىكند . مادّهء « أكرم » هم عبارت از اكرام است . مشهور معتقدند : « مجىء زيد » قيد براى هيئت أكرم است » . « 1 » شيخ انصارى رحمه الله معتقد است : « مجىء زيد » قيد براى مادّهء أكرم است . « 2 » ايشان مىگويد : همان‌طور كه متعلّق وجوب ، اكرامِ مضاف به زيد است ، به‌طورى كه اگر به‌جاى زيد شخص ديگرى را اكرام كنيد ، مأمور به در خارج تحقّق پيدا نكرده است ، قيد ديگرى هم در كار است و آن مسألهء مجىء زيد است به‌گونه‌اى كه اگر شما زيد را در خيابان مشاهده كرديد و او را اكرام كرديد ، مأمور به در خارج تحقّق پيدا نكرده است . به عبارت ديگر : بنا بر نظر مشهور ، مجىء زيد قيد براى وجوب و بنا بر نظر شيخ انصارى رحمه الله قيد براى واجب است . بنا بر نظر مشهور ، تا وقتى مجىء زيد در خارج تحقّق پيدا نكند ، حكم مولا فعليت پيدا نمىكند ، همان‌طور كه در مثل « إذا زالت الشمس فصلّ صلاتين » نيز زوال شمس شرطيت براى اصل وجوب نماز ظهرين دارد و تا وقتى كه زوال شمس تحقّق پيدا نكند ، حكم به وجوب نماز ظهرين فعليت پيدا نمىكند . اگرچه انشاء مولا تحقّق پيدا كرده است . امّا بنا بر نظر شيخ انصارى رحمه الله ، همان موقعى كه مولا مىگويد : « إن جاءك زيد فأكرمه » ، وجوب اكرام فعليت پيدا كرده است ولى واجبْ مقيّد است . وجوبْ مطلق است و هيچ قيدى ندارد و حالت انتظارى نسبت به فعليت آن وجود ندارد امّا واجب - يعنى اكرام - مقيّد به دو قيد است .\r\n\r\nاختلاف ميان شيخ انصارى رحمه الله و مشهور\r\nبه‌حسب ظاهر ، اختلاف ميان شيخ انصارى رحمه الله و مشهور در مقام اثبات - يعنى در\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 152\r\n( 2 ) - مطارح الأنظار ، ص 48 و 49 و كفاية الاصول ، ج 1 ، ص 152\r\n","page_name":" 307 ","page_number":307},
  {"content":"\r\n\r\nمقام مفاد لفظ و مفاد جملهء شرطيه - است ، ولى لازم است ما ابتدا بحثى در ارتباط با مقام ثبوت داشته باشيم و ببينيم آيا در مقام ثبوت ، قيد به هيئت ارتباط دارد يا به مادّه ؟\r\nخصوصاً كه بعضى از ادلّه‌اى كه در اينجا ذكر شده ، مربوط به مقام ثبوت است . از جمله آثار اين بحث اين است كه اگر ما در مقام ثبوت به اين نتيجه رسيديم كه همهء قيود مربوط به مادّه است ، مقام اثبات هم به‌همين‌صورت خواهد بود و اگر به‌حسب ظاهر لفظ هم مغايرت وجود داشته باشد ، بايد در ظاهر لفظ تصرّف كرده و مغايرت را بر طرف كنيم . همان‌طور كه اگر همهء قيود به‌حسب مقام ثبوت مربوط به هيئت باشند ، در مقام اثبات هم همين‌طور خواهد بود و اگر لفظ ، ظهور در ارتباط به مادّه داشته باشد بايد در ظاهر لفظ تصرّف كرده و مغايرت را بر طرف كنيم ، چون بين مقام ثبوت و مقام اثبات نمىتواند مغايرتى وجود داشته باشد . امّا اگر در مقام ثبوت به اين نتيجه رسيديم كه بعضى از قيود ، ارتباط به مادّه و بعضى ارتباط به هيئت دارند ، اينجا اگر ما در مقام اثبات با يك قضيهء شرطيهء اثباتى برخورد كرديم ، بايد ببينيم آيا ظاهر اين قضيهء شرطيه - به‌حسب مقام اثبات - اين است كه قيد مربوط به مادّه باشد يا مربوط به هيئت ؟ درحقيقت ، نزاع در مقام اثبات ، وقتى مطرح است كه ما در مقام ثبوت ، دو نوع قيد داشته باشيم ، بعضى مربوط به مادّه و بعضى مربوط به هيئت باشند . لذا ما بايد مقام ثبوت را مورد بررسى قرار دهيم تا بتوانيم تكليف مقام اثبات را روشن كنيم .\r\n\r\nمرحلهء اوّل : مقام ثبوت\r\nمقدّمه : مىدانيم كه اوامرى كه از ناحيهء مولا نسبت به عبد صادر مىشود ، درحقيقت تسبيبى است از ناحيهء مولا به اينكه مطلوب مولا در خارج توسط عبد تحقّق پيدا كند و اين امر ، درحقيقت جانشين ارادهء فاعل است . بعضى از كارها كه انسان مىخواهد در\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nخارج انجام دهد ، دو راه براى انجام آنها وجود دارد : يكى اينكه خودش آن عمل را اراده كرده و با توجه به مبادى اراده ، آن عمل را مباشرتاً انجام دهد . ديگر اينكه فرزند يا عبدِ خود را مأمور براى انجام آن كار بنمايد تا به دست آنان اين عمل در خارج تحقّق پيدا كند . بنابراين امر آمر جانشين ارادهء فاعل است ولى تحقّق مطلوب فاعل به دنبال ارادهء او ، مباشرتاً مىباشد امّا به دنبال امر به مأمور ، با طريقيت مأمور - و به‌عبارت ديگر :\r\nبا تسبيب مأمور - مىباشد . اختلاف اين دو فقط در مباشرت و تسبيب است و در مراحل ديگر فرقى ميان اين دو نيست . پس از بيان مقدّمهء فوق مىگوييم : از بررسى موارد ارادهء فاعلى درمىيابيم كه اين موارد مختلف است گاهى از اوقات اراده‌اى كه از انسان تحقّق پيدا مىكند ، « 1 » به‌صورت مطلق ، به مراد تعلّق گرفته است و هيچ قيدى - نه در ارتباط با اراده و نه در ارتباط با مراد - مطرح نيست . مثلًا انسانى كه از شدّت تشنگى يا گرسنگى در شرف هلاكت است ، اراده‌اى كه نسبت به شرب ماء يا اكل طعام مىكند ، هيچ قيد و شرطى ندارد بلكه فقط براى حفظ جان اوست . خواه رفع تشنگى با آب سرد باشد يا آب گرم ، در ظرف بلورى باشد يا ظرف ديگر و يا در دست باشد . و يا در مورد طعام براى او فرقى نمىكند كه چه طعامى و در چه ظرفى و با چه شرايطى باشد . ولى گاهى از اوقات ارادهء انسان به‌صورت مقيّد به مراد تعلّق مىگيرد ، مثل اينكه تشنگى يا گرسنگى او به حدّى نيست كه مشرف به هلاكت باشد . آب مىطلبد امّا آب سرد در ظرف بلورى تميز . به‌طورى كه اگر آب گرم در اختيار او قرار داده شود و يا آب سرد در ظرف نامناسب باشد ، مىگويد : تشنگى را تحمل مىكنم ولى چنين آبى را نمىآشامم . آيا اين قيد به اراده ارتباط دارد يا به مراد ؟ « 2 »\r\n\r\n\r\n","description":"","footnote":"\r\n( 1 ) - در بحث‌هاى مربوط به اراده گفتيم : اراده ، به خلّاقيت نفس وجود پيدا مىكند و اين عنايتى است كه خداوند به نفس انسانى كرده و شعبه‌اى كوچك از خلّاقيت را در اختيار او قرار داده است .\r\n( 2 ) - چون در باب امر ، امر جانشين اراده و مأمور به جانشين مراد است .\r\n","page_name":" 309 ","page_number":309},
  {"content":"\r\n\r\nيكى از مبادى اراده ، عبارت از « تصوّر » است و تصوّر مربوط به مراد - مثلًا شرب ماء - است نه مربوط به اراده . مقدّمهء ديگر آن « تصديق به فايده » است كه مقصود از آن « تصديق به فايدهء مراد » است . حال آيا مرادى كه اين شخص ، تصديق به فايدهء آن كرده چيست ؟ آيا مراد او مطلق شرب ماء بوده يا مراد او شرب ماء مقيّد به خصوصيات بوده است ؟ روشن است كه او تصديق به فايدهء مطلق شرب ماء نكرده بلكه تصديق به فايدهء شرب ماء با خصوصيات و قيودى نموده است ، لذا اگر از او سؤال كنيم : « آيا شما تصديق به فايدهء شرب آب متعفّن هم داريد ؟ » پاسخ او منفى است . وقتى در مرحلهء تصوّر و مرحلهء تصديق به فايده ، قيود در ارتباط با مراد بود ، در مرحلهء عزم و جزم و اراده هم مربوط به مراد خواهد بود . و نمىتوان گفت : « قيود در مراحل قبل از اراده مربوط به مراد و در مرحلهء اراده مربوط به اراده است » . وقتى قيود در مرحلهء قبل از اراده ، مربوط به مراد شد و اراده هم - كه عبارت از شوقى است كه فاعل مريد را به جانب مراد تحريك مىكند - هيچ‌گونه قيدى در آن نبود نتيجه اين مىشود كه اراده مىآيد و فاعل مريد را تحريك مىكند به‌جانب مراد با آن خصوصياتى كه در مورد مراد مطرح است . يعنى اين انسان براى تهيهء آبى كه داراى آن خصوصيات است حركت مىكند . امّا گاهى ملاحظه مىكنيم قيودى در كار است ولى اين قيود ارتباطى به مراد ندارد بلكه مرادْ مطلق است لكن موانعى نگذاشته است كه اراده بتواند به نحو مطلق به اين مراد تعلّق بگيرد . مثلًا گاهى انسان دشمنى دارد كه هيچ ميلى به ملاقات او ندارد ، ولى وقتى آن دشمن به منزل انسان مىآيد انسان ناچار است او را اكرام كند لذا اراده مىكند او را اكرام كند . اينجا ارادهْ مقيّد ولى مرادْ مطلق است . ارادهء اكرام عدو ، مقيّد به آمدن عدو است درحالىكه هيچ ميل ندارد كه اين شرط حاصل شود و چه‌بسا اگر اطلاعى نسبت به آن داشته و قدرت داشته باشد ، از حصول آن شرط ممانعت به‌عمل مىآورد .\r\nامّا اگر شرط حاصل شد ، ارادهء انسان به اكرام او تعلّق مىگيرد ، اگر اين قيد در مراد نقش داشت مانند فرض دوّم مىشد ، يعنى انسان زمينه را فراهم مىكرد كه دشمن به خانهء او\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nبيايد چون ارادهء او به يك مراد مقيّد تعلّق گرفته و اراده عبارت از شوق مؤكّدى است كه فاعل مريد را به‌جانب مراد - با خصوصيات آن - تحريك مىكند . يعنى همان‌طور كه فاعلِ مريد را به‌سوى تحصيل ذات مراد تحريك مىكند ، او را به‌سوى تحصيل خصوصيات مراد هم تحريك مىكند . در اينجا هم اگر خصوصيتِ آمدنِ دشمن به منزل انسان به‌عنوان قيد براى اكرام باشد ، بايد اين خصوصيت را هم تحصيل كند . بايد شوق مؤكّدى كه او را به‌جانب اصل اكرام تحريك مىكند ، او را به‌سوى قيد هم تحريك كند درحالىكه اين شخص تمايلى به حصول اين قيد ندارد . و يا مثلًا گاهى مريضى كه خود را در آستانهء مرگ مىبيند به پزشك مراجعه كرده و مىگويد : « اگر مىتوانى مرا نجات بده » . كسى كه مىخواهد نجات پيدا كند ، مرادش مطلق است . چيزى را كه تصديق به فايدهء آن كرده ، مطلق نجات از مرگ است ، او مىخواهد به هر وسيله‌اى باشد از مرگ نجات پيدا كند ، ولى مىبيند اين مراد اگر بخواهد در خارج تحقّق پيدا كند ، به‌صورت اطلاق نمىتواند محقّق شود ، چون هر طبيبى قادر به نجات او نيست ، لذا ارادهء او مقيّد مىشود و مىگويد : « اگر مىتوانى . . . » يعنى من اراده‌ام متعلّق شده به نجات اگر مىتوانى . پس اين « اگر » ربطى به مراد ندارد .\r\nامّا چون در اينجا مانعى وجود دارد « 1 » و نمىگذارد اراده به‌صورت مطلق به مراد تعلّق بگيرد ، مسألهء تقييد مطرح مىشود . خلاصهء كلام اين كه قيودى كه به‌حسب مقام ثبوت وجود دارند بر دو قسمند : 1 - بعضى از قيود به مادّه و مراد مربوطند . 2 - بعضى از قيود به هيئت مربوطند . توضيح اين مطلب از راه تطبيق هيئت و مادّه بر اراده و مراد بود . گفتيم : امر ، جانشين ارادهء فاعل است . در افعال مباشرى ، فاعل به ارادهء خودش متوصّل به تحقّق مراد مىشود . امّا در افعال تسبيبى به‌وسيلهء امر متوصّل به اين معنا مىشود . همان‌طور\r\n\r\n\r\n","description":"","footnote":"\r\n( 1 ) - مانع اين است كه هر طبيبى نمىتواند اين مراد را ايجاد كند .\r\n","page_name":" 311 ","page_number":311},
  {"content":"\r\n\r\nكه در ارادهء فاعل ، بعضى از قيود مربوط به مراد و بعضى مربوط به اصل تحقّق اراده‌اند ، در باب امر و مأمور به هم - كه جانشين ارادهء فاعل و مراد هستند - بعضى از قيود مربوط به هيئت و بعضى مربوط به مادّه‌اند . ما همان‌طور كه تنوّع در قيود را اثبات كرديم ، ضابطهء آن را هم مشخص كرديم ، كه كدام قيد به مادّه و كدام قيد به هيئت ارتباط دارد .\r\nقيودى كه در اراده و مراد ، مربوط به اراده مىشوند ، در مقام تعلّق امر هم مربوط به امر خواهند بود و قيودى كه در ارادهء فاعلى مربوط به مراد باشند ، در مقام تعلّق امر هم به مادّه مربوط مىشوند .\r\n\r\nكلام محقّق عراقى رحمه الله :\r\nايشان مسألهء تنوّع قيود را پذيرفته‌اند ولى ضابطه را به‌گونهء ديگرى مطرح كرده‌اند كه مورد مناقشه است . مىفرمايد : قيود و شرايطى كه ما در شريعت با آنها برخورد مىكنيم ، با هم فرق دارند . بعضى از آنها « شرط تكليف » و بعضى « شرط مكلّف به » ناميده مىشود . مثلًا در باب نماز ، ما ملاحظه مىكنيم كه نماز هم ارتباط با وقت دارد و هم ارتباط با طهارت و ستر و استقبال قبله و . . . همهء اين‌ها در اين جهت مشتركند كه نماز بدون رعايت آنها باطل است . ولى در مقام تعبير ، از وقت به‌عنوان شرط تكليف يا شرط وجوب يا شرط حكم و از ستر و طهارت و استقبال به‌عنوان شرط مأمور به يا شرط صلاة و يا شرط مكلّف به تعبير مىكنند . آيا ملاك در اين زمينه چيست ؟ ايشان مىفرمايد : نقش شرايط در ارتباط با صلاة مأمور بها به دو صورت است : 1 - گاهى نقش شرط اين است كه مصلحت را به‌سوى مأمور به مىآورد ، يعنى مأمور به با قطع‌نظر از اين شرط ، هيچ مصلحتى ندارد و گويا بين مأمور به و مصلحت ، فاصله‌اى وجود دارد و نقش شرط اين است كه اين فاصله را برمىدارد ، مثلًا بين صلاة و معراجيت فاصله وجود دارد و شرط مىآيد اين فاصله را برداشته و صلاة را واجد مصلحت مىكند به‌طورى كه اگر اين شرط وجود نداشت ، مأمور به ما فاقد آن مصلحتى\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nاست كه اقتضاى تكليف و ايجاب مىكرده است . ما اين قسم از شرط را « شرط تكليف » مىناميم ، مثل وقت در ارتباط با صلاة ، نقش وقت آن‌قدر مهم است كه اگر وقت نماز فرا نرسيده باشد ، اين صلاة مصلحتى ندارد . به‌نظر ما اين قسمت از كلام مرحوم عراقى درست است ، شاهدش اين است كه در مقام تزاحم بين وقت و ساير شرايط ، همهء شرايط محكوم وقت مىباشند . مثلًا اگر كسى واجد الماء نيست بايد تيمم كند ، اگر قدرت بر قيام ندارد ، بايد نشسته نماز بخواند ، اگر قدرت بر جلوس ندارد ، بايد به‌صورت خوابيده نماز بخواند و حتى اگر در حال غرق شدن است بايد نماز را با كيفيت خاص خود بخواند ، اين‌ها همه براى رعايت وقت است و الّا اگر مسألهء وقت و اهميت آن نبود ، امر داير بود بين اينكه انسان در وقت نماز با تيمم بخواند يا در خارج از وقت نماز با وضو بخواند ، چرا انتقال به تيمم پيدا كند ؟ و يا در صورت دوران امر بين خواندن نماز نشسته در وقت و نماز ايستاده در خارج از وقت ، چرا لازم است نماز نشسته در وقت بخواند ؟ و . . . همهء اين‌ها به خاطر اهميت وقت است . مرحوم عراقى مىفرمايد : اهميت وقت از اين جهت است كه در واقع وقت است كه مصلحت را براى نماز مىآورد . لذا از وقت به « شرط تكليف » و يا « قيد هيئت » تعبير مىكنيم . 2 - گاهى شرايط در اصل آوردن مصلحت براى مأمور به نقشى ندارند و گويا مأمور به بدون آنها - مثلًا در عالم انشاء و قبل از مرحلهء فعليت - هم مصلحت دارد ولى اين شرايط در فعليت پيدا كردن مصلحت و تحقّق آن در خارج نقش دارند . مثلًا علم يكى از شرايطى است كه در اصل حكم انشائى نقش ندارد و براى خداوند در هر واقعه‌اى حكمى وجود دارد كه عالم و جاهل در آن مشتركند . امّا اگر اين احكام بخواهد در خارج فعليت پيدا كند ، بايد علم به آنها داشته باشيم . اين قسم از شرايط را شرايط مكلّف به ( / شرايط مأمور به ) و يا شرايط مادّه مىناميم . طهارت ، ستر ، استقبال قبله در ارتباط با نماز يك چنين نقشى دارند . يعنى طهارت نقشى در اصل مصلحت ندارد ولى در پياده شدن و فعليت مصلحت نقش دارد . مثال عرفى اين قسم از شرايط اين\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nاست كه گاهى مريض به دكتر مراجعه مىكند ، دكتر به او مىگويد : « تو بايد براى درمان بيماريت مسهل تناول كنى ولى قبل از خوردن مسهل بايد مقدارى منضّج تناول كنى » .\r\nدر اينجا دو عنوان مطرح است : يكى بيمارى كه علاجش شرب مسهل است ، ديگرى منضّج كه قبل از خوردن مسهل بايد تناول شود . ارتباطى كه بيمارى با خوردن مسهل دارد اين است كه بيمارى ، به‌وجود آورندهء مصلحت براى تناول مسهل است ، به‌طورى كه اگر بيمارى وجود نداشته باشد ، تناول مسهل نه تنها مصلحت ندارد بلكه چه‌بسا داراى ضرر هم باشد . امّا ارتباطى كه منضّج با مسهل دارد اين است كه منضّج در فعليت مصلحت تناول مسهل دخالت دارد . لذا تعليق در مورد تناول مسهل ، در ارتباط با اصل مرض درست است ولى در ارتباط با تناول منضّج درست نيست . پزشك مىتواند بگويد : « اگر فلان بيمارى را پيدا كردى ، مسهل تناول كن » ولى نمىتواند بيمارى را كنار گذاشته و بگويد : « اگر منضّج تناول كردى به دنبال آن مسهل تناول كن » . منضّج ، به‌وجود آورندهء مصلحت براى تناول مسهل نيست بلكه بيمارى است كه مصلحت تناول مسهل را به‌وجود مىآورد ، به‌همين‌جهت پزشك مىگويد : « اگر فلان بيمارى را پيدا كردى مسهل تناول كن ولى قبل از تناول مسهل ، بايد منضّج تناول كنى » . ارتباط اين دو ، ارتباط مقدّمه و ذى المقدّمه و ارتباط فعليت مصلحت با وجود شرب منضّج است . نه اينكه ارتباط تعليقى و شرطى باشد . در باب شرعيات هم همين‌طور است . روايات مسألهء وقت را به‌صورت قضيهء شرطيه مطرح مىكنند ، مثل « إذا زالت الشمس فقد وجبت الصلاتان » ، « 1 » امّا جايى نداريم كه طهارت يا استقبال يا ستر و امثال آن را به‌صورت قضيهء شرطيه مطرح كرده و مثلًا بگويند : « إذا طَهُرْتَ ثوبَك يجب عليك الصلاة » يا « إذا سترتَ عورتك يجب عليك الصلاة » يا « إذا استقبلتَ القبلةَ يجب عليك الصلاة » و . . . يا مثلًا در باب حج وقتى\r\n\r\n\r\n","description":"","footnote":"\r\n( 1 ) - در روايات ، « فقد دخل وقت الظهر و العصر » و « فقد دخل وقت الصلاتين » وارد شده است . وسائل الشيعة ، ج 3 ، ( باب 4 من أبواب المواقيت ، ح 5 و ح 8 ) .\r\n","page_name":" 314 ","page_number":314},
  {"content":"\r\n\r\nمسألهء استطاعت مطرح مىشود مىفرمايد : « إذا استطعتَ يجب عليك الحج » ، معناى اين قضيهء تعليقيه اين است كه در باب حج ، استطاعت به وجود آورندهء مصلحت ملزمه است ، به‌طورى كه اگر استطاعت نباشد ، مصلحت ملزمه‌اى در باب حج وجود ندارد . اگر كسى بدون استطاعت صد بار هم به حج برود ، حجّة الإسلام از او تحقّق پيدا نخواهد كرد ، زيرا حجّة الإسلام مشروط به استطاعت است . امّا ساير شرايط در باب حجّ اين‌گونه نيست . تحصيل گذرنامه ، گرفتن بليط هواپيما و امثال آن در مورد حج به‌صورت قضيهء شرطيه ذكر نمىشود . خلاصهء كلام محقّق عراقى رحمه الله اين شد كه آن قيودى كه گويا در عالم انشاء به‌وجود آورندهء مصلحت ملزمه براى مأمور به مىباشند ، قيود هيئت يا شرايط تكليف ناميده مىشوند ، امّا قيودى كه نقش آنها در مقام فعليت و پياده شدن مصلحت در خارج است قيود مادّه و شرايط مكلّف به ناميده مىشوند . « 1 » : اين قسمت از كلام مرحوم عراقى كه فرمود : « قيود به‌حسب واقع يكنواخت نبوده و متنوع است » قابل قبول مىباشد امّا آنچه ايشان در ارتباط با ضابطهء قيود مربوط به هيئت و قيود مربوط به مادّه مطرح كردند مورد مناقشهء امام خمينى رحمه الله قرار گرفته است . امام خمينى رحمه الله سه اشكال بر مرحوم عراقى وارد كرده كه دو اشكال اوّل در ارتباط با شرايط وجوب و اشكال سوّم در ارتباط با شرايط واجب است : اشكال اوّل : فرض مىكنيم استطاعت - كه به قول شما ( مرحوم عراقى ) در اصل آوردن مصلحت براى حج نقش دارد و در حج بدون استطاعت هيچ‌گونه مصلحت ملزمه‌اى وجود ندارد - شرط وجوب باشد ولى ما از شما ( مرحوم عراقى ) سؤال مىكنيم :\r\nآيا محال است كه قيدى در آوردن مصلحت نقش داشته باشد ولى درعين‌حال قيد\r\n\r\n\r\n","description":"","footnote":"\r\n( 1 ) - نهاية الأفكار ، ج 1 ، ص 292 - 295 و مقالات الاصول ، ج 1 ، ص 309 و 310\r\n","page_name":" 315 ","page_number":315},
  {"content":"\r\n\r\nمأمور به هم باشد ؟ توضيح : يكى از تفاوت‌هاى مهم بين قيد هيئت و قيد مادّه اين بود كه قيد هيئت - كه از آن به مقدّمهء وجوب تعبير مىكرديم - لزوم تحصيل ندارد . تحصيل استطاعت بر كسى واجب نيست بلكه اگر استطاعتى براى او حاصل شود ، حج براى او واجب است .\r\nامّا اگر چيزى قيد براى مأمور به شد - مثل طهارت و ستر و استقبال و . . . - تحصيلش واجب است و حتى اگر لزوم شرعى مقدّمه هم مورد انكار قرار گيرد ، لزوم عقلى آن جاى ترديد نيست . امام خمينى رحمه الله گويا مىفرمايد : آيا به‌نظر شما ( مرحوم عراقى ) ممتنع است قيدى در ايجاد مصلحت نقش داشته باشد ولى درعين‌حال لازم التحصيل هم باشد ؟ يعنى مثلًا مولا به‌جاى اينكه بگويد : « إن استطعت يجب عليك الحجّ » بگويد :\r\n« حجِّ مستطيعاً » ، در اين صورت استطاعت قيد براى حج قرار گرفته و مانند طهارت در « صلّ متطهّراً » شده و تحصيل آن لازم مىشود ، با اينكه استطاعت ، در آوردن مصلحت نقش دارد . اگر چنين چيزى ممكن شد ، ضابطهء شما ( مرحوم عراقى ) از بين مىرود . « 1 » دفاع از مرحوم عراقى : اشكال حضرت امام خمينى رحمه الله به مرحوم عراقى در صورتى وارد است كه مرحوم عراقى بخواهد بگويد : « نفس استطاعت ، بدون هيچ خصوصيت ديگرى ، مصلحت ملزمه را براى حج مىآورد » در اين صورت به ايشان اشكال مىشود كه : اگر نفس استطاعت ، آورندهء مصلحت است ، چه مانعى دارد كه همين استطاعت ، قيد مأمور به هم بوده و تحصيل آن لازم باشد ؟ امّا اگر مرحوم عراقى بخواهد بگويد : « آن استطاعتى به‌وجود آورندهء مصلحت ملزمه براى حج است كه خودبخود حاصل شده باشد » ، در اين صورت جايى براى اشكال باقى نمىماند ، چون استطاعتى كه تحصيل آن لازم نباشد ، نمىتواند به‌عنوان\r\n\r\n\r\n","description":"","footnote":"\r\n( 1 ) - مناهج الوصول إلى علم الاصول ، ج 1 ، ص 349 و 350 ؛ معتمد الاصول ، ج 1 ، ص 41 و 42 و تهذيب الاصول ، ج 1 ، ص 221 و 222\r\n","page_name":" 316 ","page_number":316},
  {"content":"\r\n\r\nقيد مأمور به قرار گيرد . چيزى كه قيد مأمور به باشد ، تحصيل آن‌هم لازم است ، هرچند به لابدّيت عقليه . اشكال دوّم : گاهى مأمور به فى نفسه داراى يك مصلحت ملزمهء كاملهء لازمة الاستيفاء است و هيچ قيد و شرطى هم ندارد ولى مولا وقتى مىخواهد امر را متوجه اين مأمور به بنمايد ، در ناحيهء امر به مانعى برخورد مىكند كه اين مانع اضافه به امر و تكليف دارد و هيچ ارتباطى با مكلّف به ندارد ، لذا وجوب را معلّق بر شرط مىكند درحالىكه اين شرط هيچ نقشى در اصل وجود مصلحت براى مأمور به ندارد . مثلًا اگر فرزند مولا در حال غرق شدن باشد و مولا قادر به نجات دادن او نيست و نمىداند كه آيا عبد قادر بر نجات او هست يا نه ؟ در اينجا مولا ناچار مىشود به‌صورت يك قضيهء تعليقيه به عبد بگويد : « اگر قدرت بر نجات فرزند من دارى ، او را نجات بده » . روشن است كه در اينجا نجات فرزند مولا ، داراى مصلحت كامله‌اى است كه مولا استيفاى آن را لازم مىداند و قدرت عبد هيچ‌گونه دخالتى در ايجاد اين مصلحت ندارد . ولى مولا ملاحظه مىكند كه شايد عبد قادر بر نجات فرزند او نباشد لذا خطاب را به‌صورت تعليقى مطرح مىكند . اين قدرت ، شرط وجوب انقاذ فرزند مولا توسط عبد است و بنا بر ضابطهء مرحوم عراقى ، شرط وجوبْ چيزى است كه به‌وجود آورندهء مصلحت باشد ، درحالىكه قدرت عبد در اينجا به‌وجود آورندهء مصلحت نيست ، زيرا اگر عبد هم قادر نباشد ، نجات فرزند مولا مشتمل بر مصلحت است . « 1 » دفاع از مرحوم عراقى : هرچند اين فرمايش امام خمينى رحمه الله فرمايش متين و جالبى است ولى درعين‌حال مىتوان آن را مورد مناقشه قرار داده و گفت : در اينجا دو مسئله وجود دارد : يكى نجات فرزند مولا از غرق شدن با قطع‌نظر از هر اضافه است و ديگرى نجات فرزند مولا از غرق شدن توسط عبد است . ممكن است گفته شود : نجات فرزند\r\n\r\n\r\n","description":"","footnote":"\r\n( 1 ) - مناهج الوصول إلى علم الاصول ، ج 1 ، ص 350 ؛ معتمد الاصول ، ج 1 ، ص 41 و 42 و تهذيب الاصول ، ج 1 ، ص 222\r\n","page_name":" 317 ","page_number":317},
  {"content":"\r\n\r\nمولا با قطع‌نظر از هر اضافه ، فى نفسه داراى مصلحت است و قدرت عبد هيچ‌گونه دخالتى در آن ندارد ، به خلاف نجات منسوب به عبد كه قدرت عبد در آن دخالت دارد . اشكال سوّم : سوّمين اشكالى كه امام خمينى رحمه الله بر مرحوم عراقى وارد كرده‌اند در ارتباط با شرايط واجب - مثل ستر و طهارت و . . . - مىباشد . امام خمينى رحمه الله مىفرمايد : اين كلام مرحوم عراقى با ذوق متشرعه منافات دارد .\r\nمتشرعه‌اى كه « لا صلاة إلّا بطهور » را ديده و شنيده است ، چگونه اين حرف را مىپذيرد كه « مصلحت معراجيت و قربانيت و امثال آن در صلاة بدون طهارت و ستر و استقبال هم وجود دارد ولى اگر اين مصلحت بخواهد در خارج پياده شود و فعليت پيدا كند بايد طهارت و ستر و استقبال وجود داشته باشد » ؟ اين مطلب از ذهن متشرعه بعيد است . آنچه در ذهن متشرعه است اين است كه صلاة بدون طهارت نه تنها در خارج فايده‌اى ندارد بلكه در واقع و در مقام انشاء فايده‌اى براى آن مترتّب نشده است . « 1 » نتيجهء بحث در ارتباط با مقام ثبوت از آنچه گفته شد معلوم گرديد كه ضابطهء شرط هيئت و شرط مادّه ، همان چيزى است كه ما مطرح كرديم و آن اين است كه به‌جاى امر آمر ، ارادهء فاعل را بگذاريم ، بنابراين هر چيزى كه به اراده ارتباط دارد و قيديت براى اراده دارد ، شرط هيئت ( / شرط وجوب ) و هر چيزى كه ارتباط به مراد پيدا مىكند و در تصديق به فايدهء مراد دخالت دارد ، شرط مادّه ( / شرط واجب ) مىباشد . و كلام مرحوم عراقى در اين زمينه مورد قبول نمىباشد . حال كه به اينجا رسيديم به اصل بحث برمىگرديم : بحث در اين بود كه آيا در مقام ثبوت ، همهء قيود به هيئت برمىگردند يا مربوط به\r\n\r\n\r\n","description":"","footnote":"\r\n( 1 ) - مناهج الوصول إلى علم الاصول ، ج 1 ، ص 350 ؛ معتمد الاصول ، ج 1 ، ص 41 و 42 و تهذيب الاصول ، ج 1 ، ص 222 و 223\r\n","page_name":" 318 ","page_number":318},
  {"content":"\r\n\r\nمادّه مىباشند يا اينكه قيود داراى تنوّعند ؟ اگر همهء قيود مربوط به خصوص هيئت يا خصوص مادّه باشند نزاع بين شيخ انصارى رحمه الله و مشهور كنار مىرود . ولى با توجه به اينكه در مقام ثبوت مسألهء تنوّع قيود مطرح بود ، نزاع شيخ انصارى رحمه الله و مشهور باقى است و نوبت به مقام اثبات مىرسد .\r\n\r\nمرحلهء دوّم : مقام اثبات\r\nاين مطلب مورد اتفاق شيخ انصارى رحمه الله و مشهور است كه در قضيهء شرطيه - خواه جزاء جملهء انشائيه باشد يا جملهء خبريه - طبيعت قضيهء شرطيه اين‌گونه اقتضاء مىكند كه شرط ، شرطيت براى مجموع جملهء جزاء دارد « 1 » نه براى جزئى از اجزاء آن ، مگر اينكه قرينه‌اى قائم شود . در جاهايى كه جزاء جملهء انشائيه است ، مثل « إن جاءك زيدٌ فأكرمه » ، اكرام به‌عنوان جزاى شرط نيست بلكه جملهء « أكرمه » جزاى شرط است . هيئت « أكرمه » دلالت بر وجوب و مادّه‌اش دلالت بر اكرام مىكند و طرف اضافهء آن‌هم عبارت از ضمير « ه » است كه به « زيد » برمىگردد . سؤال : اگر اين مطلب مورد قبول طرفين است پس چرا مرحوم شيخ انصارى در مثال فوق مجىء زيد را قيد براى اكرام مىداند ؟ آيا نزاع مرحوم شيخ انصارى و مشهور در ارتباط با اين مرحله است ؟ پاسخ : مرحوم شيخ انصارى مىفرمايد : ما قبول داريم كه قضيهء شرطيه يك چنين ظهورى دارد و ظاهر قضيهء فوق اين است كه مجىء زيد قيد براى وجوب اكرام است ولى در اينجا قرينه‌اى عقلى وجود دارد كه سبب مىشود ما در ظهور اين جملهء شرطيه تصرّف كرده « 2 » و آن را بر خلاف ظاهرش حمل كنيم . در نتيجه مرحوم شيخ انصارى و\r\n\r\n\r\n","description":"","footnote":"\r\n( 1 ) - قضيهء شرطيه اين خصوصيت را دارد كه هريك از جزاء و شرط آن جملهء مستقلى مىباشند .\r\n( 2 ) - همان‌طور كه گاهى قرينهء لفظى موجب تصرّف در ظهور مىشود ، مثلًا در جملهء « رأيت أسداً يرمي » قرينهء لفظى « يرمى » سبب شده است تا « اسد » ظهور در رجل شجاع پيدا كرده و اين ظهور قوىتر از ظهور « اسد » در حيوان مفترس بشود .\r\n","page_name":" 319 ","page_number":319},
  {"content":"\r\n\r\nمشهور قبول دارند كه جملهء شرطيهء « إن جاءك زيدٌ فأكرمه » ظهور در اين دارد كه « مجىء زيد » قيد براى وجوب اكرام زيد است ولى نزاعشان در اين است كه آيا در اينجا قرينهء عقليه‌اى وجود دارد كه موجب تصرّف در اين ظهور و حمل آن بر خلاف ظاهر بشود يا نه ؟ مرحوم شيخ انصارى ادّعا مىكند كه چنين قرينه‌اى وجود دارد ولى مشهور وجود چنين قرينه‌اى را نفى مىكنند . حال ما بايد راه‌هايى كه براى اثبات قرينهء عقليه مطرح شده بررسى كنيم تا ببينيم آيا مدّعاى شيخ انصارى رحمه الله ثابت مىشود يا نه ؟\r\n\r\nراه اوّل براى اثبات وجود قرينهء عقليه\r\nهيئت أكرم بر وجوب دلالت مىكند . وجوب ، عبارت از يك بعث و تحريك اعتبارى است كه جانشين بعث و تحريك حقيقى و تكوينى مىشود . حقيقت بعث ، يك معناى حرفى است ، چون استقلال به مفهوميت ندارد بلكه متقوّم به سه شىء است :\r\nباعث ، مبعوث و مبعوث اليه . « 1 » به‌همين‌جهت نمىتواند استقلال به مفهوميت داشته باشد و لحاظ استقلالى به آن تعلّق بگيرد و معناى حرفى اگر مورد لحاظ استقلالى قرار\r\n\r\n\r\n","description":"","footnote":"\r\n( 1 ) - در بحث معانى حرفيه گفتيم : معناى اسمى آن معنايى است كه استقلال به مفهوميت داشته باشد . امّا معنايى كه متقوّم به دو شىء يا بيشتر باشد ، فاقد استقلال بوده و نمىتواند استقلال به مفهوميت داشته باشد . مثلًا در جملهء « زيد في الدار » سه واقعيت وجود دارد : واقعيت زيد ، واقعيت دار و واقعيت ظرفيت دار براى زيد . ولى واقعيت‌هاى زيد و دار استقلال به مفهوميت دارند امّا واقعيت ظرفيت دار براى زيد ، معنايى حرفى است ، زيرا اين واقعيت ، وابسته به زيد و دار است . به‌همين‌جهت ، ظرفيتْ يك معناى حرفى به‌حساب مىآيد . بعث نيز استقلال به مفهوميت ندارد بلكه وابسته به سه شىء است : باعث ، مبعوث و مبعوث اليه ، لذا بعث هم يك معناى حرفى است .\r\n","page_name":" 320 ","page_number":320},
  {"content":"\r\n\r\nگيرد ، از حرفى بودن خارج مىشود . در « زيد في الدار » اگر مفهوم ظرفيت را لحاظ كرديم ، اين يك معناى مستقل به مفهوميت است و معناى « زيد في الدار » نيست . « زيد في الدار » واقعيت ظرفيت را بيان مىكند و واقعيت ظرفيت ، متقوّم به طرفين - ظرف و مظروف - است . بايد توجه داشت كه اعتبارى بودن بعث و تحريك ، منافاتى با حرفى بودن معناى آن ندارد . بعث و تحريك ، هم امرى اعتبارى است و هم استقلال به مفهوميت ندارد و اگر بخواهد مستقلًا مورد لحاظ قرار گيرد ، از حرفى بودن خارج مىشود . بنابراين ، هيئتْ داراى معناى حرفى است و معناى حرفى هم نمىتواند مورد لحاظ استقلالى قرار گيرد . سپس گفته مىشود : اگر ما بخواهيم در جملهء « إن جاءك زيد فأكرمه » قيد مجىء زيد را در ارتباط با هيئت أكرم بدانيم ، متوقّف بر اين است كه به هيئت ، يك لحاظ استقلالى تعلّق بگيرد ، چون چيزى كه استقلال ندارد نمىتواند مقيّد به چيز ديگرى بشود . بايد ابتدا موصوف و ذاتِ مقيّد را مستقلًا لحاظ كنيم سپس وصف و قيد را به آن الحاق كنيم . نتيجه اين كه تقييدْ متوقف بر لحاظ استقلالى است و لحاظ استقلالى هم با حرفى بودن معناى هيئت سازگار نيست . و با توجه به اينكه هيئت داراى معناى حرفى است پس تقييد آن ممكن نيست و به‌عبارت ديگر : رجوع قيد به هيئت داراى استحالهء عقلى است . « 1 »\r\n\r\nبررسى راه اوّل :\r\nاوّلًا : « 2 » ما قبول داريم كه معانى حرفيه ، استقلال به مفهوميت ندارد « 3 » ولى اين كه\r\n\r\n\r\n","description":"","footnote":"\r\n( 1 ) - فوائد الاصول ، ج 1 ، ص 181 و نهاية الدراية ، ج 1 ، ص 332 و 335\r\n( 2 ) - اين جواب در بسيارى از موارد مورد نياز است و با مسائل مختلف اصول سروكار دارد .\r\n( 3 ) - ما در مباحث حرفيه - به تبعيت از مرحوم اصفهانى - پذيرفتيم كه معانى حرفيه ، واقعيات غير مستقل مىباشند و در مراتب وجودى از عَرَض هم پائين‌ترند ، چون عرض فقط نياز به معروض دارد ، امّا معانى حرفيه حد اقل به دو چيز نياز دارند .\r\n","page_name":" 321 ","page_number":321},
  {"content":"\r\n\r\n« تقييد ، متوقّف بر لحاظ استقلالى است » قابل قبول ما نيست . بيان اين مطلب متوقّف بر ذكر مقدّمهء زير است : آيا تقييداتى كه در حمل واقع مىشود - مثل ظروف و ساير قيود - صِرفاً مربوط به عالم لفظ و عالم تشكيل جمله‌اند يا اينكه الفاظ حاكى از واقعيات مىباشند و مطرح شدن قيد در لفظ ، به جهت تحقّق قيد در واقع است ؟ براى پاسخ به اين سؤال ابتدا جمله‌هاى خبريه را مورد بررسى قرار داده سپس به بررسى جمل انشائيه - كه محل بحث ماست - مىپردازيم : الف : جمل خبريه : در جمله‌هاى خبريه ، وقتى گفته مىشود : « ضرب زيدٌ عمراً يوم الجمعة » ، اين « يوم الجمعة » يك قيد زمانى است كه ساير ايام را خارج مىكند . آيا « يوم الجمعة » تنها در ارتباط با لفظ و تشكيل جمله است يا همان‌طور كه بقيهء جمله حكايت از واقعيت مىكنند ، يوم الجمعه هم حكايت از يك واقعيت مىكند ؟ واقعيت مسئله اين است كه همان‌طور كه مادّهء ضرب حكايت از يك واقعيت به نام ضرب و هيئت آن حكايت از ماضى بودن اين واقعيت و زيد هم حكايت از وجود خارجى معيّن و عَمْرو هم حكايت از وجود خارجى معين ديگر مىكند ، يوم الجمعه هم حكايت از يك واقعيت مىكند . يعنى مىخواهد بگويد : « اين ضرب در روز جمعه واقع شده است » و كسى نمىتواند بگويد : « تقييد ، مربوط به عالم لفظ و عالم تشكيل جمله است » . درحقيقت ، جملهء خبريه يك آينه است و يكى از واقعيت‌هايى كه در اين آينه ديده مىشود اين است كه ظرف زمان اين ضرب ، روز جمعه بوده نه روزهاى ديگر . حال كه چنين است لفظ را كنار گذاشته و سراغ واقعيت مىرويم تا ببينيم آيا يوم الجمعه قيد براى چيست ؟\r\nروشن است كه يوم الجمعه قيد براى عَمْرو يا زيد نيست ، همان‌طور كه قيد براى مجرّد ضرب - با قطع‌نظر از صدورش از زيد و وقوعش بر عَمْرو - هم نيست ، بلكه يوم الجمعه قيد براى يك معناى حرفى است ، زيرا « وقوع ضرب از زيد بر عَمْرو » معنايى حرفى است ، چون يك طرف آن به زيد و طرف ديگرش به عَمْرو و طرف سوّمش به ضرب ارتباط دارد ، يعنى « وقوع ضرب از زيد بر عَمْرو » متوقف بر اين سه چيز است . همان‌طور\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nكه در باب بعث مىگفتيم : « بعث ، يك معناى حرفى است چون متقوّم به سه چيز است :\r\nباعث ، مبعوث و مبعوث اليه » . نتيجه مىگيريم كه يوم الجمعه قيد براى همين معناى حرفى است ، نه اينكه ما آن را مقيّد كرده باشيم بلكه جملهء خبريه تمام ابعادش آينهء واقع است و در صورتى صادق است كه متكلم از خودش مايه نگذاشته باشد بلكه همان واقع را بدون كم و كاست ارائه كرده باشد . و چون در واقع تقييد وجود دارد و تقييد هم به‌معناى حرفى ارتباط دارد و ربطى به متكلّم ندارد ، چرا گناه تقييد را به گردن متكلّم بيندازيم و بگوييم : « متكلّم مىخواهد لحاظ استقلالى كند تا تقييد پيدا شود » ؟\r\nخير ، متكلّم با لفظش همان واقعيتى را كه براى مخاطب مجهول است در اختيار او قرار مىدهد . در جملهء اسميه هم همين‌طور است ، زيرا : خود جملهء اسميه به تعبير مرحوم آخوند در مقام بيان هوهويت است « زيد قائم » مىخواهد بگويد : « زيد همان قائم است » ، « زيد ، اتحاد با قائم دارد » . هوهويت ، يك معناى حرفى است ، بايد طرفين باشند و بين آنها هم اتحاد وجود داشته باشد . و جملهء اسميه در مقام بيان اين معناى حرفى است ، جملهء اسميه نمىخواهد معناى « زيد » يا معناى « قائم » را در اختيار ما بگذارد . حال اگر گفته شود : « زيد قائم يوم الجمعة » ، قيد « يوم الجمعة » به همين هوهويت - كه معناى حرفى است - مىخورد و همين معناى حرفى - به حسب واقعيت - مقيّد به قيد يوم الجمعه است . پس در جمل خبريه ما نمىتوانيم اين معنا را بپذيريم كه « تقييد ، متوقف بر لحاظ استقلالى است » . زيرا تقييد ، هيچ ارتباطى به عالم لفظ و جمله و متكلم ندارد تا لحاظ استقلالى بخواهد . ب : جمل انشائيه : در مباحث جلد اوّل ، بحث مبسوطى در ارتباط با حقيقت انشاء مطرح كرديم . يكى از نظرياتى كه در ارتباط با حقيقت انشاء مطرح شد اين بود كه انشاء عبارت از\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nاين است كه لفظى بيايد و مافيالضمير را ابراز كند . يعنى زوجيت ، ملكيت و امثال آن از امور نفسانيه مىباشند كه اظهاركنندهء آنها عبارت از همين الفاظى است كه ملاحظه مىشود . جملات انشائيهء متضمن احكام هم به‌همين‌صورت مىباشند . اين معنا را آيت‌اللَّه خويى « دام ظلّه » اختيار كرده‌اند . « 1 » اگر ما در باب انشاء يك چنين معنايى را بپذيريم ، جمل انشائيه همانند جمل خبريه خواهند شد ، يعنى درحقيقت ، پشت سر اين الفاظ ، واقعياتى وجود دارد كه توسط اين الفاظ اظهار مىشوند . البته اين واقعيات ، واقعيات خارجى نيستند بلكه واقعياتى نفسانى هستند كه به ضمير انسان ارتباط پيدا مىكنند . در اين صورت ، همان چيزى كه در ارتباط با جمل خبريه گفتيم ، در ارتباط با جمل انشائيه نيز مطرح خواهد شد . ولى ما در بحث انشاء اين مبنا را نپذيرفتيم بلكه مبناى مشهور را قبول كرديم .\r\nمشهور عقيده داشتند وقتى بايع بگويد : « بعت » ، قصد مىكند كه مفهوم بيع به اين لفظ حاصل شود و عنوان « مافيالضمير » و « ما في النفس » و « حكاية عمّا في النفس » و امثال آن مطرح نيست . انشاء ، درحقيقت ، به معناى ايجاد است ولى يك ايجاد اعتبارى . « 2 » لذا امور انشائيه هميشه در ارتباط با مسائل اعتبارى مىباشند . ملكيت ، زوجيت ، حريت و طلاق از امور اعتباريه مىباشند . و ما نمىتوانيم به مفهوم انسان وجودى انشائى بدهيم . حتى در اعراض هم نمىتوان به مفهوم بياض وجودى انشائى داد . بعث و تحريك اعتبارى در باب وجوب هم - كه محلّ بحث ماست - امرى اعتبارى است . اين امر اعتبارى ، ايجادش به لفظ است ولى به اين صورت كه كسى مثلًا لفظ « بعت » را بگويد و قصد كند كه به سبب اين لفظ ، مفهوم بيع - كه امرى اعتبارى است - وجود پيدا كند . مشهور اين نحوه وجود را وجود انشائى ناميده و از اين لفظ به انشاء تعبير مىكنند .\r\n\r\n\r\n","description":"","footnote":"\r\n( 1 ) - محاضرات في أُصول الفقه ، ج 1 ، ص 89\r\n( 2 ) - يعنى حتى ايجاد در ذهن هم نيست ، وجود ذهنى قسيم وجود خارجى است و همانند وجود خارجى يك واقعيت مىباشد .\r\n","page_name":" 324 ","page_number":324},
  {"content":"\r\n\r\nما در مباحث مربوط به انشاء ، همين معنا را اختيار كرديم ، نتيجه اين مىشود كه الفاظ در باب انشاء نقش مهمى دارند به‌خلاف الفاظ در باب جمل خبريه و به‌خلاف الفاظ در باب انشاء بنا بر مبناى آيت‌اللَّه خويى « دام ظلّه » . بلكه بنا بر مبناى ما - كه همان مبناى مشهور است - انشاء فقط با لفظ سروكار دارد ، اگر لفظ « بعت » نباشد مفهوم بيع نمىتواند تحقّق پيدا كند ، اگر « أنكحت » نباشد ، مفهوم نكاح نمىتواند تحقّق پيدا كند .\r\nهمچنين اگر « أكرم » نباشد ، مفهوم وجوب نمىتواند تحقّق پيدا كند . طبق اين مبنا ممكن است حلّ مسئله در ابتداى امر قدرى مشكل به‌نظر آيد ، زيرا بنابراين مبنا ، انشاء وجوب ( / بعث و تحريك اعتبارى ) متقوّم به لفظ « أكرم » است و چيزى نمىتواند جاى اين لفظ را بگيرد ، در اين صورت وقتى بخواهيم هيئت را تقييد كنيم ، لازم مىآيد يك لحاظ استقلالى در مرحلهء لفظ و مرحلهء استعمال ، نسبت به معناى حرفى تعلّق بگيرد ، چون اساس انشاء در ارتباط با مرحلهء لفظ است ، درحالىكه ذات معناى حرفى ابا دارد از اين كه لحاظ استقلالى به آن تعلّق بگيرد و اگر معناى حرفى مورد لحاظ استقلالى قرار گرفت ، از حرفى بودن خارج مىشود . در اينجا براى حلّ مسئله مىگوييم : درست است كه محور و اساس در باب انشاء عبارت از لفظ است ولى اين‌گونه نيست كه تمام الملاك عبارت از لفظ باشد . بيان مطلب : كسى كه مثلًا مىخواهد وجوب اكرام را انشاء كند ولى ملاحظه مىكند كه مطلق وجوب اكرام داراى مصلحت ملزمه نيست بلكه وجوب اكرام در صورتى داراى مصلحت ملزمه است و متعلّق غرض مولا قرار مىگيرد كه به دنبال مجىء زيد تحقّق پيدا كند ، در اينجا اگرچه انشاء يك مسألهء لفظى است امّا درعين‌حال اين‌گونه نيست كه فقط مربوط به لفظ باشد و لفظ به‌عنوان علت تامّه باشد .\r\nاگر انشاء از دايرهء لفظ بيرون نمىرود چرا كسى كه مالك يك شىء نيست نمىتواند « بعتُ » را نسبت به آن شىء بگويد ؟ چرا غير مولا نمىتواند به عبد بگويد : « أكرم زيداً » ؟\r\nاز اينجا معلوم مىشود كه لفظْ در باب انشاء ، علت تامّه نيست بلكه در مورد انشاء هم يك پشتوانه‌اى از ناحيهء معنا وجود دارد ، يعنى مولا قبل از اينكه جملهء « إن جاءك زيد\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nفأكرمه » را بگويد ، مسئله را در ذهن خودش بررسى كرده است . نمىخواهيم بگوييم :\r\n« جملهء « إن جاءك زيدٌ فأكرمه » حكايت از مافيالضمير مولا مىكند » ، امّا اين‌گونه هم نيست كه مولا هيچ‌يك از اجزاء جمله را تصوّر نكرده و يك مرتبه اين جمله را گفته است . حال كه مسألهء انشاء به اين صورت است ، مىگوييم : ما در بحثى كه پيرامون مقام ثبوت مطرح كرديم ضابطه‌اى براى تعلّق قيود به هيئت و تعلّق به مادّه ارائه كرده و گفتيم : « امر مولا جانشين ارادهء فاعلى و ارادهء مباشرى مولاست . در ارادهء مباشرى مولا ، قيود به دو صورت است : بعضى در ارتباط با اراده و بعضى در ارتباط با مراد است ، به‌طورى كه در تصديق به فايدهء مراد ، قيد مربوط به مراد هم مورد لحاظ است » . در اينجا هم مىگوييم : مولايى كه با « إن جاءك زيد فأكرمه » ، وجوب اكرام را انشاء مىكند اگرچه حقيقت انشاء همان بعث و تحريك اعتبارى به‌وسيلهء هيئت و لفظ أكرم است ولى اين بدان معنا نيست كه در قلب مولا هيچ تصوّرى نسبت به اكرام و وجوب و مجىء زيد وجود نداشته و اين لفظ به‌طور كلّى بريده از معناست . خير ، بلكه مولا حساب كرده كه قيد مجىء زيد از جمله قيودى است كه در ارتباط با اراده است لذا گفته است : « إن جاءك زيد فأكرمه » . بنابراين جواب ما در ارتباط با جملات انشائيه ، انكار لحاظ استقلالى در مرحلهء تقييد است ، شبيه همان چيزى كه در مورد جملات خبريه گفتيم . ما گفتيم : در « ضرب زيد عمراً يوم الجمعة » چيزى را نيامده‌ايم لحاظ استقلالى كنيم بلكه همان واقعيتى كه وجود داشته است را با تمام خصوصيات آن بازگو كرده‌ايم . در باب انشائيات هم مىگوييم : مولا قبل از اينكه جملهء « إن جاءك زيد فأكرمه » را بگويد ، مسألهء وجوب اكرام و صدور امر نسبت به اكرام را در ذهن خود بررسى و تحليل كرده و ملاحظه كرده كه مجىء زيد قيد براى اراده است و اين يك واقعيت است ، لذا اين واقعيت را به « إن جاءك زيد فأكرمه » انشاء كرده است ، اين واقعيت را به تعليق هيئت بر قيد مطرح كرده است ، همان‌طور كه ظاهر جملهء شرطيه است . كجا در اينجا لحاظ استقلالى دخالت دارد تا\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nشما بگوييد : « لحاظ استقلالى با معناى حرفى نمىسازد و معناى حرفى را از حرفى بودن خارج مىكند » ؟ لحاظ استقلالى در مرحلهء لفظْ مورد نياز نيست ، لفظْ برآن چيزى كه در ذهن مولا ساخته و پرداخته شده است دلالت مىكند و بر چيزى زايد برآن دلالت نمىكند . در ذهن مولا هم مسئله اين است كه مجىء زيد از قيودى است كه با اراده ارتباط دارد ، لذا گفته است : « إن جاءك زيد فأكرمه » و اگر با مراد ارتباط داشت مثلًا مىگفت : « أكرم زيداً الجائي » - همان‌طور كه مرحوم شيخ انصارى قيد را به ماده مىزد - نه اينكه به‌صورت جملهء شرطيه مطرح كند كه ظاهر در اين است كه قيد در مرحلهء تحليل نفسانى مولا ارتباط به اراده دارد . نتيجهء راه اوّل از آنچه گفته شد معلوم گرديد كه راه اوّلى كه در ارتباط با قرينهء عقليه مطرح شد تا جلوى ظهور قضاياى شرطيه گرفته شود ، نه در مورد جملات خبريه درست است و نه در مورد جملات انشائيه . البته وضوح بطلان آن در مورد جملات خبريه بيشتر از جملات انشائيه است .\r\n\r\nراه دوّم براى اثبات وجود قرينهء عقليه\r\nظاهر كلام شيخ انصارى رحمه الله اين است كه ايشان براى اثبات وجود قرينهء عقليه‌اى كه بتواند جلوى ظهور جملات شرعيه را بگيرد به اين راه استناد كرده است كه هيئت و حروف داراى معانى جزئيه مىباشند و جزئى قابل تقييد نيست . « 1 » بيان مطلب : در اينجا يك صغرى و كبرى مطرح است . در ارتباط با صغرى - يعنى اينكه معناى هيئت ، يك معناى حرفى است - مرحوم شيخ انصارى همان نظريه‌اى را اختيار كرده كه مشهور در باب حروف قائلند . در مباحث الفاظ ، وضع به چهار قسم\r\n\r\n\r\n","description":"","footnote":"\r\n( 1 ) - مطارح الأنظار ، ص 45 و 46\r\n","page_name":" 327 ","page_number":327},
  {"content":"\r\n\r\nتقسيم شده است : وضع خاص و موضوع له خاص ، وضع عام و موضوع له عام ، وضع عام و موضوع له خاص ، وضع خاص و موضوع له عام . به‌نظر مرحوم آخوند ، قسم چهارم قابل تصوّر نبود . « 1 » مثال قسم اوّل عبارت از اعلام شخصيه - مثل زيد - بود ، مثال قسم دوّم هم عبارت از اسماء اجناس - مثل رجل و انسان - بود . امّا نسبت به قسم سوّم ، مشهور عقيده داشتند كه حروف داراى وضع عام و موضوع له خاص هستند يعنى واضع وقتى مىخواسته كلمهء « مِنْ » را - به‌عنوان حرف - وضع كند ، مفهوم كلّى ابتدا را ملاحظه كرده ولى لفظ « من » را براى اين مفهوم كلّى وضع نكرده بلكه براى مصاديق اين مفهوم كلّى وضع كرده است كه درحقيقت ، هر مصداقى گويا يك موضوع له براى « مِنْ » است . لذا ما در آنجا گفتيم : « اگر كسى بخواهد يك مشترك لفظى پيدا كند كه داراى ميلياردها معنا باشد ، بايد در همين وضع عام و موضوع له خاص جستجو كند ، زيرا معناى « موضوع له خاص » اين است كه همهء ابتداءها - در هر جهتى و در هر رابطه‌اى و در ارتباط با هركسى - موضوع له براى كلمهء « مِنْ » است . امّا مرحوم آخوند با نظريهء مشهور مخالفت كرده و فرمودند : حروف داراى وضع عام و موضوع له عام بوده و حتى مستعمل فيه در آنها هم عام است و از اين جهت ، فرقى ميان حروف و اسم‌هاى هم‌سنخ آنها وجود ندارد . بلكه فرق در ارتباط با مقام استعمال است . كلمهء « ابتداء » در جايى استعمال مىشود كه ابتداء به‌عنوان استقلالى ملاحظه شده باشد و كلمهء « مِنْ » در جايى استعمال مىشود كه ابتداء به‌عنوان وصف و حالت و خصوصيت براى غير ملاحظه شود . « 2 » مرحوم شيخ انصارى با اينكه در بحث واجب مشروط با مشهور مخالفت كرده است ولى در مسألهء وضع حروف نظريهء مشهور را اختيار كرده و فرموده است : « حروف و آنچه مشابه حروفند - مثل هيئت - داراى وضع عام و موضوع له خاص مىباشند ،\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 10\r\n( 2 ) - كفاية الاصول ، ج 1 ، ص 13 - 15\r\n","page_name":" 328 ","page_number":328},
  {"content":"\r\n\r\nمثلًا در مورد وضع هيئت - كه مورد بحث ماست - واضع وقتى مىخواسته هيئت افْعَل را وضع كند - طبق نظريهء مشهور - كلّى بعث و تحريك اعتبارى را ملاحظه كرده ولى لفظ را براى آن كلّى وضع نكرده بلكه براى مصاديق آن وضع كرده است كه به اعتبار اختلاف باعث و مبعوث و مبعوث اليه و جهات ديگر اختلاف پيدا مىكنند . هريك از اين مصاديق ، موضوع له مستقلى براى هيئت افعل مىباشند . طبق مبنايى كه مرحوم شيخ انصارى اختيار كرده ، وقتى موضوع له هيئت ، خاص شد ، مستعمل فيه آن‌هم خاص و جزئى مىشود ، چون استعمال حقيقى اين است كه لفظ در همان موضوع له خودش استعمال شود . امّا در ارتباط با كبراى كلام مرحوم شيخ انصارى - كه فرمود : « جزئى ، قابل تقييد نيست » - مرحوم شيخ انصارى مىفرمايد : تقييد در مقابل شمول و اطلاق است . بايد چيزى شمول و فراگيرى داشته باشد و بر همهء عناوين منطبق شود تا بتوان آن را تقييد كرده و دايره‌اش را محدود كرد . امّا چيزى كه ذاتاً اطلاق ندارد و « موضوع له و مستعمل فيه آن خاص و جزئى است » نمىتوان تقييد را در مورد آن پياده كرد ؟ نتيجهء اين صغرى و كبرى اين مىشود كه « هيئت ، قابل تقييد نيست » و اين يك قرينهء عقليه است بر اينكه ما قيد را به هيئت ارجاع ندهيم . و هرچند ظاهر قضيهء شرطيه اين است كه قيد مربوط به هيئت است ولى بايد در اين ظهور تصرّف كرده و مسئله را بر خلاف ظاهر حمل كنيم . اين بهترين دليلى است كه در اين زمينه مىتوان مطرح كرد و در كلام شيخ انصارى رحمه الله هم برآن تكيه شده است . « 1 »\r\n\r\nبررسى راه دوّم :\r\nمرحوم آخوند كه چند سالى از محضر شيخ انصارى رحمه الله استفاده كرده است ، دو جواب نسبت به كلام مرحوم شيخ انصارى مطرح كرده است :\r\n\r\n\r\n","description":"","footnote":"\r\n( 1 ) - مطارح الأنظار ، ص 45 و 46\r\n","page_name":" 329 ","page_number":329},
  {"content":"\r\n\r\nجواب اوّل : اينكه شما مىگوييد : « هيئت و معانى حرفيه ، داراى وضع عام و موضوع له خاص مىباشند » مورد قبول ما نيست و ما اين مطلب را در بحث حروف ثابت كرديم كه حروف داراى وضع عام و موضوع له عام هستند و حتّى مستعمل فيه آنها هم عام است و از اين جهت فرقى ميان حروف و اسماء هم‌سنخ آنها وجود ندارد بلكه فقط موارد استعمال آنها فرق مىكند . « 1 » اشكال : با صرف‌نظر از اينكه ما اصل اين مبناى مرحوم آخوند را نپذيرفتيم ولى اشكال اين است كه طرف حساب مرحوم شيخ انصارى ، مشهور مىباشند . نه مرحوم آخوند . و شيخ انصارى رحمه الله در باب وضع حروف همان نظريهء مشهور را اختيار كرده است .\r\nبه‌عبارت ديگر : ما به مرحوم آخوند مىگوييم : شما يك وقت مىخواهيد جوابى شخصى از صغراى كلام مرحوم شيخ انصارى بدهيد ، در اين صورت مانعى ندارد كه بر مبناى خودتان تكيه كرده و كلام شيخ انصارى رحمه الله را رد كنيد ، امّا اگر بخواهيد به‌عنوان دفاع از مشهور ، كلام شيخ انصارى را جواب دهيد ، در اين صورت منع صغرى نمىتواند جواب از كلام ايشان باشد ، زيرا خود مشهور صغرى را پذيرفته‌اند و مرحوم شيخ انصارى هم با آنان موافقت كرده است . جواب دوّم : مرحوم آخوند مىفرمايد : تقييد جزئى داراى دو نوع است . يك نوع آن ممتنع و خارج از محلّ بحث ماست و نوع ديگر آنكه محلّ بحث ماست ، ممتنع نمىباشد . مىفرمايد : تقييد جزئى گاهى به اين كيفيت است كه ما بخواهيم جزئى را در خارج بدون تقييد ايجاد كرده سپس - با وصف جزئيت - آن را مقيّد كنيم ، مثل اينكه مولا به عبدش بگويد : « أكرم زيداً » ، بدون اينكه قيد و شرطى بياورد . اينجا - بنا بر مبناى مشهور - هيئت به نحو جزئى در خارج تحقّق پيدا مىكند . سپس با دليل ديگرى بخواهد اين جزئى را مقيّد كند . چنين چيزى امكان ندارد . چون شما ( شيخ انصارى ) فرموديد : « جزئى مقيّد نمىشود » .\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 13 - 15\r\n","page_name":" 330 ","page_number":330},
  {"content":"\r\n\r\nولى گاهى تقييد جزئى به اين صورت است كه ما از اوّل كه مىخواهيم اين جزئى را ايجاد و انشاء كنيم ، با وصف تقييدْ ايجاد كنيم . از اوّل ، هيئت را معلّق به مجىء زيد كنيم ، مثل اينكه بگوييم : « إن جاءك زيد فأكرمه » ، يعنى از اوّل ، يك جزئى مقيّد را انشاء كنيم . چنين چيزى امتناع ندارد . دليلى نداريم كه اين نوع جزئيت ، منافاتى با تقييد داشته باشد بلكه آن جزئيتى منافات با تقييد دارد كه در عالم جزئيت بدون تقييد تحقّق پيدا كرده و بعد از مدّتى بخواهد مقيّد شود . امّا اگر از اوّل به‌صورت تقييد مطرح شد و در اختيار مكلّف و مأمور قرار گرفت ، دليلى بر امتناع آن وجود ندارد . چون مسئله ، مسأله‌اى عقلى است و بايد عقلْ حكم به امتناع آن بكند درحالىكه عقل چنين حكمى نمىكند . « 1 » خلاصه اينكه در اين جواب ، مرحوم آخوند كبراى كلام مرحوم شيخ انصارى را به دو صورت تصوير كرده ، يك صورت آن را پذيرفته و صورت ديگر را قبول نكرده است . اين جواب اگرچه فى نفسه جواب خوبى است ولى جواب اساسى نيست . جواب اساسى همين جواب سوّمى است كه ما مطرح مىكنيم . جواب سوّم : ما اصلًا كبراى كلام مرحوم شيخ انصارى را قبول نداريم . چه كسى گفته : « جزئى را نمىشود تقييد كرد » ؟ مراد از تقييد جزئى ، تقييد آن نسبت به جزئى ديگر نيست بلكه مراد اين است كه جزئى به‌لحاظ حالاتش مقيّد شود . جزئى - در عين اينكه جزئى است - حالات متعدّدى دارد و به‌عبارت علمى : جزئى - در عين اينكه جزئى است - نسبت به حالاتش اطلاق دارد ، مثلًا زيد ، شامل زيد در حال قيام ، زيد در حال قعود ، زيد در حال اضطجاع ، زيد در حال مرض ، زيد در حال سلامت و . . . مىشود ، درحالىكه زيد ، بارزترين مصداق براى جزئى است ، چون از اعلام شخصيه است و همه معتقدند كه اعلام شخصيه داراى وضع خاص و موضوع له خاص مىباشند . يعنى واضع\r\n\r\n\r\n","description":"","footnote":"\r\n( 1 ) - كلام مرحوم آخوند اگرچه در ابتداى امر مفيد يك چنين معنايى نيست ولى ظاهراً مطلبى است كه ايشان مطرح كرده‌اند . رجوع شود به : كفاية الاصول ، ج 1 ، ص 13 - 15 .\r\n","page_name":" 331 ","page_number":331},
  {"content":"\r\n\r\nيك معناى كلّى را درنظر نگرفته ، از اوّل در مقابل فرزندش نشسته و او را تصوّر كرده و نام او را زيد گذاشته است . امّا همين زيد جزئى به‌لحاظ حالات مختلفش اطلاق دارد .\r\nبه بيان ديگر : اطلاق ، فقط وصفِ كلّى نيست بلكه جزئى هم به‌لحاظ حالات مختلفش داراى اطلاق است . در اين صورت چرا جزئى ، به‌لحاظ بعضى از حالاتش صلاحيت تقييد نداشته باشد ؟ حال در ما نحن فيه مىگوييم : هيئت « أكرم » داراى معناى جزئى است و آن عبارت از بعث و تحريك اعتبارى جزئى است . امّا همين بعث و تحريك اعتبارى جزئى داراى اطلاق است . يك‌وقت اين بعث و تحريك ، در تمام حالات ثابت است و يك‌وقت فقط در حالت خاصّى ثابت است . « أكرم زيداً » به‌لحاظ حالات اطلاق دارد ، هرچند مفاد هيئتْ معنايى جزئى و خاص است ، امّا در « إن جاءك زيد فأكرمه » همان معناى هيئت ، مقيّد به شأن و حالت مخصوصى شده كه آن عبارت از مجىء زيد مىباشد . اين بعث و تحريك اعتبارى مىتوانست اطلاق داشته باشد ، يعنى خواه مجىء زيد تحقّق پيدا كند و خواه تحقّق پيدا نكند . ولى اين اطلاق ، با قرينهء متّصلْ مقيّد به مجىء زيد شده است و از اين جهت ، هيچ فرقى با « أعتق الرقبة المؤمنة » ندارد ولى اطلاق در « أعتق الرقبة المؤمنة » اطلاق افرادى است و مقيّد به ايمان شده است ، امّا مفاد هيئتْ اطلاقش احوالى است كه مقيّد به مجىء زيد شده است . در تأييد اين جواب به مرحوم شيخ انصارى مىگوييم : شما مىگوييد : « قيد در « إن جاءك زيد فأكرمه » مربوط به هيئت نيست ، چون هيئت جزئى است » ، ما از شما سؤال مىكنيم : « پس قيد مربوط به چيست ؟ » ، خواهيد گفت : « مربوط به مادّه است » . مىگوييم : « مادّه هم جزئى است » . توضيح اينكه اگر ما بخواهيم قيد « إن جاءك » را از ظاهر قضيهء شرطيه برداريم ، به‌طورى كه قيد را به مادّه - يعنى اكرام - بزنيم بايد بگوييم : « أكرم زيداً الجائي » ، در اين صورت اگر گفته شود : « الجائي ، قيد براى اكرام است » ، سؤال مىشود : « كدام اكرام ؟\r\nمطلقِ اكرام يا اكرام مضاف به زيد ؟ » بديهى است كه اگر « الجائى » بخواهد قيد براى\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nاكرام باشد ، قيد براى « اكرام مضاف به زيد » است نه براى مطلق اكرام . و « اكرام مضاف به زيد » هم جزئى است ، زيرا مضاف اليه آن جزئى است . البته به‌نظر ما حق اين است كه در مثال « أكرم زيداً الجائي » كلمهء « الجائي » قيد براى زيد است نه براى اكرام ، و معلوم است كه زيد ، جزئى است . درهرصورت جزئى مقيّد شده است . پس چرا مىگوييد : « هيئت داراى معناى جزئى است و نمىتواند مقيّد شود » ؟ در نتيجه شما ( مرحوم شيخ انصارى ) چاره‌اى از پذيرفتن تقييد جزئى نداريد ، پس چرا از ظهور قضيهء شرطيه دست برمىداريد ؟ ظاهر قضيهء شرطيه اين است كه هيئت ، مقيّد به مجىء زيد است ، اگرچه هيئت داراى معناى جزئى است ولى جزئيت با تقييد قابل اجتماع است و منافاتى بين آنها وجود ندارد .\r\n\r\nراه سوّم براى اثبات قرينهء عقليه\r\nممكن است گفته شود : هيئت أكرم - مثل ساير موارد هيئت افعل - فىنفسه بر يك بعث مطلق دلالت مىكند . همان‌طور كه بعث در ( أقيموا الصّلاة ) يك بعث مطلق است و قيد و شرطى همراه آن نيست ، در « أكرم زيداً » هم همين بعث مطلق مطرح است و تقييد اين مطلق ، موجب تناقض صدر و ذيل است ، مخصوصاً اگر تعليق را بعد از هيئت مطرح كرده و بگوييد : « أكرم زيداً إن جاءك » . بررسى راه سوّم : به‌نظر ما بطلان اين راه واضح است ، زيرا : اوّلًا : برفرض كه اين حرف در « أكرم زيداً إن جاءك » صحيح باشد ، امّا در جايى كه تقييد ، قبل از اطلاق باشد ، جايى براى اين حرف وجود ندارد . ثانياً : آيا مراد شما از اطلاق كه مىگوييد : « مفاد هيئت ، بعث مطلق است » اطلاق قسمى است يا اطلاق مقسمى ؟ اطلاق قسمى به اين معناست كه اطلاق ، قيد براى مفاد هيئت افعل - يعنى بعث و تحريك اعتبارى - باشد ، يعنى « هيئت افعل » به‌معناى « بعث مطلق » باشد . اگر اطلاق ،\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nبه اين صورت باشد ، قابل جمع با تقييد نخواهد بود . بلكه اطلاق در اينجا اطلاق مقسمى است و اين قابل جمع با تقييد مىباشد .\r\nدرحقيقت ، اطلاق هيئت مثل اطلاق « رقبه » است . ما وقتى « رقبه » را مقيّد به « مؤمنه » مىكنيم ، ممكن است گفته شود : « اگر رقبه اطلاق داشته چگونه مقيّد به ايمان مىشود ؟ » جواب اين است كه اطلاق رقبه اطلاق مقسمى است و اطلاق مقسمى با قيد قابل تطبيق است و اين‌گونه نيست كه اطلاق به‌عنوان قيدى در معناى رقبه مدخليت داشته باشد ، اگر قيديت داشته باشد ، بايد مطلق و مقيّد همواره به‌عنوان متعارضين مطرح باشند ، چون « رقبه » مقيّد به اطلاق است و همين رقبه در « رقبهء مؤمنه » مقيّد به عدم اطلاق است . پس چگونه گفته مىشود : « بين مطلق و مقيّد امكان جمع وجود دارد » ؟ بلكه بالاتر از اين ، گفته مىشود : « بين مطلق و مقيد تعارضى وجود ندارد و جمع دلالى در كار است » . لذا اخبارى كه در باب علاج خبرين متعارضين وارد شده و مرجّحاتى كه در باب خبرين متعارضين وارد شده ، شامل اطلاق و تقييد نمىشود ، چون بين مطلق و مقيّد ، تعارضى تحقّق ندارد . بين عام و خاص تعارضى تحقّق ندارد . آن‌قدر عام و خاص با تعارض فاصله دارد كه ما عمومات كتاب و مطلقات آن را حتى با خبر واحد هم تخصيص زده و مقيّد مىنماييم . تحقيق اين بحث در مبحث تعادل و ترجيح مطرح خواهد شد . در نتيجه همان‌طور كه تقييد رقبه معارضه‌اى با معناى رقبه ندارد ، تقييد مفاد هيئت افعل هم - خواه به تقييد متّصل باشد يا به منفصل - معارضه‌اى با مفاد هيئت افعل ندارد و ادّعاى تناقض صدر و ذيل حتى در « أكرم زيداً إن جاءك » هم درست نيست . نتيجهء بحث در ارتباط با نزاع شيخ انصارى رحمه الله و مشهور از آنچه گفته شد معلوم گرديد كه ما در قضاياى شرطيه دليلى نداريم كه بتوانيم به سبب آن از ظاهر قضاياى شرطيه رفع يد كنيم . ظاهر قضيهء شرطيه‌اى كه جزايش\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nدلالت بر حكم ( / بعث و تحريك ) مىكند اين است كه نفس اين حكم و بعث و تحريك ، معلّق بر شرط شده است و تا زمانى كه شرط تحقّق پيدا نكند حكم و بعث و تحريك مولا هم نمىتواند تحقّق داشته باشد . پس ادّعاى شيخ انصارى رحمه الله قابل قبول نيست و در اين نزاع حق با مشهور است كه در واجب مشروط بايد شرط را به‌عنوان قيد هيئت بدانيم نه قيد مادّه .\r\n\r\nظهور ثمرهء نزاع بين شيخ انصارى رحمه الله و مشهور\r\nيكى از مباحثى كه به‌زودى در ارتباط با واجب مطرح خواهيم كرد ، بحث واجب معلّق است ولى قبل از رسيدن به آن بحث لازم است اين مطلب را بررسى كنيم كه :\r\n\r\nآيا واجب مشروط همان واجب معلّق است ؟\r\nبنا بر مبناى شيخ انصارى رحمه الله واجب مشروط همان واجب معلّق است و آن عبارت از واجبى است كه تكليف و وجوب در آن فعليت دارد امّا واجب ، يك امر استقبالى است ، مثل همان چيزى كه مشهور در ارتباط با حج نسبت به وقت مطرح مىكنند . مشهور مىگويند : « كسى كه مستطيع شد ، همان موقعْ - هرچند مثلًا در ماه رجب باشد - حج برايش وجوب پيدا مىكند ، لذا بايد در مقام تهيهء مقدّمات آن برآيد » ، درحالىكه حج عبارت از مناسكى است كه فقط در زمان خودش تحقّق پيدا مىكند . البته مسألهء وقت و زمان در ارتباط با صلاة هم نقش دارد ولى كيفيت نقش آن با حج فرق دارد . زمان در ارتباط با صلاة در اصل تكليف نقش دارد ، امّا در باب حج نسبت به مكلّف به نقش دارد . مسألهء واجب معلّق را مشهور در همه جا ذكر نمىكنند ، امّا مرحوم شيخ انصارى همهء واجبات مشروط را واجب معلّق « 1 » مىداند و نتيجه‌اش اين مىشود كه تكليف ، قبل از حصول شرط تحقّق يافته است ، چون به‌نظر ايشان قيدْ مربوط به مادّه است .\r\n\r\n\r\n","description":"","footnote":"\r\n( 1 ) - واجب معلّقِ بنا بر قول مشهور .\r\n","page_name":" 335 ","page_number":335},
  {"content":"\r\n\r\nوقتى كه مولا مىگويد : « إن جاءك زيد فأكرمه » وجوب اكرام - بنا بر مبناى مرحوم شيخ انصارى - در همان وقت ، ثابت است ولى واجب داراى يك قيد است . واجب ، اكرام مقيّد به مجىء است . همان‌طور كه مشهور در مورد حج مىگفتند : « وقتى استطاعت حاصل شد ، حج وجوب پيدا مىكند ولى واجب ، مقيّد به زمان خاصى است » . بنابراين همان‌طور كه اگر حج قبل از فرارسيدن زمان خودش انجام شود ، مأمور به تحقّق پيدا نكرده است ، اگر اكرام هم قبل از مجىء زيد تحقّق پيدا كند مأمور به تحقّق پيدا نكرده است . خلاصه اينكه آنچه مشهور در ارتباط با واجب معلّق مىگويند ، بنا بر مبناى شيخ انصارى رحمه الله در همهء واجبات مشروط جريان دارد و همهء واجبات مشروط ، واجب معلّق مىشوند . لذا طبق بيان ايشان بايد گفت : « موقع صبح ، نماز ظهر و عصر وجوب دارد ولى واجبْ متوقّف بر زوال شمس است » . و چه‌بسا آثارى هم براى ثبوت اصل اين تكليف ترتّب پيدا كند . امّا بنا بر مبناى مشهور كه قيد را قيد هيئت مىدانند ، قبل از اينكه مجىء زيد حاصل شود ، بعث و تحريك اعتبارى وجود ندارد . آيا بنا بر مبناى مشهور هم ممكن است كسى ادّعا كند كه در عين اينكه قيد به هيئت برمىگردد ، وجوب و حكم الزامى مولا قبل از قيد تحقّق دارد ؟ در اينجا مرحوم عراقى بيانى دارند كه لازم است مورد بررسى قرار دهيم :\r\n\r\nكلام مرحوم محقّق عراقى :\r\nمرحوم محقّق عراقى با اينكه در واجب مشروط همان نظريهء مشهور را اختيار كرده است مىفرمايد : « در مثل « إن جاءك زيد فأكرمه » حكم وجوب اكرام ، قبل از تحقّق مجىء ثابت است » يعنى در واقع ايشان جمع كرده است بين اينكه از طرفى قيد به هيئت برگردد و از طرفى وجوب و حكم الزامى مولا قبل از قيد تحقّق داشته باشد . « 1 »\r\n\r\n\r\n","description":"","footnote":"\r\n( 1 ) - نهاية الأفكار ، ج 1 ، ص 295\r\n","page_name":" 336 ","page_number":336},
  {"content":"\r\n\r\nاين كلام مرحوم عراقى فقط يك راه دارد و آن اين است كه بگوييم : « حكم مولا ، غير از مفاد هيئت است » و الّا اگر حكم مولا همان مفاد هيئت باشد نمىتوان گفت :\r\n« مفاد هيئت ، قبل از شرط تحقّق ندارد امّا حكم مولا ، قبل از شرط تحقّق دارد » . ولى آيا چگونه مىتوان گفت : « حكم مولا ، غير از مفاد هيئت است » ؟ توضيح مطلب اين است كه گفته شود : همان‌طور كه در مورد مفاد هيئت گفتيم : مفاد هيئت عبارت از بعث و تحريك اعتبارى است كه جانشين بعث و تحريك حقيقى و تكوينى است . بعث و تحريك تكوينى اين است كه مولا دست عبد را گرفته و او را جبراً وادار به انجام مطلوب خودش بنمايد . امّا بعث و تحريك اعتبارى به اين معناست كه قانونى بگذارند و فرمانى صادر كند . بنابراين ترديدى نيست كه مفاد هيئت ، همين بعث و تحريك اعتبارى است ، ولى آيا چيزى كه در لسان شريعت از آن به حكم و وجوب و تكليف تعبير مىكنيم عبارت از چيست ؟ در اين زمينه سه احتمال وجود دارد : احتمال اوّل : حكم و وجوب ، همان بعث و تحريك باشد . به‌عبارت دقيق‌تر ، بعث و تحريك ، منشأ انتزاع حكم مولاست و اگر اين منشأ انتزاع وجود نداشته باشد ، اصلًا حكمى وجود ندارد . احتمال دوّم : درست است كه مفاد هيئت ، بعث و تحريك اعتبارى است ولى وجوب ، بعث و تحريك اعتبارى نيست ، منتزع از بعث و تحريك اعتبارى هم نيست .\r\nبلكه وجوب ، همان اراده‌اى است كه در نفس مولا تحقّق دارد و آن اراده ، به اين بعث و تحريك تعلّق گرفته است . به عبارت روشن‌تر : همان‌طور كه قيام و قعود فعل اختيارى انسان و مسبوق به ارادهء فاعلى اوست ، دستور دادن و بعث و تحريك كردن هم فعل اختيارى مولا و مسبوق به ارادهء اوست . بايد در نفس مولا ، اراده‌اى متعلّق به اين بعث و تحريك اعتبارى تحقّق داشته باشد تا اين بعث و تحريك اعتبارى محقّق شود . لذا اگر بعث و تحريك اعتبارى مولا مسبوق به اراده نباشد - مثل اينكه در حال خواب بگويد :\r\n« أيها العبد ادخل السوق و اشتر اللّحم » - اين بعث و تحريك اعتبارى اثرى ندارد .\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nآن‌وقت ممكن است گفته شود : وجوب و تكليف ، همان ارادهء مولاست كه از آن به ارادهء تشريعيه هم تعبير مىكنيم . « 1 » اين احتمال ، خودش داراى دو احتمال است : 1 - تكليف ، نفس همان اراده باشد و نياز به چيزى كه آن را ابراز و اظهار كند ندارد . 2 - تكليف ، ارادهء تشريعيه در نفس مولاست ولى به‌شرط اينكه چيزى آن را ابراز و اظهار كند . اين مطلب را مرحوم عراقى اختيار كرده‌اند و شبيه چيزى است كه آيت‌اللَّه خويى « دام ظلّه » در ارتباط با حقيقت انشاء مطرح كردند . « 2 » اين سه احتمال كه در ارتباط با حكم مطرح شد ، در بحث ما نحن فيه نتيجه مىدهد : اگر ما حكم را عبارت از نفس مفاد هيئت بدانيم ، يعنى وجوبْ همان بعث و تحريك اعتبارى باشد نه چيز ديگر و يا اگر بعث و تحريك اعتبارى هم نيست ، در واقعْ متأخّر از بعث و تحريك اعتبارى و منتزع از آن است . در اين صورت بايد بگوييم : « در واجبات مشروط ، قبل از تحقّق شرطْ اصلًا حكم مولا وجود ندارد ، زيرا اگر حكم مولا بعث و تحريك باشد ، فرض اين است كه بعث و تحريك ، مقيّد به مجىء زيد است و قبل از تحقّق مجىء زيد ، بعث و تحريكى وجود ندارد . و اگر حكمْ منتزع از بعث و\r\n\r\n\r\n","description":"","footnote":"\r\n( 1 ) - بايد توجه داشت كه معناى ارادهء تشريعيه اين نيست كه اين مسئله فقط در محدودهء شرع است ، بلكه ارادهء تشريعيه به‌معناى ارادهء تقنينيه است و شامل ارادهء موالى عرفيه هم مىشود . مولاى عرفى هم وقتى مىخواهد به عبدش دستورى بدهد ، قبلًا آن را اراده مىكند . او هم در نفسش يك اراده تحقّق دارد كه متعلّق آن عبارت از بعث و تحريك اعتبارى - و به تعبير ما « دستور صادر كردن » - است .\r\n( 2 ) - ايشان مىفرمود : انشاء ، عبارت از يك امر نفسانى است . كه الفاظ بعت ، أنكحت و امثال آن ، ابراز كننده و اظهاركنندهء آن امر نفسانى مىباشند . رجوع شود به : محاضرات في أُصول الفقه ، ج 1 ، ص 89 و أجود التقريرات ، ج 1 ، ص 26\r\n","page_name":" 338 ","page_number":338},
  {"content":"\r\n\r\nتحريك است ، وقتى بعث و تحريكْ قبل از مجىء وجود ندارد ، ما حكم را از چه چيزى انتزاع كنيم ؟ نتيجهء اين احتمال با آنچه مشهور در مقابل شيخ انصارى رحمه الله قائل شدند يك چيز است . مشهور در مورد واجب مشروط مىگفتند : « قيد ، تعلّق به هيئت دارد و تا زمانى كه قيد حاصل نشود ، مفاد هيئت - يعنى بعث و تحريك اعتبارى - تحقّق ندارد » و ما اگر وجوب و حكم را عين همين بعث و تحريك اعتبارى يا منتزع از آن دانستيم همين نتيجه گرفته مىشود . امّا بنا بر احتمال دوّم كه حكم و وجوب را عبارت از ارادهء نفسانيهء مولا بدانيم كه به بعث و تحريك اعتبارى تعلّق گرفته است ، خواه مقيّد به قيد اظهار و ابراز هم باشد يا نباشد ، بايد در واجب مشروط بگوييم : بعث و تحريك ، قبل از مجىء زيد تحقّق ندارد ، زيرا مفاد هيئت عبارت از بعث و تحريك است و قيد هم مربوط به هيئت است ، بنابراين تا وقتى قيد وجود پيدا نكند مفاد هيئتْ تحقّق ندارد . ولى بحث ما در مورد حكم است و ما حكم را عبارت از ارادهء متعلّق به بعث و تحريك مىدانيم نه خود بعث و تحريك . آيا قبل از تحقّق مجىء زيد در خارج ، همان‌طور كه بعث و تحريك اعتبارى وجود ندارد ، ارادهء متعلّق به آن‌هم وجود ندارد ؟ اراده وجود دارد ولى تعلّق گرفته است به يك مراد معلّق . اگر مراد انسان ، معلّق و مقيّد باشد ، به‌طورى كه اگر آن قيد نباشد ، مرادْ متعلّق اراده نيست ، آيا الآن كه قيد وجود ندارد ، اراده هم وجود ندارد يا اينكه اراده ، فعليت دارد ؟ كسى نمىتواند وجود اراده را انكار كند ، زيرا در اراده كه تعليق و تقييدى وجود ندارد ، آنچه معلّق و مقيّد است ، مراد مىباشد . مثلًا اگر انسان اراده كند كه چنانچه رفيقش به او بگويد : « بيا با هم به سفر برويم » ، او با رفيقش به مسافرت برود ، يعنى درحقيقت ، مراد او عبارت از « سفر برفرض پيشنهاد رفيقش » مىباشد . الآن كه رفيقش به او پيشنهاد نكرده ، آيا اراده‌اى نسبت به اين سفرِ معلّق ندارد ؟ كسى نمىتواند وجود اراده را انكار كند ، زيرا بدون ترديد ، حالت قبل از اين تصميم با حالت بعد از آن فرق مىكند . حالت قبل از تصميم ، اصلًا اراده‌اى تحقّق نداشت ، امّا الآن انسان تصميم\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nگرفته و اراده كرده است ولى ارادهء او متعلّق به مرادى است كه در آن تعليق و تقييد وجود دارد . و اگر قيد مراد حاصل نشود ، معنايش اين نيست كه انسان نمىتواند اراده كند . در ما نحن فيه هم مسئله همين‌طور است . اگر حكم ، عبارت از ارادهء نفسانيهء مولا باشد كه به بعث و تحريك اعتبارى تعلّق گرفته است و اين بعث و تحريك در ما نحن فيه مطلق نيست بلكه معلّق بر مجىء زيد است بنابراين حكم در اينجا ارادهء نفسانيهء مولاست كه به بعث و تحريك اعتبارى معلّق بر مجىء زيد تعلّق گرفته است .\r\nآيا اين بدان معناست كه قبل از تحقّق مجىء ، اراده‌اى هم وجود ندارد ؟ اگر اراده وجود نداشت پس « إن جاءك زيد فأكرمه » از كجا آمد ؟ اين انشاء الآن صادر مىشود ، درحالىكه مجىء زيد فردا حاصل مىشود . كسى نمىتواند بگويد : « اين جمله بدون اراده صادر شده است » . وقتى « إن جاءك زيد فأكرمه » مسبوق به اراده شد و وجوب هم عبارت از همين اراده بود ، نتيجه اين مىشود كه بگوييم : « در « إن جاءك زيد فأكرمه » قبل از اينكه مجىء تحقّق پيدا كند ، بعث و تحريك اعتبارى وجود ندارد ، امّا حكم و وجوبْ تحقّق دارد ، زيرا وجوب و حكم و تكليف عبارت از اراده است - خواه نفس اراده باشد بدون قيد و شرط يا اراده به ضميمهء اظهار و ابراز - و در اينجا فرض اين است كه آن اراده با جملهء « إن جاءك زيد فأكرمه » ابراز و اظهار هم شده است . در نتيجه اگر ما حكم را عبارت از ارادهء نفسانيهء مولا بدانيم كه به بعث و تحريك اعتبارى تعلّق گرفته است ، خواه مقيّد به اظهار و ابراز هم باشد يا نباشد ، بايد بين بعث و تحريك و بين حكم و تكليف تفكيك قائل شده و بگوييم : « در واجب مشروط ، بعث و تحريك ، قبل از تحقّق شرط وجود ندارد ، امّا حكم و وجوب تحقّق دارد ، روى همان مبنايى كه مشهور در واجب مشروط قائلند » . مشهور معتقدند در عين اينكه قيد به هيئت مىخورد ولى چون بين مفاد هيئت و حكم مغايرت وجود دارد - مفاد هيئت عبارت از بعث و تحريك است امّا حكم و وجوب عبارت از اراده است - و آنچه تعليق دارد ، عبارت از بعث و تحريك است و در حكم و وجوبْ تعليقى نيست ، اگر هم\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nقيدى - مثل ابراز و اظهار - دارد ، فرض اين است كه قيدش حاصل شده و با گفتن « إن جاءك زيد فأكرمه » ارادهء نفسانيه به مرحلهء ظهور و بروز رسيده است . لذا محقّق عراقى رحمه الله ضمن اينكه در مبناى اوّل مخالف با مرحوم شيخ انصارى است و نظريه مشهور را قبول مىكند ولى در اينجا مىفرمايد : « در واجبات مشروط ، قبل از حصول شرط ، وجوب و حكم تحقّق دارد » .\r\n\r\nتحقيق در مسئله\r\nدر اينجا به عنوان مقدّمه مناسب مىدانيم بحثى در ارتباط با حقيقت و واقعيت حكم مطرح نماييم :\r\n\r\nآيا حقيقت تكليف چيست ؟\r\nتكليف - در باب واجبات - عبارت از بعث و در باب محرّمات عبارت از زجر است كه هر دو اعتبارى مىباشند . آيا حكم عبارت از همين بعث و زجر است يا عبارت از ارادهء نفسانيه - مطلق يا مقيّد به قيد اظهار و ابراز - است ؟ در اينجا مؤيّداتى وجود دارد كه حكم همان بعث و زجر اعتبارى است و چيزى غير از آن را نمىتوان حكم ناميد . البته نه اينكه بخواهيم اراده را نفى كنيم . وجود اراده يك امر طبيعى است . هر كلمه‌اى كه از انسان صادر مىشود ، تمام مبادى اراده در آن وجود دارد و اين از تفضلاتى است كه خداوند نسبت به نفس انسانى عنايت كرده كه انسان در يك لحظه ، تمام مبادى اراده را در مورد كلماتى ايجاد كرده و آن كلمات را اراده كرده و آنها را به‌وجود بياورد . كسى كه يك ساعت سخنرانى مىكند چه‌بسا صدها اراده از او صادر مىشود و هر اراده هم داراى يك عدّه مبادى است كه نفس انسانى با عنايت پروردگار به سرعت آنها را انجام مىدهد . بنابراين مولايى كه إن جاءك زيد فأكرمه » را به‌عنوان يك حكم صادر مىكند ، بدون اشكال در نفس او اراده‌اى وجود\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nدارد كه از آن به ارادهء تشريعيه و تقنينيه تعبير مىشود . پس در وجود اراده ترديدى نيست . بحث در اين است كه آيا حكم عبارت از همان اراده است - كه قطعاً وجود دارد - يا حكم عبارت از بعث و زجر است ؟ گفتيم : در اينجا مؤيّداتى وجود دارد كه حكم عبارت از بعث و زجر است : مؤيّد اوّل : عقلاء وقتى مىبينند مولايى به عبدش مىگويد : « إن جاءك زيد فأكرمه » ، فوراً مىگويند : « اين مولا ايجاب كرد اكرام زيد را بر تقدير مجىء » . وقتى از آنان مىپرسيم : « به چه دليل شما ايجاب را مطرح مىكنيد ؟ » ، سخنى از اراده به‌ميان نمىآورند و اصلًا در ذهن آنان خطور نمىكند كه اين مسئله مربوط به ارادهء مولا باشد بلكه عقلاء مسألهء امر و هيئت افعل و امثال آن را مطرح مىكنند . ما نيز - چون از عقلاء هستيم - وقتى مسئله را به دور از شبهات و بحث‌ها بررسى كنيم ، اين معنا را تأييد مىكنيم كه وجوبْ چيزى غير از بعث و تحريك اعتبارى نيست . و وجود اراده قبل از بعث و تحريك اعتبارى ، به اين معنا نيست كه وجوبْ عبارت از آن اراده باشد . مؤيّد دوّم : در فلسفه مىگويند : « واقعيتِ ايجاد و وجود ، يك چيز است و فرق بين آن دو ، اعتبارى است و آن اين است كه در ايجاد ، اضافهء به فاعل هم مطرح است ولى در وجود ، اضافهء به فاعل مطرح نيست » . براساس اين مبنا بايد در ما نحن فيه هم بگوييم : ايجاب و وجوب هم مثل ايجاد و وجود است و بين آنها فرق حقيقى و ماهوى وجود ندارد بلكه فرق آن دو اين است كه در ايجاب ، اضافهء به فاعل هم مطرح است ولى در وجوب اضافهء به فاعل مطرح نيست . وقتى ايجاب و وجوب ، يك واقعيت شدند همان چيزى را كه در مورد ايجاب مىگوييم ، در مورد وجوب هم مطرح مىكنيم . آيا ايجاب به چه چيز تحقّق پيدا مىكند ؟ روشن است كه ايجاب به « إن جاءك زيد فأكرمه » تحقّق پيدا مىكند نه به اراده - چه مطلق اراده يا با قيد ابراز و اظهار - . و اين دور از انصاف است كه كسى بگويد : ايجاب ، با آن ارادهء نفسانيه‌اى كه در نفس مولا وجود دارد ، تحقّق پيدا مىكند . در نتيجه بايد بگوييم : همان‌طور كه ايجاب به نفس « إن جاءك زيد فأكرمه » تحقّق\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nپيدا مىكند ، وجوب هم به همين عبارت حاصل مىشود « 1 » و اين در صورتى است كه وجوب را عبارت اخرى از مفاد هيئت بدانيم و الّا اگر بخواهيم مفاد هيئت را چيز ديگر و وجوب را عبارت از اراده - چه مطلق و چه مقيّد به قيد ابراز و اظهار - بدانيم ، لازم مىآيد بين ايجاب و وجوب تفكيك قائل شويم درحالىكه محقّقين از فلاسفه مىگويند : بين ايجاب و وجوب و امثال اين‌ها فرقى ماهوى وجود ندارد بلكه فرق آنها اعتبارى است . مؤيّد سوّم : حكم بر دو قسم است : حكم تكليفى و حكم وضعى . حال اگر ما مقسم و حكم را عبارت از ارادهء تشريعيه و تقنينيه دانستيم ، آيا در احكام وضعيه مىتوانيم ملتزم به اين معنا شويم ؟ وقتى شارع مسألهء زوجيت ، ملكيت ، شرطيت ، جزئيت و مانعيت را در جايى پياده مىكند ، آيا مىتوان گفت : « ملكيت و زوجيت و . . . حكم شارع نيستند و حكم شارع عبارت از آن ارادهء تشريعيه‌اى است كه به « ثبوت ملكيت به دنبال بيع صحيح » و « ثبوت زوجيت به دنبال نكاح صحيح » و . . . تعلّق گرفته است » ؟ نمىخواهيم بگوييم : « چنين تعبيرى در مورد احكام وضعيه محال است » ولى مرتكز نزد متشرعه اين است كه ملكيت ، زوجيت ، جزئيت چيزى براى مأمور به ، شرطيت چيزى براى مأمور به و مانعيت چيزى از مأمور به ، احكام شرعى مىباشند . اگر حكم ، عبارت از ارادهء تشريعيه است ، چرا بين حكم تكليفى و حكم وضعى تفصيل قائل شويم و در مورد حكم تكليفى ، حكم را عبارت از همان ارادهء تشريعيه بدانيم امّا در مورد احكام وضعيه ، حكم را عبارت از مراد - يعنى ملكيت و . . . - بدانيم ؟ درحالىكه ظاهر اين است كه حكم تكليفى و حكم شرعى يكنواخت مىباشند . بنابراين همان‌طور كه ما در مورد احكام وضعى ، حكم را عبارت از مراد مىدانيم ، در مورد احكام تكليفى هم بايد حكم را عبارت از مراد بدانيم . و با توجه به اينكه اراده ، به بعث و تحريك اعتبارى تعلّق گرفته است ، پس مراد ، همان بعث و تحريك اعتبارى است و ما\r\n\r\n\r\n","description":"","footnote":"\r\n( 1 ) - زيرا گفتيم : بين ايجاب و وجوب ، فرق اعتبارى وجود دارد و الّا واقعيت آنها يكى است .\r\n","page_name":" 343 ","page_number":343},
  {"content":"\r\n\r\nگفتيم : « اگر در بعث و تحريك اعتبارى ، تعليقى وجود داشته باشد ، معنايش اين نيست كه در اراده هم تعليقى وجود دارد ، بلكه در همان حالى كه مرادْ تعليقى است ، ارادهْ محقّق است و فعليت دارد » . خلاصه اينكه احكام وضعيه راهى مىشود كه ما مسألهء احكام تكليفيه را هم حل كنيم . يا بايد بگوييم : « در احكام وضعيه هم ، ملكيتْ حكم وضعى نيست ، بلكه حكم وضعى عبارت از ارادهء تشريعيهء متعلّق به ملكيت است » ، كه اين خلاف چيزى است كه مرتكز در اذهان متشرعه است و يا بايد تفكيك قائل شويم و بگوييم : « در احكام وضعيه ، حكمْ عبارت از مراد است امّا در احكام تكليفيه ، عبارت از اراده است » ، كه اين تفكيك هم وجهى ندارد . در نتيجه همان‌طور كه حكم در احكام وضعيه عبارت از مراد است ، در احكام تكليفيه هم عبارت از مراد است و آن بعث و تحريك اعتبارى مىباشد . يادآورى مىشود كه اين مطلب با حفظ اين معناست كه در هر دو حكم ، مسبوقيت به ارادهء تشريعيه تحقّق دارد . پس ما ( مشهور ) ، هم در مقابل شيخ انصارى رحمه الله قرار گرفتيم و هم در مقابل محقّق عراقى رحمه الله ، چون ما گفتيم : « در « إن جاءك زيد فأكرمه » قبل از اينكه مجىء زيد تحقّق پيدا كند ، نه بعث و تحريك اعتبارى وجود دارد و نه حكم - كه به‌نظر ما همان بعث و تحريك است - بلكه فقط انشائى از مولا صادر شده است » . ولى شيخ انصارى رحمه الله مىفرمود : « قيد ، به مادّه مربوط است و همين‌الان ، حكم وجوب اكرام ، وجود دارد ، بعث و تحريك وجود دارد ، امّا مبعوث اليه آن مقيّد است » و اين حرف مثل همان چيزى بود كه مشهور در ارتباط با واجب معلّق مطرح مىكردند و مىگفتند : « كسى كه در ماه شعبان مستطيع شد و شرايط ديگر هم برايش فراهم بود ، حج برايش واجب مىشود ، به‌همين‌جهت حق ندارد استطاعتش را از بين ببرد ، امّا حج مقيّد به زمان خاصى است . بنابراين تكليف به حجّى كه مقيّد به ذىالحجّه است گريبان مكلّف را مىگيرد » . و مرحوم شيخ انصارى در تمام واجبات مشروط همين حرف را مىزند . لذا - همان‌طور كه گفتيم - به‌نظر ايشان هنگام صبح ، تكليف به نماز\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nظهر و عصر تحقّق دارد ولى مكلّف به ، مقيّد به زوال شمس است . فرمايش مرحوم عراقى هم به كلام مرحوم شيخ انصارى برمىگردد ، با اين تفاوت كه مرحوم شيخ انصارى بعث و تحريك را عبارت از حكم مىدانست و مىگفت : « حكم و بعث و تحريك ، همين‌الان تحقّق دارد چون قيد به مادّه مىخورد » ولى مرحوم عراقى مىگويد : « قيد به هيئت مىخورد و بعث و تحريك ، معلّق بر مجىء زيد است و الآن تحقّق ندارد ، امّا حكم تحقّق دارد ، زيرا حكمْ بعث و تحريك نيست بلكه عبارت از ارادهء نفسانيه است و ارادهء نفسانيه همين‌الان تحقّق دارد » . پس به‌نظر مرحوم عراقى هم هنگام صبح ، تكليف به نماز ظهر و عصر تحقّق دارد امّا بعث و تحريكى نسبت به آن وجود ندارد . امّا بنا بر آنچه ما ( مشهور ) گفتيم : هنگام صبح ، نه تكليفى نسبت به نماز ظهر و عصر وجود دارد و نه بعث و تحريكى تحقّق دارد ، بلكه فقط يك انشائى از جانب مولا صادر شده كه مُنْشَأ آن عبارت از بعث و تحريك معلّق است و فرض اين است كه معلّق عليه هنوز تحقّق پيدا نكرده است . در « إن جاءك زيد فأكرمه » هم همين‌طور است . در نتيجه نه كلام مرحوم شيخ انصارى صحيح است ، زيرا ايشان قيد را مربوط به ماده مىدانست و ما ( مشهور ) مربوط به هيئت دانستيم و نه كلام مرحوم عراقى چون ما ( مشهور ) حكم را همان بعث و تحريك مىدانيم و بعث و تحريك هم معلّق است . اشكال بر مشهور : با توجه به اينكه مشهور ، هم مقابل شيخ انصارى رحمه الله قرار گرفتند و هم مقابل مرحوم عراقى ، در اينجا بر مشهور اشكال مىشود كه : شما مىگوييد : « وقتى مجىء زيد حاصل نشده است ، نه حكم تحقّق دارد و نه بعث و تحريك » . در اين صورت اگر اكرام زيد بعد از مجىء ، متوقّف بر مقدّمه‌اى باشد كه اين مقدّمه را الآن مىشود تحصيل كرد ولى بعد از مجىء زيد ، تحصيل آن امكان ندارد . مثلًا اگر مجىء زيد روز جمعه تحقّق پيدا كند ولى روز جمعه بازار بسته باشد و چنانچه مقدّمات آن را روز پنجشنبه فراهم نكنيم ، اكرامْ ممكن نخواهد بود ، در اينجا\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nآيا شما تهيهء مقدّمات را در روز پنجشنبه لازم مىدانيد يا نه ؟ اگر مىگوييد : « بايد مقدّمات را فراهم كند » ، مىگوييم : اين وجوب ، از راه وجوب مقدّمه است و هنگامى كه ذى المقدّمه در روز پنجشنبه واجب نيست چگونه شما مىگوييد : « مقدّمهء آن واجب است » ؟ و اگر مىگوييد : « تهيهء مقدّمات لازم نيست » ، مىگوييم : « در اين صورت چگونه مىخواهيد وقتى زيد آمد او را اكرام كنيد ؟ چون فرض اين است كه اكرام او امكان ندارد » . امّا بنا بر مبناى شيخ انصارى رحمه الله اين اشكال وارد نيست ، چون به‌نظر ايشان همين‌الان حكم تحقّق دارد در نتيجه مقدّمهء آن‌هم - بنا بر وجوب مقدّمه - واجب است . بنا بر مبناى مرحوم عراقى هم اشكال وارد نيست ، زيرا به‌نظر ايشان الآن بعث و تحريك وجود ندارد ولى حكمْ تحقّق دارد و وجوب و حكم ، غير از بعث و تحريك است . در باب شرعيات هم اگر كسى قبل از رسيدن وقت نماز آب دارد و مىداند كه اگر الآن وضو نگيرد ، هنگام فرارسيدن وقت نماز ، فاقد الماء خواهد شد و فرض كنيم چيزى هم به عنوان تيمم بدل از وضو تشريع نشده « 1 » و وضو شرط نماز است ، طبق مبناى شيخ انصارى رحمه الله و مرحوم عراقى - كه مىگويند : « تكليف ، قبل از وقت هم تحقّق دارد » - از باب مقدّمهء واجب ، براى اين شخص واجب است الآن وضو بگيرد . ولى مشهور با مشكل مواجه مىشوند ، زيرا اگر بگويند : « بايد الآن وضو بگيرد » ، مىگوييم :\r\n« چه دليلى براى وجوب وضو هست ؟ وقتى خود نماز ، وجوب پيدا نكرده ، چطور مىشود مقدّمه‌اش - از باب مقدّميت - وجوب پيدا كند ؟ » و اگر بگويند : « الآن واجب نيست وضو بگيرد » ، مىگوييم : « در اين صورت ، نمىتواند بعد از رسيدن وقت ، نماز را اتيان كند ، چون فرض اين است كه تيمم بدل از وضو هم تشريع نشده است » .\r\n\r\n\r\n","description":"","footnote":"\r\n( 1 ) - چون در اينجا كه تيمم بدل از وضو تشريع شده ، راه تخلّصى براى او هست .\r\n","page_name":" 346 ","page_number":346},
  {"content":"\r\n\r\nتذكّر : اين قبيل از مقدّمات را اصطلاحاً مقدّمات مفوّته مىنامند يعنى مقدّماتى كه اگر در ظرف خودش تحقّق پيدا نكند ، مستلزم تفويت مأمور به و عدم امكان تحقّق مأمور به است . حلّ اشكال : براى حلّ اين اشكال راهى در پيش گرفته شده كه بايد در آن دقّت شود ، چون اين مسئله در بحث واجب معلّق هم مطرح مىشود و درحقيقت ، التزام به واجب معلّق را از ضرورى بودن خارج مىكند . اين راه حل متوقّف بر بيان مطلبى است كه در اوايل بحث مقدّمهء واجب مطرح كرديم و اينجا ناچاريم اشاره‌اى به آن داشته باشيم . در آنجا گفتيم : تعبيراتى كه مرحوم آخوند و بعضى ديگر از اصوليين در ارتباط با مقدّمهء واجب مطرح كرده‌اند ، با واقعيت مسئله تطبيق نمىكند . مثلًا مرحوم آخوند مىفرمايد : « ارادهء متعلّق به مقدّمه ، ترشح پيدا مىكند از ارادهء متعلّق به ذى المقدّمه » و اين تعبير « يترشح » خيلى در كلام ايشان به كار برده شده است . گاهى هم به « يسري » تعبير كرده و مىگويد : « يسري الوجوب من ذي المقدّمة إلى المقدّمة » . حال با توجه به اينكه اراده داراى مبادى است - مثل تصوّر شىء مراد ، تصديق به فايدهء آن و عزم و جزم و . . . - آيا مراد ايشان از « ترشح ارادهء متعلّق به مقدّمه از ارادهء متعلّق به ذى المقدّمه » چيست ؟ آيا مقصود ايشان اين است كه ارادهء متعلّق به ذى المقدّمه نياز به مبادى دارد امّا ارادهء متعلّق به مقدّمه نياز به مبادى ندارد بلكه ارادهء متعلّق به ذى المقدّمه - مانند يك علت تامّه - ارادهء متعلّق به مقدّمه را ايجاد مىكند ؟ عبارت ايشان يك چنين معنايى را دلالت مىكند ولى واقعيت مسئله اين‌طور نيست و معناى ترشح نمىتواند يك چنين چيزى باشد . ما وقتى به وجدان خود مراجعه مىكنيم مىبينيم مثلًا اگر انسان بخواهد « بودن بر پشت‌بام » را كه متوقّف بر « نصب نردبان » است انجام دهد ، ابتدا « بودن بر پشت‌بام » را تصوّر كرده ، سپس تصديق به فايدهء آن نموده و ساير مبادى ارادهء متعلّق به آن نيز تحقّق پيدا مىكند سپس آن را اراده مىكند وقتى مىخواهد « بودن بر پشت‌بام » را ايجاد كند مىبيند عادتاً طيران براى\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nاو امتناع دارد بلكه نياز به نردبان دارد ، در اينجا همان مسائل و مبادى كه در مورد ارادهء متعلّق به « بودن بر پشت‌بام » مطرح بود در مورد « نصب نردبان » هم پيش مىآيد . اينجا هم نياز به تصوّر « نصب نردبان » ، تصديق به فايدهء آن و ساير مبادى اراده وجود دارد . البته تصديق به فايده در مورد « بودن بر پشت‌بام » با تصديق به فايده در مورد « نصب نردبان » فرق دارد . فايدهء مترتب بر ذى المقدّمه ، به‌عنوان هدف اصلى است امّا فايدهء مترتّب بر مقدّمه به‌عنوان امكان رسيدن به هدف اصلى است . « 1 » بنابراين مقصود از ترشح اين نيست كه ارادهء متعلّق به ذى المقدّمه علت تامّه است براى تحقّق ارادهء متعلّق به مقدّمه بدون اينكه ارادهء دوّم نياز به مبادى داشته باشد . بلكه مراد از ترشح همان اختلاف بين فايدهء مقدّمه و فايدهء ذى المقدّمه است - كه ما به آن اشاره كرديم - و اين معنا سر از عليت و معلوليت درنمىآورد . در مورد كلمهء « يسري » نيز اين بحث جريان دارد كه آيا مراد از « يسرى » همان معنايى است كه در موارد ديگر به كار برده مىشود ؟ مثلًا در فقه - بنا بر انفعال ماء قليل - گفته مىشود : اگر چيز نجسى با آب قليل ملاقات كند ، نجاست از آن چيز به آب سرايت مىكند . در ما نحن فيه معناى وجوب ذى المقدّمه اين است كه يك بعث و تحريك اختيارى مسبوق به ارادهء تشريعيه - كه همهء مبادى اراده در آن وجود دارد - از جانب مولا صادر شده است . حال با توجه به اينكه وجوب مقدّمه - بنا بر قول به ملازمه - يك وجوب شرعى است ، « 2 » جاى اين سؤال است كه آيا وقتى گفته مىشود : « وجوب شرعى از\r\n\r\n\r\n","description":"","footnote":"\r\n( 1 ) - به عبارت ديگر : اين دو فايده ، در نفسيت و غيريت با هم فرق دارند .\r\n( 2 ) - چون بحث ما در باب وجوب مقدّمه ، بحث در وجوب شرعى و مولوى مقدّمه است نه اين كه بحث در لابدّيت عقليه باشد ، زيرا كسى نيامده لابدّيت عقليه را در مورد مقدّمه انكار كند . كسانى هم كه ملازمه را انكار كرده‌اند ، لابدّيت عقليه را انكار نكرده‌اند . به عبارت ديگر : با اينكه در بحث مقدّمهء واجب نزاع در يك مسألهء عقليه است امّا طرفين ملازمه عبارت از دو وجوب شرعى مولوى است . قائل به ملازمه ، معتقد است بين دو وجوب شرعى ملازمه وجود دارد و منكر ملازمه آن را نفى كرده و مىگويد : « فقط لابدّيت عقليه وجود دارد » .\r\n","page_name":" 348 ","page_number":348},
  {"content":"\r\n\r\nذى المقدّمه سرايت مىكند به مقدّمه » معنايش اين است كه « مولا وقتى ذى المقدّمه را واجب كرد ، مقدّمه به‌طور خودبه‌خود و بدون اينكه نياز به ارادهء تشريعيه داشته باشد واجب مىشود ، يعنى مولا حكمى را اختياراً جعل كرده و حكم ديگر هم به‌صورت قهرى به دنبال حكم مولا آمده است » ؟ پاسخ اين سؤال منفى است . بلكه همان‌طور كه ايجاب ذى المقدّمه ، ارادهء تشريعيه مىخواهد و ارادهء تشريعيه هم ناشى از مبادى است ، ايجاب مقدّمه هم ارادهء تشريعيه مىخواهد و ارادهء تشريعيه در باب مقدّمه هم مبادى لازم دارد . ممكن است گفته شود : « پس در اين صورت ، معناى ملازمه چيست ؟ » ، مىگوييم : « ملازمه به‌عنوان يك كاشف مطرح است نه به‌عنوان يك حكم جبرى و تحميلى بر مولا » يعنى ملازمه نمىگويد : « اى مولا ، اكنون كه ذى المقدّمه را واجب كردى ، قهراً مقدّمه هم واجب شده است » . ملازمه مىگويد : « مولايى كه ذى المقدّمه را - از روى اراده و مسبوقيت اراده به مبادى آن - ايجاب كرد ، همين مولا - به حكم عقل - مقدّمه را هم به اختيار - و از روى اراده‌اى كه مسبوق به مبادى است - ايجاب كرده است » . « 1 » البته همان‌طور كه در مورد ترشح گفتيم ، تصديق به فايده در مورد ذى المقدّمه و مقدّمه فرق مىكند ، امّا از نظر اصل بعث و تحريك و مسبوقيت بعث و تحريك به ارادهء تشريعيه و مسبوقيت اراده به مبادى ، هيچ فرقى بين ايجاب ذى المقدّمه و ايجاب مقدّمه وجود ندارد . در نتيجه تعبيراتى چون ترشح و سريان و امثال اين‌ها نمىخواهد مسألهء علت و معلول و تولد و ما يتولد منه را مطرح كند . حال كه مقدّمهء فوق روشن شد مىگوييم : عقل وقتى در موارد معمولى - غير از مواردى كه محلّ اشكال به مشهور است - حكم به ملازمه مىكند ، بدون شك ، ملاكى براى اين حكم دارد . وقتى عقل - بنا بر قول به ملازمه - مىگويد : « المقدّمه واجبة شرعاً » ، در مقام تعليل آن مىگويد : « چون مأمور به مولا بايد در خارج تحقّق پيدا كند و\r\n\r\n\r\n","description":"","footnote":"\r\n( 1 ) - منكر ملازمه هم مىگويد : « مولايى كه ذى المقدّمه را واجب كرده است ، هيچ ضرورتى ندارد كه مقدّمه را هم واجب كند ، بلكه همان لابدّيت عقليه براى اتيان به مقدّمه كافى است » .\r\n","page_name":" 349 ","page_number":349},
  {"content":"\r\n\r\nتحقّق آن بدون اين مقدّمه امكان ندارد پس مقدّمه واجب است » . وقتى ملاك عقل براى وجوب مقدّمه اين است ، از همين راه مىتوانيم اشكالى كه بر مشهور وارد شده بود جواب دهيم . پس مىگوييم : در مثال « إن جاءك زيد فأكرمه » فرض اين بود كه مجىء زيد در روز جمعه تحقّق پيدا مىكند . اكرام زيد هم عبارت از اين است كه انسان غذاى مناسبى در اختيار او قرار دهد . موادّ چنين غذايى هم بايد روز پنجشنبه فراهم شود و در روز جمعه امكان تحصيل آن نيست . در اينجا كسى كه قائل به وجوب مقدّمهء واجب است و مىداند كه ملاك وجوبْ حكم عقل است ، به عقل مراجعه كرده و در مورد اين مسئله سؤال مىكند . آيا آن عقلى كه در صورت فعليت وجوب ذى المقدّمه مىآيد - بنا بر قول به ملازمه - و با ملاك مقدّميت ، حكم به وجوب شرعى مولوى مقدّمه مىكند ، در اينجا چه قصورى دارد ؟ اگر مسألهء عليت و معلوليت بود ، شما مىتوانستيد بگوييد : « هنوز ذى المقدّمه - كه به‌عنوان علت وجوب مطرح است - حاصل نشده تا اينكه معلول تحقّق پيدا كند » . اگر مسألهء ترشح و تولد بود ، شما مىتوانستيد بگوييد : « هنوز ما يتولد منه و ما يترشح منه - يعنى ذى المقدّمه - تحقّق پيدا نكرده است پس چگونه مقدّمه از آن ترشح پيدا مىكند و متولد مىشود ؟ » . امّا وقتى اين عناوين كنار رفت و ملاك واقعى حكم عقل در مورد وجوب مقدّمه مطرح شد ، همان ملاك در اينجا هم تحقّق دارد .\r\nعقل مىگويد : « با توجه به اينكه تهيهء مقدّمات در روز جمعه امكان ندارد و اگر مقدّمات حاصل نشد ، هدف مولا - يعنى اكرام - از بين مىرود ، امروز كه تهيهء مقدّمات امكان دارد ، بايد آن را تهيه كنيد ، اگرچه ذى المقدّمه هنوز واجب نشده است » . اين مطلب در مورد مسألهء وضو خيلى روشن‌تر است چون وقت يك مسألهء قطعى التحقّق است و مثل مجىء زيد نيست كه انسان بتواند در مورد آن شبهه كرده و بگويد : « ممكن است مجىء زيد تحقّق پيدا نكند » . يك ساعت ديگر ، قطعاً وقت نماز ظهر و عصر داخل مىشود و الآن هم آب هست و فرض مىكنيم چيزى به‌عنوان تيمم بدل از وضو هم مشروع نشده است . در اينجا اگر الآن وضو بگيريم مىتوانيم نماز را در وقت خودش\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nبخوانيم امّا اگر الآن وضو نگيريم ديگر امكان تحصيل نماز نيست . در اينجا ، بعد از آنكه ملاك براى عقل روشن شد ، عقل - بنا بر قول به ملازمه - كشف مىكند كه مولا وضو را براى ما واجب كرده است و لازم نيست وجوب ذى المقدّمه ، فعليت داشته باشد تا ما كشف كنيم وجوب مقدّمه را ، بلكه با وجود اين شرايط هم ايجاب مقدّمه را كشف مىكنيم ، زيرا اگر وضو واجب نباشد و ما هم وضو نگيريم و منتظر وقت بمانيم ، ديگر شرط نماز تحقّق ندارد و مأمور به را نمىتوانيم در خارج اتيان كنيم . و حتى بنا بر انكار ملازمه هم ، لابدّيت عقليه در اينجا وجود دارد و عقل ما را الزام مىكند كه در اينجا حتماً بايد وضو بگيرى تا بعد از آمدن وقت - كه يك امر قطعى است - بتوانى مطلوب مولا را اتيان كنى . امّا اگر به‌عنوان ترشح و تولّد و امثال اين‌ها - كه بوى عليت از آنها استشمام مىشود - تكيه كنيم ، اشكال خواهد شد كه چگونه وقتى علت نيامده ، معلول بيايد ؟\r\nعلت ، وجوب نماز است و وجوب نماز هم - بنا بر قول مشهور ، در مقابل شيخ انصارى رحمه الله و محقّق عراقى رحمه الله - بعد از وقت مىآيد . در نتيجه اشكالى كه بر مشهور - در مقابل شيخ انصارى رحمه الله و مرحوم عراقى - وارد شده ، به اين صورت قابل دفع است و در باب واجب مشروط ، هيچ اشكالى بر مشهور وارد نيست .\r\n\r\nتقسيم دوم : واجب منجّز و واجب معلّق\r\nاين تقسيم را صاحب فصول رحمه الله مطرح كرده است . ايشان در تعريف واجب منجّز و معلّق مىفرمايد : واجب منجّز : واجبى است كه وجوبش گريبانگير مكلّف شده و فعليت دارد و حصول آن توقّف بر امرى غير مقدور - از ناحيهء مكلّف - ندارد ، مثلًا وجوب معرفت و شناخت\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nنسبت به احكام و اصول عقايد ، براى مكلّف فعليت دارد و تحقّق آن متوقّف بر امر غير مقدور نيست ، زيرا مكلّف مىتواند در مقام تحقّق معرفت برآيد و آن را در خارج ايجاد كند . واجب معلّق : واجبى است كه وجوبش گريبانگير مكلّف شده و فعليت دارد ولى حصول آن متوقّف بر امر غير مقدور - كه الآن در اختيار مكلّف نيست و تحقّق آن نياز به زمان دارد - مىباشد ، مثلًا در مسألهء حج ، وقتى انسان مستطيع شد و يا - بنا بر احتمال ديگر - كاروان هم‌سفران حج به حركت درآمد ، وجوب حج براى انسان فعليت پيدا مىكند ، امّا تحقّق خود حج - كه واجب و مأمور به است - توقّف بر زمان خاصى دارد كه آن زمان خاص چند روزى از ذىحجّه است . « 1 »\r\n\r\nفرق بين واجب معلّق و واجب مشروط :\r\nصاحب فصول رحمه الله مىفرمايد : واجب مشروط ، قبل از تحقّق شرط ، وجوبى ندارد ولى واجب معلّق ، قبل از تحقّق معلّق عليه ، وجوب دارد امّا واجب ، متوقّف بر معلّق عليه است . هر دو عنوان در مورد حج پياده مىشود . حج اگر نسبت به استطاعت يا خروج كاروان ملاحظه شود ، واجب مشروط است يعنى تا زمانى كه استطاعت يا خروج كاروان تحقّق پيدا نكند وجوبى در كار نيست امّا همين حج را اگر نسبت به وقت و زمان خاصش ملاحظه كنيم ، واجب معلّق خواهد بود . « 2 » قبل از ورود به بحثِ امكان و عدم امكان واجب معلّق بايد به بررسى فايدهء اين تقسيم بپردازيم :\r\n\r\nچه فايده‌اى بر تقسيم واجب به معلّق و منجّز وجود دارد ؟\r\nتقسيماتى كه ما براى واجب مطرح مىكنيم به‌لحاظ نقشى است كه اين تقسيمات در بحث مقدّمهء واجب ايفا مىكنند ، مثلًا در بحث واجب مطلق و مشروط مىخواهيم\r\n\r\n\r\n","description":"","footnote":"\r\n( 1 ) - الفصول الغروية في الاصول الفقهيّة ، ص 79 و 80\r\n( 2 ) - همان .\r\n","page_name":" 352 ","page_number":352},
  {"content":"\r\n\r\nبگوييم : واجب مطلق ، مقدّماتش هم وجوب دارد ، امّا مقدّمات واجب مشروط ، قبل از تحقّق شرط ، وجوب ندارد ، مگر در آن قسم خاصى كه در بحث قبل اشاره كرديم . « 1 » لذا با وجود اينكه تقسيمات زيادى در ارتباط با واجب مىتواند مطرح شود ، « 2 » امّا در بحث مقدّمهء واجب مطرح نمىشوند ، چون نمىتوانند در اين زمينه نقشى ايفا كنند . حال آيا تقسيم واجب به معلّق و منجّز چه اثرى در باب مقدّمهء واجب مىتواند داشته باشد ؟ آيا صاحب فصول رحمه الله مطلق واجب را به اين دو قسم تقسيم كرده يا اينكه اين تقسيم فقط مربوط به واجب مطلق است و در مورد واجب مشروط جريان ندارد ؟ تقسيم صاحب فصول رحمه الله فقط در مورد واجب مطلق است ، زيرا ايشان هم در مورد واجب مطلق و هم در مورد واجب منجّز ، فعليت وجوب را مطرح كردند و چون وجوب واجب مشروط فعليت ندارد و متوقّف بر اين است كه قيد و شرطش حاصل شود ، لذا واجبات مشروط از تقسيم صاحب فصول رحمه الله خارج است و تقسيم فقط در مورد واجبات فعليه است و واجبات فعليه همان واجبات مطلقه است . ممكن است كسى بگويد : صاحب فصول رحمه الله حج را نسبت به استطاعت مطرح كرد و اين واجب مشروط است . مىگوييم : واجب مشروط تا زمانى واجب مشروط است كه شرط آن حاصل نشده باشد ، امّا وقتى شرط آن حاصل شد ، وجوب آن فعليت پيدا كرده و عنوان واجب مطلق را پيدا مىكند . در نتيجه صاحب فصول رحمه الله واجب مطلق را به اين دو قسم تقسيم كرده است . ولى آيا اين دو قسم چه نقشى مىتوانند در بحث مقدّمهء واجب داشته باشند ؟ هدف صاحب فصول رحمه الله از اين تقسيم اين است كه مقدّمات حج را قبل از آمدن زمان حج واجب كند . ايشان مىخواهد بفرمايد : وقتى استطاعت حاصل شد و وجوب\r\n\r\n\r\n","description":"","footnote":"\r\n( 1 ) - و آن جايى بود كه اگر مقدّمه را تحصيل نمىكرديم ، اتيان واجب در زمان وجوبش غيرممكن بود .\r\n( 2 ) - مثل اين كه گفته شود : « واجب يا صلاة است و يا صوم » و امثال اين تقسيم .\r\n","page_name":" 353 ","page_number":353},
  {"content":"\r\n\r\nحج گريبان مكلّف را گرفت ، مكلّف نبايد منتظر آمدن وقت حج بشود بلكه بايد از همين‌الان ، مقدّمات آن - مثل تهيهء گذرنامه - را فراهم كند ، زيرا اگر بخواهد منتظر وقت حج شود اوّلًا : نمىتواند حج را در خارج اتيان كند و ثانياً : وجوب حج ، همين‌الان فعليت دارد ، بنابراين مقدّمهء آن‌هم وجوب فعلى پيدا مىكند لذا تحصيل گذرنامه براى او واجب مىشود . رحمه الله : مرحوم آخوند بر صاحب فصول اشكال كرده مىفرمايد : « آيا وجوب تحصيل مقدّمه ، اثر چيست ؟ آيا اثر فعلى بودن وجوب حج است يا اثر استقبالى بودن واجب ؟\r\nچون به‌نظر شما ( صاحب فصول رحمه الله ) واجب معلّق و واجب منجّز ، وجوبشان فعلى است و فرق ميان آن دو اين است كه در واجب منجّز ، خود واجب هم فعلى است امّا در واجب معلّق ، استقبالى است » . شما ( صاحب فصول رحمه الله ) خواهيد گفت : « وجوب تحصيل گذرنامه ، اثرِ فعلى بودن وجوب حج است » و نمىگوييد : « علّت آن ، استقبالى بودن واجب است » ، چون استقبالى بودن واجب ، اثرى در وجوب تحصيل مقدّمه ندارد . در نتيجه وجوب تحصيل گذرنامه در ارتباط با جهت مشترك ميان واجب معلّق و واجب منجّز است نه در ارتباط با وجه امتياز واجب معلّق كه عبارت از استقبالى بودن واجب است . پس چه فايده‌اى بر اين تقسيم مترتّب است ؟ « 1 » به‌نظر ما اين بيان مرحوم آخوند براساس مبناى خودشان خوب است . رحمه الله : مرحوم شيخ انصارى براساس مبناى خودشان در مورد واجب مشروط - كه قيد را مربوط به مادّه مىدانست ، بر خلاف مشهور كه قيد را مربوط به هيئت مىدانستند - تقسيم\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 161\r\n","page_name":" 354 ","page_number":354},
  {"content":"\r\n\r\nصاحب فصول رحمه الله را مورد اشكال قرار داده است . قبل از بيان اشكال شيخ انصارى رحمه الله لازم است بين واجب معلّق صاحب فصول رحمه الله و واجب مشروط شيخ انصارى رحمه الله و همچنين بين واجب معلّق صاحب فصول رحمه الله و واجب مشروط مشهور مقايسه‌اى انجام دهيم : فرق بين واجب معلّق صاحب فصول رحمه الله با واجب مشروط مشهور اين است كه در واجب مشروط مشهور ، وجوبْ معلّق است امّا در واجب معلّق صاحب فصول رحمه الله ، وجوبْ معلّق نيست بلكه واجبْ معلّق بر مجىء وقت است . پس فرق بين وقت در باب نماز و وقت در باب حجّ ، فرق بين واجب مشروط و واجب معلّق است با اينكه در هر دو « وقت » به نسبت به « واجب » ملاحظه مىشود . صاحب فصول رحمه الله مىگويد : « صلاة نسبت به وقت ، واجب مشروط است ، يعنى قبل از فرارسيدن وقت ، نمازْ وجوبى ندارد . امّا حج نسبت به وقت ، واجب معلّق است و الّا وجوب قبل از تحقّق وقت در باب حج ثابت است » . امّا شيخ انصارى رحمه الله در واجب مشروط ، قيد را مربوط به مادّه و دخيل در واجب مىدانست ، صاحب فصول رحمه الله هم در اينجا ( واجب معلّق ) قيد وقت را مربوط به مادّه و دخيل در واجب مىداند . بنابراين بين واجب مشروط شيخ انصارى رحمه الله و واجب معلّق صاحب فصول رحمه الله فرقى وجود ندارد مگر از جهت توسعه و تضييق . صاحب فصول رحمه الله مىگويد : « معلّق عليه در واجب معلّق ، يك امرى است كه مقدور مكلّف نيست ، مثل مسألهء زمان » . امّا شيخ انصارى رحمه الله كه در واجب مشروط قيد را مربوط به ماده مىداند ، خصوصيتى در مورد قيد ملاحظه نمىكند ، خواه آن قيد ، مقدور باشد - مثل استطاعت - يا غير مقدور - مثل مجىء زيد - فرقى نمىكند . در نتيجه واجب معلّق صاحب فصول رحمه الله شعبه‌اى از واجب مشروط شيخ انصارى رحمه الله است . بر همين اساس شيخ انصارى رحمه الله بر صاحب فصول رحمه الله اشكال كرده كه چه ثمره‌اى بر اين تقسيم شما مترتّب است ؟ آنچه شما اينجا مطرح كرده‌ايد ، ما ( شيخ انصارى رحمه الله ) وسيع‌تر آن را مطرح كرده‌ايم . « 1 »\r\n\r\n\r\n","description":"","footnote":"\r\n( 1 ) - مطارح الأنظار ، ص 51 و كفاية الاصول ، ج 1 ، ص 160 و 161\r\n","page_name":" 355 ","page_number":355},
  {"content":"\r\n\r\nرحمه الله : صاحب فصول رحمه الله ناچار است بگويد : « صلاة نسبت به وقت واجب مشروط است و حج نسبت به وقت واجب معلّق است ، به‌همين‌جهت تحصيل گذرنامه ، قبل از آمدن وقت ، واجب است » . ولى ما فرقى بين آن دو نمىبينيم بلكه به‌نظر ما ، هم حج و هم صلاة نسبت به وقت ، واجب مشروط مىباشند . همان‌طور كه تا وقتى زوال حاصل نشده است ، وجوبى براى نماز ظهر و عصر تحقّق پيدا نمىكند ، تا وقتى هم كه ايّام خاص حج حاصل نشود ، حجّ واجب نمىشود . يعنى وجوب حج داراى دو شرط است :\r\nاستطاعت و فرارسيدن وقت - يا خروج كاروان - و مجرد استطاعت يا خروج كاروان ، به تنهايى براى وجوب حج كفايت نمىكند . اشكال : براساس اين مبنا ، كسى كه مستطيع شد ، حج برايش واجب نمىشود ، در اين صورت چه لزومى دارد كه به دنبال تهيهء مقدّمات برود ؟ « 1 » جواب : طبق بيانى كه قبلًا مطرح كرديم مىگوييم : بين استطاعت و آمدن وقت فرق وجود دارد . حصول استطاعت قابل پيش‌بينى نيست امّا آمدن وقت حج قابل پيش‌بينى است . بنابراين وقتى مكلّف استطاعت پيدا كرد ، به‌طور قطع مىداند كه شرط دوّم وجوب - يعنى وقت - خواهد آمد ، آن‌وقت ملاحظه مىكند كه اگر بخواهد مقدّمات را بعد از فرارسيدن وقت حج انجام دهد ، امكان تحقّق حج وجود نخواهد داشت ، لذا براى اينكه حج از او فوت نشود واجب است مقدّمات را فراهم كند . امّا وجوب تحصيل مقدّمات ، در ارتباط با وجوب فعلى حج نيست . پس ما توانستيم راه سوّمى براى انكار واجب معلّق صاحب فصول رحمه الله پيدا كنيم به اين صورت كه بگوييم : « آنچه صاحب فصول رحمه الله به‌عنوان واجب معلّق مطرح كرده ،\r\n\r\n\r\n","description":"","footnote":"\r\n( 1 ) - زيرا وجوب مقدّمه ، غيرى است و بالملازمه ثابت مىشود و يكى از دو طرف ملازمه ، وجوب ذى المقدّمه است و قبل از موسم ، حج واجب نيست .\r\n","page_name":" 356 ","page_number":356},
  {"content":"\r\n\r\nدرحقيقت ، واجب مشروط است ولى از آن واجبات مشروطى است كه چون شرطش حتماً تحقّق پيدا مىكند ، مقدّمات آن لزوم تحصيل قبلى دارد . در نتيجه تقسيم صاحب فصول رحمه الله اثرى ندارد و واجب معلّق مورد قبول نيست .\r\nالبته تصوير واجب معلّق آن‌گونه كه صاحب فصول رحمه الله فرمود - كه وجوبْ فعليت داشته باشد ولى واجب استقبالى باشد - مانعى ندارد و ما نخواستيم امكان ذاتى آن را انكار كنيم ، همان‌طور كه مرحوم آخوند و مرحوم شيخ انصارى هم نمىخواستند امكان ذاتى آن را انكار كنند . ولى در اين ميان بعضى از محققين از اصوليين قائل به استحالهء واجب معلّق شده‌اند كه ما لازم مىدانيم قبل از بررسى كلام آنان تحقيقى در ارتباط با واجب معلّق ارائه نماييم :\r\n\r\nتحقيق در ارتباط با واجب معلّق\r\nما وقتى به وجدان خود مراجعه مىكنيم نه در ارادهء تكوينيه و نه در ارادهء تشريعيه - يعنى وجوب كه جانشين ارادهء تكوينيه است - استحاله‌اى نسبت به واجب معلّق و مراد مستقبل نمىبينيم . مرادْ در ارادهء تكوينيه بر دو قسم است : 1 - گاهى مراد انسان ، يك امر حالى و فعلى است و به مجرّد تحقّق اراده ، شخص مريد آن را انجام مىدهد ، مثل انسانى كه اراده كند دست خود را حركت دهد . 2 - گاهى مراد انسان ، يك امر استقبالى است يعنى موقوف به زمان بعد است ، مثل اينكه شما امروز اراده كنيد فردا در جلسهء درس حاضر شويد و يا مثلًا هر روز صبح ما اراده مىكنيم نماز ظهر و عصر و مغرب و عشا را انجام دهيم و كسى نمىتواند وجود چنين اراده‌اى را انكار كرده و بگويد : « بايد صبر كنيم تا وقت داخل شود ، آنگاه اراده متعلّق به نماز ظهر و عصر و مغرب و عشاء حادث مىشود كه از اين جهت ، فرقى بين مسلمان و غير مسلمان نباشد . يعنى همان‌طور كه غير مسلمان قبل از غروب هيچ اراده‌اى نسبت به انجام نماز مغرب و عشاء ندارد ، مسلمان هم اراده‌اى ندارد » . مسلمان\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nدر ماه شعبان ارادهء روزهء ماه رمضان را دارد ولى مرادش عبارت از روزهء ماه رمضان است كه مقيّد به ماه رمضان مىباشد . در ارادهء تشريعيه هم همين‌طور است : 1 - گاهى مرادِ انسان امرى حالى و فعلى است مثل اينكه مولا به عبدش مىگويد : « سافر الآن » . 2 - گاهى مراد ، امرى استقبالى است ، مثل اينكه مولا به عبدش مىگويد : « سافر غداً » . در اينجا اگرچه ايجاب الآن صادر شده است ولى مرادْ امرى استقبالى است و كسى نمىتواند بگويد : « مولا الآن نمىتواند دستورى نسبت به فردا صادر كند و اگر هم خواست چنين كارى انجام دهد بايد به‌صورت واجب مشروط باشد ، مثل اينكه بگويد :\r\n« إن جاءك زيد فأكرمه » تا بعث و تحريك ، بعد از تحقّق شرط ، تحقّق پيدا كند » . ما وجداناً مانعى از اين نمىبينيم كه مولا الزام فعلى به نحو واجب مطلق داشته باشد كه مراد آن امرى استقبالى باشد . اگر مولايى به عبدش بگويد : « يك ساعت ديگر به بازار رفته و گوشت خريدارى كن » ، آيا معنايش اين است كه الآن ايجابى نيست و اين به‌صورت واجب مشروط است ؟ اگر واجب مشروط باشد ، در واجب مشروط كه تحصيل شرطش لازم نيست . وقتى واجبِ مطلق شد آيا معنايش غير از اين است كه تكليفْ الآن تحقّق دارد ولى واجب داراى قيد « يك ساعت ديگر » است ؟ در نتيجه مسألهء امكان واجب معلّق ، چه در ارتباط با ارادهء تكوينيه و چه در ارتباط با ارادهء تشريعيه جاى ترديد نيست . رحمه الله مرحوم محقّق اصفهانى از جمله كسانى است كه قائل به استحالهء واجب معلّق شده‌اند . كلام ايشان در حاشيهء كفايه داراى دو بخش است : يك بخش آن مربوط به ارادهء\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nتكوينيه و بخش ديگر مربوط به ارادهء تشريعيه است . ايشان در مورد ارادهء تكوينيه مىفرمايد : ارادهء تكوينيّه نمىتواند به يك امر استقبالى تعلّق بگيرد . مبناى كلام ايشان همان تعريف مشهورى است كه در باب اراده مطرح شده و آن اين است كه « الإرادة هو الشوق المؤكّد المحرّك للعضلات نحو المراد » يعنى اراده عبارت از شوق مؤكّدى است كه عضلات و جوارح انسان را به‌طرف مراد حركت مىدهد . ايشان مىفرمايد : نفس انسان با اينكه اتّصاف به وحدت دارد ولى درعين‌حال داراى قواى متعدّد - و به تعبير ديگر : داراى مراتب و منازل - است . 1 - يكى از قوايى كه در نفس وجود دارد و مربوط به همين مسألهء اراده است ، عبارت از قوهء عاقله است . خداوند اين خصوصيت را به نفس انسان داده است كه فايدهء شيئى را كه مىخواهد متعلّق اراده قرار دهد ، تعقّل و ادراك مىكند . قوّهء عاقله ادراك مىكند كه اين شىء داراى فوايدى است كه در ارتباط با نفس انسان است . مثلًا تصديق به فايدهء مراد - كه يكى از مبادى اراده است - به همين قوّهء عاقله نفسانيه مربوط است .\r\nنفس بايد درك كند وجود اين فايده و نتيجه را براى مراد و اين كه نفع مراد - از جهت دينى يا دنيايى - به خود نفس برمىگردد . تصوّر نيز - كه اوّلين مبدأ اراده است - ارتباط به همين قوّهء عاقله دارد ، زيرا تصوّر عبارت از التفات نفس انسان به شىء متصوَّر است . « 1 » 2 - يكى ديگر از قواى مربوط به نفس عبارت از قوّهء شوقيه است . شوق عبارت از اين است كه نفس انسان نسبت به شىء مراد تمايل و علاقه پيدا كند . شوق ، با وجود اينكه خودش يكى از مراتب نفس است ولى درعين‌حال داراى شدّت و ضعف و كمال و نقص است . سپس مىفرمايد : اوّلين مرتبهء شوق ، لازم نيست به يك امر مقدورى تعلّق بگيرد\r\n\r\n\r\n","description":"","footnote":"\r\n( 1 ) - اگرچه مرحوم اصفهانى در كلام خود مسألهء تصوّر را مطرح نكرده‌اند ولى بايد توجه داشت كه با ذكر « تصديق به فايده » در مقام حصر قوهء عاقله به « تعقّل و ادراك تصديق به فايده » هم نبوده‌اند . بلكه خواسته‌اند مثالى در اين زمينه مطرح كرده باشند .\r\n","page_name":" 359 ","page_number":359},
  {"content":"\r\n\r\nبلكه ممكن است به امر محالى تعلّق بگيرد . امّا اين شوق وقتى به شىء مراد تعلّق گرفت ، نفس انسان ملاحظه مىكند اگر در خارج ، مانعى از تحقّق اين شىء مراد وجود دارد ، در همين مرحلهء اوّل ، شوقْ به حالت ركود باقى مىماند و سير تكاملى ندارد . امّا اگر ملاحظه كرد كه تحقّق اين شىء مراد يك امر مقدورى است و مانعى براى آن وجود ندارد و يا اگر مانعى هم وجود دارد قابل بر طرف شدن است ، در اين صورت شوق قوّت و كمال پيدا مىكند و به حدى تكامل پيدا مىكند كه از آن تعبيرات مختلفى مىشود . گاهى از آن به اجماع تعبير مىشود ، گاهى به تصميم و عزم و گاهى به قصد و اراده . در نتيجه براى تحقّق اراده نمىتوان گفت : « الإرادة مجرّد الشوق » يا « الإرادة نفس طبيعة الشوق » ، بلكه آن مرتبهء كامل شوق كه با توجه به امكان تحقّق مراد ، وجود پيدا مىكند ، از آن به اراده و شوق مؤكّد تعبير مىشود . 3 - شوق مؤكّد داراى يك مُبْرِز هم مىباشد و آن اين است كه وقتى اين شوق به مرحلهء كمال رسيد ، بلافاصله روى قوّهء عامله - كه يكى ديگر از قواى موجود در نفس است - تأثير مىكند . قوّهء عامله ، در اعضاء و جوارح انسان به‌صورت پراكنده وجود دارد .\r\nدر نتيجه شوق مؤكّد - كه عبارت از مرحلهء كامله‌اى است كه بلافاصله قوّهء عاملهء پراكنده در تمام عضلات و جوارح را به كار مىاندازد - اراده و قصد ناميده مىشود . در اين صورت آيا ممكن است در جايى شوق مؤكّد - يعنى اراده - تحقّق داشته باشد ولى در عضلات و جوارح - كه قوهء عاملهء نفس انسان است - هيچ‌گونه تأثّرى به‌وجود نيامده باشد ؟ مرحوم اصفهانى مىفرمايد : اگر ما بخواهيم بگوييم : ارادهء تكوينيه به امر استقبالى تعلّق مىگيرد » بايد بگوييم : « ارادهء تكوينيه ، هيچ‌گونه تأثيرى در اعضاء و جوارح ما نگذاشته است » . وقتى الآن اراده مىكنيم كه فردا مسافرت نماييم ، اين قوّهء شوقيه چه تأثيرى در عضلات و جوارح ما گذاشته است ؟ ما خواه ارادهء مسافرت فردا را بنماييم يا ننماييم ، مشغول كار خود هستيم و ارادهء آن تأثيرى در اعضا و جوارح ما ندارد .\r\nدرحالىكه اراده ، چيزى است كه عضلات و جوارح را آرام نمىگذارد و بلافاصله قوّهء عاملهء انسان تحت تأثير قوّهء شوقيه قرار گرفته و عضلات و جوارح او براى تحقّق مراد فعاليت\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nمىكنند ، سپس ايشان مىفرمايد : « به‌همين‌جهت گفته‌اند : اراده ، جزء اخير از علت تامّه است » يعنى بعد از آمدن اراده ، ديگر حالت انتظار و توقّعى وجود ندارد . درحالىكه شما ( مرحوم صاحب فصول ) مىگوييد : « اراده مىآيد ، علت تامّه هم تحقّق پيدا مىكند ولى معلول تحقّق پيدا نمىكند » . آيا مىتوان بين علت و معلول تفكيك نمود ؟ چگونه ممكن است اراده كه جزء متمّم علت تامّه است ، الآن تحقّق پيدا كند ولى معلولش كه عبارت از مسافرت است فردا تحقّق پيدا كند ؟ ممكن است كسى بگويد : در اينجا معلول ، به حسب ذاتش ، تأخّر از علّت دارد يعنى معلول ، عبارت از « مسافرت مقيّد به اينكه در فردا باشد » است ، بنابراين نمىتواند قبل از فردا تحقّق پيدا كند و اگر قبل از فردا تحقّق پيدا كرد ، آن معلول نخواهد بود » . مرحوم اصفهانى در پاسخ مىفرمايد : اين حرف فسادش بيشتر از حرف اوّل - يعنى تفكيك بين علت و معلول - است . چون اين حرف بازگشتش به اين است كه « در ذات معلول ، انفكاك از علت وجود دارد » . چه فرق است بين اينكه شما بگوييد : « در ذات معلول ، تأخّر وجود دارد » يا بگوييد : « در ذات معلول ، انفكاك از علت مطرح است » ؟\r\nدرحالىكه قاعدهء عقليه حكم به عدم انفكاك مىكند و معقول نيست كه معلول ، انفكاك از علت داشته باشد . ممكن است كسى بگويد : چه مانعى دارد كه بگوييم : « ذات علت ، تحقّق دارد ولى زمان فردا به‌صورت شرطيت براى تحقّق مراد مطرح است » ؟ محقّق اصفهانى رحمه الله در پاسخ مىفرمايد : در مورد شرطيت آن ، دو احتمال وجود دارد : احتمال اوّل : زمان فردا ، شرطيت داشته باشد براى اينكه مرتبهء ناقص شوق به مرتبهء كامل برسد . اين احتمال به‌نظر ما ( مرحوم اصفهانى ) مانعى ندارد ولى معنايش اين است كه قبل از فردا اراده‌اى وجود ندارد ، زيرا اراده ، اصل شوق و مرتبهء ناقص آن نيست بلكه اراده عبارت از مرتبهء كامل شوق است و شما هم مىگوييد : « مرتبهء كامل شوق ، فردا\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nتحقّق پيدا مىكند » ما هم همين را مىگوييم . ما مىگوييم : « الآن شوق هست ولى اراده نيست و تعلّق شوق به امر محال هم هيچ اشكالى ندارد . اصل طبيعت شوق كه به مرتبهء ناقصه هم تحقّق پيدا مىكند ، الآن تحقّق دارد ولى اراده تحقّق ندارد ، زيرا اراده آن مرتبهء كامل است و شما كه شرط تحقّق مرتبهء كامل را آمدن فردا مىدانيد ، بنابراين اراده هم فردا پيدا مىشود و تعلّقش به مسافرت ، تعلّق به يك امر حالى مىشود ، امّا آنچه مورد بحث است اين است كه اراده الآن وجود داشته باشد ولى مرادش مقيد به زمان آينده باشد » . احتمال دوّم : مراد از شرطيت اين باشد كه امروز شوق مؤكّد به نام اراده تحقّق پيدا كرده ولى درعين‌حال ، آمدن فردا شرطيت داشته باشد براى اينكه اين شوق عضلات را به‌سوى مراد تحريك كند . ما ( مرحوم اصفهانى ) نمىتوانيم اين معنا را بپذيريم ، زيرا اين معنا به تفكيك معلول از علت برگشت مىكند و با جزء اخير بودن اراده نسبت به علت تامّه منافات دارد . شما با اين حرف ، يا مىخواهيد بگوييد : « اراده ، جزء اخير از علت نيست و در عين اينكه اراده آمده ، شرط ديگرى هم در كار است » و يا مىخواهيد بگوييد : « در عين اينكه علت ، كامل شده ولى معلول ، منفك از علت است و بين علت و معلول فاصلهء زمانى وجود دارد » . لذا ما نمىتوانيم اين معنا را بپذيريم . سپس مىفرمايد : اصولًا سببيّت اراده با سببيت ساير اسباب خارجيه فرق دارد . در اسباب خارجيه ممكن است چيزى سببيت داشته باشد ولى تأثير اين سبب موجود در خارج ، مشروط به شرطى باشد ، مثلًا وقتى گفته مىشود : « نار ، سببيت براى احراق دارد » ، ممكن است نار وجود پيدا كند ولى شرط تأثيرش در احراق - كه مثلًا عبارت از مجاورت است - تحقّق پيدا نكند ، به‌همين‌جهت نتواند تأثير در احراق كند . با اينكه هيچ نقص و كمبودى در وجود خارجى نار وجود ندارد . اما در مسألهء اراده ، كه يك طرفش ارتباط به نفس و قوهء شوقيه و طرف ديگرش ارتباط به قوّهء عاملهء پراكنده در عضلات و جوارح دارد ، جاى اين حرفها نيست . اينجا نمىتوان گفت : « قوّهء شوقيه به\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nمرحلهء كمال و تأكّد رسيده ولى محركيت آن نسبت به عضلات ، مشروط به آمدن زمانى است كه فردا مىخواهد تحقّق پيدا كند » . اين‌ها در امور خارجيه - مثل مسألهء نار و احراق - جارى مىشود . اگر قوّهء شوقيه در نفس به‌وجود آمد ، چه كمبودى در قوّهء عامله وجود دارد كه حالت انبعاث و تأثّر در آن به وجود آيد ؟ لذا به مجرّد تحقّق اين مرتبهء كامله ، معنا ندارد كه حالت انتظار در كار باشد . در نتيجه ما نمىتوانيم تصوّر كنيم كه ارادهء تكوينيه فعليت داشته باشد ولى مراد آن فاصلهء زمانى داشته باشد با اين اراده . مرحوم آخوند در اينجا براى اثبات امكان تعلّق ارادهء تكوينى به امر استقبالى مىفرمايد : آنجايى كه مراد انسان مقدّماتى لازم دارد كه انجام آنها مثلًا دو ساعت وقت لازم دارد ، آيا اراده ، به ذى المقدّمه - كه دو ساعت بعد واقع مىشود - تعلّق گرفته است يا نه ؟ اگر بگوييد : « تعلّق گرفته است » ، مىگوييم : « بنابراين تعلّق اراده به امر استقبالى مانعى ندارد » . و اگر بگوييد : « اراده به ذى المقدّمه - كه دو ساعت بعد واقع مىشود - تعلّق نگرفته است » ، مىگوييم : « پس چرا شما نسبت به انجام مقدّمات آن اقدام مىكنيد ؟ مگر ارادهء متعلّق به مقدّمه ، متولّد از ارادهء متعلّق به ذى المقدّمه نيست ؟ آيا مىشود كسى اراده نسبت به ذى المقدّمه نداشته باشد ، امّا نسبت به مقدّمه - بما أنّها مقدّمة - اراده داشته باشد ؟ پس همين‌كه شما نسبت به انجام مقدّمات اقدام مىكنيد و يكايك آنها را از روى اراده انجام مىدهيد ، به اين جهت است كه اراده ، به ذى المقدّمه تعلّق گرفته است » . مرحوم محقّق اصفهانى در پاسخ مرحوم آخوند مىفرمايد : در اينجا كه ما ذىالمقدّمه‌اى داريم كه داراى مقدّماتى است و مثلًا انجام آن مقدّمات ، دو ساعت وقت لازم دارد ، قبول داريم كه مسألهء تبعيت در كار است ، امّا در اينجا اراده به ذى المقدّمه تعلّق نگرفته است بلكه شوق ناقص - كه اوّلين مرتبهء شوق است - به ذى المقدّمه تعلّق\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nگرفته است و آن شوق ناقص ، از ذى المقدّمه به مقدّمه سرايت كرده است و در اين صورت ، شوق متعلّق به ذى المقدّمه به حالت ركود باقى مىماند و اراده‌اى در ارتباط با آن مطرح نيست ولى وقتى سراغ مقدّمات مىآييم ، با توجه به اينكه مقدّمات فعليت دارد و قبل از ذى المقدّمه تحقّق پيدا مىكند ، شوق متعلّق به مقدّمات ، يكى پس از ديگرى تأكّد پيدا كرده و به مرتبهء كمال مىرسد و تبديل به اراده مىشود . شوق متعلّق به مقدّمهء اوّل ، تبديل به اراده مىشود - چون وقت آن الآن است و مانعى هم وجود ندارد - پس مقدّمهء اوّل را اراده مىكند . امّا ارادهء مقدّمهء اوّل ترشحى نيست . آنچه ترشحى است اصل شوق است نه عنوان اراده . اين معنا در مقدّمهء دوّم و مقدّمهء سوّم و ساير مقدّمات هم پياده شده و شوق مربوط به آنها به اراده تبدّل پيدا مىكند . وقتى يكايك مقدّمات ، از روى اراده تحقّق پيدا كرد نوبت به ذى المقدّمه مىرسد و در اينجا آن شوقى كه در ذى المقدّمه ركود پيدا كرد - چون امكان تحقّق ذى المقدّمه بدون مقدّمه وجود نداشت - به اراده تبديل مىشود ، زيرا بعد از تحقّق مقدّمات ، امكان تحقّق ذى المقدّمه فراهم شده است . و درحقيقت ، در اينجا ارادهء مربوط به ذى المقدّمه بعد از تحقّق مقدّمات پيدا مىشود . امّا آنچه از ذى المقدّمه به مقدّمه سرايت مىكند ، مجرّد شوق است و ما مجرّد شوق را اراده نمىدانيم ، لذا شوق مربوط به هريك از مقدّمات بايد به‌لحاظ امكان و ظرف زمانىاش تبدّل به اراده پيدا كند و پس از تمام شدن مقدّمات و امكان تحقّق ذى المقدّمه ، شوق راكد ذى المقدّمه هم تبديل به اراده مىشود . مرحوم محقّق اصفهانى پس از پاسخ دادن از كلام مرحوم آخوند ، بحث خود را ادامه داده و در مورد استحالهء تعلّق ارادهء تشريعيه « 1 » به امر استقبالى مىفرمايد : در ارادهء تكوينيه ، انسان اراده مىكند كه خودش كارى را انجام دهد ولى در ارادهء تشريعيه ،\r\n\r\n\r\n","description":"","footnote":"\r\n( 1 ) - بايد توجه داشت كه اين بخش از كلام مرحوم اصفهانى ، عين واجب معلّق است ، چون ارادهء تشريعيه ، همان بعث اعتبارى و وجوبى است كه در واجب تحقّق دارد .\r\n","page_name":" 364 ","page_number":364},
  {"content":"\r\n\r\nاراده مىكند كه ديگرى كارى را از روى اراده و اختيار خود انجام دهد . در اين صورت ، مولا با خود مىگويد : « اگر اين فعل بنا بود از خود من صادر شود ، راه رسيدن به آن عبارت از ارادهء تكوينيه و شوق مؤكّدى است كه عضلات را به‌طرف مراد تحريك مىكند . امّا اينجا كه مولا از طرفى مىخواهد فعل توسط عبد انجام شود و از طرفى مىخواهد صدور فعل از عبد ، اختيارى باشد ، مولا مىبيند : صدور فعل اختيارى از ناحيهء عبد ، در اختيار مولا نيست و فاعلش همان عبد است و معقول نيست كسى اراده كند صدور فعل اختيارى از ناحيهء ديگرى را ، لذا وقتى با اين مشكل مواجه مىشود ، مىبيند راه حلّ آن اين است كه مولا از راه تسبيب وارد شود يعنى در عبد ايجاد داعى و محرك كند كه آن داعى و محرك ، عبد را تحريك كند به اينكه فعل را اختياراً انجام دهد . داعى و محرك همان ايجاب و الزام و دستور و بعث اعتبارى است كه از ناحيهء مولا صادر مىشود . اين بعث اعتبارى ، يك جهتش مربوط به مولاست و آن اين است كه صدور اين بعث اعتبارى از ناحيهء مولا ، صدور ارادى و اختيارى است و بين اراده و مراد او هيچ تخلّف و انفكاكى وجود ندارد ، همان‌طور كه بين اراده و مراد ، در ارادهء تكوينيه تخلّف و انفكاك وجود ندارد . در ارادهء تكوينيه ، ارادهْ مولا را تحريك مىكرد تا مراد را خودش انجام دهد و فاصله‌اى بين مراد و اراده نبود . اينجا هم آن شوق مؤكّد ، مولا به صادر كردن بعث اعتبارى تحريك مىكند كه اين بعث اعتبارى ، فعلى است يعنى الآن تحقّق دارد . طرف ديگر اين بعث اعتبارى عبارت از مأمور به است . كه در واجب معلّق ، يك امر استقبالى است كه بعداً تحقّق پيدا مىكند . در نتيجه در ناحيهء بعث مولا ، انفكاكى بين اراده و مراد به‌وجود نيامده است ، امّا مولا مىبيند در عبد هيچ‌گونه تحرّكى حاصل نشده است ، البته نه از اين جهت كه عبد بخواهد تخلّف كند ، بلكه از اين جهت كه مأمور به عبارت از مسافرت فرداست و هنوز فردايى تحقّق پيدا نكرده است . پس درحقيقت ، بعث كامل از ناحيهء مولا صادر شده است ولى در برابر اين بعث ، هيچ‌گونه انبعاثى از ناحيهء عبد تحقّق پيدا نكرده است و بين بعث و انبعاث انفكاك حاصل شده است .\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nدرحالىكه - با آن بيانى كه در ارتباط با ارادهء تكوينيه مطرح شد - اينجا هم نبايد بين بعث و انبعاث فاصله‌اى وجود پيدا كند همان‌طور كه بين بعث و ارادهء مولا كه متعلّق به بعث بود ، هيچ‌گونه انفكاكى پيدا نشد . خلاصهء اشكال مرحوم اصفهانى به صاحب فصول رحمه الله اين شد كه انفكاك بين اراده و مراد ، هم در ارادهء تكوينيه و هم در ارادهء تشريعيه ، امر غير معقولى است . « 1 » : بيان ايشان شايد بهترين بيانى باشد كه در ارتباط با استحالهء واجب معلّق مطرح شده است به‌گونه‌اى كه اگر بتوانيم آن را مورد مناقشه قرار دهيم ، بيان‌هاى ديگر به‌طريق اولى مورد مناقشه قرار خواهد گرفت . ) اشكال اوّل : « 2 » كلام مرحوم اصفهانى مبتنى بر اين است كه ما ارادهء تكوينيه را آن‌گونه كه ايشان معنا كردند - و تعريف مشهور و مرحوم آخوند هم به همين كيفيت بود - معنا كنيم يعنى بگوييم : « اراده - كه عبارت از شوق مؤكّدى است كه محرّك عضلات به‌طرف مراد مىباشد - داراى مراتب و قواى متعدّدى است ، مانند قوّهء عاقله ، قوّهء شوقيه و قوّهء عامله . خود قوّهء شوقيه هم داراى مراتبى است و وقتى به مرتبهء كمال رسيد - كه ما از آن به شوق مؤكّد تعبير مىكنيم - عنوان اراده و قصد تحقّق پيدا مىكند » . ولى آيا واقعاً اين‌طور است ؟ به‌عبارت ديگر : آيا اراده و قصد ، مربوط به قوّهء شوقيه است ؟ طبق تعريف ايشان ، اين يك مطلب مسلّمى است . تعريفى كه مشهور براى اراده مطرح كردند ، تعريفى نيست كه آيه يا روايتى برآن\r\n\r\n\r\n","description":"","footnote":"\r\n( 1 ) - نهاية الدّراية ، ج 1 ، ص 344 - 348\r\n( 2 ) - اين اشكال ، مهم‌ترين اشكالى است كه بر كلام مرحوم اصفهانى وارد است و اساس كلام ايشان را از بين مىبرد .\r\n","page_name":" 366 ","page_number":366},
  {"content":"\r\n\r\nوارد شده باشد تا ما ناچار شويم تعبّداً آن را بپذيريم . به‌نظر ما هيچ سنخيتى بين اراده و شوق وجود ندارد ، زيرا شوق ، هرجا تحقّق پيدا كند - هرچند مرتبهء ضعيف آن‌هم باشد - يك حالت انفعالى براى نفس انسان است . انسان فايدهء يك چيز را درنظر مىگيرد ، سپس تحت تأثير اين فايده قرار گرفته و حالت شوق در او پيدا مىشود و علاقه‌مند به آن چيز مىشود . حتّى اگر به سرحدّ عشق هم برسد ، عشقْ هم يك حالت انفعالى براى نفس انسان است . لذا در عرف از باب مثال گفته مىشود : فلان شخص وقتى از فلان كتاب تعريف كرد ، من شوق به مطالعهء آن پيدا كردم ، يعنى تحت تأثير حرف او قرار گرفتم . و لازم هم نيست كه انفعالْ از غير باشد . بلكه ممكن است از خودِ انسان باشد .\r\nانسان وقتى فايدهء يك چيز را ملاحظه كرد و تصديق به آن فايده كرد ، علاقه‌مند به تحقّق آن فايده مىشود . بنابراين شوق ، يك حالت انفعالى است و حتّى اگر به مرحلهء كمال و تأكّد هم برسد از انفعالى بودن خارج نمىشود ، چون كمال و تأكّد ، حقيقت و ماهيت شىء را تغيير نمىدهد . اگر چيزى از سنخ انفعالى بود ، در تمام مراتبش انفعالى خواهد بود . « 1 » بنابراين ، شوق در هرجا باشد ، يك حالت انفعالى است . امّا آيا اراده چيست ؟ اراده ، يك حالت فعلى براى نفس انسان است . اراده يعنى نيرويى كه مؤثّر در ايجاد فعل است . بنابراين اراده يك حالت فعاله و يك نيروى عامله و نيروى فعلى به‌حساب مىآيد . لذا ما در تعبيرات عرفى خودمان اين معنا را مىبينيم مثلًا رفيق شما در فكر خريدن خانه است ، يك وقت از او سؤال مىكنيد : « آيا شما ارادهء خريدن خانه نموده‌اى ؟ » ، يك‌وقت هم از او مىپرسيد : « آيا براى شما شوق مؤكّد براى خريدن خانه حاصل شده است ؟ » ، آيا معناى اين دو عبارت يكسان است ؟ طبق بيان مرحوم اصفهانى در مورد اراده ، بايد معناى اين دو عبارت يك چيز باشد ، درحالىكه در\r\n\r\n\r\n","description":"","footnote":"\r\n( 1 ) - حتّى در مسألهء وجود هم مىتوان گفت : « اگرچه بين ممكن الوجود و واجب‌الوجود فاصلهء بسيار است ولى وجود مضاف اليه در هر دو يك معنا دارد با اين فرق كه همين وجود ، در يك مورد وجوب پيدا كرده و در موارد ديگر اتّصاف به امكان دارد و اين اختلاف‌ها ماهيت را تغيير نمىدهد » .\r\n","page_name":" 367 ","page_number":367},
  {"content":"\r\n\r\nتعبيرات عرفى بين اين دو عبارت فرق وجود دارد . تصميم و اراده در جايى است كه يك نيروى فعلى و يك قوّهء فعاله براى نفس پيدا شده باشد و ما - به تبعيت از امام خمينى رحمه الله - گفتيم كه اراده به خلّاقيت نفس تحقّق پيدا مىكند يعنى خداوند با اينكه خالق مطلق است ، شعبهء محدودى از خلّاقيت را به نفس انسان عنايت كرده است و هنگامى كه مبادى اراده تحقّق پيدا كرد ، انسان اراده را خلق مىكند . « 1 » وقتى در تعبيرات عرفى گفته مىشود : « آيا براى فلان كار اراده كردى يا نه ؟ » اين تعبير نشان مىدهد كه انسان مىتوانسته در مورد آن كار اراده كند و مىتوانسته اراده نكند . و چيزى كه مىتوانسته اراده كند و مىتوانسته اراده نكند ، نفس انسانى است . در نتيجه شوق ، يك حالت انفعالى و تأثّر براى نفس است اگرچه به مرحلهء كمال و تأكّد هم برسد . ولى اراده يك حالت فعلى و مؤثّريت براى نفس است و سنخ اين دو با يكديگر فرق مىكند ، پس چگونه مىتوان اراده را از مقولهء شوق به‌حساب آورد ؟ بلكه بعضى معتقدند كه شوق نه تنها اراده نيست بلكه در مبادى اراده هم دخالت ندارد . البته به اين معنا كه وجود شوق در مبادى اراده ضرورتى ندارد ، « 2 » لذا بعضى از مواقع انسان چيزهايى را اراده مىكند كه نسبت به آنها هيچ علاقه و شوقى ندارد . مثلًا مريض با نهايت كراهتى كه نسبت به استفادهء بعضى از داروها دارد ، استعمال آن را اراده مىكند ، به جهت فايده‌اى كه برآن مترتّب است . حتّى گاهى نياز به عمل جراحى پيدا مىكند به‌گونه‌اى كه منجر به قطع يكى از اعضاى او مىشود و با نهايت كراهتى كه نسبت به آن دارد ، ارادهء انجام آن عمل را مىنمايد . البته به‌نظر ما اين حرف داراى مناقشه است ، زيرا آنچه اين بعض مىگويد در صورتى درست است كه شوق را با مراد بسنجيم ، امّا اگر گفتيم : « اوّلين مبدأ اراده ،\r\n\r\n\r\n","description":"","footnote":"\r\n( 1 ) - همان‌طور كه مسألهء تصوّر نيز به خلّاقيت نفس انسان حاصل مىشود . تصوّر ، وجود ذهنى است و كسانى كه قائل به وجود ذهنى مىباشند ، معتقدند « وجود ذهنى داراى واقعيت است و يك امر تخيّلى نيست » . و اين وجود ذهنى را نفس انسان خلق كرده است .\r\n( 2 ) - هرچند در بسيارى از موارد تحقّق دارد .\r\n","page_name":" 368 ","page_number":368},
  {"content":"\r\n\r\nعبارت از تصوّر و دوّمين مبدأ آن تصديق به فايدهء مراد است ، كه بر اثر اين تصديق ، براى انسان شوقى نسبت به همين فايده حاصل مىشود ، نه اينكه شوق نسبت به مراد باشد ، چون شوق ، يك حالت انفعالى و امرى است كه متأثّر از چيز ديگر است و آن چيزى كه اين حالت انفعالى را به‌وجود مىآورد ، عبارت از مراد نيست بلكه تصديق به فايدهء مراد است » ، در اين صورت در مسألهء استعمال دارو و جراحى منجر به قطع عضو هم شوق متعلّق به فايده - يعنى سلامت انسان - وجود دارد . اگرچه نسبت به خود جراحى و قطع عضو هيچ‌گونه شوقى تعلّق نگرفته است . بنابراين در اين مثال‌ها هم شوق تحقّق دارد ، چون متعلّق شوق همان فايدهء مترتّب بر مراد است نه خود مراد و همين فايده است كه حالت تأثّر و انفعالى شوقى را محقّق مىكند . ولى وجود شوق در بعضى موارد ، ضربه‌اى به آنچه گفته شده نمىزند و حتّى اگر در تمام موارد هم وجود داشته باشد ، باز هم مقولهء اراده و مقولهء شوق با يكديگر تفاوت دارند . در نتيجه ما نمىتوانيم تعريف « الإرادة هو الشوق المؤكّد . . . » را بپذيريم . اشكال دوّم : ايشان فرمودند : « اراده ، جزء اخير علت تامّه است » يعنى ساير مقدّمات و خصوصياتى كه در علت تامّه اعتبار دارد - مثل مقتضى و شرط و عدم مانع - تحقّق دارد و فقط يك جزء آن به نام اراده باقى است كه وقتى آن جزء هم تحقّق پيدا كرد ، علت تامّه كامل مىشود و به دنبال آن حتماً بايد معلول تحقّق پيدا كند ، زيرا در فلسفه مسلّم است كه انفكاك بين علت تامّه و معلول ، معنا ندارد . بنابراين اگر اراده به‌عنوان جزء اخير علت تامّه شد بايد پس از تحقّق اراده ، فوراً معلول هم تحقّق پيدا كند . معلول هم عبارت از تحريك عضلات به‌طرف مراد است . اين بيان ايشان داراى اشكال است زيرا : اوّلًا : چه دليلى بر اينكه « اراده ، جزء اخير علت تامّه است » وجود دارد ؟ آيا آيه و روايتى بر اين مطلب دلالت مىكند ؟ آيا از قواعد مسلّم فلسفه است ؟ مرحوم اصفهانى\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nدر كلام خودشان اين مطلب را به‌عنوان يك مطلب مسلّم دانسته‌اند و هيچ برهان و دليلى براى اين مسئله اقامه نكرده‌اند و حتّى استشهاد به وجدان هم ننموده‌اند . ايشان مىفرمايد : « گفته‌اند كه اراده جزء اخير علت تامّه است » ، درحالىكه مجرّدِ « گفته‌اند » نمىتواند مدرك و دليل باشد . ثانياً : ما وقتى خودمان مسئله را در خارج بررسى مىكنيم مىبينيم چنين چيزى واقعيت ندارد . واضح‌ترين موردى كه ممكن است در آن مسألهء علّيت و معلوليت تخيّل شود - و شايد همين مورد ، سبب چنين ادعائى شده است - آنجايى است كه ارادهء انسان متعلّق به نفس تحريك عضلات بشود ، در اينجا مراد ما نه مقدّمه لازم دارد و نه فاصلهء زمانى در كار است . مثلًا كسى نشسته است و ارادهء قيام مىكند و دست يا پاى خود را حركت مىدهد ، در اينجا مراد ، بلافاصله تحقّق پيدا مىكند . ولى آيا اگر چيزى پشت سر چيز ديگر تحقّق پيدا كرد ، بايد مسألهء علت و معلول - و اينكه اراده ، جزء اخير علت تامّه است - را مطرح كنيم . ؟ در اينجا واقعيات ديگرى وجود دارد . وقتى ما نشسته‌ايم و ارادهء قيام مىكنيم ، بايد اوّلًا : پاى ما سالم و در اختيارمان باشد ثانياً : مانعى در كار نباشد .\r\nدر اينجا وقتى اراده مىكنيم ، قيام تحقّق پيدا مىكند ولى در همين‌جا يك واقعيتى مطرح است و آن اين است كه آيا قيامى كه ما اراده مىكنيم مطلق قيام است يا قيام همين‌الان كه نشسته‌ايم ؟ روشن است كه قيام مقيّد به همين‌الان را اراده مىكنيم و الّا گاهى اوقات انسان اراده مىكند حركت عضلات را ولى اين مقيّد به زمان استقبال است . مثلًا ممكن است شما امروز اراده كنيد كه فردا صبح پياده‌روى كنيد . روشن است كه پياده‌روى مقيّد به حال مراد شما نيست بلكه پياده‌روى مقيّد به فردا مراد شماست .\r\nاينجا در مراد يك خصوصيتى وجود دارد كه آن خصوصيت ، الآن تحقّق ندارد و فردا تحقّق پيدا مىكند . با اينكه ارادهء شما به چيزى غير از حركت عضلات تعلّق نگرفته است و اين اراده ، همين‌الان تحقّق دارد . ولى چون مراد شما مقيّد به استقبال است ، معنا ندارد كه همين‌الان تحقّق پيدا كند . در نتيجه خصوصيت حاليت است كه موجب\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nمىشود به‌مجرّد ارادهء حركت عضلات - در صورت سلامت عضو و عدم مانع - مراد ما تحقّق پيدا كند و اگر اين خصوصيت كنار رفت جايى براى تحقّق اين مراد باقى نمىماند . آيا اين وقوع حركت عضلات بعد از اراده ، در همين جايى كه شرطش موجود و مانعش مفقود است و مراد شما هم مقيّد به فعليت و حاليت است ، چه دلالتى بر اين دارد كه اراده ، علت تحقّق اين مراد و جزء اخير علت تامّه است ؟ عدم انفكاك و نبودن فاصلهء زمانى بين اراده و مراد ، مبناى ديگرى دارد كه آن مبنا ربطى به مسألهء علت و معلول ندارد و آن مبنا اين است كه خداوند متعال - براساس عنايت و تفضلى كه به انسان داشته است - اعضاء و جوارح انسان را مقهور نفس انسانى او قرار داده است .\r\nيعنى اگر نفس انسان به چشم او گفت : « ببين » ، چشم انسان مثل يك عبد مأمور نيست كه احياناً در مقابل نفس انسان بايستد و بگويد : « نمىخواهم ببينم » و يا اگر به دست خود گفت : « حركت كن » در مقابل نفس انسان بايستد و بگويد : « نمىخواهم اين كار را انجام دهم » ، بلكه هرگاه انسان ارادهء ديدن كند ، چشم هم بلافاصله مىبيند و هرگاه ارادهء حركت دست بنمايد ، دست او بلافاصله حركت خواهد كرد و . . . و هيچ حالت عصيان و نافرمانى در اين‌گونه اعضا و جوارح وجود ندارد . در نتيجه در مورد ارادهء تحريك عضلات - كه روشن‌ترين موردى است كه امكان توهّم مسألهء عليت و معلوليت در آن وجود دارد - مراد انسان بلافاصله پس از اراده تحقّق پيدا مىكند و هنگامى كه واقعيت مسئله را بررسى كرديم ديديم چيزى به‌عنوان عليت و معلوليت و جزء اخير علت در اين مسئله مطرح نيست و همين موجب شده است كه بعضى خيال كنند زمانى كه چيزى بلافاصله بعد از چيز ديگرى موجود شد مسألهء عليت و معلوليت مطرح است . علاوه بر اين ، عبارت « اراده ، جزء اخير علت تامّه است » ، به اين معناست كه آنچه در علت تامّه دخالت دارد - يعنى مقتضى و شرط و عدم مانع - بايد قبل از اراده تحقّق پيدا كند ، درحالىكه در همين مثال كه ما به‌عنوان واضح‌ترين مثال براى توهّم مسألهء\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nعليت و معلوليت مطرح كرديم ، گاهى پس از تحقّق اراده ، مىبينيم مراد تحقّق پيدا نكرده است و دليل آن وجود مانع يا عدم تحقّق شرط است كه بعد از اراده مىباشند .\r\nاگر اراده ، جزء اخير علت تامّه است ، معنا ندارد كه بعد از اراده ، چيزى به‌عنوان وجود مانع يا عدم شرط سبب عدم تحقّق مراد بشود . آنجايى كه شما ارادهء حركت دست كرده‌ايد ولى شخصى قوى دست شما را گرفته و مانع از حركت آن مىشود ، آيا مىتوان گفت : اينجا اراده‌اى وجود ندارد ؟ وجداناً در اينجا اراده‌اى وجود دارد كه به مراتب قوىتر از ارادهء كسى است كه در حال اختيار دست خود را حركت مىدهد . پس چطور ما مىتوانيم ادّعا كنيم كه اراده ، جزء اخير علت تامّه است ؟ اين بحث در مورد جايى بود كه اراده به حركت عضلات متعلّق شود . اكنون از اين مثال يك درجه بالاتر مىرويم . اگر اراده به غير از حركت عضلات متعلّق شد ، مثل اينكه كسى به علت تشنگى ارادهء شرب ماء مىكند ، سپس مىبيند شرب ماء متوقّف بر اين است كه دست دراز كرده و ظرف آب را برداشته نزديك دهان قرار دهد . اينجا نياز به تحليلى دارد كه اين تحليل ، جواب روشنى از مرحوم اصفهانى است كه اراده را جزء اخير علت تامّه قرار مىدهد . اين تحليل متوقّف بر بيان دو مقدّمه است : مقدّمهء اوّل : همان‌طور كه در فلسفه مسلّم است بين علت و معلول ، تقدّم و تأخّر وجود دارد ولى آيا اين تقدّم و تأخّر زمانى است يا رتبى ؟ بزرگان و محقّقين گفته‌اند :\r\nبين علت و معلول ، تقدّم و تأخّر رتبى وجود دارد يعنى رتبهء علت ، مقدّم بر رتبهء معلول و رتبهء معلول ، متأخّر از رتبهء علت است . امّا از نظر زمانى ، بين علت و معلول ، تقارن زمانى تحقّق دارد ، يعنى حتّى يك لحظهء زمانى هم بين آن دو فاصله‌اى وجود ندارد . مقدّمهء دوّم : تشخّص اراده ، به‌واسطهء مراد است . « 1 » يعنى يك اراده ، يك مراد لازم دارد و يك اراده نمىتوان به دو مراد تعلّق بگيرد . همان‌طور كه تشخّص علم به معلوم\r\n\r\n\r\n","description":"","footnote":"\r\n( 1 ) - اين هم - مانند قاعدهء قبلى - به‌صورت يك قاعدهء كلّيه مطرح است .\r\n","page_name":" 372 ","page_number":372},
  {"content":"\r\n\r\nاست . اگر معلوم واحد باشد ، علم هم واحد است و اگر معلومْ ، متعدّد شد ، علم هم متعدّد خواهد شد . نظاير علم و اراده هم تعدّد و وحدتشان تابع تعدّد و وحدت متعلّق آنهاست .\r\nحتّى آن‌قدر مطلب دقيق و وسيع است كه در مورد ذى المقدّمه و مقدّمه هم همين‌طور است مثلًا شما « بودن بر پشت‌بام » را اراده مىكنيد . فرض مىكنيم « بودن بر پشت‌بام » مقدّمه‌اى غير از « نصب نردبان » ندارد . آيا وقتى ارادهء شما متعلّق به « بودن بر پشت‌بام » شد ، همين اراده متعلّق به « نصب نردبان » مىشود ، كه در واقع دو عمل متعلّق يك اراده مىشود ؟ خير ، در اينجا دو اراده لازم است ، كه يكى به ذى المقدّمه و ديگرى به مقدّمه تعلّق مىگيرد و مقدّميت و توقّف ، اقتضا نمىكند كه اراده واحد باشد .\r\nخود مقدّمه بودن و ذو المقدّمه بودن دليل بر تعدّد و تغاير است . اگر مرادْ متعدّد شد ، اراده هم - به‌حسب تعدّد مراد - بايد متعدّد باشد . حال كه دو مقدّمهء فوق روشن گرديد به تحليل مثالى كه ذكر كرديم مىپردازيم : كسى كه به علت تشنگى ارادهء شرب ماء مىكند و دست خود را دراز كرده آب را برمىدارد و مقابل دهان قرار مىدهد - چون مىبيند غير از اين راهى ندارد - آيا اين عمل يك مراد ديگرى است يا همان مراد به ارادهء اوّل است ؟ روشن است كه اين مسئله هم مانند مسألهء « نصب نردبان » است . همان‌طور كه « نصب نردبان » ارادهء ديگرى - غير از ارادهء متعلّق به « بودن بر پشت‌بام » - نياز داشت ، اينجا هم ارادهء ديگرى - هرچند به‌عنوان مقدّميت - بايد متعلّق شود به اينكه اين شخص دست خود را دراز كرده و ظرف آب را بردارد و مقابل دهان قرار دهد . « 1 » آن‌وقت سؤال اين است كه الآن كه اين شخص نشسته و شرب ماء را اراده كرده است ، چرا شرب ماء تحقّق پيدا نكرده است ؟ مگر شما نمىگوييد : « اراده ، جزء اخير علت تامّه است » ؟ مخصوصاً كه در فلسفه مىگويند : « بين علّت و معلول ، فاصلهء زمانى وجود ندارد » . اين شخصى كه اينجا\r\n\r\n\r\n","description":"","footnote":"\r\n( 1 ) - اگر نگوييم : « خود اين‌ها هم افعال متعدّد هستند و اراده‌هاى متعدّد لازم دارند » ولى ما فعلًا به اين جهتش كارى نداريم و اين‌ها فعل واحد هم باشند مطلب ما ثابت مىشود .\r\n","page_name":" 373 ","page_number":373},
  {"content":"\r\n\r\nنشسته و ظرف آب هم جلوى اوست آيا تا وقتى دست خود را به‌سوى ظرف آب دراز نكرده ، ارادهء شرب ماء دارد يا نه ؟ اگر اراده ندارد ، پس چرا دست خود را به‌سوى ظرف آب دراز مىكند ؟ و اگر اراده دارد ، علتْ حاصل است پس معلول آن كجاست ؟ به‌عبارت ديگر : به‌نظر شما ( مرحوم اصفهانى ) اراده جزء اخير علت تامّه است يعنى به نفس ارادهء شرب الماء ، علت تامّهء آن تحقّق پيدا كرد ، پس چرا معلول آن نيامده است ؟ معلولش توقّف دارد بر اينكه ارادهء ديگرى بيايد - هرچند ارادهء مقدّمى باشد - و آن اراده متعلّق به « حركت دست به‌سوى ظرف آب و برداشتن آن و آن را مقابل دهان قرار دادن » بشود .\r\nوقتى همهء اين‌ها تحقّق پيدا كرد ، شرب ماء - كه معلول ارادهء اوّل است - تحقّق پيدا خواهد كرد . كدام فيلسوف و حكيمى اجازه مىدهد كه بين علّت و معلول اين‌همه فاصلهء زمانى تحقّق پيدا كند ؟ در نتيجه در اين مثال ترديدى نداريم كه اراده به شرب آب تعلّق گرفته است ولى مراد تحقّق پيدا نكرده بلكه متوقّف بر ايجاد مقدّمهء آن در خارج است . در مسألهء « بودن بر پشت‌بام » و « نصب نردبان » نيز همين‌طور است . آيا كسى كه دنبال « نصب نردبان » مىرود و با زحمت نردبان را تهيه مىكند ، اراده‌اى نسبت به « بودن بر پشت‌بام » ندارد و ارادهء آن بعد از « نصب نردبان » تحقّق پيدا مىكند ، كه مرحوم اصفهانى در پاسخ به مرحوم آخوند يك چنين چيزى را مىفرمود ؟ مرحوم اصفهانى مىفرمود : « در جايى كه يك ذىالمقدّمه‌اى وجود دارد و براى آن مقدّمه يا مقدّماتى است ، ذى المقدّمه متعلّق اراده واقع نشده است بلكه فقط شوقى نسبت به ذى المقدّمه وجود دارد و اين شوق كم‌كم سرايت به مقدّمه مىكند و - با توجه به اينكه شوق مقدّمه ، فعلى است نه استقبالى - به مرحلهء اراده مىرسد و پس از اراده ، مقدّمه تحقّق پيدا مىكند و پس از تحقّق مقدّمه ، شوق موجود در ذى المقدّمه به مرحلهء كمال و تأكّد مىرسد و حالت اراده و تصميم در او به‌وجود مىآيد » . آيا وجدان مىتواند چنين چيزى را بپذيرد ؟ وجدان شاهد بر اين است كه وقتى انسان سراغ مقدّمه مىرود ، اين‌گونه نيست كه اراده‌اى نسبت به ذى المقدّمه نداشته باشد . انسان وقتى مىخواهد نماز بخواند ، مىبيند نماز ، توقّف بر تحصيل طهارت دارد ، لذا از جا برخاسته و به دنبال\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nتحصيل طهارت مىرود ، وجدان قبول نمىكند كه چنين شخصى هيچ اراده‌اى نسبت به صلاة نداشته است و آنچه او را به تحصيل مقدّمات تحريك كرده ، مجرّد شوقى بوده كه نسبت به صلاة داشته است و پس از تحصيل مقدّمات ، ارادهء نسبت به صلاة پيدا مىشود . واقعيت اين است كه در جايى كه فعلى متوقّف بر مقدّمه يا مقدّماتى است ، اراده و شوق مؤكّد متعلّق به ذى المقدّمه است و به دنبال آن اراده‌اى به مقدّمه تعلّق مىگيرد .\r\nاين چه ربطى به عليت و معلوليت دارد ؟ ممكن است گفته شود : چگونه اراده متعلّق به ذى المقدّمه است درحالىكه ذى المقدّمه حاصل نيست ؟ مىگوييم : ذى المقدّمه ، نياز به مقدّمه يا مقدّماتى دارد و ساعتها وقت بايد صرف شود تا مقدّمات حاصل شود . در نتيجه كلام ايشان در ارتباط با ارادهء تكوينيه - كه فرمودند : ارادهء تكوينيه به امر استقبالى تعلّق نمىگيرد - كلام درستى نيست . ايشان فرمودند : « مولا گاهى اراده مىكند فعلى را خودش مباشرتاً انجام دهد ، در اين صورت ارادهء تكوينيه تحقّق پيدا مىكند و به دنبال آن ، عمل توسط مولا انجام مىشود . ولى گاهى مولا اراده مىكند عبد كارى را از روى اراده و اختيار خود انجام دهد ، در اين صورت مولا مىبيند صدور فعل اختيارى از ناحيهء عبد در اختيار مولا نيست و فاعلش همان عبد است و معقول نيست كسى صدور فعل اختيارى از ناحيهء شخص ديگر را اراده كند . وقتى با اين مشكل مواجه شود از راه تسبيب وارد مىشود . يعنى در عبد ايجاد داعى و محرّك مىكند تا اينكه اين داعى و محرّك ، عبد را تحريك كند به اينكه اين فعل را اختياراً انجام دهد . داعى و محرّك ، همان ايجاب و الزام و دستور و\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nبعث اعتبارى است كه ارادهء تكوينيهء مولا به آن تعلّق مىگيرد . و چون اراده جزء اخير علت تامّه است پس اراده‌اى كه از مولا به بعث تعلّق مىگيرد ، بايد بعث آن فعلى باشد و اگر بخواهد استقبالى بشود ، تفكيك اراده از مراد ، در ارادهء تكوينيه تحقّق پيدا خواهد كرد . وقتى بعث فعلى شد ، انبعاث هم بايد فعلى باشد « 1 » و اگر انبعاث بخواهد فعليت داشته باشد بايد واجب ، واجب منجّز باشد ، واجب در حال باشد و الّا واجب در استقبال ، انبعاثش مىخواهد در استقبال تحقّق پيدا كند و بين بعث و انبعاث ، انفكاك پيش خواهد آمد . بنابراين در مورد ارادهء تشريعيه - كه واجب معلّق در ارتباط با آن است - يا بايد بگوييم : « بعث فعلى تحقّق ندارد » و يا اگر بعث فعلى تحقّق دارد بايد انبعاث آن‌هم فعلى باشد . در نتيجه واجب معلّق - كه حقيقت آن برگشت مىكند به اينكه بعثْ فعلى و انبعاثْ استقبالى باشد - امرى غير معقول خواهد بود » . از اين فرمايش مرحوم اصفهانى جواب‌هاى متعدّدى داده شده است : جواب اوّل : در كلام ايشان خلطى واقع شده است . ايشان مىفرمايد : « بعث نمىتواند جداى از انبعاث باشد » . ما مىگوييم : منظور شما كدام بعث و انبعاث است ؟ زيرا بعث و انبعاث بر دو قسم است : 1 - بعث و انبعاث حقيقى و خارجى و تكوينى كه مولا بيايد با قوّهء قاهرهء خودش دست عبد را بگيرد و او را وادار به انجام مأمور به در خارج بنمايد . در اينجا انفكاكى بين بعث و انبعاث وجود ندارد . و آنچه با مسألهء كسر و انكسار مشابه است همين بعث و انبعاث تكوينى است ، زيرا كسر واقعى و تكوينى است كه همراه با انكسار است . 2 - بعث و انبعاث اعتبارى ، يعنى همان چيزى كه در مورد هيئت افعل مطرح شد .\r\n\r\n\r\n","description":"","footnote":"\r\n( 1 ) - چون بعث و انبعاث مانند كسر و انكسار است . اگر الآن كسر تحقّق پيدا كرد ، انكسار هم همين‌الان تحقّق پيدا مىكند .\r\n","page_name":" 376 ","page_number":376},
  {"content":"\r\n\r\nعقلاء وقتى ديدند مولا با شرايط خودش دستورى الزامى را صادر كرد ، مىگويند : « عبد بايد در مقابل اين دستور پاسخگو باشد و امر مولا را اطاعت كند » . اين‌طور نيست كه در خارج ، قوّهء قاهره‌اى عبد را به‌سوى مأمور به بكشاند . اين را نبايد با كسر تكوينى و بعث تكوينى مقايسه كرد . مسألهء بعث و انبعاث اعتبارى را حتّى در مورد واجب منجّز هم نمىتوان با كسر و انكسار تكوينى مقايسه كرد . چنين چيزى معنايش اين مىشود كه احدى از مكلّفين قدرت بر مخالفت مولا را ندارد ، چون لازمهء مخالفت مكلّف ، عدم تحقّق انبعاث از ناحيهء اوست در اين صورت آيا بعثْ تحقّق دارد يا نه ؟ ما نمىتوانيم وجود تكليف را نسبت به عصاة انكار كنيم . حتّى نسبت به كفّار هم - بنا بر مشهور - تكليف نسبت به فروع وجود دارد و در روز قيامت ، نسبت به ترك نماز و روزه و ساير واجبات عقاب مىشوند . بنابراين ، بعثْ تحقّق دارد ، پس انبعاث كجاست ؟ شما كه مىگوييد : « تفكيك ، امكان ندارد » چگونه در اينجا تفكيك حاصل شده است ؟ جهتش اين است كه بعث اعتبارى را نبايد با بعث تكوينى مقايسه كرد . در بعث تكوينى ، انبعاث از بعث تفكيك نمىشود ولى در بعث اعتبارى گاهى انبعاث حاصل مىشود و گاهى حاصل نمىشود . بنابراين در اينجا نمىتوان مسألهء عدم تفكيك انبعاث از بعث را پياده كرد . علاوه بر اين ، در آنجايى هم كه موافقت مىشود و مثلًا مولا به عبدش مىگويد :\r\n« ادخل السوق و اشتر اللّحم » ، عبد فوراً دستور مولا را عمل مىكند ، آنچه مؤثّر در انبعاث است ، نفس بعث نيست بلكه مسألهء مهم‌ترى مطرح است كه سبب شده تا عبد دستور مولا را موافقت كند . امام خمينى رحمه الله در مواضع متعدّدى - خصوصاً در ارتباط با كلام مرحوم نائينى - اين مسئله را مطرح كرده‌اند كه آنچه سبب شده است تا عبد دستور مولا را موافقت كند اين است كه عبد با خود حساب مىكند كه اگر تكليف مولا را انجام ندهد ، عقاب مىشود و اگر انجام بدهد چه‌بسا مورد تشويق قرار خواهد گرفت . اين مطلب همان چيزى است كه ما در ارتباط با غايت عبادت مطرح مىكنيم كه عبادات ما يا « طمعاً في الثواب » است و يا « خوفاً من العقاب » و اگر ثواب و عقابى در كار نبود ، كسى جز اولياء خدا اقدام به انجام عبادات نمىكرد ، زيرا انجام دادن يا انجام ندادن عبادات\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nبراى او فرقى نمىكرد . آن امير المؤمنين عليه السلام بود كه به خداوند عرض مىكرد : « ما عبدتُكَ خوفاً من نارِك و لا طمعاً في جنّتِك بل وجدتُكَ أهلًا للعبادة فعبدتك » ، « 1 » امّا محرّك امثال ما يا خوف از نار و يا طمع در بهشت است . و اگر خوف از نار و طمع در بهشت نبود ، ( أقيموا الصّلاة ) هايى كه در قرآن مطرح شده است ، هيچ‌گونه انبعاثى به دنبال نداشت . بله اگر امرى نبود زمينه‌اى براى موافقت و مخالفت و طاعت و عصيان در كار نبود و نقش بعث همين است كه موضوع براى موافقت و مخالفت درست مىكند ، امّا آنچه انسان را تحريك به اتيان مأمور به مىكند نفس بعث نيست بلكه ترس از جهنم و طمع بهشت است . در اوامر موالى عرفيه و اوامرى كه پدر نسبت به فرزندش صادر مىكند نيز همين‌طور است . اگر فرزندى اين‌گونه تصوّر كند كه اگر دستور پدر خود را مخالفت كرد ، پدر هيچ عكس‌العملى نشان نخواهد داد و اگر هم موافقت كرد ، هيچ تشويق و پاداشى در ارتباط با آن ندارد ، چنين فرزندى معمولًا دستورهاى پدر را انجام نمىدهد . پس بيان امام خمينى رحمه الله به اين برگشت مىكند كه در همان مواردى هم كه به دنبال بعث ، انبعاثى تحقّق پيدا مىكند ، اين‌گونه نيست كه بعثْ علت براى انبعاث باشد بلكه بعثْ فقط زمينه‌اى ايجاد كرده و آنچه عبد را براى انجام مأمور به تحريك كرده است همان خوف از عقوبت و طمع در پاداش است . جواب دوّم : « 2 » در كلام مرحوم آخوند مطلبى وجود دارد كه مىتواند به‌عنوان جواب از كلام محقّق اصفهانى رحمه الله واقع شود . بيان مطلب : با توجه به اينكه بين علت و معلول تقارن زمانى وجود دارد و تقدّم و\r\n\r\n\r\n","description":"","footnote":"\r\n( 1 ) - بحار الأنوار ، ج 70 ، ص 186 .\r\n( 2 ) - در اينجا به دو نكته بايد توجه داشت : 1 - اين جواب با صرف‌نظر از جواب سابق است . 2 - درست است كه مرحوم اصفهانى شاگرد مرحوم آخوند بوده است ولى بيان مرحوم آخوند مىتواند به‌عنوان جواب از كلام محقّق اصفهانى رحمه الله واقع شود .\r\n","page_name":" 378 ","page_number":378},
  {"content":"\r\n\r\nتأخّر بين آنها رتبى است نه زمانى ، مرحوم آخوند مىفرمايد : در مواردى كه مولا بعث مىكند و بلافاصله انبعاث تحقّق پيدا مىكند ، « 1 » اگر بنا باشد بعث ، علت براى انبعاث باشد و بعث و انبعاث همانند نار و حرارت باشند ، بايد تقارن زمانى به تمام معنا تحقّق داشته باشد و حتى يك لحظه هم فاصلهء زمانى بين بعث و انبعاث تحقّق نداشته باشد .\r\nدرحالىكه ما وقتى خارج را ملاحظه مىكنيم مىبينيم بين بعث و انبعاث معمولًا فاصلهء زمانى - هرچند به مقدار كم - وجود دارد . اين‌گونه نيست كه وقتى مولا به عبدش مىگويد : « ادخل السوق و اشتر اللّحم » عبد ، خواه‌ناخواه خودش را در مسير بازار ببيند بلكه معمولًا يك دقيقه يا دو دقيقه - يا كمتر يا بيشتر - بين بعث و انبعاث فاصله وجود دارد . آيا مرحوم اصفهانى اين فاصله را چگونه حل مىكند ؟ آيا اين زمان كوتاه ، با عليت و معلوليت منافات دارد ؟ اگر منافات دارد - كه دارد - چه فرقى مىكند كه بين بعث و انبعاث يك دقيقه فاصله شود يا دو روز ؟ آيا مىتوان گفت : « فاصلهء بين بعث و انبعاث در مورد فاصلهء كم ممكن است و در مورد فاصلهء زياد امتناع دارد » ؟ خير نمىتوان چنين چيزى گفت . اگر فاصله ممكن است در هر دو است و اگر ممتنع است در هر دو بايد چنين باشد و هنگامى كه شما فاصلهء بين بعث و انبعاث را در مورد فاصلهء كم پذيرفتيد ، معنايش اين است كه علت و معلوليت در كار نيست ، چون در باب علت و معلوليت ، مطلق فاصله مضر است . وقتى عليت و معلوليت در كار نبود و فاصلهء كم بين بعث و انبعاث امكان داشت ، چه فرقى بين فاصلهء كم و فاصلهء زياد وجود دارد ؟ مسئله ، يك مسألهء عرفى نيست كه كسى بگويد : « عرف ، بين اين‌ها فرق مىگذارد » بلكه مسئله بر محور استحالهء عقليه و عدم استحالهء عقليه دور مىزند و عقلًا نمىتوان بين فاصلهء كم و فاصلهء زياد فرق گذاشت . « 2 »\r\n\r\n\r\n","description":"","footnote":"\r\n( 1 ) - همان گونه كه اشاره كرديم ، اين مطلب با صرف‌نظر از جواب سابق است .\r\n( 2 ) - كفاية الاصول ، ج 1 ، ص 163\r\n","page_name":" 379 ","page_number":379},
  {"content":"\r\n\r\nجواب سوّم : اينكه شما ( مرحوم اصفهانى ) مىگوييد : « انفكاك بين بعث و انبعاث ممكن نيست » به چه معناست ؟ واقعيت مسئله اين است كه انبعاث و عدم انفكاك آن از بعث بايد در ارتباط با همان چيزى باشد كه مولا به آن بعث كرده است . به عبارت روشن‌تر : آيا معناى عدم انفكاك اين است كه به مجرّد بعث ، بايد انبعاث تحقّق پيدا كند هرچند مبعوث اليه امرى استقبالى باشد ؟ مثلًا اگر مولا به عبد خود بگويد : « فردا مسافرت كن » ، مبعوث اليه عبارت از مسافرت فرداست و چه‌بسا اين دستور مولا توأم با تأكيد و تهديد بر مخالفت هم هست . آيا معناى انبعاثى كه انفكاك از بعث ندارد اين است كه الآن مسافرت كند ؟ مأمور به مولا كه مسافرت الآن نيست . مسافرت الآن كه محصِّل غرض مولا نيست بلكه چه‌بسا با غرض مولا تضاد هم داشته باشد . لذا ما بايد بعث و انبعاث را در ارتباط با مبعوث اليه ملاحظه كنيم . همان‌طور كه بين خريد گوشت و خريد روغن مغايرت وجود دارد و اگر مولا گفت : « اشتر اللّحم » و عبدى به‌جاى گوشت ، روغن خريدارى كرد ، انبعاث حاصل نشده و غرض مولا تحقّق پيدا نكرده است ، مسافرت امروز هم با مسافرت فردا مغايرت دارد و چه‌بسا مسافرت امروز نگذارد غرض مولا حاصل شود . مولايى كه به مسافرت فردا بعث مىكند ، انبعاثش به اين است كه عبد فردا مسافرت كند و اگر فردا مسافرت نكرد ، انفكاك انبعاث از بعث حاصل شده است امّا اگر امروز مسافرت نكرد انفكاك انبعاث از بعث تحقّق پيدا نمىكند . خلاصه اينكه معناى عدم انفكاك انبعاث از بعث اين نيست كه انبعاث بايد حتماً مقارن با بعث و به دنبال آن باشد بلكه معنايش اين است كه عبد بايد به آنچه مولا گفته ترتيب اثر بدهد . اگر مولا گفته : « فردا مسافرت كن » حتماً مسافرت را فردا انجام دهد . نتيجهء بررسى كلام مرحوم اصفهانى اين شد كه كلام ايشان - كه بهترين بيان در ارتباط با ارادهء تكوينيه و تشريعيه بود - هم در مورد ارادهء تكوينيه و هم در مورد ارادهء تشريعيه داراى اشكال است و ايشان نتوانست استحالهء ارادهء تكوينى در تكوينيات استقبالى و استحالهء واجب معلّق در تشريعيات را اثبات كند . البته بيان‌هاى ديگرى در ارتباط با استحالهء واجب معلّق مطرح شده است ولى آن\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nبيان‌ها در برابر كلام مرحوم اصفهانى اهميت چندانى ندارد و به‌طريق اولى مورد مناقشه قرار خواهد گرفت . در نتيجه ما اگرچه تقسيم صاحب فصول رحمه الله را - از جهت تقسيمى - نپذيرفتيم ولى درعين‌حال واجب معلّق تصويراً و ثبوتاً ممكن است و نمىتوان در امكان آن ترديد كرد .\r\n\r\nرجوع به اصل بحث :\r\nگفتيم : چيزى كه سبب شد صاحب فصول رحمه الله واجب را به دو قسم معلّق و منجّز تقسيم كند اين بود كه ايشان دو مطلب را كنار هم گذاشته و ملاحظه كرده جمع بين اين دو مطلب اين است كه ملتزم به واجب معلّق بشود و الّا اين تعبير در هيچ آيه و روايتى مطرح نشده است . آن دو مطلب عبارت از اين بود كه : 1 - يكى از امورى كه در باب مقدّمهء واجب بين بزرگان تقريباً مسلّم است اين است كه وجوب مقدّمه تابع وجوب ذى المقدّمه است . معناى تبعيت اين است كه اگر ذى المقدّمه اتّصاف به وجوب پيدا نكند ، مقدّمه هم نمىتواند وجوب پيدا كند . 2 - در فقه موارد زيادى ملاحظه شده كه از نظر فتوا يا از نظر روايات ، به حسب ظاهر ، مقدّمه قبل از ذى المقدّمه وجوب پيدا كرده است . اكنون مىخواهيم اين موارد را بررسى كنيم :\r\n\r\nبررسى مواردى كه در آنها به‌حسب ظاهر ، مقدّمه قبل از ذى المقدّمه وجوب پيدا كرده است :\r\nيكى از اين موارد همان مسألهء حج است كه قبلًا مطرح كرديم . از طرفى فقهاء مىگويند : « به‌مجرّد حصول استطاعت ، بر انسان واجب است كه در مقام تحصيل مقدّمات حج برآيد » . و از طرفى در باب حج هم - به‌حسب ظاهر - مانند نماز مسألهء\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nوقت مطرح است . درحالىكه در باب نماز ، انسان واجب نيست قبل از وقت تحصيل طهارت كند پس چرا در باب حج لازم است قبل از وقت ، به تهيهء مقدّمات بپردازد ؟ حال با توجه به اينكه وجوب مقدّمات ، وجوب تبعى است و تا وقتى ذى المقدّمه واجب نشود نمىتواند وجوبى براى مقدّمه پيدا شود ، اينجا چه بايد بكنيم ؟ صاحب فصول رحمه الله براى رهايى از اين مشكل ، چاره‌اى جز تصوير واجب معلّق نداشته لذا فرموده است : ما بايد حساب حج را از حساب صلاة جدا كنيم . در مورد صلاة ، قبل از فرارسيدن وقت ، وجوبى نيست لذا تحصيل مقدّمه هم واجب نيست امّا در باب حج ، به‌مجرّد حصول استطاعت ، وجوبْ حاصل مىشود و مسألهء وقت به‌عنوان قيد براى خود حج قرار داده مىشود . و در نتيجه حج به‌عنوان واجب معلّق است يعنى وجوبْ الآن تحقّق دارد ولى واجب - يعنى حج - متوقّف بر يك امر استقبالى به نام زمان است كه خواه‌ناخواه تحقّق پيدا مىكند و مقدور مكلّف هم نيست . مورد ديگر - كه خيلى هم مورد ابتلاست - اين است كه اگر كسى در شب ماه رمضان جنب شد بايد قبل از طلوع فجر غسل كند . روشن است كه اين غسل مربوط به روزهء روز بعد است درحالىكه روزهء فردا از اوّل طلوع فجر وجوب پيدا مىكند . پس چرا غسل جنابت ، قبل از طلوع فجر واجب شده است ؟ غسل جنابت يك واجب تبعى و مقدّمى و غيرى است پس چرا قبل از وجوب ذىالمقدّمه‌اش وجوب پيدا كرده است ؟ در اينجا هم صاحب فصول رحمه الله ناچار شده مسألهء واجب معلّق را تصوير كند و بگويد : « وجوب روزه از اوّل شب تحقّق دارد » و يا حدّ اقل از همان نيم ساعت قبل از فجر - كه ظرفيت براى غسل جنابت دارد - روزه وجوب دارد امّا معناى وجوب روزه از نيم ساعت قبل از فجر - وجوب امساك از آن زمان نيست بلكه واجب ، از اوّل فجر شروع مىشود . براى حلّ اين مشكل چهار راه ديگر هم وجود دارد كه مبنايى است و دو مورد آن را قبلًا ذكر كرديم ولى با توجه به اينكه در بعضى از آن راه‌ها توضيحاتى لازم است ، ما هر چهار راه را مطرح خواهيم كرد .\r\n\r\n","description":"","footnote":"","page_name":" 382 ","page_number":382},
  {"content":"\r\n\r\n\r\nراه حلّ دوّم « 1 »\r\nمرحوم شيخ انصارى در واجب مشروط ، قيد را مربوط به مادّه مىدانست ، در مقابل مشهور كه قيد را در ارتباط با هيئت مىدانستند . در مثال « إن جاءك زيد فأكرمه » ، طبق مبناى مشهور ، مجىء زيد شرطيت براى هيئت أكرم - كه مفادش بعث و وجوب است - دارد و تا زمانى كه اين مجىء تحقّق پيدا نكند ، وجوب و بعثى تحقّق ندارد . امّا طبق مبناى شيخ انصارى رحمه الله جملهء « إن جاءك زيد فأكرمه » به جملهء « أكرم زيداً الجائي » برمىگردد و « الجائي » به‌عنوان قيد براى مأمور به - يعنى اكرام - است و هيچ ارتباطى به وجوب و تكليف ندارد . لذا بنا بر مبناى شيخ انصارى رحمه الله مشكلى وجود ندارد تا ما را ملتزم به پذيرفتن واجب معلّق بنمايد . بلكه مسئله به‌صورت واجب مشروط است و قيد در تمام واجبات مشروط ، به مادّه مربوط است لذا بين وقت در باب صلاة و وقت در باب حج فرقى وجود ندارد . همان‌طور كه در باب حج - طبق مبناى شيخ انصارى رحمه الله - وجوبْ قبل از موسم حج تحقّق دارد در باب صلاة هم قبل از فرارسيدن وقت ، وجوبْ تحقّق دارد . امّا مكلّف به كه عبارت از صلاة ظهر است مقيّد به آمدن زوال است ، همان‌طور كه حج مقيّد به فرارسيدن موسم است . لذا بنا بر مبناى مرحوم شيخ انصارى در واجب مشروط - در مقابل مشهور - هم مشكل تهيهء مقدّمات قبل از موسم حج بر طرف مىشود و هم مشكل غسل جنابت قبل از طلوع فجر در ماه رمضان حل مىشود . در ماه رمضان ، آنچه مقيّد به طلوع فجر است عبارت از واجب مىباشد امّا وجوب قبل از طلوع فجر ثابت و محقّق است . ساير موارد كه از اين قبيل است نيز از همين طريق حل مىشود . در اينجا ممكن است اشكالى - غير از اشكالات مبنايى - بر مرحوم شيخ انصارى وارد شود كه ما - اگرچه اصل مبناى ايشان در بحث واجب مشروط را نپذيرفتيم - ولى\r\n\r\n\r\n","description":"","footnote":"\r\n( 1 ) - راه حلّ اوّل همان راه حلّ صاحب فصول رحمه الله بود .\r\n","page_name":" 383 ","page_number":383},
  {"content":"\r\n\r\nناچاريم توضيحى در ارتباط با كلام شيخ انصارى رحمه الله مطرح نماييم تا اين اشكال بر طرف شود . بيان مطلب : قيودى كه مورد اختلاف شيخ انصارى رحمه الله و مشهور قرار گرفته - كه آيا به هيئت مربوط است يا به مادّه ؟ - بر دو قسم است : 1 - قيود غير اختيارى ، يعنى قيودى كه در اختيار مكلّف نيست ، خواه اصلًا در اختيار هيچ مكلّفى نباشد ، مثل مسألهء وقت و خواه در اختيار غير مأمور باشد ، مثل مجىء زيد در جملهء « إن جاءك زيدٌ فأكرمه » ، كه فعل زيد مربوط به خود اوست نه مربوط به مكلّفى كه مأمور شده است . در اين صورت مشكلى نيست ، زيرا قيد غير اختيارى را مشهور در رابطه با وجوب و مرحوم شيخ انصارى در ارتباط با واجب مىدانند . 2 - قيود اختيارى . در قيد اختيارى اگر ما مبناى مشهور را اخذ كنيم - كه قيد مربوط به هيئت است و قبل از تحقّق قيد ، وجوب و تكليفى تحقّق ندارد - تحصيل اين قيد لازم نخواهد بود . ما در تقسيم مقدّمه به « مقدّمهء وجود و مقدّمهء وجوب و مقدّمهء علم و مقدّمهء صحت » گفتيم : مقدّمهء وجوب ، از محلّ بحث مقدّمهء واجب خارج است و كسى نيامده قائل به وجوب آن بشود . مثلًا استطاعت يكى از قيودى است كه در اختيار مكلّف است و طبق مبناى مشهور به‌عنوان قيد براى وجوب است ، درعين‌حال هيچ‌كسى نيامده بگويد : « تحصيل استطاعت بر مكلّف واجب است » . دليل اين مسئله ، طبق مبناى مشهور روشن است زيرا استطاعت مقدّمهء وجوب است و مقدّمهء وجوب از محلّ بحث مقدّمهء واجب خارج است . امّا طبق مبناى شيخ انصارى رحمه الله ممكن است در ابتداى امر اشكالى به‌نظر برسد و به مرحوم شيخ انصارى گفته شود : شما مىگوييد : « استطاعت نيز مانند وقت به‌عنوان قيد براى واجب است نه براى وجوب » ، ما مىگوييم : « در اين صورت ، هر دو مقدّمهء واجب هستند ولى يك مقدّمهء غير اختيارى و ديگرى مقدّمهء اختيارى است . مقدّمهء غير اختيارى - به ملاحظهء اينكه غير اختيارى است - وجوب مقدّمى ندارد ، زيرا وجوب\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nدر جايى تحقّق پيدا مىكند كه متعلّق آن امر مقدورى باشد ولى چرا مقدّمهء اختيارى وجوب مقدّمى نداشته باشد ؟ طبق مبناى شيخ انصارى رحمه الله عبارت « يجب عليكم الحج في الموسم إذا استطعتم » به اين برمىگردد كه « يجب عليكم الحج في الموسم مستطيعاً » . در اين صورت تحصيل استطاعت لازم است همان‌طور كه اگر مولا بگويد :\r\n« يجب عليكم الصلاة متطهراً » ، تحصيل طهارت واجب است . چه فرقى بين اين دو وجود دارد ؟ وقتى طهارت يك امر اختيارى شد و قيد براى مأمور به قرار گرفت ، به‌عنوان مقدّمهء واجب خواهد شد و مقدّمهء واجب لزوم تحصيل دارد » . مرحوم شيخ انصارى در پاسخ اين اشكال خواهد گفت : اگر ما بخواهيم طبق قاعده حركت كنيم ، مسئله همين‌طور است ولى واقع مطلب اين است كه قيود اختياريه - با اينكه اختيارى بوده و در مأمور به اخذ شده‌اند نه در وجوب - نحوهء اخذشان در واجب به دو صورت است : بسيارى از اين قيود به‌گونه‌اى اخذ شده‌اند كه بر مكلّف تحصيل آنها لازم است ، مثل طهارت و ستر و خصوصيات ديگرى كه در باب صلاة مطرح است . ولى گاهى اوقات مولا قيدى را در مأمور به اخذ مىكند كه اين قيد اگرچه اختيارى است ولى لزوم تحصيل ندارد ، بلكه نظر مولا اين است كه اگر اين قيد خودش حاصل شد ، در مأمور به نقش دارد ، مثل استطاعت . استطاعت در باب حج و طهارت در باب نماز ، هر دو امر غير اختيارى هستند و به‌عنوان قيد براى مأمور به مىباشند ولى نحوهء مدخليت آن دو ، فرق مىكند . طهارت را بايد تحصيل كرد ولى تحصيل استطاعت لازم نيست . اين مطلبى بود كه لازم دانستيم در ارتباط با كلام شيخ انصارى رحمه الله مطرح كنيم تا اشكال از ايشان بر طرف شود . اگرچه - همان‌طور كه گفتيم - ما اصل فرمايش ايشان در باب واجب مشروط را قبول نداريم و طهارت را قيد براى صلاة و لازم التحصيل مىدانيم ، امّا استطاعت را قيد براى وجوب حج دانسته و تحصيل آن را لازم نمىدانيم ، چون مقدّمهء وجوب از محلّ بحث مقدّمهء واجب خارج است .\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nاشكال ديگر بر شيخ انصارى رحمه الله : ما اگرچه اشكال سابق را از كلام شيخ انصارى رحمه الله بر طرف كرديم ولى ممكن است به ايشان اشكال شود كه : « شما كه استطاعت را قيد براى واجب - يعنى حج - مىدانيد بايد ملتزم شويد كه وجوب حج حتّى قبل از استطاعت هم تحقّق دارد و در اين صورت تحصيل مقدّمات آن نيز واجب مىشود ؟ چون ممكن است بعداً استطاعت حاصل شود ، زمان هم كه در وقت خودش تحقّق پيدا مىكند » . آيا مىشود كسى ملتزم به اين مسئله شود ؟ در اين جهت كه فرقى بين استطاعت و موسم نيست . شما مىگوييد : « موسم و استطاعت ، دو قيد براى واجب هستند » ما هم از شما دفاع كرديم و گفتيم : « با اينكه استطاعت ، امر اختيارى است ولى لزوم تحصيل ندارد و نحوهء مدخليت آن در حج غير از نحوهء مدخليت طهارت در باب نماز است » آن‌وقت شما مىخواهيد بگوييد : « قبل از استطاعت هم ، وجوب حج تحقّق دارد پس تحصيل مقدّمات آن واجب است » آيا مىتوانيم به‌عنوان متشرعه ملتزم به يك چنين چيزى بشويم ؟ لذا - همان‌طور كه گذشت - مرحوم آخوند بر تقسيم صاحب فصول رحمه الله اشكال كردند كه مطرح شدن يك تقسيم در باب مقدّمهء واجب ، به اين معناست كه اين تقسيم مربوط به مقدّمهء واجب است و الّا خود واجب داراى تقسيمات زيادى است ، مثل تقسيم به عبادى و غير عبادى ولى با وجود اين ، چنين تقسيمى در بحث مقدّمهء واجب مطرح نمىشود ، چون در آنجا نقشى ايفا نمىكنند . مرحوم آخوند به صاحب فصول رحمه الله فرمودند : با وجود اينكه واجب معلّق استحاله ندارد ولى تقسيم شما ربطى به بحث مقدّمهء واجب ندارد . ممكن است صاحب فصول رحمه الله بگويد : ما اين تقسيم را براى اثبات وجوب تهيهء گذرنامه قبل از زمان حج مطرح كرديم . مىگوييم : اين حرف درست است ولى سؤال اين است كه وجوب تحصيل گذرنامه در ماه شعبان آيا در ارتباط با وجوب حج در ماه شعبان است يا در ارتباط با استقبالى بودن حج است ؟ قوام اين تقسيم اين بود كه شما ( صاحب فصول رحمه الله ) واجب را به دو قسم حالى و\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nاستقبالى تقسيم كرديد و حج را واجب استقبالى دانستيد ، امّا وجوب تحصيل مقدّمات حج در ماه شعبان - كه به‌عنوان نتيجهء تقسيم بود - مربوط به فعليت وجوب حج در ماه شعبان بود نه مربوط به استقبالى بودن حج . اين كه حج امرى استقبالى است يا نه ؟\r\nمربوط به ذى المقدّمه است امّا وجوب مقدّمه مربوط به وجوب ذى المقدّمه است نه مربوط به خود ذى المقدّمه . بنابراين نقطهء حساس اشكال مرحوم آخوند به صاحب فصول اين است كه تقسيم واجب به معلّق و منجّز ربطى به بحث مقدّمهء واجب ندارد ، امّا تقسيم واجب به مطلق و مشروط درست است چون اگر واجبى مطلق شد ، مقدّمه‌اش واجب مىشود و اگر واجبى مشروط شد مقدّمه‌اش واجب نمىشود .\r\n\r\nراه حلّ سوّم\r\nمرحوم آخوند مىگويد : تقسيم شرط به « شرط مقارن ، شرط متقدّم و شرط متأخّر » مىتواند در مورد قيود هيئت هم پياده شود ، مثلًا در « إن جاءك زيد يوم الجمعة فأكرمه » ، اينكه مىگوييم : « تا مجىء زيد تحقّق پيدا نكند وجوب اكرام تحقّق ندارد » بنا بر اين فرض است كه مجىء زيد شرط مقارن براى وجوب اكرام باشد يعنى وقتى مجىء زيد تحقّق پيدا كرد ، وجوب اكرام هم محقّق مىشود . امّا اگر مجىء زيد را شرط متأخّر دانستيم ، نتيجه‌اش اين مىشود كه مجىء زيد در روز جمعه ، شرطيت دارد براى وجوب اكرام در همين امروز و به‌عبارت ديگر : شرط متأخّر اگر در ظرف خودش - كه زمان متأخّر است - تحقّق پيدا كرد كشف مىكند كه مشروط - يعنى هيئت و وجوب « 1 » - از همين‌الان تحقّق داشته است همان‌طور كه در باب اجازهء بيع فضولى - بنا بر كاشفيت حقيقى - معناى كاشفيت اجازه اين است كه اجازهء الآن كشف مىكند كه بيع فضولى از حين وقوعش مؤثّر در تمليك و تملّك بوده است . اجازه در ظرف\r\n\r\n\r\n","description":"","footnote":"\r\n( 1 ) - كه مشهور قائلند .\r\n","page_name":" 387 ","page_number":387},
  {"content":"\r\n\r\nخودش - به‌عنوان شرط متأخّر - شرطيت دارد براى اينكه مشروط ، همان يك ماه قبل تحقّق پيدا كرده باشد به‌طورى كه اگر مثلًا مشترى در بيع فضولى علم پيدا كرد به اينكه مالك در يك ماه بعد حتماً اجازه مىكند ، شرعاً مىتواند در مبيع تصرّف كند چون نقل و انتقال از هنگام معامله تحقّق پيدا كرده است . مرحوم آخوند مىفرمايد : در ما نحن فيه نيز همين مطلب را مىگوييم « 1 » يعنى زمان شرطيت براى وجوب حج دارد ولى نحوهء شرطيت آن با نحوهء شرطيت استطاعت فرق مىكند - بعد از اينكه قبول داريم هر دو در وجوب حج مدخليت دارند - تفاوت به اين كيفيت است كه استطاعت به نحو شرط مقارن در وجوب حج دخالت دارد ، يعنى تا وقتى استطاعت حاصل نشود وجوب حج تحقّق پيدا نخواهد كرد . امّا مدخليت زمان در وجوب ، به نحو شرط متأخّر و مانند مدخليت اجازه در بيع فضولى است . همان‌طور كه در باب بيع فضولى اگر اجازه به‌عنوان كاشفيت حقيقى مطرح باشد ، در صورتى كه مشترى عالم باشد كه مالك واقعى يك ماه ديگر بيع فضولى را اجازه خواهد كرد ، مىتواند از همين‌الان آثار ملكيت مبيع را مترتّب كند ، در مسألهء حج نسبت به وقت هم اين معنا روشن است ، چون هركسى مستطيع شود ، يقين دارد كه زمان حج تحقّق پيدا مىكند ، پس استطاعت به‌صورت شرط مقارن و زمان به‌صورت شرط متأخّرى است كه انسان چون يقين به تحقّق آن دارد ، يقين دارد به اينكه تكليف به وجوب حج همين‌الان فعليت دارد ، پس مقدّمات آن‌هم واجب است . همين مطلب را در مورد غسل جنابت نسبت به قبل از فجر در ماه رمضان هم مطرح مىكنيم و مىگوييم :\r\n« طلوع فجر به‌عنوان شرط متأخّر براى وجوب روزه است و چون ما علم داريم كه اين شرط حتماً تحقّق پيدا مىكند لذا قبل از طلوع فجر هم وجوب تحقّق دارد ، در نتيجه غسل جنابت به‌عنوان مقدّميت - بنا بر قول به وجوب مقدّمه - اتّصاف به وجوب غيرى\r\n\r\n\r\n","description":"","footnote":"\r\n( 1 ) - يادآورى : ما در اصل تصوير شرط متأخّر و متقدّم با مرحوم آخوند موافقت كرديم ولى كيفيتى كه مرحوم آخوند مطرح كرد مورد قبول ما واقع نشد ولى در اينجا ما با اصل مسئله كار داريم نه با كيفيت آن .\r\n","page_name":" 388 ","page_number":388},
  {"content":"\r\n\r\nپيدا مىكند . « 1 » به‌نظر ما اين راه حل ، راه حلّ بسيار خوبى است .\r\n\r\nراه حلّ چهارم :\r\nهر سه راه حلّى كه قبلًا ذكر شد ، مبتنى بر اين بود كه وجوب مقدّمه تابع وجوب ذى المقدّمه است « 2 » امّا راه چهارم - كه ما قبلًا مطرح كرديم - مبتنى بر اين است كه ما اين تبعيت را نپذيريم . ما گفتيم : « اگر مولا به عبد خود بگويد : « إن جاءك زيد يوم الجمعة فأكرمه » ، مجىء زيد هم به‌صورت شرط مقارن مطرح است و اگر زيد روز جمعه آمد ، همان روز جمعه تكليف به وجوب اكرام تحقّق پيدا كرده و فعليت پيدا مىكند . حال اگر مكلّف يقين به مجىء زيد در روز جمعه داشته باشد و مىداند كه اگر وسائل پذيرايى را قبلًا فراهم نكند ، تهيهء آن در روز جمعه غيرممكن است ، و نخواهد توانست زيد را اكرام كند . از نظر عقل ، اين عبد نمىتواند بگويد : « تكليف به وجوب اكرام ، در روز جمعه فعليت پيدا مىكند و روز جمعه هم من قدرت اكرام ندارم » . در اينجا عقلْ حق را به\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 163 و 164\r\n( 2 ) - در سه راه حلّ قبلى اين مسئله به‌عنوان مسألهء مسلّمى فرض شده بود كه وجوب مقدّمه تابع وجوب ذى المقدّمه است . با حفظ اين مسئله ، صاحب فصول رحمه الله از راه واجب معلّق وارد شد و وقت را به‌عنوان شرط واجب دانست نه شرط وجوب و براساس همين مبنا وجوب حج را بعد از استطاعت ، فعلى دانست تا بتواند مقدّمات آن - به تبعيت ذى المقدّمه - واجب شود . امّا مرحوم شيخ انصارى از راه واجب مشروط وارد شد با اين مبنا كه در تمام واجبات مشروط ، قيود به مادّه مربوط است و محال است قيدى به هيئت ارتباط پيدا كند . پس وجوب حج در ماه شعبان - براى مستطيع - مسلّم است در نتيجه وجوب مقدّمه - به تبعيت وجوب ذى المقدّمه - تحقّق دارد . مرحوم آخوند هم كه مسألهء شرط متأخّر را مطرح كردند با حفظ تبعيت وجوب مقدّمه از وجوب ذى المقدّمه بود و نتيجه اين شد كه وقت در باب حج شرط متأخّر براى وجوب است و چون مكلّف يقين به تحقّق اين شرط دارد ، پس وجوب حج از حين استطاعت فعليت پيدا مىكند و به تبعيت آن ، مقدّمات هم واجب مىشود .\r\n","page_name":" 389 ","page_number":389},
  {"content":"\r\n\r\nمولا مىدهد و مولا در مقابل عبد مىگويد : « اگر تو شك داشتى كه آيا مجىء زيد در روز جمعه تحقّق پيدا مىكند يا نه ؟ حق با تو بود ولى تو كه مىدانستى روز جمعه زيد مىآيد و اگر تدارك قبلى نكرده باشى نمىتوانى او را اكرام كنى ، پس چرا مقدّمات آن را فراهم نكردى ؟ » . در نتيجه اگرچه وجوب فعلى ذى المقدّمه ، روز جمعه است ولى با توجّه به آنچه گفته شد ، عقلْ اين عبد را در ترك مقدّمات معذور نمىبيند . در باب حج هم همين حرف را مىزنيم و مىگوييم : استطاعت كه حاصل شده است ، وقت هم در باب حج ، مانند وقت در باب نماز است يعنى شرط وجوب است و طبق مبناى مشهور ، قبل از تحقّق آن ، وجوبى تحقّق ندارد ، همان‌طور كه در باب نماز هم همين‌طور است و از طرفى اين شرط به‌عنوان شرط مقارن است نه شرط متأخّرى كه مرحوم آخوند مطرح كرد . ولى با توجه به اينكه شخص مستطيع يقين دارد كه موسم حج حتماً تحقّق خواهد يافت و يقين دارد كه اگر بخواهد تا فرارسيدن موسم حج صبر كند ، ديگر قدرت بر انجام حج نخواهد داشت ، عقل مىگويد : « بر اين شخص لازم است قبل از فرارسيدن زمان حج ، مقدّمات آن را تحصيل كند » . و همين مقدار براى ما كفايت مىكند ، زيرا ما در صدد اثبات وجوب تحصيل مقدّمه هستيم ولى آيا حتماً بايد وجوبش وجوب شرعى غيرى باشد ؟ ضرورتى براى اين معنا وجود ندارد . در نتيجه اگر مثلًا روايتى پيدا كنيم كه تهيهء مقدّمات را قبل از زمان حج لازم مىداند يا در مسألهء ماه رمضان ، غسل جنابت را قبل از طلوع فجر لازم بداند - كه در اين مورد روايت هم داريم « 1 » - بايد بگوييم : « روايت ، ارشاد به حكم عقل است نه اينكه بخواهد يك حكم شرعى مولوى را مطرح كند » يعنى اگر روايت هم نبود ، عقل بر چنين چيزى حكم مىكرد . راه حلّ پنجم : از ذيل كلام مرحوم آخوند ، راه حلّ ديگرى استفاده مىشود كه اين راه حل هم مبتنى بر مبناى خود ايشان است كه مسألهء تبعيت وجوب مقدّمه از وجوب\r\n\r\n\r\n","description":"","footnote":"\r\n( 1 ) - رجوع شود به : وسائل الشيعة ، ج 7 ، ( باب 16 من أبواب ما يمسك عنه الصائم ) .\r\n","page_name":" 390 ","page_number":390},
  {"content":"\r\n\r\nذى المقدّمه را يك امر مسلّمى فرض كرده و حتّى مىفرمود : « محال است كه وجوب ذى المقدّمه ، بعد از وجوب مقدّمه باشد » . ايشان مىفرمايد : در اينجا يك راه حلّ ديگر هم وجود دارد و آن اين است كه اگر دليلى بگويد : « تهيهء مقدّمات حج قبل از موسم واجب است » ، يا بگويد : « در ماه رمضان غسل جنابت قبل از طلوع فجر لازم است » و ما به هيچ‌يك از راه‌هاى گذشته ملتزم نشديم مىگوييم : اصلًا اين وجوب ، وجوب نفسى است نه غيرى و از دايرهء وجوب مقدّمه خارج است . هرجا وجوب براى مقدّمه ثابت شد ، به‌عنوان وجوب غيرى مطرح است . در اينجا گويا كسى به مرحوم آخوند اشكال مىكند كه : وجوب مقدّمه در باب حج و غسل جنابت قبل از طلوع فجر در ماه رمضان چه مطلوبيتى براى مولا دارد ؟ ايشان در جواب مىفرمايد : واجب نفسى بر دو قسم است : 1 - واجب نفسى كه خود واجب تمام غرض و تمام هدف مولاست و ربطى به واجب ديگر ندارد ، مثل ذى المقدّمه . 2 - واجب نفسى تهيُّئى ، يعنى آن واجب نفسى كه ما را آماده مىكند براى واجب نفسى ديگر . و ما نحن فيه از اين قبيل است . غسل جنابت قبل از فجر در ماه رمضان وجوب مقدّمى ندارد بلكه وجوبش نفسى است ولى نفسى تهيُّئى ، يعنى ما را آماده مىكند براى اينكه از اوّل فجر ، تكليف به روزه گريبان ما را بگيرد . تحصيل گذرنامه در ماه شعبان وجوب غيرى مقدّمى ندارد . بلكه وجوب نفسى تهيُّئى دارد يعنى ما را مهيا مىكند تا وجوب حج در زمان خودش متوجه ما شود . « 1 »\r\n\r\nشك در رجوع قيد به هيئت يا مادّه\r\nبحث در اين است كه آيا در صورت شك در رجوع قيد به هيئت يا به مادّه ، چه بايد كرد ؟\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 166 و 167\r\n","page_name":" 391 ","page_number":391},
  {"content":"\r\n\r\nمقدّمه : قبل از ورود به اين بحث لازم مىدانيم خلاصه‌اى از بحث‌هاى گذشته را مطرح كرده و در ضمن آن ثمرهء رجوع قيد به مادّه يا هيئت را روشن كنيم . در بحث واجب مشروط ، مرحوم شيخ انصارى عقيده داشت كه تمام قيودى كه در دايرهء امر قرار مىگيرد به مادّه ارتباط دارد و خصوصيتى است كه در مأمور به اخذ شده است و هيچ‌يك از اين قيود به خود هيئت برنمىگردد . ايشان مىفرمود : در مثل « إن جاءك زيد فأكرمه » اگرچه ظاهر قضيهء شرطيه اين است كه مجىء زيد ، شرط براى وجوب اكرام و قيد براى تكليف است ولى در اينجا قرينهء عقليه‌اى وجود دارد كه ما را ناچار مىكند در اين ظاهر تصرّف كنيم . آن قرينهء عقليه عبارت از اين است كه هيئت داراى معناى حرفى است و نمىتوان آن را تقييد زد . بنابراين ما ناچاريم جملهء « إن جاءك زيد فأكرمه » را به‌عبارت « أكرم زيداً الجائي » برگردانيم تا مجىء ، به‌عنوان قيد براى اكرام متعلّق به زيد باشد . پس بنا بر مبناى شيخ انصارى رحمه الله ترديدى در رجوع قيود به مادّه وجود ندارد ولى با وجود اين از جهت لزوم تحصيل و عدم لزوم تحصيل بين قيود اختلاف وجود دارد .\r\nقيودى كه في نفسه از امور غير اختيارى باشند نمىتوانند لزوم تحصيل داشته باشند ، مثل مسألهء وقت در باب عبادات و مثل مجىء زيد در همين مثال « إن جاءك زيد فأكرمه » ، چون مجىء زيد در اختيار خود زيد است نه در اختيار مكلّفى كه بايد زيد را اكرام كند . امّا قيودى كه از امور اختياريه مىباشند - بنا بر مبناى شيخ انصارى رحمه الله - بر دو قسمند : بعضى لزوم تحصيل دارند و بعضى لزوم تحصيل ندارند . فرق است بين اينكه شارع بفرمايد : « يجب عليك الصلاة متطهراً » يا بفرمايد : « يجب عليك الحجّ مستطيعاً » ، با اينكه استطاعت و طهارت از امور اختيارى مىباشند . « 1 » قيديت استطاعت به اين صورت است كه خودبه‌خود حاصل شود ولى طهارت اين‌گونه نيست لذا مرحوم شيخ\r\n\r\n\r\n","description":"","footnote":"\r\n( 1 ) - شاهد اينكه استطاعت امر اختيارى است اين است كه اگر كسى « حجّ عن استطاعة » را نذر كند ، حتماً بايد تحصيل استطاعت كند .\r\n","page_name":" 392 ","page_number":392},
  {"content":"\r\n\r\nانصارى در باب حج فتوا به لزوم تحصيل استطاعت نمىدهد ولى در باب نماز - همانند ديگران - فتوا به لزوم تحصيل طهارت مىدهد . امّا مشهور معتقدند كه قيود گاهى به مادّه برمىگردند و گاهى به هيئت . مثلًا در باب نماز ، قيد وقت در ارتباط با هيئت و وجوب صلاة است امّا قيد طهارت در ارتباط با خود صلاة است . در اينجا با توجه به آنچه مرحوم آخوند در ارتباط با حلّ مشكل واجب معلّق مطرح كردند بايد بگوييم : قيودى كه رجوع به هيئت مىكنند گاهى به‌صورت شرط مقارن و گاهى به‌صورت شرط متأخّرند . معناى شرط مقارن اين است كه تا وقتى اين شرط در خارج وجود پيدا نكند ، تكليفْ تحقّق پيدا نمىكند ، مثلًا ظاهر جملهء « إن جاءك زيد فأكرمه » اين است كه تا وقتى مجىء زيد در خارج تحقّق پيدا نكند ، اكرامْ وجود پيدا نمىكند . همان‌طور كه ظاهر مدخليت وقت در ارتباط با نماز يوميّه اين است كه شرطيت وقت براى وجوب نماز به نحو شرط مقارن است و قبل از وقت اصلًا تكليفى تحقّق ندارد . ولى گاهى از اوقات قيدى رجوع به هيئت مىكند اما نحوهء شرطيت آن به‌صورت شرط متأخّر است . معناى شرط متأخّر اين است كه اگرچه قيد بعداً تحقّق پيدا مىكند ولى وجوبْ الآن تحقّق دارد ، همان‌طور كه اجازهء لاحقه در باب بيع فضولى - اگر قائل به كشف حقيقى بشويم - كاشف از اين است كه نقل و انتقال و ملكيت از هنگام بيع تحقّق پيدا كرده است . البته اين معنا را نمىشود انكار كرد كه حدود نود درصد از قيودى كه به هيئت برمىگردند ، از قبيل شرط مقارن مىباشند و التزام به شرط متأخّر در جاهايى است كه ما چاره‌اى نداشته باشيم . در قضيهء « إن جاءك زيد يوم الجمعة فأكرمه » اگرچه ما احتمال مىدهيم كه مجىء زيد به نحو شرط متأخّر در وجوب اكرام نقش داشته باشد يعنى الآن با اينكه مجىء تحقّق پيدا نكرده ولى وجوب اكرام ثابت است و مجىء زيد در روز جمعه كاشف از اين است كه اكرام او در اين روز الآن واجب است . امّا اين مورد نادر و خلاف ظاهر است و بنابراين كه قيد به هيئت برگردد نوع قضايا ظهور در اين معنا دارند كه نحوهء ارتباط آنها به‌صورت شرط مقارن است .\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nقيودى هم كه - بنا بر نظر مشهور - به مادّه برمىگردند بر دو قسم مىباشند : اكثر قيودى كه به مادّه برمىگردند لزوم تحصيل دارند ولى درعين‌حال امكان دارد قيدى به مادّه برگردد ولى لزوم تحصيل نداشته باشد ، نظير آنچه مرحوم شيخ انصارى در ارتباط با استطاعت حج فرمود كه استطاعت به‌عنوان قيد براى حج است ولى تحصيل آن لازم نيست . در نتيجه مشهور با اينكه قائلند قيود گاهى به مادّه برمىگردد و گاهى به هيئت ، امّا قيود راجع به هيئت به دو صورت مقارن و متأخّر و قيود راجع به مادّه به دو صورت لازم التحصيل و غير لازم التحصيل مىباشند . در قيود راجع به هيئت ، اكثريت با شرط مقارن و در قيود راجع به مادّه ، اكثريت با قيود لازم التحصيل مىباشد . در اين صورت ما مىتوانيم بگوييم : اگر قيدى - طبق مبناى مشهور - به هيئت برگردد ، با توجه به اينكه اكثريت با شرط مقارن است ، لازمه‌اش اين است كه قبل از اين قيد ، تكليفى وجود ندارد و - بنا بر مبناى تبعيت - چون تكليفى وجود ندارد پس مقدّمه هم واجب نيست . « 1 » قبل از فرارسيدن وقت مغرب ، تحصيل طهارت براى نماز مغرب لازم نيست ، زيرا در آن زمان نماز مغرب وجوبى ندارد . علاوه بر اين ما قبلًا گفتيم : « قيودى كه به هيئت برمىگردد نمىتواند لزوم تحصيل داشته باشد ، چون قيود هيئت ، به‌عنوان مقدّمهء وجوب مطرحند و مقدّمهء وجوب - هرچند به‌عنوان فعل اختيارى مكلّف باشد - از بحث مقدّمهء واجب خارج است » . امّا اگر قيدى به مادّه برگردد ، اگرچه بعضى از قيود مربوط به مادّه ، لزوم تحصيل\r\n\r\n\r\n","description":"","footnote":"\r\n( 1 ) - بايد توجه داشت كه آن راهى كه ما ذكر كرديم ، به‌عنوان راه تخلّص بود ، يعنى در مثال « إن جاءك زيد يوم الجمعة فأكرمه » اگر مكلّف بداند كه زيد حتماً روز جمعه خواهد آمد و از طرفى هم بداند كه اگر وسيلهء اكرام را قبل از روز جمعه فراهم نكند ، در روز جمعه قادر به اكرام نخواهد بود ، در اين صورت لزوم عقلى مقدّمه ثابت مىشود و الّا معمولًا تا زمانى كه تكليفْ تحقّق نداشته باشد ، مقدّمه هم واجب نخواهد بود .\r\n","page_name":" 394 ","page_number":394},
  {"content":"\r\n\r\nندارند ولى اكثريت آنها لزوم تحصيل دارند و معناى لزوم تحصيل قيود اين است كه ذىالمقدّمهء آن‌هم الآن واجب است و تكليف به ذى المقدّمه الآن فعليت دارد . مثلًا طهارت قيد براى صلاة است و پس از دخول وقت كه نمازْ واجب شد ، تحصيل طهارت واجب مىشود . در نتيجه در قيود مربوط به هيئت گويا دو ثمره وجود دارد كه يكى مترتّب بر ديگرى است : 1 - قبل از تحقّق قيد ، تكليفى نسبت به ذى المقدّمه تحقّق ندارد ، چون معمولًا به نحو شرط مقارن مطرح است نه متأخّر . 2 - در اين صورت تحصيل مقدّمات آن‌هم واجب نيست . در قيود مربوط به مادّه هم گويا دو ثمره وجود دارد كه يكى مترتّب بر ديگرى است : 1 - قبل از قيد ، تكليف به ذى المقدّمه تحقّق دارد . 2 - در اين صورت تحصيل مقدّمه هم وجوب شرعى غيرى پيدا مىكند . ملاحظه مىشود كه دو ثمرهء قيود مربوط به مادّه ، مقابل دو ثمره‌اى است كه در قيود مربوط به هيئت مطرح است . اين مطلب به‌عنوان مقدّمه‌اى است براى اين بحث كه : در صورت شك در رجوع قيد به مادّه يا هيئت چه بايد كرد ؟ اگر ما به حسب قواعد ادبيات عرب و جهات لفظى توانستيم از كلام مولا استفاده كنيم كه قيد به هيئت برمىگردد ، آثار رجوع قيد به هيئت را برآن مترتّب مىكنيم و اگر استفاده كرديم كه قيد مربوط به مادّه است ، آثار رجوع قيد به مادّه را برآن مترتّب مىكنيم . همچنين اگر قرائن و شواهد ديگرى بر رجوع قيد به مادّه يا رجوع آن به هيئت داشته باشيم ولى اين قرائن و شواهد علم‌آور نباشد امّا به‌گونه‌اى باشد كه عقلاء به آن اعتناء مىكنند ، در اين صورت نيز قيد راجع به مادّه آثار خودش را دارد ، قيد راجع به هيئت هم آثار خودش را دارد .\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nامّا اگر نسبت به قيدى ترديد داشتيم و از هيچ راهى براى ما ثابت نشد كه آيا اين قيد به مادّه برمىگردد يا به هيئت ؟ در اين صورت چه بايد كرد ؟ در اين زمينه چند نظريه وجود دارد :\r\n\r\n1 - نظريهء مرحوم آخوند\r\nمرحوم آخوند مىفرمايد : در صورت شك در رجوع قيد به مادّه يا هيئت ، هيچ‌يك از مادّه يا هيئت ترجيحى بر ديگرى ندارند و ما راهى براى استكشاف اين مسئله نداريم و بايد به اصول عمليه مراجعه كنيم . « 1 » ولى آيا مقتضاى اصول عمليه در اينجا چيست ؟ با توجه به اينكه نتيجهء رجوع قيود به هيئت يا مادّه ، ثبوت و عدم ثبوت تكليف و لزوم و عدم لزوم تحصيل مقدّمه بود پس شك ما به شك در تكليف و شك در لزوم تحصيل مقدّمه برگشت مىكند : 1 - شك در تكليف : در قيود راجع به هيئت ، قبل از تحقّق قيد ، تكليفى وجود ندارد . مثلًا استطاعت به‌عنوان قيدى است كه به هيئت و وجوب حج مربوط است و قبل از استطاعتْ وجوبى براى حج نيست . امّا در مورد قيود راجع به مادّه ، قبل از تحقّق آن قيد ، هيئت و وجوب تحقّق دارد ، مثلًا طهارت به‌عنوان قيدى است كه به مادّه - يعنى صلاة - مربوط است و به مجرّد اين كه زوال شمس تحقّق پيدا كرد ، وجوب مىآيد خواه در آن موقع متطهّر باشيم يا متطهّر نباشيم . بنابراين شك در رجوع قيد به هيئت يا مادّه به اين برمىگردد كه آيا قبل از تحقّق قيد ، وجوبى براى ذى المقدّمه تحقّق دارد يا نه ؟ در اينجا هم استصحاب عدم وجوب و هم اصالة البراءة جارى مىشود . چون تا وقتى قيد نيامده است ، ما يقين به تكليف نداريم . اگر قيد مربوط به مادّه باشد تكليف هست و اگر مربوط به هيئت باشد تكليف نيست و چون ما در اين\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 167\r\n","page_name":" 396 ","page_number":396},
  {"content":"\r\n\r\nمعنا شك داريم و راه ديگرى هم براى مشخص كردن آن نداريم ، مردّد مىمانيم كه آيا قبل از تحقّق قيد ، تكليفى هست يا نه ؟ در درجهء اوّل : استصحاب عدم مىگويد :\r\n« تكليفى وجود ندارد » و در درجهء دوّم اصالة البراءة حكم به اين معنا مىكند كه الآن كه قيد تحقّق پيدا نكرده و شما شك در تكليف داريد ، تكليفى گريبانگير شما نشده است . 2 - شك در لزوم تحصيل مقدّمه : در مورد قيود راجع به هيئت - هرچند اختيارى باشند - تحصيل قيد لازم نبود امّا در قيود راجع به مادّه تحصيل قيد لازم بود . اينجا هم استصحاب عدم وجوب و اصالة البراءة جارى مىشود . به اين كيفيت كه بگوييم : قبل از آنكه چنين دستورى از ناحيهء مولا صادر شود ، تحصيل اين قيد بر ما لازم نبود ، اكنون كه تكليفى آمده كه داراى قيد است و ما شك داريم كه آن قيد به مادّه برمىگردد يا به هيئت ؟ شك ما به اين برگشت مىكند كه آيا اين قيد لزوم تحصيل دارد يا نه ؟ در درجهء اوّل استصحاب عدم لزوم مىگويد : « تحصيل اين قيد لازم نيست » و در درجهء دوّم ما شك داريم كه آيا مكلّف به تحصيل اين قيد هستيم يا نه ؟ اصالة البراءة ، اقتضا مىكند عدم تكليف را . در نتيجه مقتضاى اصول عمليه‌اى كه ما به آنها مراجعه مىكنيم با نتيجهء رجوع قيد به هيئت يكى مىشود امّا نه از باب اينكه هيئت داراى خصوصيتى است بلكه اين اقتضاى اصول عمليه است .\r\n\r\n2 - نظريهء شيخ انصارى رحمه الله\r\nشيخ انصارى رحمه الله مىفرمايد : در دوران امر بين رجوع قيد به مادّه يا هيئت ، بايد قيد به مادّه برگردد . « 1 » قبل از اينكه وارد بحث شويم ممكن است سؤال شود : با توجه به اينكه مبناى مرحوم شيخ انصارى در واجب مشروط اين بود كه تمام قيود در ارتباط با مادّه هستند و\r\n\r\n\r\n","description":"","footnote":"\r\n( 1 ) - مطارح الأنظار ، ص 48 و 49\r\n","page_name":" 397 ","page_number":397},
  {"content":"\r\n\r\nرجوع قيد به هيئت يك امر محال است ، چرا در اينجا اين مسئله را عنوان كرده‌اند ؟\r\nبه‌عبارت ديگر : اگر ما يا مشهور اين مسئله را مطرح كنيم حرفى نيست ، چون ما مىگفتيم : « قيود بر دو قسم است بعضى به هيئت و بعضى به مادّه برمىگردد » . لذا جاى اين بحث است كه در موارد شك چه بايد بكنيم ؟ ولى مرحوم شيخ انصارى تنوّع قيود را قبول ندارد و همهء قيود را در ارتباط با مادّه مىداند پس چرا اينجا بحث دوران امر بين رجوع قيد به هيئت يا مادّه را مطرح كردند ؟ مرحوم مشكينى در حاشيهء كفايه در پاسخ اين سؤال فرموده است : مقصود شيخ انصارى رحمه الله در هر دو قسم هيئت و مادّه ، همان مادّه است زيرا - همان‌طور كه ما گفتيم - طبق مبناى شيخ انصارى رحمه الله قيودى كه به مادّه برمىگردد در صورتى كه غير اختيارى باشند ، لازم التحصيل نمىباشند امّا اگر اختيارى باشند در بعضى از موارد لازم التحصيل و در بعضى از موارد غير لازم التحصيل مىباشند . مثلًا طهارت در مورد نماز لازم التحصيل است ولى استطاعت در مورد حج لازم التحصيل نيست . مرحوم مشكينى مىفرمايد : مقصود مرحوم شيخ از « هيئت » در اينجا قيودى است كه به مادّه برمىگردد و لازم التحصيل نيست و مقصود از مادّه آن قيودى است كه به مادّه برمىگردد و لازم التحصيل است . در اين صورت نزاع بين هيئت و مادّه فقط در مسألهء لزوم تحصيل قيد و عدم لزوم تحصيل قيد نتيجه‌بخش است . « 1 » ولى اين توجيه مرحوم مشكينى با كلام شيخ انصارى رحمه الله و ادلّهء ايشان سازگار نيست ، زيرا : اوّلًا : اينكه ما كلمهء هيئت را به‌معناى مادّه بدانيم - با اينكه هيئت در مقابل مادّه است - معناى غير صحيحى است . ثانياً : اين معنا ، با ادلّه‌اى كه مرحوم شيخ انصارى براى اثبات مدّعاى خودش مطرح مىكند هماهنگ نيست مخصوصاً دليل اوّل ايشان كه بين اطلاق هيئت و\r\n\r\n\r\n","description":"","footnote":"\r\n( 1 ) - كفاية الاصول ، با حاشيهء مرحوم مشكينى ، ج 1 ، ص 125\r\n","page_name":" 398 ","page_number":398},
  {"content":"\r\n\r\nاطلاق مادّه از نظر شمولى بودن و بدلى بودن فرق مىگذارد . مادّه خواه قيدش لازم التحصيل باشد يا نباشد ، بيش از يك نوع اطلاق ندارد امّا شيخ انصارى رحمه الله براى هيئتْ اطلاق شمولى و براى مادّه ، اطلاق بدلى درست مىكند و اطلاق شمولى در صورتى است كه هيئت به‌معناى خودش باشد امّا اگر مقصود از هيئت ، مادّه باشد ديگر مادّه - بما أنّها مادّة - داراى دو نوع اطلاق نيست . به‌نظر مىرسد كه مرحوم شيخ انصارى اين مسئله را به‌صورت فرض مطرح كرده است . يعنى مىخواهد بگويد : برفرض كه ما حرف مشهور را بپذيريم و قيد را دو نوع بدانيم ولى در صورت شك در رجوع قيد به مادّه يا هيئت ، قيد به مادّه برمىگردد و الّا طبق مبناى خود شيخ انصارى رحمه الله اصلًا اين مسئله قابل طرح نيست . حال كه پاسخ سؤال فوق روشن شد ، به بيان اصل كلام شيخ انصارى رحمه الله مىپردازيم : شيخ انصارى رحمه الله براى اثبات مدّعاى خود دو دليل اقامه كرده است :\r\n\r\nدليل اوّل :\r\nاطلاقِ هيئتْ شمولى و اطلاق مادّه بدلى است و در دوران امر بين تقييد اطلاق شمولى و تقييد اطلاق بدلى ، قاعدهء كلّى اين است كه اطلاق بدلى تقييد بخورد نه اطلاق شمولى ، چون اطلاق شمولى از يك قدرت و كمال برخوردار است و در مقابل قيد تسليم نمىشود امّا اطلاق بدلى ضعيف است و قيد دامن آن را مىگيرد . « 1 » براى توضيح كلام ايشان لازم است اوّلًا : فرق بين اطلاق شمولى و اطلاق بدلى معلوم گردد و ثانياً : بررسى كنيم كه چگونه اطلاق هيئت شمولى و اطلاق مادّه بدلى است ؟ فرق بين اطلاق شمولى و اطلاق بدلى : در باب مطلق و مقيّد مطرح شده است كه اگر در موردى مقدّمات حكمت تماميت\r\n\r\n\r\n","description":"","footnote":"\r\n( 1 ) - مطارح الأنظار ، ص 49\r\n","page_name":" 399 ","page_number":399},
  {"content":"\r\n\r\nپيدا كرد ، نتيجهء مقدّمات حكمت اين است كه كلام متكلّم حمل بر اطلاق مىشود ولى اين اطلاق به حسب موارد فرق مىكند . بعضى جاها نتيجهء اطلاق ، شبيه عموم خواهد بود ، مثل اطلاق در ( أحلّ اللَّه البيع ) ، كه معنايش اين است : « كلّ ما يصدق عليه عنوان البيع أحلّه اللَّه » و « أحلّ » در اينجا « أحلّ وضعى » و به‌معناى تنفيذ و امضاء است يعنى خداوند متعال اين طبيعت را امضاء كرده است . پس اطلاق در اينجا شبيه عموم است « 1 » و الّا اگر مقصود از ( أحلّ اللَّه البيع ) اين باشد كه خداوند يك مصداق از بيع را حلال كرده است ، چيز مجهولى خواهد شد كه ( أحلّ اللَّه البيع ) نمىتواند نسبت به آن مفيد فايده باشد . حتماً بايد اطلاقش اطلاق شمولى و در دايرهء طبيعت بيع و در ضمن هر مصداقى كه از اين طبيعت تحقّق پيدا كند باشد . امّا همين مقدّمات حكمت با همين خصوصيات ، در بعضى از موارد ديگر نتيجه‌اش اطلاق بدلى خواهد بود ، مثلًا اگر مولا گفت : « أكرم عالماً » و هيچ قيدى هم به دنبال عالم مطرح نكرد ، وقتى ما مقدّمات حكمت را در اينجا پياده كنيم ، نتيجه‌اش اين مىشود كه بر شما لازم است يك عالم را اكرام كنيد خواه آن عالم ، عادل باشد يا غير عادل ، مؤمن باشد يا غير مؤمن و . . . . اين را ما اطلاق بدلى مىناميم ، يعنى شما مىتوانيد « أكرم عالماً » را در زيد پياده كنيد ، همان‌طور كه مىتوانيد در عَمْرو يا بكر و . . .\r\nپياده كنيد . چرا در ما نحن فيه اطلاق هيئتْ شمولى و اطلاق مادّه بدلى است ؟ مىفرمايد : در همين « إن جاءك زيد فأكرمه » - با قطع‌نظر از اينكه مقتضاى قواعد لفظى رجوع قيد به هيئت است - فرض مىكنيم مجىء زيد مردّد باشد بين اينكه قيد هيئت باشد يا قيد مادّه ، اگر مجىء زيد ربطى به هيئت نداشته و هيئت داراى اطلاق باشد ، اطلاقش شمولى خواهد بود ، يعنى وجوب اكرام در تمام حالات و فروض تحقّق\r\n\r\n\r\n","description":"","footnote":"\r\n( 1 ) - البته بايد توجه داشت كه تقييد مطلق منافاتى با اطلاق ندارد ، همان‌طور كه تخصيص عام منافاتى با عموميت ندارد . و به‌عبارت ديگر : تقييد ، كشف از عدم اطلاق نمىكند ، تخصيص هم كاشف از عدم عموميت نيست .\r\n","page_name":" 400 ","page_number":400},
  {"content":"\r\n\r\nدارد خواه مجىء زيد تحقّق پيدا كند يا نه . امّا اگر مجىء زيد ربطى به مادّه نداشته و مادّه داراى اطلاق باشد ، اطلاقش بدلى خواهد بود . مادّه ، اكرام بدون قيد است و اطلاق اكرام بدلى است . يعنى اگر مولا بدون هيچ قيد و شرطى مىگفت : « أكرم زيداً » لازم نبود تمام مصاديق اكرام تحقّق پيدا كند ، بلكه يك فرد از طبيعت اكرام كه تحقّق پيدا مىكرد در تحقّق موافقت اين امر و عدم عصيان آن كافى بود . حال كه اطلاق مادّه بدلى و اطلاق هيئت شمولى است ، در مثل « إن جاءك زيد فأكرمه » اگر ما - با قطع‌نظر از جهات لفظى - ترديد داشتيم كه آيا مجىء زيد به‌عنوان قيد براى اكرام است يا قيد براى وجوب است ؟ با توجه به اينكه اطلاق شمولى اقوى از اطلاق بدلى است ، قيد را در ارتباط با اطلاق بدلى دانسته و اطلاق بدلى را از بين مىبريم امّا اطلاق شمولى هيئت - كه معنايش اين است كه وجوب و حكم در همهء حالات ثابت است - به قوّت خودش باقى مىماند . رحمه الله فرموده است : ما علاوه بر اينكه وجود اطلاق شمولى و بدلى را مىپذيريم يك قسم ديگر براى اطلاق قائليم و آن اين است كه اطلاق نه شمولى باشد و نه بدلى بلكه اطلاق اقتضاى تعيين مىكند . البته ايشان در اين زمينه مثال نمىزنند ولى در بعضى از مباحث گذشته‌شان مصداق براى اينجا را تعيين كردند . در آنجا بحثى بود كه اگر واجبى اصل وجوبش مسلّم باشد ولى ندانيم كه آيا به نحو واجب تعيينى است يا به نحو واجب تخييرى ؟\r\nواجب نفسى است يا غيرى ؟ واجب عينى است يا كفائى ؟ در دوران بين تعيينى و تخييرى ، اطلاق و مقدّمات حكمت اقتضا مىكند كه واجبْ تعيينى باشد . و در دوران بين نفسى و غيرى ، اطلاق و مقدّمات حكمت اقتضا مىكند كه واجبْ نفسى باشد . و در دوران بين عينى و كفائى ، اطلاق و مقدّمات حكمت اقتضا مىكند كه واجبْ عينى باشد . براى اينكه ما وقتى واجب نفسى را در ارتباط با واجب غيرى ملاحظه مىكنيم ،\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nمىبينيم واجب غيرى داراى قيد است ولى واجب نفسى قيد ندارد . مثلًا وقتى صلاة را با وضو مىسنجيم بايد بگوييم : وجوب وضو ، مقيّد به وجوب صلاة است امّا وجوب صلاة ، مقيّد به وجوب وضو نيست . پس صلاة ، چون واجب نفسى است ، وجوبش اطلاق دارد . ولى وضو چون واجب غيرى است قيد دارد و قيدش اين است كه ذىالمقدّمه‌اش - يعنى نماز - محكوم به وجوب باشد . بنابراين اگر امر دائر شد بين اينكه واجب نفسى باشد يا غيرى ، مقتضاى اطلاق و نبودن تقييد اين است كه واجب را واجب نفسى بدانيم . در واجب تخييرى و تعيينى هم همين‌طور است . واجب تخييرى قيد دارد ، قيدش اين است كه عِدل دوّم ، در صورتى واجب است كه عِدل اوّل را نياورده باشيم امّا اگر عِدل اوّل را آورديم ديگر واجب نيست عِدل دوّم را اتيان كنيم .\r\nامّا واجب تعيينى قيد ندارد بلكه بايد آن را حتماً اتيان كرد ، خواه چيز ديگرى را آورده باشيم يا نه . در واجب عينى و كفائى هم همين‌طور است . واجب كفائى وجوبش مقيّد است ولى واجب عينى قيد ندارد . نماز ميت در صورتى بر ما واجب است كه كسى ديگر آن را اتيان نكرده باشد امّا اگر ديگران آن را اتيان كرده باشند بر ما واجب نيست . به خلاف واجب عينى مثل صلاة ظهر كه اگر همهء مكلّفين هم آن را اتيان كرده باشند باز هم وجوب از عهدهء ما ساقط نمىشود . البته ما اين حرف را از مرحوم آخوند قبول نكرديم ولى به‌هرحال ايشان اين مطلب را فرمودند . حال مرحوم آخوند در اشكال به مرحوم شيخ انصارى مىفرمايد : ما قبول داريم كه اطلاق گاهى شمولى و گاهى بدلى است و خودمان هم اضافه مىكنيم كه اطلاق ، گاهى غير از مسألهء شموليت و بدليت ، اقتضاى تعيين دارد . ولى كبرى - يعنى اينكه اطلاق شمولى اقوى از اطلاق بدلى باشد - را قبول نداريم ، چون همهء اطلاق‌ها از طريق مقدّمات حكمت براى ما ثابت مىشود و آنچه بدليت يا شموليت يا تعيين را اقتضاء مىكند ، اختلاف موارد است . مثلًا در ( أحلّ اللَّه البيع ) وقتى مقدّمات حكمت جارى شد و ما اطلاق را ثابت كرديم ، اگر قرار باشد مقتضاى اطلاق اين باشد كه\r\n\r\n","description":"","footnote":"","page_name":" 402 ","page_number":402},
  {"content":"\r\n\r\n« خداوند بيعى از بيوع را حلال و امضا كرده است » اين خلاف مقدّمهء حكمت است ، چون يكى از مقدّمات حكمت اين است كه مولا در مقام بيان باشد نه در مقام اهمال و اجمال و اگر ما بخواهيم اطلاق در ( أحلّ اللَّه البيع ) را حمل بر بدلى كنيم ، لازم مىآيد كه مولا در مقام بيان نبوده و در مقام اهمال و اجمال باشد ، به‌همين‌جهت در ( أحلّ اللَّه البيع ) اطلاق شمولى را مطرح مىكنيم . همچنين اگر ما « أكرم عالماً » را حمل بر اطلاق بدلى نكنيم لازم مىآيد بگوييم : « همهء عالم‌ها بايد اكرام شوند » درحالىكه در « أكرم عالماً » نمىتوان يك چنين اطلاقى را پياده كرد . و نيز در دوران بين نفسيت و غيريت ، مقتضاى اطلاق عبارت از تعيين - يعنى نفسى بودن واجب - است و نمىتوان اطلاق را شمولى دانسته به‌گونه‌اى كه هم شامل واجب نفسى و هم شامل واجب غيرى باشد ، همچنين كه نمىتوان اطلاق را بدلى دانست تا معناى آن اين شود كه اگر مىخواهيد آن را نفسى و اگر مىخواهيد غيرى بدانيد . وقتى بنا شد همهء انواع اطلاق از طريق مقدّمات حكمت ثابت شود ، ديگر چطور مىتوان ادّعا كرد كه اطلاق شمولى اقوى از اطلاق بدلى است ؟ مرحوم آخوند خطاب به مرحوم شيخ انصارى مىفرمايد : بله ، شما مطلبى را در جاى ديگر ملاحظه كرديد ولى آن مطلب علتى دارد كه حرف ما را تأييد مىكند و آن اين است كه اگر ما يك دليل عام داشته باشيم و يك دليل مطلق و در مقابل اين‌ها دليل سوّمى داشته باشيم كه هم مىتواند مخصّص دليل عام باشد و كارى به دليل مطلق نداشته باشد ، و هم مىتواند مقيّد دليل مطلق باشد و كارى به دليل عام نداشته باشد ، آنجا گفته‌اند اين دليل را حمل بر تقييد مىكنيم . اين مطلب را اگرچه در آنجا مطرح كرده‌اند ولى نكته‌اش اين است كه طريق اثبات عموم عام با طريق اثبات اطلاق مطلق فرق مىكند . عموم عام مربوط به لفظ و دلالت لفظ است ولى اطلاق مطلق از راه مقدّمات حكمت ثابت مىشود و پيداست كه دلالت لفظى وضعى اقوى از مقدّمات حكمت است . اصلًا دلالت لفظى وضعى جلوى مقدّمات حكمت را مىگيرد ، براى اينكه يكى از مقدّمات حكمت ، عدم بيان است و خود دليل لفظى به‌عنوان بيان است .\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nلذا اگر دليل سوّم ما مردّد باشد بين اينكه مخصّصِ عام بدلى « 1 » باشد يا مقيّد مطلق شمولى ، باز هم مسألهء تقييد مطرح است ، زيرا راه رسيدن به اطلاق و تقييد ، عبارت از مقدّمات حكمت است امّا راه رسيدن به عموم ، عبارت از دليل لفظى وضعى است و دلالت لفظى وضعى ، مقدّم بر مقدّمات حكمت است خواه عام ما شمولى باشد يا بدلى .\r\nامّا در ما نحن فيه كه در هر دو طرف آن ، مسألهء اطلاق مطرح است ولى يكى شمولى و ديگرى بدلى است ، اطلاق شمولى چه مزيتى بر اطلاق بدلى دارد ؟ راه منحصر به فرد اطلاق ، عبارت از مقدّمات حكمت است و شموليت و بدليت به خاطر خصوصيت مورد است . پاسخ دوّم : در اينجا مطلب دقيق‌ترى وجود دارد كه تفصيل آن در بحث مطلق و مقيّد بايد توضيح داده شود ولى در اينجا اجمالى از آن را مطرح مىكنيم چون در موارد متعدّدى مورد استفاده قرار مىگيرد . آن مطلب اين است كه ما اصلًا صغرى را نمىپذيريم يعنى قبول نداريم كه اطلاق داراى انواعى باشد بلكه اطلاقْ در تمام موارد داراى يك معنا و يك حقيقت است و شمول و بدليت ربطى به اطلاق ندارد . بنابراين ديگر جاى اين بحث نيست كه آيا كدام يك از اين دو اقوى از ديگرى است ؟ بيان مطلب : اطلاق ، از راه مقدّمات حكمت به‌دست‌مىآيد . اوّلين مقدّمهء حكمت اين است كه مولا در مقام بيان جميع خصوصياتى باشد كه در حكمش دخالت دارد و به تعبير اصطلاحى : مولا در مقام اهمال و اجمال نباشد بلكه مىخواهد حكم و قانون خود را به‌صورت روشن براى مردم بيان كند . از طرف ديگر ، مولا عبارت از شخص عاقل ، ملتفت ، متوجه ، حكيم - آن‌هم « حكيم على الاطلاق » در مورد خداوند - و مختار است . با حفظ اين خصوصيات مىبينيم گاهى مولا مىگويد : « أعتق الرقبة » و قيد ايمان و ساير قيود - چون رنگ ، خصوصيات و كمالات - را ذكر نمىكند . وقتى اين كلام مولا\r\n\r\n\r\n","description":"","footnote":"\r\n( 1 ) - تذكر : در باب عام هم گاهى عام ، شمولى است ، مثل : « أكرم كلّ عالم » و گاهى بدلى است ، مثل « أكرم مَنْ شئت » . كلمهء « كلّ » بر عموم استغراقى و كلمهء « مَنْ » بر عمومى بدلى دلالت مىكند .\r\n","page_name":" 404 ","page_number":404},
  {"content":"\r\n\r\nرا با موقعيت او - از نظر در مقام بيان بودن ، التفات ، اختيار و توجه به همهء خصوصيات - ملاحظه كنيم مىبينيم كلام مولا اطلاق دارد . معناى اطلاق اين است كه مولا تمام متعلّق حكم خود را در « أعتق الرّقبة » بيان كرده است ، به اين صورت كه متعلّق حكم خود را طبيعت و ماهيت رقبه قرار داده است بدون اينكه مسألهء ايمان و ساير خصوصيات را متعرّض شود . بنابراين تمام متعلّق حكم مولا عبارت از ماهيت و حقيقت رقبه بوده است . اين معناى اطلاق است . كسانى كه پاى شمول و بدليت را به‌ميان مىآورند ، ظاهرشان اين است كه اين دو را به‌عنوان دو وصف و دو فصل مميّز براى دو نوع اطلاق مطرح مىكنند . ما بايد ببينيم آيا واقعاً چنين است ؟ در ( أحلّ اللَّه البيع ) معناى ( أحلّ ) روشن است كه به‌معناى حلال كردن وضعى و تنفيذ و امضاء است . فاعل آن‌هم ( اللَّه ) است . متعلّق آن‌هم عبارت از ( البيع ) است .\r\nبيع عبارت از جنس و « ال » هم « ال » تعريف جنس است . در اصول بحثى است كه آيا مفرد معرّف به لام دلالت بر عموم مىكند يا نه ؟ اگر كسى آن را دال بر عموم بداند ، ( أحلّ اللَّه البيع ) به‌معناى « أحلّ اللَّه كلّ بيع » خواهد شد و ما قبول داريم كه در اين صورت از نظر وضعْ دلالت بر شمول خواهد داشت . چون « بيع » دلالت بر طبيعت بيع مىكند و « كلّ » هم دلالت بر استيعاب و شمول افراد دارد .\r\nولى اين از محلّ بحث ما خارج است ، زيرا بحث ما در اطلاق است نه عموم . وقتى بحث در اطلاق شد ، ديگر « ال » دلالتى بر افراد و استيعاب افراد نخواهد داشت بلكه بر جنس و تعريف جنس - به‌لحاظ حضور در ذهن - دلالت مىكند . در اينجا ما به شيخ انصارى رحمه الله مىگوييم : شمول - در اطلاق شمولى - به‌معناى جامعيت و دلالت بر همهء افراد است . آيا اين دلالت از كجا آمده است ؟ آيا لفظ « بيع » دلالت بر افراد دارد ؟ آيا « ال » دلالت بر افراد دارد ؟ چه فرقى بين لفظ « البيع » و « الإنسان » وجود دارد ؟ آيا كسى مىتواند ادّعا كند كه كلمهء « الإنسان » به دلالت وضعى لفظ - كه مستند به ظهور لفظ است - بر زيد و عَمرو و بكر و ساير افراد انسان دلالت\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nمىكند ؟ شما « الإنسان » را به « حيوان ناطق » معنا مىكنيد و « زيد » را به « حيوان ناطق مقيّد به خصوصيات زيديت » و « بكر » را به « حيوان ناطق مقيّد به خصوصيات بكريت » معنا مىكنيد . درحقيقت بين اين خصوصيات هم تباين وجود دارد و با وجود اينكه هم زيد هم بكر ، حيوان ناطق مىباشند ، ولى ما نمىتوانيم قضيهء « زيدٌ بكرٌ » را به‌عنوان يك قضيهء حمليه - بدون مجاز و مسامحه - تشكيل دهيم ، زيرا در معناى زيد ، خصوصيات فرديهء زيد دخالت دارد ، در معناى بكر هم خصوصيّات فرديّهء بكر دخالت دارد و خصوصيات زيد ، متباين با خصوصيات بكر است . اگر خصوصيات فرديه ، به‌عنوان قيد ، دخالت در معناى زيد دارد ، چگونه « الإنسان » - كه براى « حيوان ناطق » فقط وضع شده است - مىتواند حكايت از اين خصوصيت بنمايد ؟ خصوصاً با توجه به اينكه افراد انسان متكثرند و هركدام هم داراى خصوصياتى هستند و خصوصيات آنان با يكديگر متباين است و پيداست كه كلمهء « الإنسان » نمىتواند بر تمام اين خصوصيات متباين دلالت كند . بلكه آنچه در اينجا مطرح است همان چيزى است كه ما در منطق خوانده‌ايم و آن اين است كه « وجود طبيعى عين وجود افرادش مىباشد » ، « 1 » حق اين است كه در خارج ، وجود انسان جداى از وجود زيد و عَمرو و بكر و . . . نيست . در صورت وجود زيد ، هم مىتوان گفت : « زيد موجود » و هم مىتوان گفت :\r\n« الإنسان موجود » . اگر زيد در خانه باشد ، هم مىتوان گفت : « زيد في الدار » و هم مىتوان گفت : « الإنسان في الدار » اين امر براى اين است كه اين‌ها دو وجود نيستند .\r\nاين‌طور نيست كه زيد ، زيديتش يك وجود و انسانيتش وجود ديگر باشد . بلكه وجود زيد همان وجود انسان است . امّا مسألهء اتّحاد در وجود ، غير از مسألهء دلالت و حكايت است . نكتهء حسّاس اينجاست كه دلالت لفظ براى معناى موضوع له خود ، غير از مسألهء اتّحاد در وجود است . شاهدش اين است كه شما صدها بار كلمهء انسان را مىشنويد امّا به ذهنتان نه زيد مىآيد و نه عَمرو و نه بكر و نه ساير افراد درحالىكه اگر خصوصيات\r\n\r\n\r\n","description":"","footnote":"\r\n( 1 ) - المنطق للمظفّر ، ج 1 ، ص 101\r\n","page_name":" 406 ","page_number":406},
  {"content":"\r\n\r\nفرديه در معناى انسان مدخليت داشت ، چطور ممكن بود كه با شنيدن كلمهء انسان انتقال به اين خصوصيات و جهات مشخّصهء فرديه پيدا نكنيم ؟ مؤيّد ديگر اين است كه در باب اجتماع امر و نهى ، كسانى - مثل مرحوم آخوند - كه قائل به امتناع مىباشند مىگويند : همين‌كه اين دو ، اتّحاد در وجود پيدا كردند ، كافى است كه بگوييم : « اجتماع امر و نهى نمىشود » . امّا اگر از مرحوم آخوند سؤال شود كه آيا صلاة دلالت بر عنوان غصب دارد ؟ آيا غصب دلالت بر عنوان صلاة دارد ؟ مىگويد : اصلًا دلالتى ندارد . شما ممكن است از اوّل تا آخر كتاب صلاة را بخوانيد ولى اصلًا ماهيت غصب در ذهن شما نيايد . يا از اوّل تا آخر كتاب غصب را بخوانيد ولى اصلًا عنوان صلاة در ذهن شما نيايد .\r\nولى همين اندازه كه در مورد « صلاة در دار غصبى » اين دو عنوان اتّحاد وجودى پيدا كرده‌اند ، ما اجتماع امر و نهى را مستحيل مىدانيم . بنابراين ، با وجود اينكه اتّحاد وجودى به اين درجه قوى شده كه اجتماع امر و نهى را - به عقيدهء قائلين به امتناع - ممتنع كرده است ، ولى درعين‌حال اگر مسئله را بر دلالت لفظى وضعى پياده كنيم ، هيچ ترديدى نيست كه نه لفظ صلاة دلالت بر غصب دارد و نه لفظ غصب دلالت بر صلاة دارد . همين معنا در ارتباط با ماهيت نسبت به افرادش مطرح است . وجود انسان عين وجود زيد است ولى لفظ انسان براى يك معنا وضع شده كه قيدى ندارد و لفظ زيد براى يك معناى مقيّد به خصوصيت وضع شده است . و معنا ندارد كه لفظى كه معنايش هيچ‌گونه تقييدى ندارد ، حكايت كند از معنايى كه مقيّد به خصوصيت است . خلاصه اينكه ما به شيخ انصارى رحمه الله مىگوييم : معناى شمولى - در اطلاق شمولى - عبارت از استيعاب افراد است و كلمهء ( البيع ) هيچ اشاره‌اى به مصاديق - حتى به يك مصداق - ندارد تا شما استيعاب را مطرح كنيد . آنچه مطرح است اين است كه تمام الموضوع براى حكم به حلّيت و صحت عبارت از طبيعت بيع است و معناى اطلاق همين است . و استفادهء عدم اعتبار عربيت ، عدم اعتبار ماضويت و عدم اعتبار تقدّم ايجاب بر قبول ، به جهت اين است كه در ( أحلّ اللَّه البيع ) هيچ اشاره‌اى به اين قيود\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nنشده است . و چون در بيع صادر از زيد ، بيع صادر از عَمرو و بيع صادر از بكر طبيعت بيع تحقّق دارد ، لذا ( أحلّ اللَّه البيع ) همهء اين‌ها را شامل مىشود ، امّا نه به‌عنوان اينكه ( البيع ) به‌معناى « بيع صادر از زيد » و « بيع صادر از عَمرو » و . . . باشد بلكه به جهت اينكه حكم روى طبيعت بيع رفته است . بنابراين وقتى ما قضايايى چون « زيد إنسان » و « عمروٌ إنسان » و « بكرٌ إنسان » را تشكيل مىدهيم ، به‌معناى اين نيست كه انسان دلالت بر تكثّر مىكند در نتيجه كلمهء شمول را نمىتوان به‌عنوان وصف براى اطلاق قرار داد . امّا چرا نمىتوانيم بدليت را به‌عنوان وصف براى اطلاق بياوريم ؟ مثالى كه براى اطلاق بدلى در كلمات اينان مطرح شده ، مثال « أكرم عالماً » مىباشد . در اين مثال دو خصوصيت مطرح است : 1 - عنوان عالم كه عبارت از طبيعت و ماهيت است و با « البيع » هيچ فرقى ندارد .\r\n2 - مقيّد بودن عالم به وحدت ، يعنى « يك عالم را اكرام كن » . خصوصيت دوّم از تنوين وحدت استفاده مىشود و ربطى به اطلاق ندارد . چه فرق است بين اينكه تنوينْ وحدت را افهام كند يا مثلًا « عادلًا » بيايد و قيد عدالت را مطرح كند ؟ آيا اگر « عادلًا » ذكر مىشد شما آن را به‌حساب اطلاق « عالماً » مىگذاشتيد ؟ خير ، مىگفتيد : « در اينجا تعدّد دال و مدلول مطرح است . عالم آن بر اطلاق و عادلش بر قيد عدالت دلالت مىكند . يعنى درحقيقت ، از مجموع استفاده مىشود كه نفس طبيعت متعلّق حكم قرار نگرفته بلكه طبيعتِ مقيّد به عدالت به‌عنوان متعلّق حكم واقع شده است » . ممكن است گفته شود : « وقتى تنوين دلالت بر وحدت مىكند ، چرا در اينجا كلمهء اطلاق را به كار مىبريد ؟ » . مىگوييم : اينجا دو حيثيت وجود دارد : 1 - تقييد به وحدت ، كه تنوين برآن دلالت مىكند . 2 - مطلق عالم ، كه به‌عنوان مضاف اليه براى وحدت است . اگر مىگفت : « أكرم عالماً عادلًا » همين وحدت بود امّا در محدودهء عالم عادل . ولى\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nوقتى قيد عدالت را نياورد ، معناى اطلاق عبارت از نفس طبيعت عالم - بدون قيد عدالت و امثال آن - مىباشد . و تنوين وحدت ، عبارت اخرى از بدليت است يعنى مىخواهى زيد را اكرام كن و مىخواهى عَمرو را اكرام كن و مىخواهى بكر را . در نتيجه ، اطلاق سر جاى خودش محفوظ است و وحدت در دايرهء مطلق عالم و طبيعت عالم است . در اين صورت چه فرقى بين اطلاق « أكرم عالماً » با اطلاق ( أحلّ اللَّه البيع ) وجود دارد ؟ ازنظر آن جهتى كه به اطلاق مربوط است ، هيچ فرقى بين اين دو نيست . فقط در « أكرم عالماً » يك خصوصيت اضافه وجود دارد و آن تنوين نكره است كه بر وحدت دلالت مىكند و وحدت هم به‌معناى بدليت است و هيچ ربطى به اطلاق ندارد . در نتيجه نمىتوان تقسيم اطلاق به شمولى و بدلى را پذيرفت تا زمينهء اين بحث به‌وجود آيد كه آيا اطلاق شمولى تقدّم بر اطلاق بدلى دارد يا اطلاق بدلى مقدّم بر اطلاق شمولى است يا هيچ‌كدام بر ديگرى تقدّم ندارند ؟ البته تفصيل اين مطلب در بحث مطلق و مقيّد مطرح خواهد شد .\r\n\r\nدليل دوّم شيخ انصارى رحمه الله :\r\nدليل دوّم ايشان بر اينكه در دوران امر بين رجوع قيد به هيئت و رجوع آن به مادّه ، قيد به مادّه رجوع مىكند و اطلاق هيئت به قوّت خود باقى است ، اين است كه مىفرمايد : در مثال « إن جاءك زيد فأكرمه » - كه با قطع‌نظر از ظاهر قواعد عربيه ، فرض شد هيچ‌گونه ظهور لفظى بر رجوع قيد به مادّه يا هيئت وجود ندارد - اگر قيد به مادّه رجوع كرد ، اطلاق هيئت به قوّت خودش باقى مىماند ، نه تقييد مىخورد و نه زمينه‌اى براى تقييد آن به‌وجود مىآيد . اگر قيد به مادّه خورد ، معنايش اين است كه آن چيزى كه متعلّق وجوب است و هيئت به آن تعلّق گرفته - يعنى اكرام - مقيّد به مجىء است ولى در ارتباط با اصل حكم و مفاد هيئت و وجوب ، اطلاق به قوّت خودش باقى است .\r\nهمين‌الان هم كه مجىء زيد تحقّق پيدا نكرده است ، اكرام مقيّد به مجىء واجب\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nاست . همان‌طور كه در واجب معلّق گفته مىشد : با اينكه حج مقيّد به زمان مخصوص است امّا وجوبش قبل از آن زمان تحقّق دارد و در ماه شعبان هم بعد از استطاعت ، حج مقيّد به زمان خاص ، واجب است . اينجا هم با اينكه مجىء زيد تحقّق پيدا نكرده است ، ولى وجوب تحقّق دارد چون وجوبْ مطلق است و قيدى ندارد ، امّا واجبْ معلّق به مجىء و داراى قيد است . در نتيجه مقتضاى اطلاق هيئت ، ثبوت وجوب است ، هم قبل از مجىء و هم بعد از آن . امّا اگر قيد را مربوط به هيئت دانستيم و گفتيم : « مجىء زيد ، قيد براى وجوب اكرام است » « 1 » ، نتيجه اين مىشود كه تا وقتى مجىء زيد تحقّق پيدا نكند ، وجوبى در كار نيست و در اين صورت اكرام هم بعد از مجىء تحقّق پيدا مىكند ، چون قبل از وجوبْ اكرام در خارج محقّق نمىشود . مكلّف منتظر ثبوت تكليف و حكم از ناحيهء مولاست و فعليت حكم ، بعد از تحقّق مجىء است پس اكرام هم بعد از مجىء واقع مىشود .\r\nدر نتيجه هم حكم بعد از مجىء است و هم متعلّق حكم ، ولى ثبوت حكم بعد از مجىء را تقييد مىناميم . يعنى لازمهء تقييد هيئت اين است كه وجوب ، بعد از مجىء تحقّق پيدا كند . حال جاى اين سؤال است كه وقتى لازمهء تقييد هيئت به مجىء ، اين است كه وجوبْ بعد از مجىء تحقّق پيدا كند ، آيا در ارتباط با مادّه هم تقييدى به‌وجود مىآيد ؟ پاسخ اين است كه وقتى ما قيد را به هيئت بزنيم ، اگرچه مادّه را مقيّد نكرده‌ايم ولى زمينهء اطلاق در مادّه از دست رفته است و به‌عبارت ديگر : در مادّه چيزى شبيه تقييد تحقّق پيدا كرده است ، زيرا وقتى هيئتْ مقيّد شد و وجوب بعد از مجىء ثابت شد ، ديگر زمينه‌اى براى اطلاق مادّه باقى نمانده است . يعنى زمينه‌اى پيش آمده كه خود\r\n\r\n\r\n","description":"","footnote":"\r\n( 1 ) - البته مرحوم شيخ انصارى در اينجا بايد آن خصوصيتى را كه ما مطرح كرديم ، اضافه كنند كه شرطيت مجىء زيد براى وجوب اكرام به نحو شرط متأخّر نيست ، چون شرط متأخّر ، كم تحقّق پيدا مىكند و اكثريت شرايط را شرايط مقارن تشكيل مىدهند .\r\n","page_name":" 410 ","page_number":410},
  {"content":"\r\n\r\nاكرام هم بعد از مجىء تحقّق پيدا كند و گويا قيد از اوّل به هر دو ارتباط پيدا كرده است .\r\nيعنى از نظر نتيجه و اثر فرقى با رجوع قيد به هر دو ندارد . نتيجه اين شد كه رجوع قيد به مادّه ، حريم اطلاق هيئت را از بين نمىبرد ، ولى رجوع قيد به هيئت ، خود هيئت را تقييد زده و در ارتباط با مادّه هم كارى انجام مىدهد كه نتيجه‌اش همان تقييد است . ممكن است از شيخ انصارى رحمه الله سؤال شود : ما تقييد را خلاف اصل مىدانيم ، امّا اگر چيزى نتيجهء تقييد داشت ولى خودش تقييد نبود ، چه اشكالى دارد ؟ مرحوم شيخ انصارى در پاسخ مىگويد : فرقى بين اين دو نيست . اينكه ما مىگوييم : « تقييد ، خلاف اصل است » به اين جهت نيست كه تقييد ، مستلزم مجازيت است . محققين اين معنا را مسلّم گرفته‌اند كه نه تخصيص عام مستلزم مجازيت است و نه تقييد مطلق . بلكه خلاف اصل بودن به اين جهت است كه تقييد ، با اصالة الاطلاق - كه يك اصل لفظى است - مغايرت دارد . همان‌طور كه تخصيص ، با اصالة العموم - كه يك اصل لفظى است - مغايرت دارد . به عبارت ديگر : تخصيص ، مخالف اصالة العموم و تقييد ، مخالف اصالة الاطلاق است . روشن است كه آنچه مخالف اصالة الاطلاق است ، خصوص تقييد نيست بلكه انجام هر كارى كه موجب منتفى شدن موضوع اطلاق باشد ، و نتيجه‌اش همانند تقييد باشد ، خلاف اصالة الاطلاق است . حال كه چنين است مرحوم شيخ انصارى مىفرمايد : نتيجهء دليل دوّم ما به اين برگشت مىكند كه اگر قيد به مادّه برگردد ، يك تقييد - يعنى يك خلاف اصل - تحقّق پيدا مىكند امّا اگر به هيئت رجوع كند ، درحقيقت دو خلاف اصل تحقّق پيدا كرده است و در دوران امر بين اينكه انسان يك خلاف اصل مرتكب شود يا دو خلاف اصل ، ترجيح با اوّل است . و در نتيجه در دوران امر بين رجوع قيد به هيئت يا رجوع آن به مادّه ، ما قيد را به مادّه ارجاع مىدهيم . « 1 »\r\n\r\n\r\n","description":"","footnote":"\r\n( 1 ) - مطارح الأنظار ، ص 49\r\n","page_name":" 411 ","page_number":411},
  {"content":"\r\n\r\nپاسخ دليل دوّم شيخ انصارى رحمه الله : ما از مرحوم شيخ انصارى سؤال مىكنيم كه آيا اين قيدى كه رجوع آن به مادّه يا هيئت مورد ترديد است ، متّصل به كلام است يا در يك كلام منفصل ذكر شده است ؟ ظاهر اين است كه كلام شيخ انصارى رحمه الله در ارتباط با قيد متّصل است ولى ما لازم است هر دو فرض را مورد بررسى قرار دهيم : 1 - قيد متّصل : مثل اين كه مولا بگويد : « إن جاءك زيد فأكرمه » ، در اينجا مىگوييم : اطلاق و تقييد ، مربوط به قيود منفصله است و در قيود متّصله اطلاقى وجود ندارد كه ما بخواهيم آن را مقيّد كنيم ، زيرا اطلاق از طريق مقدّمات حكمت ثابت مىشود . يكى از مقدّمات حكمت اين است كه مولا در مقام بيان باشد . مقدّمهء ديگر اين است كه قرينه‌اى براى تقييد ذكر نكرده باشد . وقتى مولا خودش مىگويد : « إن جاءك زيد فأكرمه » و حتّى قيد را قبل از حكم ذكر مىكند ، اينجا ما چگونه مىتوانيم مقدّمات حكمت را جارى كنيم ؟ آيا مىتوان با « أعتق رقبة مؤمنة » - كه خود مولا قيد ايمان را بعد از رقبه مطرح كرده است - معاملهء اطلاق و تقييد كرد ؟ اگر بخواهيم معاملهء اطلاق و تقييد كنيم ، مقدّمات حكمت اين اطلاق عبارت از چيست ؟ اطلاق نياز به مقام بيان دارد ، عدم قرينه بر تقييد مىخواهد . مولا در اينجا چگونه قرينه بر تقييد ذكر كند ؟ آيا لازم است عنوان تقييد و قيد را در كار بياورد ؟ از اوّل كه اين دستور را به‌صورت « أعتق رقبة مؤمنة » صادر كرده است . آيا در اين « أعتق رقبة مؤمنة » اطلاق و تقييدى مطرح است تا شما بگوييد : « تقييد ، اگرچه مجاز نيست ولى خلاف اصل است » و ما از شما سؤال كنيم : « آن اصل چيست ؟ » شما بگوييد : « أصالة الاطلاق » كدام اصالة الاطلاق در اينجا مطرح است ؟ اصالة الاطلاق كه ظهور وضعى نيست . اصالة الاطلاق بايد از مقدّمات حكمت ثابت شود و يكى از مهم‌ترين مقدّمات حكمت اين است كه خود مولا قرينه‌اى بر تقييد اقامه نكرده باشد درحالىكه در « أعتق رقبة مؤمنة » خود مولا قرينه بر تقييد اقامه كرده است . ممكن است گفته شود : ما نحن فيه را نمىتوان با « أعتق رقبة مؤمنة » مقايسه\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nكرد ، زيرا در « أعتق رقبة مؤمنة » ترديدى نيست كه قيد « مؤمنة » مربوط به « رقبة » است و كسى احتمال نمىدهد كه اين قيد مربوط به هيئت « أعتق » باشد . ولى در ما نحن فيه فرض اين است كه ما نمىدانيم آيا قيد مجىء زيد مربوط به مادّه است يا مربوط به هيئت ؟ و روشن است كه اگر قيد به مادّه برگردد مسأله‌اى نيست و چيزى به‌عنوان تقييد اطلاق - كه بر خلاف اصل باشد - وجود ندارد ، امّا اگر قيد به هيئت برگردد ، ضمن اينكه دايرهء هيئت محدود و مضيّق مىشود ، زمينه‌اى براى تضييق در مادّه به‌وجود مىآورد ، زيرا اگر وجوب اكرام ، بعد از مجىء شد ، خود اكرام هم بعد از مجىء خواهد شد . در پاسخ مىگوييم : ما هم اين مطلب را قبول داريم ولى آيا اين زمينه را چه چيز فراهم كرده ؟ روشن است كه رجوع قيد به هيئت ، اين زمينه را فراهم كرده است و در اين صورت ، مقدّمات حكمت نمىتواند در ارتباط با مادّه تحقّق پيدا كند . زيرا اگر خود مولا از اوّل مىگفت : « مجىء زيد ، مربوط به هيئت است » شما مىگفتيد : « نتيجهء اين حرف اين است كه مادّه هم مضيّق شده است » آيا در اين صورت خلاف اصلى در مادّه تحقّق پيدا كرده است ؟ خير ، زيرا وقتى خود مولا سبب تضييق مادّه شده است ، ديگر نه اطلاقى وجود دارد و نه اصالة الاطلاقى تحقّق دارد . به‌عبارت روشن‌تر : همان‌طور كه تقييد رقبه به مؤمنه مانع از اين است كه اصالة الاطلاق در « رقبة » تحقّق پيدا كند ، رجوع قيد به هيئت هم قرينه بر عدم تحقّق اصالة الاطلاق در مادّه است ولى چون اين قرينه را خود مولا آورده است ما نمىتوانيم در ارتباط با مادّه ، مسأله‌اى به نام خلاف اصل مطرح كنيم . اين مطلبى است كه به خود مولا مربوط است ولى مولا گاهى به صراحت « رقبهء مؤمنه » را مطرح مىكند و گاهى هم قيد را به هيئت مىزند كه لازمه‌اش اين است كه در ناحيهء مادّه زمينهء تقييد پيش آيد ، امّا هر دوى اين‌ها مربوط به مولاست و ما از آن به‌عنوان قرينه بر تقييد تعبير مىكنيم . در نتيجه هيچ فرقى بين ما نحن فيه و « أعتق رقبة مؤمنة » وجود ندارد . بيان اشكال و پاسخ آن به‌عبارت علمىتر : در « أعتق رقبة مؤمنة » چيزى به نام\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nاطلاق و تقييد - كه تقييد بر خلاف اصل باشد - وجود ندارد ، زيرا مولا از اوّل رقبه را مقيّد به ايمان كرده و هيچ احتمال نمىدهيم كه ايمان در ارتباط با وجوب عتق باشد بلكه در ارتباط با واجب است . امّا در « إن جاءك زيد فأكرمه » ما مىدانيم كه يكى از دو اطلاق ضربه خورده است چون با قطع‌نظر از « إن جاءك » دو اطلاق وجود دارد . يعنى اگر مولا مىگفت : « أكرم زيداً » و قيدى نمىآورد ، دو اطلاق وجود داشت . يك اطلاق مربوط به هيئت بود كه هيچ‌گونه قيدى نداشت و يك اطلاق هم مربوط به مادّه بود كه آن‌هم هيچ قيدى نداشت . امّا اكنون كه پاى قيد به‌ميان آمده است ما مىدانيم كه يكى از اين دو اطلاق ضربه خورده است اگر اطلاق مادّه ضربه خورده باشد يعنى تقييد و اطلاق اصطلاحى در كار نباشد ، مشكلى وجود ندارد . مجىء ، قيد براى اكرام است همان‌طور كه « مؤمنة » قيد براى رقبه است . پس رجوع قيد به مادّه ، موضوع تقييد و اطلاق در مادّه را از بين مىبرد ولى اطلاق هيئت به قوّت خودش باقى است . امّا اگر قيد به هيئت برگشت ، درست است كه در ارتباط با هيئت ، هيچ‌گونه تقييد و اطلاق موافق و مخالف اصل وجود ندارد ، امّا اين تقييد اطلاق هيئت ، به اطلاق مادّه ضربه مىزند و موقعيتى براى اطلاق مادّه باقى نمىگذارد . در اين صورت آيا مىتوان ما نحن فيه را با مثال « أعتق رقبة مؤمنة » مقايسه كرد ؟ پاسخ اشكال : ما نيز آنچه را كه شما در ارتباط با فرق بين رجوع قيد به هيئت و رجوع آن به مادّه مطرح كرديد قبول داريم ولى در صورت رجوع قيد به هيئت ، چه چيزى زمينهء ضربه خوردن به اطلاق مادّه را فراهم كرده است ؟ رجوع قيد به هيئت ، قرينه بر اين است كه در مادّه اطلاق وجود ندارد ، براى اينكه نمىتوان جمع كرد بين اينكه وجوب اكرام ، بعد از مجىء باشد امّا خود اكرام - كه واجب است - بعد از مجىء نباشد . اگر قرينه بر عدم اطلاق پيدا شد ، معنايش اين است كه ديگر اطلاق در مادّه وجود نداشته براى اينكه شرط اطلاق وجود مقدّمات حكمت است و يكى از مقدّمات حكمت عبارت از عدم قرينه است و اينجا قرينه وجود دارد . شاهدش اين است كه اگر مولا مىگفت : « قيد مجىء به هيئت رجوع مىكند نه به مادّه » آيا مىگفتيد : « در ارتباط\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nبا اطلاق مادّه ، خلاف ظاهرى تحقّق يافته است » ؟ خير ، بلكه با توجه به اينكه رجوع قيد به هيئت ، زمينهء اطلاق مادّه را از بين مىبرد ، مىگفتيد : وقتى خود مولا مىگويد :\r\n« قيد به هيئت برمىگردد » ، همين بيان مولا قرينه بر تقييد مادّه هم هست . و اگر خود مولا قرينه بر تقييد مادّه اقامه كند ، ديگر اطلاقى در مادّه وجود ندارد ، زيرا اطلاق مادّه فرع بر اين است كه مولا در مقام بيان باشد و قرينه‌اى بر تقييد اقامه نكرده باشد درحالىكه رجوع قيد به هيئت قرينه بر تقييد مادّه است و اين قرينه را خود مولا بيان كرده است . و با وجود قرينه‌اى كه خود مولا بيان كرده ، ما نمىتوانيم ادّعا كنيم كه در اينجا خلاف اصلى واقع شده است . به بيان ديگر : همان‌طور كه اگر قيد به هيئت بخورد ، خلاف اصلى در كار نيست ، چون قرينه بر تقييد در كار است و با وجود قرينه بر تقييد ، مجالى براى اطلاق باقى نمىماند ، اگر رجوع قيد به هيئت قرينه بر اين باشد كه مادّه هم زمينهء اطلاق ندارد ، در اينجا هم خلاف اصلى در كار نيست . عملى كه تقييد هيئت ، روى مادّه انجام مىدهد ، به‌طور غير مستقيم توسط خود مولا تحقّق پيدا كرده است و فرقى نمىكند كه مولا به‌طور مستقيم قرينه‌اى بر تقييد اقامه كند يا اينكه به‌طور غير مستقيم و از راه ملازمه ، قرينه بر تقييد اقامه كند . در هر دو صورت مقدّمات حكمت ناتمام است . در نتيجه در جايى كه قيدْ متّصل باشد ، نه در رجوع قيد به هيئت ، خلاف اصلى وجود دارد و نه در رجوع به مادّه ، پس چرا مرحوم شيخ انصارى رجوع قيد به مادّه را بر رجوع قيد به هيئت ترجيح مىدهد ؟ بنابراين دليل دوّم شيخ انصارى رحمه الله در مورد قيود متّصل درست نيست . 2 - قيد منفصل : مثل اينكه مولا ابتدا بگويد : « أكرم زيداً » بدون اينكه هيچ قيدى در كار باشد و مقدّمات حكمت ، هم در ارتباط با مادّه و هم در ارتباط با هيئت ، تماميت داشته باشد . در اين صورت « أكرم زيداً » داراى دو اطلاق است : اطلاقى در مورد هيئت و اطلاقى در مورد مادّه . سپس در يك كلام منفصل بگويد : « در اين دستورى كه براى تو صادر كردم ، قيدى به نام « مجىء زيد » وجود دارد » امّا مشخص نكند كه آيا اين قيد\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nدر ارتباط با هيئت « أكرم زيداً » - يعنى وجوب اكرام - است و يا در ارتباط با مادّهء آن - يعنى خود اكرام - است ؟ در اينجا فرمايش شيخ انصارى رحمه الله درست است ، چون اين مجىء زيد - كه به‌عنوان قيد منفصل مطرح شده - اگر اطلاق مادّه را از بين ببرد ، يك خلاف اصل تحقّق يافته است و اطلاق مادّه - با اينكه مقدّمات حكمتش تمام بوده - مقيّد شده است . امّا اگر مجىء زيد به هيئت « أكرم زيداً » رجوع كند ، فرمايش شيخ انصارى رحمه الله لازم مىآيد ، يعنى هم اطلاق هيئت ضربه خورده و هم زمينهء از بين رفتن اطلاق مادّه به وجود آمده است . و درحقيقت با ارجاع « مجىء زيد » به « أكرم زيداً » كه چند روز قبل ذكر شده است ، ما دو خلاف اصل مرتكب شده‌ايم ، يك خلاف اصل در ارتباط با هيئت ، و يك خلاف اصل هم در ارتباط با مادّه . لذا بيان مرحوم شيخ انصارى در مورد قيد منفصل صحيح است . مرحوم آخوند نيز در ذيل كلامشان تقريباً همين چيزى را كه ما ذكر كرديم مطرح كرده است « 1 » ولى در آخر فرموده است : « فتأمّل » ، كه هريك از محشّين كفايه معنايى در مورد آن ذكر كرده‌اند : مرحوم مشكينى يك معنا ذكر كرده سپس از استاد خودش مرحوم شيخ على قوچانى « 2 » مطلب ديگرى را نقل كرده است . امّا به‌نظر ما بين صدر و ذيل كلام مرحوم آخوند يك تهافتى وجود دارد . ايشان در ذيل كلام خود مىفرمايد : « بله ، اگر تقييد به منفصل بود و امر دائر شد بين رجوع قيد به مادّه يا هيئت ، در اينجا وجهى براى كلام شيخ انصارى رحمه الله وجود دارد زيرا در اين صورت اطلاقى براى مطلق منعقد شده است و براى آن ظهورى استقرار پيدا كرده است ، هرچند به قرينهء مقدّمات حكمت » . لازمهء اين استدراك اين است كه قبل از آن\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 170\r\n( 2 ) - ايشان از شاگردان مبرّز مرحوم آخوند بوده و حاشيه‌اى بر كفايه نوشته است كه از بهترين و دقيق‌ترين حواشى كفايه است .\r\n","page_name":" 416 ","page_number":416},
  {"content":"\r\n\r\nايشان در ارتباط با تقييد به متّصل بحث كرده و مطالبى كه ما گفتيم مطرح كرده باشند .\r\nولى مرحوم آخوند اگرچه قبل از استدراك ، در مورد تقييد به متّصل بحث كرده است امّا در آنجا فرموده است : « ما كلام شيخ انصارى رحمه الله - كه فرمود : تقييد به متّصل بر خلاف اصل است - را قبول داريم ، امّا اگر كسى كارى كند كه زمينهء اطلاق از بين برود ، مخالف اصل بودن آن را نمىپذيريم ، زيرا از بين بردن زمينهء اطلاق ، مساوق با عدم جريان مقدّمات حكمت است بنابراين اطلاقى وجود ندارد تا خلاف اصلى تحقّق پيدا كرده باشد » ، درحالىكه جريان اين دليل ايشان در مورد خود تقييد به متّصل واضح‌تر و روشن‌تر است . در آنجا هم اطلاقى وجود ندارد تا تقييد ضربه‌اى به آن وارد كرده باشد .\r\nپس چرا ايشان تقييد به متّصل را خلاف اصل مىداند امّا كارى كه زمينهء اطلاق را از بين ببرد را خلاف اصل نمىداند . به بيان ديگر : ما برفرض كه از ذيل كلام ايشان هم صرف‌نظر كنيم مىگوييم :\r\nاينكه شما بين تقييد و عملى كه زمينهء اطلاق را از بين ببرد فرق قائل مىشويد ، در مورد كدام قيد است ؟ آيا در مورد قيد متّصل است يا در مورد قيد منفصل ؟ ترديدى نيست كه اين كلام نمىتواند در مورد قيد متّصل باشد ، زيرا خود قيد مقامش بالاتر از قرينهء بر از بين رفتن زمينهء اطلاق است . به‌عبارت ديگر : عدم جريان مقدّمات حكمت در ارتباط با خود قيد ، اقوى از عدم جريان مقدّمات حكمت در مورد از بين رفتن زمينهء اطلاق است ، زيرا آن مستقيم و اين غير مستقيم است . وقتى مولا با گفتن « أعتق رقبة مؤمنة » به‌طور مستقيم اطلاق توهّمى را از بين مىبرد ، چگونه مىتوانيم بگوييم : « خلاف اصل تحقّق پيدا كرده است » ؟ امّا در مورد قيد منفصل هم اين تفكيك نمىتواند درست باشد ، زيرا در قيد منفصل ، فرقى نمىكند كه مستقيماً قيدى ذكر كرده يا كارى كنيم كه زمينهء اطلاق از بين برود ، هر دو بر خلاف اصل است ، زيرا در صورت رجوع قيد منفصل به هيئت ، هم اطلاق هيئت از بين مىرود و هم اطلاق مادّه ، با اين تفاوت كه از بين رفتن اطلاق هيئت ، به‌طور مستقيم و از بين رفتن اطلاق مادّه ، به‌طور غير مستقيم است .\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nپس خلاصهء اشكالى كه به مرحوم آخوند وارد است - و به احتمال قوى « فتأمّل » ايشان اشاره به همان است - همين نكته است كه چرا ايشان بين تقييد و عملى كه زمينهء اطلاق را از بين مىبرد تفكيك قائل شده است .\r\n\r\nواجب نفسى و واجب غيرى\r\nيكى از تقسيماتى كه براى واجب مطرح شده ، تقسيم واجب به نفسى و غيرى است .\r\n\r\nكلام مرحوم آخوند\r\nمرحوم آخوند ابتدا تعريفى براى واجب نفسى و واجب غيرى مطرح كرده ، سپس آن را مورد مناقشه قرار مىدهند و پس از آن تعريف ديگرى مطرح كرده و آن را اختيار مىكنند .\r\n\r\nتعريف اوّل مرحوم آخوند :\r\nايشان مىفرمايد : ايجاب - مانند ساير افعال اختياريه - عمل مولاست و همان‌طور كه براى صدور ساير افعال اختياريه ، يك محرّك و داعى وجود دارد و بر انجام دادن آنها غرض و غايتى مترتّب است ، « 1 » در ارتباط با ايجاب و طلب انشائى مولا هم بايد داعى و محرّكى وجود داشته باشد . و ما مىبينيم در واجبات دو نوع داعى و غرض وجود دارد : گاهى داعى مولا بر ايجاب يك شىء ، مقدّميت داشتن آن براى واجب ديگر است به‌طورى كه اگر اين مقدّمه تحقّق پيدا نكند ، نمىشود آن واجب ديگر تحقّق پيدا كند .\r\n\r\n\r\n","description":"","footnote":"\r\n( 1 ) - به‌همين‌جهت ، يكى از مبادى اراده ، « تصديق به فايدهء مراد » است .\r\n","page_name":" 418 ","page_number":418},
  {"content":"\r\n\r\nمثل اينكه داعى و محرّك مولا بر ايجاب دخول سوق ، مقدّميت داشتن آن براى اشتراء لحم باشد كه از نظر مولا امر لازمى است . اين قسم از اقسام واجب را واجب غيرى مىناميم . امّا گاهى داعى مولا بر ايجاب شىء ، مقدّميت آن براى حصول واجب ديگر نيست . اين قسم از واجب ، واجب نفسى ناميده مىشود و بر دو نوع است : 1 - گاهى خود اين واجب داراى محبوبيت ذاتى است ، مثلًا ايجابى كه به « معرفت خداوند متعال » تعلّق گرفته است به جهت مقدّميت آن براى چيز ديگر نيست بلكه خود « معرفت خداوند متعال » محبوبيتى ذاتى دارد كه بالاتر از آن محبوبيتى وجود ندارد . آيهء شريفهء ( وَ ما خلقتُ الجنَّ و الإنسَ إلّا لِيَعْبُدونِ ) « 1 » ناظر به همين معناست و ائمه عليهم السلام ( لِيَعبُدونِ ) را به « لِيَعْرِفُونِ » تفسير كرده‌اند . بنابراين « معرفت خداوند متعال » به‌عنوان غايت و هدف خلقت و فوق كمالات است و اين‌گونه نيست كه مقدّميت براى عمل بالاترى - كه داراى محبوبيت بيشترى است - داشته باشد . اين قسم از واجب نفسى منحصر به « معرفت خداوند متعال » است . 2 - واجباتى كه ايجاب آنها به جهت آثارى است كه بر آنها ترتّب پيدا مىكند ، مثل صلاة كه ايجابش به جهت اين است كه ( إنّ الصّلاة تنهى عن الفحشاء و المنكر ) « 2 » و « الصلاة قربان كلّ تقيّ » « 3 » و « الصّلاة معراج المؤمن » « 4 » و « الصّلاة خير موضوع . . . » « 5 » و . . . . تمامى اقسام واجبات نفسى - به جز معرفت خداوند متعال - از اين قسم مىباشند .\r\n\r\n\r\n","description":"","footnote":"\r\n( 1 ) - الذاريات : 56 ، كسره در ( لِيَعبُدونِ ) علامت ياء متكلم است .\r\n( 2 ) - العنكبوت : 45 .\r\n( 3 ) - وسائل الشيعة ، ج 3 ( باب 12 من أبواب النوافل )\r\n( 4 ) - اعتقادات مجلسى ، ص 29 .\r\n( 5 ) - مستدرك الوسائل ، ج 3 ، ص 43 و 47 .\r\n","page_name":" 419 ","page_number":419},
  {"content":"\r\n\r\n: در مورد صلاة كه گفته مىشود : « داعى بر ايجاب آن ، آثار و خواص است » آيا اين آثار و خواص ، محبوبيت لزوميه دارند يا ندارند ؟ اگر محبوبيت لزوميه ندارند ، تحقّق آنها در خارج لازم نيست . در اين صورت سؤال مىشود : چرا صلاة را واجب كرده‌اند ؟ و اگر آن آثار و خواص محبوبيت لزوميه دارند ، تحقّق آنها در خارج لازم است ، و در اين صورت صلاة به‌عنوان واجب غيرى مطرح خواهد بود ، زيرا داعى و محرّك براى ايجاب صلاة ، تحقّق آن آثار و خواص خواهد بود كه از غير طريق صلاة تحقّق پيدا نمىكنند . پس همان‌طور كه وضو به‌عنوان واجب غيرى است - چون اگر تحقّق پيدا نكند ، صلاة تحقّق پيدا نمىكند - صلاة هم واجب غيرى است چون اگر تحقّق پيدا نكند ، معراجيت و نهى از فحشاء و منكر تحقّق پيدا نمىكند . پس چه فرقى بين وجوب وضو و وجوب صلاة است كه شما يكى را غيرى و ديگرى را نفسى مىدانيد ؟ ممكن است كسى بگويد : مسألهء وضو و صلاة قابل مقايسه با مسألهء صلاة و آثار آن نيست . وضو واجب غيرى است چون ذىالمقدّمه‌اش - يعنى صلاة - به‌طور مستقيم تحت قدرت و اختيار مكلّف است به اين معنا كه بعد از وضو مىتواند نماز را بخواند و مىتواند نخواند . همان‌طور كه خود وضو به‌طور مستقيم تحت قدرت و اختيار مكلّف است . امّا صلاة نسبت به آثارش اين‌گونه نيست ، زيرا آثار و خواص صلاة به‌طور مستقيم در اختيار مكلّف نيست . انسان مىتواند وضو بگيرد و مىتواند وضو نگيرد . و پس از وضو گرفتن مىتواند نماز بخواند و مىتواند نماز نخواند ولى بعد از نماز خواندن نمىتواند كارى كند كه آثار و خواص برآن مترتّب نشوند . مرحوم آخوند در پاسخ مىگويد : ما اين حرف را قبول داريم ولى در مسألهء وجوب و تعلّق وجوب به يك شىء ، لازم نيست كه آن شىء مقدور بلاواسطه باشد بلكه اگر چيزى مقدور با واسطه هم بود ، در تعلّق وجوب به آن كفايت مىكند . چه مانعى دارد كه ما بگوييم : « معراجيت ، واجب است » ؟ كسى نمىتواند بگويد : « معراجيت\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nنمىتواند مستقيماً مقدور باشد » ، زيرا همين اندازه كه از راه صلاة مقدوريت دارد ، در تعلّق وجوب به آن كفايت مىكند . پس هيچ فرقى بين وضو و صلاة با صلاة و آثار صلاة نيست تنها مسألهء مقدوريت با واسطه و بلاواسطه است كه اين هم فارق نيست .\r\nمثلًا « أعتقت » و امثال آن سببيت براى حصول عتق دارند و عتقْ با واسطهء اين‌ها حاصل مىشود . حال اگر كسى نذر كند عبد خود را آزاد كند ، نمىتوان گفت : « نذر او باطل است ، چون عتقْ مقدور با واسطه است و نمىتواند وجوب پيدا كند » . بلكه نذر او بدون ترديد صحيح است . نتيجهء اشكال مرحوم آخوند بر تعريف اوّل اين است كه لازمهء اين تعريف اين است كه تمام واجبات - به جز معرفت خداوند متعال - داخل در واجبات غيريه بشوند ، زيرا همهء واجباتى كه در اين تعريف نفسى ناميده شده‌اند ، وجوبشان براى يك سلسله آثار و خواصى است كه تحقّق آنها لازم است و اين واجبات به عنوان مقدّمه براى تحقّق آن آثار و خواصند در نتيجه فرقى بين اين‌ها و وضويى كه مقدّمه براى صلاة است وجود ندارد « 1 » .\r\n\r\nتعريف دوّم مرحوم آخوند :\r\nايشان مىفرمايد : اولى اين است كه گفته شود : وجوب صلاة ، به جهت معراجيت و نهى از فحشاء و منكر و امثال آن نيست تا صلاة به‌عنوان واجب غيرى مطرح باشد بلكه صلاة ضمن اينكه مقدّميت براى تحقّق اين آثار دارد ولى وجوبش به جهت تحقّق اين آثار نيست . وجوب صلاة به جهت اين است كه صلاة داراى عنوان حسنى است كه منطبق بر خود صلاة است و ما آن عنوان حسن را نمىفهميم ، لكن اگر آن عنوان حسن براى عقلاء توضيح داده شود ، عقلاء مىگويند : « كسى كه اين عنوان حسن را در خارج ايجاد مىكند استحقاق مدح دارد و كسى كه آن را ترك كند استحقاق مذمت دارد » . و ما به جهت وجود همين عنوان حسن در صلاة آن را واجب نفسى مىناميم .\r\n\r\n\r\n","description":"","footnote":"\r\n( 1 ) - كفاية الأصول ، ج 1 ، ص 171 و 172 .\r\n","page_name":" 421 ","page_number":421},
  {"content":"\r\n\r\nامّا در واجب غيرى هيچ عنوان حسنى وجود ندارد كه خود واجب غيرى معنون به آن عنوان حسن باشد به‌گونه‌اى كه فاعل آن مستحقّ مدح و تارك آن مستحقّ مذمّت باشد . بلكه وجوب آن صرفاً به جهت اين است كه ذى المقدّمه نمىتواند بدون آن تحقّق پيدا كند . سپس مىفرمايد : برفرض كه وضو هم - به‌حسب واقع - معنون به‌عنوان حسن باشد ولى عنوان حسن دخالتى در ايجاب آن ندارد . پس آنچه ملاك و فارق بين واجب نفسى و واجب غيرى است ، مدخليت عنوان حسن در ايجاب واجب نفسى و عدم مدخليت آن در ايجاب واجب غيرى است . سپس مىفرمايد : بعيد نيست كلام كسانى كه گفته‌اند : « الواجب النفسي ما أُمر به لنفسه و الواجب الغيري ما أُمر به لأجل غيره » ناظر به همين چيزى باشد كه ما ذكر كرديم . « 1 » : اشكال اوّل : ايشان فرمودند : « در مورد واجبات نفسى ، عنوان حسنى در كار است كه ما از آن سر درنمىآوريم ولى اگر در معرض فهم ما قرار دهند ، ما - به‌عنوان اينكه از عقلاء هستيم - نظر مىدهيم كسى كه اين عنوان حسن را در خارج ايجاد كند مستحقّ مدح است و كسى كه آن را ترك كند ، مستحقّ مذمّت است » . برفرض كه بتوان اين مطلب را در مورد عبادات مطرح كرد ولى در واجبات نفسيهء توصّليه نمىتوان چنين چيزى گفت . مثلًا دفن ميت واجب توصّلى نفسى است . دفن ميت غير از غسل ميت است . غسل ميت قصد قربت مىخواهد ولى دفن ميت قصد قربت نمىخواهد . دفن ميت براى اين است كه مردم از بوى آن اذيت نشوند و اين‌گونه نيست كه داراى عنوان حسنى باشد كه عقل ما نتواند آن را درك كند و اگر شارع ما را نسبت به آن راهنمايى كرد به آن حكم كنيم . اداء دين نيز واجب نفسى توصّلى است و\r\n\r\n\r\n","description":"","footnote":"\r\n( 1 ) - كفاية الاصول ، ص 170 - 172\r\n","page_name":" 422 ","page_number":422},
  {"content":"\r\n\r\nقصد قربت نمىخواهد . حتّى اگر كسى دين خود را به‌صورت ريائى هم انجام دهد ، اداء دين حاصل شده است . وجوب اداء دين براى اين است كه مال قرض‌دهنده به دستش برسد و براى اين نيست كه اداء دين داراى عنوان حسنى باشد كه عقل ما آن را درك نمىكند . مطرح كردن عنوان حسن در مورد واجب نفسى به اين جهت است كه ما وقتى عنوان واجب نفسى را مطرح مىكنيم فوراً عباديات به ذهنمان مىآيد درحالىكه واجبات عبادى بر دو قسمند : واجب نفسى و واجب غيرى . همان‌طور كه واجبات توصّلى بر دو قسمند : واجب نفسى و واجب غيرى . بعضى از مقدّمات نماز - مانند ستر ، طهارت ثوب و طهارت بدن - قصد قربت نمىخواهد ولى بعضى - چون وضو و غسل - قصد قربت مىخواهد با اينكه هر دو قسم وجوبشان مقدّمى است ولى دستهء اوّل ، مقدّمى غير عبادى و دستهء دوّم ، مقدّمى عبادى است . در نتيجه مطرح كردن « عنوان حسن » در تمام واجبات نفسيه غير قابل قبول است . اشكال دوّم : مرحوم آخوند فرمودند : « وجوب واجب نفسى ، به جهت آثار و خواص نيست » درحالىكه ادلّه بر خلاف چيزى است كه ايشان فرموده است ، چون تعبيراتْ مختلف است . يك‌وقت مىگويد : ( أقيموا الصّلاة ) و در جاى ديگر مىگويد : ( إنّ الصّلاة تنهى عن الفحشاء و المنكر ) در اينجا ممكن است شما بگوييد : « وجوب صلاة ، به جهت نهى از فحشاء و منكر نيست » ولى در مورد صوم كه مىگويد : ( يا أيّها الذين آمنوا كُتب عليكم الصّيامُ كما كُتب على الذين من قبلكم لعلّكم تتّقون ) « 1 » ملاحظه مىشود كه در اين آيهء شريفه ، علت وجوب صوم را ( لعلّكم تتّقون ) دانسته است و روشن است كه تقوى از آثار صوم است . كتاب « علل الشرايع » مرحوم صدوق - كه همهء آن روايت است - علت يكايك\r\n\r\n\r\n","description":"","footnote":"\r\n( 1 ) - البقرة : 183 .\r\n","page_name":" 423 ","page_number":423},
  {"content":"\r\n\r\nاحكام را بيان كرده است . چگونه ما مىتوانيم اين علت‌ها را كنار گذاشته و مسألهء عنوان حسن را مطرح كنيم ؟ چگونه مىتوان آياتى كه علت وجوب بعضى از احكام را مطرح كرده كنار گذاشت ؟ در باب صوم مىفرمايد : ( لعلّكم تتّقون ) ، در باب حج مىفرمايد :\r\n( ليشهدوا منافع لهم و يذكروا اسم اللَّه في أيّام معلومات ) ، « 1 » لام در اين آيه ، لام علت است و علت وجوب حج را بيان مىكند . چگونه ما مىتوانيم اين‌ها را ناديده بگيريم ؟ اشكال سوّم : برفرض كه از دو اشكال قبلى صرف‌نظر كنيم ، از مرحوم آخوند سؤال مىكنيم : « اين عنوان حسن كه شما مطرح مىكنيد به چه معناست » ؟ اگر ايشان بفرمايد : « مراد از عنوان حسن ، عنوانى است كه حُسنش از محدودهء عنوانش تجاوز نمىكند » ، مىگوييم : در اين صورت اگرچه - با قطع‌نظر از دو اشكال اوّل - اشكالى بر مرحوم آخوند وارد نمىشود ولى چنين عنوان حسنى فقط در « معرفت خداوند متعال » وجود دارد و در ساير واجبات يك چنين حسن ذاتى مطرح نيست . پس ايشان بايد بفرمايد : حُسن عنوان حسن هم به جهت آثار و خواص آن مىباشد . همان‌طور كه حُسن عبادت به جهت آثار و خواصى است كه بر آنها ترتّب پيدا مىكند . حتّى حُسن عناوينى كه از نظر عقل محكوم به حُسن هستند به جهت آثار و خواص آنهاست حسن عدل به جهت اين است كه حقوق مردم ضايع نشود و مردم در آرامش زندگى كنند و . . . نه اينكه به جهت نفس عنوان عدل باشد . وقتى حُسن عنوان حسن به جهت آثار و خواص مترتّب برآن بود ، ما به مرحوم آخوند مىگوييم : « چرا شما پاى « عنوان حسن » را به‌ميان مىآوريد ؟ از همان اوّل بگوييد : « وجوب صلاة به جهت آثار و خواص آن است » . و اگر مرحوم آخوند چنين چيزى بگويد ، دوباره اشكال برمىگردد . اشكال اين بود كه اگر وجوب صلاة به جهت آثار و خواص آن است ، بايد در درجهء اوّل گفته شود : « آثار و خواص ، وجوب دارد » و در اين صورت صلاة وجوبش غيرى مىشود . پس فرقى بين وضو و صلاة وجود ندارد و\r\n\r\n\r\n","description":"","footnote":"\r\n( 1 ) - الحجّ : 28 .\r\n","page_name":" 424 ","page_number":424},
  {"content":"\r\n\r\nهر دو واجب غيرى هستند . وضو ، وجوبش براى صلاة و صلاة هم وجوبش براى معراجيت و نهى از فحشاء و منكر است . در نتيجه كلام مرحوم آخوند نتوانست اشكال را حل كند . در واقع ايشان اين مطلب را فرمود تا از اين اشكال تخلّص پيدا كند . ايشان خواست بين نماز و وضو فرق قائل شود و بگويد : « نماز ، ايجابش به جهت آن آثار نيست بلكه به جهت اين است كه خودش معنون به يك عنوان حسن است ، امّا وضو به عنوان مقدّمه براى صلاة است و خودش عنوان حسنى ندارد » .\r\n\r\nتحقيق در مورد واجب نفسى و واجب غيرى\r\nحال كه ما راه حلّ مرحوم آخوند - و مطرح كردن عنوان حسن در فرق بين واجب نفسى و واجب غيرى - را نپذيرفتيم مىگوييم : همان‌طور كه قبلًا اشاره كرديم ، تقسيماتى كه در اينجا براى واجب مطرح مىكنيم ، اگرچه عنوان آنها « تقسيمات واجب » است ولى درحقيقت ، اين تقسيمات در ارتباط با وجوب است . در تقسيم واجب به مطلق و مشروط ، مقسم واقعى ، وجوب است نه واجب . واجب مطلق ، واجبى است كه وجوب آن مطلق باشد ، واجب مشروط واجبى است كه وجوب آن مشروط و مقيّد باشد . در تقسيم واجب به معلّق و منجّز هم همين‌طور است . واجب منجّز واجبى است كه وجوبش معلّق بر چيز نيست ولى واجب معلّق واجبى است كه وجوب آن معلّق بر چيز ديگر باشد . هرچند ما تقسيم واجب به معلّق و منجّز را به‌عنوان تقسيمات واجب نپذيرفتيم . در مورد تقسيم واجب به نفسى و غيرى هم همين مطلب جريان دارد ، به اين معنا كه نفسيت و غيريت در ارتباط با وجوب است نه در ارتباط با واجب . يعنى كيفيت ايجاب در واجب نفسى با كيفيت آن در واجب غيرى تفاوت دارد . بنابراين بحث ما در اينجا مبتنى بر بحثى است كه قبلًا به‌طور مبسوط مطرح كرديم و آن اين است كه « آيا حقيقت وجوب چيست » ؟\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nدر آنجا سه نظريه مطرح شد : 1 - حقيقت وجوب ، عبارت از همان بعث و تحريك اعتبارى مفاد هيئت افعل است . 2 - حقيقت وجوب ، عبارت از آن اراده‌اى است كه در نفس مولاى آمر وجود دارد و متعلّق است به اينكه فعل در خارج ، توسط عبد تحقّق پيدا كند . 3 - حقيقت وجوب ، عبارت از آن اراده‌اى است كه در نفس مولاى آمر وجود دارد و متعلّق است به اينكه فعل در خارج ، توسط عبد تحقّق پيدا كند ، ولى به شرط اينكه آن اراده - به‌وسيلهء هيئت افعل - به مرحلهء بروز و ظهور رسيده باشد . اين مبنا را آيت‌اللَّه خويى « دام ظلّه » اختيار كرده‌اند . حال به توجه به اينكه در مباحث مربوط به حقيقت وجوب ، ما همان نظريهء اوّل را اختيار كرديم ، ناچاريم در ما نحن فيه - يعنى تقسيم وجوب به نفسى و غيرى - همان تعريف اوّل مرحوم آخوند را اختيار كرده و مناقشه‌اى كه ايشان - با توجه به حقيقت وجوب - بر اين تعريف ايراد كردند پاسخ دهيم . پس مىگوييم : واجب نفسى عبارت از آن است كه چيزى را به‌لحاظ خودش واجب كنند نه به جهت رسيدن به يك واجب ديگر - كه آن واجب ديگر نمىتواند بدون اين چيز تحقّق پيدا كند - مثل صلاة ، كه وجوبش به‌لحاظ خودش مىباشد نه به‌لحاظ رسيدن به يك واجب ديگر . امّا واجب غيرى اين‌گونه نيست . وجوب وضو به جهت رسيدن به صلاة است . در اينجا مرحوم آخوند اشكال مىكرد كه : به حسب آيات و روايات ، آثار و خواصّى بر صلاة مترتّب شده است ، مثل معراجيت ، نهى از فحشاء و منكر و . . . . اگر اين آثار و خواص ، محبوبيت لزوميه نداشته باشند پس چرا صلاة را واجب كرده‌اند ؟ و اگر محبوبيت لزوميه دارند ، تحقّق آنها در خارج لازم مىشود و در اين صورت نسبت صلاة به اين آثار مانند نسبت وضو به صلاة شده و صلاة هم - مانند وضو - عنوان واجب غيرى را پيدا خواهد كرد . ما با توجه به تحقيقى كه در ارتباط با معناى وجوب مطرح كرديم در پاسخ اين\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nاشكال مىگوييم : هم بر وضو و هم بر صلاة ، بعث و تحريك اعتبارى مساوق با وجوب تعلّق گرفته است . امّا وجوب وضو براى رسيدن به صلاتى است كه متعلّق بعث و تحريك اعتبارى قرار گرفته است ، ولى وجوب نماز براى رسيدن به معراجيت و نهى از فحشاء و منكر نيست . درست است كه اين آثار مترتّب بر نماز است امّا ما تكليفى نداريم كه متعلّق آن ، عنوان « معراج المؤمن » يا عنوان « نهى از فحشاء و منكر » باشد .\r\nالبته در اين‌ها كمال مصلحت وجود دارد ولى آن مصلحت - با عنوان خودش ، يعنى معراجيت و . . . - متعلّق وجوب قرار نگرفته است . ما در فقه جايى نداريم كه بگويد :\r\n« يكى از واجبات الهيه ، معراج المؤمن است » . بنابراين به مجرّد اينكه چيزى به‌عنوان خاصيت يا اثر واجب مطرح مىشود ، دليل بر وجوب شرعى آن چيز نيست . واجب شرعى بايد متعلّق امر قرار گيرد يا به صيغهء جملهء خبريه بر وجوبش دلالت شود و يا با كلمهء يجب و امثال آن بيان شود . درحالىكه هيچ‌يك از اين آثار و خواص ، اين‌گونه نيست . بنابراين ما در اينجا سه واجب - يعنى وضو و نماز و آثار - نداريم تا گفته شود :\r\n« نسبت بين وضو و صلاة با نسبت بين صلاة و اين آثار يكى است پس صلاة هم - مانند وضو - واجب غيرى است » . بلكه در اينجا دو واجب داريم : وضو و صلاة .\r\nدر اين صورت بايد اين دو را در ارتباط با نفسيت و غيريت مطرح كنيم . پس مىگوييم :\r\n« وجوب وضو به جهت رسيدن به واجب ديگر - يعنى صلاة - است كه بدون وضو تحقّق پيدا نمىكند ، امّا وجوب صلاة به جهت رسيدن به واجب ديگر نيست » . در نتيجه آنچه سبب شد مرحوم آخوند تعريف اوّل را نپذيرد و به سراغ مسألهء « عنوان حسن » برود همين بود كه ايشان خيال كرد در اينجا سه تكليف وجود دارد . امّا وقتى ما بيش از دو تكليف نداريم ، مسألهء نفسيت و غيريت را در ارتباط با همان دو تكليف مطرح كرده و مانعى از پذيرفتن تعريف اوّل نمىيابيم . لذا به‌نظر ما همان تعريف اوّل - كه شايد تعريف مشهور هم باشد « 1 » - تعريف صحيحى است .\r\n\r\n\r\n","description":"","footnote":"\r\n( 1 ) - قال في أجود التقريرات ( ج 1 ، ص 166 ) : المشهور في تعريفهما أنّ الواجب النفسى هو الواجب لا لأجل واجب آخر و الواجب الغيري ما وجب لواجب آخر .\r\n","page_name":" 427 ","page_number":427},
  {"content":"\r\n\r\n\r\nثمرهء نفسيت و غيريت\r\nبر نفسيت و غيريت ثمراتى مترتّب است كه مهم‌ترين آنها دو ثمره است : ثمرهء اوّل : وجوب واجب نفسى ، مستقل بوده و تابع وجوب چيز ديگرى نيست .\r\nالبته اين بدان معنا نيست كه واجب نفسى قيد و شرطى ندارد بلكه واجب نفسى چه‌بسا ممكن است واجب مشروط باشد ، مثل صلاة نسبت به وقت و حج نسبت به استطاعت . امّا وجوب واجب غيرى ، مستقل نبوده و تابع وجوب چيز ديگر - يعنى ذى المقدّمه - است . مثلًا وجوب وضو تابع وجوب صلاة است . هروقت صلاة واجب شد وضو هم وجوب پيدا مىكند . ثمرهء دوّم : مخالف با واجب نفسى ، موجب استحقاق عقوبت است . ولى مخالف با واجب غيرى ، موجب استحقاق عقوبت نيست بلكه چون ترك آن مستلزم ترك ذى المقدّمه است ، بر ترك ذى المقدّمه استحقاق عقوبت مترتّب است . از نظر عقل و عقلاء هم همين‌طور است . اگر مولا به « بودن بر پشت‌بام » امر كرد و « نصب نردبان » هم به‌عنوان واجب غيرى وجوب پيدا كرد ، چنانچه مكلّف هر دو را ترك كند ، استحقاق عقوبت فقط در ارتباط با ترك ذى المقدّمه است . و حتى اگر ذىالمقدّمه‌اى داراى ده مقدّمه باشد و مكلّف همهء مقدّمات را همراه با ذى المقدّمه ترك كرد ، استحقاق عقوبت فقط بر ترك ذى المقدّمه است . « 1 »\r\n\r\nدوران امر بين وجوب نفسى و وجوب غيرى\r\nحال كه معلوم گرديد بر نفسيت و غيريت ثمراتى مترتّب است جاى اين بحث است كه اگر وجوب يك شىء بر ما محرز شد ولى نفسى بودن يا غيرى بودن آن معلوم نبود چه بايد بكنيم ؟ مثل اينكه مولا دو چيز را واجب كرده باشد كه يكى از آنها وجوب نفسى دارد امّا نسبت به ديگرى ترديد داريم كه آيا وجوبش نفسى است يا به‌عنوان\r\n\r\n\r\n","description":"","footnote":"\r\n( 1 ) - اين بحث در ذيل مباحث واجب نفسى و غيرى مورد بررسى بيشترى قرار خواهد گرفت .\r\n","page_name":" 428 ","page_number":428},
  {"content":"\r\n\r\nمقدّميت براى واجب اوّل است . در اينجا در دو مقام بايد بحث كرد : مقام اوّل : آيا در اينجا از ناحيهء اصول لفظى - مثل اصالة الاطلاق - يا حكم عقل ، راهى براى استكشاف نفسيت وجود دارد ؟ مقام دوّم : اگر در ما نحن فيه يك اصل لفظى يا حكم عقلى وجود ندارد ، آيا مقتضاى اصول عمليه در اينجا چيست ؟\r\n\r\nبحث در مقام اوّل\r\nآيا در ما نحن فيه از ناحيهء اصول لفظى - مثل اصالة الاطلاق - يا حكم عقل ، راهى براى استكشاف نفسيت وجود دارد ؟ در اينجا راه‌هايى براى استكشاف نفسيت مطرح شده است :\r\n\r\n1 - راه مرحوم آخوند\r\nمرحوم آخوند مىفرمايد : « در جايى كه مقدّمات حكمت تمام باشد ، اصالة الاطلاق اقتضاى نفسيت مىكند ، زيرا واجب نفسى ، وجوبش مطلق و واجب غيرى وجوبش مقيّد است . مثلًا وجوب وضو معلّق است بر اينكه صلاة وجوب فعلى داشته باشد ، امّا وجوب خود صلاة معلّق بر چيز ديگر نيست . پس درحقيقت ، دوران بين نفسيت و غيريت ، مانند دوران بين اطلاق و تقييد است و در صورت تماميت مقدّمات حكمت ، اصالة الاطلاق جريان پيدا كرده و نفسيت واجب ثابت مىشود » . « 1 »\r\n\r\nاشكال بر كلام مرحوم آخوند :\r\nوقتى گفته مىشود : « الوجوب إمّا نفسيّ و إمّا غيريّ » ، آنچه به‌عنوان مقسم واقع\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 173 .\r\n","page_name":" 429 ","page_number":429},
  {"content":"\r\n\r\nشده ، عبارت از مطلق وجوب است و نفسيت و غيريت ، دو قسم براى اين مقسم مىباشند . بنابراين بايد هريك از دو قسم داراى يك فصل مميز باشند و نمىشود يكى از اقسام ، عين مقسم باشد . يعنى اگر مقسم بدون قيد است ، آن قسم هم بدون قيد باشد . هميشه تقسيم‌ها مثل انواع يك جنس مىباشند . اگر ما بخواهيم جنسى را به دو نوع تقسيم كنيم ، امكان ندارد كه يكى از دو نوع عين همان جنس - بدون فصل مميز - باشد ، بلكه هر نوعى عبارت از همان جنس با خصوصيت زايده است ، ولى اين قيدى كه در قسم دخالت دارد ، لازم نيست قيد وجودى باشد بلكه ممكن است يكى از دو قسم داراى قيد وجودى و ديگرى داراى قيد عدمى باشد به‌گونه‌اى كه اگر قيد عدمى از آن گرفته شود ، آن قسم تحقّق پيدا نخواهد كرد . بنابراين وقتى شما وجوب را به نفسى و غيرى تقسيم مىكنيد بايد هريك از دو قسم علاوه بر اصل وجوب ، داراى يك خصوصيت زائدى باشند و نمىتوان گفت :\r\n« وجوب نفسى همان وجوب است » بلكه همان‌طور كه واجب غيرى داراى خصوصيتى زايد بر اصل وجوب است در واجب نفسى هم بايد خصوصيتى زايد بر اصل وجوب ، وجود داشته باشد و آن خصوصيت - بنا بر تعريف مرحوم آخوند « 1 » - عبارت از « انطباق عنوان حسن بر خود آن واجب » است . و اين يك قيد وجودى مىباشد . امّا طبق معنايى كه ما براى واجب نفسى مطرح كرديم ، واجب نفسى عبارت از آن واجبى است كه وجوبش براى رسيدن به واجب ديگر نيست . در اينجا قيد « وجوبش براى رسيدن به واجب ديگر نيست » به‌عنوان يك قيد عدمى در ماهيت واجب نفسى دخالت دارد . در نتيجه واجب نفسى ، وجوب مقيّد به يك قيد عدمى و واجب غيرى ، وجوب مقيّد به يك قيد وجودى است . پس در هر دو صورت - چه بنا بر نظر مرحوم آخوند و چه بنا بر نظر ما - هم واجب نفسى وجوبش مقيّد است و هم واجب غيرى . در اين صورت اصالة الاطلاق چگونه\r\n\r\n\r\n","description":"","footnote":"\r\n( 1 ) - كه ما نپذيرفتيم .\r\n","page_name":" 430 ","page_number":430},
  {"content":"\r\n\r\nمىتواند واجب نفسى را اثبات كند ؟ مخصوصاً بنا بر نظر مرحوم آخوند - كه هر دو را داراى قيد وجودى مىداند - مشكل بيشتر مىشود . در نتيجه اين راهى كه مرحوم آخوند مطرح كردند نمىتواند نفسيت واجب را ثابت كند .\r\n\r\nمناقشهء شيخ انصارى رحمه الله نسبت به تمسك به أصالة الإطلاق :\r\nشيخ انصارى رحمه الله از طريق ديگرى - غير از آنچه ما گفتيم - تمسك به اصالة الاطلاق براى اثبات نفسيت واجب را مورد مناقشه قرار داده است . « 1 » ايشان مىفرمايد : « هيئت - كه موضوع له براى وجوب است - داراى معناى حرفى است . « 2 » يعنى واضع وقتى مىخواسته هيئت افعل را وضع كند ، مفهوم و ماهيت طلب را درنظر گرفته ولى هيئت افعل را براى ماهيت طلب وضع نكرده بلكه براى مصاديق واقعى طلب وضع كرده است . مصاديق واقعى طلب ، همان ارادهء حقيقيه‌اى است كه قائم به نفس مولاست . و به عبارت ايشان : « موضوع له ، افراد و مصاديق اين طلب است » .\r\nشاهد اين مطلب - براساس مبناى شيخ انصارى رحمه الله - اين است كه اگر مولا مثلًا صلاة\r\n\r\n\r\n","description":"","footnote":"\r\n( 1 ) - از اينكه مرحوم شيخ انصارى در مقام جواب از « مسألهء تمسك به اطلاق براى اثبات نفسيت واجب » برآمده‌اند استفاده مىشود كه هم‌زمان با شيخ انصارى رحمه الله يا قبل از ايشان هم بزرگانى قائل به اين مسئله بوده‌اند . بنابراين بايد قبل از مرحوم آخوند نيز بزرگانى قائل به اين مسئله بوده باشند ، چون مرحوم آخوند شاگرد شيخ انصارى رحمه الله بوده است .\r\n( 2 ) - حروف - بنا بر نظر مشهور و شيخ انصارى رحمه الله - داراى وضع عام و موضوع له خاص است ، يعنى واضع وقتى خواسته كلمهء « مِنْ » را وضع كند ، مفهوم كلّى « الابتداء » را تصوّر كرده ولى لفظ « مِنْ » را براى آن كلّى وضع نكرده بلكه براى مصاديق اين مفهوم كلّى وضع كرده است . ابتداى حركت از بصره ، ابتداى حركت از كوفه ، ابتداى حركت از قم ، ابتداى مطالعه ، ابتداى غذا خوردن و ساير كارهايى كه ابتداى واقعى دارند ، از مصاديق ابتدا و به‌عنوان موضوع له براى لفظ « مِنْ » مىباشند . و به‌عبارت ديگر : واضع - به وضع واحد - لفظ « مِنْ » را براى ميلياردها معنا وضع كرده است و طبق اين مبنا ، لفظ « مِنْ » يك مشترك لفظى است كه ميلياردها معنا دارد .\r\n","page_name":" 431 ","page_number":431},
  {"content":"\r\n\r\nرا متعلّق هيئت افعل قرار داده و بگويد : « صلّوا » و شما بخواهيد در مقام اخبار و حكايت از اين دستور مولا برآييد ، مىگوييد : « الصلاة مطلوبة » . آيا معناى « الصلاة مطلوبة » چيست ؟ اگر هيئت براى آن امر كلّى متصوَّر - يعنى مفهوم طلب - وضع شده باشد ، بايد « الصلاة مطلوبة » به‌معناى « الصلاة مفهوم الطلب » باشد . درحالىكه كسى نمىتواند چنين احتمالى بدهد بلكه « الصلاة مطلوبة » به‌معناى « الصلاة مطلوبة بالطلب الحقيقي » ، « الصلاة مرادة بالإرادة الحقيقية » مىباشد و اين دليل بر اين است كه هيئت افعل براى مفهوم طلب وضع نشده است بلكه همان‌طور كه « مِنْ » براى مصاديق واقعى ابتدا وضع شده است ، هيئت افعل هم براى مصاديق واقعى طلب وضع شده است . در نتيجه موضوع له هيئت افعل ، كلّى نيست . موضوع له افعل ، ماهيت مطلقه نيست . بنابراين شما چه حق داريد به اصالة الاطلاق تمسك كنيد . اصالة الاطلاق مربوط به مفاهيم كلّيه است امّا جزئى قابل تقييد نيست كه بخواهيم اصالة الاطلاق را در مورد آن پياده كنيم . « 1 » مورد اشكال قرار داده مىفرمايد : اوّلًا : مبناى ما در باب حروف ، غير از مبناى مشهور است . ما معتقديم در باب حروف ، هريك از مراحل سه‌گانهء وضع ، موضوع له و مستعمل فيه عام مىباشند ولى موارد استعمال فرق مىكند . ثانياً : برفرض كه ما در باب حروف از مبناى خودمان صرف‌نظر كرده و مبناى مشهور را بپذيريم ولى در باب هيئت خصوصيتى وجود دارد كه ما نمىتوانيم آن معنا را پياده كنيم . مرحوم آخوند مىفرمايد : اين معنا را خود مرحوم شيخ انصارى هم قبول دارد كه\r\n\r\n\r\n","description":"","footnote":"\r\n( 1 ) - مطارح الأنظار ، ص 67\r\n","page_name":" 432 ","page_number":432},
  {"content":"\r\n\r\nهيئت افعل ، جملهء خبريه نيست كه از ما في الضمير حكايت كند بلكه هيئت افعل در مقام انشاء است و ما با آن انشاء طلب مىكنيم . در اين صورت ما ( مرحوم آخوند ) به مرحوم شيخ انصارى مىگوييم : ما كارى به حروف نداريم ، مىخواهيم ببينيم آيا شما با هيئت افعل چه چيزى را انشاء مىكنيد ؟ آيا انشاء به مفهوم طلب تعلّق گرفته است يا به مصداق آن ؟ ايشان مىفرمايد : انشاء نمىتواند به مصداق طلب - يعنى طلب حقيقى و ارادهء حقيقيه « 1 » - تعلّق بگيرد ، زيرا ارادهء حقيقيه تابع مبادى و مقدّمات تكوينيهء نفسانيهء خودش مىباشد اگر آن مقدّمات تحقّق پيدا كرد ، اراده هم به دنبال آنها تحقّق پيدا مىكند . انشاء هميشه به مفاهيم تعلّق مىگيرد . در عالم مفاهيم هم دايرهء انشاء داراى تضييق است . مثلًا مفهوم انسان و مفهوم حيوان قابل انشاء نيستند ولى مفاهيمى چون طلب ، ملكيت ، زوجيت ، حريت ، رقيت و امثال اين‌ها قابليت انشاء دارند . و با انشاء ، وجود انشائى تحقّق پيدا مىكند . وجود انشائى ، قسمى از وجود و به‌عنوان قسيم براى وجود خارجى و وجود ذهنى است . مرحوم آخوند مىفرمايد : برفرض كه ما در مورد حروف از مبناى خود عدول كرده و مبناى مشهور - يعنى وضع عام و موضوع له خاص - را بپذيريم ولى در اينجا خصوصيتى وجود دارد كه نمىتوان مبناى مشهور را پذيرفت ، زيرا انشاءِ مصداقِ طلب - يعنى انشاء طلب حقيقى - امر غير معقولى است . پس چاره‌اى نيست جز اينكه در اينجا هم - مانند بحث حروف - قائل به وضع عام و موضوع له عام شده و بگوييم :\r\n« هيئت افعل براى مفهوم طلب وضع شده است » . « 2 »\r\n\r\n\r\n","description":"","footnote":"\r\n( 1 ) - مراد از ارادهء حقيقيه ، همان طلب حقيقى است . مرحوم آخوند در باب طلب و اراده فرمودند : طلب و اراده در تمام مراحل داراى يك معنا هستند فقط در مقام انصراف با هم فرق دارند . اراده ، انصراف به ارادهء حقيقيه دارد امّا طلب ، انصراف به طلب انشائى دارد . پس طلب انشائى غير از طلب حقيقى است .\r\n( 2 ) - كفاية الاصول ، ج 1 ، ص 173 و 174\r\n","page_name":" 433 ","page_number":433},
  {"content":"\r\n\r\n: ما در بحث پيرامون معناى هيئت افعل گفتيم : « طلب در لغت داراى معنايى است كه هيچ ربطى به مفاد هيئت افعل ندارد . مفاد هيئت افعل ، نه مصاديق طلب حقيقى است « 1 » و نه انشاء طلب . « 2 » بلكه مفاد هيئت افعل عبارت از بعث و تحريك اعتبارى - در مقابل بعث و تحريك تكوينى - است . بعث و تحريك تكوينى اين است كه مثلًا مولا عبد خود را با بعث و تحريك عملى وادار به كارى مىكند ، مثل اينكه دست او را گرفته و ظرف آب را به دست او داده و او را مجبور به آشاميدن آب مىكند .\r\nبعث و تحريك اعتبارى اين است كه مولا - به‌عنوان اينكه مولاست و اطاعتش واجب است - به عبد خود مثلًا دستور آشاميدن آب مىدهد . و عقلاء اطاعت از اين بعث و تحريك اعتبارى را واجب مىدانند . بنابراين مطرح كردن عنوان طلب - چه به‌معناى طلب حقيقى و چه به‌معناى طلب انشائى - در ارتباط با مفاد هيئت افعل صحيح نيست . و ارادهء حقيقيه شد ، ديگر قابل تقييد نمىباشد ، چون تقييد در مورد كلّيات است و جزئى قابل تقييد نيست » . ما اين كبرى را قبول نداريم . به‌نظر ما جزئى هم به‌لحاظ حالاتش قابل تقييد است . زيد ، جزئى است امّا همين زيد ممكن است اتّصاف به مجىء پيدا كند و ممكن است اتّصاف به مجىء پيدا نكند . در اين صورت چه مانعى دارد كه ما زيد را به\r\n\r\n\r\n","description":"","footnote":"\r\n( 1 ) - كه مرحوم شيخ انصارى مىفرمود .\r\n( 2 ) - كه مرحوم آخوند فرمود .\r\n","page_name":" 434 ","page_number":434},
  {"content":"\r\n\r\n« زيد الجائي » مقيّد كنيم ؟ آيا اين تقييد جزئى نيست ؟ بلكه حضرت امام خمينى رحمه الله مىفرمود : بنا بر مبناى مشهور - كه معانى حرفيه را جزئى مىدانستند « 1 » - نوع تقييداتى كه در جملات به‌كارمىرود راجع به معانى حرفيه است . مثلًا شما كه مىگوييد :\r\n« ضربت زيداً يوم الجمعة في المدرسة » ، آيا « يوم الجمعة » قيد براى چيست ؟\r\n« يوم الجمعة » به ضربى كه از شما صادر شده و بر زيد واقع شده است ارتباط دارد و چنين ضربى معناى حرفى است . البته « ضربْ » معناى حرفى نيست ولى شما در اين جمله ، كلّى « ضربْ » را مقيّد نكرده‌ايد بلكه « ضرب صادر از خودتان كه واقع بر زيد شده » - و يك معناى حرفى است - را مقيّد به « يوم الجمعة » كرده‌ايد . « 2 » ما در تحقيق معناى حرفى به اين نتيجه رسيديم كه : معناى حرفى يك واقعيت و وجودى است كه وجودش از وجود عرض هم پايين‌تر است . چون عرض فقط به معروض نياز دارد امّا معانى حرفى نياز به دو طرف دارد . بايد ظرف و مظروفى وجود داشته باشند تا واقعيت ظرفيت تحقّق پيدا كند . وقتى معانى حرفيه با وجود ضعفى كه دارند مىتوانند مقيّد شوند و حتّى اكثر تقييدات ، به همين معانى حرفيه برمىگردد ، چرا مفاد هيئت افعل نتواند مقيّد شود ؟ به‌نظر ما اين كلام امام خمينى رحمه الله كلام دقيق و قابل قبولى است . در نتيجه كلام مرحوم شيخ انصارى داراى اشكال است .\r\n\r\n2 - راه مرحوم نائينى « 3 »\r\nمرحوم نائينى - همانند مرحوم آخوند - معتقد است براى اثبات نفسيت واجب\r\n\r\n\r\n","description":"","footnote":"\r\n( 1 ) - و واقع هم همين است و نظر مرحوم آخوند در ارتباط با معانى حرفيه غير قابل قبول است .\r\n( 2 ) - رجوع شود به : تهذيب الاصول ، ج 1 ، ص 41 و 42 و مناهج الوصول إلى علم الاصول ، ج 1 ، ص 99 - 101\r\n( 3 ) - يادآورى : بحث در اين بود كه آيا در دوران بين نفسيت و غيريت ، از ناحيهء اصول لفظى - مثل أصالة الاطلاق - يا حكم عقل ، راهى براى استكشاف نفسيت وجود دارد ؟ مرحوم آخوند براى اثبات نفسيت به اصالة الاطلاق تمسك مىكرد . مرحوم شيخ انصارى تمسك به اصالة الاطلاق را رد مىكرد و مرحوم آخوند كلام شيخ انصارى را رد مىكرد . و به‌نظر ما هم كلام مرحوم آخوند و هم كلام مرحوم شيخ انصارى قابل مناقشه بود .\r\n","page_name":" 435 ","page_number":435},
  {"content":"\r\n\r\nمىتوان به اصالة الاطلاق تمسك كرد . بيان ايشان داراى دو مقدّمه است : مقدّمهء اوّل : در مواردى كه غيريت يك واجبْ مسلّم است - مثل وضو نسبت به صلاة - بايد تحليلى انجام دهيم تا زمينهء اصالة الاطلاق مورد نظر ما روشن شود . ايشان مىفرمايد : به تعبير بزرگان ، وجوب غيرى مترشح از وجوب نفسى است .\r\nاوّل بايد نماز وجوب نفسى داشته باشد تا وجوب غيرى به وضو ترشح كند و وضو - به‌عنوان مقدّميت - وجوب پيدا كند . و ما مىتوانيم اين كلمهء ترشح را برداشته و به‌جاى آن عنوان ديگرى قرار دهيم كه آن عنوان هم بر همين معنا دلالت مىكند و آن عبارت از عنوان « معلوليت » است . يعنى بگوييم : وجوب غيرى ، معلول وجوب نفسى است و علت وجوب غيرى ، همين وجوب نفسى است . بنابراين اگر صلات متعلّق وجوب واقع نشود ، نمىتواند - در رتبهء متأخّر از آن - وجوب به وضو تعلّق بگيرد . وقتى مسألهء عليت و معلوليت را - به‌عنوان لازمهء ترشح - پذيرفتيد ، مىتوانيم اين عنوان را نيز برداشته و عنوان سوّمى به‌جاى آن گذاشته و بگوييم : « وجوب صلاة ، شرط براى وجوب وضوست و وجوب وضو ، مشروط به وجوب صلاة است » . همان‌طور كه حج نسبت به استطاعت به‌عنوان واجب مشروط است ، اينجا هم همان برنامه است با اين تفاوت كه وجوب حج مشروط به وجود استطاعت است امّا در باب صلاة ، وجوب وضو مشروط به وجوب صلاة است يعنى در اينجا هم شرط و هم مشروط عبارت از وجوب است . امّا در معناى شرطيت فرقى بين باب حج و باب صلاة نيست . در نتيجه هر واجب غيرى ، به‌عنوان يك واجب مشروط مىباشد كه شرطش عبارت از وجوب ذى المقدّمه است . ولى يك شرطيت ديگر هم در كار است . و آن اين است كه همان‌طور كه وجوب مقدّمه مشروط به وجوب ذى المقدّمه است ، وجود ذى المقدّمه هم مشروط به وجود مقدّمه است . يعنى شرطيت از يك طرف روى وجوبين و از طرف ديگر روى وجودين پياده مىشود . بنابراين هرجا مسألهء غيريت و مقدّميت مطرح مىشود دو اشتراط تحقّق دارد .\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nاشتراط از ناحيهء مقدّمه در ارتباط با وجوب و هيئت است ولى از ناحيهء ذى المقدّمه در ارتباط با مادّه است . مقدّمهء دوّم : اصولًا آيا مورد دوران بين نفسيت و غيريت كجاست ؟ روشن است كه اگر مولا يك چيز را واجب كرده باشد ، ما نمىتوانيم مسألهء دوران بين نفسيت و غيريت را مطرح كنيم . اگر واجب غيرى است ، ذىالمقدّمهء واجبش كجاست ؟ فرض دوران بين نفسيت و غيريت در جايى است كه مولا در مرتبهء اوّل چيزى - مثلًا صلاة - را واجب كرده باشد . اين واجب ، بدون شك يك واجب نفسى است چون مسبوق به وجوب ديگرى نيست . سپس چيز دوّمى - مثلًا وضو - را واجب كند . در اينجا با توجه به اينكه وجوب وضو مسبوق به وجوب صلاة است ممكن است براى ما ترديد پيش آيد كه آيا وضو واجب نفسى است يا واجب غيرى ؟ « 1 » مرحوم نائينى پس از بيان دو مقدّمهء فوق مىفرمايد : آن دو دليلى كه در دوران بين نفسيت و غيريت مطرحند داراى سه صورت مىباشند : 1 - هر دو دليل از نظر مادّه و هيئت داراى اطلاق باشند . 2 - يك دليل از نظر مادّه و هيئت اطلاق دارد . 3 - هيچ‌كدام از آن دو دليل اطلاق نداشته باشند . صورت اوّل : اين است كه هر دو دليل اطلاق داشته باشند يعنى مقدّمات حكمت و شرايط تمسّك به اطلاق در هر دو دليل وجود داشته باشد . حال با توجه به اينكه در واجب غيرى دو اشتراط تحقّق دارد : يكى از نظر هيئت و وجوب و ديگرى از نظر مادّه و مأمور به ، مىگوييم : نتيجهء اطلاق در دليل واجب اوّل از نظر مادّه ، عدم مدخليت واجب دوّم در تحقّق واجب اوّل است . چون معناى اطلاق واجب اوّل - كه قطعاً نفسى است - اين است كه\r\n\r\n\r\n","description":"","footnote":"\r\n( 1 ) - اگر وضو واجب نفسى باشد ، دو تكليف مستقل و غير مرتبط به هم وجود دارد و اگر واجب غيرى باشد ، تكليف دوّم براى رسيدن به تكليف اوّل - كه قطعاً نفسى است - مىباشد .\r\n","page_name":" 437 ","page_number":437},
  {"content":"\r\n\r\n« واجب اوّل حتماً بايد اتيان شود » بدون اينكه شرطيت واجب دوّم را مطرح كرده باشد و در اين صورت لازمهء اطلاق و جريان مقدّمات حكمت ، عدم شرطيت واجب دوّم نسبت به واجب اوّل است . مثلًا اگر فرض شود كه صلاة به‌عنوان واجب اوّل ما باشد ، معناى اطلاق آن از نظر مادّه ، وجوب اتيان صلاة است بدون اينكه حرفى در ارتباط با شرطيت وضو نسبت به صلاة مطرح كرده باشد . در اين دو صورت ، لازمهء اطلاق و جريان مقدّمات حكمت عدم شرطيت وضو براى صلاة است . امّا نتيجهء اصالة الاطلاق در دليل واجب دوّم اين است كه وجوبش مشروط به وجوب واجب اوّل نيست زيرا واجب دوّم اگر بخواهد قيدى داشته باشد ، آن قيد - به‌لحاظ غيريت - در ارتباط با هيئت و وجوب خواهد بود ، يعنى ما شك مىكنيم كه آيا واجب دوّم ، وجوبش مشروط به وجوب واجب اوّل است يا نه ؟ و در موارد ديگر شك در مطلق و مشروط بودن يك واجب ، چنانچه اصالة الاطلاق را جارى مىكرديم ، نتيجه‌اش مطلق بودن آن واجب بود . در اينجا هم مسئله به‌همين‌صورت است . ما شك داريم كه آيا وجوب واجب دوّم ، مشروط به وجوب واجب اوّل است يا نه ؟ اگر واجب دوّم غيرى باشد ، اين اشتراط تحقّق دارد امّا اگر نفسى باشد اين اشتراط تحقّق ندارد . و نتيجهء جريان اصالة الاطلاق ، مطلق بودن واجب اوّل - و به عبارت ديگر : نفسى بودن آن - است . ولى فرقى كه ما نحن فيه با ساير موارد واجب مشروط دارد ، اين است كه در ساير موارد واجبات مشروط ، شرط عبارت از وجود يك شىء است - مثل اينكه وجود استطاعت ، شرطيت براى وجوب حج دارد - امّا در ما نحن فيه اگر واجب دوّم ، واجب مشروط باشد ، شرطش وجوب واجب نفسى اوّل است ، ولى فرقى در اصل اشتراط و واجب مشروط بودن اين دو نيست . پس اگر واجب دوّم هم از نظر هيئت اطلاق داشته باشد در اينجا دو اصالة الاطلاق مطرح است . اصالة الاطلاق در واجب اوّل مىگويد : مادّه و مأمور به ، مقيّد به وجود واجب دوّم نيست و اصالة الاطلاق در واجب دوّم مىگويد : وجوب واجب دوّم ، مشروط به وجوب واجب اوّل نيست . نتيجه اين مىشود كه با جريان اين دو\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nاصالة الاطلاق ، آن دو خصوصيتى كه در واجب غيرى مطرح است از بين مىرود « 1 » . وقتى هر دو اشتراط نفى شد ، نتيجه اين مىشود كه واجب دوّم هم نفسى است و ارتباطى به واجب اوّل ندارد . صورت دوّم : جايى است كه يكى از دو دليل اطلاق داشته و ديگرى فاقد اطلاق باشد . « 2 » در اينجا اگر دليل واجب اوّل - كه قطعاً واجب نفسى است - داراى اطلاق باشد ، با توجه به اينكه اطلاق آن به‌لحاظ مادّه و مأمور به است ، نتيجهء اين اطلاق ، عدم مدخليت واجب دوّم در تحقّق واجب اوّل خواهد بود . يعنى مأمور به همين واجب است ، خواه واجب دوّم همراه آن باشد يا نباشد . و در اين صورت ، يكى از دو اشتراطى كه مقوّم واجب غيرى بود « 3 » از بين مىرود . و لازمهء از بين رفتن اشتراط از يك طرف ، اين است كه اشتراط دوّم هم نفى شود . ممكن است گفته شود : شما كه با اصالة الاطلاق ، اشتراط را از يك طرف نفى كرديد ، چگونه با همين اصالة الاطلاق ، اشتراط دوّم را هم نفى مىكنيد و دليلتان هم اين است كه لازمهء نفى اشتراط اوّل ، نفى اشتراط دوّم است ؟ اين همان اصل مُثبِت است كه شما در اصول آن را نفى مىكنيد و مىگوييد : اصول عمليه تنها مورد خودشان را اثبات مىكنند و نمىتوانند لوازم خود و آثارى كه مترتّب بر آنهاست را ثابت كنند ، مگر اينكه آن لوازمْ شرعى باشد . در پاسخ گفته مىشود : آنچه در استصحاب مطرح مىشود ، در مورد اصول عمليه\r\n\r\n\r\n","description":"","footnote":"\r\n( 1 ) - آن دو خصوصيت اين بود : 1 - هر واجب غيرى يك واجب مشروط است يعنى وجوب واجب غيرى ، مشروط به وجوب يك واجب نفسى است . 2 - وجود واجب نفسى مشروط به وجود واجب غيرى است .\r\n( 2 ) - به‌لحاظ اينكه مقدّمات حكمت در آن جريان ندارد .\r\n( 3 ) - و آن اين بود كه وجود واجب نفسى مشروط به وجود واجب غيرى است .\r\n","page_name":" 439 ","page_number":439},
  {"content":"\r\n\r\nاست ولى اصالة الاطلاق يك اصل لفظى است . و دليل حجيت اصالة الاطلاق اگرچه بناء عقلاست ولى عقلاء با اصالة الاطلاق به‌عنوان اماره برخورد مىكنند و در اصول ثابت شده است كه مثبتات امارات حجّيت دارد خواه اماراتى باشد كه به بناء عقلاء حجّيت پيدا كرده و يا اماراتى باشد كه خود شارع مستقيماً آنها را حجّت قرار داده است .\r\nامّا دليل حجّيت اصول عمليه قاصر از اين است كه در غير مورد آنها افادهء حجّيت داشته باشد . پس اگر ما گفتيم : « لازمهء نفى اشتراط در دليل اوّل ، نفى اشتراط در دليل دوّم است » ، همين لازم بودن ، كفايت مىكند كه هر دو اشتراط منتفى شود . همچنين است اگر اطلاق تنها در دليل دوّم جريان پيدا كند و در دليل اوّل - به جهت فقدان بعضى از مقدّمات حكمت - نتوانيم اطلاق را جارى كنيم . در اينجا هم با جريان اصالة الاطلاق در دليل دوّم ، نتيجه مىگيريم كه وجوب واجب دوّم اطلاق داشته و مشروط به وجوب واجب اوّل نيست و لازمهء نبودن اشتراط وجوب در تكليف دوّم اين است كه تكليف اوّل هم وجودش مشروط به وجود تكليف دوّم نباشد . زيرا آن دو اشتراطى كه در مورد وجوب غيرى مطرح است ، قابل تفكيك از يكديگر نيستند . هرجا و به هر دليلى كه يكى از آن دو اشتراط از بين رفت ، لازمه‌اش اين است كه اشتراط ديگر هم منتفى شود . در نتيجه جريان اصالة الاطلاق ، براى اثبات نفسيت واجب دوّم كافى است . خواه اصالة الاطلاق در هر دو دليل جارى شود يا در يك دليل و خواه آن دليل ، دليل اوّل باشد يا دليل دوّم . يعنى در دوران واجب بين نفسيت و غيريت ، ما حتى با يك اصالة الاطلاق هم مىتوانيم نفسيت را ثابت كنيم . صورت سوّم : جايى است كه هيچ‌كدام از دو دليل اطلاق نداشته باشند . « 1 » مرحوم نائينى مىفرمايد : در اينجا - از نظر لفظ و اصالة الاطلاق - راهى براى\r\n\r\n\r\n","description":"","footnote":"\r\n( 1 ) - به‌لحاظ اينكه مقدّمات حكمت در هيچ‌كدام از آن دو جريان ندارد .\r\n","page_name":" 440 ","page_number":440},
  {"content":"\r\n\r\nتعيين نفسيت يا غيريت واجب وجود ندارد . « 1 »\r\n\r\nاشكالات كلام مرحوم نائينى :\r\nكلام مرحوم نائينى اگرچه كلام بسيار دقيقى است ولى درعين‌حال داراى اشكالاتى است كه ما بعضى از آنها را در اوايل بحث مقدّمهء واجب مطرح كرديم . اشكال اوّل : آنچه ايشان در مقدّمهء اوّل فرمودند ، « 2 » زمينه‌اش اين بود كه مىفرمودند : « بين وجوب ذى المقدّمه و وجوب مقدّمه عنوان عليت و معلوليت مطرح است ، چون وجوب مقدّمه ، مترشح از وجوب ذى المقدّمه است و معناى ترشح همان عليت و معلوليت است يعنى وجوب ذى المقدّمه علت براى وجوب مقدّمه است » . ما اين مطلب را نه در ارتباط با وجوب پذيرفتيم و نه در ارتباط با آن فعلى كه متوقّف بر مقدّمه است و انسان مىخواهد آن را مباشرتاً انجام دهد . آنجا ديگر به‌جاى وجوبْ مسألهء اراده مطرح است مثل اينكه كسى اراده مىكند « بودن بر پشت‌بام » را مباشرتاً انجام دهد و بعد ملاحظه مىكند اين عمل توقّف بر « نصب نردبان » دارد و درحقيقت اينجا دو فعل مطرح است يكى « بودن بر پشت‌بام » و ديگرى « نصب نردبان » ، و هر دو فعل هم ارادى است و فعل ارادى مسبوق به اراده است . مرحوم نائينى همان حرفى را كه در ارتباط با وجوب مطرح كرده است در مورد اراده هم مطرح كرده مىفرمايد : « ارادهء متعلّق به ذى المقدّمه ، علت براى ارادهء متعلّق به مقدّمه است » و گاهى هم تعبير به ترشح مىكند و ترشح هم به‌معناى عليت و معلوليت است . ما در اوايل بحث مقدّمهء واجب كه اين مسئله را مطرح كرديم گفتيم : « عليت ، نه در ارتباط با وجوب مطرح است و نه در ارتباط با اراده ، زيرا عليت به اين معناست كه\r\n\r\n\r\n","description":"","footnote":"\r\n( 1 ) - فوائد الاصول ، ج 1 ، ص 220 - 222 و أجود التقريرات ، ج 1 ، ص 169\r\n( 2 ) - كه وجوب مقدّمه ، مترشح از وجوب ذى المقدّمه است .\r\n","page_name":" 441 ","page_number":441},
  {"content":"\r\n\r\nوقتى علتْ تحقّق پيدا كند ، معلول قهراً تحقّق پيدا خواهد كرد . وقتى نار تحقّق پيدا كرد ، احراقْ قهراً تحقّق پيدا مىكند و لازم نيست نسبت به احراق ارادهء جداگانه‌اى تعلّق بگيرد . و در باب وجوبين - وجوب ذى المقدّمه و وجوب مقدّمه - و باب ارادتين - در جايى كه انسان مىخواهد مباشرتاً فعلى را كه داراى مقدّمه است انجام دهد - يك چنين حالت عليت و معلوليتى در كار نيست . ضابطهء كلّى باب اراده اين است كه اراده ، مبادى لازم دارد . بايد ابتدا شىء مراد تصوّر شود ، سپس تصديق به فايدهء آن بشود ، سپس شوق نسبت به آن پيدا شود تا برسد به مرحلهء اراده . و وجود عليت و معلوليت در باب اراده ، مستلزم اين است كه ارادهء متعلّق به مقدّمه ، نياز به مبادى نداشته باشد بلكه تعلّق اراده به ذى المقدّمه ، علت باشد براى تعلّق اراده به مقدّمه . و چنين چيزى تخصيص در ضابطهء كلّى باب اراده است .\r\nدرحالىكه ضابطهء كلّى باب اراده ، قابل تخصيص نيست و علاوه بر اين ، چنين چيزى خلاف واقعيت هم هست ، زيرا كسى كه « بودن بر پشت‌بام » را اراده مىكند و مىخواهد آن را مباشرتاً انجام دهد ، اگر غافل از مقدّميت « نصب نردبان » باشد ، چگونه ممكن است جبراً اراده‌اى نسبت به « نصب نردبان » - به‌عنوان معلول ارادهء اوّل - تحقّق پيدا كند ؟ حتّى در جايى هم كه توجه به مقدّميت داشته باشد ، مجرّد ارادهء ذى المقدّمه كافى در تعلّق اراده به مقدّمه نيست . واقعيت اين است كه همان‌طور كه مراحل اراده در مورد « بودن بر پشت‌بام » بايد وجود داشته باشد ، در مورد مقدّمه هم همين‌طور است .\r\nبا اين تفاوت كه فايدهء مترتّب بر ذى المقدّمه ، به‌عنوان مطلوب نفسى اين فاعل است ، امّا فايدهء مترتّب بر مقدّمه ، تمكّن از وصول به ذى المقدّمه است . به عبارت ديگر :\r\nواقعيت اين است كه انسان وقتى اراده مىكند كارى را انجام دهد ، ابتدا به سراغ مقدّمات آن رفته و يكايك مقدّمات را با اراده انجام مىدهد و سپس به‌سوى ذى المقدّمه مىآيد . همين معنا در مسألهء وجوب - كه محلّ بحث ماست - نيز مطرح است ، يعنى وقتى مولا ذى المقدّمه را براى عبد واجب مىكند - بنا بر وجود ملازمه - مقدّمه هم وجوب\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nشرعى پيدا مىكند ، « 1 » پس درحقيقت هر دو وجوب اضافه به مولا و شارع دارد . در اين صورت شما كه مىفرماييد : « وجوب مقدّمه ، معلول وجوب ذى المقدّمه است » ، آيا مرادتان اين است كه همين‌كه شارع يا مولا ذى المقدّمه را واجب كرد ، خواه‌ناخواه مقدّمه هم اتّصاف به وجوب پيدا خواهد كرد ، اگرچه مولا - در موالى عرفيه - اصلًا توجهى به مقدّميت مقدّمه نداشته باشد ؟ مولايى كه نسبت به مقدّمه بىتوجه است چگونه مىتوان به گردن او انداخت كه شما حتماً - به‌عنوان علت و معلول - دو حكم صادر كرده‌ايد ؟ مولا مىگويد : « من نسبت به مقدّمه توجهى نداشتم و اگر توجه داشتم ، مثل « ادخل السوق و اشتر اللّحم » دو حكم صادر مىكردم » . پس در جايى كه مولا توجه به مقدّميت داشته ولى حكم به وجوب مقدّمه نكرد ، ما از راه ملازمهء عقلى وجوب مقدّمه را ثابت مىكنيم امّا در جايى كه توجه به مقدّميت ندارد ، عقل حكم به ملازمه نمىكند و ما راهى براى اثبات اين مطلب نداريم . درحالىكه اگر مسألهء عليت و معلوليت در كار بود ، چاره‌اى نبود جز اينكه بگوييم : « وقتى مولا حكمى نسبت به ذى المقدّمه صادر مىكند ، حكمى هم نسبت به مقدّمه صادر مىشود اگرچه مولا هيچ توجهى نسبت به مقدّميت نداشته است » . اشكال دوّم : ايشان براى واجب غيرى نسبت به واجب نفسى دو اشتراط مطرح كرد : 1 - وجوب واجب غيرى ، مشروط به وجوب واجب نفسى است . 2 - وجود واجب نفسى ، مشروط به وجود واجب غيرى است . ذكر اين نكته لازم است كه اصالة الاطلاقى كه مرحوم نائينى در دوران بين نفسيت و غيريت مطرح مىكند متوقّف بر اين نيست كه ما حتماً دو اشتراط در مورد\r\n\r\n\r\n","description":"","footnote":"\r\n( 1 ) - در بحث‌هاى گذشته گفتيم : وجوبى كه در باب مقدّمه مورد بحث است ، وجوب شرعى مولوى است اگرچه بعضى از آثار - مثل استحقاق عقوبت و . . . - برآن مترتّب نمىشود ولى اين امر موجب خروج آن از شرعيت و مولويت نمىشود . امّا لزوم عقلى مقدّمه و لابديت عقليه آن نمىتواند محلّ نزاع باشد و كسى هم آن را انكار نكرده است . لذا نزاع در اين است كه آيا بين وجوب شرعى ذى المقدّمه و وجوب شرعى مقدّمه ملازمه وجود دارد ؟\r\n","page_name":" 443 ","page_number":443},
  {"content":"\r\n\r\nواجب غيرى درست كنيم ، بلكه اگر يكى از اين دو اشتراط هم باشد - چه از ناحيهء وجوب و چه از ناحيهء وجود - اصالة الاطلاق مىتواند جلوى تقييد را گرفته و مسألهء نفسيت را ثابت كند . ولى ايشان مىخواهد بفرمايد : « به‌حسب واقع ، دو اشتراط وجود دارد » بنابراين اگر ما بخواهيم اصالة الاطلاق را نفى كنيم بايد هر دو اشتراط را از بين ببريم : در مورد اشتراط دوم ، به مرحوم نائينى مىگوييم : آيا مقصود شما از توقّف ، كه مىفرماييد : « وجود واجب نفسى متوقّف بر وجود واجب غيرى است » چيست ؟ اگر مقصود شما از توقّف ، صرف مقدّميت باشد ، به اين معنا كه اگر مقدّمه تحقّق پيدا نكند ، ذى المقدّمه هم تحقّق پيدا نخواهد كرد ، در اين صورت مىگوييم : « اين حرف معنايش تقييد نيست تا شما بتوانيد با اصالة الاطلاق جلوى آن را بگيريد . در مسألهء « نصب نردبان » نسبت به « بودن بر پشت‌بام » ، آنچه واقعيت دارد اين است كه « بودن بر پشت‌بام » - عادتاً - بدون « نصب نردبان » امكان ندارد . اين معناى مقدّميت است . امّا بحث ما در تقييد است نه در مقدّميت . شما مىفرماييد : « لازمهء مقدّميت « نصب نردبان » ، دخالت داشتن آن ، به‌عنوان يك قيد ، در مادّهء واجب نفسى است » . اين را شما از كجا مىآوريد ؟ لازمهء اين حرف اين است كه تمام مقدّمات به‌عنوان قيديت در واجب نفسى دخالت داشته باشند . و در خارج اين‌گونه نيست . البته در بسيارى از مقدّمات شرعيه ، مسألهء قيديت هم وجود دارد ، « 1 » مثلًا طهارت قيد براى صلاة است . امّا تقييد ذى المقدّمه به مقدّمه ، امرى زائد بر مقدّميت است و مقدّميت به تنهايى اقتضاى اين تقييد را نمىكند و الّا اگر « بودن بر پشت‌بام » به‌عنوان مأمور به قرار گيرد و فرض كنيم مولا توجه به مقدّميت « نصب نردبان » دارد ، لازم مىآيد كه « بودن بر پشت‌بام مقيّد به نصب نردبان » به‌عنوان مأمور به باشد . درحالىكه اگر از عبد سؤال كنند مولا تو را به چه چيزى امر كرده است ؟ مىگويد : « بودن بر پشت‌بام » . مىگوييم : « پس نصب نردبان\r\n\r\n\r\n","description":"","footnote":"\r\n( 1 ) - ولى اين نمىتواند به‌عنوان ضابطهء مقدّميت مطرح باشد .\r\n","page_name":" 444 ","page_number":444},
  {"content":"\r\n\r\nچيست ؟ » مىگويد : « اين خارج از دايرهء مأمور به است . اين به‌عنوان مقدّميت مطرح است نه به‌عنوان قيديت » . لذا در بيان ايشان بين مقدّميت و قيديت خلط شده است و لازمهء مقدّميت ، قيديت نيست و تا قيديت مطرح نباشد نوبت به اصالة الاطلاق نمىرسد . اصالة الاطلاق مىآيد جلوى تقييد را بگيرد نه جلوى مقدّميت را . و مقدّميت هيچ ملازمه‌اى با تقييد ندارد . در نتيجه اينكه « وجود واجب نفسى ، متوقّف بر وجود واجب غيرى » است نمىتواند به‌عنوان اشتراطى در مورد واجب غيرى مطرح باشد . و در مورد اشتراط اوّل ، به مرحوم نائينى مىگوييم : اينكه « وجوب واجب غيرى مشروط به وجوب واجب نفسى است » « 1 » از كجا آمده است ؟ از مقدّمه‌اى كه ايشان ذكر كردند و مسألهء ترشح و معلوليت را مطرح كردند استفاده مىشود كه ايشان اين شرطيت را در ارتباط با عليت و معلوليت مطرح مىكنند و مىخواهند بفرمايند : « اين يك قاعدهء كلّى عقلى است كه هرجا علت و معلولى وجود داشته باشد ، در معلول يك تقييد و اشتراط تحقّق دارد و آن ، وجود علت است » .\r\nبه‌عبارت ديگر : « هر معلولى مقيّد به وجود علت و مشروط به وجود علت است » .\r\nبنابراين آنچه در ما نحن فيه مطرح كرده‌اند ، خصوصيتى نيست كه بخواهند در اينجا ادعا كنند بلكه چون ما نحن فيه را از مصاديق علت و معلول - وجوب غيرى را معلول و وجوب نفسى را علت - مىدانند ، با توجه به آن ضابطهء كلّى مىخواهند بفرمايند : « هر معلولى مقيّد و مشروط به وجود علت است » . پس ما بايد جهت عقلىِ اين مسئله را مورد بحث قرار دهيم و اينجا ديگر جاى بحث از جهت مسامحى و عرفى نيست . ما بايد\r\n\r\n\r\n","description":"","footnote":"\r\n( 1 ) - مرحوم نائينى مىفرمود : همهء واجبات غيرى ، به‌عنوان واجب مشروط هستند . با اين تفاوت كه شرط در اينجا يك تكليف است ، مثلًا وجوب وضو مشروط به وجوب صلاة است . امّا شرط در ساير واجبات مشروط ، تكليف نيست ، مثلًا صلاة نسبت به زوال ، واجب مشروط است . حج نسبت به استطاعت واجب مشروط است . و زوال و استطاعت ، تكليف نيستند . امّا شرط در واجب غيرى عبارت از وجوب واجب نفسى - كه يك تكليف است - مىباشد .\r\n","page_name":" 445 ","page_number":445},
  {"content":"\r\n\r\nببينيم آيا در محدودهء عقل ، هر معلولى مشروط به وجود علت است ؟ آنچه در محدودهء عقل وجود دارد اين است كه اگر علتْ وجود نداشته باشد ، معلول هم تحقّق پيدا نخواهد كرد . امّا اينكه معلول ، مشروط به وجود علت است ، امر زائد و خلاف واقع است ، زيرا ما از شما سؤال مىكنيم : آيا معلول را در حال عدمش مشروط به وجود علت مىكنيد يا در حال وجودش ؟ فرض سوّمى هم تصوّر نمىشود . اگر بگوييد : « معلول معدوم ، مشروط به وجود علت است » . مىگوييم : « معلولى كه وجود پيدا نكرده ، صلاحيت براى اتّصاف به مشروطيت ندارد . در فلسفه گفته‌اند : « ثبوت شيء لشيء فرع ثبوت المثبت له » . « 1 » اين قاعده اختصاصى به تشكيل قضيه ندارد بلكه شامل صفت و موصوف هم مىشود . مثلًا اگر خواستيم بگوييم : « زيد القائم جاءني » كلمهء « القائم » - كه به‌عنوان وصف براى زيد است - نيز مشمول اين قاعدهء فرعيت است » . اگر بگوييد : « معلول موجود ، مشروط به وجود علت است » . مىگوييم : « در اين صورت لازم مىآيد كه رتبهء موصوفْ - يعنى معلوليت - متأخّر از رتبهء وصف - يعنى مشروطيت - باشد ، زيرا مشروطيت به‌عنوان زمينهء تحقّق معلوليت مىشود و رتبهء مشروطيت ، مقدّم بر رتبهء معلوليت مىشود و در اين صورت شما نمىتوانيد عنوان « المعلول مشروط » را درست كنيد . درحالىكه همه جا رتبهء وصف ، متأخّر از رتبهء موصوف و ذات موصوف است » . در نتيجه اينكه شما به‌طور كلّى مىفرماييد : « معلول ، مشروط به وجود علت است » و واجب غيرى را به‌عنوان يك مصداق اين ضابطهء كلّى مطرح مىكنيد ، قابل قبول نيست و در اينجا هيچ مشروطيتى در كار نيست . آنچه هست اين است كه تا وقتى علت نباشد ، معلول تحقّق پيدا نمىكند و لازمهء اين حرف اين است كه تا وقتى وجوب نفسى تحقّق پيدا نكند ، وجوب غيرى تحقّق پيدا نخواهد كرد . امّا اينكه وجوب غيرى\r\n\r\n\r\n","description":"","footnote":"\r\n( 1 ) - بداية الحكمة ، ص 20 .\r\n","page_name":" 446 ","page_number":446},
  {"content":"\r\n\r\nدر وجوبش مشروط به وجوب نفسى باشد - همان‌طور كه وجوب حج ، مشروط به وجود استطاعت است - دليلى ندارد ، اگرچه ما مسألهء عليت و معلوليت را هم بپذيريم . « 1 » ممكن است كسى بگويد : « شرط ، يكى از اجزاء علت تامّه است و شما با انكار شرطيت و مشروطيت ، مىخواهيد بگوييد : « شرط از اجزاء علت تامّه نيست » . مىگوييم : چنين چيزى نيست ، زيرا مسئله ، بعد از تماميت علت است . يعنى در « المعلول مشروط بوجود العلة التامّة » شرطيتْ امرى زايد بر علت تامّه است نه آن شرطى كه در متن علت تامّه قرار مىگيرد كه اگر آن شرط نباشد ، علت تامّه تحقّق پيدا نمىكند . ولى آيا اين امر زايد از كجا آمده است ؟ بدون ترديدى هر چيزى كه بخواهد تحقّق پيدا كند ، علت تامّه مىخواهد ، امّا اينكه شرطى زايد بر علت تامّه ، در تحقّق آن دخالت دارد ، از عنوان معلوليت استفاده مىشود و مطلبى نيست كه عقل به آن حكم كند . لذا اين نوع شرطيت هم در كلام مرحوم نائينى مورد اشكال است . در نتيجه هيچ‌كدام از اين دو اشتراطى كه ايشان مطرح كردند ، در واجب غيرى تحقّق ندارد . و زمانى كه در واجب غيرى مسألهء تقييد و اشتراط مطرح نبود ، اصالة الاطلاق نمىتواند واجب نفسى را ثابت كند ، چون اصالة الاطلاق در مقابل تقييد و اشتراط است .\r\n\r\n3 - راه حضرت امام خمينى رحمه الله\r\nايشان در اينجا راهى ارائه كرده‌اند كه نظير آن را در بحث پيرامون مفاد هيئت افعل از نظر دلالت بر وجوب و عدم دلالت بر وجوب مطرح كردند . و نتيجه گرفتند كه با هيئت افعل ، معاملهء وجوب مىشود . « 2 »\r\n\r\n\r\n","description":"","footnote":"\r\n( 1 ) - البته ما علت و معلوليت را نپذيرفتيم .\r\n( 2 ) - در آنجا فرمودند : اگر مولا گفت : « ادخل السوق » و براى ما ثابت نشد كه آيا مفاد هيئت افعل ، خصوص وجوب است يا با استحباب هم سازگار بوده و حمل بر وجوب ، قرينه مىخواهد ؟ ما از يك راهى مىتوانيم مسألهء وجوب را استفاده كنيم و آن اين است كه وقتى مولا دستورى را به‌صورت هيئت افعل صادر كرد و عبد متحير شد كه آيا اين دستور به نحو وجوبى است يا استحبابى ؟ عقل و عقلاء مىگويند : دستور مولا به‌عنوان حجّتى است كه از ناحيهء مولا تمام است و عبد نمىتواند با احتمال استحبابى بودن ، دستور مولا را مخالف كند و اگر مولا او را مؤاخذه كرد ، بگويد : « براى من احراز نشده بود كه آيا اين دستور شما وجوبى است يا استحبابى ؟ و تا زمانى كه وجوبى بودن آن احراز نشود ، موافقت آن لازم نيست » ، عقل و عقلاء مىگويند : دستور مولا نبايد بدون جواب باقى بماند . اين درحقيقت شبيه يك احتياط لزومى عقلى و عقلايى مىشود كه مقتضاى آن ، اين است كه با هيئت افعل ، معاملهء وجوب شود . مناهج الوصول إلى علم الاصول ، ج 1 ، ص 256 و 257 ، تهذيب الاصول ، ج 1 ، ص 145\r\n","page_name":" 447 ","page_number":447},
  {"content":"\r\n\r\nدر اينجا مىفرمايد : اگر دستورى وجوبى از ناحيهء مولا صادر شد و ما از طرفى احتمال دهيم كه اين واجب ، واجب نفسى است و حتماً بايد موافقت شود و از طرف ديگر احتمال دهيم كه واجب غيرى است و موافقت آن در صورتى لازم است كه ذىالمقدّمه‌اش وجوب پيدا كند و هيچ قرينه‌اى بر نفسى بودن يا غيرى بودن آن وجود نداشته باشد ، آيا عبد مىتواند آن را ترك كرده و بگويد : « چون احتمال غيرى بودن در اين واجبْ وجود دارد و ذىالمقدّمهء آن‌هم وجوب فعلى ندارد پس اين دستور نمىتواند متّصف به وجوب غيرى شود » ؟ مىفرمايد : از نظر عقل و عقلاء ، مخالفت جايز نيست بلكه بايد اثر وجوب نفسى را بار كرده و آن را انجام دهد . البته اين معنا عنوان نفسيت را ثابت نمىكند ، به‌همين‌جهت اگر بر عنوان نفسيت ، اثرى مترتّب شده باشد - مثل اين كه كسى نذر كرده باشد يك واجب نفسى را انجام دهد - اين اثر در اينجا مترتّب نمىشود ، هرچند بايد با واجب مردّد معاملهء نفسيت كرده و آن را انجام دهد ولى عنوان نفسيت ثابت نمىشود . بنابراين عمل به چنين واجبى وفاى به نذر محسوب نمىشود . وفاى به نذر در صورتى است كه يك واجب نفسى - كه نفسيت آن احراز شده باشد - را انجام دهد . در مورد هيئت افعل هم همين‌طور است يعنى اثر وجوب ، فقط در ارتباط با لزوم اتيان بار مىشود . امّا اگر كسى نذر كرده باشد واجبى را انجام دهد ، انجام چيزى كه مردّد بين وجوب و استحباب است نمىتواند وفاى به نذر محسوب شود . اگرچه در اصل لزوم\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nاتيان ، حكم وجوب برآن مترتّب مىشود . « 1 » به‌نظر ما بيان حضرت امام خمينى رحمه الله بيان بسيار جالب و خوبى است .\r\n\r\nبحث در مقام دوّم\r\nدر مقام دوّم بحث در اين است كه اگر در دوران بين نفسيت و غيريت اصل لفظى يا حكم عقل وجود نداشته باشد و نوبت به اصول عمليه برسد ، آيا مقتضاى اصول عمليه چيست ؟\r\n\r\nكلام مرحوم نائينى\r\nمرحوم نائينى در اينجا سه صورت تصوير فرموده و هر صورت را مجراى يك اصلى قرار داده‌اند : صورت اوّل : جايى است كه واجب اوّل « 2 » - كه نفسى بودنش محرز است - وجوبش فعليت داشته باشد و ما در نفسى بودن و غيرى بودن واجب ديگر ترديد داشته باشيم .\r\nعلت فعليت داشتن واجب اوّل ، يا اين است كه واجب مطلق است - با قطع‌نظر از اين واجب غيرى مردّد - يعنى نسبت به غير اين واجب مردّد ، هيچ قيد و شرطى ندارد . و يا اينكه اگر مشروط به شرطى است ، آن شرطش حاصل شده است . به‌عنوان مثال فرض مىكنيم شارع وضو را واجب كرده ، نماز را هم واجب كرده است و ما - برفرض - نمىدانيم كه آيا اين وضو واجب غيرى است يا - مانند خود صلاة - واجب نفسى است ؟\r\nحال با توجه به اينكه وجوب صلاة ، مشروط به زوال است ، چنانچه شك در نفسيت و غيريت وضو ، بعد از تحقّق زوال باشد ، واجب اوّل ما - يعنى صلاة - وجوبش فعليت\r\n\r\n\r\n","description":"","footnote":"\r\n( 1 ) - مناهج الوصول إلى علم الاصول ، ج 1 ، ص 372 ؛ معتمد الاصول ، ج 1 ، ص 60 و 61 و تهذيب الاصول ، ج 1 ، ص 243 و 244\r\n( 2 ) - يادآورى : بحث ترديد بين نفسيت و غيريت واجب ، در جايى است كه ما دو واجب داشته باشيم .\r\n","page_name":" 449 ","page_number":449},
  {"content":"\r\n\r\nخواهد داشت . ايشان مىفرمايد : ابتدا ما بايد ملاحظه كنيم كه آيا چه فايده‌اى بر نفسيت و غيريت مترتّب است ؟ يك ثمره - كه ما قبلًا هم متذكر شديم - مسألهء تعدّد عقوبت و عدم تعدّد آن است مرحوم آخوند و شاگردان ايشان - كه از جملهء آنان محقّق نائينى رحمه الله است - معتقدند استحقاق عقوبت ، فقط در ارتباط با مخالفت واجب نفسى است و واجب غيرى در عين اينكه وجوب دارد و تكليف متوجه انسان است ولى بر مخالفت آن استحقاق عقوبتى مترتّب نمىشود . بنابراين اگر وضو واجب نفسى باشد دو استحقاق عقوبت مطرح است ، يكى بر ترك وضو و يكى بر ترك صلاة . امّا اگر واجب غيرى باشد ، استحقاق عقوبت فقط بر ترك صلاة مترتّب است . مرحوم نائينى مىفرمايد : اگرچه اين ثمره مورد قبول است ولى ما فعلًا كارى با آن نداريم . بلكه ثمرهء ديگرى مورد نظر ماست و آن اين است كه : اگر كسى بگويد : « من نمىخواهم اين وضوى واجب را انجام دهم ولى صلاة را - چون واجب نفسى مسلّم است - مىخواهم انجام دهم . اثر نفسى بودن و غيرى بودن وضو در اينجا ظاهر مىشود : اگر وضو واجب نفسى بوده و ارتباطى به صلاة نداشته باشد ، صلاة بدون وضو ، يك صلاة صحيح است و مكلّف در ارتباط با صلاة ، مخالفتى مرتكب نشده است . امّا اگر وضو واجب غيرى باشد ، با توجه به اينكه - به‌نظر مرحوم نائينى - وجود واجب نفسى ، مشروط به وجود واجب غيرى است ، « 1 » و معناى اين مشروطيت اين است\r\n\r\n\r\n","description":"","footnote":"\r\n( 1 ) - زيرا مرحوم نائينى مىفرمود : در واجب غيرى دو اشتراط وجود دارد : 1 - وجوب واجب غيرى مشروط به وجوب واجب نفسى است . 2 - وجود واجب نفسى مشروط به وجود واجب غيرى است . در ما نحن فيه اشتراط اوّل اثرى ندارد زيرا فرض اين است كه وجوب صلاة ، فعليت پيدا كرده و شرطش - كه عبارت از زوال است - تحقّق پيدا كرده است .\r\n","page_name":" 450 ","page_number":450},
  {"content":"\r\n\r\nكه اگر واجب نفسى بدون واجب غيرى تحقّق پيدا كند ، باطل خواهد بود ، چون واجب غيرى به‌عنوان قيد در واجب نفسى است و اگر كسى واجبى را بدون قيد آن انجام دهد ، آن واجبْ باطل خواهد بود . پس نتيجه اين مىشود كه اگر كسى صلاة بدون وضو بخواند ، چنانچه وضو واجب نفسى باشد ، صلاتش صحيح است و چنانچه واجب غيرى باشد ، صلاتش باطل است و ريشهء صحت و بطلان هم همان اشتراط و عدم اشتراط است . اگر وجود صلاة ، مشروط به وجود وضو باشد ، صلاة باطل خواهد بود ولى اگر اشتراطى در كار نبوده و وضو يك واجب نفسى مستقل باشد ، صلاة صحيح خواهد بود . پس درحقيقت ، شك شما در دوران بين نفسيت و غيريت به شك در اشتراط و عدم اشتراط برگشت مىكند . مرحوم نائينى سپس مىفرمايد : « در اينجا اصالة البراءة جارى مىشود زيرا در اقل و اكثر ارتباطى ، اگر ما شك در شرطيت يك شىء و عدم شرطيت آن داشته باشيم ، اصالة البراءة را جارى مىكنيم . عقل حكم به جريان برائت مىكند . قاعدهء قبح عقاب بلابيان ، نفى شرطيت مىكند و وجوب غيرى منتفى مىشود . البته ما با اين اصالة البراءة نمىخواهيم عنوان نفسيت را ثابت كنيم ، ولى اثرى كه بر واجب نفسى مترتّب مىشود ، در اينجا پياده مىكنيم . پس اگر كسى - مثلًا - نذر كرده باشد كه يك واجب نفسى را انجام دهد ، انجام چنين واجبى كه با اصالة البراءة غيرى بودن آن نفى شده ، نمىتواند به‌عنوان وفاى به نذر او محسوب گردد . همان‌طور كه مثبتات استصحاب ، حجّيت ندارد ، مثبتات اصالة البراءة هم حجّيت ندارد ، هرچند اصالة البراءة عقلى باشد ، چون اصالة البراءة مطلقاً يك اصل عملى است ، خواه دليل آن حديث رفع باشد يا قاعدهء قبح عقاب بلا بيان . در نتيجه با اصالة البراءة ، شرطيت و غيريت از بين مىرود « 1 » و ما غير از اين هدفى\r\n\r\n\r\n","description":"","footnote":"\r\n( 1 ) - ولى عنوان نفسيت ثابت نمىشود اگرچه آثار واجب نفسى برآن مترتّب مىشود .\r\n","page_name":" 451 ","page_number":451},
  {"content":"\r\n\r\nنداريم . ما مىخواهيم اين معنا را ثابت كنيم كه در اين صورت اگر كسى صلاة را بدون وضو خواند ، صلاتش صحيح است . « 1 » بررسى صورت اوّل : مرحوم نائينى مسألهء ما نحن فيه را از مصاديق اقل و اكثر ارتباطى دانسته و فرمودند : « شك در شرطيت و عدم آن در اقل و اكثر ارتباطى مجراى برائت است » . درحالىكه اين مطلب هم از نظر صغرى مورد بحث است و هم از نظر كبرى . اشكال اوّل ( اشكال صغروى ) : همان‌طور كه در مقام اوّل گفتيم ، مسألهء واجب غيرى به اين برنمىگردد كه يك اشتراطى در واجب نفسى به‌وجود بياورد . ايشان مثالهايى - از قبيل وضو و امثال اين‌ها - را ملاحظه كردند و خيال كردند كه اين يك ضابطهء كلّى است . درحالىكه بحث ما در مقدّمهء واجب اختصاص به مقدّمات شرعيه ندارد بلكه شامل مقدّمات عقليه و عاديه هم مىشود . و از طرفى همهء مقدّمات شرعيه هم معلوم نيست كه مثل وضو در ارتباط با نماز باشد . البته در خارج اين‌طور است كه تا وقتى مقدّمه حاصل نشود ، ذى المقدّمه تحقّق پيدا نمىكند ولى اين به‌معناى اين نيست كه وجود مقدّمه به‌صورت شرطيت در مأمور به بودن ذى المقدّمه دخالت دارد ، به‌گونه‌اى كه مأمور به اصلى ، « ذى المقدّمه مقيّد به وجود مقدّمه » باشد نه خود « ذى المقدّمه » .\r\nلازمهء مقدّميت و وجوب غيرى يك چنين چيزى نيست . وقتى مولا امر به « بودن بر پشت‌بام » مىكند ، مأمور به عبارت از : « بودن بر پشت‌بام » است بدون اينكه قيد و شرطى داشته باشد ولى درعين‌حال همين مأمور به بدون قيد و شرط اگر بخواهد در خارج تحقّق پيدا كند ، بدون « نصب نردبان » امكان عادى ندارد . پس اين درست نيست كه مسألهء مقدّميت و وجوب غيرى را ملازم با مسألهء تقييد و اشتراط دانسته تا شك در غيريت و نفسيت به اين برگردد كه آيا مأمور به - كه عبارت از واجب نفسى مسلّم است - قيد دارد يا نه ؟ تا شما به‌عنوان اينكه امر دائر بين اقل و اكثر ارتباطى است ، اصالة البراءة\r\n\r\n\r\n","description":"","footnote":"\r\n( 1 ) - فوائد الاصول ، ج 1 ، ص 222 و 223 و أجود التقريرات ، ج 1 ، ص 170\r\n","page_name":" 452 ","page_number":452},
  {"content":"\r\n\r\nرا جارى كنيد . ما نحن فيه اصلًا صغراى اقل و اكثر ارتباطى نيست . اقل و اكثر ارتباطى مربوط به جايى است كه ما شك در جزئيت يا شرطيت چيزى براى مأمور به داشته باشيم و اينجا چنين شكّى نداريم . ما در اينجا شك داريم كه آيا وجوب « نصب نردبان » وجوب غيرى است يا نفسى ؟ « 1 » و اين ربطى به اقل و اكثر ارتباطى ندارد . اشكال دوّم ( اشكال كبروى ) : برفرض كه ما نحن فيه صغراى اقل و اكثر ارتباطى باشد ولى در مورد شك در شرطيت و عدم آن در اقل و اكثر ارتباطى جريان اصالة البراءة مورد اتفاق نيست . شيخ انصارى رحمه الله در رسائل قائل به اصالة البراءة شده است ، چون - به‌نظر ايشان - علم اجمالى ، منحل به علم تفصيلى و شك بدوى خواهد شد . « 2 » مرحوم آخوند در كفايه معتقد است كه در اقل و اكثر ارتباطى نمىتوان اصالة البراءة را پياده كرد و انحلالى كه مرحوم شيخ انصارى مطرح كرده مستلزم محال است . « 3 » ولى آنچه تعجّب‌آور است اين است كه مرحوم نائينى در بحث اقل و اكثر ارتباطى قائل به تفصيل شده مىگويد : « اگر شك در اقل و اكثر ارتباطى در مورد جزئيت باشد ، اصالة البراءة جارى مىشود ، امّا اگر در مورد شرايط باشد ، اصالة البراءة جارى نمىشود » . « 4 » بنابراين برفرض كه ما نحن فيه صغراى اقل و اكثر ارتباطى باشد ، طبق مبناى خود ايشان نمىتوانيم اصالة البراءة را جارى كنيم بلكه مجراى اصالة الاشتغال است ، چون\r\n\r\n\r\n","description":"","footnote":"\r\n( 1 ) - مثال را هم روى وضو پياده نمىكنيم تا شما خيال كنيد به‌عنوان يك قاعدهء كلّى در تمامى موارد مسألهء وضو جريان دارد .\r\n( 2 ) - فرائد الاصول ، ج 2 ، ص 459 - 462\r\n( 3 ) - كفاية الاصول ، ج 2 ، ص 228\r\n( 4 ) - فوائد الاصول ، ج 4 ، ص 143\r\n","page_name":" 453 ","page_number":453},
  {"content":"\r\n\r\nخود ايشان آن را از قبيل شك در شرطيت مىداند . « 1 » صورت دوّم : جايى است كه واجب اوّل - كه نفسى بودنش محرز است - وجوبش فعليت نداشته باشد و ما در نفسى و غيرى بودن واجب ديگر ترديد داشته باشيم .\r\nبه‌عنوان مثال اگر شارع وضو را واجب كرده ، نماز را هم واجب كرده است و ما - برفرض - نمىدانيم كه آيا اين وضو واجب غيرى است يا - مانند خود صلاة - واجب نفسى است ؟ با توجه به اينكه وجوب صلاة ، مشروط به زوال است ، اگر شك در نفسيت و غيريت وضو ، قبل از تحقّق زوال باشد ، واجب اوّل - يعنى صلاة - وجوبش فعليت نخواهد داشت . در اين صورت ما مىدانيم كه ايجابى نسبت به وضو وجود دارد ولى نمىدانيم كه آيا وضو واجب نفسى است يا غيرى ؟ اگر واجب نفسى باشد ، وجوب وضو همين قبل از ظهر فعليت دارد . امّا اگر وضو واجب غيرى باشد ، در صورتى وجوب آن فعليت پيدا مىكند كه ذى المقدّمه ، وجوب فعلى پيدا كرده باشد . و چون وجوب صلاة نمىتواند قبل از زوال فعليت پيدا كند ، وجوب وضو هم نمىتواند قبل از زوال فعليت داشته باشد . مرحوم نائينى مىفرمايد : در اينجا يك اصالة البراءة جريان دارد و يك استصحاب .\r\nاصالة البراءة حكم مىكند كه صلاة مشروط به وضو نيست . بنابراين اگر كسى بعد از زوال ، بدون وضو نماز بخواند ، اصالة البراءة حكم به صحت صلاة او مىكند . از طرفى يك استصحاب هم وجود دارد ، زيرا ما وقتى قبل از زوال ، در وجوب و عدم وجوب وضو شك مىكنيم ، چنانچه وضو واجب نفسى باشد ، قبل از زوال هم ثابت است و چنانچه واجب غيرى باشد ، نمىتواند قبل از فعليت وجوب صلاة ، وجوب پيدا كند . پس ما شك داريم كه آيا وضو قبل از زوال واجب است يا نه ؟ استصحاب حكم مىكند به اينكه تا وقتى يقين به وجوب وضو نكرده‌ايد - يعنى قبل از زوال - بنا را بر عدم وجوب وضو بگذاريد .\r\n\r\n\r\n","description":"","footnote":"\r\n( 1 ) - تحقيق اين مطلب در بحث اقل و اكثر ارتباطى مطرح خواهد شد .\r\n","page_name":" 454 ","page_number":454},
  {"content":"\r\n\r\nاين دو اصل ، دو نتيجهء مخالف با يكديگر دارند . نتيجهء استصحاب عدم وجوب وضو تا موقع زوال ، اين است كه وضو حكم واجب غيرى را دارد . ولى نتيجهء اصالة البراءة از شرطيت ، اين است كه وضو حكم واجب نفسى را دارد . مىفرمايد : در اصول عمليه يك چنين چيزى مانع ندارد زيرا ما نمىخواهيم با اصالة البراءة عنوان نفسيت را و با استصحاب ، عنوان غيريت را ثابت كنيم بلكه بر استصحاب ، يك اثر از وجوب غيرى و بر اصالة البراءة ، يك اثر از وجوب نفسى مترتّب است . اصالة البراءة مىگويد : « نماز بدون وضو صحيح است » ولى استصحاب مىگويد :\r\n« وضو قبل از ظهر واجب نيست » و جمع بين اين دو اثر متخالف در باب اصول عمليه - كه احكامى ظاهريه در مورد شك مىباشند - مانعى ندارد . « 1 » بررسى صورت دوّم : با قطع‌نظر از اشكالى كه در مورد اصل برائت مطرح كرديم ، بيان ايشان در صورت دوّم بيان خوبى است . صورت سوّم : جايى است كه از طرفى در مورد وجوب و عدم وجوب واجب اوّل و از طرفى در مورد نفسى و غيرى بودن واجب دوّم ترديد داريم . بعد از آنكه اصل وجوب واجب دوّم براى ما معلوم است . مرحوم نائينى مىفرمايد : در اينجا نسبت به واجب اوّل - چون مشكوك الوجوب است - اصالة البراءة جريان پيدا مىكند . امّا واجب دوّم بايد اتيان شود ، زيرا علم به وجوب آن داريم . و به تعبير علمى : اين از باب توسط در تنجيز است ، يعنى اصل تنجّز حكم روشن است ولى واسطه در تنجيز ، مشكوك است . « 2 »\r\n\r\n\r\n","description":"","footnote":"\r\n( 1 ) - قال المحقّق النائيني رحمه الله : . . . ففي هذا القسم يرجع الشك في غيرية الوضوء و نفسيته إلى الشك في اشتراطه بالزوال و عدم اشتراطه . . . و حينئذٍ يكون من أفراد الشك بين المطلق و المشروط و قد تقدّم أنّ مقتضى الأصل العملي هو الاشتراط ، للشك في وجوبه قبل الزوال و أصالة البراءة تنفي وجوبه كما تنفي شرطية الصلاة بالوضوء ، و لا منافاة بين إجراء البراءة لنفى وجوب الوضوء قبل الزوال و إجراء البراءة لنفى قيديته للصلاة كما لا يخفى . فوائد الاصول ، ج 1 ، ص 223\r\n( 2 ) - فوائد الاصول ، ج 1 ، ص 223 و 224\r\n","page_name":" 455 ","page_number":455},
  {"content":"\r\n\r\nبررسى صورت سوّم : اشكالى كه به‌نظر مىرسد ، در مورد حكم اين صورت نيست بلكه راجع به اين است كه ما صورت سوّم را چگونه بايد تصوير كنيم تا از صور ما نحن فيه باشد ؟ مسألهء مورد بحث ما اين بود كه يك واجبى ، اصل وجوبش مسلّم باشد ولى در نفسيت و غيريت آن ترديد داشته باشيم . امّا جايى كه ترديد ما به اصل مقسم هم سرايت كند و احتمال عدم وجوب در كار باشد ، مسألهء دوران بين نفسيت و غيريت مطرح نمىباشد . به‌همين‌جهت ما در ابتداى بحث دوران بين نفسى و غيرى گفتيم : دوران بين نفسيت و غيريت در جايى است كه ما دو واجب داشته باشيم كه يكى از آنها نفسى بودنش مسلّم باشد امّا نسبت به نفسى و غيرى بودن واجب دوّم ترديد داشته باشيم . امّا اگر فقط يك واجب داشته باشيم ، نمىتوانيم دوران بين نفسيت و غيريت را مطرح كنيم . اگر مولا يك دستور داد ، چگونه مىتوان احتمال غيرى بودن آن را داد ؟ اگر واجب غيرى باشد ، واجب نفسىاش كدام است ؟ واجب غيرى تابع واجب نفسى است . صورت سوّمى را كه مرحوم نائينى مطرح كرده ، تقريباً همين‌طور است . اگرچه به وضوحِ مثالى كه ذكر كرديم نيست . ايشان مىگويد : « 1 » « وجوب وضو براى ما معلوم و وجوب صلاة براى ما مشكوك است » ، ما مىگوييم : « آيا شما بنا بر بعضى از تقادير ، علم به وجوب وضو داريد يا بنا بر جميع تقادير ؟ اگر فرض كنيم دليلى - غير از اصالة البراءة - بر عدم وجوب صلاة قائم شد ، آيا باز هم شما علم به وجوب وضو و شك در نفسيت و غيريت آن داريد ؟ اگر چنين باشد ، غيريت آن را چگونه توجيه مىكنيد ؟ » پس اينكه از يك طرف شما مىگوييد : « ما علم به وجوب وضو داريم » - كه معناى آن علم داشتن به وجوب وضو ، بنا بر جميع تقادير است - و از طرف ديگر مىگوييد : « ما شك در وجوب نماز داريم » ، با هم جمع نمىشود . اگر شما شك در وجوب نماز داشته باشيد ، ديگر شما علم به وجوب وضو ، بنا بر جميع تقادير ، نداريد ، بلكه در وضو هم احتمال غيريت\r\n\r\n\r\n","description":"","footnote":"\r\n( 1 ) - همان گونه كه قبلًا هم اشاره كرديم ، اين مثالها فرضى است .\r\n","page_name":" 456 ","page_number":456},
  {"content":"\r\n\r\nمىدهيد ، پس احتمال مىرود كه وضو وجوب نداشته باشد ، زيرا در جايى كه پاى وجوب غيرى مطرح باشد ، چنانچه ذى المقدّمه مشكوك الوجوب باشد ، مقدّمه هم مشكوك الوجوب مىشود . در نتيجه اصل تصوير اين مسئله در ارتباط با ما نحن فيه ، مورد اشكال است . علاوه بر اينكه شما اصالة البراءة را در ارتباط با صلاة جارى مىكنيد و از طريق اصالة البراءة ، عدم وجوب آن را ثابت مىكنيد ، ولى درعين‌حال حكم به وجوب اتيان وضو مىكنيد . ممكن است كسى بگويد : « اين اشكال در مورد صورت دوّم هم جريان دارد » . ما مىگوييم : « در صورت دوّم ، اگرچه ما فرض قبل از زوال را مطرح كرديم و قبل از زوال ، وجوب صلاة ، فعليت نداشت ولى درعين‌حال عالم بوديم به اينكه زوال تحقّق پيدا مىكند و وجوب صلاة - كه معلّق بر زوال است - قطعاً فعليت پيدا خواهد كرد . به‌عبارت ديگر : در آنجا يقين داشتيم كه يك ساعت ديگر ، تكليفى - به‌لحاظ تحقّق يافتن شرطش - فعليت پيدا خواهد كرد امّا در صورت سوّم ، اصل اين تكليفْ مشكوك است و وقتى اصل تكليفْ مشكوك شد ، شك به مقدّمه - يعنى وضو - هم سرايت مىكند ، و اگر مشكوك شد ، ما ديگر علم به وجوب وضو بر جميع تقادير نداريم .\r\nبلكه علم داريم كه اگر وضو واجب نفسى باشد ، انجام آن واجب است . امّا برفرض غيرى بودن آن ديگر نمىتوانيم علم به وجوب آن داشته باشيم ، زيرا ذىالمقدّمه‌اى ندارد تا محكوم به وجوب شود . در كفايه و كتب اصولى ديگر ، در ذيل بحث واجب نفسى و غيرى مباحثى را متعرض شده‌اند كه لازم است به بررسى آنها بپردازيم :\r\n\r\n","description":"","footnote":"","page_name":" 457 ","page_number":457},
  {"content":"\r\n\r\n\r\nبحث اوّل : مسألهء ثواب و عقاب در واجب نفسى و غيرى\r\nمرحوم آخوند مىفرمايد : يكى از فرق‌هاى واجب نفسى و غيرى اين است كه در واجب نفسى ، ثواب و عقاب مطرح است ولى در واجب غيرى مطرح نيست ، يعنى موافقت واجب نفسى موجب استحقاق ثواب و مخالفت آن موجب استحقاق عقاب است ولى واجب غيرى نه موافقتش موجب استحقاق ثواب است و نه مخالفت آن موجب استحقاق عقاب . ايشان براى اثبات مدّعاى خود ، به دو دليل تمسّك مىكند ، كه در واقع به يك دليل برگشت مىكنند . دليل اوّل : ما وقتى مسألهء ثواب و عقاب را با عقل مطرح مىكنيم ، عقل به ما مىگويد : « اگر ذىالمقدّمه‌اى داراى مقدّمات متعدّدى بود و اين مكلّف ، مقدّمات متعدّد را اتيان كرد و به دنبال آن ، ذى المقدّمه را انجام داد ، فقط دستور مولا را موافقت كرده است و تكثّر و تعدّد مقدّمات نقشى در استحقاق ثواب ندارد » . در مثال‌هاى عادى هم همين‌طور است . اگر مولايى به عبدش گفت : « ادخل السوق و اشتر اللّحم » - كه دخول سوق ، واجب غيرى و اشتراء لحم واجب نفسى است - وقتى به عقل مراجعه مىكنيم ، عقل مىگويد : « دخول سوق ، اگرچه مأمور به واقع شده ولى چون غرض اصلى مولا عبارت از اشتراء لحم بوده ، فقط موافقت « اشتر اللّحم » موجب استحقاق ثواب است و موافقت « ادخل السوق » موجب استحقاق ثواب نمىشود . در جانب مخالفت آن‌هم همين‌طور است . اگر عبد به بازار نرفت تا به دنبال آن ، خريد لحم صورت گيرد ، عقل نمىگويد : « اينجا دو استحقاق عقوبت در كار است : يكى براى عدم دخول سوق و ديگرى براى عدم اشتراء لحم » . در اينجا عقل فرقى نمىبيند بين كسى كه اصلًا به بازار نرفته و بين كسى كه به بازار رفته ولى لحم را خريدارى نكرده است . درحالىكه اگر در واجب غيرى استحقاق ثواب و عقاب مطرح بود بايد بين اين دو نفر فرق وجود داشته باشد .\r\nمولا مىگويد : هدف من اشتراء لحم بوده و اين هدف تحقّق پيدا نكرده است . دليل دوّم : مسألهء ثواب از لوازم قرب به مولا و عقاب از لوازم بُعد از مولاست و\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nموافقت و مخالفت واجب غيرى براى انسان قرب و بُعد نمىآورد . « 1 » ممكن است كسى بگويد : اگر مقدّمه هيچ نقشى در ثواب و عقاب ندارد پس رواياتى كه اين همه ثواب را نسبت به قدم‌هايى كه در راه حج يا زيارت قبر امام حسين عليه السلام برداشته شود مطرح كرده‌اند ، چگونه توجيه مىشود ؟ « 2 » درحالىكه ترديدى در مقدّميت آن قدم‌ها وجود ندارد . آيا اين روايات بر خلاف حكم عقل است ؟ مرحوم آخوند در پاسخ مىفرمايد : در اينجا دو راه حل وجود دارد : راه اوّل : « 3 » عقل نمىگويد : « خدا نبايد ثواب بدهد » بلكه مىگويد : « عبد استحقاق ثواب از خداوند ندارد » . پس روايات را حمل بر تفضّل كرده و مىگوييم : درست است كه نسبت به واجب غيرى و مستحب غيرى ، هيچ‌گونه استحقاق ثوابى در كار نيست ولى خداوند تفضّلًا خواسته است اين پاداش‌ها و ثواب‌ها را به عبد بدهد . راه دوّم : اينكه ما مىگوييم : « عقل ، در ارتباط با مقدّمه ، استحقاق ثواب و عقاب را مطرح نمىكند » در جايى است كه نفس مقدّمه را - من حيث هي - ملاحظه كنيم . نفس مقدّمه ، وجوب غيرى دارد و خواهيم گفت كه واجب غيرى ملازم با توصّليت است و قصد قربت در آن معتبر نيست . امّا اگر داعى بر اتيان مقدّمات ، شروع در موافقت يك امر نفسى باشد استحقاق ثواب برآن مترتّب است . مثلًا كسى كه لباسش را براى پاك بودن تطهير مىكند ، استحقاق ثواب ندارد . امّا كسى كه لباسش را براى استفاده در نماز تطهير مىكند ، استحقاق ثواب دارد . با اينكه انسان به هر داعى و انگيزه‌اى كه لباسش\r\n\r\n\r\n","description":"","footnote":"\r\n( 1 ) - همان‌طور كه اشاره كرديم ، دليل دوّم مرحوم آخوند به همان دليل اوّل برگشت مىكند و در واقع ايشان براى اثبات مدّعاى خود ، دليل عقل را مطرح كرده‌اند ، زيرا اين عقل است كه مىگويد : « موافقت و مخالفت واجب غيرى ، تأثيرى در قرب و بعد ندارد » . پس نتيجهء هر دو دليل اين است كه عقل حكم مىكند كه بين واجب نفسى و غيرى فرقى وجود دارد .\r\n( 2 ) - وسائل الشيعة ، ج 8 ، ص 54 ، ( باب 32 من أبواب وجوب الحج و شرائطه ) و بحارالأنوار ، ج 98 ص 36 ، ( باب 5 من أبواب زيارة الحسين عليه السلام ، ح 48 ) .\r\n( 3 ) - مرحوم آخوند اين راه را به‌عنوان راه دوّم مطرح كرده‌اند .\r\n","page_name":" 459 ","page_number":459},
  {"content":"\r\n\r\nرا تطهير كند ، با آن مىتواند نماز بخواند . كسى كه لباس خود را به داعى استفاده در نماز تطهير مىكند ، غير از مسألهء طهارت ثوب و تطهير آن ، عنوان ديگرى به ذى المقدّمه داده مىشود كه آن عنوان موجب استحقاق ثواب بر مقدّمه است ، زيرا به مقتضاى روايت « أفضل الأعمال أحمزها » « 1 » ، عنوان « أحمزيت » و « أشقّيت » موجب فضيلت و استحقاق ثواب است . اينجا ذى المقدّمه عنوان « أحمزيت » را پيدا مىكند ، زيرا اگر ذى المقدّمه نبود ، اين شخص مقدّمات را انجام نمىداد . و تنها اين امر نفسى - نسبت به ذى المقدّمه - سبب شده است كه او به سراغ مقدّمات برود . در باب سفر حج و زيارت كربلاء ، اگر قدم‌ها به‌عنوان تجارت برداشته شود ، اگرچه اين شخص موفق شده حج و زيارت كربلاء را انجام دهد ولى اين قدم‌ها موجب تحقّق عنوان « أحمزيت » در مورد حج و زيارت كربلا نشده است و استحقاق ثواب در ارتباط با آنها مطرح نيست . امّا اگر از قدم اوّل ، هدفش رسيدن به مطلوب شارع باشد ، استحقاق ثواب در مورد او مطرح است . « 2 »\r\n\r\nتحقيق در مورد ثواب و عقاب و بررسى كلام مرحوم آخوند\r\nدر مورد ثواب و عقاب نظرات مختلفى وجود دارد : جماعتى از بزرگان فلاسفه معتقدند : ثواب عبارت از صورت‌هاى زيبايى است كه نفس انسان از ديدن آنها لذت مىبرد و آن صورت‌ها داراى دو خصوصيت است : 1 - نفس انسان با انس به آنها هميشه در حال مسرّت و التذاذ است . 2 - نفس انسان را براى كمالات بالاتر و مقامات بالاتر مستعد مىكند . امّا عقاب عبارت از صورت‌هاى قبيحى است كه نفس انسان از ديدن و مصاحبت با آنها در حال رنج و ناراحتى و گرفتارى خواهد بود و اين صورت‌ها نفس انسان را براى انحطاط و سير نزولى بيشتر\r\n\r\n\r\n","description":"","footnote":"\r\n( 1 ) - مجمع البحرين ، مادهء « حمز »\r\n( 2 ) - كفاية الاصول ، ج 1 ، ص 175 - 178\r\n","page_name":" 460 ","page_number":460},
  {"content":"\r\n\r\nمستعد مىكند . فلاسفه مىگويند : صورت‌هاى زيبا ، تجسم كارهاى نيكى است كه انسان انجام داده و صورت‌هاى قبيح ، تجسم كارهاى زشتى است كه انسان مرتكب شده است .\r\nزيبايى و قبح هريك از اين صورت‌ها متناسب با عملى است كه انسان انجام داده و اين صورت‌ها در عالم برزخ و قيامت ملازم انسان خواهد بود و هريك از آنها ، آثار مربوط به خود را در انسان پياده مىكنند . « 1 » دقّت در بعضى از آيات و بلكه بعضى از حكايات هم اين معنا را تأييد مىكند . « 2 » مثلًا آيهء شريفهء ( يومَ تَجِدُ كُلُّ نفسٍ ما عَمِلَتْ مِنْ خَيرٍ مُحْضراً وَ ما عَمِلَتْ مِن سُوءٍ تَوَدُّ لَوْ أنَّ بَينها و بينَه أمَداً بَعيداً ) « 3 » مىفرمايد : « روزى كه نفس انسان كار خيرى را كه انجام داده مىيابد » ملاحظه مىشود كه در اينجا اضافه و مضافى در كار نيست ، مفعول ( تَجِدُ ) عبارت از ( ما عَمِلَتْ مِن خيرٍ ) است . يعنى كار خيرى را كه انجام داده مىيابد و ( مُحْضَراً ) يعنى « حاضراً عنده » . با توجه به اينكه عمل خير انسان چيزى نيست كه اتّصاف به حضور پيدا كند ، معناى آيه اين مىشود كه اين عمل خير ، تجسّم و تمثّلى دارد و درحقيقت ، متصوّر به يك صورت متناسب با خودش مىباشد اين صورت ، همانند لازمهء وضعى عمل است و انسان آن صورت را در مقابل خودش حاضر مىبيند .\r\nسپس مىفرمايد : ( وَ ما عَمِلَتْ مِنْ سوءٍ ) يعنى كار بدى را هم كه انجام داده ، نزد خودش حاضر مىبيند . ولى با توجه به اينكه عمل سوء انسان چيزى نيست كه اتّصاف به حضور داشته باشد ، معناى آيه اين مىشود كه عمل زشت انسان ، متمثّل به يك صورت قبيحى است كه انسان گناه‌كننده اين صورت را نزد خودش حاضر مىبيند . نكتهء لطيف‌ترى كه در آيه وجود دارد جملهء ( تَوَدُّ لَوْ أنَّ بَينها و بينَه أمَداً بَعيداً ) است كه مىفرمايد : « وقتى عمل زشت انسان به‌صورتى قبيح تجسّم پيدا كرد و ملازم انسان\r\n\r\n\r\n","description":"","footnote":"\r\n( 1 ) - الحكمة المتعالية ، ج 9 ، ص 293 - 296\r\n( 2 ) - در اين زمينه كتاب‌هايى به‌عنوان « تجسم اعمال » نوشته شده است .\r\n( 3 ) - آل عمران : 30\r\n","page_name":" 461 ","page_number":461},
  {"content":"\r\n\r\nشد ، نفس انسانى دوست دارد كه چقدر خوب بود بين او ( يعنى نفس ) و اين عمل سوء ، فاصلهء دورى بود تا او مجبور نباشد كه با اين عمل سوء مصاحبت داشته باشد . بنابراين آيهء شريفهء فوق دلالت خوبى بر تجسّم اعمال دارد ، البته به‌شرط اينكه ما در معناى آن تصرّف نكنيم و آن را به « يوم تجد كلّ نفس ثواب ما عملت من خير محضراً و عقاب ما عملت من سوء . . . » معنا نكنيم . اين تصرّفى است كه وجهى براى آن ديده نمىشود . فاعل در آيهء شريفه عبارت از خود انسان و مفعول آن‌هم عبارت از « نفس عمل خير » و « نفس عمل شر » است . و اين معنايش همان تجسّم عمل و تمثّل آن به صورت زيبا در ناحيهء عمل خير و به‌صورت قبيح در ناحيهء عمل شر است . همچنين از آيهء شريفهء ( فَمَنْ يَعْمَلْ مِثْقالَ ذَرّةٍ خَيراً يَرَهُ وَ مَنْ يَعْمَلْ مِثْقالَ ذرّةٍ شرّاً يَرَهُ ) « 1 » استفاده مىشود كه انسان هر عملى را انجام مىدهد همان عمل را مىبيند ، زيرا نفرموده است : « من يعمل مثقال ذرة خيراً يرى ثوابه و من يعمل مثال ذرّة شرّاً يرى عقابه » . در روايتى از امام زين العابدين عليه السلام وارد شده است كه مىفرمايد : « آيهء ( فَمَنْ يَعْمَلْ مِثْقالَ ذَرّةٍ خَيراً يَرَهُ وَ مَنْ يَعْمَلْ مِثْقالَ ذرّةٍ شرّاً يَرَهُ ) از محكم‌ترين آيات قرآن است » . « 2 » لذا آيه‌اى كه در اين درجه قرار گرفته و هيچ شائبهء متشابه بودن در آن مطرح نيست دلالت مىكند كه آنچه انسان مشاهده خواهد كرد نفس عمل است . و لازمهء اين معنا همان تجسّم و تمثّل قهرى عمل است . البته نه به اين معنا كه مسألهء جعل و قرارداد در كار باشد بلكه صورت‌هاى زيبا و زشت ، لازمهء وضعى اعمال خوب و بد هستند . بعضى از حكايات هم در اين زمينه ذكر شده كه اين معنا را تأييد مىكند . از جمله اينكه از بعضى افراد كه اهل حال بوده و ديد مخصوصى داشته‌اند نقل شده است كه\r\n\r\n\r\n","description":"","footnote":"\r\n( 1 ) - الزلزال : 7 و 8\r\n( 2 ) - اين مطلب در بعضى از تفاسير به‌عنوان « قيل » و در مجمع البيان و نور الثقلين نيز از ابن مسعود نقل شده است .\r\n","page_name":" 462 ","page_number":462},
  {"content":"\r\n\r\nيك‌وقت در قبرستانى مشاهده مىكند كه پس از دفن يك جنازه ، قيافه‌اى بسيار نورانى و جالب وارد قبر شد ، پس از چند لحظه قيافه‌اى بسيار ظلمانى و وحشتناك هم داخل قبر شد . البته ما نمىخواهيم روى اين حكايات تكيه كنيم ولى اين‌ها هم بىپايه نيست . حال اگر ما مسألهء تجسّم اعمال را پذيرفتيم بايد عنوان « استحقاق » را كنار بزنيم .\r\nو بگوييم : « لازمهء عمل خوب ، تجسّم و تمثّل به‌صورت زيبا و لازمهء عمل بد ، تجسّم و تمثّل به‌صورت قبيح و زشت است و عنوان « استحقاق » نه در جانب ثواب مطرح است و نه در جانب عقاب » . اگر ما در جانب واجبات نفسيه ، مسألهء ثواب و عقاب را اين‌گونه مطرح كرديم ، در جانب واجبات غيريه مىگوييم : اگر بخواهيم بحث كنيم كه آيا همان‌طور كه در واجبات نفسيه ، تمثّل و تجسّم مطرح است ، در واجبات غيريه هم تمثّل و تجسّم وجود دارد ؟ اين ديگر به بحث از حقايق اشياء و لوازم آنها برگشت مىكند . به اين برگشت مىكند كه ببينيم آيا فلان چيز ، فلان لازم وضعى را دارد يا نه ؟ و اين از بحث اصول خارج است و در علم اصول نمىتوان آن را تعقيب كرد . بلكه يك مسألهء كلامى است . علاوه بر اينكه در علم كلام هم روى عنوان « استحقاق ثواب » و « استحقاق عقاب » بحث مىشود » . امّا اگر اين حرف را در جانب واجبات نفسيه نپذيرفتيم ، ما هستيم و ظاهر آيات و روايات كه بر ثواب و عقاب نسبت به اعمال دلالت مىكنند . در اينجا مسئله داراى دو صورت است : 1 - يك وقت ما ثواب و عقاب را مربوط به جعل مولا دانسته و مىگوييم : « ثواب ، پاداشى است كه مولا جعل كرده ، عقاب هم مجازاتى است كه خود مولا جعل كرده است . همان‌طور كه گاهى مولاى عرفى دستورى را نسبت به عبدش صادر كرده و قبل از اينكه عبد موافقت يا مخالفت كند به او مىگويد : اگر اين دستور مرا موافقت كردى فلان پاداش را به تو مىدهم » اين چيزى است كه مولا در مقابل موافقت امر خودش\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nملتزم شده و بدون اين كه مجبور به چنين التزامى باشد ، تفضّلًا چيزى را جعل مىكند .\r\nو يا در جانب مخالفت آن مىگويد : « اگر اين دستور مرا مخالفت كردى فلان عقوبت را نسبت به تو انجام مىدهم » . در اين موارد كه پاى جعل در ميان است ، مسئله تابع جعل مولا مىشود . هرجا مولا ثوابى جعل كرد ، آن ثواب مترتّب مىشود و هرجا عقابى جعل كرد ، آن عقاب مترتّب مىشود و اين جعل ، اختصاصى به واجبات نفسيه ندارد بلكه شامل واجبات غيريه هم مىشود . بر اين اساس ، روايات وارده در مورد ثواب قدم‌هايى كه به‌سوى حج يا زيارت امام حسين عليه السلام برداشته مىشود پاسخ داده مىشود . يعنى مىگوييم : « خود مولا يك چنين ثواب‌هايى را در مورد اين واجبات غيريه مطرح كرده است » . شارع مقدّس همان‌طور كه در مقابل بسيارى از واجبات نفسيه ، جعل ثواب كرده ، در مقابل بسيارى از واجبات غيريه هم جعل ثواب كرده است . البته اين دليل نمىشود كه اگر مولا در مقابل بعضى از واجبات غيريه ، ثوابى را جعل كرده است ، بايد در ارتباط با همهء واجبات غيريه ، جعل ثواب كند . همان‌طور كه اگر بر بعضى از واجبات نفسيه ثوابى را مترتّب كرد ، ملازم با اين نيست كه حتماً بايد براى واجبات نفسيهء ديگر هم جعل ثواب كند . 2 - اگر مسألهء جعل مولا را كنار بزنيم ، « 1 » اين سؤال مطرح مىشود كه آيا چه دليلى بر استحقاق ثواب در مقابل واجبات نفسيه وجود دارد ؟ « 2 » مولايى كه مالك به تمام معناى انسان است ملكيت او هم به نحو حقيقى است . اصل وجود را به انسان عنايت كرده و به دنبال آن نعمت‌هاى زيادى در اختيار او قرار داده به‌گونه‌اى كه ( وَ إن تَعُدّوا نِعْمَةَ اللَّهِ لا تُحْصُوها ) « 3 » ، حال اين خدا به انسان دستور داده كه در هر شبانه‌روز ، بايد هفده ركعت نماز بخوانى . چه كسى گفته : ما در مقابل انجام اين عمل استحقاق\r\n\r\n\r\n","description":"","footnote":"\r\n( 1 ) - و فرض ما هم اين است كه مسألهء تجسّم اعمال در كار نيست .\r\n( 2 ) - و در اين فرض ، كارى به واجبات غيريه هم نداريم .\r\n( 3 ) - النحل : 18 .\r\n","page_name":" 464 ","page_number":464},
  {"content":"\r\n\r\nثواب داريم ؟ يا در موالى عرفيه ، مولايى كه مالك عبد خود مىباشد « 1 » و همهء مخارج او را تأمين مىكند ، اگر به عبد خودش فرمانى داد ، چرا در مقابل انجام آن ، استحقاق پاداش پيدا كند ؟ مولويت مولاى عرفى اقتضا مىكند كه دستور او بايد اطاعت شود ، چه رسد به مولويت خداوند متعال . پس اينكه ما خيال كنيم با انجام دو ركعت نماز صبح استحقاق ثواب و پاداش پيدا مىكنيم و همان‌طور كه طلبكار مىتواند دين خود را از مديون طلب كند ، ما هم مىتوانيم از خداوند مطالبهء پاداش خود را بنماييم ، اين‌طور نيست . اگر مولايى عرفى در مقابل انجام اوامرش پاداش‌هايى را جعل نكند كسى نمىتواند او را سرزنش كند ، حال خداوندى كه اين همه نعمت را در اختيار انسان قرار داده كه انسان حتى نمىتواند حقيقت گوشه‌اى از آنها را درك كند - چه رسد به اينكه بخواهد شكر آنها را ادا كند - اگر در شبانه‌روز يك تكليف نيم‌ساعتى هم براى انسان قرار داد ، چگونه ما مىتوانيم پس از انجام آن عمل خود را مستحق ثواب دانسته و از او درخواست پاداش بنماييم ؟ واقعيت اين است كه در مورد واجبات نفسيه ، يك چنين استحقاق ثوابى وجود ندارد . خلاصه اينكه مسألهء اطاعت و عصيان و آثارى كه بر آنها مترتّب است ، مربوط به عقل است و عقل هم اين مسئله را نه تنها در مورد خداوند بلكه نسبت به جميع موالى عرفيه مطرح مىكند . در مورد موالى عرفيه ما مىبينيم كه نفس دستور مولا موجب استحقاق ثواب نيست در مورد خداوند هم همين‌طور است . البته فرقهايى بين مولويت موالى عرفيه با مولويت خداوند وجود دارد . از جمله اينكه مولويت و مالكيت‌هاى عرفى از امور اعتبارى است . اصلًا خود حرّيت و رقّيت و ملكيت از امور اعتبارى هستند ، ولى مالكيت خداوند ، به‌صورت حقيقى است . آنجا عنوان خالقيت مطرح است . وقتى ما مىگوييم : « إنّا للَّه » غير از اين است كه بگوييم : « زيد ملك لمولاه » يا « هذه الدار لزيد » .\r\nدرست است كه در همهء اين‌ها كلمهء « لام » به‌كاررفته‌است ، ولى مالكيت در مورد\r\n\r\n\r\n","description":"","footnote":"\r\n( 1 ) - هرچند نحوهء مالكيت مولا با نحوهء مالكيت خداوند قابل مقايسه نيست .\r\n","page_name":" 465 ","page_number":465},
  {"content":"\r\n\r\nانسان اعتبارى است امّا مالكيت و مملوكيت در مورد « إنّا للَّه » از شئون خالقيت خداوند و قيوميت حضرتش مىباشد . فرق ديگر اين است كه موافقت اوامر موالى عرفيه معمولًا داراى نفع براى مولا و مخالفت آن داراى ضرر براى مولاست ولى اوامر خداوند اين‌گونه نيست ، بلكه همان‌طور كه شايع است ، اوامر تابع مصالحى است كه در مأمور به وجود دارد . امّا اين مصالح عائد خود عبد مىشود عبد اگر نماز بخواند ، براى او معراجيت حاصل مىشود .\r\nمفاسد هم ضررش متوجه خود عبد مىشود . حال چنين مولايى با چنين كيفيتى به عبد دستور داده نماز بخواند ، فايدهء نماز هم عايد خود عبد مىشود ، چگونه مىتوان گفت : « عبد در اين صورت استحقاق ثواب دارد ، مثل استحقاقى كه طلبكار نسبت به مديون دارد » ؟ درحالىكه جعل هم در كار نيست ؟\r\nچنين تعبيرى بدون ملاك است و عقل حتى آن را در مورد موالى عرفيه هم مطرح نمىكند چه رسد در مورد خداوند متعال ، با آن خصوصياتى كه مطرح كرديم . اين تعبير مانند اين است كه در اوامر ارشادى كسى پس از انجام دادن مأمور به درخواست پاداش از آمر بنمايد . مثل اينكه طبيبى به بيمار خود امر كند كه فلان دوا را مصرف كن تا بيماريت خوب شود و او پس از مصرف دوا و خوب شدن ، از طبيب درخواست پاداش نمايد . بنابراين ما نمىتوانيم در اينجا مسألهء استحقاق ثواب را مطرح كنيم . بله اگر جعل در كار بود ، مىتوانستيم استحقاق ثواب را مطرح كنيم ، زيرا خداوند مىتوانست جعل نكند ، امّا وقتى جعل كرد ما در مقابل انجام عمل استحقاق ثواب پيدا مىكنيم . البته تصوّر نشود كه وقتى ما مىگوييم : « در صورت عدم جعل ، استحقاق ثواب در كار نيست » ، مىخواهيم استحقاق عقوبت را هم نفى كنيم . خير ، استحقاق عقوبت مسأله‌اى عقلى است كه در مورد مخالفت موالى عرفيه هم مطرح است . اينكه مولايى عبد خود را به جهت مخالفت اوامرش مؤاخذه و عقوبت كند ، در آنجا حق به مولا برمىگردد . اگرچه ما در عبادات ، هم ثواب و هم عقاب را در مورد عبد مطرح مىكنيم ولى بين ثواب و عقاب اين فرق وجود دارد كه حق ثواب ، اضافه به عبد مىشود ، امّا\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nعقوبت اضافه به مولا پيدا مىكند . مولا حق دارد كه در برابر مخالفت اوامرش ، مؤاخذه و عقوبت كند . در مورد ثوابْ ما از نظر عقل ، حقّى براى عبد ملاحظه نمىكنيم امّا در مورد عقاب عقل براى مولا حق قائل است . اين در مورد واجبات نفسيه بود . و اگر واجبات نفسيه اين‌طور شد ، در واجبات غيريه ، فقط در ارتباط با استحقاق عقوبت بحث مىشود ، امّا استحقاق ثواب بحثى ندارد زيرا وقتى در واجب نفسى استحقاق ثواب مطرح نبود ، در واجب غيرى به طريق اولى مطرح نخواهد بود . در صورت پذيرفتن استحقاق ثواب و استحقاق عقاب در مورد واجبات نفسيه ، آيا بين واجبات نفسيه و واجبات غيريه فرقى وجود دارد ؟ در اينجا بحث در اين است كه برفرض ما هم مثل مرحوم آخوند و ديگران قائل شويم كه در موافقت واجبات نفسيه ، استحقاق ثواب براى عبد و در مخالفت آنها حق عقوبت براى مولا وجود دارد ، آيا فرقى بين واجبات نفسيه و واجبات غيريه وجود دارد ؟ ظاهراً - همان‌طور كه مرحوم آخوند قائل شده است - بين واجبات نفسيه و غيريه فرق وجود دارد و واجبات غيريه از دايرهء ثواب و عقاب بيرونند ، چون ثواب و عقاب ، ارتباط مستقيم با امر مولا و داعويت امر او دارد ، يعنى اگر در عبد حالتى پيدا شد كه در برابر امر مولا خاضع شد ، امر مولا او را دعوت و تحريك مىكند به اينكه مأمور به را انجام دهد و در اين صورت مسألهء استحقاق ثواب و استحقاق عقاب مطرح است . حال به سراغ واجبات غيريه مىآييم . مولا به عبدش مىگويد : « بودن بر پشت‌بام بر تو واجب است » و ما مىدانيم كه « بودن بر پشت‌بام » متوقّف بر « نصب نردبان » است . در مقدّمهء واجب هم دو قول وجود دارد : كسانى كه ملازمه را پذيرفته‌اند ، قائل به وجوب غيرى شرعى مقدّمه‌اند و كسانى كه ملازمه را نپذيرفته‌اند وجوب غيرى را انكار كرده‌اند ولى هر دو طرف ، لابديت عقليه مقدّمه را قبول دارند . نزاع در اين است كه آيا علاوه بر لابدّيت عقليه ، يك لزوم شرعى هم براى مقدّمه وجود دارد يا نه ؟ حال وقتى مولا به « بودن بر پشت‌بام » امر كرد و « بودن بر پشت‌بام » هم متوقّف بر « نصب\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nنردبان » است ، براى مكلّف يكى از اين دو حالت پيش مىآيد : 1 - مكلّف تحت تأثير داعويت و تحريك امر مولا واقع مىشود و مىخواهد امر مولا را موافقت كند . 2 - مكلّف تحت تأثير امر مولا قرار نگرفته و در مقابل آن مقاومت مىكند . در صورت اوّل ، چاره‌اى جز « نصب نردبان » ندارد و وجوب غيرى « نصب نردبان » و عدم وجوب غيرى آن فرقى نخواهد داشت بلكه لابدّيت عقليه كفايت مىكند . اين معنايش اين است كه وجوب غيرى در اينجا هيچ‌گونه داعويتى ندارد و به‌عبارت ديگر :\r\nوجود آن با عدمش يكسان است . و چيزى كه از نظر عمل خارجى وجودش با عدمش يكسان باشد . چگونه مىشود بر موافقتش استحقاق ثواب مترتّب شود ؟ به‌خلاف ذى المقدّمه ، كه وجود امر به « بودن بر پشت‌بام » عبد را تحت تأثير قرار داده و به خاطر حالت انقيادى كه در او هست در مقام اطاعت مولا برآمده است و اگر امر مولا نبود « بودن بر پشت‌بام » توسط عبد تحقّق پيدا نمىكرد . در نتيجه ما در صورت اوّل ، ملاحظه مىكنيم كه وجوب غيرى مقدّمه و عدم وجوب غيرى آن هيچ‌گونه اثر عملى ندارد . امّا در صورت دوّم كه عبد اصلًا نمىخواهد تكليف و امر نفسى مولا را امتثال كند ، اينجا هم فرقى نمىكند كه ما قائل به وجوب غيرى مقدّمه باشيم يا قائل نباشيم و چيزى كه وجود و عدمش از نظر تأثير در عمل خارجى يكسان باشد نمىتواند موافقتش موجب استحقاق ثواب باشد . در نتيجه ما همان مطلبى كه مرحوم آخوند مطرح كردند قبول داريم ، البته با بيانى ديگر ، و آن اين است كه اگر ما در واجبات نفسيه ، استحقاق ثواب را قائل شويم ، لازمه‌اش اين نيست كه در واجبات غيريه هم همان را بپذيريم ، بلكه بايد بين واجبات نفسيه و غيريه تفكيك قائل شويم . اشكال : اگر فرض كنيم كه يك واجب نفسى - مثلًا - داراى ده مقدّمه است و ما دو مكلّف را درنظر بگيريم كه يكى از آن دو مكلّف با تحمل زحمت و مشقت تمام اين\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nده مقدّمه را انجام داده و خود را براى انجام ذى المقدّمه آماده كرده است ولى در اين هنگام موت يا نسيان بر او عارض شده و تكليف به ذى المقدّمه از او ساقط شد . امّا مكلّف ديگر هيچ‌يك از مقدّمات را انجام نداده ولى در هنگامى كه قرار بود تكليف به ذى المقدّمه توجه پيدا كند ، موت يا نسيان بر او عارض شده و تكليف به ذى المقدّمه از او ساقط شد . در اين صورت طبق بيان شما بايد گفت : « بين اين دو مكلّف ، فرقى وجود ندارد ، زيرا تكليف به واجب نفسى از هر دو ساقط شده و در واجبات غيرى هم استحقاق مثوبتى در كار نيست » . درحالىكه انسان نمىتواند اين معنا را بپذيرد و ناچار بايد بگويد :\r\n« مكلّف اوّل ، در مقابل مقدّماتى كه انجام داده استحقاق ثواب دارد امّا مكلّف دوّم - چون هيچ‌يك از مقدّمات را اتيان نكرده است - استحقاق ثواب ندارد » . جواب : ما قبول داريم كه بين اين دو مكلّف ، فرق وجود دارد ، امّا اينكه فرق ميان آن دو ، در مسألهء استحقاق ثواب و عدم استحقاق ثواب باشد ، براى ما قابل قبول نيست .\r\nبلكه اين مسئله ، مانند مسألهء تجرّى و انقياد است ، بنابراين كه در تجرّى و انقياد ، استحقاق عقوبت و مثوبت در كار نباشد و متجرّى ، فقط استحقاق يك تقبيح عقلى يا عقلايى و منقاد هم استحقاق يك تحسين عقلى يا عقلايى را داشته باشد . عقلاء كسى را كه مقدّمات را انجام داده ، شخص منقاد به‌حساب آورده و او را تحسين مىكنند امّا كسى كه مقدّمات را انجام نداده ، تحسين نمىكنند اگرچه او را تقبيح هم نمىكنند . « 1 » بنابراين فرق بين اين دو از نظر وجود تحسين عقلايى و عدم وجود آن است نه از جهت استحقاق مثوبت و عدم آن . و طبق بيانى كه ما مطرح كرديم ، در واجبات غيرى ، اصلًا صلاحيت داعويت وجود ندارد . وجود اوامر غيريه ، كالعدم است و چيزى كه وجودش كالعدم است نمىتواند منشأ استحقاق ثواب باشد . اشكال : اگر فرض كنيم كسى از فاصلهء نزديك مكّه و ديگرى از نقاط دوردست مكّه به حج رفته و مشكلات بيشترى را متحمل شده است ، آيا مىتوان گفت : « اين دو\r\n\r\n\r\n","description":"","footnote":"\r\n( 1 ) - چون ضرورتى نبوده است كه مقدّمات قبلًا آماده شود .\r\n","page_name":" 469 ","page_number":469},
  {"content":"\r\n\r\nفرقى ندارند ، چون طىّ مسافت جنبهء مقدّميت دارد و انجام مقدّمه موجب استحقاق ثواب نيست و آنچه موجب استحقاق ثواب است ، نفس اعمال حج است و اعمال حج هم فرقى براى آن دو ندارد » ؟ جواب : پاسخ اين اشكال ، از كلام مرحوم آخوند معلوم مىگردد . و آن اين است كه گاهى شروع در مقدّمات براى انجام ذى المقدّمه ، عنوان ديگرى به ذى المقدّمه مىدهد كه سبب زياد شدن ثواب ذى المقدّمه مىشود . خود ما هم در تعبيراتمان مىگوييم : حج اين دو با هم فرق دارد زيرا احمزيت و اشقيت حج كسى كه از دوردست آمده ، موجب فضيلت و مزيت بيشتر آن مىشود و درحقيقت ، نفس مقدّمه ، استحقاق مثوبت ندارد ، بلكه مقدّمه سبب شده است كه ذى المقدّمه عنوان ديگرى پيدا كرده و ثواب بيشترى در ارتباط با آن مطرح باشد . اين كلام مرحوم آخوند حرف خوبى است ولى بدان معنا نيست كه نفس مقدّمه - بما أنّها واجب غيرى - ثواب داشته باشد . البته اين حرف بنا بر مبناى معروف است امّا بنا بر آن مبنا كه ثواب و عقاب در ارتباط با جعل مولا باشد ، مولا حتى مىتواند بر واجب نفسى استحقاق ثواب را جعل نكند و بر واجب غيرى استحقاق ثواب را جعل كند .\r\n\r\nاشكال در مورد طهارات سه‌گانه\r\nدر مورد وضو و غسل و تيمم ، نسبت به امورى كه مشروط به اين طهارات سه‌گانه است « 1 » دو اشكال مطرح شده است : اشكال اوّل : همان‌طور كه گفتيم : واجبات غيريه جنبهء مقرّبيت ندارند و استحقاق ثواب در مورد آنها مطرح نيست ، درحالىكه مسألهء استحقاق ثواب در طهارات سه‌گانه\r\n\r\n\r\n","description":"","footnote":"\r\n( 1 ) - مثل صلاة ، طواف و صوم ماه رمضان كه براى جنبْ مشروط به غسل جنابت يا تيمم بدل از غسل جنابت است .\r\n","page_name":" 470 ","page_number":470},
  {"content":"\r\n\r\nامر روشنى است « 1 » و روايات متعدّدى در ارتباط با آن وارد است . « 2 » پاسخ : ما براساس مبناى خودمان - يعنى جعلى بودن ثواب - خيلى راحت مىتوانيم از اين اشكال جواب دهيم ، زيرا در اين صورت ، مسألهء ثواب تابع جعل مولاست . ممكن است مولا در برابر بعضى از واجبات غيريه - و حتى واجبات نفسيه - استحقاق مثوبت را جعل نكند و در برابر بعضى از واجبات غيريه استحقاق ثواب را جعل كند . مثلًا چه فرقى بين وضو و تطهير بدن از نجاست وجود دارد ؟ هر دو در ارتباط با بدن مصلّى و به‌عنوان مقدّمه براى صلاة مىباشند بلكه چه‌بسا تطهير بدن به‌مراتب سخت‌تر از وضو باشد . درحالىكه وضو موجب استحقاق ثواب است امّا در مورد تطهير بدن استحقاق ثواب مطرح نيست . مىگوييم : مولا اين‌گونه جعل كرده و براى ما هم لازم نيست كه نكتهء جعل آن را بدانيم . همان‌طور كه گاهى موالى عرفيه بين اوامر خودشان تفكيك قائل مىشوند و در مورد موافقت يك امرى پاداش قرار مىدهند به‌خلاف امر ديگر كه بر موافقت آن پاداشى قائل نمىشوند . امّا اگر كسى اين مبنا را نپذيرد و استحقاق مثوبت را مطرح كند ، بايد راه حلّ ديگرى پيدا كند و با پاسخ از اشكال دوّم ، اشكال اوّل نيز حلّ مىشود . اشكال دوّم : واجبات غيريه ، هميشه از واجبات توصليه مىباشند « 3 » كه در آنها هدف مولا تحقّق مأمور به در خارج است و قصد قربت در آنها اعتبار ندارد ، « 4 » زيرا واجبات غيريه ، وجودشان كالعدم است و چيزى كه وجودش كالعدم است نمىتواند مقرّب باشد . درحالىكه طهارات سه‌گانه با وجود اينكه واجب غيرى هستند ولى قصد\r\n\r\n\r\n","description":"","footnote":"\r\n( 1 ) - اگرچه بنا بر مبناى معروف .\r\n( 2 ) - رجوع شود به : سفينة البحار ، ج 8 ، ص 513 و 755 و ج 6 ، ص 637\r\n( 3 ) - امّا واجبات نفسيه ، گاهى تعبّدى و گاهى توصّلى مىباشند . مثلًا اداء دين و دفن ميت ، از واجبات نفسيه توصليه مىباشند ولى غسل ميت و صلاة ميت از واجبات نفسيه تعبّديه‌اند .\r\n( 4 ) - در مقابل واجبات تعبّديه كه در آنها قصد قربت معتبر است . حال قصد قربت را به هر معنايى فرض كنيم .\r\n","page_name":" 471 ","page_number":471},
  {"content":"\r\n\r\nقربت در آنها معتبر است . در اينجا اشكال شده است كه آيا منشأ تعبّديت طهارات سه‌گانه چيست ؟ مستشكل مىگويد : در اينجا دو احتمال وجود دارد : احتمال اوّل : منشأ تعبّديت طهارات سه‌گانه ، همين وجوب غيرى متعلّق به آنها باشد . احتمال دوّم : يك امر نفسى استحبابى به اين طهارات سه‌گانه تعلّق گرفته باشد ، همان‌طور كه يك امر نفسى استحبابى به نماز شب تعلّق گرفته و عباديت آن را درست كرده است ، زيرا در عباديتْ لازم نيست كه امر امر وجوبى باشد . مستشكل مىگويد : هيچ‌يك از اين دو احتمال را نمىتوانيم بپذيريم ، زيرا : اگر بخواهيم عباديت طهارات سه‌گانه را از راه امر نفسى درست كنيم سه اشكال دارد : اوّلًا : برفرض كه بتوان امر نفسى را در مورد وضو و غسل جنابت پذيرفت « 1 » ولى در مورد تيمم نمىتوانيم وجود امر نفسى را بپذيريم درحالىكه از نظر فتاوى هيچ فرقى بين تيمم و وضو و غسل در مسألهء عباديت و قصد تقرّب وجود ندارد . ثانياً : چگونه مىتوان طهارات سه‌گانه را هم واجب غيرى دانست و هم مستحب نفسى ؟ مگر يك عنوان مىتواند دو حكم داشته باشد ، آن‌هم به اين صورت كه يكى استحباب با قيد نفسيت و ديگرى وجوب با قيد غيريت باشد ؟ به‌عبارت علمى : در شىء واحد ، به‌عنوان واحد ، چگونه دو حكم متغاير جمع مىشود ؟ دو حكمى كه هم در وجوب و استحباب تغاير دارند و هم در نفسيت و غيريت ؟ ثالثاً : اگر عباديت طهارات سه‌گانه را از راه امر نفسى استحبابى درست كنيد ،\r\n\r\n\r\n","description":"","footnote":"\r\n( 1 ) - زيرا « الوضوء نور في كلّ حال » و در مورد وضوى تجديدى هم « الوضوء على الوضوء نور على نور » . البته تعبيرات در مورد غسل جنابت ، مانند تعبيرات باب وضو نيست .\r\n","page_name":" 472 ","page_number":472},
  {"content":"\r\n\r\nلازمه‌اش اين است كه هركسى مىخواهد وضوى عبادى بگيرد بايد آن امر استحبابى نفسى را درنظر بگيرد ، درحالىكه وقتى از متشرّعه سؤال شود ، « چرا وضو مىگيريد ؟ » مىگويند : « به جهت نماز » يعنى چون وضو وجوب غيرى براى نماز دارد . در هيچ رساله‌اى هم كسى نگفته : « وضوى صحيح در صورتى است كه به داعى امر نفسى آن انجام شود و اگر كسى وضو را به خاطر امر غيرىاش بگيرد ، باطل است » . امّا اگر بخواهيم عباديت طهارات سه‌گانه را از راه امر غيرى درست كنيم تصويرش به اين صورت است كه بگوييم : همان‌طور كه امر نفسى گاهى به عبادت و گاهى به غير عبادت تعلّق مىگيرد ، « 1 » امر غيرى هم گاهى متعلّق به عبادت است - مثل امر غيرى متعلّق به طهارات سه‌گانه - و گاهى متعلّق به غير عبادت است ، مثل امر غيرى متعلّق به ستر و استقبال و تطهير ثوب و بدن . مستشكل مىگويد : عباديت طهارات سه‌گانه را نمىتوان از طريق امر غيرى درست كرد ، زيرا چنين چيزى مستلزم دور است . براى تقريب دور ، ابتدا بايد ببينيم آيا متعلّق وجوب غيرى در باب وجوب مقدّمه چيست ؟ در باب « نصب نردبان » ما دو عنوان داريم : عنوان « نصب نردبان » و عنوان « مقدّمه » . روشن است كه وجوب غيرى به « عنوان مقدّمه و مفهوم آن » تعلّق نمىگيرد .\r\nچيزى كه به حمل اوّلى ذاتى ، مقدّميت برآن اطلاق مىشود ، محكوم به وجوب غيرى نيست بلكه آنچه به حمل شايع صناعى ، مقدّميت برآن اطلاق مىشود محكوم به وجوب غيرى است . « نصب نردبان » وجوب غيرى دارد ، زيرا « نصب نردبان مقدّمه است » . قضيهء « نصب السلّم مقدّمة » - مثل قضيهء « زيد إنسان » - قضيهء حمليه به حمل شايع است كه ارتباط بين موضوع و محمول ، همان اتّحاد در وجود است ، امّا در مفهوم\r\n\r\n\r\n","description":"","footnote":"\r\n( 1 ) - مثلًا امر متعلّق به صلاة ، به عبادت و امر متعلّق به اداء دين و دفن ميت ، به غير عبادت تعلّق گرفته است .\r\n","page_name":" 473 ","page_number":473},
  {"content":"\r\n\r\nو حتّى در ماهيت ، بين اين‌ها اختلاف وجود دارد . در ماهيت زيد - علاوه بر انسان - خصوصيات زيديت نقش دارد . لذا ما نمىتوانيم قضيهء حمليه به حمل اولى ذاتى بين زيد و انسان ترتيب دهيم . بنابراين معروض وجوب غيرى همان چيزى است كه به حمل شايع مقدّمه است يعنى « نصب نردبان » وجوب غيرى دارد ، زيرا آنچه كه انسان را متمكّن از « بودن بر پشت‌بام » مىكند ، عنوان « المقدّمه » نيست ، اگر انسان هزار بار هم اين عنوان را بگويد ، متمكن از « بودن بر پشت‌بام » نمىشود . در همهء مقدّمات به‌همين‌صورت است . آن‌وقت مستشكل مىگويد : در باب وضو ، آنچه به حمل شايع مقدّميت دارد و مصداق براى مقدّمه است ، عبارت از وضويى است كه همراه با قصد قربت باشد و با وضوى بدون قصد قربت نمىتوان تمكّن براى دخول در نماز پيدا كرد . بنابراين معناى « وضو مقدّمه است » اين است : « وضوى عبادى - يعنى وضو با قصد قربت - مقدّمه است » . وقتى متعلّق وجوب غيرى عبارت از « وضو با قصد قربت » شد ، بايد قصد قربت را با قطع‌نظر از اين امر غيرى جستجو كرد ، زيرا موضوع هميشه تقدّم بر حكم دارد و نمىشود قيدى را در موضوع اخذ كرد كه آن قيد متوقّف بر حكم باشد . شما كه مىخواهيد بگوييد : « الوضوء العبادي واجب بالوجوب الغيري » ابتدا بايد - با قطع‌نظر از حكم - « الوضوء العبادي » را درست كنيد ، يك مقدّمهء كامل به حمل شايع درست كنيد ، آن‌وقت بگوييد : « واجب بالوجوب الغيري » امّا شما مىخواهيد عباديت اين وضو را به خود اين امر غيرى درست كنيد و اين مستلزم دور است ، زيرا عباديت وضو ، متوقّف بر امر غيرى است يعنى در رتبهء متأخّر از امر غيرى است درحالىكه امر غيرى هم متوقّف بر وضوى عبادى است ، چون امر غيرى ، حكم و وضوى عبادى موضوع است و رتبهء حكم متأخّر از موضوع است . در نتيجه وجوب غيرى هم متأخّر از وضوى عبادى و هم متقدّم بر وضوى عبادى است و اين دور است . بنابراين راهى براى اثبات عباديت طهارات سه‌گانه وجود ندارد ، نه از طريق امر غيرى مىتوان عباديت آنها را اثبات كرد و نه از طريق امر نفسى .\r\n\r\n","description":"","footnote":"","page_name":" 474 ","page_number":474},
  {"content":"\r\n\r\n\r\nحلّ اشكال عباديت طهارات سه‌گانه\r\nبعضى از محقّقين در مقام جواب از اين اشكال برآمده و خواسته‌اند راهى براى اثبات عباديت طهارات سه‌گانه درست كنند كه در ذيل به بحث و بررسى كلام آنان مىپردازيم :\r\n\r\nراه حلّ اوّل :\r\nمرحوم عراقى مىفرمايد : ما از راه امر غيرى مىتوانيم عباديت طهارات سه‌گانه را درست كنيم بدون اينكه مسألهء دور مطرح شود . مىفرمايد : هرجا امرى به يك مركّب ذات اجزاء تعلّق مىگيرد ، اين امر - با وجود اينكه وحدتش از بين نرفته - تبعّض پيدا كرده و هر بعض آن به يكى از اجزاء آن مركّب تعلّق مىگيرد . براى تقريب كلام مرحوم عراقى مثالى ذكر مىكنيم : آب موجود در يك حوض ، واحد است ، زيرا اجزاء اين آب با يكديگر اتّصال دارند و اتّصالْ مساوق با وحدت است .\r\nولى با وجود اين ، داراى ابعاض متعدّد است . به‌همين‌جهت اگر مقدارى خون در گوشه‌اى از حوض ريخته شود ، آب آن قسمتْ سرخ‌رنگ مىشود ولى قسمت‌هاى ديگر به حال خود باقى است . بنابراين آب واحد توانست - به‌لحاظ ابعاضش - معروض اعراض متعدّد واقع شود . درحالىكه وحدت آب ، محفوظ است . مرحوم عراقى عين همين مطلب را در ارتباط با امر متعلّق به يك مركّب ذات الاجزاء مطرح مىكند و مىفرمايد : فرقى نمىكند كه امر متعلّق به مركّب ذات الاجزاء ، امر نفسى باشد يا امر غيرى . همان‌طور كه امر نفسى متعلّق به صلاة ده‌جزئى ، تبعّض پيدا كرده و بر ده جزء صلاة پخش مىشود به‌گونه‌اى كه هر جزء صلاة ، معروض جزئى از امر است ، امر غيرى متعلّق به وضو - كه مثلًا داراى پنج جزء است « 1 » -\r\n\r\n\r\n","description":"","footnote":"\r\n( 1 ) - اجزاء وضو عبارتند از : غسل وجه ، غسل يدين ، مسح رأس ، مسح رجلين و قصد قربت .\r\n","page_name":" 475 ","page_number":475},
  {"content":"\r\n\r\nنيز تبعّض پيدا كرده و بر اجزاء وضو پخش مىشود . يكى از اجزاء وضو عبارت از قصد قربت است . معناى قصد قربت اين است كه هريك از اجزاء وضو بايد به داعى امر متعلّق به آن اتيان شود . پس درحقيقت آن امر غيرى مقدّمى متعلّق به پنج جزء است .\r\nچهار جزئش عبارت از افعال وضو و يك جزئش عبارت از قصد قربت است و امر غيرى مقدّمى به همين قصد قربت هم متعلّق است . امّا اين قصد قربت گويا ناظر به ساير اجزاء وضو است . ساير اجزاء وضو معنايشان معلوم است ولى آيا معناى قصد قربت چيست ؟ مرحوم عراقى مىفرمايد : معناى قصد قربت اين است كه هريك از اجزاء ديگر وضو را بايد به داعى بعض الامرى كه متعلّق به آن جزء است انجام داد نه براى رياء و مقاصد ديگر . مثلًا محرّك شما براى غسل يدين ، بايد همان بعض الامرى باشد كه متعلّق به غسل يدين است نه رياء و خنك شدن و امثال آن . در نتيجه از اين راه مىتوانيم ثابت كنيم كه وضو عبادت است و عباديت آن به جهت تعلّق امر غيرى به آن است . « 1 » : كلام مرحوم عراقى از چند جهت داراى اشكال است : اوّلًا : ايشان مبنايى را مطرح كرده‌اند كه اگرچه ما آن مبنا را پذيرفتيم ولى مرحوم آخوند با آن مخالفت كردند و آن مبنا اين بود كه قصد قربت را در متعلّق امر بياوريم و بگوييم : همان‌طور كه صلاة متعلّق امر است ، قصد قربت هم متعلّق امر است . البته ما خيلى بر اين اشكال تكيه نمىكنيم زيرا ما اين حرف را از مرحوم آخوند نپذيرفتيم . ثانياً : شما وقتى امر متعلّق به وضو را به پنج جزء تقسيم مىكنيد « 2 » و مىگوييد :\r\n\r\n\r\n","description":"","footnote":"\r\n( 1 ) - نهاية الأفكار ، ج 1 ، ص 327 - 329\r\n( 2 ) - البته اين مسئله ، يك مسألهء مسلّمى نيست و بايد در جاى خودش بحث شود كه آيا اگر مأمور به داراى اجزاء بود ، امر هم صاحب اجزاء مىشود يا نه ؟\r\n","page_name":" 476 ","page_number":476},
  {"content":"\r\n\r\n« چهار جزء آن مربوط به غسلتان و مسحتان و جزء پنجم آن مربوط به قصد قربت است و معناى قصد قربت اين است كه آن چهار جزء را بايد به داعى امر متعلّق به خودشان انجام داد » نتيجه‌اش اين مىشود كه آن چهار جزء امر كه متعلّق به چهار جزء وضو شده ، امرشان عبادى است . ولى سؤال اين است كه آيا جزء پنجمى كه متعلّق به خود قصد قربت است ، عبادى است يا توصّلى ؟ پاسخ اين است كه امر متعلّق به قصد قربت ، مانند امر متعلّق به اداء دين است و حصول متعلّق آن كفايت مىكند بدون اينكه چيزى به‌عنوان قصد قربت در آن اعتبار داشته باشد . علاوه بر اين ، ما نحن فيه از اين هم بالاتر است ، زيرا اداء دين را ممكن است كسى به قصد قربت انجام دهد و ثوابى هم برآن مترتّب شود ولى قصد قربت را نمىتواند به قصد قربت انجام داد . انجام قصد قربت به داعى قصد قربت ، معنايش داعويت شىء به خودش مىباشد و اين يك امر غير معقولى است لذا مسأله‌اش با مسألهء اداء دين كاملًا متفاوت است . وقتى اين امر ، توصّلى شد ، نتيجه اين مىشود كه ما يك امرى در شريعت داشته باشيم كه چهار جزء آن عبادى و يك جزئش توصّلى باشد . و ما چنين چيزى در شريعت نشنيده‌ايم . اوامرى كه در شريعت وارد شده يا - به تمام معنا - تعبّدى است و يا - به تمام معنا - توصّلى است . ممكن است گفته شود : وقتى راه حلّ منحصر به اين معنا شد و شما قبول كرديد كه امر واحد متعلّق به مركّب ، به ابعاض مختلفى تقسيم شده و هر بعض آن به جزئى از مركّب تعلّق بگيرد ، چه مانعى دارد كه ابعاض در تعبّديت و توصّليت هم اختلاف داشته باشند و چهار جزئى كه متعلّق به غسلتان و مسحتان است تعبّدى و جزئى كه متعلّق به قصد قربت است توصّلى باشد ؟ ما در پاسخ مىگوييم : اصلًا امر غيرى صلاحيت ندارد كه عباديت متعلّق خود را درست كند ، زيرا امر غيرى نه اطاعت دارد و نه عصيان و نه استحقاق ثواب در مورد آن مطرح است نه استحقاق عقاب و داعويتى هم كه در امر غيرى وجود دارد ، داعويت به ذى المقدّمه است . هيچ‌گاه امر غيرى متعلّق به « نصب نردبان » نمىگويد : تو « نصب نردبان » را انجام بده و كارى به ذى المقدّمه نداشته باش .\r\n\r\n","description":"","footnote":"","page_name":" 477 ","page_number":477},
  {"content":"\r\n\r\n\r\nراه حلّ دوم :\r\nمرحوم نائينى نيز از همان راه مرحوم عراقى وارد شده‌اند و معتقدند : اگر امرى به يك مركّب ذات الاجزاء متعلّق شود ، بر اجزاء آن مركّبْ انبساط پيدا كرده و هر جزئى از مأمور به ، متعلّق بعض امر واقع مىشود . « 1 » ولى تفاوت كلام مرحوم نائينى با كلام ديگران اين است كه ساير كسانى كه انبساط را پذيرفته‌اند ، انبساط را فقط در محدودهء اجزاء مأمور به دانسته و شرايط را خارج از اين محدوده مىدانند . آنان مىگويند :\r\n« ماهيت مأمور به را همين اجزاء تشكيل مىدهند و شرايط ، دخالتى در ماهيت مأمور به ندارند » . امّا مرحوم نائينى مىگويد : « امر همان‌طور كه بر اجزاء انبساط پيدا مىكند بر شرايط هم انبساط پيدا مىكند . چه فرق است بين ركوعى كه جزئيت براى صلاة دارد و وضويى كه شرطيت براى صلاة دارد ؟ همان‌طور كه صلاة ، بدون ركوع نمىتواند تحقّق پيدا كند ، بدون وضو هم نمىتواند تحقّق پيدا كند . در نتيجه ( أقيموا الصّلاة ) همان حسابى را كه براى اجزاء باز مىكند ، براى شرايط هم باز مىكند و همان‌طور كه بعض همين امر ( أقيموا الصّلاة ) به ركوع تعلّق مىگيرد و عباديت ركوع را درست مىكند ، بعض همين امر هم به وضو تعلّق گرفته و عباديت وضو را درست مىكند . خلاصهء كلام مرحوم نائينى اين است كه ما عباديت طهارات سه‌گانه را نه از طريق امر غيرى وجوبى درست مىكنيم و نه از طريق امر نفسى استحبابى بلكه راه سوّمى در اينجا مطرح مىكنيم ، و آن امر نفسى وجوبى متعلّق به اصل عبادت است . يعنى از راه ( أقيموا الصّلاة ) و امثال آن عباديت وضو را درست مىكنيم . « 2 » : كلام مرحوم نائينى از چند جهت مورد مناقشه است :\r\n\r\n\r\n","description":"","footnote":"\r\n( 1 ) - البته اين مسئله ، يك مسألهء مسلّمى نيست و بايد در جاى خودش بحث شود . كه آيا اگر مأمور به داراى اجزاء بود ، امر هم صاحب اجزاء مىشود يا نه ؟\r\n( 2 ) - فوائد الاصول ، ج 1 ، ص 228 و أجود التقريرات ، ج 1 ، ص 175\r\n","page_name":" 478 ","page_number":478},
  {"content":"\r\n\r\nاوّلًا : ما گفتيم كه مسألهء انبساط و تبعّض مسألهء مسلّمى نيست و در جاى خودش بايد بحث شود كه اگر امرى متعلّق به يك مركّبى شد آيا اين امر تبعّض و انحلال پيدا مىكند يا نه ؟ ثانياً : اگر ما اصل انبساط را بپذيريم ، ظاهراً حق با كسانى خواهد بود كه تبعّض و انبساط را فقط در محدودهء اجزاء مىدانند و وجهى ندارد كه ما شرايط را نيز داخل در محدودهء تبعّض و انبساط بياوريم ، زيرا جزء چيزى است كه در ماهيت مأمور به نقش دارد ولى شرط چيزى است كه خارج از ماهيت مأمور به است . وقتى شرايط خارج از ماهيت مأمور به مىباشند ، چطور ما بگوييم : « امر ( أقيموا الصّلاة ) همان‌طور كه بر اجزاء انبساط پيدا مىكند بر شرايط هم منبسط مىشود » ؟ آنچه متعلّق امر قرار گرفته عبارت از ماهيت صلاة است و ماهيت صلاة هم عبارت از اجزاء است و اگر شرايط در تشكيل ماهيت نقشى داشتند بايد از آنها هم به جزء تعبير مىكرديم . خلاصه اينكه برفرض كه ما مسألهء انبساط را بپذيريم نمىتوانيم شرايط را هم داخل در محدودهء انبساط بدانيم ، زيرا انبساط در ارتباط با مأمور به است و مأمور به هم ماهيت است و ماهيت هم عبارت از اجزاء است . ممكن است گفته شود : اگرچه شرايط نقشى در تشكيل ماهيت مأمور به ندارند ولى همان‌طور كه در فلسفه مطرح است « 1 » - و واقعيت مسئله هم اقتضاء مىكند - در باب شرايط و قيود ، خود قيدْ خارج از مأمور به است امّا تقيّد به اين قيد ، جزئيت براى مأمور به دارد . وضو خارج از نماز است امّا تقيّد صلاة به وضو ، جزئيت براى صلاة دارد ، همان‌طور كه ركوع جزئيت دارد ، و ما نمىتوانيم بگوييم : « شرايط ، هيچ‌گونه ارتباطى با مأمور به ندارند » . درست است كه خود اين‌ها در تشكيل ماهيت مأمور به نقشى ندارند امّا تقييد به اين‌ها در تشكيل ماهيت مأمور به نقش دارند و ما حتى مىتوانيم از آنها به « جزء » تعبير كنيم .\r\n\r\n\r\n","description":"","footnote":"\r\n( 1 ) - مرحوم حاجى سبزوارى مىگويد : « تقيّدٌ جزءٌ و قيدٌ خارجٌ » .\r\n","page_name":" 479 ","page_number":479},
  {"content":"\r\n\r\nدر پاسخ مىگوييم : كسى نمىتواند اين معنا را انكار كند ولى بحث ما در عباديت خود قيد است نه در عباديت تقيّد . شما مىگوييد : « تقيّد هم - مانند ركوع - عبادت است ، يعنى اگر كسى نمازش را با وضو خواند ، امرى عبادى انجام داده است » اين چه دليلى مىشود بر اينكه خود وضو امرى عبادى است ؟ و ما در خود وضو بحث داريم و نفس وضو خارج از دايرهء مأمور به است . در نتيجه اگر ما قائل به تبعّض و انبساط هم بشويم ولى ملاك تبعّض از دايرهء اجزاء تجاوز نمىكند و شامل شرايط و قيود نمىشود و ( أقيموا الصّلاة ) نمىتواند عباديت وضو را درست كند . ثالثاً : وقتى مىگوييم : « جزء عبارت از چيزى است كه در ماهيت مأمور به دخالت دارد و شرط عبارت از چيزى است كه خارج از ماهيت مأمور به است » فرق مهمّ ديگرى بين اجزاء و شرايط مطرح شده است و آن اين است كه اگر عبادتى مركّب ذات الاجزاء بود ، هريك از اجزاء آن‌هم عبادت خواهد بود . جزء بودن براى يك مركّب عبادى ، ملازم با عبادى بودن آن جزء است . امّا در باب شرايط چنين ملازمه‌اى وجود ندارد ، بلكه شرايط عبادت بر دو قسم است : بعضى از آنها عبادى و بعضى غير عبادى است .\r\nمثلًا طهارات سه‌گانه به‌عنوان شرط براى بعضى از عبادات - مثل صلاة و طواف - است و درعين‌حال ، جنبهء عبادى دارد ولى ستر عورت ، تطهير بدن و لباس و امثال اين‌ها با وجود اينكه شرط براى عبادت - يعنى صلاة - هستند امّا خودشان جنبهء عبادى ندارند . درحالىكه لازمهء فرمايش مرحوم نائينى اين است كه جميع شرايط عبادت ، جنبهء عبادى داشته باشند ، همان‌طور كه جميع اجزاء اين‌گونه‌اند ، زيرا ايشان مىفرمايد :\r\n« فرقى بين اجزاء و شرايط وجود ندارد و همان‌طور كه بعض امر صلاتى متعلّق به ركوع است ، بعض امر صلاتى هم متعلّق به وضو است » . لازمهء فرمايش ايشان اين است كه بعض امر صلاتى هم متعلّق به ستر عورت باشد . در نتيجه همان‌طور كه جميع اجزاء عبادت بايد اتّصاف به عباديت داشته باشد ، جميع شرايط عبادت هم بايد اتّصاف به عباديت داشته باشد ، زيرا فرقى بين ارتباط وضو با صلاة و ارتباط ستر عورت با صلاة\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nوجود ندارد . هر دو به‌عنوان شرط براى صلاة مىباشند . ممكن است كسى در دفاع از مرحوم نائينى بگويد : اگر ما بوديم و قواعد در اينجا دليل خارجى وجود نداشت ، همين معنا را حكم كرده و مىگفتيم : « همان ضابطهء كلّى كه در باب اجزاء وجود دارد ، در باب شرايط هم وجود دارد » ولى ما دليل داريم كه طهارت ثوب و طهارت بدن جنبهء عبادى ندارند . در پاسخ مىگوييم : آيا امر ( أقيموا الصّلاة ) امرى عبادى است يا غير عبادى ؟\r\nروشن است كه ايشان نمىتوانند بگويند : « اين امر ، عبادى است » زيرا ايشان بعضى از شرايط را از عباديت خارج كرده است و نيز نمىتواند بگويد : « اين امر ، غير عبادى است » زيرا اجزاء و بعضى از شرايط ، قطعاً عبادى هستند ، بنابراين ايشان ناچار است بگويد :\r\n« امر ( أقيموا الصّلاة ) هم عبادى است و هم غير عبادى » . يعنى آن قسمت از ابعاض اين امر كه متعلّق به اجزاء و شرايطى چون طهارات سه‌گانه است ، جنبهء عبادى دارد ولى آن قسمت از ابعاض كه متعلّق به ستر عورت و تطهير ثوب و بدن و امثال اين‌هاست ، جنبهء عبادى ندارد . ذوق هيچ متشرعه‌اى نمىتواند بپذيرد كه ( أقيموا الصّلاة ) هم جنبهء عبادى دارد و هم جنبهء غير عبادى . رابعاً : حضرت امام خمينى رحمه الله در پاسخ مرحوم نائينى فرموده است : ما در باب امر غيرى گفتيم : امر غيرى نمىتواند مصحّح عباديت باشد ، زيرا امر غيرى دعوت به غير - يعنى ذى المقدّمه - مىكند و وجود آن كالعدم است و چيزى كه وجودش كالعدم است موافقت و مخالفت آن موجب قرب و بعد نمىشود . نه استحقاق مثوبتى در كار است و نه استحقاق عقوبت ، هرچند ما - همان‌طور كه معروف بين اصوليين است - مسألهء استحقاق را در مورد اوامر نفسيه بپذيريم . ايشان مىفرمايد : ما همان چيزى كه در ارتباط با اوامر غيرى مطرح كرديم در مورد اوامر ضمنى نيز مطرح كرده و مىگوييم : اوامر ضمنى هم نمىتواند مصحّح عباديت باشد . نه تنها در باب شرايط بلكه در باب اجزاء هم - كه بسيارى عقيده دارند امر ضمنى\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nبه اجزاء مركّب مأمور به متعلّق مىشود - ما تعلّق امر ضمنى را مصحّح عباديت اجزاء نمىدانيم . البته ما نمىخواهيم بگوييم : « امر ضمنى ، داعويت ندارد » ، امر ضمنى جزئى از مجموعهء امر است و اگر مجموعهء امر داعويت داشته باشد و مكلّف را به‌سوى انجام متعلّقش تحريك نمايد ، بعض الامر هم - نسبت به جزئى كه متعلّق قرار گرفته - عنوان داعويت را دارا خواهد بود . بلكه دليل ما بر اين مطلب كه امر ضمنى نمىتواند مصحّح عباديت باشد اين است كه انجام متعلّق امر ضمنى به تنهايى كفايت نمىكند . مثلًا امر ضمنى به ركوع تعلّق گرفته است ولى ركوع به تنهايى كفايت نمىكند ، ركوع به‌عنوان بعض متعلّق و بعض از مجموعه‌اى كه بين آنها ارتباط وجود دارد مطرح است . « 1 » امر متعلّق به ركوع ، اگرچه داعويت دارد ولى به مجرد اتيان متعلّقش قناعت نمىكند بلكه متعلّق را به عنوان يك جزء از كل مطرح مىكند . حضرت امام خمينى رحمه الله مىفرمايد : اين خصوصيت كه در امر ضمنى مطرح است با عباديت منافات دارد يعنى نمىتواند عباديت درست كند . عباديت ، مربوط به آن امرى است كه فقط به‌سوى متعلَّق خود دعوت كند و بگويد : « اين متعلّق ، تمام هدف است و مقرّبيت دارد » . پس همان‌طور كه امر غيرى در باب مقدّمه ، اعتراف مىكرد كه « وجود من كالعدم است » ، امر ضمنى هم اعتراف مىكند كه « من به تنهايى چيزى نيستم و مأمور به عبارت از مجموعه‌اى است كه اجزاء آن با هم ارتباط دارند » لذا در اين قبيل از موارد كه مسألهء اقل و اكثر ارتباطى مطرح مىشود ، معناى اقل و اكثر ارتباطى اين است كه اگر سوره - به‌حسب واقع - جزئيت داشته باشد و شما نماز را بدون سوره اتيان كنيد ، در خارج چيزى در ارتباط با مأمور به واقع نشده است . خلاصهء فرمايش امام خمينى رحمه الله در پاسخ مرحوم نائينى رحمه الله : برفرض كه ما بپذيريم امر همان‌طور كه منبسط بر اجزاء است ، منبسط بر شرايط هم هست و هريك از شرايط\r\n\r\n\r\n","description":"","footnote":"\r\n( 1 ) - لذا معناى مركّب ، صِرف بودن اجزاء نيست ، بلكه ارتباط بين اجزاء مطرح است به‌طورى كه اگر يك جزء از يك مركّب ده‌جزئى تحقّق پيدا نكند گويا آن مركّب تحقّق پيدا نكرده است .\r\n","page_name":" 482 ","page_number":482},
  {"content":"\r\n\r\nهم مأمور به به امر ضمنى هستند ولى ما امر ضمنى را - حتى در ارتباط با اجزاء - مصحح عباديت نمىدانيم ، چه رسد به شرايط . سؤال : پس عباديت اجزاء از چه طريقى حاصل مىشود ؟ جواب : از راه امر متعلّق به مجموع ، زيرا امر متعلّق به مجموع ، هم داعويت به‌سوى مجموع دارد و هم مىگويد : « تمام مقصد ، عبارت از همين مجموع است و غير از آن نيست » . به‌عبارت روشن‌تر : كسانى كه در تعلّق امر به مركّبْ مسألهء انبساط را - حتّى در باب اجزاء هم - قبول ندارند و مىگويند : « ركوع ، متعلّق بعض الامر نيست » ، براى تصحيح عباديت ركوع مىگويند : تعلّق امر به مجموع ، كافى است كه همهء اجزاء اين مجموع اتّصاف به عباديت پيدا كند . « 1 » به‌نظر مىرسد پاسخ حضرت امام خمينى رحمه الله به مرحوم نائينى پاسخ خوبى است .\r\n\r\nراه حلّ سوّم : « 2 »\r\nاين راه تقريباً شبيه راهى است كه مرحوم نائينى مطرح كردند ، ولى با يك فرق . مرحوم نائينى در ارتباط با انبساط و تبعّض امر ، قائل به توسعه شده و فرمودند :\r\n« امر ، همان‌طور كه نسبت به اجزاء انبساط و تبعّض پيدا مىكند ، نسبت به شرايط هم انبساط و تبعّض پيدا كرده و هر شرطى به تنهايى متعلّق بعض الامر قرار مىگيرد ، در نتيجه امر متعلّق به شرايط ، همان امر نفسى متعلّق به مأمور به است و عباديت شرايط را درست مىكند » . راه سوّم از نظر نتيجه تقريباً مانند راه مرحوم نائينى است ولى از نظر توسعهء\r\n\r\n\r\n","description":"","footnote":"\r\n( 1 ) - مناهج الوصول إلى علم الاصول ، ج 1 ، ص 385 - 386 ؛ معتمد الاصول ، ج 1 ، ص 73 - 77 و تهذيب الاصول ، ج 1 ، ص 253 - 255\r\n( 2 ) - يادآورى : بحث در مورد اشكالى بود كه نسبت به عباديت طهارات سه‌گانه مطرح شده بود كه ما تاكنون براى حلّ اشكال ، دو راه حل مطرح كرديم : يكى راه حلّ مرحوم عراقى و ديگرى راه حلّ مرحوم نائينى . و هر دو راه مورد مناقشه قرار گرفت .\r\n","page_name":" 483 ","page_number":483},
  {"content":"\r\n\r\nانبساط با آن فرق دارند . اين راه مىگويد : « به‌نظر ما انبساط ، تنها در محدودهء اجزاء است و شرايط هيچ‌گونه بهره‌اى از انبساط ندارند - همان‌طور كه مرحوم عراقى عقيده داشتند - ولى ما در اينجا مىگوييم : ( أقيموا الصّلاة ) داراى دو بُعد است : يك بُعد آن در ارتباط با مأمور به و متعلّق امر است كه عبارت از اجزاء مىباشد . بُعد ديگر آن عبارت از مسألهء داعويت است . در اين بُعد ، شرايط هم مثل اجزاء است . آنچه ما را به‌سوى تطهير لباس نجس دعوت مىكند همان ( أقيموا الصّلاة ) است . بنابراين ( أقيموا الصّلاة ) در بُعد داعويتش ، غير از بُعد متعلّقش - كه محدود به اجزاء است - مىباشد » . در اينجا گويا كسى بر اين قائل اشكال كرده مىگويد : « اگر ( أقيموا الصّلاة ) همان‌طور كه داعويت به اجزاء دارد ، داعويت به شرايط هم دارد ، پس بايد همهء شرايط يكسان باشند ، زيرا - از جهت داعويت - فرقى بين وضو و تطهير ثوب وجود ندارد .\r\nهمان‌طور كه داعى و محرك انسان براى وضو گرفتن عبارت از تعلق امر به اقامهء صلاة است ، داعى و محرّك به تطهير ثوب هم همين تعلّق امر به اقامهء صلاة است . پس چرا شما به بعضى از شرايط - يعنى طهارات سه‌گانه - جنبهء عباديت مىدهيد ولى ساير شرايط را عبادى نمىدانيد ؟ قائل در پاسخ اشكال مىگويد : ما هم يكسان بودن شرايط را - از جهت داعويت - قبول داريم ولى دليل خارجى داريم بر وجود تفكيك بين شرايط ، و بر اينكه انجام وضو و غسل و تيمم بايد به داعى امر ( أقيموا الصّلاة ) باشد و اگر به داعى ديگرى - چون ريا و خنك شدن و . . . - بود باطل است . امّا نسبت به تطهير ثوب و بدن - اگرچه داعويت ( أقيموا الصّلاة ) را نسبت به آنها مىپذيريم ولى - دليلى نداريم كه انجام آنها بايد به داعى امر ( أقيموا الصّلاة ) باشد ، و اگر تطهير ثوب ريايى هم باشد ، تطهير تحقّق پيدا كرده و مشكلى در ارتباط با صلاة ايجاد نمىكند . : اين راه هم به‌نظر ما ناتمام است . ما نمىتوانيم اين معنا را بپذيريم كه بين بُعد\r\n\r\n","description":"","footnote":"","page_name":" 484 ","page_number":484},
  {"content":"\r\n\r\nمتعلَّق و بُعد داعويت ، ازنظر وسعت و ضيق ، اختلاف وجود داشته باشد . شاهدش اين است كه اگر ما بخواهيم بعد متعلّق را اضيق از بعد داعويت بدانيم ، مثل اين است كه كسى ادعا كند ( أقيموا الصّلاة ) - در عين اينكه متعلّقش عبارت از صلاة است - دعوت به صوم هم مىكند . و چنين چيزى قابل قبول نيست ، همان‌طور كه مرحوم آخوند به‌طور مكرّر فرموده است : « الأمر لا يكاد يدعو إلّا الى متعلّقه » ، يعنى دايرهء داعويت ، با دايرهء متعلَّق يكسان است . امر به‌سوى همان چيزى دعوت مىكند كه به آن تعلّق گرفته است .\r\nاما اينكه امر بگويد : « من به شرايط - حتى به‌طور ضمنى هم - تعلّق نگرفته‌ام ولى درعين‌حال ، شما را به‌سوى شرايط هم دعوت مىكنم » حرف قابل قبولى نيست . « 1 »\r\n\r\nراه حلّ چهارم :\r\nبه‌نظر مىرسد كه براى تصحيح عباديت طهارات سه‌گانه و حل اشكالى كه در اين زمينه مطرح بود بايد بگوييم : مستشكل و همهء كسانى كه در مقام جواب از اشكال برآمدند يك مطلب را مسلّم گرفتند و آن اين است كه عباديت نياز به امر دارد ، چه امر غيرى باشد و چه امر نفسى .\r\nو امر نفسى هم استحبابى باشد يا وجوبى . « 2 » ولى آيا منشأ اين مسئله كه « عبادت ، نياز به امر دارد » چيست ؟ آنچه مىتواند به‌عنوان منشأ اين مسئله باشد اين است كه ما در بحث تعبّدى و توصّلى ، در فرق بين عبادت و غير عبادت گفتيم : امر عبادى ، نياز به قصد قربت دارد . امّا امر توصّلى نياز به قصد قربت ندارد » . آن‌وقت در ارتباط با معناى قصد قربت ، احتمالاتى مطرح شد : يك احتمال اين بود كه قصد قربت يعنى عمل را به داعى امر متعلّق به آن انجام\r\n\r\n\r\n","description":"","footnote":"\r\n( 1 ) - تذكر : اشكال فوق بر مرحوم نائينى وارد نيست زيرا ايشان دايرهء متعلّق را توسعه داده و امر ضمنى را شامل شرايط هم مىدانستند هرچند ما اصل حرف ايشان را نپذيرفتيم .\r\n( 2 ) - بحث ترتّب - كه در آينده مطرح خواهد شد - نيز مبتنى بر همين مسئله است كه « عبادت ، نياز به امر دارد » .\r\n","page_name":" 485 ","page_number":485},
  {"content":"\r\n\r\nدهيم . بنابراين احتمال ، ما همه جا براى عباديت عبادت ، نياز به امر داريم ، زيرا عبادت قصد قربت مىخواهد و قصد قربت هم به‌معناى اتيان عمل به داعى امر است و اتيان عمل به داعى امر نمىتواند بدون امر باشد . ما در اين معنا مناقشه كرده مىگوييم : اين يكى از احتمالاتى بود كه در ارتباط با معناى قصد قربت مطرح بود و احتمالات ديگرى نيز در اين زمينه وجود داشت كه مرحوم آخوند آنها را در بحث تعبّدى و توصّلى مطرح كردند . يك احتمال اين است كه قصد قربت به‌معناى « إتيان الشيء بداعي كونه مقرّباً للعبد إلى مقام المولى » باشد . اگر ما اين احتمال را پذيرفتيم - كه ارتكاز بيشترى هم در ذهن دارد - ديگر عباديت نيازى به امر نخواهد داشت . همين‌طور اگر عمل را « بداعي كونه حسناً » - كه احتمال ديگر در معناى قصد قربت بود - انجام دهيم كه رياء و ساير شهوات نفسانيه و دواعى غير اخروى را خارج مىكند . در اين صورت عبادت نيازى به امر ندارد . همچنين اگر عمل را « بداعي كونه ذا مصلحة » - كه احتمال ديگر در معناى قصد قربت بود - انجام دهيم ، مثل اينكه نماز را به داعى معراجيت يا به داعى ناهى بودن از فحشاء و منكر انجام دهيم . در اين صورت نيز عبادت نيازى به امر ندارد . بنابراين معانى اخير ، ممكن است عبادتى وجود داشته باشد كه امر به آن تعلّق نگرفته باشد ، كه مثال آن را مطرح خواهيم كرد . سؤال : اگر شما در باب عبادت ، مسألهء تعلّق امر را لازم نمىدانيد ، پس عباديت عبادت را از كجا به دست مىآوريد ؟ از كجا به دست مىآوريد كه طهارات سه‌گانه عبادت است امّا تطهير ثوب و بدن براى صلاة عبادت نيست ؟ جواب : عباديت بعضى از چيزها روشن است و نيازى به‌دليل ندارد . عبادت به‌معناى پرستش و خضوع و خشوع در پيشگاه معبود است . « 1 » مثلًا سجده عبادت\r\n\r\n\r\n","description":"","footnote":"\r\n( 1 ) - خواه معبود ، پروردگار باشد كه اهليت براى عبادت دارد و يا بت و امثال آن باشد كه بت‌پرستان به‌عنوان معبود خود مىدانستند . و ما عمل آنها را شرك در عبادت مىدانيم . همان شركى كه جاهليت زمان پيامبر صلى الله عليه و آله گرفتار آن بودند ، زيرا آنها خداوند را قبول داشتند لذا وقتى از آنها سؤال مىشد كه چرا بت مىپرستيد ؟ مىگفتند : ( ما نعبدهم إلّا ليقرّبونا إلى اللَّه زلفى ) [ الزمر : 3 
  ] ، و بت‌پرستى را وسيلهء قرب به خداوند مىدانستند . و نسبت به ذات خداوند و خلاقيت حضرتش مشكلى نداشتند . ( و لئن سألتهم من خلق السماوات و الأرض ليقولُنّ اللَّه ) ، لقمان : 25 .\r\n","page_name":" 486 ","page_number":486},
  {"content":"\r\n\r\nاست . ولى سجدهء در برابر خداوند ، عبادت و پرستيدن معبود به حق و سجدهء در مقابل بت ، عبادت و پرستيدن معبود باطل است . عباديت سجده ، دليل نمىخواهد . امّا عباديت بسيارى از عبادات ، براى ما معلوم نيست و بايد از راه شرع استفاده كنيم . ولى معناى اينكه عبادتى بايد از طريق شرع به ما برسد اين نيست كه حتماً بايد شارع نسبت به آن امرى صادر كند بلكه اگر اجماع فقهاء يا ضرورت فقه يا بداهت نزد متشرعه - كه اتصال به زمان ائمه عليهم السلام و رسول خدا صلى الله عليه و آله پيدا كرده - چيزى را عبادت بداند براى اثبات عباديت آن كافى است و عباديت طهارات سه‌گانه از اين قبيل است .\r\nاگر ما بوديم و فكر ناقص خودمان ، نمىتوانستيم پى ببريم كه طهارات سه‌گانه - با اين كيفيتى كه دارند - مقرّب به‌سوى خداوند باشند و صلاحيت عبادت داشته باشند . و به‌عبارت ديگر : ما از نظر فكر خودمان فرقى بين وضو و تطهير ثوب نمىبينيم امّا وقتى وارد فقه مىشويم مىبينيم ضرورت فقه مىگويد : « طهارات سه‌گانه عبادت است ولى تطهير ثوب و بدن عبادت نيست » به متشرعه مراجعه مىكنيم ، مىبينيم موقع وضو حواس خود را جمع مىكند ، دعا مىخواند و خودش را متوجه خداوند مىبيند امّا موقع تطهير ثوب و بدن - با وجود اينكه براى نماز است - هيچ توجهى به عباديت و مقرّبيت تطهير ثوب و بدن و عدم آن ندارد . در نتيجه اگر ما خودمان را ملزم نبينيم كه قصد قربت را به‌معناى قصد امتثال امر - كه معناى بعيدى هم مىباشد - بدانيم ، بلكه قصد قربت را به‌معناى ظاهر خودش - يعنى « قصد كونه مقرّباً » - بدانيم ، « 1 » عباديت نيازى به امر نخواهد داشت بلكه\r\n\r\n\r\n","description":"","footnote":"\r\n( 1 ) - مخصوصاً كه اين همه در روايات تعبير به « قرب » و « تقرّب » شده است . مثلًا در حديث قدسى وارد شده است : « ما زال العبد يتقرّب إليّ بالنوافل » [ جامع الأخبار ، ص 81 
  ] معناى تقرّب همين است كه انسان عملى را به‌عنوان اينكه او را به خدا نزديك مىكند انجام دهد .\r\n","page_name":" 487 ","page_number":487},
  {"content":"\r\n\r\nما بايد ببينيم چه چيزى مقرّبيت دارد ؟ و همان‌طور كه گفتيم : مقرّبيت بعضى از چيزها براى ما معلوم است و دليلى نمىخواهد و در مورد بقيهء عبادات - كه مقرّبيت آنها براى ما معلوم نيست - اجماع و ضرورت فقه و ضرورت شرع مىآيد و عباديت و مقرّبيت را درست مىكند . اين نكته‌اى است كه بايد در آن دقّت كرد . ما اين‌همه ( أقيموا الصّلاة ) در قرآن مشاهده مىكنيم ( أقيموا الصّلاة ) مىگويد : « نماز را اقامه كنيد » و ديگر نمىگويد : « بايد نماز را با قصد قربت اتيان كنيد » . ما اين را از خارج فهميديم . از ضرورت نزد شارع و فقه و متشرعه ، عباديت صلاة را استفاده كرديم . در باب طهارات سه‌گانه هم همين‌طور است . چه نيازى دارد كه ما امر را مطرح كنيم تا دچار اشكال شويم ؟ امر به تنهايى براى اثبات عباديت كافى نيست . مگر واجبات توصّلى امر ندارند ؟ مسألهء اعتبار قصد قربت بايد از طرق ديگر روشن شود و ما وقتى به متشرعه - چه مجتهد باشند چه مقلّد - مراجعه مىكنيم مىبينيم وضو را با ديد عبادت نگاه مىكنند ولى تطهير ثوب و بدن را عبادت نمىدانند و همين مقدار براى اثبات عباديت طهارات سه‌گانه كافى است . البته بايد توجه داشت كه وقتى ما مىگوييم : « شىء مقرِّب را بايد با قصد قربت انجام داد » معنايش اين است كه اگر به قصد رياء و امثال آن باشد كفايت نمىكند .\r\nبه‌عبارت ديگر : اگرچه مقرّبيت شىء به اين معناست كه انسان را به خدا نزديك مىكند ولى مجرّد اين معنا كافى نيست بلكه بايد اتيان آن شىء در خارج هم به داعى مقرّبيت آن باشد و اگر به داعى رياء و امثال آن باشد نه تنها مقرّب نخواهد بود . بلكه به‌عنوان مبعّد محسوب خواهد شد . ما در عباديت ، بيش از اين دو معنا - صلاحيت شىء بر تقرّب و انجام آن به داعى تقرّب - را لازم نمىدانيم .\r\n\r\nعدم ورود اشكال بر راه چهارم\r\nبنا بر راه چهارم ( مبناى ما ) نه مشكل دور پيش مىآيد و نه تالى فاسدهاى ديگر و نه نياز به تبعّض امر داريم و نه مسألهء تفكيك بين داعويت و متعلَّق به‌ميان خواهد آمد .\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nهمچنين مشكلات ديگرى نيز كه در اين زمينه مطرح بود ، با اين معنا حل خواهد شد . اشكال اوّل اين بود كه اگر عباديت طهارات سه‌گانه به‌واسطهء امر نفسى استحبابى باشد ، چنين امرى در مورد تيمم وجود ندارد . پاسخ اين است كه در باب تيمّم همچنين امرى داريم ولى دايرهء آن محدود است . در باب وضو دايرهء استحباب نفسى وسيع است . وضو به‌طور كلّى استحباب نفسى دارد ، چه انسان محدث باشد يا محدث نباشد . غسل هم استحباب نفسى دارد ، اگرچه دايره‌اش به اندازهء وضو وسيع نيست ، بلكه داراى موارد خاصى است . « 1 » امّا استحباب تيمّم ، موارد نادرى دارد كه آن‌هم به‌عنوان بدل از وضو - با تمكن از آب - استحباب دارد . مثلًا مستحب است انسان براى خوابيدن وضو بگيرد و اگر نخواست وضو بگيرد مىتواند به‌جاى وضو تيمم كند اگرچه تمكّن از آب هم دارد . امّا در غير اين‌گونه موارد اگر كسى بخواهد تيمم كند ، چنين تيممى استحباب نفسى ندارد . از اينجا روشن مىشود كه لازمهء عباديت يك شىء اين نيست كه به‌طور مطلق و در جميع حالات عباديت داشته باشد بلكه ممكن است چيزى در حالتى عباديت داشته باشد و در حالت ديگر فاقد عنوان عباديت باشد . وقتى ما عباديت را از شارع مىگيريم ، شارع ممكن است به ما بگويد : « تيمم در جايى كه مقدّميت براى نماز دارد - و يا در موارد نادر ديگرى مثل تيمم بدل از وضو براى خواب - جنبهء عباديت و مقرّبيت دارد ، امّا در غير اين موارد جنبهء عباديت ندارد ، « 2 » ولى عباديت وضو داراى توسعه است » . چنين چيزى تفكيك در معناى عبادت نيست و اشكال و استحاله‌اى در مورد آن وجود\r\n\r\n\r\n","description":"","footnote":"\r\n( 1 ) - و هركدام از آنها عنوان خاصى را در ارتباط با زمان يا مكان يا بعضى از خصوصيات ديگر دارد امّا استحباب وضو در ارتباط با هيچ‌چيز ديگر نيست . نفس وضو در جميع حالات و يا جميع شرايط ، داراى استحباب نفسى است .\r\n( 2 ) - مثلًا بنا بر قول به عدم جواز بدار ، چنانچه انسان در اوّل وقت عذرى داشته باشد نمىتواند تيمم كرده و نماز بخواند بلكه بايد علم يا اطمينان داشته باشد كه عذر او مستوعب وقت است . بنابراين اگر با نبودن چنين علم و اطمينانى ، در اوّل وقت تيمم كند ، تيمّم او مشروع نبوده و جنبهء عبادت و مقرّبيت ندارد .\r\n","page_name":" 489 ","page_number":489},
  {"content":"\r\n\r\nندارد ، زيرا ما عباديت را از شارع مىگيريم و شارع تيمم را در ظرف خاص و شرايط خاصى به‌عنوان عبادت و مقرّب دانسته است امّا در عباديت وضو توسعه قائل شده و آن را به‌طور مطلق ، عبادت دانسته است خواه قبل از وقت باشد يا بعد از وقت و خواه در حالت حدث و يا به‌عنوان وضوى تجديدى باشد . بنابراين وقتى ما ملاك عبادت را تعلّق امر ندانستيم و گفتيم : « در طهارات سه‌گانه ملاك عبادت وجود دارد و از جهت عباديت ، بين موردى كه امر نفسى استحبابى دارد با موردى كه امر نفسى استحبابى ندارد فرقى نيست ، اگرچه در توسعه و تضييق ظرف عباديت ، بين آنها فرق است » ديگر مشكلى پيش نمىآيد . مؤيّد حرفى كه در باب تيمم ذكر كرديم مسألهء صلاة حائض است . صلاة با اين عظمتى كه دارد و در رأس عبادات قرار گرفته است به‌گونه‌اى كه در مورد آن گفته شده است : « إن قُبلت قُبل ما سواها و إن ردّت ردّ ما سواها » « 1 » خود شارع جنبهء عباديت مقرّبيت آن را نسبت به حائض نفى كرده است . اين‌گونه نيست كه صلاة حائض داراى عباديت و مقرّبيت بوده ولى عمل حرامى باشد ، بلكه اصلًا جنبهء عباديت و مقرّبيت ندارد . با وجود اين‌همه ادلّه‌اى كه در ارتباط با اهميت صلاة وجود دارد ، ما نمىدانيم چرا شارع به حائض فرموده است : « دعي الصلاة أيّام أقرائك » ؟ « 2 » بنابراين ممكن است عباديت يك شىء ، به‌صورت مطلق نبوده و در موارد خاصى باشد . در باب وضو و غسل هم مىتوان مثال را پياده كرد . در مواردى كه قاعدهء « لا حرج » مطرح است بحث شده است كه آيا جريان اين قاعده به نحو رخصت است يا عزيمت ؟ بعضى قائل به رخصت هستند و مىگويند : « اگر وضو حرجى شد ، جايز است انسان آن را ترك كرده و تيمم كند » ولى بعضى ديگر قائل به عزيمت هستند - كه تحقيق هم همين است - و مىگويند : « اگر كسى وضوى حرجى بگيرد ، وضويش باطل است » . پس بنا بر مبناى عزيمت ، وضوى حرجى جنبهء عباديت ندارد .\r\n\r\n\r\n","description":"","footnote":"\r\n( 1 ) - فلاح السائل ، ص 127 .\r\n( 2 ) - التهذيب ، ج 1 ، ص 384 ( باب 19 ، الحيض و الاستحاضة و النفاس ، ح 6 ) .\r\n","page_name":" 490 ","page_number":490},
  {"content":"\r\n\r\nدر نتيجه ، امورى كه عباديتشان از شارع گرفته مىشود ، عباديت آنها محدود به همان مقدارى است كه شارع بيان كرده است . در باب تيمم ، موارد عباديت محدود است و در باب غسل بيشتر و در باب وضو از هر دو بيشتر است . اشكال دوّم اين بود كه اگر وضو داراى امر استحبابى نفسى باشد ، چنانچه به‌عنوان مقدّمه براى نماز واقع شود و ما هم در باب مقدّمه قائل به وجوب شرعى مقدّمه شويم ، « 1 » لازم مىآيد كه وضو هم استحباب نفسى داشته باشد و هم وجوب غيرى . چگونه مىشود چيزى داراى دو حكم باشد كه هم از نظر استحباب و وجوب با يكديگر اختلاف دارند و هم از نظر نفسى بودن و غيرى بودن . در پاسخ مىگوييم : اوّلًا : اين اشكال مبتنى بر اين است كه ما قائل به وجوب شرعى غيرى مقدّمه بشويم امّا كسى كه قائل به وجوب شرعى مقدّمه نباشد و فقط همان لابدّيت عقليه را مطرح كند ، اين اشكال بر او وارد نخواهد بود . ثانياً : براى جمع بين اين دو حكم مىگوييم : ذات وضو - يعنى غسلتان و مسحتان - مأمور به به امر نفسى استحبابى است امّا آنچه مقدّميت براى صلاة دارد و مأمور به به امر غيرى و وجوبى است عبارت از « غسلتان و مسحتان با وصف عبادت بودن آنها » است . به‌عبارت ديگر : ذات وضو ، متعلّق امر نفسى استحبابى است و كارى به صلاة ندارد . امّا اين عمل با وصف اين كه مستحب نفسى است ، به عنوان مقدّمه براى صلاة است . « 2 » بنابراين متعلّق اين دو امر با يكديگر فرق دارند و در اين صورت استحاله‌اى پيش\r\n\r\n\r\n","description":"","footnote":"\r\n( 1 ) - همان‌طور كه گفتيم : قائل به وجوب مقدّمه ، وجوب آن را شرعى و غيرى مىداند .\r\n( 2 ) - يادآورى : قصد قربت داخل در دايرهء امر استحبابى نيست . همان‌طور كه مرحوم آخوند مىفرمود : قصد قربت نمىتواند داخل در دايرهء متعلّق باشد و امر به نفس اجزاء بدون قصد قربت تعلّق گرفته است ولى ما از خارج به دست آورده‌ايم كه بايد اين اجزاء را به داعويت امر و به قصد قربت انجام داد . بدون اينكه خود اين داعويت داخل در اجزاء باشد .\r\n","page_name":" 491 ","page_number":491},
  {"content":"\r\n\r\nنمىآيد . استحاله در صورتى است كه متعلّق اين دو امر يكى باشد . نظيرى براى اجتماع حكمين : نظير آنچه در باب اجتماع حكمين در وضو ملاحظه شد ، در نماز ظهر نسبت به نماز عصر وجود دارد . نماز ظهر از طرفى متعلّق وجوب نفسى است و از طرفى - با توجه به اينكه به‌عنوان شرط براى نماز عصر است - مقدّمهء نماز عصر شده و - بنا بر قول به وجوب مقدّمه - وجوب غيرى هم پيدا مىكند . در اينجا نيز مىگوييم : متعلّق وجوب نفسى ، نفس نماز ظهر است امّا متعلّق وجوب غيرى و مقدّمى ، نفس صلاة ظهر نيست بلكه « صلاة ظهرى كه واجب و مأمور به به امر نفسى است » به‌عنوان متعلّق وجوب غيرى مطرح است . به‌عبارت ديگر :\r\nدايرهء متعلّق وجوب غيرى با دايرهء متعلّق وجوب نفسى فرق مىكند . اشكال سوّم اين بود كه : ما اگرچه گفتيم : « قصد قربت به‌معناى قصد امتثال امر نيست » ولى اين بدان معنا نيست كه ما بخواهيم قصد امتثال امر را بىاثر بدانيم به گونه‌اى كه اگر كسى نماز را به قصد امتثال ( أقيموا الصّلاة ) به‌جا آورد ، نمازش باطل باشد . بلكه ما مىخواهيم بگوييم : « قصد قربت منحصر به قصد امتثال امر نيست به گونه‌اى كه در موارد عدم وجود امر ، راهى براى اثبات عباديت نداشته باشيم » . براساس اين مبنا اشكالى مطرح مىشود كه اگر عباديت باب طهارات سه‌گانه در ارتباط با استحباب نفسى آنها باشد ، بايد مكلّف آنها را به داعى استحباب نفسى انجام دهد و در غير اين صورت طهارت او باطل است . درحالىكه بدون ترديد اگر كسى طهارات سه‌گانه را به داعى امر غيرى متعلّق به آنها - در صورتى كه امر غيرى داشته باشند - انجام دهد ، طهارت او صحيح است . اتفاقاً طهارات سه‌گانه معمولًا در مقام عمل به داعى امر غيرى متعلّق به آنها اتيان مىشوند . مثلًا وقتى از مكلّف سؤال مىشود : « براى چه وضو مىگيرى » ؟ مىگويد : « براى نماز » يعنى چون نماز به‌عنوان ذى المقدّمه است ، محرّك من به اتيان وضو ، همان امر غيرى است كه از ناحيهء امر نفسى به‌وجود آمده است . نتيجه‌اى كه از اين اشكال گرفته مىشود اين است كه :\r\n\r\n","description":"","footnote":"","page_name":" 492 ","page_number":492},
  {"content":"\r\n\r\n1 - معلوم مىشود كه عباديت ، به خاطر امر استحبابى نفسى نيست . مخصوصاً با توجه به اينكه چنين امرى در مورد تيمّم وجود ندارد . در مقام عمل بين وضو و تيمّم فرقى نيست . وضو اگرچه داراى امر نفسى استحبابى است ولى متوضّى وضو را براى نماز مىگيرد و متيمم هم تيمم را براى نماز انجام مىدهد و هيچ‌كدام از اين دو توجهى به امر نفسى استحبابى ندارند . 2 - ما گفتيم : در عباديت عبادت ، دو خصوصيت معتبر است : الف : شىء داراى صلاحيت عباديت باشد كه اين صلاحيت در اكثر موارد از طريق شرع به‌دست‌مىآيد . ب : شىء صالح براى عباديت ، با قصد قربت يا داعويت امر - در جايى كه امر وجود دارد « 1 » - اتيان شود . در اينجا مستشكل بر ما اشكال كرده مىگويد : « طبق مبناى شما ، صلاحيت عباديت طهارات سه‌گانه از طريق اجماع و ضرورت و نظر متشرعه به‌دست‌مىآيد ، در اين صورت اگر مكلّف در مقام عمل بخواهد طهارات سه‌گانه را به داعى امر غيرى انجام دهد آيا اين طهارات او صحيح است يا باطل ؟ همان‌طور كه ما ( مستشكل ) گفتيم :\r\nترديدى در صحت اين طهارت نيست و اتفاقاً در مقام عمل هم مكلّفين طهارات سه‌گانه را به داعى امر غيرى آن انجام مىدهند » . مستشكل ادامه مىدهد : « اگر شما صحت را بپذيريد ، ركن دوّم عباديت را چگونه درست مىكنيد ؟ امر غيرى كه صلاحيت ندارد داعويت عباديت داشته و مصحّح عباديت باشد » . « 2 »\r\n\r\n\r\n","description":"","footnote":"\r\n( 1 ) - زيرا ما گفتيم : « ما نمىخواهيم مسألهء داعويت امر را انكار كنيم بلكه مىخواهيم بگوييم : مسألهء داعويت ، به‌عنوان مقوّم عبادت نيست . امّا در جايى كه امر وجود دارد ، اگر كسى عبادت را به داعى امتثال امر آن اتيان كند ، ترديدى در صحت عبادت او نيست » .\r\n( 2 ) - ما در مباحث گذشته اين معنا را مورد تحقيق قرار داده و گفتيم : امر غيرى گويا وجودش كالعدم است . نه مسألهء موافقت و استحقاق مثوبتى به دنبال آن مطرح است و نه مخالفت و استحقاق عقوبت . هرچند ما در واجبات نفسيه ، استحقاق مثوبت را قائل شويم .\r\n","page_name":" 493 ","page_number":493},
  {"content":"\r\n\r\nدر پاسخ مىگوييم : وضو گرفتن به داعى نماز خواندن دو صورت دارد : صورت اوّل : غسلتان و مسحتان را با قصد قربت براى نماز انجام دهد . صورت دوّم : غسلتان و مسحتان را براى نماز انجام دهد . اگر متوضّى ، صورت اوّل را اراده كرده باشد ، وضويش صحيح است و جواب مستشكل هم روشن مىشود ، زيرا در اين صورت ، عباديت با قصد قربت درست شده است نه با امر غيرى . و ما هم گفتيم : « لازم نيست در قصد قربت ، كسى قصد امتثال امر داشته باشد تا شما بگوييد : « چه‌بسا در حين وضو توجهى به امر نفسى استحبابى ندارد .\r\nامّا كسى نيست كه در حال وضو توجه به عباديت وضو نداشته باشد » . لذا اگر كسى گفت : « من غسلتان و مسحتان - كه عباديت آنها از طريق شرع روشن شده - را توأم با قصد قربت انجام داده و اين مجموعه را مقدّمه براى صلاة قرار مىدهم » ، امر غيرى نقشى در عباديت پيدا نكرده و التفات به امر نفسى استحبابى هم لازم نبوده است پس وضوى او صحيح است . امّا اگر متوضّى صورت دوّم را اراده كرده باشد ، وضويش باطل است ، زيرا اگرچه در « غسلتان و مسحتان » صلاحيت عباديت وجود دارد امّا ركن دوّم آن وجود ندارد . ركن دوّم آن اين است كه تحقّق عبادت در خارج بايد توأم با قصد قربت يا توأم با قصد امتثال امر باشد . وقتى امر نفسى مورد التفات نيست و قصد قربت هم همراه آن نيست چگونه مىتواند به‌عنوان يك عبادت مطرح باشد . شما ( مستشكل ) كه مىگوييد : « اگر كسى وضو را به داعى امر غيرى آن انجام دهد ، وضويش بدون اشكال صحيح است » ، چنانچه اين صورت را هم اراده كرده باشيد ، ما حرف شما را تكذيب مىكنيم . چه كسى چنين فتوايى داده كه اگر كسى وضو را بدون قصد قربت و براى اتيان نماز انجام دهد وضويش صحيح است ؟ ممكن است كسى بگويد : آنچه مقدّميت براى صلاة دارد ، مجرّد غسلتان و مسحتان نيست ، بلكه « غسلتان و مسحتان با وصف عباديت » مقدّمه براى صلاة است و روشن است كه اگر كسى بدون قصد قربت هزار بار هم غسلتان و مسحتان را انجام\r\n\r\n","description":"","footnote":"","page_name":" 494 ","page_number":494},
  {"content":"\r\n\r\nدهد براى نماز فايده‌اى ندارد . لذا اين شخص اگرچه توجهى به قصد قربت ندارد ولى با توجه به اينكه نماز را به‌عنوان غايت براى وضوى خود قرار داده و نماز بر وضوى عبادى متوقّف است ، پس بايد وضوى او صحيح باشد . و اگر حكم به صحت شد ، اشكال برمىگردد كه چگونه وضويى را كه بدون قصد قربت است محكوم به صحت مىدانيد ؟ شايد عبارت مرحوم آخوند نيز ناظر به همين معنا باشد ، ايشان مىفرمايد : « و الاكتفاء به قصد أمرها الغيري فإنّما هو لأجل أنّه يدعو إلى ما هو كذلك في نفسه حيث انّه لا يدعو إلّا إلى ما هو المقدّمة » يعنى كفايت امر غيرى به اين جهت است كه امر غيرى دعوت مىكند به متعلّق خودش و چون متعلّق خودش ذاتاً عبادت است ، به قصد امر غيرى اكتفا مىشود . گويا در اينجا واسطه‌اى در كار است و به خود امر غيرى - بما هو امر غيرى - اكتفا نمىشود . شاهدش اين است كه در ساير مقدّمات غير عبادى قصد امر غيرى نمىتواند عباديت درست كند . تطهير ثوب و بدن به قصد امر غيرى ، آن را عبادت نمىكند . امّا امر غيرى متعلّق به وضو ، عباديت آن را درست مىكند ، زيرا امر غيرى متعلّق به تطهير ثوب ، به عبادت تعلّق نگرفته است امّا امر غيرى متعلّق به وضو ، به يك عبادتى تعلّق گرفته است كه عباديت آن با قطع‌نظر از امر غيرى احراز شده است . مرحوم آخوند مىفرمايد : اكتفا به قصد امر غيرى براى اين جهت است كه امر غيرى مىگويد : « مقدّمه را انجام بده » و مقدّمه عبارت از « غسلتان و مسحتان با قصد قربت » است . به‌عبارت ديگر : درست است كه وضو متعلّق امر غيرى است و فرض مىكنيم امر غيرى در تمام موارد ، به‌سوى متعلّق خودش دعوت مىكند ولى متعلّق‌ها فرق مىكند . متعلّق در باب تطهير ثوب و بدن ، امرى غير عبادى است امّا در باب وضو امرى عبادى است . « 1 »\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 178 . ذكر اين نكته لازم است كه عبارت كفايه در اينجا به‌صورت « لا حيث انّه . . . » است كه « لا » در آن زايد و نادرست است .\r\n","page_name":" 495 ","page_number":495},
  {"content":"\r\n\r\nدر پاسخ مىگوييم : در اينجا نكته‌اى مطرح است كه در موارد مشابه آن نيز وجود دارد و آن اين است كه روايات و فتواى فقهاء بر اين است كه عبادت ريائى باطل است . حال وقتى كسى به نماز مىايستد و نماز ريائى مىخواند شما كه مىگوييد : « اين نماز او باطل است » آيا عباديت اين نماز او را چگونه درست مىكنيد ؟ آيا اين شخص نماز را رياءً مىخواند يا صورت نماز را رياءً مىخواند ولى در باطن نماز نمىخواند ؟ اگر فقط صورت نماز است ، ديگر علت بطلان آن ، مسألهء رياء نخواهد بود بلكه علت آن اين است كه چنين شخصى نماز را نخوانده است . صورت نماز كه نماز نيست . ولى شما در باب رياء اين مطلب را نمىگوييد بلكه مىگوييد : « صلّى رياءً » . در اين كلمهء « صلّى » مسامحه و تجوّزى به كار نرفته است بلكه او صلاة را حقيقتاً انجام داده ولى چون ريائى بوده حكم به بطلان آن مىشود . ما نحن فيه هم همين‌طور است . اگر كسى گفت : « من غسلتان و مسحتان را براى صلاة انجام مىدهم » اگرچه صلاة متوقّف بر « غسلتان و مسحتان توأم با قصد قربت » است امّا اين معنايش اين نيست كه غسلتان و مسحتان همراه با قصد قربت است . همان‌طور كه توقّف داشتن صلاة بر قصد قربت ، معنايش اين نيست كه كسى كه نماز به‌جا مىآورد حتماً قصد قربت هم دارد بلكه چه‌بسا ممكن است نماز را ريائى انجام دهد . به‌عبارت ديگر : اگر مكلّف وضوى با قصد قربت را به داعى امر غيرى انجام داد ، مانعى ندارد ، زيرا عباديت را امر غيرى درست نكرده بلكه عباديت در رتبهء متقدّم بر امر غيرى درست شده است . امّا اگر وضو را بدون قصد قربت و به داعى امر غيرى انجام دهد ، چنين چيزى نمىتواند عباديت را براى وضو درست كند و ما دليلى بر اكتفاء به امر غيرى در اين صورت نداريم . ما از اينجا نتيجه مىگيريم كه صرف اينكه وضو عبادت و مقدّمه براى صلاة است ، همين فرق بين وضو و تطهير ثوب را درست مىكند امّا در مقام عمل بايد قصد قربت همراه اين وضو باشد و مجرّد اينكه بگويد : « وضو را براى صلاة انجام مىدهم » آن را عبادت نمىكند .\r\n\r\n","description":"","footnote":"","page_name":" 496 ","page_number":496},
  {"content":"\r\n\r\n\r\nثمرهء فقهى بحث در ارتباط با طهارات سه‌گانه\r\nبنابراين راهى كه ما طى كرديم فرق وضوى قبل از وقت و وضوى بعد از وقت ، در تعلّق و عدم تعلّق امر غيرى است - البته در صورتى كه امر غيرى را بپذيريم - . وضوى قبل از وقت ، متعلّق امر غيرى واقع نشده است زيرا قبل از وقت ، امر نفسى به ذى المقدّمه تعلّق نگرفته است . امّا وضوى بعد از وقت - بنا بر قول به وجوب مقدّمه - متعلّق امر غيرى واقع شده است . و تعلّق و عدم تعلّق امر غيرى ارتباطى به عباديت وضو ندارد . بله اگر قبل از وقت ، استحباب نفسى و امر استحبابى نفسى را اراده كند ، عباديت وضو قبل از وقت هم ثابت است . ولى در دو صورت فرقى بين قبل از وقت و بعد از وقت نيست و عباديت وضو در هر دو حال ثابت است ، يكى اينكه امر استحبابى نفسى وضو را اراده كند و ديگر اينكه وضو را به قصد قربت انجام دهد و كارى به امر نفسى نداشته باشد . در نتيجه آنچه ملاك در عباديت و صحت عبادت وضوست ، بين قبل از وقت و بعد از وقت فرقى نمىكند . آنچه بين قبل از وقت و بعد از وقت فرق مىكند ، مسألهء وجوب غيرى است . و وجوب غيرى هم ملاك عباديت و صحت وضو نيست . لذا براساس بيان ما فرقى بين قبل از وقت و بعد از وقت وجود ندارد بلكه چه‌بسا بعد از وقت مشكل‌تر از قبل از وقت است ، زيرا در وضوى قبل از وقت ، چون پاى امر غيرى مطرح نيست ، راهى براى بطلان وضو در كار نيست ، « 1 » امّا نسبت به بعد از وقت ، اگر كسى وضو را به داعى امر غيرى انجام دهد ولى قصد قربت نداشته باشد ، طبق اين مبنا وضوى او باطل خواهد بود . پس اين هم ثمرهء فقهى مترتّب بر اين بحث است . البته همان‌طور كه گفتيم در باب تيمم احكام خاصى وجود دارد ، مثلًا كسى كه بعد از آمدن وقت احتمال دهد عذرش تا نزديك آخر وقت زايل شود ، براى او تيمم جايز نيست بلكه بايد تا نزديك\r\n\r\n\r\n","description":"","footnote":"\r\n( 1 ) - مگر بنا بر آن وجوهى كه در ساير عبادات نيز مطرح است ، مثل ريا و امثال آن .\r\n","page_name":" 497 ","page_number":497},
  {"content":"\r\n\r\nآخر وقت صبر كند ، اگر عذرش زايل نشد ، نوبت به تيمم مىرسد . بنابراين تيمم بعد از وقت هم احكام خاصى دارد تا چه رسد به تيمم قبل از وقت .\r\n\r\nتقسيم چهارم : واجب اصلى و تبعى « 1 »\r\nيكى از تقسيماتى كه براى واجب مطرح شده ، تقسيم به اصلى و تبعى است . آيا تقسيم واجب به اصلى و تبعى مربوط به مقام اثبات است يا مربوط به مقام ثبوت ؟ صاحب فصول رحمه الله معتقد است اين تقسيم مربوط به مقام دلالت و اثبات و مفاد دليل است . ولى مرحوم آخوند عقيده دارد اين تقسيم مربوط به مقام ثبوت است و قبل از اينكه واجبْ مفاد دليل واقع شود ، اين تقسيم مطرح است . كلام صاحب فصول رحمه الله : ايشان براساس مبناى خود ، واجب اصلى و تبعى را اين‌گونه تعريف مىكند : واجب اصلى : واجبى است كه ما وجوب آن را از راه دليل و خطاب مستقل استفاده كرده باشيم . ايشان مىفرمايد : البته تصور نشود كه مراد ما از خطاب ، خصوص دليل لفظى است بلكه مقصود ما از خطاب ، عبارت از دليل است خواه اين دليل مستقل ، دليل\r\n\r\n\r\n","description":"","footnote":"\r\n( 1 ) - مرحوم آخوند اين تقسيم را بعد از امر چهارم ذكر كرده‌اند و درحقيقت ، امر چهارم را در ضمن مباحث تقسيمات واجب مطرح كرده‌اند . حضرت استاد « دام ظلّه » نيز - با توجه به اينكه مباحث خود را بر ترتيب كفاية الاصول مطرح كرده‌اند - از مرحوم آخوند تبعيت كردند ولى اشاره فرمودند كه گويا مرحوم آخوند اين مطلب را فراموش كرده و پس از اتمام امر چهارم متذكر آن شده‌اند . درهرصورت ما براى انسجام بيشتر كتاب ، اين تقسيم را قبل از امر چهارم مطرح كرديم .\r\n","page_name":" 498 ","page_number":498},
  {"content":"\r\n\r\nلفظى باشد - مثل ظاهر كتاب و سنت - يا دليلى لبّى باشد ، مثل اجماع و غير آن . واجب تبعى : واجبى است كه ما وجوب آن را از راه دليل مستقل استفاده نكرده باشيم . صاحب فصول رحمه الله مىفرمايد : وقتى اين تقسيم را با تقسيم واجب به نفسى و غيرى مقايسه مىكنيم مىبينيم هريك از دو قسم اصلى و تبعى ممكن است نفسى باشند يا غيرى . مثلًا صلاة هم واجب اصلى است و هم واجب نفسى و وضو هم واجب اصلى است و هم غيرى و مقدّمى . واجب تبعى هم ممكن است نفسى باشد يا غيرى . مثلًا اگر مولا بگويد : « إن لم يجئك زيدٌ فلا يجب إكرامه » ، مفهوم اين قضيهء شرطيه - در صورتى كه قائل به مفهوم شويم - اين مىشود : « إن جاءك زيد يجب إكرامه » . اين وجوب اكرام ، از طرفى وجوب نفسى است - زيرا مقدّميتى در اينجا مطرح نيست - و از طرفى وجوب تبعى است ، زيرا ما وجوب اكرام را از راه دليل استفاده نكرديم . دليل منطوقى دلالت بر عدم وجوب اكرام در صورت عدم مجىء مىنمايد ولى لازمهء اين مفاد - بنا بر ثبوت مفهوم - عبارت از وجوب اكرام هنگام تحقّق مجىء است . حال با توجه به اينكه صاحب فصول رحمه الله تقسيم را به‌لحاظ مقام دلالت مىداند ، از نظر مقام دلالت ، مفهوم به‌عنوان لازم براى منطوق است . نتيجه اين مىشود كه وجوب اكرام ضمن اينكه وجوب نفسى دارد ، وجوب تبعى در مقام دلالت هم دارد . همچنين واجب تبعى ممكن است غيرى باشد مثلًا اگر مولا گفت : « كُن على السطح » و ما در مسألهء مقدّمهء واجب قائل به ملازمهء عقليه بين وجوب ذى المقدّمه و وجوب مقدّمه شديم ، عبارت « كُن على السطح » دلالت بر وجوب نصب نردبان مىكند در نتيجه وجوب نصب نردبان هم وجوب غيرى است - چون ملاك غيريت در آن وجود دارد - و هم وجوب تبعى است ، زيرا وجوب نصب نردبان به‌طور مستقيم از دليل « كُن على السطح » استفاده نشده است بلكه از راه ملازمهء عقليه به دست آمده است . « 1 »\r\n\r\n\r\n","description":"","footnote":"\r\n( 1 ) - الفصول الغروية في الاصول الفقهيّة ، ص 82\r\n","page_name":" 499 ","page_number":499},
  {"content":"\r\n\r\nكلام مرحوم آخوند : ايشان معتقد است كه اين تقسيم ربطى به مقام دلالت و اثبات نداشته و در مرحله‌اى قبل از مقام دلالت مطرح است كه ما از آن به مقام ثبوت تعبير مىكنيم . ايشان - براساس مبناى خود - واجب اصلى و تبعى را اين‌گونه تعريف مىكند : واجب اصلى : واجبى است كه خود آن واجب - به همراه جهتى كه مطلوبيت آن را اقتضاء مىكند - مورد التفات مولاى آمر قرار گرفته و در ذهن او آمده است ، به‌همين‌جهت ارادهء مولا به‌طور مستقيم و بدون هيچ واسطه‌اى به آن تعلّق گرفته است . البته اين بدان معنا نيست كه خود آن چيز مطلوبيت نفسيه دارد بلكه ممكن است مطلوبيت آن نفسيه و ممكن است غيريه باشد . واجب تبعى : واجبى است كه يا اصلًا مورد التفات مولا قرار نگرفته و يا اينكه اگر خود شىء مورد التفات قرار گرفته ، ولى خصوصيتى كه موجب مطلوبيت آن شىء شده ، مورد التفات و توجه مولا قرار نگرفته است ، مثل اينكه يك مولاى عادى وقتى مىخواهد عبد خود را مأمورْ به « بودن بر پشت‌بام » بكند فقط همين « بودن بر پشت‌بام » در ذهن او آمده و چيزى به‌عنوان « نصب نردبان » در ذهن او نيامده باشد و يا اگر هم به ذهن او آمده ، حيثيت مطلوبيت و مقدّميت آن براى « بودن بر پشت‌بام » - كه مطلوب نفسى مولاست - در ذهن او نيامده باشد . بر اين اساس مرحوم آخوند مىفرمايد : در واجب اصلى ، هر دو قسم نفسيت و غيريت را مىتوان فرض كرد . در مسألهء « كن على السطح » اگر مولا همان‌طور كه « بودن بر پشت‌بام » و جهت مطلوبيت نفسيهء آن را مورد التفات قرار داده ، « نصب نردبان » و مطلوبيت غيريهء آن را نيز مورد التفات داشته باشد ، در اين صورت « بودن بر پشت‌بام » و « نصب نردبان » در نفسيت و غيريت با يكديگر مختلف خواهند بود ، امّا هر دو به‌عنوان واجب اصلى مطرح خواهند بود ، زيرا واجب اصلى عبارت از آن واجبى بود كه هم واجب و هم جهت مطلوبيت آن مورد توجه مولا قرار گرفته باشد ، خواه مطلوبيت آن مطلوبيت نفسيه باشد يا مطلوبيت غيريه امّا اگر مولا وقتى وجوب « بودن\r\n\r\n","description":"","footnote":"","page_name":" 500 ","page_number":500},
  {"content":"\r\n\r\nبر پشت‌بام » را مطرح مىكرد ، اصلًا توجهى به « نصب نردبان » نداشت و يا اگر هم توجه داشت ، به جنبهء مقدّميت و مطلوبيت غيريهء آن توجه نداشت ، « نصب نردبان » به‌عنوان واجب غيرى تبعى مطرح خواهد بود . امّا در واجب تبعى فقط غيريت را مىتواند فرض كرد و ما چيزى به‌عنوان واجب تبعى نفسى نداريم ، زيرا معناى نفسى بودن يك واجب اين است كه خودش داراى مصلحت تام و كاملى باشد كه استيفاء آن لازم است و به هيچ‌چيزى هم ارتباط ندارد .\r\nمثلًا وقتى مىگوييم : « نماز يك واجب نفسى است » معنايش اين است كه در نماز يك مصلحت تامّهء لازمة الاستيفاء وجود دارد كه بايد در خارج وجود پيدا كند و اين‌گونه نيست كه وجوب آن به تبعيت از وجوب چيز ديگرى باشد . به‌خلاف واجب تبعى كه - بنا بر تعريف مرحوم آخوند - وجوب آن لازمهء وجوب چيز ديگر است . در نتيجه جمع بين نفسيت و تبعيت در مقام اثبات ممكن است امّا در مقام ثبوت ممكن نيست . دليل مرحوم آخوند بر اينكه تقسيم واجب به اصلى و تبعى مربوط به مقام ثبوت است اين است كه ايشان مىفرمايد : اگر بخواهيم تقسيم را به‌حسب مقام دلالت و اثبات قرار دهيم لازمه‌اش اين است كه واجبى كه هنوز مفاد دليل واقع نشده ، نه اصلى باشد و نه تبعى ، زيرا مقام دلالت فرع دليل است و قبل از اينكه دليلى در ارتباط با واجب مطرح باشد ، اصالت و تبعيت نمىتواند مطرح باشد . امّا اگر اصالت و تبعيت را مربوط به مقام ثبوت و قبل از مرحلهء دلالت و اثبات دانستيم ، در همان مرحله ، عنوان اصليت و تبعيت محفوظ است اگرچه هنوز دليلى برآن واجب قائم نشده باشد . در اينجا گويا كسى از مرحوم آخوند سؤال مىكند : « چه اشكال دارد كه واجب وقتى در مقام دلالت نيامده ، اصالت و تبعيت نداشته باشد » ؟ ايشان در پاسخ مىفرمايد : « و هو كما ترى » يعنى روشن است كه قبل از آمدن دلالت و اثبات ، مسألهء اصالت و تبعيت براى واجب محفوظ است . « 1 »\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 194 و 195\r\n","page_name":" 501 ","page_number":501},
  {"content":"\r\n\r\n\r\nكلام محقّق اصفهانى رحمه الله در تأييد كلام مرحوم آخوند :\r\nمحقّق اصفهانى رحمه الله در تأييد كلام مرحوم آخوند مىفرمايد : ما وقتى ذى المقدّمه را - هم از نظر وجوب و هم از نظر وجود - با مقدّمه مقايسه مىكنيم ، مىبينيم كه ذى المقدّمه در ارتباط با مقدّمه داراى دو عليت است . يكى عليت غائيه و ديگرى عليت فاعليه . ما از يك طرف ملاحظه مىكنيم كه علت غائى وجوب مقدّمه ، عبارت از ذى المقدّمه است و اينكه ما وجوب مقدّمه را وجوب غيرى مىدانيم براساس همين مبناست ، يعنى ايجاب « نصب نردبان » براى تحقّق ذى المقدّمه - يعنى « بودن بر پشت‌بام » - است . پس ذى المقدّمه علت غايى براى وجوب مقدّمه است و الّا در ذات مقدّمه - با قطع‌نظر از اين غايت - هيچ جهت و علتى اقتضاى وجوب را نمىكند . از طرف ديگر وجود ذى المقدّمه - و به تعبير ايشان : اراده‌اى كه متعلّق مىشود به ذى المقدّمه - موجب ترشح اراده به مقدّمه مىشود يعنى در مقام انجام عملى كه داراى مقدّمه است ، ابتدا اراده‌اى به ذى المقدّمه تعلّق مىگيرد سپس از اين ارادهء متعلّق به ذى المقدّمه ، اراده‌اى به مقدّمه ترشح پيدا مىكند . پس وجود مقدّمه ناشى از ارادهء متعلّق به خود مقدّمه است و ارادهء متعلّق به مقدّمه ناشى از ارادهء متعلّق به ذى المقدّمه است . پس همان‌طور كه ارادهء متعلّق به ذى المقدّمه ، مبدأ تحقّق ( / علت فاعلى ) براى ارادهء متعلّق به مقدّمه است ، علت فاعلى براى خود مقدّمه و وجود مقدّمه خواهد بود .\r\nدر نتيجه ارادهء متعلّق به ذى المقدّمه ، علت فاعلى براى وجود مقدّمه است . مرحوم اصفهانى سپس مىگويد : تقسيم واجب به نفسى و غيرى ، در ارتباط با علت غائيه مطرح است كه وجوب ذى المقدّمه براى خود ذى المقدّمه است ولى وجوب مقدّمه براى تحقّق و وجود ذى المقدّمه است . امّا تقسيم واجب به اصلى و تبعى به‌لحاظ علت فاعليه مطرح است كه ذى المقدّمه در جنبهء فاعلى و تعلّق اراده اصالت دارد امّا مقدّمه در جنبهء فاعلى تبعيت دارد زيرا ارادهء متعلّق به مقدّمه ، معلول ارادهء متعلّق به ذى المقدّمه و مترشح از آن است . پس اصالت و تبعيت در ارتباط با ارادتين مطرح است و در\r\n\r\n","description":"","footnote":"","page_name":" 502 ","page_number":502},
  {"content":"\r\n\r\nاين صورت نمىتواند ارتباطى به مقام اثبات و دلالت داشته باشد بلكه مربوط به همان مقام ثبوت و قبل از مرحلهء لفظ و دلالت دليل است . « 1 » در توضيح كلام ايشان اين نكته را اضافه مىكنيم كه در نفسيت و غيريت ، چون مسئله مربوط به وجوب مقدّمه است و وجوبْ عبارت از بعث و تحريك اعتبارى است ، آن تقسيم ارتباط به مقام اثبات پيدا مىكند . اين بيان مرحوم اصفهانى تقريباً همراه با نوعى استدلال هم هست به‌خلاف كلام مرحوم آخوند كه اشاره به دليل كوتاهى نمودند اگرچه با جملهء « و هو كما ترى » خواستند وضوح آن را نيز بيان كنند ولى به‌نظر ما چندان وضوحى نداشت . رحمه الله : همان‌طور كه در بحث‌هاى گذشته مطرح كرديم مسألهء ترشح اراده از ذى المقدّمه به مقدّمه كه مرحوم آخوند مطرح مىكردند و نيز عليت ارادهء متعلّق به ذى المقدّمه براى ارادهء متعلّق به مقدّمه - كه مرحوم نائينى مطرح كردند - كلام تام و صحيحى به‌نظر نمىرسد ، زيرا يكى از مبادى اراده ، عبارت از تصوّر شىء مراد است . يعنى اگر انسان غافل از يك شىء باشد ، معنا ندارد آن را اراده كند . در اين صورت اگر بخواهد ارادهء متعلّق به ذى المقدّمه علت تامّه براى تحقّق ارادهء متعلّق به مقدّمه باشد ، ارادهء متعلّق به مقدّمه ، ديگر نيازى به آن مبادى نخواهد داشت و - حتّى در اراده‌هاى فاعلى - به مجرّد اينكه انسان « بودن بر پشت‌بام » را اراده كرد ، اين اراده ، عليت پيدا كند بر اينكه اراده به « نصب نردبان » تعلّق بگيرد ، حتى اگر « نصب نردبان » در ذهن شما نبوده و توجهى به مقدّميت آن نداشته باشيد . آيا مىتوان يك چنين چيزى را قبول كرد ؟ اگر به مجرّد ارادهء ذى المقدّمه ، اراده‌اى به مقدّمه تعلّق مىگيرد پس چرا تا زمانى كه به مقدميت « نصب نردبان » توجه پيدا نكرده‌ايد ، « نصب نردبان » در خارج تحقّق پيدا نمىكند ؟ واقعيت مسئله اين است كه\r\n\r\n\r\n","description":"","footnote":"\r\n( 1 ) - نهاية الدراية ، ج 1 ، ص 408 و 409\r\n","page_name":" 503 ","page_number":503},
  {"content":"\r\n\r\nكسى كه اراده‌اش به ذى المقدّمه تعلّق گرفت ، چنانچه توجه به مقدّميت مقدّمه داشته باشد ، همان مبادى كه در مورد ارادهء ذى المقدّمه وجود داشت در مورد ارادهء مقدّمه هم مطرح خواهد بود ، با اين تفاوت كه فايدهء « نصب نردبان » تمكن از « بودن بر پشت‌بام » است . بنابراين ما نمىتوانيم مسألهء ترشح و عليت - كه مبناى مرحوم اصفهانى بود - را بپذيريم . در اين صورت معنا ندارد كه بگوييم : « تقسيم به اصلى و تبعى بر مبناى عليت فاعليه است » ، عليت فاعليه‌اى وجود ندارد تا مصحّح اين تقسيم باشد . : بر كلام ايشان دو اشكال وارد است : اشكال اوّل : مرحوم آخوند در تقسيم واجب به معلّق و منجّز فرمودند : « تقسيم واجب به معلّق و منجّز نمىتواند تقسيم مستقلى در مقابل تقسيم به مطلق و مشروط باشد ، زيرا اگر چيزى بخواهد به تقسيم‌هاى مختلف تقسيم شود ، بايد هر تقسيمى داراى استقلال باشد يعنى هريك از اقسام اين تقسيم ، قابل جمع با اقسام تقسيم ديگر باشد . مثلًا تقسيم انسان به عالم و جاهل با تقسيم آن به ابيض و غير ابيض دو تقسيم مستقلند چون هريك از اقسام در تقسيم اوّل ، قابل جمع با اقسام در تقسيم دوّم مىباشند . امّا اگر تقسيم دوّم ، مربوط به يكى از اقسام تقسيم اوّل شد ، اينجا را نمىتوانيم دو تقسيم مستقل و در عرض هم به‌حساب آوريم . و تقسيم واجب به معلّق و منجّز ، درحقيقت مربوط به واجب مطلق است ، بنابراين نمىتواند تقسيم مستقلى در مقابل تقسيم واجب به مطلق و مشروط باشد » . « 1 » در ما نحن فيه همين اشكال بر خود مرحوم آخوند وارد است ، زيرا ايشان فرمودند :\r\n« اگر تقسيم به اصالت و تبعيت را به‌لحاظ مقام اثبات بدانيم ، هريك از واجب نفسى و غيرى ، مىتوانند اصلى باشند و يا تبعى و در اين صورت تقسيم درست است . امّا\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 161 .\r\n","page_name":" 504 ","page_number":504},
  {"content":"\r\n\r\nاگر تقسيم به اصالت و تبعيت را به‌لحاظ مقام ثبوت دانستيم ، واجب غيرى مىتواند اصلى يا تبعى باشد ولى واجب نفسى حتماً بايد اصلى باشد و نمىتواند تبعى باشد » . بنابراين طبق بيان مرحوم آخوند كه تقسيم را مربوط به مقام ثبوت مىداند بايد بگوييم : « مقسم ، مطلقِ واجب نيست بلكه واجب غيرى است كه به اصلى و تبعى تقسيم شده است و در اين صورت تقسيم واجب به اصلى و تبعى ، تقسيم مستقلى نخواهد بود » . اشكال دوّم : به مرحوم آخوند مىگوييم : شما كه مىفرماييد : « واجب اصلى ، واجبى است كه ارادهء مستقل به آن تعلّق گرفته است » آيا مقصود شما از « ارادهء مستقل » چيست ؟ دو احتمال وجود دارد : احتمال اوّل : منظور از « ارادهء مستقله » عبارت از « ارادهء اصليه » باشد يعنى واجب اصلى واجبى است كه ارادهء متعلّق به آن ، غيرى و تبعى نباشد بلكه اصلى باشد . احتمال دوّم : منظور از « ارادهء مستقله » عبارت از علم تفصيلى و توجّه تفصيلى باشد ، يعنى شما بخواهيد با اين قيد ، حتى توجّه اجمالى را هم از دايرهء واجب اصلى خارج كنيد و درحقيقت باتوجّه به اينكه بعد از « ارادهء مستقلّه » فرموديد : « للالتفات إليه بما هو عليه » مىخواهيد بگوييد : « در واجب اصلى دو خصوصيت معتبر است : يكى اصل توجّه و التفات و ديگر اينكه التفات آن التفات تفصيلى باشد » . هريك از اين دو احتمال را كه شما درنظر گرفته باشيد داراى اشكال خواهد بود . اگر احتمال اوّل مورد نظر شما باشد لازمه‌اش اين است كه ما نتوانيم واجبات غيريه را به‌عنوان واجب اصلى به‌حساب آوريم و اين خلاف فرمايش خود شما ( مرحوم آخوند ) مىباشد كه فرموديد : « واجب غيرى ممكن است اصلى باشد » . در آيهء وضو از طرفى خطاب مستقل بر وجوب وضو دلالت مىكند پس واجب اصلى است امّا از طرفى چون وضو جنبهء مقدّميت براى صلاة دارد ارادهء متعلّق به وضو تابع ارادهء\r\n\r\n","description":"","footnote":"","page_name":" 505 ","page_number":505},
  {"content":"\r\n\r\nمتعلّق به صلاة است و وضو ، واجب غيرى مىشود و اگر اراده‌اى از مولا به ( أقيموا الصّلاة ) تعلّق نمىگرفت ، اراده‌اى هم به وضو تعلّق نمىگرفت . و اگر احتمال دوّم مورد نظر شما باشد و « ارادهء مستقلّه » را به معناى « ارادهء تفصيليه براى التفات تفصيلى » بدانيد ، دو مورد خارج مىشوند : يكى آنجايى كه اصلًا التفات و توجّهى در كار نباشد و ديگر آنجايى كه التفات در كار باشد ولى به‌صورت اجمالى . در اين صورت اين اشكال به شما وارد مىشود كه شما فرموديد : « واجب تبعى نمىتواند با نفسيت اجتماع پيدا كند » ما مىگوييم : « چرا چنين چيزى ممكن نباشد ؟ قبول داريم كه نفسيت با عدم التفات سازگار نيست امّا چه دليلى داريم كه نفسيت ملازم با التفات تفصيلى باشد ؟ ممكن است چيزى واجب نفسى باشد ولى التفات مولا به آن به نحو التفات اجمالى باشد . همان‌طور كه در منجّزيت علم ، فرقى بين علم تفصيلى و علم اجمالى نيست ، در مورد واجب نفسى هم فرقى بين التفات تفصيلى و التفات اجمالى وجود ندارد . در نتيجه همان‌طور كه واجب اصلى هم مىتواند نفسى باشد و هم غيرى ، واجب تبعى ، هم مىتواند نفسى باشد هم غيرى . نتيجهء بحث در مورد واجب اصلى و تبعى از آنچه گفته شد معلوم گرديد كلام مرحوم آخوند و كلام محقّق اصفهانى رحمه الله نتوانست ثابت كند كه اصليت و تبعيت مربوط به مقام ثبوت است . در نتيجه مسألهء به همان كلام صاحب فصول رحمه الله برمىگردد كه تقسيم را به‌لحاظ مقام اثبات دانست .\r\nخصوصاً كه مرحوم آخوند نيز اشاره كردند كه اگر تقسيم به‌لحاظ مقام اثبات باشد ضابطهء كلّى تقسيم ، جريان پيدا كرده و هريك از واجب اصلى و تبعى مىتوانند نفسى باشند و مىتوانند غيرى باشند . و اشكالى هم متوجه اين مبنا نمىشود .\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nبحث در اين است كه اگر وجوب يك واجب براى ما معلوم باشد امّا دليلى بر اصلى يا تبعى بودن آن قائم نشده و ما در اصالت و تبعيت آن ترديد داشته باشيم و فرض كنيم اثرى هم بر اصالت و تبعيت مترتّب است ، « 1 » آيا در اينجا يك اصل عملى داريم كه يكى از اين دو را مشخص كند ؟\r\n\r\nكلام مرحوم آخوند :\r\nايشان مىفرمايد : ما از راه استصحاب مىتوانيم تبعى بودن واجب را اثبات كنيم ، زيرا واجب تبعى داراى يك مفهوم عدمى است و اين معناى عدمى داراى حالت سابقهء متيقّنه است و در صورت شك ، مىتوانيم آن حالت سابقه را استصحاب كنيم . توضيح : واجب تبعى واجبى است كه ارادهء مستقلى به آن تعلّق نگرفته است ، در مقابل واجب اصلى كه ارادهء مستقلى به آن تعلّق گرفته است . حال اگر ما وجوب يك واجب را احراز كرديم ولى نمىدانيم كه آيا ارادهء مستقلى به آن تعلّق گرفته يا نه ؟ در اين صورت عدم تعلّق ارادهء مستقل ، داراى حالت سابقه است ، همان‌طور كه تمام مسائل حادثه داراى حالت سابقهء عدميه هستند . لذا همين عدم تعلّق ارادهء مستقل را استصحاب مىكنيم و با اين استصحاب ، تبعى بودن واجب را اثبات مىكنيم و اين استصحاب ، اصل مُثبت نخواهد بود . بله ، اگر ما واجب تبعى را يك امر وجودى بگيريم كه آن امر وجودى لازمهء اين امر عدمى متيقّن باشد ، مثل اينكه بگوييم : « واجب تبعى واجبى است كه ارادهء متعلّق به آن ، تابع ارادهء غير آن باشد » ، در اين صورت اگر بخواهيم\r\n\r\n\r\n","description":"","footnote":"\r\n( 1 ) - مثل اين كه كسى نذر كرده باشد يك واجب اصلى را انجام دهد .\r\n","page_name":" 507 ","page_number":507},
  {"content":"\r\n\r\nاين امر وجودى را با استصحاب عدم تعلّق ارادهء مستقل ثابت كنيم ، استصحاب به‌عنوان اصل مُثبت و فاقد حجّيت خواهد بود . « 1 » : محقّق اصفهانى رحمه الله مىفرمايد : ما با همين استصحاب ، اصلى بودن واجب را ثابت مىكنيم ، زيرا خصوصيت عدميت ، مربوط به واجب اصلى است و در واجب تبعى يك خصوصيت وجوديه مطرح است ، براى اينكه واجب تبعى واجبى است كه ارادهء متعلّق به آن ، مترشح از ارادهء ديگرى و معلول آن و مترتّب برآن باشد و ترشح و معلوليت و ترتّب از امور وجوديه هستند . امّا واجب اصلى واجبى است كه ارادهء متعلّق به آن مترشح از غير و معلول ارادهء غير و مترتّب بر ارادهء غير نباشد . پس قوام واجب اصلى به عدم ترشح و عدم معلوليت و عدم ترتّب است كه اين‌ها از امور عدمى مىباشند . در اين صورت اگر وجوب چيزى براى ما معلوم باشد ولى ندانيم كه آيا اراده‌اش مترشح از ارادهء غير و معلول ارادهء غير و مترتّب بر ارادهء غير است يا نه ؟ استصحاب عدم ترشح و عدم معلوليت و عدم ترتّب ، اقتضاى اصلى بودن واجب را مىكند . « 2 » رحمه الله : چنين استصحابى اصلًا جريان پيدا نمىكند و دليل آن همان اختلافى است كه ما با مرحوم آخوند در مسألهء قرشيت مرئه داريم . مرحوم آخوند و جمع ديگرى استصحاب عدم قرشيت مرئه را جارى مىكنند و مىگويند : « در اينجا ما يك قضيهء سالبهء محصّله داريم و سالبهء محصّله ، هم با انتفاء موضوع صادق است و هم با انتفاء محمول . قضيهء « زيد ليس بقائم » ، هم مىسازد با اينكه زيدى باشد ولى اتّصاف به قيام نداشته باشد\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 195 و 196\r\n( 2 ) - نهاية الدراية ، ج 1 ، ص 409 و 410\r\n","page_name":" 508 ","page_number":508},
  {"content":"\r\n\r\nو هم مىسازد با اينكه زيدى نباشد تا اتّصاف به قيام داشته باشد . مرئه ، زمانى كه نبود و حتى نطفه‌اش هم منعقد نشده بود ، قضيهء سالبهء محصّله با انتفاء موضوع صدق مىكرد . اكنون كه متولّد شده و ما شك در قرشيت و عدم قرشيت او داريم ، همان قضيهء سالبهء محصّلهء متيقّنه را استصحاب مىكنيم و عدم قرشيت مرئه را اثبات مىكنيم » . ما در بحث قرشيّت مرئه گفتيم : « به‌نظر ما اين استصحاب جارى نيست ، زيرا در استصحاب بايد قضيهء متيقّنه و قضيهء مشكوكه وحدت داشته باشند و اگر مغايرت وجود داشته باشد ، « لا تنقض اليقين بالشك » نمىتواند جريان پيدا كند . و اينجا قضيهء سالبهء متيقّنه با قضيهء سالبهء مشكوكه مغايرت دارند . قضيهء سالبهء متيقّنه ، قضيهء سالبهء به انتفاء موضوع بوده ولى قضيهء سالبهء مشكوكه ، قضيهء سالبهء با وجود موضوع و به انتفاء محمول است . صرف اينكه هر دوى اين‌ها قضيهء سالبهء محصّله‌اند در وحدت قضيهء متيقّنه و قضيهء مشكوكه كفايت نمىكند » . در ما نحن فيه هم همين‌طور است . مرحوم آخوند مىفرمايد : « واجب تبعى واجبى است كه ارادهء مستقلى به آن تعلّق نگرفته و اين حالت سابقهء عدميه دارد » ما مىگوييم :\r\n« كدام حالت سابقهء عدميه ؟ وقتى كه واجب نبوده ، اصلًا اراده‌اى در كار نبوده تا بخواهد مستقل باشد يا غير مستقل . امّا الآن كه شما شك داريد ، با فرض تعلّق اراده ، شك داريد . مىدانيد كه اراده تعلّق گرفته است ولى در استقلال و عدم استقلال آن شك داريد . در اينجا نمىتوانيد حالت سابقهء عدميهء به انتفاء موضوع را استصحاب كرده و تبعى بودن واجب را استصحاب كنيد » . همچنين به مرحوم محقّق اصفهانى مىگوييم : « شما كه مىخواهيد عدم ترشح را استصحاب كنيد ، حالت سابقهء عدميه چه زمانى است ؟ آيا وقتى است كه واجب نبوده ؟\r\nآن‌وقت كه اراده‌اى نبوده تا بخواهد مسألهء ترشح و عدم ترشح مطرح باشد . الآن كه اراده آمده ، شما با حفظ موضوع شك در ترشح و عدم ترشح اراده داريد ، در اينجا نمىتوانيد حالت سابقهء عدميهء به انتفاء موضوع را استصحاب كنيد » .\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nنتيجهء بحث : وقتى نتوانستيم استصحاب را ثابت كنيم ، يك اصل كلّى نداريم كه بتواند در تمام موارد ، اصالت يا تبعيت را اثبات كند بلكه به اختلاف موارد ، اصول مختلفى جريان پيدا مىكنند كه گاهى نتيجهء بحث آنها اثبات وجوب اصلى و گاهى اثبات وجوب تبعى است .\r\n\r\nمطلب ششم : تبعيت وجوب مقدّمه از وجوب ذى المقدّمه در اطلاق و اشتراط\r\nبحث در اين است كه آيا وجوب مقدّمه ، در اطلاق و اشتراط تابع وجوب ذى المقدّمه است يا نه ؟ « 1 » در اين مورد بين مشهور - از يك طرف - و صاحب معالم رحمه الله و صاحب فصول رحمه الله و شيخ انصارى رحمه الله - از طرف ديگر - اختلاف وجود دارد .\r\n\r\n1 - نظريهء مشهور\r\nمشهور مىگويند : اگر مقدّمه‌اى وجوب غيرى پيدا كرد ، اين مقدّمه در تمام خصوصيات تابع ذى المقدّمه خواهد بود . اگر وجوب نفسى متعلّق به ذى المقدّمه ، مطلق باشد ، وجوب غيرى متعلّق به مقدّمه هم مطلق خواهد بود . و اگر وجوب نفسى متعلّق به ذى المقدّمه ، مشروط به چيزى باشد ، وجوب غيرى متعلّق به مقدّمه هم مشروط به همان چيز خواهد بود . مثلًا همان‌طور كه وجوب نفسى متعلّق به صلاة مغرب و عشاء مشروط به دخول وقت است ، وجوب غيرى متعلّق به وضو هم مشروط به دخول وقت است لذا ما گفتيم : تنها فرق ميان وضوى قبل از وقت و وضوى بعد از وقت اين است\r\n\r\n\r\n","description":"","footnote":"\r\n( 1 ) - روشن است كه بحث مذكور در صورتى مطرح است كه ما مسألهء ملازمه و وجوب غيرى مقدّمه را بپذيريم و الّا جايى براى بحث فوق وجود ندارد .\r\n","page_name":" 510 ","page_number":510},
  {"content":"\r\n\r\nكه وضوى قبل از وقت ، امر غيرى ندارد ولى وضوى بعد از وقت امر غيرى دارد . وقتى وجوب ذى المقدّمه مشروط است ، معنا ندارد كه وجوب غيرى مقدّمه داراى اطلاق باشد . وجوب مقدّمه به تبعيت وجوب ذى المقدّمه است « 1 » و لازمهء تبعيت اين است كه تا وقتى وجوب نماز مغرب و عشاء نيامده ، وضو و ساير مقدّمات هم وجوبى نداشته باشند . « 2 »\r\n\r\n2 - نظريهء صاحب معالم رحمه الله\r\nيكى از مسائلى كه در بحث ضد مطرح است اين است كه « عدم يكى از ضدّين ، مقدّمه براى وجود ضدّ ديگر است » . با توجه به اين ارتباطى كه ميان بحث ضد و بحث مقدّميت وجود دارد ، به صاحب معالم رحمه الله نسبت داده شده كه در بحث ضد فرموده است : دليلى كه بر وجوب مقدّمه دلالت مىكند - برفرض كه ما آن دليل را بپذيريم - اقتضاء مىكند كه مقدّمه در صورتى واجب است كه مكلّف ، ارادهء ذى المقدّمه را داشته باشد ، امّا اگر مكلّفى ارادهء انجام دادن ذى المقدّمه را ندارد ، انجام مقدّمه ، واجب نخواهد بود . مثلًا در بحث ازاله و صلاة ، كسى كه صلاة را انتخاب مىكند و ارادهء انجام ازاله - كه واجب اهم است - را ندارد در اين صورت ، مقدّمهْ واجب نخواهد بود ، هرچند ما اصل وجوب غيرى مقدّمه را بپذيريم . نتيجهء اين كلام صاحب معالم رحمه الله اين مىشود كه وجوب غيرى مقدّمه ، همواره به‌صورت وجوب مشروط است و شرط آن‌هم مستقل است و ربطى به شرط ذى المقدّمه ندارد و آن عبارت از « ارادهء ذى المقدّمه » است . بنابراين وجوب غيرى مقدّمى ، هميشه مشروط به ارادهء ذى المقدّمه است و اين مسئله حتى در جايى كه ذى المقدّمه ، واجب مطلق باشد هم مطرح است ، يعنى اگر مكلّف ، ارادهء « بودن بر\r\n\r\n\r\n","description":"","footnote":"\r\n( 1 ) - تعبير ما به « تبعيت » با توجه به اين است كه ما مسألهء « ترشح » و « معلوليت » را نپذيرفتيم .\r\n( 2 ) - كفاية الاصول ، ج 1 ، ص 181 .\r\n","page_name":" 511 ","page_number":511},
  {"content":"\r\n\r\nپشت‌بام » را داشته باشد ، « نصب نردبان » بر او واجب مىشود امّا اگر ارادهء « بودن بر پشت‌بام » را ندارد ، « نصب نردبان » براى او - حتى به وجوب غيرى - وجوب پيدا نمىكند . « 1 » : اوّلًا : اگرچه اين مطلب به صاحب معالم رحمه الله نسبت داده شده است ولى عبارتى كه مرحوم آخوند از ايشان نقل كرده است موافق با مطلب فوق نيست بيان مطلب : آنچه به صاحب معالم رحمه الله نسبت داده شده ، مسألهء اشتراط است و اشتراط به‌معناى تعليق است . قضيهء شرطيه قضيه‌اى است كه جزاء آن معلّق بر شرط است و بين شرط و جزاء ، ارتباط علت و معلول در كار است . اگر شرط حاصل شود جزاء هم حاصل مىشود .\r\nلذا كسانى كه در باب قضيهء شرطيه قائل به مفهوم شده‌اند بايد علاوه بر اثبات عليت شرط براى جزاء ، عليت منحصرهء آن را هم ثابت كنند . روشن است كه اگر صاحب معالم رحمه الله بخواهد مسألهء اشتراط را مطرح كند بايد يك چنين قضيهء شرطيه‌اى در كار باشد كه « اگر اراده كردى ذى المقدّمه را ، مقدّمه براى تو واجب مىشود » يعنى ارادهء ذى المقدّمه ، عليت دارد براى وجوب مقدّمه . درحالىكه عبارت صاحب معالم رحمه الله بر چنين معنايى دلالت نمىكند . در عبارت ايشان كلمهء اشتراط و تعليق و شرطيت و . . . مطرح نيست بلكه ايشان مىگويد : « دليل وجوب مقدّمه دلالت بر وجوب مقدّمه مىكند درحالىكه مكلّف ارادهء تحقّق ذى المقدّمه را دارد » . بديهى است كه بين كلمهء « حال » و كلمهء « اشتراط » ، همان فرقى است كه بين قضيهء حينيه « 2 » و قضيهء شرطيه وجود دارد . در قضيهء شرطيه ، تعليق وجود دارد ، عليت و معلوليت در كار است . امّا قضيهء حينيه اين‌گونه نيست و كسى نيامده براى آن مفهوم قائل شود . قضيهء حينيه با كلمهء « حين » و « حال » و امثال آن و قضيهء شرطيه\r\n\r\n\r\n","description":"","footnote":"\r\n( 1 ) - معالم الدين ، ص 71\r\n( 2 ) - مثل اينكه گفته شود : « أكرم زيداً حينما جاءك » يا « أكرم زيداً حال ما جاءك » .\r\n","page_name":" 512 ","page_number":512},
  {"content":"\r\n\r\nبا كلمهء « إذا » و « إن » و امثال آن مطرح مىشود . البته مقصود از اين حرف اين نيست كه ما بخواهيم حرف صاحب معالم رحمه الله را بپذيريم بلكه مقصود اين است كه كلام صاحب معالم رحمه الله دلالت بر مطلبى كه - با آن شدّت - به ايشان نسبت داده شده نمىكند . بلكه بر مرتبهء ضعيفى از آن دلالت مىكند . ثانياً : بايد ببينيم آيا اصل اين مطلب صاحب معالم رحمه الله درست است يا نه ؟ برگشت كلام ايشان به وجود يك تقييد و تضييقى - خواه به نحو قضيهء شرطيه باشد يا به نحو قضيهء حينيه - در دايرهء وجوب مقدّمه است كه آن تضييق در دايرهء وجوب ذى المقدّمه وجود ندارد . در اينجا مرحوم آخوند و شيخ انصارى رحمه الله بر صاحب معالم رحمه الله اشكال كرده‌اند كه در ذيل به بررسى اشكال آنان مىپردازيم :\r\n\r\nاشكال مرحوم آخوند بر صاحب معالم رحمه الله :\r\nاگر ما ملازمه و وجوب مقدّمه را بپذيريم به دنبالش يك مسألهء روشن و ضرورى مطرح مىشود و آن اين است كه بين ذى المقدّمه و مقدّمه از نظر توسعه و ضيق - و به تعبير مرحوم آخوند : « از نظر اطلاق و اشتراط » - نمىتوان فرق گذاشت . ما نمىتوانيم وجوب مقدّمه را مشروط به شرطى كنيم كه وجوب ذى المقدّمه مشروط به آن شرط نبوده است . و به تعبير ما : نمىتوانيم در مقدّمه تضييقى را قائل شويم كه آن تضييق در ذى المقدّمه وجود ندارد . بنابراين اگرچه اصل ملازمه و وجوب مقدّمه مورد بحث است ولى در صورت پذيرفتن ملازمه ، تفكيك بين مقدّمه و ذى المقدّمه درست نيست .\r\nهمان‌طور كه ممكن است عليت چيزى براى چيز ديگر مورد بحث باشد ولى وقتى عليت را پذيرفتيم ديگر نمىتوانيم در تقدّم رتبهء علت بر رتبهء معلول ترديدى داشته باشيم . « 1 »\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 181\r\n","page_name":" 513 ","page_number":513},
  {"content":"\r\n\r\n: به‌نظر مىرسد اين پاسخ مرحوم آخوند كلام خوبى است زيرا اين پاسخ مبتنى بر اين است كه مسألهء وجوب غيرى مقدّمه از طريق ملازمهء عقليه ثابت شده باشد . و در اين صورت فرقى بين ارادهء ذى المقدّمه و عدم ارادهء آن وجود ندارد . ملاك مقدّميت ، ملاك توقّف و عدم امكان تحقّق ذى المقدّمه بدون مقدّمه است و در اين فرقى نمىكند كه مكلّف ارادهء ذى المقدّمه را داشته باشد يا نداشته باشد كلام صاحب معالم رحمه الله ناظر به قضيهء حينيه است و همان‌طور كه مرحوم آخوند فرمودند : « نه قضيهء حينيه در كار است و نه قضيهء شرطيه » .\r\n\r\nاشكال شيخ انصارى به صاحب معالم رحمه الله :\r\nمقدّمه : در هر واجبى - به تناسب آن واجب - شرطى وجود دارد ، به‌همين‌جهت در بحث مطلق و مشروط گفته شد كه ما واجبى كه به‌طور كلّى مطلق بوده و هيچ شرطى نداشته باشد نداريم . هر واجبى را نسبت به شرطش بايد ملاحظه كرد . نسبت به آن شرطى كه ملاحظه مىشود ، گاهى واجب مطلق است . درحالىكه نسبت به شرط ديگر ، واجب مشروط است . در باب صلاة ، نه به‌طور كلّى مىتوانيم بگوييم : « صلاة ، واجب مطلق است » و نه به‌طور كلّى مىتوانيم بگوييم : « صلاة ، واجب مشروط است » بلكه بايد ببينيم صلاة نسبت به كدام شرط ملاحظه شده است ؟ اگر نسبت به وضو سنجيده شود ، واجب مطلق و اگر نسبت به وقت سنجيده شود ، واجب مشروط خواهد بود . وقت در باب نماز ، مانند مجىء زيد در جملهء « إن جاءك زيد فأكرمه » است . بنا بر مبناى مشهور ، در اين جمله « مجىء زيد » شرط براى « وجوب اكرام » است ، يعنى تا وقتى مجىء محقّق نشود ، وجوب اكرام تحقّق ندارد . حال بحث در اين است كه آيا در يك واجب\r\n\r\n","description":"","footnote":"","page_name":" 514 ","page_number":514},
  {"content":"\r\n\r\nمشروط ، ارادهء خود آن واجب مىتواند به عنوان شرط آن واجب باشد ، يعنى بگويد : « إن أردت الصلاة يجب عليك الصلاة » ؟ شيخ انصارى رحمه الله مىفرمايد : چنين چيزى محال است ، براى اينكه مكلّف ، به‌لحاظ عمل خارجى از دو حال بيرون نيست . يا صلاة را اراده كرده و يا اراده نكرده است . اگر اراده نكرده باشد ، شما مىگوييد : « صلاة وجوب ندارد . امّا اگر صلاة را اراده كرده باشد ، معناى اراده اين مىشود كه صلاة در خارج تحقّق پيدا كند و علت تحقّق آن‌هم ارادهء خود صلاة باشد . اگر اراده در تحقّق صلاة نقش دارد ، پس بر وجوب و بعث چه اثرى مترتّب است ؟ شما از وجوب ، به بعث و تحريك اعتبارى تعبير مىكنيد ، معناى بعث و تحريك اعتبارى اين است كه امر مولا در تحقّق و حصول صلاة نقش دارد ، درحالىكه اگر تحقّق صلاة معلّق بر ارادهء صلاة باشد ، آنچه نقش در تحقّق صلاة دارد ارادهء خود مكلّف است . مثلًا در صورتى كه مولا بگويد : « اگر ارادهء « بودن بر پشت‌بام » را نمودى ، « بودن بر پشت‌بام » بر تو واجب مىشود ، وقتى عبد خودش ارادهء « بودن بر پشت‌بام » را بنمايد ، اين « بودن بر پشت‌بام » كه در خارج واقع مىشود ، در ارتباط با ارادهء عبد است نه در ارتباط با بعث و تحريك مولا . ممكن است كسى بگويد : در اينجا دو چيز در تحقّق « بودن بر پشت‌بام » نقش دارد : ارادهء عبد و بعث مولا . جواب اين است كه : اين حرف در صورتى درست است كه ارادهء عبد و بعث مولا در رتبهء واحدى باشند ، امّا اگر ارادهء عبد قبل از بعث مولا باشد و اراده در مرتبهء متقدّمه نقش در تأثير « بودن بر پشت‌بام » داشت ، ديگر نوبت به بعث مولا - كه در مرتبهء متأخّر است - نمىرسد . ما نحن فيه هم همين‌طور است ، زيرا شرط در واجب مشروط ، هميشه تقدّم بر حكم دارد . در مورد قضيهء شرطيه تا اين درجه گفته‌اند كه شرط نه تنها علت براى جزاست بلكه عليت منحصره براى جزاء دارد . حال در ما نحن فيه وقتى مىگويد : « اگر ارادهء بودن بر پشت‌بام نمودى ، بودن بر پشت‌بام بر تو واجب مىشود » در اين صورت ، ارادهء « بودن بر پشت‌بام » كه به‌عنوان شرط است ، در رتبهء مقدّم بر بعث و تحريك و حكم - كه به‌عنوان جزاست - قرار دارد و در اين صورت ، « بودن بر پشت‌بام » - به‌عنوان\r\n\r\n","description":"","footnote":"","page_name":" 515 ","page_number":515},
  {"content":"\r\n\r\nيك عمل خارجى - استناد به ارادهء مكلّف داشته و بعث و تحريك نقشى در آن نخواهد داشت . در نتيجه وقتى مولا بگويد : « اگر ارادهء « بودن بر پشت‌بام » داشتى ، « بودن بر پشت‌بام » بر تو واجب مىشود » ، در صورت عدم ارادهء مكلّف ، امر مولا يك امر لغو و محال خواهد بود چون در اين صورت ، وجوبى در كار نيست . و در صورت وجود اراده هم امر او تأثيرى نخواهد داشت و شبيه تحصيل حاصل خواهد بود ، زيرا حصول خارجى آن شىء مستند به اراده است و اراده هم مقدّم بر رتبهء بعث است ، پس بعث رجوع به تحصيل حاصل مىكند و تحصيل حاصل هم محال است . در نتيجه در واجبات مشروط ، شرط نمىتواند عبارت از ارادهء خود همين واجب باشد . ممكن است كسى بگويد : ما اين مقدّمهء شيخ انصارى رحمه الله را قبول داريم ، امّا آنچه اين مقدّمه براى ما اثبات مىكند ، اين است كه وجوب يك شىء نمىتواند معلّق بر ارادهء خود آن شىء باشد . درحالىكه صاحب معالم رحمه الله چنين چيزى نگفته است .\r\nصاحب معالم رحمه الله مىگويد : « وجوب غيرى مقدّمه ، مشروط باشد به ارادهء ذى المقدّمه » ، اگر مىگفت : « وجوب غيرى مقدّمه ، مشروط به ارادهء خود مقدّمه باشد » اين برهان در آن جريان پيدا مىكرد . شيخ انصارى رحمه الله مىفرمايد : اگر شما اين مقدّمهء ما را پذيرفتيد ، ما در مورد كلام صاحب معالم رحمه الله هم حكم به استحاله مىكنيم . به اين بيان كه مىگوييم : اگر در جايى واجب مشروط شد به ارادهء شىء ديگر ولى ارادهء آن شىء ديگر ملازم با ارادهء خود اين واجب باشد ، مثل اين است كه به دلالت التزاميه وجوب اين شىء را معلّق به ارادهء خود اين شىء كرده است . درحقيقت فرق اين دو مثل دلالت مطابقه و دلالت التزام است .\r\nاگر وجوب واجبى را تعليق كند به ارادهء خود واجب ، مثل دلالت مطابقه است ، امّا اگر وجوب واجبى را تعليق كرد به ارادهء شىء ديگر ، ولى در خارج مىبينيم كه ارادهء آن شىء ديگر ملازم با ارادهء خود اين واجب است ، گويا به دلالت التزاميه ، وجوب اين شىء را معلّق بر ارادهء خود اين شىء كرده است . درست است كه به دلالت مطابقه ،\r\n\r\n","description":"","footnote":"","page_name":" 516 ","page_number":516},
  {"content":"\r\n\r\nوجوب مقدّمه ، مشروط به ارادهء ذى المقدّمه است ، ولى نمىشود كسى ذى المقدّمه را اراده كرده ولى مقدّمه را اراده نكرده باشد . كسى كه مىداند « نصب نردبان » مقدّميت دارد براى « بودن بر پشت‌بام » ، در همان اراده‌هاى فاعلى - كه ارتباط با امر ندارد - وقتى انسان « بودن بر پشت‌بام » را اراده مىكند و توجّه به مقدّميت « نصب نردبان » براى « بودن بر پشت‌بام » هم دارد ، نمىشود بين دو اراده تفكيك كند و بگويد :\r\n« من « بودن بر پشت‌بام » را اراده كردم امّا « نصب نردبان » را اراده نكرده‌ام » . ارادهء ذى المقدّمه هميشه ملازم با ارادهء مقدّمه است . البته ملازمه يك طرفه است يعنى ارادهء ذى المقدّمه ملازم با ارادهء مقدّمه است ، امّا ارادهء مقدّمه ملازم با ارادهء ذى المقدّمه نيست . در نتيجه هرجا ارادهء ذى المقدّمه وجود داشته باشد ، به دلالت التزاميه ، ارادهء مقدّمه هم وجود خواهد داشت . مرحوم شيخ انصارى بر مبناى اين مقدّمه در جواب صاحب معالم رحمه الله مىفرمايد : در صورتى كه مولا بگويد : « اگر ارادهء بودن بر پشت‌بام كردى ، نصب نردبان بر تو واجب خواهد شد » ، با توجه به اينكه ارادهء بودن بر پشت‌بام ملازم با ارادهء نصب نردبان است ، در حقيقت تعليق وجوب غيرى نصب نردبان بر ارادهء بودن بر پشت‌بام ، برمىگردد به تعليق وجوب غيرى نصب نردبان بر ارادهء خود نصب نردبان و همان ضابطهء كلّى كه به‌عنوان مقدّمه ذكر كرديم در اينجا پياده مىشود و همان استحاله‌اى كه در ضابطهء كلّى مطرح شد در اينجا تحقّق پيدا مىكند . بله در مواردى كه ملازمه در كار نباشد ، مثل اينكه وجوب نفسى ذى المقدّمه را معلّق بر ارادهء مقدّمه كرده و بگوييم : « اگر ارادهء نصب نردبان كردى ، بودن بر پشت‌بام بر تو واجب خواهد شد » ، در اين صورت تالى فاسدى پيش نمىآيد ، زيرا ارادهء مقدّمه ملازم با ارادهء ذى المقدّمه نيست پس تعليق آن مانعى ندارد . « 1 »\r\n\r\n\r\n","description":"","footnote":"\r\n( 1 ) - مطارح الأنظار ، ص 72\r\n","page_name":" 517 ","page_number":517},
  {"content":"\r\n\r\nرحمه الله ممكن است كسى از جانب صاحب معالم رحمه الله در پاسخ شيخ انصارى رحمه الله بگويد : ما آن ضابطهء كلّى را كه شما به‌عنوان مقدّمه مطرح كرديد قبول داريم ، يعنى مىپذيريم كه ايجاب يك شىء نمىتواند معلّق بر ارادهء خود آن شىء بشود ، امّا مطلب دوّم شما - كه تعليق وجوب مقدّمه بر ارادهء ذى المقدّمه را هم داخل در اين ضابطه دانستيد - مورد قبول ما نيست ، زيرا نهايت توجيه شما اين بود كه اگر كسى اراده‌اش متعلّق به ذى المقدّمه شد ، ارادهء مقدّمه را هم خواهد داشت پس تعليق وجوب مقدّمه بر ارادهء ذى المقدّمه مثل تعليق وجوب مقدّمه بر ارادهء خود مقدّمه خواهد بود و چنين چيزى محال است . اين توجيه شما مورد مناقشه است ، براى اينكه علت استحاله در آن ضابطهء كلّى اين بود كه اگر مولا بگويد : « إن أردت الكون على السطح يجب عليك الكون على السطح » ، چون اراده به‌عنوان شرط واقع شده و شرط تقدّم بر جزاء دارد ، اراده هميشه قبل از وجوب شده و عمل استناد به اراده پيدا مىكند و مجالى براى بعث و وجوب باقى نمىماند . درحالىكه ما نحن فيه اين‌گونه نيست . درست است كه ارادهء ذى المقدّمه منفك از ارادهء مقدّمه نيست امّا اين عدم انفكاك به اين معنا نيست كه اين دو در يك رتبه هستند بلكه ارادهء متعلّق به مقدّمه متأخّر از ارادهء متعلّق به ذى المقدّمه است لذا مرحوم آخوند به « ترشح » و مرحوم نائينى به عليت و معلوليت تعبير مىكردند . يعنى ارادهء ذى المقدّمه اصالت و تقدّم دارد و ارادهء مقدّمه متأخّر از ارادهء ذى المقدّمه است . در اين صورت وقتى مولا مىگويد : « اگر ارادهء بودن بر پشت‌بام كردى نصب نردبان بر تو واجب خواهد شود » ، شما به مقتضاى قضيهء شرطيه مىگوييد : « وجوب نصب نردبان متأخّر از ارادهء بودن بر پشت‌بام است » امّا اين وجوب نصب نردبان را وقتى با ارادهء نصب نردبان مقايسه كنيم مىبينيم اين دو مقارن با هم مىباشند ، زيرا هر دوى اين‌ها متأخّر از ارادهء بودن بر پشت‌بام هستند و در صورت تقارن ، دليلى بر استحاله نداريم .\r\n\r\n","description":"","footnote":"","page_name":" 518 ","page_number":518},
  {"content":"\r\n\r\nدليل استحاله عبارت از تحصيل حاصل بود و اگر هم زمان با ارادهء انجام چيزى توسط عبد ، مولا هم آن را واجب كند ، تحصيل حاصلى پيش نمىآيد . تحصيل حاصل در جايى است كه قبل از بعث مولا ، ارادهْ نقش فعال در تحقّق مراد مولا داشته باشد . در ما نحن فيه نيز همين‌طور است . وقتى مولا مىگويد : « اگر ارادهء بودن بر پشت‌بام كردى ، نصب نردبان بر تو واجب خواهد بود » ، آنچه وجوب نصب نردبان از آن تأخّر دارد ، ارادهء بودن بر پشت‌بام است . ارادهء بودن بر پشت‌بام اگرچه ملازم با ارادهء نصب نردبان است امّا ملازم بودن اين دو به نحو تقارن نيست بلكه به نحو ملازم بودن علت و معلول است . لذا هيچ مانعى ندارد كه هم اراده نصب نردبان متأخّر از ارادهء بودن بر پشت‌بام باشد و هم وجوب نصب نردبان متأخّر از ارادهء بودن بر پشت‌بام باشد و هيچ تالى فاسدى هم پيش نمىآيد . در نتيجه اشكال مرحوم شيخ انصارى به كلام صاحب معالم رحمه الله مورد مناقشه است .\r\n\r\n3 - نظريهء شيخ انصارى رحمه الله « 1 »\r\nمرحوم آخوند از تقريرات شيخ انصارى رحمه الله نقل كرده است كه ايشان مىفرمايد : اگر مقدّمه بخواهد وجوب غيرى داشته باشد ، مشروط به اين است كه مكلّف قصد داشته باشد كه از طريق اين مقدّمه توصّل به ذى المقدّمه پيدا كند . كه اين درحقيقت امرى زايد برآن چيزى است كه صاحب معالم رحمه الله ذكر كرده است . در اين امر زايد ، دو خصوصيت وجود دارد ، يكى اينكه مكلّف ارادهء ذى المقدّمه را داشته باشد و ديگر اينكه مقصود او از انجام اين مقدّمه ، رسيدن به ذى المقدّمه باشد . ولى صاحب معالم رحمه الله فقط ارادهء ذى المقدّمه را شرط مىدانست .\r\n\r\n\r\n","description":"","footnote":"\r\n( 1 ) - يادآورى : مشهور قائل بودند كه وجوب غيرى مقدّمه ، در اطلاق و اشتراط تابع وجوب نفسى ذى المقدّمه است . در مقابل اين قول سه نظريهء ديگر وجود دارد : صاحب معالم رحمه الله معتقد بود : وجوب غيرى مقدّمه مطلقاً مشروط به اراده ذى المقدّمه است . و در اينجا نظريه‌اى كه به شيخ انصارى رحمه الله نسبت داده شده مطرح مىشود .\r\n","page_name":" 519 ","page_number":519},
  {"content":"\r\n\r\nدر نتيجه مرحوم شيخ انصارى هم - مانند صاحب معالم رحمه الله - در مقابل مشهور قرار گرفته است . « 1 » تقريرات مرحوم شيخ انصارى « 2 » درمىيابيم كه نسبت مذكور درست نيست و مرحوم شيخ انصارى در صدد بيان مطلب ديگرى است كه ربطى به محلّ بحث ما ندارد . بحث ما در اين است كه آيا وجوب غيرى مقدّمى ، در اطلاق و اشتراط تابع وجوب نفسى ذى المقدّمه است يا نه ؟ در اين بحث فرقى نمىكند كه مقدّمه ، مقدّمهء عبادى باشد - مانند طهارات سه‌گانه براى نماز - و يا مقدّمه ، غير عبادى باشد . درحالىكه مرحوم شيخ انصارى مىفرمايد : اگر مقدّمه‌اى بخواهد اتّصاف به عباديت پيدا كند ، « 3 » بايد به داعى امتثال امر غيرى متعلّق به اين مقدّمه انجام شود ، مثلًا اگر دين را براى امتثال امر خداوند پرداخت كند ، اين اداء دين جنبهء عبادى پيدا مىكند به‌خلاف اينكه هدف او از پرداخت دين اين باشد كه مردم بگويند : « فلانى آدم خوب و خوش‌حسابى است » . انجام دادن مقدّمه به داعى امتثال امر غيرى متعلّق به اين مقدّمه ، معنايش اين است كه مكلّف قصد كرده است از طريق اين مقدّمه ، به ذى المقدّمه برسد و اين همان چيزى است كه از آن به « قصد التوصّل بالمقدّمة إلى ذى المقدّمة » تعبير مىشود .\r\nدر نتيجه مرحوم شيخ انصارى قصد توصّل را در ارتباط با عباديت مقدّمه مطرح كرده نه در ارتباط با اينكه آيا وجوب غيرى مقدّمى ، در اطلاق و اشتراط تابع وجوب نفسى\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 181 و 182\r\n( 2 ) - مطارح الأنظار ، ص 72\r\n( 3 ) - خواه عباديت ، در مقدميتش دخالت داشته باشد - مثل طهارات سه‌گانه نسبت به نماز - و يا دخالت نداشته باشد ولى مكلّف بخواهد آن را در خارج به‌عنوان عبادت انجام دهد ، مثل اداء دين و ساير واجبات توصّلى .\r\n","page_name":" 520 ","page_number":520},
  {"content":"\r\n\r\nذى المقدّمه هست يا نه ؟ كجا مرحوم شيخ انصارى مىخواهد تبعيت را نفى كند ؟ كجا مىخواهد دايرهء وجوب غيرى را از دايرهء وجوب نفسى جدا كرده و بگويد : وجوب نفسى اطلاق دارد امّا در وجوب غيرى يك تضييق و اشتراطى وجود دارد ؟ اگر شيخ انصارى رحمه الله بخواهد در مقابل مشهور بايستد بايد كلامش مانند كلام صاحب معالم رحمه الله باشد . درست است كه آنچه به صاحب معالم رحمه الله نسبت داده شده بود ، به آن شدّت درست نبود ولى همان مرتبهء ضعيفى هم كه كلام ايشان برآن دلالت مىكرد ، در مقابل مشهور بود . مشهور مىگفتند : اگر ذى المقدّمه وجوب نفسى مطلق داشت ، مقدّمه هم وجوب غيرى مطلق خواهد داشت ، نه اشتراطى در كار است و نه حتّى به‌صورت قضيهء حينيه مطرح است . امّا ظاهر كلام صاحب معالم رحمه الله اين بود كه مسئله را به‌صورت قضيهء حينيه مطرح مىكند ولى همين قضيهء حينيه در مقابل مشهور است . به‌همين‌جهت ما عرض كرديم كه جواب مرحوم آخوند همان‌طور كه مسألهء اشتراط را نفى مىكند ، قضيهء حينيه را هم نفى مىكند . پس كلام صاحب معالم رحمه الله درهرصورت در مقابل مشهور است . چه به‌صورت قضيهء شرطيه باشد و چه به‌صورت قضيهء حينيه . ولى يك صورت مقابله‌اش قوى و صورت ديگر آن ضعيف است . امّا كلام شيخ انصارى رحمه الله در تقريرات ، از اين بحث خارج است و تقريرات ايشان برآن نسبتى كه مرحوم آخوند به ايشان داده دلالت نمىكند . ثانياً : فرض مىكنيم نسبتى كه مرحوم آخوند به شيخ انصارى رحمه الله داده درست بوده و كلام مرحوم شيخ انصارى در مقابل كلام مشهور قرار گرفته باشد و مرحوم شيخ انصارى در ما نحن فيه مسألهء قصد توصّل را مطرح كرده باشد نه در باب عباديت ، در اين صورت سه احتمال در كلام ايشان جريان دارد كه دو احتمال آن شبيه دو احتمالى است كه در كلام صاحب معالم رحمه الله مطرح بود : احتمال اوّل : اين است كه مرحوم شيخ انصارى بخواهد عين همان قضيهء شرطيه‌اى را كه به صاحب معالم رحمه الله نسبت داده شده ، در اينجا مطرح كند ، البته با يك خصوصيت اضافى . آنچه به صاحب معالم رحمه الله نسبت داده شده بود اين بود كه اگر مولا\r\n\r\n","description":"","footnote":"","page_name":" 521 ","page_number":521},
  {"content":"\r\n\r\nگفت : « يجب عليك الكون على السطح » ، وجوب نفسى اطلاق داشته و هيچ شرطى در ارتباط با اصل وجوب مطرح نيست . امّا وقتى نوبت به مقدّمه - كه از راه ملازمهء عقليه ثابت مىشود - رسيد ، نمىتوانيم بگوييم : « يجب عليك نصب السلّم » بلكه بايد مسئله را به‌صورت يك قضيهء شرطيه مطرح كرده و بگوييم : « يجب عليك نصب السلّم إن أردت الكون على السطح » . پس قضيهء ايجابيه‌اى كه در ارتباط با ذى المقدّمه مطرح است يك قضيهء ايجابى مطلق و غير مشروط است امّا ايجاب مقدّمه ، مشروط به ارادهء ذى المقدّمه است . امّا خصوصيت اضافى كه در كلام شيخ انصارى رحمه الله مطرح است ارادهء انجام ذى المقدّمه از طريق همين مقدّمه‌اى است كه در خارج تحقق پيدا مىكند . به عبارت ديگر : در اصل قضيهء شرطيه ، فرقى بين كلام صاحب معالم رحمه الله و كلام شيخ انصارى رحمه الله نيست ولى دايرهء شرط در كلام صاحب معالم رحمه الله وسيع‌تر از كلام شيخ انصارى رحمه الله است . احتمال دوّم : اين است كه ما قضيهء را از صورت قضيهء شرطيه خارج كرده و به‌صورت قضيهء حينيه مطرح كنيم ولى مضاف اليه كلمهء « حين » بين صاحب معالم رحمه الله و مرحوم شيخ انصارى فرق دارد . صاحب معالم رحمه الله مىگويد : « يجب نصب السلّم حينما كان المكلّف مريداً للكون على السطح » ولى مرحوم شيخ انصارى مىگويد : « يجب نصب السلّم حينما كان المكلّف مريداً للكون على السطح من طريق نصب السلّم » . احتمال سوّم : اين است كه ما ارتباط قصد توصّل را از وجوب قطع كرده و آن را در دايرهء واجب قرار دهيم به اين معنا كه بگوييم : قيد « مع قصد التوصّل » مربوط به واجب غيرى است نه اينكه مربوط به وجوب غيرى باشد » ، يعنى وجوب غيرى به مقدّمهء مقيّد تعلّق گرفته و همان‌طور كه ايجاد مقدّمه ، واجب است ، ايجاد قيد هم واجب است . توضيح اينكه : در احتمال اوّل - كه قضيه به‌صورت قضيهء شرطيه بود - مشروط ما عبارت از حكم مولا به وجوب شرعى غيرى « 1 » مقدّمه و شرط ما ارادهء ذى المقدّمه بود\r\n\r\n\r\n","description":"","footnote":"\r\n( 1 ) - اگرچه ما وجوب غيرى مقدّمه را از راه ملازمه عقليه ثابت مىكنيم ولى طرفين ملازمه - چه از ناحيهء ذى المقدّمه و چه در ناحيهء مقدّمه - وجوبشان شرعى مولوى است ولى يكى نفسى و ديگرى غيرى است .\r\n","page_name":" 522 ","page_number":522},
  {"content":"\r\n\r\nكه بنا بر حرف شيخ انصارى رحمه الله وجوب شرعى غيرى مقدّمه مشروط به اين است كه از طريق اين مقدّمه بخواهيم به ذى المقدّمه ، برسيم . و بنا بر احتمال دوّم - كه قضيه به‌صورت قضيهء حينيه مطرح بود - كلمهء « حينما » به خود حكم ارتباط دارد يعنى وجوب در حالى است كه قصد داشته باشد از طريق اين مقدّمه به ذى المقدّمه برسد . در نتيجه بنا بر احتمال اوّل و دوّم ، قيد « قصد توصّل » در ارتباط با وجوب است . امّا بنا بر احتمال سوّم ، « قصد توصّل » در ارتباط با واجب است نه در ارتباط با وجوب . بنا بر اين احتمال ، شيخ انصارى رحمه الله مىخواهد ادّعا كند كه وجوب غيرى مقدّمى ، روى يك موضوع مقيّدى مىآيد كه آن عبارت از « نصب نردبان با قيد اين كه با آن ، قصد رسيدن به ذى المقدّمه را داشته باشد » مىباشد . همان‌طور كه در « صلّ مع الطهارة » طهارت قيد براى واجب - يعنى صلاة - است و ربطى به وجوب صلاة ندارد . فرق اين دو اين است كه اگر « قصد توصّل » مربوط به وجوب باشد ، تحصيلش واجب نيست امّا اگر مربوط به واجب باشد تحصيل آن لازم است . حال بايد ببينيم آيا كدام‌يك از اين احتمالات صحيح است ؟ : « 1 » با توجه به اينكه اشكالات مربوط به اين دو احتمال ، مشترك است ، لذا ما احتمال اوّل را مورد بحث قرار مىدهيم ولى آنچه در مورد آن مطرح مىكنيم در مورد احتمال دوّم هم جريان دارد . اوّلًا : بايد ببينيم آيا اين احتمال از نظر مرحلهء ثبوت ، ممكن است ؟ اگر امكان داشت آن‌وقت نوبت به مرحلهء اثبات مىرسد كه ببينيم چه دليلى برآن دلالت مىكند ؟ اشكال اوّل : در مورد مرحلهء ثبوت ، اولين سخنى كه مطرح است همان چيزى\r\n\r\n\r\n","description":"","footnote":"\r\n( 1 ) - احتمال اوّل اين بود كه قصد توصّل به‌عنوان شرط براى اصل وجوب باشد و احتمال دوّم اين بود كه قصد توصّل به‌عنوان قضيهء حينيه در اصل وجوب مدخليت داشته باشد .\r\n","page_name":" 523 ","page_number":523},
  {"content":"\r\n\r\nاست كه مرحوم آخوند در جواب صاحب معالم رحمه الله مطرح كرد و آن اين بود كه تفكيك بين وجوب غيرى مقدّمى و وجوب نفسى در اطلاق و اشتراط ، خلاف بداهت عقل است . ايشان مىفرمود : ممكن است كسى در اصل وجوب غيرى تشكيك كرده و يا آن را انكار كند يعنى ملازمه بين وجوب نفسى و وجوب غيرى را نپذيرد - كه شايد ما هم در آينده همين راه را انتخاب كنيم - ولى كسى كه ملازمه را بپذيرد ، عقلًا نمىتواند بين وجوب غيرى و وجوب نفسى تفكيك قائل شود . وجوبى كه - به تعبير اينان - از وجوب ديگر ترشح پيدا كرده و معلول وجوب ديگر است ، در اطلاق و اشتراط هم تابع آن خواهد بود . در اطلاق و اشتراط نمىتوان بين علت و معلول تفكيك قائل شد و مثلًا علت را يك شىء مطلق دانسته و - با حفظ عليت مطلقهء آن - معلول را امرى مضيّق و محدود بداند . البته مسأله‌اى در فلسفه مطرح شده است كه هر معلولى در ارتباط با علت خودش داراى نوعى تضيّق ذاتى است . حرارتى كه معلول نار است داراى نوعى تضيّق است يعنى در باطن آن ، قيد « آمدن از ناحيهء نار » وجود دارد ، اگرچه شما آن را مقيّد نكنيد . امّا اين تضييق ذاتى غير از تضييقى است كه ما پيرامون آن بحث مىكنيم .\r\nما مىخواهيم علت را يك شىء مطلق و آزاد بدانيم و معلول را مشروط به شرطى بدانيم كه هيچ ارتباطى به علت ندارد . آن تضيّق ذاتى ناشى از علت نيست بلكه تضيّق ديگرى است . علت ، وجوب نفسى مطلق ذى المقدّمه و معلول وجوب غيرى مشروط مقدّمه است . با اينكه ما اين وجوب غيرى را ناشى از آن وجوب نفسى مىدانيم ولى بياييم قيدى به معلول اضافه كنيم كه هيچ ارتباطى با آن علت ندارد . لذا مرحوم آخوند فرمودند : « مسألهء تبعيت روشن است » و مقصود ايشان از وضوح ، مجرّد وضوح در مقام اثبات نيست بلكه ايشان مىخواهد بگويد : « اين مسئله در مقام ثبوت هم روشن است و خلاف اين معنا يك امر محال ثبوتى است يعنى امكان ندارد ما تبعيت وجوب غيرى از وجوب نفسى در اطلاق و اشتراط را كنار بگذاريم » . اشكال دوّم : همان اشكالى كه مرحوم شيخ انصارى بر صاحب معالم رحمه الله وارد كرد و ما به‌عنوان دفاع از صاحب معالم رحمه الله آن را جواب داديم ، در اينجا بر خود شيخ انصارى رحمه الله\r\n\r\n","description":"","footnote":"","page_name":" 524 ","page_number":524},
  {"content":"\r\n\r\nوارد مىشود بدون اينكه قابل جواب باشد . مرحوم شيخ انصارى در اشكال به صاحب معالم رحمه الله ابتدا مقدّمه‌اى مطرح كرده فرمودند : « وجوب يك شىء نمىتواند مشروط به ارادهء خود آن شىء باشد » سپس نتيجه گرفتند كه اگر وجوب مقدّمه مشروط به ارادهء ذى المقدّمه شد ، مانند اين است كه وجوب مقدّمه مشروط به ارادهء خود مقدّمه باشد و چنين چيزى محال است . ما در دفاع از صاحب معالم رحمه الله گفتيم : مقدّمه‌اى كه شما ( مرحوم شيخ انصارى ) مطرح مىكنيد مورد قبول است ولى تطبيق آن بر ما نحن فيه قابل قبول نيست . ما گفتيم : اگر گفته شود : « يجب عليك نصب السلّم إن أردت نصب السلّم » ، چنين چيزى محال است ، امّا اگر گفته شود : « يجب عليك نصب السلّم إن أردت الكون على السطح » ، چنين چيزى محال نيست ، اگرچه ارادهء « بودن بر پشت‌بام » بدون ارادهء « نصب نردبان » نمىشود و بين اين دو اراده ملازمه وجود دارد ولى درعين‌حال چنين چيزى مستلزم محال و تحصيل حاصل نيست . در آنجا ما اين‌گونه از صاحب معالم رحمه الله دفاع كرديم ولى عين همين اشكال بر خود مرحوم شيخ انصارى وارد است و قابل دفاع هم نيست . توضيح : همان‌طور كه گفتيم ، قصد توصّل در كلام شيخ انصارى رحمه الله همان چيزى است كه صاحب معالم رحمه الله مطرح كرده بود با اين تفاوت كه صاحب معالم رحمه الله فقط ارادهء ذى المقدّمه را به‌عنوان شرط قرار داده بود ، امّا شيخ انصارى رحمه الله قصد توصّل را به‌عنوان شرط قرار داده و ما گفتيم در اين قصد توصّل دو اراده مطرح است : ارادهء ذى المقدّمه و ارادهء مقدّمه . بنابراين اگر وجوب غيرى مقدّمه مشروط به قصد توصّل شد ، در واقع مشروط به دو اراده شده است . مثل اين است كه مولا بگويد : « اگر بودن بر پشت‌بام و نصب نردبان را اراده كردى ، نصب نردبان بر تو واجب خواهد شد » . در اين صورت ارادهء نصب نردبان داخل در شرط است و وجوب نصب نردبان ، مشروط به ارادهء نصب نردبان مىشود . در نتيجه وجوب مقدّمه ، متأخّر از ارادهء مقدّمه خواهد بود و اين بدان\r\n\r\n","description":"","footnote":"","page_name":" 525 ","page_number":525},
  {"content":"\r\n\r\nمعناست كه وجوب ، هيچ‌گونه بعث و تحريكى نسبت به اين مقدّمه نداشته بلكه ارادهء نصب نردبان - در رتبهء مقدّم بر وجوب غيرى - در ايجاد نصب نردبان نقش داشته است . در اين صورت وجوب غيرى مقدّمه جنبهء تحصيل حاصل داشته و چنين چيزى محال است . در استحالهء تحصيل حاصل فرقى بين وجوب نفسى و وجوب غيرى نيست . اشكال تحصيل حاصل كه مرحوم شيخ انصارى به صاحب معالم رحمه الله وارد مىكرد در ارتباط با همين وجوب غيرى بود . آن‌وقت در اينجا از مرحوم شيخ انصارى سؤال مىشود كه مگر شما در آن ضابطهء كلّى نفرموديد كه تعليق وجوب به ارادهء نفس واجب ، تحصيل حاصل و محال است ؟ قصد توصّل شما سر از همين مطلب در مىآورد . و در اينجا مسألهء ملازمه مطرح نيست تا كسى بتواند از شيخ انصارى دفاع كند ، آن‌گونه كه از صاحب معالم رحمه الله دفاع كرده و مىگفتيم : وقتى صاحب معالم رحمه الله مىگويد : « يجب عليك نصب السلّم إن أردت الكون على السطح » ، ملازمهء ميان « بودن بر پشت‌بام » با « ارادهء نصب نردبان » دليل بر اين نيست كه پاى اين اراده در دايرهء شرط وارد شود . آنچه در دايرهء شرط دخالت دارد ، ارادهء بودن بر پشت‌بام است و مانعى ندارد كه وجوب نصب نردبان مشروط به ارادهء بودن بر پشت‌بام باشد . امّا اگر ما قصد توصّل را در كار آورديم ، برگشتش به اين مىشود كه « يجب عليك نصب السلّم إن أردت نصب السلّم و أردت الكون على السطح » ، زيرا قصد توصّل ، منحل به دو اراده مىشود . ارادهء ذى المقدّمه و ارادهء مقدّمه . درحالىكه همان ارادهء نصب سلّم در تحقق تحصيل حاصل و كشانيدن مسئله به استحاله و تحصيل حاصل كفايت مىكند . در نتيجه عين اشكالى كه شيخ انصارى رحمه الله بر صاحب معالم رحمه الله وارد كرد ، در اينجا بر خود مرحوم شيخ انصارى وارد مىشود و قابل جواب هم نخواهد بود . اين دو اشكال در مورد احتمال دوّم هم جريان دارد ، البته نه با اين شدّتى كه در مورد شرطيت وجود دارد ولى ملاك در هر دو - شرطيت و حينيت - يكسان است .\r\n\r\n","description":"","footnote":"","page_name":" 526 ","page_number":526},
  {"content":"\r\n\r\nبررسى احتمال سوّم : « 1 » با ملاحظهء مبناى مرحوم شيخ انصارى در واجب مشروط ، گويا همين احتمال در كلام ايشان تعيّن دارد ، زيرا دو احتمال اوّل بنا بر مبناى مشهور در مورد واجب مشروط است كه قيد را قيد هيئت مىدانستند ولى مرحوم شيخ انصارى تمام قيود را مربوط به مادّه مىدانست و مىفرمود : اگرچه ظاهر قضيهء لفظيهء « إن جاءك زيد فأكرمه » اين است كه مجىء زيد ، شرط وجوب اكرام است ولى به مقتضاى قرينهء عقليه بايد در اين ظاهر تصرّف كرده و قيد را به مادّه برگردانيم .\r\nبراساس اين مبنا اگر نسبتى كه به مرحوم شيخ انصارى داده شده درست باشد بايد قصد توصّل را قيد براى واجب غيرى بداند نه براى وجوب غيرى . و اگر قصد توصّل را داخل در دايرهء واجب قرار داديم ، در اينجا به دو صورت مىتوان با مسئله برخورد كرد : 1 - مرحوم آخوند معتقد است كه اراده ، امرى غير اختيارى است و اگر بخواهد اختيارى باشد مستلزم تسلسل خواهد بود . اگر ما اين مبنا را بپذيريم سؤال مىشود كه امر غير اختيارى چگونه مىتواند قيد براى واجب باشد ؟ اين غير از مسألهء طهارت و ستر عورت است . طهارت و ستر عورت از امور اختياريه هستند ولى اراده - به‌نظر مرحوم آخوند - امرى غير اختيارى است و امر غير اختيارى نه مىتواند خودش واجب باشد و نه مىتواند قيد براى واجب باشد ، زيرا قيد واجب هم - مانند خود واجب - تحصيلش لازم است . و همان‌طور كه گفتيم : « قصد توصّل ، به دو اراده منحل مىشود » آن‌وقت دو اراده - كه به‌نظر مرحوم آخوند غير اختيارى هستند - چگونه مىتوانند به‌عنوان دو قيد در واجب غيرى مدخليت داشته باشند ؟ اين امر ازنظر ثبوتى محال است .\r\n\r\n\r\n","description":"","footnote":"\r\n( 1 ) - احتمال سوّم اين بود كه ما « قصد توصّل » را به‌عنوان شرط براى واجب بدانيم نه اينكه شرط براى وجوب بدانيم يا به‌صورت قضيهء حينيه آن را مرتبط با وجوب بدانيم . يعنى در جملهء « يجب عليك نصب السلّم مع قصد التوصّل » قيد « مع قصد التوصّل » قيد براى واجب - يعنى « نصب السلّم » - باشد نه اينكه دخالتى در وجوب داشته باشد . در اين صورت ، قيد مذكور مانند قيديت طهارت نسبت به صلاة در « صلّ مع الطهارة » است . و فرقشان اين است كه قيد واجب ، تحصيلش لازم است امّا قيد وجوب لزوم تحصيل ندارد .\r\n","page_name":" 527 ","page_number":527},
  {"content":"\r\n\r\nچيزى كه استحاله را تأييد مىكند اعتبار قصد قربت در واجب تعبّدى است ، با اين كه قصد و اراده - به‌نظر مرحوم آخوند - از امور غير اختيارى است . ممكن است كسى بگويد : مرحوم آخوند عقيده داشت كه قصد امتثال و اتيان به داعى امر را نمىتوان در متعلّق امر اخذ كرد ، چه به‌صورت جزئيت و چه به‌صورت شرطيت . براساس اين مبنا ايشان قصد قربت را داخل در متعلّق امر نمىداند تا گفته شود : « امرى غير اختيارى ، متعلَّق وجوب واقع شده است » . : اوّلًا : درست است كه قصد امتثال امر را نمىتوان در متعلّق امر اخذ كرد ، امّا بالاخره بايد حاكمى حكم به لزوم قصد امتثال بنمايد . مرحوم آخوند مىفرمودند : « حاكم به لزوم قصد امتثال ، عبارت از عقل است » . در نتيجه نزاع در اين مىشود كه آيا قصد امتثال مىتواند در متعلّق حكم شرعى - به‌صورت جزئيت يا شرطيت - اخذ شود ؟ ولى لزوم عقلىاش را خود ايشان قبول دارند . درحالىكه امر غير اختيارى نمىتواند متعلّق حكم عقل واقع شود . ثانياً : مرحوم آخوند در همان مباحث پيرامون قصد قربت فرمودند : « اگر قصد قربت به‌معناى قصد امتثال باشد ، نمىتواند در متعلّق امر اخذ شود ، امّا اگر به اين معنا باشد كه انسان عمل را به قصد مقرّبيت به‌سوى مولا و يا به قصد حسن بودن و داراى مصلحت بودن و امثال اين‌ها انجام دهد ، مىتواند در متعلّق امر اخذ شود » . در اينجا از مرحوم آخوند سؤال مىكنيم : شما كه قصد را يك امر غير اختيارى مىدانيد ، چگونه مىفرماييد : « مانعى ندارد در متعلّق حكم وجوبى اخذ شود ؟ » پس فرق بين قصد امتثال و قصد قربت - با اينكه طبق مبناى شما ، هر دو بايد استحاله داشته باشند - اين است كه در قصد امتثال ، اشكال دور و امثال آن لازم مىآيد ولى در قصد قربت - بنا بر غير اختيارى بودن - فقط استحاله پيش مىآيد و دور و امثال\r\n\r\n","description":"","footnote":"","page_name":" 528 ","page_number":528},
  {"content":"\r\n\r\nآن لازم نمىآيد . البته اين اشكال بر ما - كه مبناى مرحوم آخوند را نپذيرفتيم - وارد نمىشود . 2 - مبناى ما در باب اراده اين بود كه اراده چيزى است كه به خلّاقيت نفس انسانى تحقق پيدا مىكند و اين عنايتى است ربّانى كه خداوند متعال نسبت به نفس انسانى ارزانى داشته است و نفس انسان ، اراده را خلق مىكند . همان‌طور كه ايجادكنندهء وجود ذهنى - كه يك واقعيت در مقابل وجود خارجى است - نفس انسانى مىباشد .\r\nخداوند به انسان عنايتى كرده كه نفس او مىتواند چيزى را در خودش ايجاد كند و به آن وجود ذهنى بدهد ، بدون اينكه نياز به ابزار و آلات خارجيه داشته باشد . حال با توجه به اين مبنا در باب اراده و با توجه به اينكه مبناى شيخ انصارى رحمه الله در واجب مشروط ، ارتباط قيد به مادّه است ، نتيجهء احتمال سوّم اين مىشود كه مرحوم شيخ انصارى بفرمايد : وجوب غيرى مقدّمى به يك امر مقيّدى تعلّق گرفته كه آن امر مقيّد عبارت از « نصب السلّم مقيّداً به قصد التوصّل به إلى الكون على السطح » مىباشد . اين هم براساس مبناى شيخ انصارى رحمه الله در واجب مشروط درست است و هم بنا بر مبناى ما كه اراده و قصد را امرى اختيارى مىدانيم و معتقديم اين‌ها مىتوانند متعلّق تكليف واقع شوند . در اين صورت نزاع ما با مرحوم شيخ انصارى در ارتباط با مقام ثبوت نخواهد بود ، زيرا در مقام ثبوت ، مشكلى به‌نظر نمىرسد . چه اشكالى دارد كه وجوب غيرى به « نصب السلم مقيّداً به قصد التوصّل به إلى ذي المقدّمة » تعلّق بگيرد ؟ به خلاف دو احتمال قبلى كه از جهت مقام ثبوت داراى اشكال بودند . بنابراين اشكال در ارتباط با مقام اثبات خواهد بود و در چنين صورتى ما نمىتوانيم با مرحوم شيخ انصارى مسئله را تمام كنيم ، براى اينكه ما هنوز بحث ملازمه بين وجوب ذى المقدّمه و وجوب مقدّمه را - كه اساس بحث ما در مسألهء مقدّمهء واجب است - مورد بررسى قرار نداده‌ايم و آنچه تاكنون بحث كرده‌ايم به‌عنوان مباحث مقدّماتى است . وقتى ما وارد اصل بحث شديم ، اگر منكر ملازمه شده و وجوب غيرى مقدّمى را نپذيرفتيم ، « 1 » ديگر بحثى با مرحوم شيخ\r\n\r\n\r\n","description":"","footnote":"\r\n( 1 ) - كه شايد همچنين باشد .\r\n","page_name":" 529 ","page_number":529},
  {"content":"\r\n\r\nانصارى نداريم ، زيرا كلام ايشان فرع ثبوت ملازمه و وجوب غيرى مقدّمه است . امّا اگر ما در آنجا مسألهء ملازمه را پذيرفته و قائل به وجوب شرعى مولوى غيرى براى مقدّمه شديم ، بايد با مرحوم شيخ انصارى بحث كنيم كه آيا اين وجوب غيرى مقدّمى به ذات مقدّمه - بدون اينكه قيد و شرطى همراه آن باشد - تعلّق مىگيرد يا اينكه به مقدّمه با قيد « التوصّل به إلى ذي المقدّمة » تعلّق مىگيرد ؟\r\n\r\nثمرهء فقهى ميان قول مشهور و قول مرحوم شيخ انصارى\r\nمرحوم آخوند در اين زمينه مىفرمايد : « 1 » اگر ما يك واجب نفسى داشته باشيم كه داراى يك مقدّمهء منحصره باشد و آن مقدّمه - فى نفسه و با قطع‌نظر از مقدّميتش - محكوم به حرمت باشد در چنين مواردى بايد ببينيم كدام‌يك از اين دو اهميت بيشترى دارند ؟ حال فرض مىكنيم اهميت وجوب نفسى ذى المقدّمه بيشتر از حرمت مقدّمهء منحصره باشد ، مثل اينكه حفظ نفس محترمه‌اى متوقّف بر تصرّف در ملك غير بدون اذن او باشد . در اينجا حفظ نفس محترمه ، واجبى است كه اهميت بيشترى نسبت به حرمت تصرّف در ملك غير بدون اذن او دارد . در اينجا ثمرهء بين نظريهء مشهور « 2 » و نظريهء مرحوم شيخ انصارى ظاهر مىشود . بنا بر مبناى مشهور - كه براى وجوب مقدّمه هيچ قيد و شرطى را قائل نيستند - اين مقدّمه در جميع صورش حرمت ذاتى خودش را از دست داده و اتّصاف به وجوب غيرى پيدا مىكند ، « 3 » زيرا وقتى حرمت مقدّمه نتوانست در مقابل وجوب ذى المقدّمه\r\n\r\n\r\n","description":"","footnote":"\r\n( 1 ) - رجوع شود به : كفاية الاصول ، ج 1 ، ص 183 و 184\r\n( 2 ) - مراد از مشهور ، مشهور بين قائلين به ملازمه است ، چون معلوم نيست اصل ملازمه و وجوب مقدّمه ، مشهور باشد .\r\n( 3 ) - همان‌طور كه اگر اين مقدّمه از اوّل داراى حكم اباحه بود ، وقتى مقدّميت براى واجب پيدا كرد ، محكوم به وجوب غيرى خواهد شد .\r\n","page_name":" 530 ","page_number":530},
  {"content":"\r\n\r\nمقاومت كند ، درحقيقتْ مقدّمهْ حرمت اوّلى را از دست مىدهد و در جميع صور آن - خواه ارادهء ذى المقدّمه داشته باشد يا نه و خواه با اين مقدّمه ، قصد توصّل به ذى المقدّمه داشته باشد يا نه - به جهت مقدّميتْ وجوب غيرى پيدا مىكند و بنا بر اين فرض هم وجوب غيرى هيچ قيد و شرطى ندارد . و هنگامى كه مقدّمه محكوم به وجوب غيرى شد ، هيچ‌گونه عصيان و مخالفت تكليف تحريمى در مورد آن نمىتواند تحقق پيدا كند ، زيرا تكليف تحريمى وجود ندارد كه مخالفت با آن تحقق پيدا كند .\r\nتكليف تحريمى با قطع‌نظر از مقدّميت براى يك واجب اهم بود ، امّا وقتى مقدّمه براى يك واجب اهم قرار گرفت ، وجوب غيرى پيدا خواهد كرد . بله در يك صورت ، در ارتباط با مقدّمه مسألهء تجرّى تحقق پيدا مىكند و آن جايى است كه كسى كه وارد در ملك غير مىشود توجّه به مقدّميت آن براى حفظ نفس محترمه نداشته باشد ، « 1 » بلكه خيال كند وارد شدن در ملك غير بر همان حرمت قبلى خودش باقى است . در اين صورت معصيتى صورت نگرفته بلكه فقط احكام تجرى بر او مترتّب مىشود ، زيرا واقعيت عمل ، اتيان يك واجب غيرى است ولى او خيال مىكند حرام است . امّا بنا بر مبناى شيخ انصارى رحمه الله تنها در يك صورت است كه قطعاً اتيان مقدّمه به‌عنوان عمل به يك واجب غيرى است و آن جايى است كه خصوصيات زير را دارا باشد : اوّلًا : توجّه به مقدّميت داشته باشد . ثانياً : قصد انجام مقدّمه را داشته باشد . ثالثاً : به دنبال اين مقدّمه بخواهد ذى المقدّمه را انجام دهد . در بعضى از موارد خصوصيت چهارمى نيز وجود دارد و آن اين است كه ذى المقدّمه را بخواهد از طريق همين مقدّمه انجام دهد نه از طرق ديگر ، ولى با توجه\r\n\r\n\r\n","description":"","footnote":"\r\n( 1 ) - البته اصل ذى المقدّمه - يعنى حفظ نفس محترمه - مورد توجّه و التفات او بوده است .\r\n","page_name":" 531 ","page_number":531},
  {"content":"\r\n\r\nبه اينكه مقدّمه در ما نحن فيه مقدّمهء منحصره است و راه‌هاى ديگر تصوّر نمىشود ، اين خصوصيت در اينجا مطرح نيست . امّا اگر التفات به مقدّميت اين مقدّمه ندارد ، طبق مبناى مرحوم شيخ انصارى ، وجوب غيرى براى مقدّمه وجود نخواهد داشت و در نتيجه حرمت اوليه به‌جاى خودش باقى است و نسبت به وجوب غيرى مقدّمى ، نوعى عصيان تحقق پيدا خواهد كرد .\r\nهمچنين اگر التفات به مقدّميت مقدّمه دارد ولى نه مقدّمه را اراده كرده و نه ذى المقدّمه را ، در اين صورت هم وجوب غيرى در ارتباط با مقدّمه وجود ندارد و نسبت به آن نوعى عصيان تحقق پيدا مىكند و عصيان نسبت به ذى المقدّمه هم در جاى خودش محفوظ است . امّا اگر مقدّمه را اراده كرد ولى ذى المقدّمه را اراده نكرد ، دو صورت دارد : 1 - عدم ارادهء ذى المقدّمه حتى بعد از اتيان به مقدّمه هم باقى است ، مثل اينكه بدون اذن غير ، داخل در ملك او شده ولى هيچ اراده‌اى نسبت به ذى المقدّمه از او ترشح پيدا نكرده است ، در اين صورت نسبت به مقدّمه - از جهت وجوب غيرى - و نسبت به ذى المقدّمه - از جهت وجوب نفسى - عصيان كرده است . عصيان او نسبت به مقدّمه براى اين است كه با اين مقدّمه قصد توصّل به ذى المقدّمه را نداشته است ، زيرا قصد توصّل به ذى المقدّمه ، جدا از ارادهء ذى المقدّمه نيست و همين‌كه ارادهء ذى المقدّمه وجود نداشت ، كشف مىكنيم كه قصد توصّل هم وجود نداشته است و از اينجا كشف مىكنيم كه مقدّمه وجوب غيرى نداشته است در نتيجه حرمت اوّليهء آن به قوّت خودش باقى است . 2 - موقعى كه وارد ملك غير شد ، ارادهء ذى المقدّمه را نداشت امّا وقتى - مثلًا - غريق را مشاهده كرد ، ارادهء ذى المقدّمه برايش پيدا شد ، در اينجا عصيان و مخالفتى نسبت به تكليف نفسى تحقق پيدا نكرده است ، بلكه تنها يك تجرّى كرده است ، زيرا تكليف به حفظ نفس محترمه براى او فعليت دارد و بايد از همان موقعى كه وارد در ملك غير مىشد ، تصميم بر انجام ذى المقدّمه داشته باشد و چون اين شخص چنين\r\n\r\n","description":"","footnote":"","page_name":" 532 ","page_number":532},
  {"content":"\r\n\r\nتصميمى را نداشته ، نوعى تجرّى كرده است . هرچند بالاخره ذى المقدّمه را انجام داده و عصيانى نسبت به تكليف نفسى نداشته است . امّا نسبت به تكليف مقدّمى و وجوب غيرى مخالفت كرده است ، زيرا هدف او از ورود به ملك غير ، حفظ نفس محترمه نبوده است . پس درحقيقت ، مقدّمه خالى از قصد توصّل بوده و به‌همين‌جهت وجوب غيرى پيدا نكرده است لذا حرمت نفسى اوّلى آن به قوّت خود باقى است و نسبت به مقدّمه ، نوعى تجرّى كرده است . در نتيجه در اينجا ثمرهء مهمى بين قول مشهور و قول شيخ انصارى رحمه الله مطرح مىشود ، زيرا بنا بر كلام مشهور ، مقدّمه حرمت خود را از دست مىدهد ، خواه به مقدّميت آن توجه داشته باشد يا نه ، و خواه در هنگام اتيان مقدّمه ، اراده‌اى نسبت به ذى المقدّمه داشته باشد يا نه . درحالىكه بنا بر مبناى شيخ انصارى رحمه الله ، در اين فروض فرق ايجاد مىشود . فرض ديگر : اگر هدف مكلّف از انجام دادن مقدّمه ، رسيدن به ذى المقدّمه باشد ولى كنار اين هدف ، انگيزهء ديگرى وجود دارد كه آن انگيزه هيچ ربطى به ذى المقدّمه ندارد ، مثلًا از بيرون متوجّه مىشود كه بچه‌اى در اين خانه در حال غرق شدن است ، با خود مىگويد :\r\n« مىروم هم اين بچه را نجات مىدهم و هم ببينم وضع زندگى صاحب منزل چگونه است » ، درحقيقت مكلّف دو داعى براى ورود به ملك غير دارد . در اينجا بنا بر مبناى مشهور مسألهء مهمى نيست ، زيرا مشهور مىگويند : هر انگيزه‌اى كه مكلّف نسبت به مقدّمه داشته باشد ، مقدّمه ، وجوب غيرى پيدا مىكند و وجوب غيرىاش هم هيچ قيد و شرطى ندارد و حرمت هم نمىتواند با اين وجوب غيرى - كه ذىالمقدّمه‌اش اهم است - مقابله و معارضه كند . امّا بنا بر مبناى شيخ انصارى رحمه الله بايد مسئله را قدرى مورد بحث قرار دهيم . آيا مقصود شيخ انصارى رحمه الله كه مىفرمايد : « آن مقدّمه‌اى وجوب غيرى دارد كه از انجام آن ، قصد توصّل به ذى المقدّمه را داشته باشيم » چيست ؟ آيا فقط جنبهء اثباتى اين\r\n\r\n","description":"","footnote":"","page_name":" 533 ","page_number":533},
  {"content":"\r\n\r\nعنوان مورد نظر ايشان است يا اينكه جنبهء نفى آن را هم درنظر دارد ؟ به‌عبارت ديگر :\r\nآيا فقط مىخواهد بگويد : « از انجام اين مقدّمه ، قصد توصّل به ذى المقدّمه را داشته باشد و ديگر كارى ندارد كه آيا قصد ديگرى مىتواند همراه آن باشد يا نه » ؟ و يا اينكه مىخواهد بگويد : « از انجام اين مقدّمه ، فقط قصد توصّل به ذى المقدّمه را داشته و چيز ديگرى غير از توصّل را قصد نكرده باشد » ؟ اگر شيخ انصارى رحمه الله فقط به جنبهء اثباتى مسئله نظر داشته باشد ، در اين مثالى كه مطرح كرديم نظريهء مشهور و نظريهء مرحوم شيخ انصارى يك چيز خواهد شد ، براى اينكه در اين مثال قصد توصّل دارد و وجود داعى ديگر فرقى ايجاد نمىكند . امّا اگر مرحوم شيخ انصارى هم بر جنبهء اثبات و هم بر جنبهء نفى تكيه داشته باشد ، بين قول مشهور و قول شيخ انصارى رحمه الله ثمره پيدا مىشود ، زيرا مشهور در اينجا قائل به وجوب غيرى مقدّمه هستند و مىگويند : « هيچ‌گونه عصيانى ازنظر دخول در ملك غير تحقق پيدا نكرده است » امّا شيخ انصارى رحمه الله مىفرمايد : « چون همراه با قصد توصّل به ذى المقدّمه ، قصد ديگرى هم در كار بوده ، اين مقدّمه وجوب غيرى پيدا نكرده و حرمت اوّليه‌اش به قوّت خود باقى است و انجام آن موجب تحقق عصيان است » . در نتيجه نزاع بين شيخ انصارى رحمه الله و مشهور ، يك نزاع علمى محض نيست بلكه ثمرهء فقهى هم برآن مترتّب مىشود .\r\n\r\n4 - نظريهء صاحب فصول رحمه الله « 1 »\r\nصاحب فصول رحمه الله مىفرمايد : در باب مقدّمه ، قيد ايصال اعتبار دارد و وجوب غيرى\r\n\r\n\r\n","description":"","footnote":"\r\n( 1 ) - يادآورى : مشهور بين قائلين به ملازمه و وجوب غيرى مقدّمه اين بود كه وجوب غيرى مقدّمه در اطلاق و اشتراط تابع وجوب نفسى ذى المقدّمه است . در مقابل اين قول ، سه نظريه وجود دارد : نظريهء صاحب معالم رحمه الله نظريهء شيخ انصارى رحمه الله و نظريهء صاحب فصول رحمه الله .\r\n","page_name":" 534 ","page_number":534},
  {"content":"\r\n\r\nمربوط به مقدّمهء موصله است . « 1 » فرق بين كلام صاحب فصول رحمه الله با كلام شيخ انصارى رحمه الله : بنا بر مبناى شيخ انصارى رحمه الله ، قصد توصّل مدخليت دارد ، امّا بنا بر مبناى صاحب فصول رحمه الله ، قصد توصّل دخالتى ندارد ، بلكه آنچه دخالت دارد ايصال خارجى است . مقصود از ايصال خارجى اين است كه ذى المقدّمه ، به دنبال مقدّمه تحقق پيدا كند ، هرچند از ابتدا قصد ايصال هم وجود نداشته باشد . درحقيقت فرق بين اين دو قول در دو مورد است : 1 - اگر مقدّمه را به قصد توصّل انجام دهد ولى بعد از انجام آن ، از اتيان به ذى المقدّمه منصرف شود ، در اينجا بنا بر قول شيخ انصارى رحمه الله مقدّمه توأم با قصد توصّل بوده و وجوب غيرى داشته است امّا بنا بر مبناى صاحب فصول رحمه الله مقدّمهء موصله تحقق پيدا نكرده پس وجوب غيرى نداشته است . 2 - اگر مقدّمه را بدون قصد توصّل انجام دهد ولى بعد از تحقق مقدّمه ، تصميم به انجام ذى المقدّمه گرفت و آن را اتيان كرد ، در اينجا بنا بر نظريهء صاحب فصول رحمه الله ، مقدّمهء موصله تحقق پيدا كرده و وجوب غيرى دارد ، امّا بنا بر نظريهء شيخ انصارى رحمه الله مقدّمه توأم با قصد توصّل نبوده و وجوب غيرى ندارد .\r\n\r\nمراد صاحب فصول رحمه الله از مقدّمهء موصله چيست ؟\r\nدر مورد مقدّمهء موصله در كلام صاحب فصول رحمه الله دو احتمال مطرح است : احتمال اوّل : قيد ايصال - همانند واجب مشروط - شرطيت براى وجوب غيرى مقدّمه داشته باشد ، بنا بر اين احتمال صاحب فصول رحمه الله مىخواهد بفرمايد : « وجوب غيرى مقدّمه ، هميشه مشروط به يك شرط است و آن شرط عبارت از ايصال و ترتّب ذى المقدّمه بر مقدّمه است » .\r\n\r\n\r\n","description":"","footnote":"\r\n( 1 ) - الفصول الغروية في الاصول الفقهيّة ، ص 86\r\n","page_name":" 535 ","page_number":535},
  {"content":"\r\n\r\nاحتمال دوّم : قيد ايصال ، شرطيت براى وجوب غيرى مقدّمه نداشته باشد ، بلكه قيد براى واجب غيرى است . به‌عبارت ديگر : ايصال ، مدخليت در متعلّق و مادّه دارد نه در هيئت و وجوب غيرى ، همان‌طور كه در « صلّ مع الطهارة » قيد طهارت ، مدخليت در مأمور به و متعلَّق دارد . فرق بين اين دو احتمال ، همان فرق ميان شرط وجوب و شرط واجب است . شرط وجوب ، لزوم تحصيل ندارد . اگر خودبخود تحقق پيدا كرد ، وجوب مشروط به آن شرط محقق خواهد شد . امّا شرط واجب - همانند خود واجب - لازم التحصيل است . مثلًا استطاعت - نسبت به حج - شرط وجوب است و لزوم تحصيل ندارد ولى طهارت - نسبت به نماز - شرط واجب است و تحصيل آن لازم است . در نتيجه اگر موصليت در كلام صاحب فصول رحمه الله به‌عنوان قيد براى وجوب غيرى مقدّمى باشد ، تحصيل موصليت لازم نيست ، بلكه چنانچه خودبخود حاصل شود ، وجوب مقدّمى تحقق پيدا مىكند . امّا اگر موصليت قيد براى متعلّق و مأمور به باشد ، در اينجا همان‌طور كه تحصيل خود مقدّمه لزوم دارد ، تحصيل قيد ايصال هم لازم است . احتمال اوّل - كه ما مسألهء ايصال را به‌صورت شرط وجوب مطرح كنيم - ازنظر مقام ثبوت داراى استحاله‌اى روشن است كه ديگر نوبت به مقام اثبات نمىرسد . در مورد كيفيت استحاله گفته شده است : همان‌طور كه در قضاياى شرطيه ، هميشه رتبهء شرط تقدّم بر جزاء دارد ، در ما نحن فيه اگر بخواهيم اين ضابطهء كلّى را پياده كنيم بايد بگوييم : « تجب المقدّمة إن كانت موصلة » ، يعنى اگر در مورد مقدّمه عنوان ايصال تحقق پيدا كرد ، مقدّمه وجوب پيدا مىكند . حال با توجه به اينكه ما گفتيم : « مقصود از ايصال ، واقعيت و خارجيت ايصال است نه قصد ايصال » مقدّمه ، زمانى موصله مىشود كه در خارج تحقق پيدا كرده و به دنبال آن ذى المقدّمه هم تحقق پيدا كند . وقتى مقدّمه و ذى المقدّمه تحقق پيدا كرد ، تازه شما مىخواهيد بگوييد :\r\n« مقدّمه ، واجب مىشود » ، زيرا در اينجا مسألهء كشف مطرح نيست بلكه مسألهء قضيهء شرطيه - شبيه استطاعت و حج - است . وجوب حج به دنبال تحقق استطاعت است نه\r\n\r\n","description":"","footnote":"","page_name":" 536 ","page_number":536},
  {"content":"\r\n\r\nاينكه تحقق استطاعت كاشف از وجوب قبلى حج باشد . آن‌وقت در ما نحن فيه اگر ايصال به‌عنوان شرط براى وجوب غيرى مقدّمى باشد ، لازم مىآيد كه وجوب غيرى مقدّمى ، بعد از عنوان ايصال تحقق يابد و عنوان ايصال پس از تحقق مقدّمه و ذى المقدّمه ، تحقق پيدا مىكند . و به‌عبارت ديگر : پس از تحقق مقدّمه و ذى المقدّمه ، تازه مىخواهيد بگوييد : « الآن مقدّمه وجوب غيرى پيدا مىكند » و چنين چيزى تحصيل حاصل است . در نتيجه اگر بخواهيم عنوان ايصال در كلام صاحب فصول رحمه الله را به‌صورت واجب مشروط مطرح كنيم ، در همان مقام ثبوت دچار يك امتناع خواهيم شد و نوبت به مقام اثبات نمىرسد . و ما بايد بحث را روى احتمال دوّم متمركز كنيم . « 1 » احتمال دوّم اين بود كه ايصال در كلام صاحب فصول رحمه الله را به‌عنوان قيدى در متعلّق وجوب غيرى داخل بدانيم ، همان‌طور كه طهارت به‌عنوان قيد براى صلاة است و هر دو لازم التحصيل هستند . مثلًا « نصب نردبان با قيد ايصال به بودن بر پشت‌بام » وجوب غيرى دارد . در ارتباط با اين احتمال ، بايد در دو مقام بحث كرد : مقام ثبوت و مقام اثبات . روشن است كه اگر در مقام ثبوت به استحاله رسيديم نوبت به مقام اثبات نمىرسد .\r\n\r\nمقام اوّل ( مقام ثبوت )\r\nدر اينجا راه‌هايى براى اثبات استحاله مطرح شده است : راه اوّل ( مسألهء دور ) : در تقرير مسألهء دور گفته شده است : « لازمهء مقدّميت اين است كه ذى المقدّمه توقّف بر مقدّمه دارد » . حال اگر ما - همانند مشهور - قيد ايصال را\r\n\r\n\r\n","description":"","footnote":"\r\n( 1 ) - البته اين بدان معنا نيست كه احتمال دوّم ازنظر مقام ثبوت بحثى ندارد ، بلكه در مقام ثبوت آن‌هم بحث شده است با اين تفاوت كه اوّلًا : وضوح استحالهء احتمال دوّم در مقام ثبوت مانند استحالهء احتمال اوّل در مقام ثبوت نيست و نياز به تبيين دارد . ثانياً : اشكالاتى كه در مورد احتمال دوّم مطرح است قابل جواب مىباشد .\r\n","page_name":" 537 ","page_number":537},
  {"content":"\r\n\r\nدر مقدّمه نياوريم ، اين توقّف ، يك‌طرفه است . امّا بنا بر كلام صاحب فصول رحمه الله توقّف دوطرفه خواهد شد و مقدّمه هم توقّف بر ذى المقدّمه پيدا خواهد كرد و اين مستلزم دور است ، زيرا در اين صورت ، مقدّمه زمانى واجب مىشود كه موصل باشد و مقدّمهء موصله زمانى تحقق پيدا مىكند كه ذى المقدّمه تحقق پيدا كرده باشد ، در نتيجه از طرفى ذى المقدّمه متوقّف بر مقدّمهء موصله است و از طرفى مقدّمهء موصله هم متوقّف بر ذى المقدّمه است . و اين دور است . پاسخ : به‌نظر مىرسد در تقرير دور خلطى صورت گرفته كه با دقّت بر طرف مىشود . بيان مطلب : ما قبول داريم كه مقدّمهء موصله متوقّف بر ذى المقدّمه است ، امّا قبول نداريم كه ذى المقدّمه متوقّف بر مقدّمهء موصله باشد ، ذى المقدّمه بر ذات مقدّمه توقّف دارد نه بر مقدّمه با قيد ايصال . بنابراين بين موقوف و موقوف عليه مغايرت حاصل شده و مسألهء دور از بين مىرود . راه دوّم ( مسألهء تسلسل ) : تقرير مسألهء تسلسل نياز به يك مقدّمه دارد و آن اين است كه اگر يك مركّبى مأمور به به امر وجوبى واقع شود - خواه وجوبش وجوب نفسى باشد يا وجوب غيرى - اجزاء اين مركّب ، همان‌طور كه اتّصاف به وصف جزئيت براى اين مركّب را دارند ، اتّصاف به وصف مقدّميت براى مأمور به را نيز دارند . « 1 » حال به صاحب فصول رحمه الله گفته مىشود : شما كه مقدّمه موصله را متعلّق وجوب غيرى مىدانيد ، براساس مبناى شما ، متعلّق وجوب غيرى يك شىء مركّب است نه يك شىء بسيط . و آن شىء مركّب عبارت از ذات مقدّمه و قيد ايصال است . حال با توجه به اين مبنا كه هر جزء مركّب ، علاوه بر اينكه جزئيت براى كل دارد ، مقدّميت هم براى آن دارد ، نتيجه اين مىشود كه ذات مقدّمه ، مقدّميت دارد براى مقدّمهء\r\n\r\n\r\n","description":"","footnote":"\r\n( 1 ) - در اوايل بحث مقدّمهء واجب ، نزاعى بود كه آيا اگر مركّبى ، مأمور به واقع شد ، اجزاء داخليهء آن مركّب داراى عنوان مقدّميت هستند يا نه ؟ اشكال تسلسل مبتنى بر اين است كه ما در آن بحث قائل شويم كه هر جزئى علاوه بر اين كه جزئيت براى كلّ دارد ، مقدّميت براى آن‌هم دارد .\r\n","page_name":" 538 ","page_number":538},
  {"content":"\r\n\r\nموصله ، همان‌طور كه قيد ايصال هم مقدّميت دارد براى مقدّمهء موصله . پس « نصب نردبان » همان‌طور كه مقدّمه براى « بودن بر پشت‌بام » - كه واجب نفسى است - مىباشد ، مقدّمه براى « نصب نردبان موصل » - كه واجب غيرى است - نيز مىباشد . و چون صاحب فصول رحمه الله مقدّمهء موصله را واجب به وجوب غيرى مىداند ، پس بايد براى دوّمين بار قيد ايصال را در ذات مقدّمه بياورد تا وجوب غيرى پيدا كند . و درحقيقت ، آن « نصب نردبان » كه مقدّمه براى « نصب نردبان موصل » است وجوب غيرى ندارد ، بلكه « نصب نردبان موصل به نصب نردبان موصل به بودن بر پشت‌بام » وجوب غيرى ثانوى پيدا مىكند . حال مىآييم سراغ اين « نصب نردبان » مىبينيم متعلّق اين وجوب غيرى دوّم هم شيئى مركّب از « نصب نردبان » و قيد « ايصال به نصب نردبان موصل به بودن بر پشت‌بام » است و چون اجزاء مركّب مقدّميت دارند ، براى سوّمين بار نصب نردبان مقدّميت پيدا مىكند براى واجب به وجوب غيرى دوّم و چون در باب مقدّمه ، متعلّق وجوب غيرى ، عبارت از مقدّمهء موصله مىباشد ، پس براى وجوب غيرى سوّم هم يك مقدّمهء موصله بايد پيدا شود و هنگامى كه پاى مقدّمهء موصله به ميان آمد باز مسألهء تركيب تحقق پيدا خواهد كرد و به دنبال آن مسألهء مقدّميت اجزاء و وجوب آنها مطرح مىشود و چون وجوب مقدّمى به مقدّمهء با قيد ايصال تعلّق گرفته نه به ذات مقدّمه ، در وجوب غيرى چهارم هم عنوان ايصال مطرح مىشود و باز ذات مقدّمه جزئيت و مقدّميت پيدا كرده و مسألهء تركيب و جزئيت و مقدّميت مطرح مىشود و همين‌طور ادامه پيدا مىكند و جايى نيست كه توقّف پيدا كند و چنين چيزى تسلسل است و استحالهء تسلسل در جاى خودش ثابت است . پاسخ : ما قبول داريم كه اجزاء هر مركّبى اتّصاف به جزئيت دارند امّا اين معنا را به‌صورت كلّى نمىپذيريم كه اگر مركّبى ، مأمور به واقع شد ، اجزاء آن مركّب حتماً بايد اتّصاف به مقدّميت براى آن مأمور به داشته باشند . ما در اين مسئله قائل به تفصيل هستيم : در مركبّات عقليه - مثل ماهيت كه مركّب از جنس و فصل است و هر دو جزء آن\r\n\r\n","description":"","footnote":"","page_name":" 539 ","page_number":539},
  {"content":"\r\n\r\nعقلى مىباشند - ما مقدّميت را نمىپذيريم و شايد تعبير به مقدّمه در اين باب هم غلط باشد . جملهء « الحيوان جزء للإنسان » صحيح است امّا تعبير « الحيوان مقدّمة للإنسان » نادرست است . در مركّبات حقيقيه خارجيه - مثل تركّب انسان خارجى از مادّه و صورت - نيز همين‌طور است . مادّه و صورت به‌عنوان اجزاء انسان مطرحند ولى نمىتوان گفت :\r\n« مادّة الشيء مقدّمة له » يا « صورة الشيء مقدّمة له » . امّا دو نوع ديگر از مركّبات وجود دارند كه تعبير به مقدّميت در آنها مانعى ندارد : الف : مركّبات صناعيه ، با معناى وسيعش . مثلًا مدرسه يك مركّب صناعى است كه از اجزاء و مصالح تشكيل شده كه آن اجزاء با كيفيت خاصّى به همديگر ارتباط داده شده‌اند تا اثر خاص بر آنها مترتّب شود . در اينجا علاوه بر اينكه مصالح و اجزاء به‌عنوان جزء براى ساختمان مدرسه هستند ، تعبير به مقدّميت نيز صحيح است . ب : مركّبات اعتباريه : و آن مركّباتى است كه يك اعتباركننده‌اى ، مانند شارع مقدّس اسلام ، آمده و اجزائى از مقولات متباين را جمع‌آورى كرده و - به‌لحاظ احاطهء علمى كه به حقايق اشياء دارد - با يك ديد وحدت به آنها نگاه كرده و حكمى برآن مترتّب كرده است . مثلًا صلاة ، يك مركّب اعتبارى است كه از مقولات متباين تشكيل شده است ولى شارع آنها را با ديد وحدت نگاه كرده به‌گونه‌اى كه ارتباط بين اين‌ها به نحوى است كه اگر يك جزء ، عمداً خلل پيدا كند ، مثل اين است كه بقيهء اجزاء هم واقع نشده است . شارع احاطهء علمى دارد و مىداند كه اين مجموعه با اين كيفيت معراج المؤمن و قربان كلّ تقيّ است و آثار ديگر برآن مترتّب مىشود . در مركّبات اعتباريه هم مانعى ندارد كه ما علاوه بر جزئيت مسألهء مقدّميت را نيز مطرح كنيم .\r\nاگرچه در تعبيرات متعارف ، عنوان مقدّمات را از عنوان مقارنات جدا كرده‌اند ، امّا دليلى نداريم كه بتواند مقدّميت ركوع براى صلاة را نفى كند . حال كه اقسام مركّبات و تفصيل بين آنها روشن شد مىگوييم : ما نحن فيه از اقسام مركّبات عقليه است ، زيرا صاحب فصول رحمه الله كه متعلّق وجوب\r\n\r\n","description":"","footnote":"","page_name":" 540 ","page_number":540},
  {"content":"\r\n\r\nغيرى را « مقدّمه با قيد ايصال » مىداند ، واجب غيرى داراى تركّب تقييدى خواهد بود و هرجا مسألهء تقيّد مطرح شود ، تقيّدْ جزئيت دارد امّا جزئيت تقيّد ، يك جزئيت عقليه است . اگر صاحب فصول رحمه الله مىگفت : « متعلّق وجوب غيرى عبارت از مقدّمه و ايصال است » . « 1 » ممكن بود ما تركّب را غير از تركّب عقلى بدانيم امّا ايشان مسئله را به‌صورت تقييد مطرح كرده است و راهى به غير از جزئيت عقليه وجود ندارد . و در مركّبات عقليه ما مقدّميت اجزاء را قبول نداريم . « 2 » در نتيجه اشكال تسلسل به صاحب فصول رحمه الله اشكالى مبنايى است و چون اين مبنا مورد قبول ما نيست ، لذا ما اشكال تسلسل را بر صاحب فصول رحمه الله وارد نمىدانيم .\r\nهمان گونه كه اشكال دور را وارد ندانستيم . راه سوّم ( تعدّد وجوب نسبت به ذى المقدّمه ) : گفته شده است : بنا بر بيان صاحب فصول رحمه الله ، ذى المقدّمه هم وجوب نفسى پيدا مىكند و هم وجوب غيرى و چنين چيزى محال است . بيان مطلب : فرض ما اين است كه ذى المقدّمه وجوب نفسى دارد . حال با توجه به اينكه صاحب فصول رحمه الله معتقد به وجوب غيرى مقدّمهء موصله است و مقدّمهء موصله متوقّف بر ذى المقدّمه است ، « 3 » ذى المقدّمه جنبهء مقدّميت براى مقدّمهء موصله پيدا كرده و متّصف به وجوب غيرى مىشود . به‌عبارت ديگر : از ناحيهء ذى المقدّمه ، يك وجوب غيرى به‌سوى مقدّمه موصله ترشح پيدا مىكند و از طريق اين وجوب غيرى ، يك وجوب غيرى به ذى المقدّمه - كه مقدّمه براى اين مقدّمهء موصله است - ترشح پيدا مىكند . در نتيجه ذى المقدّمه هم وجوب نفسى پيدا مىكند و هم وجوب غيرى .\r\n\r\n\r\n","description":"","footnote":"\r\n( 1 ) - كه ايصال با واو عطف بر مقدّمه شده باشد .\r\n( 2 ) - تفصيل بيشتر اين مسئله در اوايل بحث مقدّمهء واجب مطرح گرديد .\r\n( 3 ) - زيرا مقدّمهء موصله وقتى تحقق پيدا مىكند كه ذى المقدّمه تحقق پيدا كرده باشد .\r\n","page_name":" 541 ","page_number":541},
  {"content":"\r\n\r\nتازه اين در جايى است كه ذى المقدّمه داراى يك مقدّمه باشد . امّا اگر - مثلًا - داراى ده مقدّمه بود ، در اينجا يك وجوب نفسى و ده وجوب غيرى براى ذى المقدّمه پيدا خواهد شد . « 1 » و چنين چيزى ثبوتاً ممتنع است . ممكن است كسى بگويد : اگر دو عنوان وجود داشته باشد ، چه مانعى دارد كه دو وجوب روى آن دو عنوان تحقق پيدا كند ؟ همان‌طور كه بنا بر قول قائلين به جواز اجتماع امر و نهى ، در صلاة در دار غصبى ، وجوب و حرمت تحقق دارد . صلاة در دار غصبى به‌عنوان صلات واجب و به‌عنوان غصب حرام است . در ما نحن فيه هم چه مانعى دارد كه دو وجوب جمع شود ، يك وجوب نفسى به‌عنوان ذى المقدّمه و يك وجوب غيرى به‌عنوان مقدّمه ؟ در پاسخ مىگوييم : ما نحن فيه با مسألهء جواز اجتماع امر و نهى تفاوت دارد .\r\nاينجا - به‌اصطلاح علمى - حيثيتش ، حيثيت تعليلى است امّا در مسألهء صلاة و غصب ، حيثيتش ، حيثيت تقييدى است . به‌عبارت ديگر : در صلاة در دار غصبى ، آنچه متعلّق وجوب است عنوان صلاة و آنچه متعلّق حرمت است عنوان غصب است و اين دو در عالم عنوان متغايرند عنوان صلاة هيچ ربطى به غصب ندارد و عنوان غصب هم هيچ ربطى به صلاة ندارد . امّا ازنظر وجود خارجى چه‌بسا اين دو اتّحاد پيدا مىكنند . ولى در ما نحن فيه وقتى « بودن بر پشت‌بام » وجوب نفسى پيدا مىكند ، وجوب نفسى به همين « بودن بر پشت‌بام » تعلّق مىگيرد نه به‌عنوان ذى المقدّمه . ذى المقدّمه ، علت است . حيثيتش حيثيت تعليلى است ولى متعلّق حكم ، عنوان ذى المقدّمه نيست بلكه « بودن بر پشت‌بام » متعلّق حكم است و وجوب نفسى به آن تعلّق گرفته است .\r\nحال اگر اين « بودن بر پشت‌بام » به‌عنوان مقدّمهء مقدّمه شد ، وجوب غيرى مقدّمى هم روى مفهوم مقدّمه نرفته است ، بلكه به خود « بودن بر پشت‌بام » تعلّق گرفته است ولى\r\n\r\n\r\n","description":"","footnote":"\r\n( 1 ) - چون ذى المقدّمه براى هريك از اين ده مقدّمهء به قيد ايصال ، جنبهء مقدّميت دارد .\r\n","page_name":" 542 ","page_number":542},
  {"content":"\r\n\r\nعلت آن اين است كه « بودن بر پشت‌بام » به‌عنوان مقدّمهء مقدّمه است . « 1 » در نتيجه در ما نحن فيه ، هم وجوب نفسى و هم وجوب غيرى به « بودن بر پشت‌بام » تعلّق گرفته است و در چنين مواردى ، هيچ‌كس نمىتواند قائل به جواز اجتماع شود ، هرچند ما در صلاة در دار غصبى ، اجتماع امر و نهى را جايز بدانيم . آنجا تعدّد عنوان مطرح بود ولى در اينجا تعدّد متعلّق حكم مطرح نيست . پس خلاصهء بيان مستشكل اين مىشود كه قول به مقدّمهء موصله مستلزم اجتماع وجوب نفسى و وجوب غيرى بر نفس عنوان ذى المقدّمه است و چنين چيزى محال است . پاسخ راه سوّم : ما قبول مىكنيم كه « بودن بر پشت‌بام » متوقّف بر « نصب نردبان » است و « نصب نردبان » بر « بودن بر پشت‌بام » توقّفى ندارد امّا « نصب نردبان موصل » متوقّف بر « بودن بر پشت‌بام » است همچنين قبول مىكنيم كه بنا بر مبناى صاحب فصول رحمه الله « نصب نردبان موصل » وجوب غيرى دارد . امّا بحث در اينجاست كه وقتى « نصب نردبان موصل » بر « بودن بر پشت‌بام » توقّف پيدا كرد - و به‌عبارت ديگر : « ذى المقدّمه ، عنوان مقدّمهء مقدّمه پيدا كرد » - چه چيزى وجوب پيدا مىكند ؟ روشن است كه اينجا متعلّق وجوب غيرى ، نفس ذى المقدّمه نيست ، زيرا اين خلاف مبناى صاحب فصول رحمه الله است . صاحب فصول رحمه الله مىگويد : « مقدّمه ، وقتى وجوب غيرى پيدا مىكند كه عنوان ايصال را به همراه داشته باشد » . بنا بر مبناى صاحب فصول رحمه الله نه تنها مقدّمه بايد موصله باشد بلكه « مقدّمهء مقدّمه » هم بايد موصله باشد تا وجوب غيرى پيدا كند . درحالىكه « مقدّمهء مقدّمه »\r\n\r\n\r\n","description":"","footnote":"\r\n( 1 ) - مرحوم آخوند در اوايل بحث مقدّمهء واجب فرمودند : كسى خيال نكند كه وجوب غيرى به نفس عنوان مقدّمه تعلّق گرفته است بلكه وجوب غيرى به « نصب نردبان » تعلّق گرفته است ولى علت وجوب آن عبارت از مسألهء مقدّميت است . پس حيثيت مقدّميت ، به‌عنوان حيثيت تعليلى مطرح است نه اينكه خودش متعلّق حكم باشد . پس همان‌طور كه « نصب نردبان » وجوب غيرى دارد ، اگر « بودن بر پشت‌بام » هم به‌عنوان مقدّمهء مقدّمه ، وجوب غيرى پيدا كند ، خود « بودن بر پشت‌بام » وجوب غيرى دارد نه عنوان مقدّمهء مقدّمه .\r\n","page_name":" 543 ","page_number":543},
  {"content":"\r\n\r\nهمان « ذى المقدّمه » است . آيا ذى المقدّمه ، موصل به چه چيزى مىتواند باشد ؟ در اينجا دو احتمال مطرح است : احتمال اوّل : اين است كه ما « موصَل اليه » را در تمامى مقدّمات ، خود ذى المقدّمه بدانيم يعنى همان‌طور كه « نصب نردبان » ايصال به « بودن بر پشت‌بام » دارد ، در مقدّمهء مقدّمه هم « بودن بر پشت‌بام » ايصال به « بودن بر پشت‌بام » دارد . اين احتمالْ معقول نيست كه چيزى عنوان موصليت به خودش داشته باشد و موصِل و موصَل اليه شىء واحدى باشند . احتمال دوّم : اين است كه گفته شود : موصليت در مورد « نصب نردبان » ، در ارتباط با « بودن بر پشت‌بام » است امّا موصليت « مقدّمهء مقدّمه » در ارتباط با مقدّمهء اوّل است .\r\nبه‌عبارت ديگر : مقدّمهء مقدّمه ، موصل به مقدّمه است ، يعنى « بودن بر پشت‌بام » موصل به « نصب نردبان » است . اين احتمال هم ممتنع است ، زيرا شما اگر بگوييد : « مقدّمهء مقدّمه - يعنى خود ذى المقدّمه - به ذات مقدّمهء اوّل - يعنى نصب نردبان - موصليت دارد » . ما مىگوييم : چنين چيزى درست نيست ، زيرا « بودن بر پشت‌بام » نمىتواند موصل به هر « نصب نردبان » ى باشد بلكه بايد موصل براى « نصب نردبان موصل » باشد ، چون اگر قيد ايصال به همراه « نصب نردبان » نبود ، ما از ابتدا مقدّميت « نصب نردبان » را براى « بودن بر پشت‌بام » قبول نمىكرديم . در نتيجه « بودن بر پشت‌بام » مقدّمهء موصله براى آن « نصب نردبان » مىشود كه موصل به همين « بودن بر پشت‌بام » است . و موصِل و موصَل اليه ، با يك واسطه اتحاد پيدا مىكنند و خود شىء ، موصل به نفس خودش مىشود . چنين چيزى محال است . موصليت شىء به نفس خودش محال است خواه بدون واسطه باشد يا باواسطه . در نتيجه ، بنا بر مبناى صاحب فصول رحمه الله - كه قائل به مقدّمهء موصله است - وجوب غيرى نمىتواند به سراغ ذى المقدّمه بيايد . به‌عبارت ديگر : صاحب فصول رحمه الله ذى المقدّمه را واجب غيرى نمىداند بلكه معتقد است وجوب غيرى در مورد مقدّمهء\r\n\r\n","description":"","footnote":"","page_name":" 544 ","page_number":544},
  {"content":"\r\n\r\nبدون واسطه با قيد ايصال است . و اگر در مقدّمهء مقدّمه هم قائل به وجوب غيرى شود ، جايى را درنظر دارد كه مقدّمهء مقدّمه ، چيزى غير از ذى المقدّمه باشد . پس نمىتوان به ايشان اشكال كرد كه قول به مقدّمهء موصله مستلزم اجتماع حكمين مثلين در ذى المقدّمه است . نتيجهء بحث در ارتباط با مقام ثبوت از آنچه گفته شد معلوم گرديد كه مسألهء مدخليّت قيد ايصال در متعلّق وجوب غيرى - كه صاحب فصول رحمه الله عقيده داشت - در مقام ثبوت اشكالى ندارد .\r\n\r\nتفسيرى ديگر از كلام صاحب فصول رحمه الله :\r\nيادآورى : بنا بر تفسير سابق از كلام صاحب فصول رحمه الله قيد ايصال در متعلَّق وجوب غيرى نقش داشت ، يعنى وجوب غيرى به آن « نصب نردبان » ى تعلّق گرفته بود كه به دنبال آن ذى المقدّمه تحقّق پيدا كند . همان‌طور كه - در باب واجب نفسى - مثلًا « صلاة مقيّد به طهارت » براى ما واجب شده است و لازمهء يك چنين چيزى اين است كه بر مكلّف هم اتيان اصل متعلَّق لازم باشد و هم اتيان قيد آن . و در ما نحن فيه نيز بايد گفت : « همان‌طور كه اصل نصب نردبان وجوب غيرى دارد ، ايصال به ذى المقدّمه هم وجوب غيرى دارد » . براساس اين مبنا بود كه اشكالاتى بر كلام صاحب فصول رحمه الله وارد شده بود و ما هم آن اشكالات را جواب داديم . ولى بعضى از بزرگان - چون مرحوم محقق حائرى و مرحوم محقق عراقى - درصدد برآمده‌اند كلام صاحب فصول رحمه الله را به‌گونه‌اى تفسير كنند كه اشكالات قبلى برآن وارد نباشد . حال يا به‌نظر آنان اشكالات وارد بوده و خواسته‌اند با تفسير خودشان اين اشكالات را از كلام صاحب فصول رحمه الله بر طرف كنند و يا اينكه منظورشان اين بوده كه هرچه مىتوانند كلام صاحب فصول رحمه الله را از اشكال دور نگه دارند به‌گونه‌اى كه در كلام ايشان حتى توهّم اشكال هم مطرح نشود .\r\n\r\n","description":"","footnote":"","page_name":" 545 ","page_number":545},
  {"content":"\r\n\r\nاكنون به بحث و بررسى كلام اين دو بزرگوار مىپردازيم :\r\n\r\n1 - تفسير محقق حائرى رحمه الله از كلام صاحب فصول رحمه الله :\r\nايشان مىفرمايد : به‌نظر ما مسألهء ايصال و موصليت به‌عنوان قيديت مطرح نيست و وجوب غيرى به ذات مقدّمه تعلّق گرفته است ولى به‌لحاظ ايصال و داعويت ايصال نه به قيد ايصال ، و بين اين دو ، فرق وجود دارد . سپس مىفرمايد : وجدان هم با اين معنا موافق است . اگر ما فرض كنيم ذىالمقدّمه‌اى داراى چند مقدّمه است به‌گونه‌اى كه تا وقتى همهء مقدّمات جمع نشوند امكان تحقق ذى المقدّمه وجود ندارد ، روشن است كه در اينجا هريك از مقدّمات - به‌صورت جداى از يكديگر - نمىتواند متعلَّق وجوب غيرى و ارادهء غيريهء مولا قرار گيرد و وجدان بر اين مطلب گواهى مىدهد . يك مقدّمه - جداى از ساير مقدّمات - چه فايده‌اى مىتواند براى مولا داشته باشد تا مولا نسبت به آن وجوب غيرى را مطرح كرده باشد ؟ امّا وقتى همهء مقدّمات را با هم ملاحظه مىكند ، معنايش اين است كه يك سنخيت و ارتباطى بين آنها وجود دارد و آن سنخيت اين است كه اگر اين‌ها با هم جمع شوند ، ممكن است ذى المقدّمه به دنبال آنها تحقق پيدا كند . بنابراين در ملاحظهء مجموع مقدّمات ، بايد ذى المقدّمه را نيز مورد ملاحظه قرار داد . مرحوم حائرى مىفرمايد : منظور ما از لحاظ ايصال ، همين معناست . يعنى مولا وقتى ارادهء غيريه‌اش به مقدّمات متعدّدى تعلّق مىگيرد كه سنخيت بين اين مقدّمات ملاحظه شده باشد و سنخيت هم اين است كه انضمام اين‌ها در تحقق ذى المقدّمه نقش دارد . در اين حال ارادهء غيرى او متعلّق به ذات مقدّمه مىشود و هيچ قيدى در مراد او مدخليت ندارد . در اين صورت هيچ‌يك از اشكالات گذشته بر صاحب فصول رحمه الله وارد نخواهد شد ، زيرا همهء آن اشكالات مبتنى بر اين بود كه قيد ايصال در متعلّق وجوب غيرى اخذ شده باشد . « 1 »\r\n\r\n\r\n","description":"","footnote":"\r\n( 1 ) - درر الفوائد ، ص 119\r\n","page_name":" 546 ","page_number":546},
  {"content":"\r\n\r\nبحث ما مربوط به مقام ثبوت است نه مقام اثبات . در مقام اثبات ، اهمال و اجمال امكان دارد ، لذا يكى از مقدّمات حكمت اين است كه مولا در مقام بيان باشد نه در مقام اهمال و اجمال . و اين بدان معناست كه در مرحلهء اثبات و تبيين ، دو صورت امكان دارد : 1 - گاهى متكلّم در مقام بيان همهء خصوصياتى است كه در متعلّق حكمش مدخليت دارد ، كه از آن به « مقام بيان » تعبير مىشود . 2 - گاهى متكلم در مقام بيان همهء خصوصيات نيست بلكه مىخواهد اجمالًا چيزى را مطرح كرده و عبور كند ، بدون اينكه بخواهد خصوصيات معتبر در آن چيز را مطرح كند . امّا در مقام ثبوت ، بايد همه چيز مشخّص و معيّن باشد و اجمال و اهمال معنا ندارد . « اعتق رقبةً » ممكن است به حسب اثبات داراى اهمال يا اجمال باشد ولى به‌حسب ثبوت بايد روشن باشد ، زيرا در واقع يا غرض مولا به عتق رقبهء مؤمنه تعلّق گرفته و يا به مطلق رقبه و فرض سوّمى - كه در مقام ثبوت ، غرضِ او معلوم نباشد - قابل تصوير نيست . اكنون از مرحوم حائرى سؤال مىكنيم : آيا شما متعلّق وجوب غيرى مقدّمى را ثبوتاً چه چيزى مىدانيد ؟ در اينجا دو احتمال در كار است : 1 - اگر ايشان متعلّق وجوب غيرى مقدّمى را ذات مقدّمه بداند ، چنين چيزى رجوع به كلام مشهور مىكند . 2 - اگر ايشان متعلّق وجوب غيرى مقدّمى را مقدّمهء با قيد ايصال بداند . به اين معنا كه تقييد ، در متعلّق وجوب نقش داشته باشد ، اين همان چيزى است كه اشكالات گذشته در مورد آن مطرح شد . اگرچه ما آن اشكالات را بر طرف كرديم ولى مرحوم\r\n\r\n","description":"","footnote":"","page_name":" 547 ","page_number":547},
  {"content":"\r\n\r\nحائرى كه مىخواهد با توجيه كلام صاحب فصول رحمه الله اشكالات آن را بر طرف كند ، چنين توجيهى نمىتواند برطرف‌كنندهء آن اشكالات باشد . روشن است كه احتمال سوّمى نمىتوان در اينجا مطرح كرد ، زيرا در مقام ثبوت نمىتواند مقدّمه نه مطلق باشد و نه مقيّد . در نتيجه اينكه ما بياييم كلمهء « موصله » را از قيديت بيرون آورده و « لحاظ ايصال » را به‌جاى آن بگذاريم ، فقط عبارت را عوض كرده‌ايم ولى واقعيت مطلب تغييرى پيدا نكرده است . ما به هر صورتى كه مقدّمه را ملاحظه كنيم بالاخره در مقام تعلّق وجوب ، بايد وجوب را به چيزى متعلّق كنيم و غير از مطلق يا مقيد ، امر سوّمى نداريم .\r\n\r\n2 - تفسير مرحوم محقق عراقى از كلام صاحب فصول رحمه الله :\r\nايشان مىفرمايد : اگر ما مسألهء ايصال را به‌صورت قيديت و قضيه را به‌صورت قضيهء شرطيه مطرح كنيم چه‌بسا اشكالات قبلى بر صاحب فصول رحمه الله وارد باشد ، ولى ما قضيه را به‌صورت قضيهء حينيه مطرح مىكنيم و مىگوييم : متعلّق وجوب غيرى عبارت از ذات مقدّمه است ولى در حين ايصال مقدّمه به ذى المقدّمه . گويا از ايشان سؤال مىشود : چه فرقى بين قضيهء حينيه و قضيهء شرطيه در ما نحن فيه وجود دارد ؟ در پاسخ مىفرمايد : در قضيهء حينيه ، حين و مضاف اليه آن ، نقشى در ترتّب حكم بر موضوع ندارند ، بلكه همانند يك عنوان مشير مىباشند همان‌طور كه عنوان « الجالس » در عبارت « عليك بهذا الجالس - مشيراً إلى زرارة - » عنوان مشير است و مدخليتى در وجوب مراجعه به زراره و اخذ احكام از او ندارد . مرحوم عراقى در توضيح اين مطلب اصطلاحاتى به كار برده مىفرمايد : جايى كه ذى المقدّمه داراى مقدّمات متعدّدى باشد ، وجود هريك از مقدّمات ، به دو صورت مىتواند باشد : توأم بودن آن با ساير مقدّمات و توأم نبودن آن با ساير مقدّمات . ايشان در توجيه كلام صاحب فصول رحمه الله مىفرمايد : به‌نظر ما وجوب غيرى به\r\n\r\n","description":"","footnote":"","page_name":" 548 ","page_number":548},
  {"content":"\r\n\r\nصورت « توأم بودن مقدّمه با ساير مقدّمات » تعلّق گرفته است و چنين چيزى به‌معناى تقييد نيست . در جايى كه مقدّمه همراه با ساير مقدّمات باشد ، نه ذاتش تغيير كرده و نه قيدى به همراه آن آمده ، بلكه همان مقدّمه است . سپس مىفرمايد : در اين صورت ما معتقديم وقتى مثلًا ده مقدّمه داريم ، اگرچه هر ده مقدّمه وجوب دارند ولى ما ده وجوب غيرى نداريم بلكه يك وجوب غيرى داريم ولى نحوهء ارتباط اين وجوب غيرى واحد با اين ده مقدّمه ، مثل نحوهء ارتباط وجوب نفسى متعلّق به صلاة نسبت به اجزاء صلاة است . اين تشبيه از دو جهت است : 1 - در امر نفسى متعلّق به اجزاء صلاة ، امر واحد است ولى اين امر واحد ، منبسط بر اجزاء صلاة مىشود و هريك از اين اجزاء ، نصيبى از امر خواهند داشت . در ما نحن فيه هم كه ذى المقدّمه مثلًا داراى ده مقدّمه است . مىگوييم : يك وجوب غيرى وجود دارد كه منبسط بر مقدّمات مىشود و هريك از اين مقدّمات ، نصيبى از اين امر غيرى خواهند داشت و جزئى از امر غيرى به‌عنوان سهم هريك مىشود . 2 - در باب صلاة ، وقتى گفته مىشود : « بعض امر ، به ركوع تعلّق گرفته است » سؤال مىشود : « آيا ركوع به‌طور مطلق متعلّق بعض امر قرار گرفته به‌گونه‌اى كه اگر سجود و ساير اجزاء نباشد ، باز هم ركوعْ متعلّق اين بعض امر است ، يا اينكه ركوع مقيّد به ساير اجزاء ، متعلّق بعض امر قرار گرفته است ؟ » . پاسخ اين است كه هيچ‌يك از اين دو مطلب مطرح نيست بلكه در اينجا مطلب سوّمى در كار است و آن اين است كه ركوع داراى دو حالت است : يك‌وقت ركوعْ همراه با ساير اجزاء است و يك‌وقت همراه نيست . بعض امر ، متعلّق به آن ركوعى است كه توأم با ساير اجزاء باشد . يعنى نه مسألهء تقييد مطرح است و نه اطلاق به نحوى كه ساير اجزاء هم نباشد . اين گويا وجود خاصى از ركوع است كه بعض امر به آن تعلّق گرفته است . مىفرمايد : در ما نحن فيه كه مىگوييم : « بعض امر غيرى به هريك از مقدّمه‌ها تعلّق گرفته است » مراد ما نه مطلق مقدّمه است - به‌گونه‌اى كه شامل مقدّمه‌اى شود كه ساير مقدّمات همراه آن نيست - و نه مقدّمهء مقيّد به اينكه ساير مقدّمات هم همراهش باشد . بلكه مراد مقدّمه در حالى\r\n\r\n","description":"","footnote":"","page_name":" 549 ","page_number":549},
  {"content":"\r\n\r\nاست كه توأم با ساير مقدّمات باشد . و اين گويا وجود خاصى از مقدّمهء متعلّق امر غيرى است . « 1 » رحمه الله : ايشان در كلامش به « قضيهء حينيه » تعبير مىكند . در قضيهء حينيه ، حينْ نقشى در ترتّب حكم ندارد و همان‌طور كه گفتيم : « حينْ جنبهء عنوان مشير دارد و عنوان مشير هيچ‌گونه مدخليتى در ترتب حكم ندارد . همان‌طور كه عنوان « الجالس » در عبارت امام عليه السلام كه - در حال اشاره به زراره - به شخص سؤال‌كننده فرمود : « عليك بهذا الجالس » ، به‌صورت عنوان مشير است و مدخليتى در حكم - يعنى اصل لزوم مراجعه به زراره و استفادهء احكام از او - ندارد . عنوان « حين » هم همين‌طور است . مثل اينكه در تعبيرات عرفى گفته مىشود : « زيد وقتى وارد منزل ما شد كه در آن حينْ عَمرو خارج مىشد » . روشن است كه خروج عَمرو هيچ مدخليتى در ورود زيد به منزل ما ندارد ولى براى اينكه خصوصيات مسئله را بهتر روشن كرده باشيم ، اين معنا را بيان مىكنيم .\r\nبه‌عبارت ديگر : باطن قضيهء حينيه ، همان قضيهء مطلقه با يك معرفى بيشتر است ، امّا ازنظر ترتّب حكم بر موضوع و ثبوت محمول براى موضوع هيچ‌گونه فرقى بين قضيهء مطلقه و قضيهء حينيه وجود ندارد . سپس ايشان در ادامهء كلامشان به‌جاى قضيهء حينيه ، عنوان « حصهء توأم » را مطرح كرده فرمودند : « وجوب غيرى به آن حصّه‌اى از مقدّمه تعلّق مىگيرد كه توأم با ساير مقدّمات باشد تا ذى المقدّمه بتواند برآن مترتّب شود » . ما به ايشان مىگوييم : « باطن كلمهء حصّه ، همان عنوان تقييد است . معناى حصّه در مورد مطلق ، همان تشعّب مطلق است و مطلق اگر بخواهد تشعّب پيدا كند ، راهى غير از تقييد ندارد . آيا وقتى گفته مىشود : « الإنسان إمّا عالم و إمّا جاهل » امكان دارد\r\n\r\n\r\n","description":"","footnote":"\r\n( 1 ) - نهاية الأفكار ، ج 1 ، ص 340 - 344 و مقالات الاصول ، ج 1 ، ص 328 - 336\r\n","page_name":" 550 ","page_number":550},
  {"content":"\r\n\r\nكه حصّهء عالم در مورد انسان غير از حصّهء جاهل باشد ولى درعين‌حال ، علم و جهل نقشى به‌صورت تقييد نداشته باشند ؟ روشن است كه چنين چيزى ممكن نيست . عالم يعنى انسانى كه مقيّد به علم است . جاهل يعنى انسانى كه مقيّد به جهل است . بنابراين واقعيت مسئله اين است كه مرحوم عراقى عنوان ايصال - كه در كلام صاحب فصول رحمه الله به عنوان قيديت مطرح بود - را برداشته و به جاى آن اصطلاح « حصهء توأم » يا « قضيهء حينيه » را به كار برده‌اند ، ولى مطلب يك چيز است و عبارت تغيير پيدا كرده است . درحالىكه ما در مسائلى كه مربوط به مقام ثبوت قضايا است ، بايد به بررسى واقعيات پرداخته و تحت تأثير اين عناوين و عبارات و اصطلاحات قرار نگيريم . در نتيجه اگر مراد ايشان از « حصّهء توأم » ، همان تقييد باشد ، چنين چيزى به همان قيد ايصال در كلام صاحب فصول رحمه الله رجوع مىكند . و اگر مراد ايشان مطلق مقدّمه باشد ، رجوع به كلام مشهور مىكند . و با « حصّهء توأم » نمىتوان چيزى درست كرد كه نه حرف مشهور باشد و نه حرف صاحب فصول رحمه الله ، و احتمال سوّمى در اينجا وجود ندارد . زيرا در مقام ثبوت نمىتواند اهمال و اجمالى در كار باشد .\r\n\r\nمقام دوّم ( مقام اثبات ) « 1 »\r\nدر مقام اثبات ، مرحوم آخوند ابتدا دو اشكال ذيل را به صاحب فصول رحمه الله وارد\r\n\r\n\r\n","description":"","footnote":"\r\n( 1 ) - يادآورى : در مورد اينكه آيا مراد صاحب فصول رحمه الله از مقدّمهء موصله چيست ؟ دو احتمال وجود داشت : 1 - قيد ايصال ، شرطيت براى وجوب غيرى مقدّمى داشته باشد . 2 - قيد ايصال به‌عنوان قيد براى واجب غيرى باشد نه براى وجوب غيرى . در بحث‌هاى گذشته روشن گرديد كه احتمال اوّل در همان مقام ثبوت دچار اشكال استحاله است و نوبت به مقام اثبات نمىرسد . امّا در ارتباط با احتمال دوّم بحث‌هايى مطرح شد و نتيجه اين شد كه در مقام ثبوت ، اشكالى به آن وارد نيست . حال در اينجا بحث است كه آيا در مقام اثبات هم اشكالى ندارد يا اينكه داراى اشكال است ؟ زيرا اين‌گونه نيست كه هرچه در مقام ثبوت ، ممكن بود ، در مقام اثبات هم واقعيت داشته باشد ، بلكه شايد مدّعى نتواند ادّعاى خود را اثبات كند .\r\n","page_name":" 551 ","page_number":551},
  {"content":"\r\n\r\nكرده است : اشكال اوّل : داعى و باعث بر ايجاب يك شىء عبارت از اثر و فايده‌اى است كه برآن مترتّب مىشود . وجوب غيرى هم از اين امر مستثنى نيست و ما مىبينيم اثر مقدّمه و فايده‌اى كه برآن مترتّب مىشود ، همان تمكّن از انجام ذى المقدّمه است . اين فايده در همهء مقدّمه‌ها وجود دارد ، خواه ذى المقدّمه به دنبال آن تحقق پيدا كند يا نه .\r\nبه عبارت ديگر : « حالت ايصال و عدم ايصال تأثيرى در وجود فايده ندارد » . لذا وجوب غيرى بايد به مطلق مقدّمه تعلّق بگيرد و لازمهء منحصر كردن وجوب غيرى به مقدّمهء موصله ، اين است كه ما اوّلًا : يكايك مقدّمات را محكوم به وجوب غيرى ننماييم ، بلكه مجموعهء آنها را - كه از آن به علت تامّه تعبير مىشود - محكوم به وجوب غيرى بنماييم و ثانياً : آنچه محكوم به وجوب غيرى مىشود ، مطلق علت تامّه نباشد بلكه علت تامّه در خصوص واجبات تسبيبيه و توليديه محكوم به وجوب غيرى شوند .\r\nواجبات تسبيبيه و توليديه عبارت از واجباتى است كه وقتى انسان علت تامّه‌اش را ايجاد كرد ، معلول به دنبال آن تحقق پيدا كند ، مثلًا اگر ذى المقدّمه عبارت از احراق باشد ، اينجا واجب ما يك واجب تسبيبى است ، يعنى احراق نمىتواند مستقيماً تحقق پيدا كند بلكه به‌سبب نار تحقق پيدا مىكند . مرحوم آخوند معتقد است : لازمهء مطرح كردن وجوب غيرى در مورد خصوص مقدّمهء موصله ، اين است كه ما فقط در مواردى بتوانيم وجوب غيرى را مطرح كنيم كه مقدّمه ، به‌طور تكوينى جنبهء ايصال داشته باشد ، همان‌طور كه نار علت تامّه براى احراق است و تكويناً ما را به احراق مىرساند و مقدّمه‌اى كه ايصال تكوينى داشته باشد ، فقط عبارت از علت تامّه - آن‌هم در واجبات تسبيبيه - است ، امّا در غير علت تامّه - مانند سبب و شرط و عدم المانع به‌صورت جداجدا - جنبهء موصليت تكوينيه وجود ندارد . اجزاء علت نمىتواند ايصال به معلول داشته باشد . آنچه موصل به معلول است ، مجموعهء علت تامّه است ، آن‌هم در خصوص نار و احراق كه به مجرّد تحقق نار ، ايصال تكوينى تحقق داشته و احراق حاصل مىشود و حتى ارادهء مكلّف هم نمىتواند مانع از تحقق احراق باشد .\r\n\r\n","description":"","footnote":"","page_name":" 552 ","page_number":552},
  {"content":"\r\n\r\nدر اينجا گويا كسى مىگويد : چرا شما به‌طور كلّى نمىگوييد : « مجموعهء علت تامّه ، موصل به معلول است » ؟ ذى المقدّمه عبارت از فعل مكلّف است و هر ممكنى نياز به علت تامّه دارد ، پس چرا شما مسئله را منحصر به واجبات توليديه و تسبيبيه مىكنيد ؟ مرحوم آخوند در پاسخ مىفرمايد : در واجبات غير توليديه اگرچه ما علت تامّه را براى هر ممكنى قائل هستيم ولى اشكال اين است كه متمم علت تامّه در ساير واجبات ، عبارت از ارادهء مكلّف است يعنى مكلّف پس از انجام همهء مقدّمات ، مىتواند ذى المقدّمه را اراده كند و مىتواند اراده نكند . اگر ارادهء او به ساير مقدّمات ضميمه شد ، علت تامّه تحقق پيدا مىكند . مرحوم آخوند مىفرمايد : اينكه در ساير واجبات ، اراده بخواهد متمم و مكمل علت تامّه باشد ، داراى اشكال است ، زيرا بنا بر مبناى ما اراده امرى غير اختيارى است . « 1 » لذا ارادهء مكمّل علت تامّه نمىتواند متعلّق وجوب غيرى واقع شود . امّا در واجبات توليديه ، اراده به‌عنوان مكمّل علت تامّه نيست . وقتى مقدّمات تحقق نار فراهم شد و نار تحقق پيدا كرد ، احراق هم به‌صورت قهرى تحقق پيدا خواهد كرد . درحقيقت ، مكمل علت تامّه در واجبات توليديه ، آخرين جزئى است كه ذى المقدّمه - به‌طور قهرى - برآن مترتّب مىشود . ولى در واجبات غير توليديه ، اراده به‌عنوان مكمل علت است يعنى مىشود همهء مقدّمات را در خارج ايجاد كرد بدون اينكه انجام ذى المقدّمه را اراده كرده باشد . اگر بخواهد ذى المقدّمه هم وجود داشته باشد ، بايد به دنبال مقدّمات ، ذى المقدّمه هم اراده شود و اراده نمىتواند متعلّق وجوب غيرى واقع شود . « 2 » پاسخ اشكال : به‌نظر ما اين اشكال مرحوم آخوند به صاحب فصول رحمه الله باطل است ، زيرا مرحوم آخوند از كلام صاحب فصول رحمه الله برداشتى كرده كه اين برداشت صحيح نيست . مرحوم آخوند تصور كرده است كه وقتى صاحب فصول رحمه الله عنوان « مقدّمهء موصله » را مطرح مىكند و موصليت را به‌عنوان صفت براى مقدّمه قرار\r\n\r\n\r\n","description":"","footnote":"\r\n( 1 ) - و اگر بخواهد اختيارى باشد ، تسلسل لازم مىآيد .\r\n( 2 ) - كفاية الاصول ، ج 1 ، ص 184 - 186\r\n","page_name":" 553 ","page_number":553},
  {"content":"\r\n\r\nمىدهد ، مرادش اين است كه خود مقدّمه ، ايصال قهرى به ذى المقدّمه دارد . بر مبناى اين تصوّر ، ملاحظه مىكند كه مقدّمه در جايى ايصال قهرى به ذى المقدّمه دارد كه علت تامّه براى ذى المقدّمه بوده و جنبهء توليديت و تسبيبيت داشته باشد و الّا اجزاء علت ، به تنهايى نمىتواند ما را به ذى المقدّمه برساند . همچنين خود علت تامّه در غير واجبات تسبيبيه و توليديه - وقتى همراه اراده است - اگرچه موصل به ذى المقدّمه است ولى نمىتواند متعلّق وجوب غيرى قرار گيرد ، زيرا اراده امرى غير اختيارى است و به‌عنوان مكمّل علت تامّه مطرح است مگر اينكه ما اراده را كنار بگذاريم و در اين صورت اگرچه واجب ، صد مقدّمه هم داشته باشد و ما همهء آنها را انجام دهيم ، چنانچه به دنبال اين صد مقدّمه ، ارادهء ذى المقدّمه نباشد ، آن مقدمات نمىتواند موصل به ذى المقدّمه باشد . درحالىكه صاحب فصول رحمه الله نمىخواهد چنين چيزى بگويد . ايشان مىخواهد بگويد : اين « نصب نردبان » كه در خارج تحقق پيدا مىكند دو حالت دارد : 1 - به دنبال آن ، « بودن بر پشت‌بام » به ارادهء مكلّف واقع نمىشود . در اين صورت ، « نصب نردبان » وجوب غيرى ندارد . 2 - به دنبال آن ، « بودن بر پشت‌بام » به ارادهء مكلّف واقع مىشود ، در اين صورت تحقق « بودن بر پشت‌بام » كاشف از وجوب « نصب نردبان » است . پس درحقيقت ، موصليتْ به‌معناى ترتّب قهرى ذى المقدّمه بر مقدّمه نيست بلكه به‌معناى اين است كه ذى المقدّمه ، به دنبال اين مقدّمه ، با ارادهء مكلّف تحقق پيدا كند .\r\nيعنى اين‌گونه نباشد كه مكلّف ، « نصب نردبان » بنمايد ولى هدفش « بودن بر پشت‌بام » نباشد و يا اگر چنين هدفى هم داشته باشد از تصميم خود منصرف شده و بعد از « نصب نردبان » نسبت به « بودن بر پشت‌بام » پشيمان شود و يا حتى اگر بعد از « نصب نردبان » با اينكه تصميم بر « بودن بر پشت‌بام » داشت ولى مانعى پيش آمد و نگذاشت اين « بودن بر پشت‌بام » تحقق پيدا كند ، در اين موارد صاحب فصول رحمه الله عقيده دارد كه « نصب نردبان » وجوب غيرى ندارد .\r\n\r\n","description":"","footnote":"","page_name":" 554 ","page_number":554},
  {"content":"\r\n\r\nبنابراين خود « نصب نردبان » گاهى موصل و گاهى غير موصل است و اگر ما بخواهيم موصليت را آن‌گونه كه مرحوم آخوند معنا كردند ، بدانيم ، « نصب نردبان » هيچ‌گاه موصل به « بودن بر پشت‌بام » نخواهد بود ، زيرا بعد از « نصب نردبان » بايد ارادهء « بودن بر پشت‌بام » بيايد و به دنبال آن خود « بودن بر پشت‌بام » تحقق پيدا كند .\r\n\r\nاشكال دوّم مرحوم آخوند بر صاحب فصول رحمه الله :\r\nاگر مكلّف مقدّمه‌اى را در خارج انجام داد ، ولى هنوز ذى المقدّمه تحقق پيدا نكرده است ، آيا وجوب غيرى متعلّق به مقدّمه ساقط شده است يا بايد به انتظار آينده باشيم ؟\r\nبديهى است كه به انتظار آينده بودن معنا ندارد . در نتيجه بايد گفت : « تكليف به وجوب غيرى ساقط شده است » . آن‌وقت از صاحب فصول رحمه الله سؤال مىشود : علت سقوط وجوب غيرى چيست ؟ مرحوم آخوند مىفرمايد : براى سقوط هر تكليف سه راه وجود دارد : 1 - اطاعت آن تكليف . 2 - عصيان تكليف . اگر تكليف در وقت مقرّر خودش انجام نگرفت ، ديگر نمىتواند باقى باشد ، مگر اينكه داراى قضا باشد كه قضا هم تكليف جديد و مستقلّى است . 3 - از بين رفتن موضوع تكليف . مثلًا تجهيز ميّت مسلمان ، واجب كفائى است .\r\nحال اگر فرض كنيم قبل از تجهيز يا در اثناء آن ، سيل يا درنده‌اى بيايد و جنازه را با خود ببرد ، به‌گونه‌اى كه قابل برگشت نباشد ، در اينجا تكليف ساقط مىشود ولى سقوط آن به اعتبار ارتفاع موضوع تكليف است نه به اعتبار اطاعت و عصيان . مرحوم آخوند پس از بيان اين مطلب ، گويا از صاحب فصول رحمه الله سؤال مىكند : در اينجا كه مكلّف ، نصب نردبان كرده ولى ذى المقدّمه هنوز تحقق پيدا نكرده ، آيا علت سقوط وجوب غيرى ، كدام‌يك از اين عناوين سه‌گانه است ؟ روشن است كه در اينجا عصيانى تحقق پيدا نكرده است . موضوع تكليف هم از بين نرفته است . اين‌گونه نيست كه مثلًا نردبان شكسته شده باشد يا پشت بام خراب شده باشد . پس شما\r\n\r\n","description":"","footnote":"","page_name":" 555 ","page_number":555},
  {"content":"\r\n\r\n( صاحب فصول رحمه الله ) ناچاريد ملتزم شويد كه علت سقوط تكليف ، عبارت از موافقت تكليف است . اگر چنين چيزى را پذيرفتيد بايد از عنوان مقدّمهء موصله دست برداريد براى اينكه در اينجا ذات مقدّمه تحقق پيدا كرده و تكليف ساقط شده و منشأ سقوط آن‌هم موافقت تكليف است . در نتيجه تكليف وجوب غيرى به نفس مقدّمه تعلّق گرفته است ، خواه ذى المقدّمه به دنبال آن بيايد يا نه . « 1 » پاسخ اشكال : ممكن است صاحب فصول رحمه الله از خود دفاع كرده و بگويد : آنچه كه شما بديهى و مفروغ عنه دانستيد ، مورد قبول ما نيست . با مجرّد « نصب نردبان » نمىتوان حكم به سقوط وجوب غيرى نمود . ما معتقديم كه بايد منتظر آينده باشيم . اگر در آينده « بودن بر پشت‌بام » به دنبال « نصب نردبان » تحقق پيدا كرد ، كشف مىكنيم كه مقدّمه در حين وجودش متعلّق وجوب غيرى بوده و با اطاعت و موافقت ، وجوب غيرىاش ساقط شده است . و اگر « بودن بر پشت‌بام » به دنبال « نصب نردبان » تحقق پيدا نكرد ، مىفهميم كه اصلًا وجوب غيرى در كار نبوده تا ما در مورد سقوط يا عدم سقوط آن بحث كنيم . وجوب غيرى ، به مقدّمه موصله تعلّق گرفته است . ممكن است كسى بگويد : اين بيان مرحوم آخوند با آنچه در ضمن اشكال اوّل فرمودند منافات دارد ، زيرا بنا بر آنچه آنجا فرمودند معناى مقدّمهء موصله آن شد كه به دنبال مقدّمه ، يك ايصال قهرى تحقق پيدا كند ، لذا ايشان وجوب غيرى را اختصاص به علت تامّه ، آن‌هم در خصوص واجبات توليديه و تسبيبيه دادند . اگر مقصود صاحب فصول رحمه الله از مقدّمهء موصله يك چنين معنايى باشد ، ديگر ما نمىتوانيم موردى براى اشكال دوّم پيدا كنيم . براى اينكه مورد اشكال دوّم جايى است كه مقدّمه‌اى بيايد و به دنبال آن ذى المقدّمه تحقق پيدا نكرده باشد . درحالىكه مقدّمهء موصله به‌معنايى كه مرحوم آخوند از كلام صاحب فصول رحمه الله برداشت كرده و درضمن اشكال اوّل مطرح كرد ، نمىتواند جداى از تحقق ذى المقدّمه باشد . به‌عبارت ديگر : بنا بر مبنايى كه در\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 186 و 188\r\n","page_name":" 556 ","page_number":556},
  {"content":"\r\n\r\nاشكال اوّل مطرح شد ، مسألهء « نصب نردبان » از مورد كلام صاحب فصول رحمه الله خارج است و ايشان مقدّمه‌اى را درنظر دارد كه علت تامّه براى ترتّب ذى المقدّمه باشد به‌طورى كه حتى ارادهء مكلّف هم بين علت و معلول فاصله نشده باشد . پس چگونه مىتوان بين اين دو جمع كرد ؟ در پاسخ مىگوييم : اشكال دوّم ، بيانى مستقل و با قطع‌نظر از اشكال اوّل است .\r\nيعنى اگر ما وجوب غيرى را اختصاص به علت تامّه در خصوص واجبات توليديه و تسبيبيه نداديم ، آن‌وقت اشكال دوّم را مطرح مىكنيم . و الّا اگر اختصاص به آن مورد پيدا كند ، ديگر ما مقدّمهء موصله‌اى كه متخلّف از ذى المقدّمه باشد نخواهيم داشت . رجوع به اصل بحث : بحث در ارتباط با كلام صاحب فصول رحمه الله پيرامون مقدّمهء موصله بود . سه اشكال ثبوتى در اينجا مطرح بود كه هر سه اشكال را جواب داديم . دو اشكال هم مرحوم آخوند نسبت به مقام اثبات مطرح كرده بودند كه ما آن دو را نيز جواب داديم . البته ما مىتوانيم اين دو اشكال را به مقام ثبوت برگردانيم ، به اين كيفيت كه بگوييم : « قول به وجوب مقدّمهء موصله ، مستلزم محدود كردن دايرهء وجوب غيرى ، به علت تامّه در خصوص واجبات توليديه است . مگر واجبات توليديه چقدر است كه ما بياييم حكم را محدود به واجبات توليديه ، آن‌هم در ارتباط با مجموع مقدّماتش - نه در مورد تك‌تك مقدّمات - بنماييم ؟ قولى كه مستلزم يك چنين محدوديتى باشد ، ثبوتاً باطل است . در مورد اشكال اخير نيز همين حرف را مىزنيم . به‌هرحال ، ما هر پنج اشكالى كه بر صاحب فصول رحمه الله وارد شده بود جواب داديم . سپس مرحوم آخوند ، ادلّهء صاحب فصول رحمه الله را مطرح كرده‌اند كه مهم‌ترين آنها دليل وجدان است و ما به ذكر آن مىپردازيم : حاصل اين دليل اين است كه اگر ارادهء غيريهء انسان به چيزى تعلّق بگيرد ، يعنى شىء را - براى رسيدن به يك مطلوب نفسى - متعلّق ارادهء غيريهء خودش قرار دهد ، مثلًا « نصب نردبان » را به جهت رسيدن به « بودن بر پشت‌بام » متعلّق ارادهء غيريهء\r\n\r\n","description":"","footnote":"","page_name":" 557 ","page_number":557},
  {"content":"\r\n\r\nخودش قرار دهد ، در اين صورت وجدان حكم مىكند كه « نصب نردبان » نمىتواند جداى از « بودن بر پشت‌بام » مطلوبيتى براى مولا داشته باشد ، بلكه وجودش در اين صورت ، از نظر مولا مانند حجر در جنب انسان است و فايده‌اى برآن مترتّب نيست .\r\n\r\nپاسخ مرحوم آخوند از دليل صاحب فصول رحمه الله :\r\nمرحوم آخوند از اين كلام صاحب فصول رحمه الله دو جواب داده‌اند :\r\n\r\nجواب اوّل :\r\nاين جواب ، مبتنى بر همان برداشتى است كه ايشان از كلام صاحب فصول رحمه الله داشتند . همان‌طور كه قبلًا گفتيم ، ايشان مراد از مقدّمهء موصله در كلام صاحب فصول رحمه الله را مقدّمه‌اى دانستند كه اثر تكوينىاش ، ايصال به ذى المقدّمه باشد ، به‌همين‌جهت فرمودند : « چنين چيزى اختصاص دارد به مجموع علت تامّه - نه اجزائش - آن‌هم در خصوص واجبات توليديه و تسبيبيه كه با تحقق علت تامّه ، ذى المقدّمه به‌صورت قهرى بر مقدّمه مترتّب مىشود و حتى ارادهء مكلّف هم نمىتواند نقشى داشته باشد » . مرحوم آخوند با توجه به مطلب فوق بر صاحب فصول رحمه الله اشكال كرده و مىفرمايد :\r\n« ايصال نمىتواند به‌عنوان غرض از مقدّمه مطرح باشد ، بلكه غرض از مقدّمه عبارت از اين است كه انسان با وجود مقدّمه ، متمكّن از وصول به ذى المقدّمه باشد و اين تمكّن در مورد هر مقدّمه‌اى وجود دارد ، حتى در جايى كه به دنبال نصب نردبان ، بودن بر پشت‌بام هم تحقّق پيدا نكند . در اينجا مقدّمه اثر خود را دارد ، يعنى مكلّف با وجود آن مىتواند به ذى المقدّمه دستيابى پيدا كند . و اگر نصب نردبان وجود نداشت ، تحقّق بودن بر پشت‌بام محال عادى بود » . « 1 »\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 187 و 188\r\n","page_name":" 558 ","page_number":558},
  {"content":"\r\n\r\n: كلام ايشان مبتنى بر همان سوء برداشتى است كه ايشان از كلام صاحب فصول رحمه الله داشتند . درحالىكه صاحب فصول رحمه الله موصليت را وصف تكوينى و قهرى مقدّمه قرار نداده بلكه آن را به‌عنوان قيدى در واجب غيرى مطرح كرده است ، مثل طهارت كه به‌عنوان قيدى براى صلاة است . لذا به‌نظر صاحب فصول رحمه الله آنچه براى مكلّف واجب است ، خصوص « نصب نردبان » نيست بلكه واجب ، نصب نردبانى است كه به دنبال آن ذى المقدّمه آورده شود . لذا اگر يك « نصب نردبان » مجرّد در خارج تحقّق پيدا كرد نمىتوانيم بگوييم : « چنين چيزى واجب بوده است » بلكه بايد منتظر بمانيم ، اگر به دنبال آن « بودن بر پشت‌بام » تحقّق پيدا كرد ، كشف مىكنيم كه اين نصب نردبان وجوب غيرى داشته است . امّا اگر ايصال - به ارادهء مكلّف - تحقّق پيدا نكرد ، كشف مىكنيم اين نصب نردبان وجوب غيرى نداشته است . پس با توجه به اينكه برداشت مرحوم آخوند از كلام صاحب فصول رحمه الله نادرست بود ، اين جواب مرحوم آخوند هم - كه مبتنى برآن برداشت است - نمىتواند جواب درستى باشد .\r\n\r\nجواب دوّم :\r\nمرحوم آخوند مىفرمايد : ما قبول مىكنيم كه غايت و هدف از ارادهء غيريه‌اى كه متعلّق به مقدّمه مىشود ، نفس توصّل به ذى المقدّمه است ، نه تمكّن از توصّل ، ولى بحث ما در اين است كه اگر در يك موردى مقدّمه تحقّق پيدا كرد ولى غايت برآن مترتّب نشد و علت عدم ترتّب غايت هم چيزى بود كه ارتباطى به مقدّمه ندارد ، آيا لازمهء اينكه « وجوب غيرى مقدّمه براى توصّل است » اين است كه چنين مقدّمه‌اى وجوب غيرى خود را از دست بدهد ؟ در اينجا كه مقدّمه با تمام خصوصياتش تحقّق پيدا كرده و عدم حصول غايت منشأ ديگرى داشته است ، چرا مقدّمه مطلوبيت غيرى\r\n\r\n","description":"","footnote":"","page_name":" 559 ","page_number":559},
  {"content":"\r\n\r\nنداشته باشد ؟ » سپس مىفرمايد : « اگر بنا باشد در مطلوبيت غيريهء هر صاحب غايتى ، ترتّب آن غايت دخالت داشته باشد ، لازم مىآيد كه غايت هم به‌عنوان قيدى در متعلّق وجوب غيرى اخذ شده و يك وجوب غيرى هم به غايت تعلّق گرفته باشد . و بطلان چنين چيزى واضح و بديهى است « 1 » زيرا آنچه به عنوان اصل و اساس ، مطلوبيت غيريه دارد ، عبارت از غايت است و چيزى كه به‌عنوان اصل و اساس مطرح است ، معنا ندارد كه وجوب غيرى و مطلوبيت غيريه پيدا كند . نه به‌لحاظ اجتماع وجوبين ، بلكه به‌لحاظ اينكه ديگر غيرى نداريم كه اين براى خاطر آن ، مطلوب باشد . بالاخره بايد به چيزى منتهى شود كه آن چيز مطلوبيت نفسيه داشته باشد و ما چيزى غير از « نصب نردبان » و « بودن بر پشت‌بام » نداريم . در اينجا هم اگر بنا باشد ترتب « بودن بر پشت‌بام » ، به‌عنوان قيدى در وجوب غيرى « نصب نردبان دخالت داشته باشد ، لازم مىآيد كه « بودن بر پشت بام » هم مطلوبيت غيريه داشته باشد چون به عنوان قيد براى واجب غيرى ( يعنى مقدّمه ) است و قيد واجب غيرى هم وجوب غيرى دارد » . سپس مىفرمايد : « گويا منشأ توهّم صاحب فصول رحمه الله خلط ايشان بين جهات تعليليه و جهات تقييديه است . ايشان خيال كرده آنجايى كه جهت تعليلى مطرح است ، تقييد وجود دارد . با اينكه جهت تعليلى مقابل جهت تقييدى است و اين دو - درحقيقت - مباين و مغاير با هم هستند . صاحب فصول رحمه الله ارادهء مقدّمه را « لغاية التوصّل بها إلى ذي المقدّمة » مىداند و هرجا مسألهء غايت مطرح شد ، معنايش اين است كه حيثيت ، حيثيت تعليليه و علت هم علت غايى است . در علت غايى اگرچه علتْ سبب ترتّب حكم مىشود و اگر اين غايت نباشد حكم هم ترتّب پيدا نمىكند ، ولى درعين‌حال كه در ترتب حكم نقش دارد ، حكم را روى موضوع مطلق مىآورد . نه روى موضوع مقيّد . گويا علت غايى مانند واسطه‌اى است براى ترتّب حكم بر موضوع ، امّا خودش به‌عنوان قيديت نقشى در موضوع ندارد . جهات تعليلى ، درحقيقت به‌عنوان واسطه در اثبات هستند و نقشى در ارتباط با موضوع ندارد « 2 » .\r\n\r\n\r\n","description":"","footnote":"\r\n( 1 ) - مرحوم آخوند در اينجا مسألهء تعلّق وجوبين به غايت را مطرح نمىكند ، آن‌طور كه بر صاحب فصول رحمه الله اشكال شد .\r\n( 2 ) - كفاية الاصول ، ج 1 ، ص 189 - 191\r\n","page_name":" 560 ","page_number":560},
  {"content":"\r\n\r\n: حضرت امام خمينى رحمه الله در امثال اين موارد مطلبى مىفرمودند كه خوب است در اينجا مورد توجّه قرار گيرد . ايشان مىفرمودند : فرق گذاشتن بين جهات تعليليه و جهات تقييديه به اينكه جهات تعليليه به هيچ عنوان رجوع به تقييد نمىكند و - همان‌طور كه ما گفتيم - مانند يك شخص ثالث نقش واسطه را دارد ، چنين فرقى در مسائل عقليه قابل قبول نيست .\r\nدر مسائل عقليه ، همهء جهات تعليليه ، به جهات تقييديه برگشت مىكند . دليل اين مطلب ، همان چيزى است كه ما در جواب از مرحوم عراقى و مرحوم حائرى مطرح كرديم . ما گفتيم : وجوب غيرى مقدّمه از راه ملازمهء عقليه ثابت مىشود « 1 » و مسألهء مقدّمهء واجب مسأله‌اى عقلى است و هيچ شائبهء غير عقلى بودن در مورد آن وجود ندارد . در اين صورت ، عقل مىخواهد بگويد : « من مىخواهم درك كنم كه بين وجوب نفسى « بودن بر پشت بام » و وجوب غيرى « نصب نردبان » ملازمهء قطعيهء عقليه تحقق دارد » . اگر ما از عقل سؤال كنيم آيا اين وجوب غيرى متعلّق به نصب نردبان ، به مطلق نصب نردبان تعلّق گرفته يا به آن « نصب نردبان » ى تعلّق گرفته كه موصل به ذى المقدّمه باشد يعنى مكلّف ، ذى المقدّمه را به دنبال آن انجام دهد ؟ اينجا اهمال معنا ندارد ، زيرا مقام ، مقام اثبات نيست كه عقل بگويد : « نمىدانيم دليل چه اقتضايى دارد و مفاد دليل چيست ؟ » اين مطلب بايد به حسب مقام ثبوت مشخص باشد ، آن‌وقت عقل يا مىگويد كه وجوب غيرى مترتب بر ذات مقدّمه است و مسألهء توصّل به ذى المقدّمه مطرح نيست و يا اينكه اگر پاى توصّل به ميان آمد ، راهى غير از مسألهء قيديت تصوّر نمىشود .\r\n\r\n\r\n","description":"","footnote":"\r\n( 1 ) - يادآورى : در مسألهء مقدّمهء واجب كه ما ملازمه را مطرح مىكنيم طرفين ملازمه ، دو امر شرعى مىباشند ولى حاكم به ملازمه عبارت از عقل است بنابراين نزاع در يك مسألهء عقلى محض است .\r\n","page_name":" 561 ","page_number":561},
  {"content":"\r\n\r\nما در پاسخ مرحوم عراقى و مرحوم حائرى گفتيم : چگونه مىشود كه « وجوب غيرى به مقدّمه با لحاظ ايصال تعلّق گرفته باشد ، امّا ايصال قيديت نداشته باشد ؟ » بالاخره - يا بايد حرف مشهور را بپذيريد و بگوييد : « وجوب غيرى به مطلق مقدّمه تعلّق گرفته است » در اين صورت لحاظ ايصال نقشى ندارد و اگر بخواهيد براى لحاظ ايصال نقشى قائل شويد - كه وجداناً هم همين‌طور است - چيزى غير از تقييد نمىتوانيد بگوييد . ما با توجه به حاكميت عقل ، امر سوّمى كه نه مطلق باشد و نه مقيّد نداريم . پس ما به مرحوم آخوند مىگوييم : شما اگر براى غايت نقشى قائل شديد و غايت را هم نفس توصّل دانستيد ، نه تمكّن از توصّل ، جز اين چاره‌اى نيست كه توصّل به‌صورت قيديت مطرح باشد . « 1 » نتيجهء بحث در مورد كلام صاحب فصول رحمه الله از آنچه گفته شد نتيجه گرفته مىشود كه اگر ما در بحث مقدّمهء واجب ، اصل ملازمه را بپذيريم ، حق با صاحب فصول رحمه الله خواهد بود . البته با آن بيانى كه ما در ارتباط با كلام ايشان داشتيم و با توجه به اينكه اشكالات كلام ايشان را بر طرف كرديم . امّا اگر ملازمه را نپذيرفتيم ، ديگر نوبت به اين حرف‌ها نمىرسد .\r\n\r\nثمرهء بين قول مشهور و قول صاحب فصول رحمه الله\r\nدر اينجا ثمره‌اى بين قول مشهور - كه قائل به وجوب غيرى مطلق مقدّمه است - و قول صاحب فصول رحمه الله - كه قائل به وجوب مقدّمهء موصله است - مطرح شده است .\r\nاين ثمره در ارتباط با ضدّين و همان اهم و مهم است كه مثال معروف آن ازالهء نجاست از مسجد و صلاة در مسجد است ، كه در صورت وسعت داشتن وقت نماز ، ازاله ، وجوب فورى پيدا كرده و به‌لحاظ همين فوريت ، نسبت به صلاة ، اهم خواهد شد . حال اگر كسى در وسعت وقت وارد مسجد شد و مشاهده كرد مسجد آلوده به نجاست است ولى\r\n\r\n\r\n","description":"","footnote":"\r\n( 1 ) - مناهج الوصول إلى علم الاصول ، ج 1 ، ص 400 و 401 ؛ معتمد الاصول ، ج 1 ، ص 88 و تهذيب الاصول ، ج 1 ، ص 267 - 269\r\n","page_name":" 562 ","page_number":562},
  {"content":"\r\n\r\nبه‌جاى بر طرف كردن نجاست ، به نماز مشغول شد ، طبق قول صاحب فصول رحمه الله نماز او صحيح است ولى بنا بر قول مشهور ، نماز او باطل خواهد بود . ترتّب اين ثمره مبتنى بر بحثى است كه در مسألهء ضدّ مطرح خواهد شد . در آنجا بحث مىشود كه آيا در باب ضدّين ، همان‌طور كه هر ضدّى داراى مقدّمه يا مقدّماتى است ، نبودن ضدّ دوّم هم به‌عنوان مقدّمه براى وجود ضدّ اوّل مطرح است ؟ مثلًا در مورد سواد و بياض ، اگر سواد بخواهد تحقق پيدا كند ، همان‌طور كه سواد - فىنفسه - داراى مقدّمه يا مقدّماتى است ، آيا نبودن بياض هم به‌عنوان مقدّمه براى وجود سواد مطرح است ؟ يعنى آيا اين مقدّميت عقليه دارد ؟ در آنجا بعضى قائل به مقدّميت شده و بعضى هم مقدّميت را انكار كرده‌اند . و ثمره‌اى كه ما در اينجا بين قول مشهور و صاحب فصول رحمه الله ملاحظه مىكنيم ، مبتنى بر اين است كه در آنجا مقدّميت أحد الضدّين را براى وجود ضدّ ديگر پذيرفته باشيم . در اين صورت ، تقريب ترتّب ثمره به اين صورت است كه بگوييم : در مثل مسألهء ازاله و صلاة ، كه واجب اهمّ - به‌لحاظ فوريت - عبارت از ازاله و واجب مهم عبارت از صلاة است و بين صلاة و ازاله ، تضادّ تحقق دارد ، يعنى در آنِ واحد ، امكان اجتماع ندارند ، با توجه به اينكه در باب ضدّين « ترك يكى از دو ضد ، مقدّمه براى وجود ضد ديگر است » نتيجه اين مىشود كه ترك صلاة ، مقدّمه براى فعل ازاله است ، براى اينكه اگر مكلّف اشتغال به صلاة پيدا كرد ، تحقق ازاله امكان نخواهد داشت . در اينجا مشهور كه مىگويند : « مقدّمه ، مطلقاً وجوب غيرى دارد ، خواه ذى المقدّمه به دنبال آن در خارج تحقق پيدا كند يا نه » وقتى ما ترك صلاة را مقدّمهء ازاله بدانيم ، ترك صلاة ، وجوب غيرى پيدا مىكند و اگر چيزى وجوب پيدا كرد ، نقيض آن اتّصاف به حرمت پيدا مىكند ، « 1 » و نقيض آن عبارت از فعل صلاة است . « 2 » و تعلّق نهى و حرمت\r\n\r\n\r\n","description":"","footnote":"\r\n( 1 ) - همان‌طور كه اگر چيزى حرام شود ، نقيضش واجب مىشود . البته نقيض آن ، نه ضدّش كه در مسألهء ضدّ مطرح است .\r\n( 2 ) - زيرا بين وجود و عدم ، تناقض وجود دارد .\r\n","page_name":" 563 ","page_number":563},
  {"content":"\r\n\r\nبه عبادت ، مستلزم فساد آن است ، « 1 » زيرا عبادت مبغوض نمىتواند مقرِّب به‌سوى خداوند باشد . نمىتواند معراجيت داشته باشد . در نتيجه بنا بر قول مشهور ، در ما نحن فيه اگر مكلّف به‌جاى ازالهء نجاست ، اقدام به اتيان صلاة بنمايد ، صلاة او باطل خواهد بود . امّا بنا بر مبناى صاحب فصول رحمه الله چنين صلاتى صحيح است . زيرا صاحب فصول رحمه الله در همين مثال ، مطلق ترك صلاة را متعلّق وجوب غيرى نمىداند بلكه آن « ترك صلاة » ى را متعلّق وجوب غيرى مىداند كه به دنبال آن ذىالمقدّمه‌اش - يعنى ازاله - تحقق پيدا كند . يعنى ايشان « ترك صلاة موصل به ازاله » را واجب مىداند و در اين صورت ، نقيض « ترك صلاة موصل به ازاله » حرمت پيدا مىكند و نقيض آن عبارت از « عدم ترك صلاة موصل به ازاله » است و « عدم ترك صلاة موصل به ازاله » در خارج ، گاهى به اين صورت است كه مكلّف نه صلاة را اتيان مىكند و نه ازاله را انجام مىدهد و گاهى به اين صورت است كه صلاة را اتيان مىكند ولى ازاله را انجام نمىدهد . بحث ما در همين قسم است . اگر نماز خواند و ازاله نكرد ، ترك صلاة موصل تحقق پيدا نكرده است زيرا « ترك صلاة موصل » در جانب اثباتش ، دو خصوصيت وجود دارد : يكى نخواندن نماز و ديگرى ازاله به‌جاى نماز . بنابراين اگر نماز نخواند و ازاله كرد ، ترك صلاة ، موصل است . چيزى كه در جانب اثباتش دو خصوصيت اعتبار دارد ، نقيض آن‌هم در قالب دو مصداق مىتواند تحقّق پيدا كند : يكى اينكه نماز بخواند و ازاله نكند - كه فاقد هر دو قيد است - و ديگر اينكه هر دو را ترك كند . آنچه مورد بحث ماست ، مصداق اوّل ، يعنى فعل صلاة و ترك ازاله است . بنا بر مبناى صاحب فصول رحمه الله اين عبادت صحيح است . ممكن است كسى بگويد : بنا بر مبناى صاحب فصول رحمه الله ، براى نقيض ، دو مصداق وجود دارد و هر دو مصداق آن حرام است . بنابراين يك مصداق آنكه فعل صلاة و ترك ازاله است ، حرمت پيدا كرده و عبادت منهى عنه فاسد خواهد بود .\r\n\r\n\r\n","description":"","footnote":"\r\n( 1 ) - به خلاف نهى متعلّق به معامله .\r\n","page_name":" 564 ","page_number":564},
  {"content":"\r\n\r\nصاحب فصول رحمه الله در پاسخ اين اشكال خواهد گفت : جايى كه يك مقيّدى وجوب پيدا مىكند و نقيض اين مقيّد متّصف به حرمت مىشود ، نقيضْ امر واحدى است و در آن تعدّد وجود ندارد . لذا در مقام تعريف نقيض مىگويند : « نقيض كلّ شيء رفعه » يعنى نقيض هر چيزى عبارت از عدم آن چيز است ، زيرا رفع به‌معناى عدم است و جنبهء اثباتى در آن مطرح نيست . حتى به معناى اعدام هم نيست كه نوعى اضافهء وجوديه به كسى پيدا كند . در اين صورت اگر ترك صلاة موصل ، وجوب پيدا كرد ، نقيض آن - يعنى « عدم ترك صلاة موصل » - حرمت پيدا مىكند . ولى اين « عدم ترك صلاة موصل » گاهى از نظر خارج ، مقارن با فعل صلاة و ترك ازاله - كه مورد بحث ماست - مىباشد ، و گاهى مقارن با ترك صلاة و ترك ازاله مىشود . مقارنت يك عنوان حرام با چيز ديگرى ، موجب سرايت حرمت نمىشود . نه تنها مقارنتْ موجب سرايت حرمت نيست بلكه حتى ملازمه هم موجب سرايت حرمت نمىشود . فقط لازمهء متلازمين اين است كه متلازمين نمىتوانند دو حكم غير قابل اجتماع داشته باشند يعنى نمىشود يكى از آنها حرام و ديگرى واجب باشد . امّا اگر يكى از آنها واجب بود ، معنايش اين نيست كه ملازم ديگر هم واجب است بلكه ممكن است ملازم ديگر مباح يا مستحب باشد .\r\nهمچنين اگر يكى از متلازمين حرام بود ، لازم نيست كه ملازم ديگر هم حرام باشد ، بلكه ممكن است مباح باشد . پس وقتى در باب متلازمين ، مسألهء تعدّى حرمت از احد المتلازمين به ديگرى مطرح نيست در غير باب متلازمين - كه از آن به مقارن تعبير مىكنيم - به طريق اولى تعدّى مطرح نيست . و در ما نحن فيه ، مسألهء مقارنت مطرح است ، يعنى نقيضْ عبارت از « عدم ترك صلاة موصل به ازاله » است و اين عنوان واحد است و حرام مىباشد . امّا اين ازنظر خارج مقارن با يكى از دو چيز مىشود : گاهى مقارن با ترك صلاة و ترك ازاله و گاهى مقارن با فعل صلاة و ترك ازاله مىشود و اين مقارنت اقتضا نمىكند كه حكم حرمت از آن عنوان واحد عدمى ، به اين دو شىء مقارن در خارج سرايت كند . در نتيجه\r\n\r\n","description":"","footnote":"","page_name":" 565 ","page_number":565},
  {"content":"\r\n\r\nفعل صلاة كه يكى از دو مقارن است ، متصف به حرمت نمىشود و نمىتوان حكم به بطلان آن نمود .\r\n\r\nاشكال شيخ انصارى رحمه الله بر ترتّب ثمرهء مذكور :\r\nمرحوم شيخ انصارى مىفرمايد : اگر ما بخواهيم مسئله را با دقت بررسى كرده و بر عنوان واقعى تكيه كرده و از آن تعدّى و تجاوز نكنيم ، صلاة در مثال فوق ، همان‌طور كه بر مبناى صاحب فصول رحمه الله صحيح است بر مبناى مشهور هم صحيح خواهد بود ، زيرا بنا بر حرف مشهور ، ترك صلاة ، مقدّميت و وجوب غيرى دارد و هيچ‌گونه قيد و شرطى - مانند موصليت - همراهش نيست . در اين صورت ، نقيض آن ، حرام مىشود و با توجه به « نقيض كلّ شىء رفعه » نقيض « ترك صلاة » عبارت از « عدم ترك صلاة » است . پس « عدم ترك صلاة » حرام خواهد بود نه « فعل صلاة » . به‌عبارت ديگر : بنا بر مبناى مشهور ، تا وقتى حرمت را متعلّق به فعل صلاة نكنيم نمىتوانيم حكم به بطلان صلاة بنماييم . و مرحوم شيخ انصارى مىگويد : اگر ما مسئله را با دقّت بررسى كنيم ، بنا بر مبناى مشهور هم بايد چنين صلاتى صحيح باشد . زيرا در ما نحن فيه آنچه - به‌نظر مشهور - واجب است عبارت از « ترك صلاة » و آنچه حرام است « عدم ترك صلاة » است و « فعل صلاة » نمىتواند مصداق يك امر عدمى قرار گيرد هرچند مضاف اليه اين امر عدمى هم عدم باشد ، مثلًا اگر بخواهيم در مورد زيد تعبيرى داشته باشيم مىتوانيم بگوييم : « زيد متّصف به وجود است » و نمىتوانيم بگوييم : « زيد ، متّصف به عدم العدم است » . درست است كه « عدم العدم » ملازم با وجود است ولى ملازم بودن بدان معنا نيست كه مفهوم « عدم العدم » و « وجود » يك چيز باشد . اين دو در خارج با يكديگر اتحاد دارند ولى اتحاد خارجى سبب نمىشود كه حكم حرمت از عنوان عدم به عنوان وجود سرايت كند . و تا زمانى كه سرايت نكند ، نمىتوان صلاة را منهى عنه و حرام و باطل دانست . شيخ انصارى رحمه الله سپس مىفرمايد : ولى اگر اين دقت‌ها را كنار بگذاريم ، هم بنا بر\r\n\r\n","description":"","footnote":"","page_name":" 566 ","page_number":566},
  {"content":"\r\n\r\nمبناى مشهور و هم بنا بر مبناى صاحب فصول رحمه الله بايد حكم به بطلان صلاة بنماييم . دليل بطلان صلاة بنا بر مبناى مشهور اين است كه شما ( قائلين به ترتّب ثمره ) براى ترتّب ثمره مىگوييد : « درست است كه در ما نحن فيه « ترك صلاة » واجب است و نقيض آن « عدم ترك صلاة » است و « عدم ترك صلاة » غير از وجود صلاة است ولى « عدم ترك صلاة » جز با « وجود صلاة » تحقق پيدا نمىكند لذا وجود صلاة در دايرهء متعلّق حرمت قرار گرفته و حكم به بطلان صلاة مىشود » . مرحوم شيخ انصارى مىگويد : بنا بر مبناى صاحب فصول رحمه الله نيز مىتوان همين راه را طى كرد ، زيرا بنا بر مبناى صاحب فصول رحمه الله متعلّق وجوب غيرى عبارت از « ترك صلاة موصل » است . در نتيجه نقيض آن - يعنى « عدم ترك صلاة موصل » - حرام خواهد بود . « عدم ترك صلاة موصل » داراى دو مصداق است : يك مصداق آن عبارت از فعل صلاة و ترك ازاله و مصداق ديگر آن ترك صلاة و ترك ازاله است . پس هر دو مصداق ، حرام خواهند بود . تنها تفاوتى كه بين كلام مشهور و كلام صاحب فصول رحمه الله وجود دارد اين است كه بنا بر مبناى صاحب فصول رحمه الله ، نقيض واجب - كه عبارت از حرام است - داراى دو مصداق و بنا بر مبناى مشهور داراى يك مصداق است . و يك يا دو بودن مصداق فرقى ايجاد نمىكند . بلكه همان‌طور كه در آنجا يك مصداق حرام است در اينجا هم دو مصداق محكوم به حرمت هستند . به‌عبارت ديگر : فرق بين كلام مشهور و كلام صاحب فصول رحمه الله اين مىشود كه براساس مبناى مشهور يك راه براى ارتكاب حرام وجود دارد و براساس مبناى صاحب فصول رحمه الله دو راه وجود دارد . و چنين تفاوتى نمىتواند فارق بين دو قول بوده و منشأ براى ترتّب ثمرهء مذكور گردد . « 1 » الله مىفرمايد : اتفاقاً فرق همين\r\n\r\n\r\n","description":"","footnote":"\r\n( 1 ) - مطارح الأنظار ، ص 78 سطر 27 و 28\r\n","page_name":" 567 ","page_number":567},
  {"content":"\r\n\r\nچيزى است كه شما آن را فارق ندانستيد . زيرا در مورد كلام صاحب فصول رحمه الله كه شما معتقديد نقيض داراى دو مصداق است ، آنچه حرام است عنوان واحد « عدم ترك الصلاة الموصل » است و ما وقتى اين عنوان را با آن دو چيزى كه شما به‌عنوان مصداق مطرح كرديد ملاحظه كنيم مىبينيم اين دو عنوان نمىتواند جنبهء مصداقى داشته باشد زيرا وجود نمىتواند مصداق براى عدم باشد . جنبهء ملازمه هم نمىتواند وجود داشته باشد ، چون اگر ملازمه بود ، انفكاك معنا نداشت درحالىكه اينجا گاهى با فرد اوّل « 1 » اجتماع پيدا مىكند - و فرد دوّم وجود ندارد - و گاهى با فرد دوّم اجتماع پيدا مىكند - و فرد اوّل وجود ندارد - هرچند اگر ملازمه هم بود فايده‌اى نداشت ، براى اينكه ما گفتيم :\r\n« تلازم ، اقتضاى اتحاد حكم را ندارد . آنچه در تلازم مطرح است اين است كه اگر يكى از متلازمين وجوب پيدا كرد ديگرى نمىتواند حرمت پيدا كند ، زيرا در اين صورت امتثال اين‌ها غيرممكن مىشود . بنابراين اجتماع وجوب و اباحه يا وجوب و استحباب و يا حرمت و اباحه در متلازمين مانعى ندارد » . بلكه در ما نحن فيه مرتبه‌اى پايين‌تر از ملازمه وجود دارد كه از آن به مقارنت تعبير مىشود . مقارنت ، به اين معناست كه « عدم ترك صلاة موصل » گاهى همراه با « فعل صلاة و ترك ازاله » و گاهى همراه با « ترك صلاة و ترك ازاله » مىشود . در مقارنت ، اگر چيزى حرام شد ، حكم به حرمت نمىتواند به مقارن آن سرايت كند . ما مسألهء سرايت را در متلازمين هم قبول نكرديم چه رسد به متقارنين . در نتيجه بنا بر مبناى صاحب فصول رحمه الله نمىتوان حكم به حرمت صلاة كرد . امّا بنا بر مبناى مشهور ، حكم به حرمت صلاة قابل قبول است ، زيرا ما قبول داريم كه « ترك صلاة » واجب است و نقيض آن - يعنى « ترك ترك صلاة » - حرام است . و نيز قبول داريم كه « فعل صلاة » - از نظر مفهوم - عين « ترك ترك صلاة » نيست . ولى ارتباط بين « فعل صلاة » و « ترك ترك صلاة » ازنظر واقعيت خارجى ، مقارنت نيست\r\n\r\n\r\n","description":"","footnote":"\r\n( 1 ) - البته خود تعبير ما به « فرد » هم داراى مسامحه است .\r\n","page_name":" 568 ","page_number":568},
  {"content":"\r\n\r\nبلكه به نحو ملازمه است . و حتى بالاتر از آن ، مسألهء عينيت خارجيه مطرح است و همين اتحاد عينى و خارجى ، در سرايت حكم كفايت مىكند . به عبارت ديگر : ما در مقارنت و ملازمه ، سرايت را نمىپذيريم . امّا جايى كه يك مفهوم اتحاد عينى و خارجى با يك مصداق پيدا كند ، سرايت حكم را قبول مىكنيم ، هرچند از نظر مفهوم بين آن دو مغايرت وجود داشته باشد . خلاصهء كلام مرحوم آخوند اين است كه بنا بر مبناى مشهور ، مسألهء اتحاد عينى و خارجى مطرح است و اين بالاتر از ملازمه است . امّا بنا بر مبناى صاحب فصول رحمه الله مسألهء مقارنت مطرح است و مقارنت ، پايين‌تر از ملازمه است . « 1 » البته اين كلام مرحوم آخوند براساس مبنايى است كه ايشان دارند و براساس همان مبنا در مسألهء اجتماع امر و نهى قائل به امتناع شده‌اند .\r\n\r\nتحقيق پيرامون ثمرهء بين كلام مشهور و كلام صاحب فصول رحمه الله\r\nما در اين زمينه بايد دو مسئله را بررسى كنيم : 1 - معناى نقيض چيست ؟ زيرا اساس ثمره‌اى كه در اينجا مطرح شد اين بود كه براى نقيض ، معنايى عدمى مطرح كردند . و اگر كسى اين معنا را نپذيرد ، ثمرهء مذكور جايى نخواهد داشت . 2 - آيا وجوب شىء ، مستلزم حرمت نقيض آن است ؟ روشن است كه اگر كسى وجوب شىء را مستلزم حرمت نقيض نداند ، بساط ثمرهء مذكور برچيده خواهد شد .\r\n\r\nمسألهء اوّل : معناى نقيض چيست ؟\r\nدر مورد معناى نقيض سه احتمال مطرح شده است :\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 193 - 194\r\n","page_name":" 569 ","page_number":569},
  {"content":"\r\n\r\nاحتمال اوّل : همان چيزى است كه در كلام مرحوم آخوند و مرحوم شيخ انصارى و قائلين به ترتّب ثمرهء مذكور مطرح گرديد و آن « نقيض كلّ شيء رفعه » است . و رفع هم معناى عدمى است پس نقيض ، همواره معناى عدمى خواهد بود . بنابراين احتمال « نقيض الوجود » به‌معناى « عدم الوجود » است امّا « نقيض العدم » به‌معناى « وجود » نيست . بلكه به‌معناى « عدم العدم » است . در نتيجه ما نمىتوانيم وجود و عدم را متناقضان بدانيم ، زيرا عدم به‌عنوان نقيض براى وجود هست ولى وجود به‌عنوان نقيض براى عدم نيست . احتمال دوّم : بعضى گفته‌اند « نقيض الشىء رفعه أو كون الشيء مرفوعاً به » زيرا نقيض گاهى به وجود و گاهى به عدم اضافه مىشود . در صورت اوّل ، نقيضِ وجود ، رفع آن مىباشد و در صورت دوّم ، نقيضِ عدم ، رفع آن نيست بلكه چيزى است كه عدم با آن رفع مىشود و آن عبارت از وجود است . بنا بر اين احتمال ، عدم و وجود متناقضان هستند ولى نقيض بودن عدم - براى وجود - به‌لحاظ خصوصيت « رفعه » است امّا نقيض بودن وجود - براى عدم - به‌لحاظ « كون العدم مرفوعاً به » مىباشد . احتمال سوّم : اين است كه دايره نقيض را وسيع‌تر بدانيم و بگوييم : « دو شىء - چه وجودى باشند ، چه عدمى - اگر بين آنها معاندت و منافرت وجود داشته باشد به‌گونه‌اى كه نه امكان اجتماع داشته باشند و نه امكان ارتفاع ، نقيض يكديگرند » .\r\n\r\nمسألهء دوّم : آيا وجوب شىء مستلزم حرمت نقيض آن است ؟\r\nدر اين مورد نيز سه احتمال وجود دارد : احتمال اوّل : اين است كه ما به‌طور كلّى اين مسئله را انكار كنيم - كه واقعيت هم همين است - و بگوييم : « ما نقيض را به هر معنايى كه بگيريم ، وجوب شىء مستلزم حرمت نقيض آن نيست ، زيرا لازمهء قبول اين مسئله اين است كه در هرجا يك تكليف وجوبى داريم حتماً بايد يك تكليف تحريمى هم داشته باشيم . مثلًا وقتى گفته\r\n\r\n","description":"","footnote":"","page_name":" 570 ","page_number":570},
  {"content":"\r\n\r\nمىشود : « إتيان الصلاة واجب » بايد يك تكليف تحريمى به‌عنوان « ترك إتيان الصلاة حرام » نيز داشته باشيم در نتيجه اگر كسى اتيان صلاة را ترك كرد ، هم با يك تكليف وجوبى مخالفت كرده و هم با يك تكليف تحريمى . و دو مخالفت ، دو استحقاق عقوبت خواهد داشت . و كسى نمىتواند ملتزم به چنين چيزى شود . مضافاً به اينكه وقتى چيزى واجب شد ، تعلّق تحريم به ترك آن مستلزم لغويت خواهد بود . در جانب عكس آن نيز همين‌طور است . لازمهء اين حرف اين است كه اگر چيزى حرام شد ، نقيض آن وجوب داشته باشد . در نتيجه وقتى گفته مىشود : « شرب الخمر حرام » بايد حكمى وجوبى هم به ترك شرب خمر تعلّق گرفته باشد و در اين صورت چنانچه كسى شرب خمر كند هم با حكم تحريمى مخالفت كرده و هم با حكم وجوبى و مستحق دو عقوبت است . و كسى نمىتواند ملتزم به چنين چيزى شود . در نتيجه مبنايى كه ثمرهء مذكور مبتنى برآن بود ، باطل و غير قابل قبول است . « 1 » پس با انكار اين مسئله ، ما اينجا حرمتى نسبت به صلاة نخواهيم داشت تا بحث كنيم كه آيا صلاة به‌جاى ازاله باطل است يا صحيح ؟ خلاصه اينكه : امر به شىء همان‌طور كه مقتضى نهى از ضد خاص خود نيست ، مقتضى نهى از ضد عام خود - به‌معناى نقيض - هم نيست . ولى ما براى اينكه همهء احتمالات را مطرح كرده باشيم ، احتمالات ديگر را نيز مورد بحث قرار مىدهيم . احتمال دوّم : اين است كه بگوييم : « وجوب شىء مستلزم حرمت نقيض آن است ، ولى اين حرمت فقط در محدودهء نقيض است و از دايرهء نقيض فراتر نمىرود » حتى اگر اين نقيض - در خارج - با شىء ديگرى اتحاد وجودى پيدا كند ، آن اتحاد وجودى هم فايده‌اى ندارد و فقط نقيض است كه متّصف به حرمت مىشود نه چيزى كه با آن\r\n\r\n\r\n","description":"","footnote":"\r\n( 1 ) - مضافاً به اينكه ركن اوّل اين معنا هم محلّ اشكال بود . ركن اوّل اين بود كه « عدم احد ضدين ، به‌عنوان مقدّمه براى فعل ضدّ ديگر باشد » و اگر مقدّميت مطرح نباشد ، مسألهء ازاله و صلاة ، مخصوص به بحث ضد شده و ارتباطى با بحث مقدّمهء واجب پيدا نمىكند .\r\n","page_name":" 571 ","page_number":571},
  {"content":"\r\n\r\nمتحد است . در اين صورت ما بايد يكايك احتمالاتى را كه در مورد نقيض مطرح بود ، با اين احتمال مورد مقايسه قرار دهيم : 1 - اگر بگوييم : « نقيض كلّ شيء رفعه » و رفع هم امرى عدمى است . با توجه به اينكه در اينجا فرض كرديم حرمت از دايرهء نقيض تجاوز نمىكند ، نتيجه اين مىشود كه بنا بر قول مشهور هم - مانند قول صاحب فصول رحمه الله - اتيان صلاة به جاى ازاله صحيح باشد ، زيرا مشهور مىگويند : « ترك صلاة ، بدون هيچ قيدى ، واجب است » و از طرفى وجوب هر چيزى هم مستلزم حرمت نقيض آن است و نقيض ترك هم - بنابراين معنا - عبارت از عدم ترك ( / ترك ترك ) است . پس آنچه حرام مىشود عبارت از « ترك ترك صلاة » است . چرا فعل صلاة حرام باشد ؟ 2 - اگر بگوييم : « نقيض الشىء رفعه أو كون الشىء مرفوعاً به » ، در اين صورت بين قول مشهور و قول صاحب فصول رحمه الله ثمره ظاهر مىشود ، زيرا ما در اين فرض مورد بحث ، از طرفى پذيرفته‌ايم كه « وجوب شيء مستلزم حرمت نقيض آن است » و از طرفى هم حرمت از دايرهء نقيض تجاوز نمىكند ولى بنابراين احتمال ، نقيض عدم عبارت از وجود مىشود . پس ترك صلاة - به عنوان يك امر عدمى - اگر وجود پيدا كرد ، نقيض آن حرام مىشود و نقيض آن - روى اين احتمال - عبارت از وجود صلاة است .\r\nبنابراين ، وجود صلاة ، منهى عنه و حرام مىشود . و چون نهى به ذات عبادت تعلق گرفته موجب بطلان آن مىشود . ممكن است كسى بگويد : همان‌طور كه بنا بر مبناى مشهور ، عبادتْ باطل مىشود - زيرا نقيض العدم ، عبارت از وجود است - بنا بر مبناى صاحب فصول رحمه الله هم عبادت باطل است و ثمره‌اى بين اين دو قول وجود ندارد . بيان مطلب : صاحب فصول رحمه الله مىگويد : « ترك صلاة موصل به ازاله ، وجوب دارد » در نتيجه نقيض آن حرام مىشود و نقيض آن ، دو فرد دارد : يكى « فعل صلاة » و ديگرى « ترك صلاة و ترك ازاله » . و چون نقيض ، بنابراين احتمال - يعنى احتمال\r\n\r\n","description":"","footnote":"","page_name":" 572 ","page_number":572},
  {"content":"\r\n\r\nدوّم - شامل وجود هم مىشود پس در ما نحن فيه كه وجود صلاة به عنوان نقيض براى « ترك صلاة موصل به ازاله » است چرا حكم به حرمت آن ننماييم ؟ در پاسخ مىگوييم : در اينجا اگر فعلِ تنها بود ما مىتوانستيم به عنوان نقيض بپذيريم - هرچند فعل ، امر وجودى بود - ولى فرض اين است كه در اينجا دو مصداق وجود دارد . شما يا بايد بگوييد : « در اينجا دو نقيض وجود دارد » و يا بگوييد :\r\n« نقيض ، امر واحد است ولى شامل اين دو عنوان مىشود » . روشن است كه نمىتوانيد مطلب اوّل را ملتزم شويد . يك شىء مىتواند دو ضد داشته باشد امّا نمىتواند دو نقيض داشته باشد . پس شما بايد ملتزم شويد كه نقيض ، امر واحدى است كه جامع بين اين دو صورت است كه يك صورت آن « فعل صلاة » و صورت ديگر آن « ترك صلاة و ترك ازاله » مىباشد . و اگر نقيضْ امر واحدى شد ، مسئله روشن مىشود ، زيرا ما فرض كرديم كه حرمت از محدودهء نقيض خارج نمىشود . بنابراين نقيض ، همان امر واحد جامع را در بر مىگيرد و امكان ندارد از محدودهء آن امر جامع به مصاديقش سرايت كند . پس بنا بر مبناى صاحب فصول رحمه الله ما نمىتوانيم حكم به بطلان عبادت بنماييم ، امّا بنا بر مبناى مشهور ، با توجّه به اين كه نقيض ، فقط وجود است و مسألهء قدر جامع مطرح نيست و از طرفى حرمت هم از دايرهء نقيض فراتر نمىرود ، حرمت به خصوص نقيض - يعنى وجود صلاة - تعلّق گرفته و حكم به بطلان آن مىشود . در نتيجه روى معناى دوّم نقيض ، ثمره ظاهر مىشود . 3 - اگر بگوييم : « نقيضان عبارت از دو امرى هستند كه بين آنها منافرت و معاندت وجود داشته باشد ، به گونه‌اى كه نه امكان اجتماع داشته باشند و نه امكان ارتفاع » ، در اين صورت ، بنا بر حرف مشهور ، نقيض فقط عبارت از « وجود صلاة » است ، زيرا بين « وجود صلاة » و « ترك صلاة » منافرت و معاندت وجود دارد و اين دو نه امكان اجتماع دارند و نه امكان ارتفاع . امّا بنا بر مبناى صاحب فصول رحمه الله ، نقيض « ترك صلاة موصل » دو چيز است : يكى « فعل صلاة » و ديگرى « ترك صلاة و ترك ازاله » ،\r\n\r\n","description":"","footnote":"","page_name":" 573 ","page_number":573},
  {"content":"\r\n\r\nزيرا ملاك نقيض در هر دوى اين‌ها وجود دارد . ما وقتى « ترك صلاة موصل » را با « فعل صلاة » مقايسه مىكنيم مىبينيم نه امكان اجتماع دارند و نه امكان ارتفاع . همچنين وقتى « ترك صلاة موصل » را با « ترك صلاة و ترك ازاله » مقايسه مىكنيم مىبينيم نه امكان اجتماع دارند و نه امكان ارتفاع . در اينجا اگرچه لازم مىآيد كه يك شىء ، دو نقيض پيدا كند . ولى روى اين احتمال ، التزام به اين معنا مانعى ندارد زيرا ملاك نقيض در هر دو وجود دارد و طرف مقابل اين دو عبارت از « ترك صلاة و فعل ازاله » است و « ترك صلاة و فعل ازاله » امرى است كه نه با « فعل صلاة » قابل اجتماع است و نه با « ترك صلاة و ترك ازاله » . در نتيجه بنابراين احتمال - در معناى نقيض - اگر ما حرمت را از دايرهء نقيض سرايت ندهيم ، لازمه‌اش اين است كه هم بنا بر قول مشهور هم بنا بر قول صاحب فصول رحمه الله حكم به بطلان بنماييم و ترتّب ثمره را انكار كنيم . احتمال سوّم : اين است كه بگوييم : « وجوب شىء نه تنها مستلزم حرمت نقيض آن است بلكه چيزهايى كه با نقيض اتحاد وجودى دارند نيز مشمول اين حرمت مىشوند » . در اين صورت نيز هم بنا بر قول مشهور و هم بنا بر قول صاحب فصول رحمه الله حكم به بطلان صلاة نموده و وجود ثمره را انكار مىكنيم . در اينجا نيز لازم است روى تك‌تك معانى نقيض بحث شود : 1 - اگر ما نقيض را يك امر عدمى بگيريم و بگوييم : « نقيض كلّ شيء رفعه » در اين صورت مىگوييم : اگرچه بنا بر حرف مشهور ، نقيض « ترك صلاة » عبارت از « ترك ترك صلاة » است نه « فعل صلاة » ولى فرض اين است كه ما حرمت را محدود به دايرهء نقيض نكرديم و شامل چيزهايى كه در خارج ملازم با نقيض هستند نيز نموديم و روشن است كه « ترك ترك صلاة » در خارج متحد با « فعل صلاة » است . پس بدون ترديد بايد حكم به بطلان صلاة بنماييم . بنا بر مبناى صاحب فصول رحمه الله نيز حكم به بطلان صلاة مىكنيم ، زيرا براى آن\r\n\r\n","description":"","footnote":"","page_name":" 574 ","page_number":574},
  {"content":"\r\n\r\nمعناى عدمى دو مصداق وجود دارد كه يكى از آن دو ، « فعل صلاة » است . در اينجا اگرچه عنوان نقيض ، واحد است ولى داراى دو مصداق است و فرض اين است كه حرمت ، محدود به عنوان نقيض نيست و همهء امورى را كه در خارج با نقيض اتحاد پيدا مىكنند شامل مىشود ، چه واحد باشد و چه متعدّد . پس آنها هم - با وجود اين كه خارج از دايرهء نقيض هستند - محكوم به حرمت مىشوند . و چون يكى از آنها عبارت از « فعل صلاة » است پس حكم به حرمت و بطلان آن مىشود . 2 - اگر بگوييم : « نقيض كلّ شيء رفعه أو كون الشيء مرفوعاً به » در اين صورت مىگوييم : بنا بر مبناى مشهور ، خود « وجود صلاة » به طور مستقيم عنوان نقيض پيدا كرده و حكم به بطلان آن مىشود . بنا بر مبناى صاحب فصول رحمه الله هم اگرچه خود « وجود صلاة » مستقيماً عنوان نقيض پيدا نمىكند ، امّا در اين فرض ، دايرهء حرمت را وسيع‌تر از محدودهء نقيض دانستيم پس « فعل صلاة » هم محكوم به حرمت و بطلان مىشود . 3 - اگر بگوييم : « نقيضان عبارت از دو امرى هستند كه بين آنها معاندت و منافرت وجود دارد و نه امكان اجتماع آنها وجود دارد و نه امكان ارتفاع آنها » . در اين صورت هم حكم به حرمت و بطلان صلاة مىشود ، زيرا با توجه به اين كه در ما نحن فيه دايرهء حرمت را فراتر از نقيض دانستيم ، « فعل صلاة » متعلّق حرمت شده و حكم به حرمت و بطلان آن مىشود . و فرقى بين قول مشهور و قول صاحب فصول رحمه الله هم وجود ندارد . نتيجهء بحث در ارتباط با ثمرهء بين قول مشهور و قول صاحب فصول رحمه الله از آنچه گفته شد معلوم گرديد كه ما نمىتوانيم ثمرهء قول مشهور و قول صاحب فصول رحمه الله را به طور كلّى پذيرفته يا به طور كلى انكار كنيم بلكه بايد مبانى مختلف را در ارتباط با اصل معناى نقيض ملاحظه كرد و نيز مبانى مختلف در ارتباط با\r\n\r\n","description":"","footnote":"","page_name":" 575 ","page_number":575},
  {"content":"\r\n\r\nاين كه « وجوب شىء ، مستلزم حرمت نقيض آن هست يا نه » ؟ و برفرض كه مستلزم باشد « آيا در محدودهء نقيض است يا از محدودهء نقيض فراتر مىرود ؟ » را مورد بررسى قرار دهيم . ولى اساس بحث اين است كه ما گفتيم : « اين ثمره داراى دو ركن است و به نظر ما هر دو ركن آن ناتمام است . نه عدم احد الضدّين مقدّميت دارد براى وجود ضد ديگر و نه وجوب شىء مستلزم حرمت نقيض آن است . پس ثمره منتفى است .\r\n\r\n","description":"","footnote":"","page_name":" 576 ","page_number":576},
  {"content":"\r\n\r\nمباحث مقدّمهء واجب بحث‌هاى گذشته ، بحث‌هاى مقدّماتى بود . اكنون به بحث پيرامون اصل مقدّمهء واجب مىپردازيم : در اينجا چند بحث مطرح است : 1 - ثمرهء فقهى بحث مقدّمهء واجب - به عنوان يك مسألهء اصوليه - چيست ؟ 2 - در مسألهء مقدّمهء واجب ، آيا اصل عملى چه اقتضائى دارد ؟ 3 - آيا بين وجوب يك شىء و وجوب مقدّمهء آن ، ملازمه وجود دارد ؟\r\n\r\nمباحث مقدمه واجب\r\n\r\nبحث اول : ثمرهء فقهى بحث مقدّمهء واجب چيست ؟\r\nبا توجه با اين كه ضابطهء مسألهء اصوليه اين است كه نتيجه آن - نفياً و اثباتاً - بتواند در اثبات يك حكم كلّى فرعى نقش داشته باشد ، بحث در اين است كه آيا بر بحث مقدّمهء واجب چه ثمرهء فقهى مترتب مىشود ؟\r\n\r\n","description":"","footnote":"","page_name":" 577 ","page_number":577},
  {"content":"\r\n\r\n\r\nكلام مرحوم آخوند\r\nايشان فرموده‌اند : ثمرهء بحث مقدّمهء واجب اين است كه ما وقتى در ابواب مختلف به مقدّمات واجب برخورد مىكنيم ، از راه اين مسألهء اصوليه مىتوانيم وجوب آن مقدّمات را به عنوان يك حكم كلّى الهى و يك حكم فرعى فقهى استنباط كنيم . همان‌طور كه ما گفتيم : « مسألهء مقدّمهء واجب ، يك مسألهء عقلى محض است و تعبيراتى كه از آنها استفاده مىشود نزاع در مقدّمهء واجب مربوط به مقام لفظ و دلالت لفظ است ، صحيح نيست » نزاع در اين است كه اگر شارع مقدّس ذىالمقدّمه‌اى را واجب كرد ، آيا از طريق ملازمهء عقليه مىتوانيم كشف كنيم كه مقدّمه را هم واجب كرده است ، به گونه‌اى كه وجوب مقدّمه - همانند وجوب ذى المقدّمه - يك وجوب شرعى مولوى بوده و اختلاف آنها فقط در نفسى بودن و غيرى بودن باشد ؟ يا اين كه نمىتوانيم چنين چيزى را كشف كنيم ؟ قائلين به ملازمه مىگويند : « مقدّمه ، وجوب شرعى دارد » و در حقيقت با اين كه ملازمه را يك حكم عقلى محض مىدانند ولى در عين حال طرفين ملازمه را عبارت از وجوب شرعى مولوى دانسته و راه استكشاف آن را ملازمهء عقليّه مىدانند . امّا منكرين ملازمه مىگويند : « مقدّمه ، وجوب شرعى ندارد ، بلكه تنها يك لزوم عقلى و لابدّيت عقليه براى آن ثابت است يعنى عقل بعد از آنكه ملاحظه مىكند « ستر عورت » و « وضو » شرط صلاة است ، حكم مىكند به اين كه اگر بخواهيد مأمور به در خارج تحقّق پيدا كند ، بايد اين مقدّمات را در خارج ايجاد كنيد » . بعد از اين كه قائلين بر هر دو قول ، اصل لابديت عقليّه و لزوم عقلى مقدّمه را قبول دارند . حال كه محلّ نزاع مشخص شد و ثمرهء اين نزاع - بنا بر هر دو قول - معلوم گرديد ، نتيجه اين مسألهء اصوليه راهى خواهد شد براى استنباط يك حكم كلّى فرعى الهى .\r\nيعنى وقتى مجتهد در كتاب طهارت به بحث وضو رسيد ، حكم آن را بر اساس مبناى خودش در بحث مقدّمهء واجب ، استنباط مىكند . اگر در بحث مقدّمهء واجب قائل به ملازمه شده باشد ، حكم به وجوب شرعى مولوى وضو مىكند . امّا اگر قائل به عدم\r\n\r\n","description":"","footnote":"","page_name":" 578 ","page_number":578},
  {"content":"\r\n\r\nملازمه بود ، وجوب شرعى مولوى وضو را نفى كرده و از نظر عقل ، وضو واجب است .\r\nدرهرصورت يك حكم فرعى كلّى الهى را استنباط كرده است . « 1 » در باب غسل ، تيمم ، طهارت ثوب و بدن ، تهيهء گذرنامه براى حجّ و ساير موارد مقدّمات هم همين‌طور است . لذا ما نبايد دنبال اين بگرديم كه آيا ثمرهء بحث مقدّمهء واجب در فقه كجا ظاهر مىشود ، اين‌طور كه بعضى با زحمت بسيار مواردى را پيدا كرده و خواسته‌اند آنها را به عنوان ثمرهء بحث مقدّمه واجب مطرح كنند . از اين گذشته ، مواردى كه آنها ذكر كرده‌اند ، اصلًا نمىتواند به عنوان ثمرهء فقهى بحث مقدّمهء واجب باشد . مرحوم آخوند چند مورد را ذكر كرده‌اند كه ما هم به آنها اشاره مىكنيم : ثمرهء اوّل ( باب نذر ) : گفته‌اند : اگر كسى به طور مطلق نذر كرد واجبى را انجام دهد ، چنانچه ما در بحث مقدّمهء واجب قائل به وجوب مقدّمه شديم ، با انجام مقدّمهء يك واجب ، وفاى به نذر حاصل شده است ، امّا اگر قائل به عدم وجوب مقدّمه شديم ، با اتيان يك مقدّمهء واجب ، وفاى به نذر حاصل نشده است . ثمره دوّم ( تحقق فسق و عدم آن ) : گفته‌اند : اگر ما مقدّمهء واجب را واجب بدانيم ، ترك دو مقدّمه ، موجب تحقق فسق خواهد شد ، زيرا ترك مقدّمه اگرچه گناه صغيره است ولى اصرار بر گناه صغيره موجب تحقّق فسق است و با انجام دو گناه صغيره ، اصرار بر صغيره تحقّق پيدا كرده است . امّا اگر مقدّمهء واجب را واجب ندانيم ، حتى ترك ده يا صد مقدّمه هم موجب تحقق فسق نخواهد شد ، چون واجب شرعى را ترك نكرده است . ثمرهء سوم ( حرمت و عدم حرمت اخذ اجرت ) : يكى از مباحثى كه در فقه مطرح است ، « حرمت اخذ اجرت بر واجبات » است . بنابراين اگر مقدّمهء واجب ، وجوب شرعى پيدا كرد ، اخذ اجرت در مقابل آن حرام است امّا اگر مقدّمهء واجب ، وجوب شرعى پيدا\r\n\r\n\r\n","description":"","footnote":"\r\n( 1 ) - در استنباط حكم كلّى فرعى الهى ، فرقى بين نفى و اثبات نيست . همان‌طور كه قائل به وجوب صلاة جمعه ، حكم كلّى فرعى الهى را استنباط كرده است ، قائل به عدم وجوب صلاة جمعه هم حكم كلّى فرعى الهى را استنباط كرده است .\r\n","page_name":" 579 ","page_number":579},
  {"content":"\r\n\r\nنكرد ، اخذ اجرت در مقابل آن حرام نخواهد بود ، چون اخذ اجرت در مقابل واجب نخواهد بود . مرحوم آخوند در پاسخ اين موارد مىفرمايد : اوّلًا : ضرورتى نداشت كه ما به زحمت افتاده و يك چنين مواردى را پيدا كنيم . ما موارد روشن داريم . وقتى وجوب وضوء وجوب غسل ، وجوب تيمم ، وجوب ستر عورت ، وجوب تطهير ثوب و . . . از احكام كلّى الهى هستند و به عنوان ثمرهء بحث مقدّمهء واجب مطرحند ، چه ضرورتى دارد كه به زحمت افتاده و دنبال ثمره بگرديم ؟ ثانياً : موارد مذكور نمىتواند به عنوان ثمرهء بحث مقدّمهء واجب باشد . بيان مطلب : حصول وفاى به نذر و عدم حصول آن ، مربوط به شارع نيست و نمىتواند به عنوان يك حكم كلّى فرعى الهى مطرح باشد . اگر كسى نذر كند نماز شب بخواند ، سپس اين كار را انجام دهد ، كسى كه حكم مىكند او به نذرش عمل كرده ، عبارت از عقل است نه شارع . عقل مىگويد : شما نذر كرديد نماز شب بخوانيد شارع هم حكم به صحت نذر شما كرد و وفاى به نذر را براى شما واجب كرد ، امّا اين كه با خواندن نماز شب ، وفاى به نذر حاصل مىشود ، اين ديگر حكم شرع نيست بلكه حكم عقل است .\r\nهمان‌طور كه شما وقتى نمازهاى يوميّه را با خصوصيات و شرايط مربوط به آن انجام مىدهيد ، عقل حكم مىكند كه امتثال تكليف خداوند در خارج تحقق پيدا كرده است . و ديگر شارع چنين حكمى ندارد . شارع فقط حكم وجوب نمازهاى يوميّه را مطرح كرده است و حكمى ثانوى در ارتباط با امتثال و عدم امتثال اوامر خود مطرح نكرده است . در ما نحن فيه نيز همين‌طور است . اگر كسى نذر كند واجبى را انجام دهد و در بحث مقدّمهء واجب هم قائل به وجوب مقدّمه شود و در خارج ، مقدّمه‌اى را انجام دهد ، حاكم به تحقق وفاى به نذر ، عبارت از عقل است و ربطى به شارع ندارد . آنچه مربوط به شارع است يكى وجوب وفاى به نذر است - كه حكم كلى فرعى الهى است - و ديگرى وجوب مقدّمه است كه شما از راه ملازمهء عقليّه آن را بدست آورديد ، و اين كه\r\n\r\n","description":"","footnote":"","page_name":" 580 ","page_number":580},
  {"content":"\r\n\r\n« اگر شما مقدّمهء واجب را انجام داديد ، عمل به نذر خود كرده‌ايد » ربطى به شارع ندارد .\r\nپس اين حكم ، يك حكم فقهى نخواهد بود و نمىتواند به عنوان ثمرهء يك مسألهء اصوليه مطرح باشد . همچنين حصول فسق و عدم حصول آن با ترك مقدّمات واجب و انجام آنها ، يك حكم كلّى الهى فرعى و يك مسألهء فقهى نيست . مسألهء فقهيّه اين است كه « اصرار بر گناه صغيره ، مزيل عدالت و موجب تحقق فسق است » . همين‌طور « فلان چيز واجب است » ، « فلان چيز حرام است » اين‌ها مسائل فقهيه هستند . امّا « انطباق حكم كلّى بر ترك واجب » ، مسألهء فقهى نيست . مثلًا اگر شارع بفرمايد : « قتل نفس ، گناه كبيره است و ارتكاب گناه كبيره موجب تحقق فسق است » اين حكم شرعى است امّا تطبيق اين حكم كلّى بر كسى كه قتل نفس انجام داده ، حكم عقل است نه حكم شرع . در ما نحن فيه شارع مىگويد : « اصرار بر صغيره ، حكم كبيره دارد و موجب تحقّق فسق مىشود » « 1 » امّا اين معنا كه « اگر كسى اصرار بر ترك مقدّمهء واجب داشته باشد - و ما هم فرض كرديم مقدّمات وجوب شرعى دارند - از عدالت خارج شده و حكم به فسق او مىشود » اين ديگر حكم عقل است نه حكم كلّى شرعى . مسألهء حرمت اخذ اجرت بر واجب و عدم آن نيز همين‌طور است . در اينجا شارع مىگويد : « اخذ اجرت بر واجب ، حرام است » . اين يك حكم فرعى الهى است .\r\n« وجوب مقدّمهء واجب » - كه ما از راه ملازمه ثابت كرديم - نيز حكم كلّى فرعى الهى است امّا تلفيق اين دو ، و حكم به اين كه « اخذ اجرت بر مقدّمهء واجب ، حرام است » ربطى به شارع ندارد . اين تطبيقى است كه مربوط به عقل است . بيان مصداقى است كه به عقل ارتباط دارد .\r\n\r\n\r\n","description":"","footnote":"\r\n( 1 ) - در اين كه آيا اصرار بر صغيره چگونه تحقّق پيدا مىكند ؟ وجوه مختلفى مطرح شده است ، مثل اين كه دو گناه صغيره انجام دهد و يا يك گناه صغيره انجام داده و عزم بر اتيان گناه صغيرهء دوم داشته باشد و يا اين كه گناه صغيره را انجام داده و توبه نكند يعنى انضمام همين « عدم توبه » به گناه صغيره اوّل ، اصرار بر صغيره به حساب مىآيد .\r\n","page_name":" 581 ","page_number":581},
  {"content":"\r\n\r\nدر نتيجه همهء ثمرات سه‌گانهء فوق مربوط به عقل بوده و هيچ‌كدام از آنها نمىتواند به عنوان ثمرهء فقهى بحث مقدّمهء واجب باشد . بلكه ثمره همان چيزى است كه ما گفتيم و آن اين است كه وقتى ما قائل به ملازمه شديم و وجوب مقدّمهء واجب را به عنوان يك حكم شرعى كلى الهى پذيرفتيم ، در فقه هرجا به مقدّمهء واجب برخورد كرديم ، حكم به وجوب شرعى آن مىكنيم . مرحوم آخوند جوابهاى ديگرى نيز نسبت به اين موارد مطرح كرده‌اند كه ما ضرورتى براى ذكر آنها نمىبينيم . « 1 » ممكن است كسى بگويد : برفرض كه ما قبول كنيم ثمرهء بحث مقدّمهء واجب اين است كه قائل به ملازمه و وجوب مقدّمهء واجب ، وقتى در فقه به موارد مقدّمهء واجب برخورد مىكند ، حكم به وجوب شرعى آنها مىكند . امّا كسى كه ملازمه را انكار مىكند در برخورد با مقدّمات واجب فقط لزوم عقلى و لابديّت عقليه را مطرح مىكند . حال جاى اين سؤال است كه چه ثمرهء عملى بر لابديّت عقليه مترتب است ؟ بالاخره آيا اتيان مقدّمه لازم است يا نه ؟ كسى نيامده بگويد : « اتيان چيزى كه مقدّميت دارد ، لازم نيست » . « صلاة » نياز به « وضو » دارد و كسى نيامده بگويد : « براى صلاة ، نيازى به وضو نيست » . پس چرا ما اين همه بحث مىكنيم كه آيا لزوم اتيان مقدّمه ، يك لزوم مولوى شرعى است يا فقط يك لزوم عقلى است ؟ به‌هرحال كسى كه مىخواهد ذى المقدّمه را ايجاد كند ، بايد مقدّمهء آن را بياورد . شرعى يا عقلى بودن لزوم اتيان مقدّمه چه ثمرهء عملى مىتواند داشته باشد ؟ مرحوم محقق عراقى در پاسخ اين اشكال مىفرمايد : اگر ما بخواهيم به نفس مقدّمه و وجوب شرعى و لابديت عقليّهء مقدّمه نگاه كنيم ، هيچ ثمرهء عملى بر عقلى بودن يا شرعى بودن لزوم اتيان مقدّمه مترتّب نمىشود . امّا اگر اين مسئله را با توجه به مسائل ديگر ملاحظه كنيم ، مىتوانيم از نظر عمل ، فوايدى\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 196 - 199\r\n","page_name":" 582 ","page_number":582},
  {"content":"\r\n\r\nبرآن مترتب كنيم . مثلًا اگر مقدّمه وجوب شرعى پيدا كرد ، درست است كه وجوبش توصّلى است و واجب توصّلى قصد قربت لازم ندارد ولى در عين حال اگر كسى واجب توصّلى را به قصد قربت انجام دهد ، اين واجب توصّلى قيافهء عبادت پيدا كرده و صلاحيت مقرّبيّت پيدا مىكند ، مثل مسألهء اداء دين كه يك واجب توصّلى است و اگر كسى از ترس آبروى خودش اداء دين كند ، دِينْ اداء شده و واجبْ تحقّق پيدا مىكند امّا اگر اداء دين توأم با قصد قربت باشد ، جنبهء عبادت پيدا كرده و موجب تقرّب به خداوند خواهد شد . امّا اگر قائل شديم مقدّمه هيچ وجوب شرعى ندارد بلكه فقط لابديت عقليّه مطرح است ، ديگر كسى نمىتواند آن را وسيلهء تقرّب به خداوند قرار دهد . و چه ثمرهء عمليه‌اى از اين بالاتر مىتوان براى وجوب مقدّمه در نظر گرفت ؟ ثمرهء ديگرى كه ايشان مطرح كرده‌اند در مورد اسباب ضمان است . فقهاء مىگويند : يكى از چيزهايى كه موجب تحقّق ضمان و ثبوت اجرة المثل است ، اين است كه اگر كسى به ديگرى دستور انجام كارى را بدهد بدون اين كه عقد اجاره‌اى در كار باشد ولى ظاهر اين باشد كه اين عمل را در مقابل اجرت انجام مىدهد نه به عنوان تبرّع ، چنانچه عمل را انجام دهد ، شرعاً مستحق اجرة المثل خواهد بود . اين يكى از موجبات ضمان است . مرحوم عراقى از اين قاعدهء كلّى به عنوان ثمره‌اى در ما نحن فيه استفاده كرده است . ايشان مىفرمايد : اگر اين عمل مأمور به داراى مقدّماتى باشد ، چنانچه ما در بحث مقدّمهء واجب قائل به ملازمه شويم و امر به ذى المقدّمه را امر به مقدّمات آن‌هم بدانيم ، در نتيجه اگر مأمور مقدّمه را انجام داد ولى ذى المقدّمه را انجام نداد ، در مقابل اين مقدّمه مستحق اجرت خواهد بود ، زيرا از راه ملازمه ، امر به اين مقدّمه هم ثابت شده است و مقدّمه به عنوان عملى است كه او به امر ديگرى و در مقابل اجرت انجام داده است . امّا اگر ملازمه را نپذيرفتيم و امر به ذى المقدّمه را ملازم با امر به مقدّمه ندانستيم بلكه در مورد مقدّمه ، فقط لابديّت عقليه را قائل شديم ، چنين كسى در مقابل انجام\r\n\r\n","description":"","footnote":"","page_name":" 583 ","page_number":583},
  {"content":"\r\n\r\nمقدّمه ، استحقاق اجرت ندارد ، چون مقدّمه به عنوان مأمور به نبوده تا موجب استحقاق اجرت باشد . « 1 » ممكن است كسى به مرحوم عراقى بگويد : اشكالى كه مرحوم آخوند نسبت به ثمرات سه‌گانه مطرح كرد در اينجا هم جريان دارد . توضيح : مرحوم آخوند سه ثمره را به عنوان ثمرهء فقهى مسألهء مقدّمهء واجب مطرح كرد و هر سه را مورد اشكال قرار داد . اشكال مشترك كه بر اين سه ثمره وارد بود اين بود كه اين ثمرات ربطى به شارع ندارد . ثمرهء اوّل اين بود كه « اگر كسى نذر كرد يك واجب شرعى را انجام دهد ، چنانچه ما ملازمه را در باب مقدّمهء واجب بپذيريم ، انجام مقدّمهء واجب ، مىتواند به عنوان وفاى به نذر محسوب شود » . مرحوم آخوند فرمودند : اين مسئله ربطى به شارع ندارد . شارع نمىگويد « كجا وفاى به نذر حاصل است و كجا حاصل نيست » . اين چيزى است كه مربوط به عقل است . در موارد ديگر امتثال هم همين‌طور است . تطبيقات عقليه را نمىتوان به عنوان ثمرهء نزاع در مسألهء اصوليه مطرح كرد . عين همين اشكال به مرحوم عراقى هم وارد است . اين كه مرحوم عراقى فرمود :\r\n« اگر مقدّمه شرعاً واجب باشد ، اگرچه به عنوان واجب توصّلى خواهد بود ولى مىتوان با قصد قربت به آن جنبهء عبادى بخشيد » ، چنين چيزى حكم عقل است و ارتباطى به شارع ندارد . ثمرهء دوّمى كه ايشان مطرح كردند نيز همين‌طور است . شارع به عنوان يك حكم كلّى مىگويد : « اگر كسى ديگرى را به عملى كه داراى اجرت است امر كرد و امر او به عنوان تبرّع نبود ، آمر در مقابل انجام عمل ضامن است و بايد اجرة المثل را بپردازد » .\r\nامّا اين كه « اگر مقدّمهء واجب ، وجوب شرعى پيدا كرد ، مأمور - در صورتى كه مقدّمه را تبرّعاً انجام نداده باشد - در مقابل انجام دادن اين مقدّمه استحقاق اجرت پيدا مىكند » ،\r\n\r\n\r\n","description":"","footnote":"\r\n( 1 ) - مقالات الاصول ، ج 1 ، ص 334 و 335 و نهاية الأفكار ، ج 1 ، ص 326 و 327 و 347 و 348\r\n","page_name":" 584 ","page_number":584},
  {"content":"\r\n\r\nتطبيقى است كه عقل انجام مىدهد و ربطى به شارع ندارد . شارع روى مقدّمه يك چنين حكمى ندارد . اين به عنوان يكى از مصاديق و افراد آن حكم كلى شرعى است كه عقل آن را تطبيق مىكند . ما در دفاع از مرحوم عراقى مىگوييم : كسانى كه آن ثمرات سه‌گانه را مطرح كردند مىخواستند آنها را ثمرهء مستقيم مسألهء اصوليه قرار دهند يعنى بگويند : « ثمرهء نزاع در بحث مقدّمهء واجب ، در اين موارد ظاهر مىشود » در حالى كه مرحوم عراقى چنين چيزى نمىگويد . ايشان همان ثمره‌اى را كه مرحوم آخوند مطرح كردند قبول دارد و معتقد است ثمرهء نزاع در بحث مقدّمهء واجب ، در همهء مقدمات واجب در سرتاسر فقه ظاهر مىشود ، به اين صورت كه فقيه هرجا به مقدّمهء واجب برخورد كرد بر اساس مبنايى كه در اينجا اختيار كرده ، به وجوب يا عدم وجوب مقدّمهء واجب فتوا مىدهد . و اين ثمرهء مستقيم مسألهء اصوليه است . آن‌وقت اشكال شده بود كه اين ثمرهء مستقيم از نظر عمل چه فايده‌اى دارد ؟ مرحوم عراقى دو فايدهء عمليه براى آن مطرح كردند . در حقيقت اين دو موردى كه ايشان مطرح كردند ، ثمرهء مستقيم مسألهء اصوليه نيست .\r\nبنابراين بين ثمرات سه‌گانه‌اى كه در كلام مرحوم آخوند مطرح شد با اين دو ثمره كه مرحوم عراقى مطرح كردند فرق وجود دارد . با اين كه هر پنج مورد از اين جهت مشتركند كه ارتباطى به شارع ندارند و مربوط به حكم عقل مىباشند . به نظر ما كلام مرحوم عراقى داراى اشكال است : اشكال بر ثمرهء اوّل : واجب توصّلى اگر واجب نفسى باشد - مثل اداء دين - مىتوان آن را با قصد قربت و به داعويت امر الهى انجام داد . در اين صورت ، عنوان عبادى پيدا كرده و انجام‌دهندهء آن مستحق ثواب است . امّا واجب غيرى و مقدّمى - همان‌طور كه در بحث واجب نفسى و غيرى گفتيم و امام خمينى رحمه الله نيز به آن تصريح كردند - صلاحيت داعويت و مقرّبيت ندارد . لذا ما در\r\n\r\n","description":"","footnote":"","page_name":" 585 ","page_number":585},
  {"content":"\r\n\r\nبين واجبات غيريه ، در ارتباط با عباديّت خصوص طهارات ثلاث دچار اشكال مىشديم كه عباديت وضو را از كجا ثابت كنيم ؟ اگر وجوب غيرى هم صلاحيت تعبديت داشت ، مىگفتيم : « فرق بين وضو و تطهير ثوب ، مانند فرق بين صلاة و اداء دين است يعنى همان‌طور كه شارع در صلاة قصد قربت را معتبر كرده ولى در اداء دين معتبر نكرده است ، در وضو هم قصد قربت را معتبر كرده ولى در تطهير ثوب معتبر نكرده است » در اين صورت ما در باب عباديت طهارات ثلاث دچار مشكل نمىشديم . در حالى كه ما اين مسئله را با مشكل حل كرديم . ما گفتيم : طهارات ثلاث ، يك استحباب نفسى دارد و اين استحباب نفسى است كه عباديت آنها را درست مىكند . و اين طهارات ثلاث ، به ضميمهء عنوان عباديت ، متعلّق امر غيرى قرار گرفته و مقدّميت براى صلاة پيدا كرده‌اند . و خود امر غيرى نه صلاحيت مقرّبيت و عباديّت دارد و نه مسألهء استحقاق ثواب و عقاب در مورد آن مطرح است . آن‌وقت شما ( مرحوم عراقى ) چگونه در اينجا مىفرماييد : « ثمرهء وجوب مقدّمه در اين است كه اگر مقدّمه وجوب شرعى پيدا كرد ، مىتوان آن را با قصد قربت انجام داد و ثواب برآن مترتب مىشود ، امّا اگر مقدّمه وجوب شرعى پيدا نكرد ، نمىتوان آن را با قصد قربت انجام داد و ثوابى برآن مترتب نمىشود » ؟ بنابراين ثمرهء اوّل ايشان اگرچه به عنوان ثمرهء غير مستقيم و ثمرهء عمليه مطرح شده بود ولى نمىتواند ثمرهء درستى باشد . اشكال بر ثمرهء دوّم : آن قاعدهء كلّى كه در باب ضمان مطرح شده ، موردش جايى است كه مأمور ، عمل را صرفاً به داعى امر آمر و به قصد اجرت انجام داده باشد . امّا اگر فرض كنيم مأمور عمل را براى جهت ديگر انجام داد ، مثلًا نذر كرده بود كه چنين عملى را انجام دهد به گونه‌اى كه اگر آمر هم امر نمىكرد ، او اين عمل را انجام مىداد ، در اينجا ديگر شما نمىتوانيد مسألهء استحقاق اجرت را مطرح كنيد . با توجه به مطلب فوق به مرحوم عراقى مىگوييم : در اينجا كه ذىالمقدمه‌اى مأمور به واقع مىشود ، برفرض كه شما - بنا بر ملازمه - مقدّمات آن را هم مأمور به اين\r\n\r\n","description":"","footnote":"","page_name":" 586 ","page_number":586},
  {"content":"\r\n\r\nآمر بدانيد ولى آيا علّت ايجاد مقدّمه در خارج چيست ؟ ممكن است ما بگوييم : « علّت ايجاد اين مقدّمه ، امرى نيست كه از جانب آمر به اين مقدّمه تعلّق گرفته است ، بلكه علتش همان لابديت عقليّه است . لابديّت عقليه اقتضاء مىكند كه اگر امر آمر به مقدّمات هم نبود اين مأمور بايد مقدّمات را انجام مىداد . همان‌طور كه اگر ما منكر ملازمه شويم و وجوب مقدّمه را نپذيريم ، لابديّت عقليه اقتضاء مىكند كه مأمور بايد مقدّمات را انجام دهد . ممكن است كسى بگويد : در آنجا كه كسى نذر كرده بود عملى را انجام دهد ، داعى او بر انجام عمل ربطى به امر آمر ندارد ولى در ما نحن فيه برفرض كه ما ملازمه را نپذيرفته و فقط قائل به لابديت عقليّه شويم ، امّا منشأ اين لابديّت عقليّه ، امر به ذى المقدّمه است . اگر امر به ذى المقدّمه نبود ، لابديّت عقليه در مورد مقدّمات پيدا نمىشد . پس در حقيقت مىتوان گفت : « انجام اين مقدّمه ، استناد به امر آمر به ذى المقدّمه دارد » . در پاسخ مىگوييم : اين خلط در صورتى ممكن است پيش آيد كه كسى مقدّمه را با ذى المقدّمه انجام دهد . امّا آنچه در كلام مرحوم عراقى فرض شده - و ما هم مطرح كرديم - جايى است كه فقط مقدّمه را انجام دهد و ذى المقدّمه را در خارج ايجاد نكند .\r\nاينجاست كه مىخواهيم ببينيم آيا در مقابل انجام مقدّمه استحقاق اجرت دارد يا نه ؟\r\nدر اينجا امر به ذى المقدّمه نتوانسته است نقشى داشته باشد ، زيرا اگر امر به ذى المقدّمه نقش داشت ، بايد خود ذى المقدّمه را در خارج ايجاد مىكرد ، در حالى كه فرض اين است ذى المقدّمه در خارج ايجاد نشده است و تنها يك يا چند مقدّمه را انجام داده است . اينجا نمىتوانيم بگوييم : « امر آمر موجب تحقق ضمان است » ، زيرا اگر امر آمر هم نبود ، لابديّت عقليّه او را وادار به انجام مقدّمه مىكرد . و لابديّت عقليه نمىتواند مسألهء استحقاق اجرت را به وجود بياورد بلكه بايد از ناحيهء آمر ، امرى تحقق پيدا كرده باشد تا مسألهء استحقاق اجرت مطرح شود . در اينجا ممكن است كسى به ما بگويد : مرحوم آخوند سه ثمره را مطرح\r\n\r\n","description":"","footnote":"","page_name":" 587 ","page_number":587},
  {"content":"\r\n\r\nكرده و آنها را مورد مناقشه قرار داد و شما هم مناقشات ايشان را پذيرفتيد . مرحوم عراقى هم دو ثمره مطرح كرد كه شما آنها را مورد اشكال قرار داديد ، پس آيا شما معتقديد مسألهء مقدّمهء واجب فقط ثمرهء علمى دارد و هيچ‌گونه ثمرهء عملى برآن مترتب نيست ؟ در پاسخ مىگوييم : در اينجا نكتهء دقيقى وجود دارد كه ما بر اساس آن كلام مرحوم عراقى را رها كرده و ثمراتى كه در كلام مرحوم آخوند مطرح شدند مورد توجه قرار داده مىگوييم : درست است كه آن سه ثمره‌اى كه در كلام مرحوم آخوند مطرح شد نمىتواند به عنوان ثمرهء مستقيم مسألهء اصوليه مطرح باشد امّا به عنوان ثمرهء عملى مىتواند واقع شود . كسى كه نذر كرد يك واجب شرعى را انجام دهد ، چنانچه مقدّمهء واجب را انجام داد آيا وفاى به نذرش حاصل شده است يا نه ؟ درست است كه حصول وفاى به نذر و عدم حصول آن از احكام عقل است و ربطى به شارع ندارد ولى ما نمىخواهيم اين را به عنوان ثمرهء مستقيم نزاع در بحث مقدّمهء واجب قرار دهيم ، بلكه مىخواهيم به عنوان يك ثمرهء عملى با واسطه قرار دهيم . و اين نه تنها اشكالى ندارد بلكه ثمرهء عملى خوبى است . البته همان‌طور كه قبلًا گفتيم : اين ثمره نمىتواند به عنوان ثمرهء بحث اصولى مطرح باشد ، زيرا ثمرهء بحث اصولى بايد حكم شرعى كلى الهى باشد كه آن عبارت از نفس وجوب مقدّمه يا عدم وجوب آن مىباشد . اشكال شد كه اگر مقدّمهء واجب ، وجوب شرعى هم نداشته باشد ، بالاخره لابديّت عقليه دارد ، پس چه ثمرهء عملى بر بحث مقدّمهء واجب مترتب است ؟ ما در پاسخ ، مسألهء نذر را مطرح مىكنيم . مسألهء نذر به عنوان ثمرهء عملى ، هيچ اشكالى ندارد . اگرچه مرحوم آخوند غير از دو اشكالى كه از ايشان مطرح كرديم ، اشكالات ديگرى نيز نسبت به ثمرات سه‌گانه مطرح كرده‌اند ولى آن اشكالات قابل جواب است . و ما براى اين كه اين بحث با عظمت كه ثمرات علمى فراوانى دارد ، از ثمرهء عملى محروم نباشد ، همين مسألهء نذر و دو ثمرهء ديگر - يا حد اقل مسألهء نذر - را به عنوان ثمرهء عملى غير مستقيم براى اين مسألهء اصوليه مطرح مىكنيم .\r\n\r\n","description":"","footnote":"","page_name":" 588 ","page_number":588},
  {"content":"\r\n\r\n\r\nبحث دوم : در مسألهء مقدّمهء واجب ، آيا اصل عملى چه اقتضايى دارد ؟\r\nقبل از اين كه ببينيم آيا در مسألهء مقدّمه واجب ، حق با قائلين به ملازمه است يا با منكرين آن ؟ لازم است اين مسئله را بررسى كنيم كه اگر ما در بحث مقدّمه واجب نتوانستيم بدست آوريم كه آيا ملازمه تحقق دارد يا نه ؟ آيا مقتضاى اصول عمليه چيست ؟ پاسخ اين است كه ما يك وقت مىخواهيم اصل عملى را در خود چيزى كه محلّ نزاع است جارى كنيم و يك وقت مىخواهيم در ثمرهء نزاع در بحث مقدّمهء واجب جارى كنيم . اين دو با هم فرق دارند . 1 - اگر بخواهيم اصل عملى را در خود چيزى كه محلّ نزاع است - يعنى در ملازمه و عدم ملازمه - جارى كنيم ، ما يك چنين اصل عملى نداريم ، چون ملازمه يكى از احكام عقليه است و همان‌طور كه گفتيم : « نزاع در بحث مقدّمهء واجب ، نزاع در يك مسألهء عقلى محض است » . مسائل عقلى ، مسائل حادثه نيست . اين‌طور نيست كه يك حالت سابقهء عدميّه داشته باشد كه بعداً تبدّل به وجود پيدا كرده باشد يا احتمال تبدّل به وجود پيدا كرده باشد . نفى و اثبات مسائل عقليه ، ازلى و ابدى است . وقتى عقل حكم به امتناع اجتماع نقيضين و ارتفاع نقيضين مىكند ، اين گونه نيست كه اين حكم عقل ، در زمانى وجود نداشته و بعداً وجود پيدا كرده است تا كسى كه ترديد دارد آيا عقل چنين حكمى دارد يا نه ؟ استصحاب عدم حدوث را جارى كند . حكم عقل از ازل ثابت بوده و تا ابد هم باقى خواهد بود . مسألهء ملازمه هم همين‌طور است . ملازمه چيزى نيست كه با وجوب صلاة حادث شده باشد بلكه ملازمه ، امرى ازلى است . كسى كه عقلش درك مىكند كه بين وجوب شىء و وجوب مقدّمه‌اش ملازمه وجود دارد ، مىگويد : « از ازل يك چنين چيزى\r\n\r\n","description":"","footnote":"","page_name":" 589 ","page_number":589},
  {"content":"\r\n\r\nوجود داشته است و تا ابد هم خواهد بود » . منكر ملازمه هم مىگويد : « چنين ملازمه‌اى وجود نداشته و وجود نخواهد داشت » . اين گونه نيست كه مدتى عقل حكم به ملازمه نمىكرده تا قائل به ملازمه بگويد : « حكم به ملازمه حادث شده است » ولى منكر ملازمه بگويد : « حكم به ملازمه حادث نشده است » و ما هم در حدوث و عدم حدوث ملازمه ترديد داشته باشيم و استصحاب عدم حدوث آن را جارى كنيم . بنابراين اگر ما بخواهيم مجراى استصحاب را وجود ملازمه يا عدم ملازمه قرار دهيم چنين اصلى نداريم ، نه در جانب وجود و نه در جانب عدم . اگر ملازمه بوده ، از اوّل بوده و تا آخر هم هست و اگر هم نبوده از اوّل نبوده و تا آخر هم نخواهد بود . 2 - امّا اگر بخواهيم اصل عملى را در مورد ثمرهء نزاع پياده كنيم ، آيا مىتوانيم در مورد شك ، استصحاب عدم را جارى كنيم . همان‌طور كه گفتيم ، ثمرهء نزاع در بحث مقدّمهء واجب ، در وجوب و عدم وجوب مقدّمات واجب در سرتاسر فقه ظاهر مىشود . اگر ما قائل به ملازمه شديم ، هرجا به واجبى برخورد كرديم ، حكم به وجوب شرعى مقدمات آن مىكنيم امّا اگر ملازمه را نپذيرفتيم ، نمىتوانيم مقدمات آن را به عنوان واجب شرعى بدانيم بلكه فقط لابديت عقليه مطرح است . حال در جايى كه شك داريم آيا مىتوانيم استصحاب عدم را جارى كنيم ؟ جريان استصحاب عدم به اين كيفيت است كه گفته شود : « احكام شرعيه غير از احكام عقليّه است . احكام شرعيه‌اى را كه اسلام آورده ، با حدوث شريعت اسلام حادث شده است . و برفرض كه اين احكام ، سابقه‌اى در شرايع و اديان گذشته داشته باشند ولى بالاخره در زمان همان شريعت سابق حادث شده‌اند . وقتى خداوند آدم و حوّا را خلق كرد ، قطعاً تكليفى نسبت به حجّ وجود نداشته است . قبل از اينكه حجّ واجب شود نه تكليفى نسبت به حجّ وجود داشته و نه نسبت به مقدّمات آن . وقتى ( للَّه على الناس حجُ البيتِ من استطاع إِليه سبيلًا ) آمد ، حجّ وجوب شرعى پيدا مىكند امّا نسبت به مقدّمات آن شك داريم كه آيا وجوب دارد يا ندارد ؟ اينجا ابتداءً به ذهن مىآيد كه استصحاب عدم وجوب جارى مىشود يعنى گفته مىشود : « قبل از آنكه حجّ از ناحيهء شارع واجب\r\n\r\n","description":"","footnote":"","page_name":" 590 ","page_number":590},
  {"content":"\r\n\r\nشود ، مقدّمات آن وجوب شرعى نداشت ، اكنون كه شارع حجّ را واجب كرده ، در وجوب شرعى مقدّمات آن شك مىكنيم و استصحاب عدم وجوب را جارى مىكنيم » . سه اشكال مهم در ارتباط با اين استصحاب مطرح است كه دو مورد آن قابل جواب و يكى هم محلّ تأمّل است . روشن است كه اگر حتى يك اشكال هم به جريان استصحاب وارد شود ، ما نمىتوانيم استصحاب را جارى كنيم . اشكال اوّل : اين‌گونه نيست كه ما هرجا يك حالت سابقه پيدا كرديم ، فوراً بتوانيم استصحاب را جارى كنيم . بلكه جريان استصحاب شرايطى دارد . از جمله شرايط مهم استصحاب اين است كه مستصحب يا بايد خودش حكم شرعى باشد و يا موضوع براى يك اثر شرعى باشد . مثلًا وقتى گفته مىشود : « صلاة جمعه در زمان حضور امام معصوم عليه السلام وجوب داشته و در زمان غيبت در بقاء وجوب آن شك كرده و وجوب را استصحاب مىكنيم » ، وجوب نماز جمعه ، مجعول شرعى است . و يا اگر حيات زيد را استصحاب كرديم ، حيات زيد اگرچه مجعول شرعى نيست ولى موضوع براى آثار شرعى است ، مثل اين كه اگر زيد زنده باشد ، ازدواج همسر او و تقسيم اموال او بين ورثه جايز نيست . ولى استصحابى كه در ما نحن فيه مطرح است نه خودش مجعول شرعى است و نه موضوع براى اثر شرعى است . زيرا برفرض كه ما ملازمه را پذيرفته و قائل به وجوب شرعى مقدّمه شويم ولى اين وجوب شرعى را ملازمهء قهرى بين وجوبين به وجود آورده است نه اين كه مجعول شارع باشد . معناى مجعول شرعى بودن اين است كه شارع بتواند آن را اثبات كرده يا نفى كند . ( أقيموا الصلاة ) مجعول شارع است ، چون شارع هم مىتواند حكم به وجوب اقامهء صلاة كند و هم مىتواند حكم نكند . امّا در باب مقدّمه - اگر ما ملازمه را پذيرفتيم - چنين چيزى وجود ندارد . شارع نمىتواند بگويد :\r\n« من ذى المقدّمه را واجب كردم امّا مقدّمهء آن را واجب نكردم » . چنين چيزى با ملازمهء عقليّه منافات دارد و هنگامى كه ايجاب مقدّمه يك مسألهء قهرى و اجتناب‌ناپذير است ، ما نمىتوانيم آن را مجعول شرعى بدانيم . و از طرفى ، موضوع براى يك اثر شرعى هم\r\n\r\n","description":"","footnote":"","page_name":" 591 ","page_number":591},
  {"content":"\r\n\r\nنيست ، پس در اينجا نمىتوان استصحاب را به عنوان ثمرهء مسألهء اصوليه جارى كرد . پاسخ : ما بايد ملاحظه كنيم كه آيا معناى مجعول شرعى چيست ؟ مقصود از مجعول شرعى ، خصوص آن چيزهايى نيست كه بالذات و به طور مستقيم مورد جعل شارع قرار گرفته‌اند . بلكه مجعول شرعى دايرهء وسيعى دارد و هم شامل مجعول بالذات مىشود و هم شامل مجعول بالتبع . امورى وجود دارند كه شارع آنها را بالذات جعل نكرده است ولى بالتبع به عنوان مجعول شرعى مىباشند . مرحوم آخوند در بحث از احكام وضعيّه در باب استصحاب مىگويد : يك نوع از احكام وضعيّه ، احكام وضعيّه‌اى است كه جعل تبعى به آنها تعلّق گرفته است ، مثل جزئيت چيزى براى مأمور به . جزئيت ركوع براى صلات ، حكمى وضعى است ولى شارع نيامده به طور مستقيم جزئيّت ركوع را براى صلاة جعل كند بلكه صلاة را - كه يك مركّب اعتبارى است و مثلًا ده جزء دارد - متعلّق امر خود قرار داده است . به عبارت ديگر : جعل شرعى ذاتاً به ايجاب مجموع مركّب تعلّق گرفته است ولى وقت مركّبى مأمور به واقع شود اجزاء اين مركب ، اتصاف به جزئيت براى مأمور به پيدا مىكنند و اين جزئيت را هم شارع جعل كرده است . بنابراين ، جعل در مجعولات شرعى ، گاهى بالذات است و گاهى بالتبع . و آنچه در جريان استصحاب اعتبار دارد ، مطلق مجعوليت است نه خصوص جعل بالذات . لذا اگر ما در جزئيت سوره براى نماز شك كنيم ، مىتوانيم استصحاب عدم جزئيت سوره را جارى كنيم . « 1 » حال در ما نحن فيه اگر قائل به ملازمه شديم مىگوييم : وجوب مقدّمه ، مجعول شرعى شارع است امّا مجعول شرعى بالتبع نه مجعول شرعى بالذات ، زيرا اگر شارع ذى المقدّمه را واجب نكند ، مقدّمه هم اتصاف به وجوب پيدا نمىكند . پس همان‌طور كه وجوب صلاة مجعول شرعى است وجوب وضوء هم مجعول شرعى است با اين تفاوت كه اوّلى مجعول شرعى بالذات و دوّمى مجعول شرعى بالتبع است . در اين\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 199 و 200\r\n","page_name":" 592 ","page_number":592},
  {"content":"\r\n\r\nصورت وقتى ما در مورد ملازمه - و در اين كه آيا وضو واجب است يا نه ؟ - شك كنيم ، همان‌طور كه در مورد شك در جزئيت سوره ، استصحاب عدم جزئيت را جارى مىكرديم ، در مورد شك در وجوب وضو هم استصحاب عدم وجوب را جارى مىكنيم .\r\nو شرطى هم كه در جريان استصحاب معتبر است ، در اينجا تحقق دارد ، زيرا مقصود از مجعوليت ، خصوص مجعوليت بالذات نيست بلكه شامل مجعوليت بالتبع هم مىشود .\r\nلذا اين اشكال به جريان استصحاب وارد نيست . اشكال دوّم : اين اشكال مبتنى بر اين است كه مسألهء وجوب مقدّمهء واجب داراى هيچ‌گونه ثمرهء عملى « 1 » نباشد . اشكال اين است كه استصحاب عدم وجوب مقدّمه براى چه هدفى مىخواهد جريان پيدا كند ؟ اصول عمليه بايد در مقام عمل داراى نتيجه باشند ، به‌همين‌جهت است كه مسألهء عمل را كنار آنها مطرح كرده و از آنها به اصول عمليه تعبير كرده‌اند . و حجيت استصحابى كه جريان آن استصحاب ، اثر عملى نداشته باشد از ادلّهء حجّيت استصحاب ، استفاده نمىشود . در ما نحن فيه نيز اگر قرار باشد وجوب مقدّمه هيچ‌گونه اثر عملى نداشته باشد و در مقام عمل ، فرقى بين وجوب شرعى مقدّمه و لابديت عقليّه وجود نداشته باشد ، چگونه استصحاب عدم وجوب مقدّمه را جارى كنيم ؟ پاسخ : همان‌طور كه اشاره كرديم ، اين اشكالْ مبنايى است و تنها در صورتى وارد است كه ما واقعاً معتقد باشيم بر مسألهء وجوب مقدّمه هيچ‌گونه ثمره‌اى مترتب نيست .\r\nامّا اگر سه ثمره‌اى را كه مرحوم آخوند مطرح كردند ، به عنوان ثمرهء غير مستقيم و با واسطه در مقام عمل بپذيريم ، ديگر اين اشكال وارد نخواهد بود . يكى از موارد اين بود كه اگر كسى نذر كند يك واجب شرعى را انجام دهد ، در اينجا اگر ملازمه و وجوب شرعى وضو را بپذيريم ، با اتيان وضو ، وفاى به نذر حاصل شده است امّا اگر وجوب شرعى وضو را نپذيريم و تنها لابديّت عقليّه را در مورد آن مطرح\r\n\r\n\r\n","description":"","footnote":"\r\n( 1 ) - در اينجا كارى به ثمرهء نزاع در مسألهء اصوليّه نداريم .\r\n","page_name":" 593 ","page_number":593},
  {"content":"\r\n\r\nكنيم ، با اتيان وضو ، وفاى به نذر حاصل نشده است . البته گفتيم : « ما نمىخواهيم اين را ثمرهء مستقيم براى وجوب مقدّمه بدانيم تا اشكال شود كه : حاكم به وفاء و عدم وفاء عبارت از عقل است » . بحث در اين است كه اين وجوب مقدّمه در مقام عمل ثمره‌اى دارد يا نه ؟ كه ما ثمره را قبول كرديم . پس اشكال وارد نيست . در نتيجه اگر كسى نذر كند كه يك واجب شرعى را انجام دهد ، چنانچه در باب ملازمه شك كند ، استصحاب عدم وجوب وضو را جارى كرده و نتيجهء اين استصحاب اين مىشود كه اتيان به وضو نمىتواند در وفاى به نذر مؤثر باشد . اشكال سوّم : استصحاب - مانند ساير اصول عمليه - بيان‌كنندهء يك حكم ظاهرى است و كارى به واقع ندارد . « 1 » در اين صورت وقتى شما در ما نحن فيه استصحاب عدم وجوب وضو را جارى مىكنيد ، ثابت مىكنيد كه وضو - به حسب حكم ظاهرى - واجب نيست . پس در حقيقت شما از يك طرف وجوب صلاة را با اجماع و ضرورت و بداهت ثابت مىكنيد و از طرفى با استصحاب ، عدم وجوب وضو را به عنوان حكمى ظاهرى اثبات مىكنيد . و اين تفكيكى بين ذى المقدّمه و مقدّمه است . يعنى ذى المقدّمه ، واجب است ولى مقدّمه ، واجب نيست . مستشكل مىگويد : اگر واقعاً بين وجوب ذى المقدّمه و وجوب مقدّمه ملازمه وجود داشته باشد ، شما چگونه بين واقع و بين اين استصحاب - كه وجوب مقدّمه را نفى مىكند - جمع مىكنيد ؟ « 2 » پاسخ مرحوم آخوند از اشكال فوق : مرحوم آخوند مىفرمايد : ما بايد ببينيم قائل به ملازمه ، طرفين ملازمه را چه چيزى مىداند ؟\r\n\r\n\r\n","description":"","footnote":"\r\n( 1 ) - استصحاب وجوب صلاة جمعه در عصر غيبت به معناى اثبات حكمى ظاهرى براى صلاة جمعه در عصر غيبت مىباشد . اين حكم ظاهرى ممكن است مطابق با واقع باشد و همان واقع را منجّز كند و ممكن است مخالف باشد و به عنوان عذر براى ما به حساب آيد .\r\n( 2 ) - كفاية الاصول ، ج 1 ، ص 199 و 200\r\n","page_name":" 594 ","page_number":594},
  {"content":"\r\n\r\nاگر قائل به ملازمه ، ملازمهء بين وجوب واقعى ذى المقدّمه و وجوب واقعى مقدّمه را ادعا كند يعنى در حقيقت بين دو وجوب انشائى ادعاى ملازمه كند ، چنين ادعايى منافات با استصحاب ندارد ، زيرا استصحاب در مقام اثبات حكمى ظاهرى است . و به عبارت ديگر : استصحاب مىآيد و در ظاهر بين مقدّمه و ذى المقدّمه تفكيك مىاندازد و ايجاد تفكيك در ظاهر منافاتى با وجود ملازمه در واقع ندارد . و در جمع بين حكم واقعى و حكم ظاهرى كه با هم تغاير دارند ، راه‌هايى براى امكان آن مطرح شده است . امّا اگر قائل به ملازمه ، دايرهء ملازمه را توسعه داده و بگويد : « حتى در مرتبه فعليت هم اين ملازمه تحقق دارد و همان‌طور كه وجوب واقعى ذى المقدّمه ملازم با وجوب واقعى مقدّمه است ، وجوب فعلى ذى المقدّمه نيز ملازم با وجوب فعلى مقدّمه است » . در اينجا كلام مرحوم آخوند ، به دو صورت مختلف مطرح شده است : 1 - در متن كفايه گفته شده است : « لصحّ التمسك بذلك في إثبات بطلانها » يعنى در اين صورت ما مىتوانيم به كمك اين استصحاب به مقابله با قائل به ملازمه پرداخته و بگوييم : « ما با اين استصحاب ثابت مىكنيم كه در عين اين كه ذى المقدّمه وجوب فعلى دارد ولى مقدّمه وجوب فعلى ندارد . و در حقيقت ، با اين استصحاب ، بين فعليت وجوب ذى المقدّمه و فعليّت وجوب مقدّمه تفكيك مىاندازيم » . 2 - در حاشيهء كفايه جملهء « لَما صحّ التمسّك بالأصل » را به جاى « لصحّ التمسك بذلك في إثبات بطلانها » مطرح كرده است . در اينجا ما بايد ببينيم آيا سياق كلام مرحوم آخوند با كدام يك از اين دو عبارت تطبيق مىكند ؟ ظاهر اين است كه مطرح‌كنندهء استصحاب ، در مقام جنگ با قائل به ملازمه نيست بلكه اينان در دو جهت قرار دارند . قائل به ملازمه مىگويد : « براى من ملازمه ثابت است » ولى قائل به استصحاب مىگويد : « براى ما نه ملازمه روشن شده و نه عدم آن ، لذا به استصحاب پناه برديم و خواستيم از راه استصحاب - آن‌هم نه در مسألهء اصوليه بلكه در نتيجهء مسألهء اصوليه كه وجوب و عدم وجوب مقدّمه است - عدم وجوب\r\n\r\n","description":"","footnote":"","page_name":" 595 ","page_number":595},
  {"content":"\r\n\r\nمقدّمه را ثابت كنيم . اگر ما متن كفايه را مورد توجه قرار دهيم ، لازم مىآيد كه بخواهيم با استصحاب مربوط به شاك ، به جنگ قائل به ملازمه - كه قطع به ملازمه دارد - برويم و چنين چيزى صحيح نيست . اصولًا ما پايهء استصحاب را بر اين مبنا قرار نداده‌ايم كه از آن در مقابل قائل به ملازمه استفاده كنيم . مبناى استصحاب بر اين بوده كه انسان شاك آيا مىتواند از راه استصحاب ، عدم وجوب وضو را ثابت كند يا نه ؟ لذا سياق كلام مرحوم آخوند اقتضاء مىكند كه همان عبارت موجود در حاشيه به عنوان كلام مرحوم آخوند باشد ، چون بحث ما در اين است كه آيا استصحاب جريان دارد يا نه ؟ و مرحوم آخوند مىفرمايد : « اگر قائل به ملازمه دايرهء ملازمه را محدود كند مانعى از استصحاب نيست امّا اگر دايرهء آن را توسعه دهد نمىتوان به استصحاب تمسك كرد » . « 1 » اكنون كه مراد از عبارت مرحوم آخوند روشن گرديد بايد ببينيم آيا كلام مرحوم آخوند صحيح است ؟ حضرت امام خمينى رحمه الله در مقام اشكال به مرحوم آخوند مىفرمايد : شما كه مىگوييد : « در اينجا تمسك به استصحاب جايز نيست » آيا چه كسى مىخواهد به استصحاب تمسك كند ؟ روشن است كه قائل به ملازمه نمىخواهد به استصحاب تمسك كند ، زيرا او ترديدى در ملازمه و وجوب مقدّمه ندارد . بنابراين كسى كه مىخواهد به استصحاب تمسك كند ، عبارت از كسى است كه شك به ملازمه دارد . در اين صورت ، ادّعاى مدّعى ملازمه - هر قدر هم وسعت داشته باشد - نقشى ندارد كه\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 200 تذكر : در كفايهء طبع اسلاميه كه عبارت « لصحّ التمسك بذلك في إثبات بطلانها » را در متن ذكر كرده ، آن را به عنوان « نسخه » مطرح كرده و عبارت « لما صحّ التمسك بالأصل » را كه در حاشيه مطرح كرده به عنوان عبارت صحيح - با رمز « صح » - دانسته است . و اين خود مؤيدى بر كلام حضرت استاد دام ظلّه مىباشد .\r\n","page_name":" 596 ","page_number":596},
  {"content":"\r\n\r\nبتواند جلوى شاكّ را از تمسّك به استصحاب بگيرد . آن ادّعا مربوط به خود او و تمسك به استصحاب مربوط به شاكّ است . « 1 » مرحوم آيت اللَّه بروجردى توجيهى براى كلام مرحوم آخوند ارائه كرده كه مىتواند به عنوان جواب از اشكال حضرت امام خمينى رحمه الله قرار گيرد . ايشان مىفرمايد :\r\nاصول عمليه در مواردى جارى مىشوند كه ما شك در حكم واقعى داريم ولى در همين موارد اگر از ما در ارتباط با فعليّت اين حكم واقعى سؤال شود ، ترديدى در عدم فعليت آن نداريم . مثلًا وقتى در مورد حرمت شرب تتن - از نظر حكم واقعى - ترديد داريم ، اصالة الحليّة را پياده كرده و حكم به حلّيت ظاهرى آن مىنماييم . ولى همين‌جا اگر فرض كنيم كه شرب تتن در واقع حرام باشد ، بدون شك آن حرمت براى ما فعليّت نخواهد داشت . بنابراين شكّ ما - در حقيقت - به يك حكم انشائى واقعى متعلّق است امّا نسبت به مرحلهء فعليّت ، قاطع به عدم فعليت هستيم . پس اصل عملى در جايى پياده مىشود كه ضمن اين كه حكم واقعى ، مشكوك است ، فعليت آن حكم واقعى ، براى ما مقطوع العدم است . امّا اگر موردى پيدا كرديم كه حكم واقعى ، مشكوك است ولى فعليت آن حكم واقعى - هرچند در بعضى تقادير و فروض - مقطوع العدم نباشد ، اصل عملى جريان پيدا نمىكند . مرحوم بروجردى مىفرمايد : ما نحن فيه از اين قبيل است . اگر مدّعى ملازمه ، دايرهء ملازمه را محدود به دو حكم واقعى انشائى بكند ، مانعى ندارد كه ما استصحاب عدم وجوب را به عنوان يك حكم ظاهرى جارى كنيم ، زيرا يقين داريم كه اگر وضو به حسب واقع وجوب داشته باشد ، آن وجوب به مرحلهء فعليّت نرسيده است و آنچه به مرحلهء فعليت رسيده ، همين حكم ظاهرى است كه مقتضاى اصل عملى است . امّا اگر دايره ملازمه را توسعه داده و آن را شامل دو حكم فعلى نيز بداند ، در اين\r\n\r\n\r\n","description":"","footnote":"\r\n( 1 ) - مناهج الوصول إلى علم الاصول ج 1 ، ص 409 و 410 ؛ معتمد الاصول ، ج 1 ، ص 102 و 103 و تهذيب الاصول ج 1 ، ص 278\r\n","page_name":" 597 ","page_number":597},
  {"content":"\r\n\r\nصورت ما نسبت به هر دو طرف ملازمه ، قطع به فعليّت پيدا مىكنيم ، نسبت به ذى المقدّمه - يعنى وجوب صلاة - قطع به فعليت ، روشن است امّا نسبت به مقدّمه - يعنى وجوب وضو - نيز با توجه به ملازمه ، قطع به فعليت پيدا مىكنيم . و همين مقدار براى عدم جواز تمسّك به استصحاب كافى است . بله در صورتى كه ملازمهء بين وجوب فعلى ذى المقدّمة و وجوب فعلى مقدّمه را نپذيريم ، مىتوانيم علم به عدم فعليّت پيدا كنيم . و در چنين موردى نمىتوانيم استصحاب را پياده كنيم . استصحاب در جايى پياده مىشود كه - در تمام فروضش - قطع به عدم فعليّت حكم واقعى داشته باشيم . مرحوم بروجردى سپس مىفرمايد : اين مسئله ، مانند مسألهء فروج و اموال و دماء است - كه به تعبير ما : نفس احتمال تكليف ، منجّز تكليف و موجب ثبوت فعليّت تكليف است - كه در اين گونه موارد نمىتوان اصل عملى را جارى كرد ، زيرا از خارج علم داريم كه اين امور از نظر شارع داراى اهميت خاصّى است كه اگر چنين چيزى به حسب واقع ثابت باشد ، شارع از آن رفع يد نمىكند . مثلًا اگر نسبت به انسانى ترديد داريم كه آيا قتل او جايز است يا نه ؟ نمىتوانيم به اصالة الإباحة تمسك كرده و ريختن خون او را حلال بدانيم ، زيرا در اينجا ضمن اين كه احتمال حرمت ريختن خون او وجود دارد ، علم داريم كه اگر اين نفس ، نفس محترمه باشد ، شارع به هيچ عنوان - حتى در مرحلهء ظاهر هم - اجازهء ريختن خون او را نمىدهد . نمىتوانيم بگوييم : « اگرچه احتمال دارد در واقع ريختن خون اين شخص حرام باشد ولى قاعدهء حلّيت آن را حلال مىكند » .\r\nاينجا اگرچه با شرب تتن در اصل احتمال حرمت و حليّت مشتركند امّا در شرب تتن در كنار احتمال حليت و حرمت ، اين تقدير وجود ندارد كه « اگر به حسب واقع حرام باشد ، شارع از حرمت آن رفع يد نمىكند » بلكه ممكن است به حسب واقع حرام باشد ولى در ظاهر حكم به حليّت آن شده باشد . امّا در باب قتل نفس يك چنين تقديرى وجود دارد . و اين علم تقديرى مانع از جريان اصل اباحه است . ما نحن فيه نيز از همين قبيل است . اگر ما از يك طرف عالم هستيم كه ذى المقدّمه داراى وجوب فعلى است و از طرف ديگر علم داريم كه اگر ملازمه‌اى وجود\r\n\r\n","description":"","footnote":"","page_name":" 598 ","page_number":598},
  {"content":"\r\n\r\nداشته باشد ، اين ملازمه در فعليت هم اثر دارد ، يعنى اگر فعليت داشته باشد ، شارع از وجوب وضو صرف نظر نكرده است . در اين صورت شما چطور مىتوانيد استصحاب عدم وجوب را جارى كنيد ؟ بنابراين اگرچه انسان در ابتدا خودش را شاك مىبيند و حالت سابقهء عدميّه هم وجود دارد ولى آن خصوصيتى كه در جريان اصل عملى اعتبار دارد در اينجا وجود ندارد و نمىتوان به استصحاب تمسك كرد . « 1 » بيان مرحوم بروجردى اگرچه ناظر به كلام مرحوم آخوند نيست ولى توجيه خوبى براى كلام ايشان مىباشد و مىتواند جواب از اشكالى كه بر مرحوم آخوند وارد شده قرار گيرد .\r\n\r\nبحث سوم : آيا بين وجوب يك شىء و وجوب مقدّمهء آن ملازمه وجود دارد ؟\r\nدر اينجا چند نظريه وجود دارد :\r\n\r\nنظريهء اوّل : قول به ملازمه\r\nقائلين به اين نظريه ، براى اثبات مدّعاى خود دلايلى را اقامه كرده‌اند :\r\n\r\nدليل اوّل :\r\nمرحوم آخوند فرموده است : ادلّه‌اى كه بر ملازمه اقامه شده داراى اشكال است و بهترين دليل اين است كه ما مسئله را به وجدان واگذار كنيم و ببينيم وقتى يك مولاى آمر ، امرى را در ارتباط با چيزى صادر مىكند و مىداند كه آن چيز داراى مقدّمه يا\r\n\r\n\r\n","description":"","footnote":"\r\n( 1 ) - نهاية الاصول ، ج 1 ، ص 196 و 197\r\n","page_name":" 599 ","page_number":599},
  {"content":"\r\n\r\nمقدّماتى است ، در اينجا اين سؤال مطرح است كه آيا اين دستور مولا فقط در محدودهء ذى المقدّمه است و هيچ‌گونه نظرى به مقدّمات - هرچند به صورت امر غيرى - ندارد يا اين كه مقدّمات هم مورد توجه مولا بوده است ؟ مرحوم آخوند مىفرمايد : وقتى مولا به عبدش دستور « اشتر اللّحم » را مىدهد و مىداند اشتراء لحم متوقف بر دخول سوق است ، وجدان حكم مىكند كه مولا همان‌طور كه نسبت به ذى المقدّمه امر دارد ، نسبت به مقدّمه هم امر دارد . شاهدش اين است كه گاهى خود مولا اين مقدّمه را مثل ذى المقدّمه تحت دايرهء امر در آورده مىگويد : « ادخل السوق و اشتر اللّحم » . روشن است كه « ادخل السوق » به عنوان غرض نفسى مولا نيست بلكه مقدّميت براى اشتراء لحم - كه غرض نفسى مولاست - دارد .\r\nبين امر در « ادخل السوق » و امر در « اشتر اللّحم » از نظر مولويت فرقى نيست و وجهى براى ارشادى بودن « ادخل السوق » وجود ندارد ، زيرا امر ارشادى مربوط به جايى است كه مأمور ، توجّه به مسئله نداشته باشد و توقف اشتراء لحم بر دخول سوق ، چيزى است كه عبد به آن توجه دارد . بنابراين هر دو امر ، مولوى هستند و تفاوت آنها فقط در غيريت و نفسيت است . دخول سوق ، واجب غيرى و اشتراء لحم واجب نفسى است . ولى آيا روى چه ملاكى اين دخول سوق ، متعلّق امر مولوى قرار گرفته است ؟\r\nروشن است كه ملاك آن ، مقدّميت است . و هنگامى كه عنوان مقدّميت مطرح شد ، بين مقدّمه‌اى كه تحت امر مولا قرار گرفته و مقدّمه‌اى كه تحت امر مولا قرار نگرفته ، فرقى وجود نخواهد داشت . فرقى نيست بين اين كه مولا بگويد : « ادخل السوق و اشتر اللّحم » يا اين كه بگويد « اشتر اللّحم » . وقتى مقدّميت ، ملاك تعلّق وجوب مولوى بر « دخول سوق » باشد ، در هر دو صورت ، دخول سوق وجوب پيدا خواهد كرد . و همين‌طور فرقى بين دخول سوق و ساير مقدّماتى كه اشتراء لحم متوقف بر آنهاست وجود ندارد . مرحوم آخوند مىفرمايد : مؤيّد اين مطلب اين است كه ما در شرعيات ملاحظه مىكنيم كه قسم كثيرى از مقدّمات ، متعلّق امر قرار گرفته‌اند . مثلًا در آيهء شريفهء ( يا أيّها الّذينَ آمنوا إذا قُمتُم إلى الصلاة فاغسلُوا وجوهكم و أيديكم إلى المرافق\r\n\r\n","description":"","footnote":"","page_name":" 600 ","page_number":600},
  {"content":"\r\n\r\nو امسحوا برءوسكم و أرجلكم إلى الكعبين و إن كنتم جنباً فاطّهروا و إن كنتم مرضى أو على سفرٍ أو جاء أحد منكم من الغائط أو لامستم النساء فلم تجدوا ماءً فتيمّموا صعيداً طيباً فامسحوا بوجوهكم و أيديكم منه . . . ) « 1 » ملاحظه مىشود همان‌طور كه صلاة متعلّق امر مولوى شرعى قرار گرفته ، وضو و غسل و تيمم هم متعلّق امر مولوى شرعى قرار گرفته‌اند تنها تفاوتى كه وجود دارد اين است كه صلاة ، وجوبش نفسى است و تعليقى در آن وجود ندارد ولى وضو و غسل و تيمم وجوبشان غيرى است و جنبهء تعليق در آن مطرح است و وجوب آنها به جهت وجوب صلاة است .\r\nنفسى و غيرى بودن ، عبارت ديگرى از ذى المقدّمه و مقدّمه بودن است . ممكن است كسى بگويد : اين حرف در مورد مقدّماتى چون وضو و غسل و تيمم كه متعلّق امر مولوى شرعى قرار گرفته‌اند قابل قبول است ولى مقدماتى كه مأمور به نيست خارج از دايرهء وجوب مولوى است . در پاسخ مىگوييم : مأمور به قرار گرفتن وضو براى اين است كه وضو به عنوان مقدّمه براى صلاة مأمور به است و « لا صلاة إلّا بطهور » . پس وقتى ملاك وجوب شرعى مولوى مقدّمى براى ما مشخص شد ، بايد حكم را تعميم داده و بگوييم : « هر چيزى كه مقدّميت براى صلاة دارد و صلاة نمىتواند بدون آن تحقّق پيدا كند ، وجوب شرعى مولوى پيدا مىكند » . « 2 » : مسألهء وجدان چيزى نيست كه انسان بتواند آن را اثبات كرده يا نفى نمايد . و برهانى بر وجود يا نفى آن دلالت نمىكند . بلكه مسألهء وجدان شبيه مسألهء تبادر است .\r\nبعضى مىگويند : « متبادر از « صعيد » مطلق وجه الارض است » . و بعضى مىگويند :\r\n\r\n\r\n","description":"","footnote":"\r\n( 1 ) - المائدة : 6\r\n( 2 ) - كفاية الاصول ، ج 1 ، ص 200 و 201\r\n","page_name":" 601 ","page_number":601},
  {"content":"\r\n\r\n« متبادر از « صعيد » خصوص تراب خالص است » . نه بر وجود تبادر مىتوان برهانى اقامه كرد و نه بر عدم آن . در ما نحن فيه هم وقتى قائل به ملازمه مىگويد : « وجدان بر چنين چيزى حاكم است » منكر ملازمه هم مىگويد : « وجدان چنين حكومتى ندارد » . بله ، امورى كه به عنوان قرينه و شاهد وجدان مطرح شده قابل بررسى است . مرحوم آخوند دو مؤيّد ذكر كردند : مؤيد اوّل ، اين بود كه مولا گاهى از اوقات ، مقدّمه‌اى را - كه توجه به مقدّميت آن‌هم دارد - در رديف ذى المقدّمه قرار داده و امر مولوى خود را متوجه آن مىكند ، مثل « ادخل السوق و اشتر اللّحم » . ولى آيا از اين تعبير چه مقدار مىتوان استفاده كرد ؟ آيا اين مسئله چه قدر مىتواند ادّعاى مرحوم آخوند را تأييد كند ؟ نهايت چيزى كه مىتوان استفاده كرد اين است كه مولا مىتواند همه يا بعضى از مقدّمات را مأمور به به امر مولوى قرار دهد . ولى مدّعاى مرحوم آخوند ، امكان اين چيز نيست بلكه ايشان ادعاى عدم انفكاك مىكند . معناى ملازمه - كه ايشان قائل است - اين است كه اگر ذىالمقدّمه‌اى مأمور به به امر مولوى قرار گرفت ، حتماً بايد مقدّمهء آن‌هم مأمور به به امر مولوى باشد . ملازمه به معناى تحتّم و عدم امكان انفكاك است ولى دليل ايشان اقتضاى يك چنين چيزى را نمىكند . اين كه مولا مىتواند همه يا بعضى از مقدمات را مأمور به به امر مولوى قرار دهد ، چيزى نيست كه منكر ملازمه آن را ردّ كند . مؤيّد دوّم ، مسألهء وجود اوامر شرعيه در ارتباط با مقدّماتى چون وضو و غسل و تيمم بود . براى پاسخ به اين مؤيّد ما بايد مسألهء معاملات و عبادات را جداگانه مورد بررسى قرار دهيم : 1 - معاملات : مرحوم آخوند در ارتباط با اين كه « آيا نهى از معامله ، مقتضى فساد است يا نه ؟ » مىگويد : بعيد نيست گفته شود : نواهى متعلّق به معاملات ، جنبهء ارشادى دارند . معناى « لا تبع ما ليس عندك » « 1 » اين نيست كه اگر كسى مال غير را بفروشد كار\r\n\r\n\r\n","description":"","footnote":"\r\n( 1 ) - فقه القرآن ج 2 ، ص 58\r\n","page_name":" 602 ","page_number":602},
  {"content":"\r\n\r\nحرامى انجام داده است بلكه معنايش اين است كه چنين بيعى باطل است . « نهى النبي صلى الله عليه و آله عن بيع الغرر » « 1 » به معناى بطلان و فساد بيع غررى است نه به معناى حرمت آن . « 2 » 2 - عبادات : اگر امر يا نهى ، به مجموعهء عبادت تعلّق گرفته باشد ، ظهور در مولويت دارد . مثل ( أقيموا الصلاة ) براى مكلّفين و « دعي الصلاة أيّام أقرائك » « 3 » براى حائض . امّا آن دسته از اوامر و نواهى كه در ارتباط با خصوصيات يك عبادت مطرح است آيا جنبهء مولوى دارند يا جنبهء ارشادى ؟ در باب خصوصياتى كه مورد نهى قرار گرفته‌اند تقريباً همين مسألهء ارشادى بودن مطرح است . « لا تجوز الصلاة في شَعْرِ و وَبَر ما لا يؤكل لحمه » « 4 » - كه مربوط به خصوصيت لباس مصلّى است - ظهور در مانعيت دارد و مىخواهد بگويد : « چنين چيزى مانع از تحقق صلاة است » . همچنين « لا تصلّ في النجس » مىخواهد بگويد : « نجاست ، مانع از تحقق صلاة است » . و اين‌ها مثل « دعي الصلاة أيّام أقرائك » نيست . « 5 » از اينجا مىفهميم كه آن دسته اوامرى كه در ارتباط با خصوصيات يك عبادت مطرحند ، ظهور در ارشاديت دارند ، نه ظهور در مولويت ، مخصوصاً با توجه به اين نكته كه در امور تكوينى ، مقدّمات و موانع براى ما روشن است ، امّا در شرعيات ، اين‌ها از راه شرع بدست مىآيد . بنابراين ظاهر اين است كه اوامر متعلّق به وضو و غسل و تيمم جنبهء ارشادى دارند و ما را ارشاد مىكنند به اين كه وقتى تصميم گرفتيد نماز بخوانيد ، اين را بدانيد كه\r\n\r\n\r\n","description":"","footnote":"\r\n( 1 ) - وسائل الشيعة ، ج 12 ( باب 40 من أبواب آداب التجارة ، ح 3 ) و دعائم الإسلام ، ج 2 ، ص 21 .\r\n( 2 ) - كفاية الاصول ، ج 1 ، ص 298\r\n( 3 ) - الكافى ، ج 2 ، ص 88\r\n( 4 ) - وسائل الشيعة ، ج 3 ( باب 2 من أبواب لباس المصلّي ، ح 7 )\r\n( 5 ) - كفاية الاصول ، ج 1 ، ص 294 - 296\r\n","page_name":" 603 ","page_number":603},
  {"content":"\r\n\r\nنماز بدون طهارت تحقّق پيدا نمىكند . بايد وضو يا غسل يا تيمم را تحصيل كنيد تا راه براى شما باز شود و بتوانيد داخل در صلاة شويد . و چه‌بسا جملهء ( إذا قمتم إلى الصّلاة ) هم مؤيّد اين معنا باشد . اگر كسى اين ظهور را از ما نپذيرد ، در جوابش مىگوييم : ما كه در مقام استدلال نيستيم . اين مرحوم آخوند است كه در مقام استدلال است و بايد ثابت كند كه اوامر متعلّق به مقدّمات ، ارشادى نيستند . ما همين مقدار كه احتمال ارشادى بودن آنها را بدهيم و اين احتمال ، خلاف ظاهر هم نباشد ، برايمان كافى است . ما به مرحوم آخوند مىگوييم : در باب خصوصيات عبادات چه فرقى بين اوامر و نواهى وجود دارد كه شما امر در وضو را امر مولوى مىدانيد ولى نهى در « لا تصلّ في النجس » را ارشادى مىدانيد ؟ در حالى كه در باب اوامر هم همان ملاك باب نواهى وجود دارد و ظاهر اين است كه هر دو جنبهء ارشادى دارند . و نكته‌اش همين است كه مقدّميّت و مانعيت آنها براى ما معلوم نيست و بايد از طريق شرع بدست بياوريم . شرع است كه به ما مىگويد غرريّت ، مانع از صحت معامله است . شارع است كه بايد ما را به خصوصيات عبادات - يعنى شرايط ، اجزاء و موانع - ارشاد كند . البته شارع در اين زمينه بيانهاى مختلفى دارد . شرطيّت طهارت را با « لا صلاة إلّا بطهور » و شرطيت وضو و غسل و تيمم را با امر در ( يا أيّها الذين آمنوا إذا قمتم إلى الصلاة . . . ) مطرح كرده است . در نتيجه ، دليلى كه مرحوم آخوند به عنوان وجدان مطرح كردند و آن را به عنوان بهترين دليل براى اثبات ملازمه دانستند ، قابل مناقشه است .\r\n\r\nدليل دوّم براى اثبات ملازمه :\r\nارادهء تشريعيّه در تمام موارد تابع اراده تكوينيّه است . لذا در جايى كه ارادهء تكوينيّه نمىتواند تعلق بگيرد ، اراده تشريعيّه هم ممتنع خواهد بود . مثلًا اجتماع ضدّين نمىتواند متعلّق ارادهء تكوينى واقع شود يعنى در جايى كه شخص خودش بخواهد\r\n\r\n","description":"","footnote":"","page_name":" 604 ","page_number":604},
  {"content":"\r\n\r\nعملى را انجام دهد نمىشود ارادهء او به اجتماع ضدّين تعلق گيرد ، به‌همين‌جهت ، تعلّق ارادهء تشريعيّه به تحقّق اجتماع ضدّين هم ممتنع است و نمىتواند دستورى نسبت به اجتماع ضدّين صادر كند . در ما نحن فيه هم اگر كسى بخواهد به ارادهء فاعلى و تكوينى خودش يك ذىالمقدّمه‌اى را انجام دهد - در حالى كه مىداند اين ذى المقدّمه ، داراى مقدّمه يا مقدّماتى است - امكان ندارد كه اراده فاعلى به مقدّمه تعلق نگيرد . امكان ندارد « بودن بر پشت بام » را اراده كرده باشد ولى نسبت به « نصب نردبان » هيچ‌گونه اراده‌اى نداشته باشد ، با اينكه مىداند بدون « نصب نردبان » امكان تحقق « بودن بر پشت بام » وجود ندارد . حال با توّجه به اينكه ارادهء تشريعيّه ، تابع ارادهء تكوينيّه است ، بايد بگوييم :\r\nهمان‌طور كه اگر مولا خودش مىخواست ذى المقدّمه را انجام دهد ، به ناچار بايد اراده‌اى هم نسبت به مقدّمه داشته باشد ، در جايى هم كه مىخواهد دستورى صادر كند و ارادهء تشريعيّه‌اش به تحقق چيزى تعلّق بگيرد ، بايد اراده‌اى هم نسبت به مقدّمه داشته باشد . در نتيجه بين وجوب ذى المقدّمه و وجوب مقدمه ، ملازمه وجود دارد . البته مرحوم آخوند اين دليل را مطرح نكرده است . اوّلًا : تبعيت ارادهء تشريعيّه از ارادهء تكوينيّه مجرّد ادّعاست . و مستدلّ ، دليلى براى آن مطرح نكرده است . ثانياً : بين ارادهء تشريعيّه و ارادهء تكوينيّه ، فرق وجود دارد . توضيح : در مباحث گذشته ، بحثى مطرح كرديم كه به طور كلّى ، حتى در ارادهء تكوينيّه و فاعلى ، وقتى انسان انجام ذىالمقدّمه‌اى را اراده مىكند و به دنبال آن ، مقدّمه را اراده مىكند ، آيا ارادهء متعلّق به مقدّمه ، معلول ارادهء متعلّق به ذى المقدّمه\r\n\r\n","description":"","footnote":"","page_name":" 605 ","page_number":605},
  {"content":"\r\n\r\nاست ، به اين معنا كه ارادهء متعلّق به مقدّمه ، نيازى به مبادى ندارد و به مجرّد ارادهء ذى المقدّمه ، اراده‌اى - به صورت قهرى و تكوينى - به مقدّمه تعلّق مىگيرد ؟ مرحوم نائينى به اين مطلب تصريح كرده بود و مرحوم آخوند هم عقيده داشت وجوبى از ناحيهء ذى المقدّمه به سمت مقدّمه ترشح پيدا مىكند . و ما هر دو معنا را مردود دانسته و گفتيم : همان‌طور كه ارادهء متعلّق به ذى المقدّمه ، نياز به مبادى دارد ، ارادهء متعلّق به مقدّمه هم نياز به مبادى دارد . « 1 » شاهدش اين است كه انسان تا وقتى كه به مقدّميّت يك مقدّمه توجّه پيدا نكند ، هيچ اراده‌اى نسبت به آن ندارد . بنابراين اگر مولا خودش بخواهد « بودن بر پشت بام » را ايجاد كند ، توجّه دارد به اينكه « نصب نردبان » مقدّمه براى « بودن بر پشت بام » است و ذى المقدّمه نمىتواند بدون مقدّمه تحقّق پيدا كند ، در اينجا وجداناً يك اراده‌اى - با مبادى مربوط به خودش - به ذى المقدّمه و ارادهء ديگرى - با مبادى مربوط به خودش - به مقدّمه تعلق گرفته است . امّا همين مولا اگر در مقام تشريع بر آمده و بخواهد عبد خود را امر به « بودن بر پشت بام » بنمايد ، خود ارادهء تشريعيّه هم مبادى لازم دارد . مولا ابتدا « بعث به عبد » را تصور كرده و فايدهء آن را تصديق مىكند و مراحل ديگر اراده نيز تحقق پيدا مىكند تا ارادهء تشريعيّه تحقّق پيدا كند و دستور خود را صادر كند . اينجا فرق بين ارادهء تشريعيّه با ارادهء تكوينيّه روشن مىشود . مولايى كه ارادهء تشريعيّه‌اش به « بودن بر پشت بام » تعلّق گرفته ، آيا اگر ارادهء تشريعيّه‌اش به « نصب نردبان » تعلّق نگيرد ، چه مشكلى پيش مىآيد ؟ از اين بالاتر ، اگر حتى مولا تصريح كند\r\n\r\n\r\n","description":"","footnote":"\r\n( 1 ) - يعنى تصور ، التفات نفس ، تصديق به فايده ، عزم و جزم و تصميم و . . . لازم است . البته فايدهء هر چيزى به حسب خود آن چيز مىباشد . فايدهء ذى المقدّمه ، تأمين كردن غرض نفسى انسان است امّا فايدهء مقدّمه اين است كه راه را براى رسيدن به مقصود اصلى باز مىكند . همان‌طور كه اگر قائل به ملازمه شديم ، وجوب مقدّمه با وجوب ذى المقدّمه فرق دارند و يكى نفسى و ديگرى غيرى است .\r\n","page_name":" 606 ","page_number":606},
  {"content":"\r\n\r\nكه ارادهء تشريعيّهء من به « نصب نردبان » تعلّق نگرفته ، چه اشكالى به ميان مىآيد ؟ آيا ضربه‌اى به تحقّق مأمور به وارد مىشود ؟ اساس فرق اينجاست كه در ارادهء تكوينيّه اگر ارادهء انسان به « نصب نردبان » تعلّق نگيرد ، « بودن بر پشت بام » تحقّق پيدا نمىكند ، اما در ارادهء تشريعيّه اين گونه نيست . بلكه خود عبد ، ملاحظه مىكند « نصب نردبان » مقدّميّت براى « بودن بر پشت بام » دارد ، در اين صورت عقل - بر اساس لابدّيت عقليّه كه حتى منكرين ملازمه هم قبول دارند - او را ملزم به « نصب نردبان » به عنوان مقدّمه مىكند . در نتيجه نه تنها دليلى براى تبعيت ارادهء تشريعى از ارادهء تكوينى نداريم بلكه ضابطه اقتضا مىكند كه بين اين‌ها فرق وجود داشته باشد . در ارادهء تكوينيّه ، اگر به دنبال ارادهء ذى المقدّمه ، اراده‌اى به مقدّمه تعلّق نگيرد ، امكان تحقّق ذى المقدّمه وجود ندارد . امّا در ارادهء تشريعيّه ، امكان تحقق ذى المقدّمه ، فرع ارادهء تشريعيّه متعلّق به مقدّمه نيست ، خواه مقدّمه ، وجوب شرعى مولوى داشته باشد يا نه . بلكه عقل - بنا بر مسألهء لابدّيت عقليّه - او را الزام به انجام مقدّمه مىكند . بلكه چه‌بسا ممكن است كسى بگويد : تعلّق ارادهء تشريعيّه به مقدّمه ، نه تنها ضرورتى ندارد بلكه مستلزم لغويت است ، زيرا يكى از مبادى اراده ، تصديق به فايدهء اين بعثى است كه مولا مىخواهد نسبت به مقدّمه داشته باشد . وقتى مقدّمه محكوم به لابدّيت عقليّه است و عقلْ مكلّف را به انجام آن ملزم مىكند ، چه فايده‌اى بر بعث مولا مترتب است تا به عنوان يكى از مبادى اراده نقش در تحقّق اراده داشته باشد ؟ ممكن است گفته شود : اگر امر به مقدّمه مستلزم لغويت است پس چرا در مثل « ادخل السوق و اشتر اللحم » - كه مرحوم آخوند مىفرمود - مولا امر به مقدّمه كرده است ؟ در پاسخ مىگوييم : مرحوم آخوند ظاهراً مىفرمود : اين دو امر ، اتحاد سياق دارند و به‌همين‌جهت هر دو جنبهء مولويت دارند . امّا اگر قرينه‌اى بر عدم اتحاد سياق پيدا\r\n\r\n","description":"","footnote":"","page_name":" 607 ","page_number":607},
  {"content":"\r\n\r\nكرديم ، چاره‌اى جز اين نيست كه امر اوّل را حمل بر ارشاد كنيم . امّا نكته‌اى كه ما در تأييد كلام مرحوم آخوند - و مولويت اين دو امر - مطرح كرديم و گفتيم : مسألهء ارشاد در جايى است كه عبد ، توجّه به مقدّميت ندارد و هنگامى كه خود عبد مىداند كه دخول سوق ، مقدّمهء اشتراء لحم است ، ارشاد به مقدّميّت ، معنايى نخواهد داشت . جوابش اين است كه در ارشاد مانعى ندارد كه مطلبى از نظر عبد روشن باشد ولى به عنوان تأكيد و تأييد ، مولا ارشادى نسبت به آن داشته باشد . بالاخره ما خيلى روى جنبهء لغويت امر به مقدّمه پافشارى نداريم . امّا اين كه ملاك ارادهء تكوينيّه با ملاك ارادهء تشريعيّه فرق دارد به تنهايى در اثبات بطلان تبعيت ارادهء تشريعيه از ارادهء تكوينيّه كفايت مىكند . بنابراين ، دليل دوّم هم نمىتواند مسألهء ملازمه را ثابت كند .\r\n\r\nدليل سوّم براى اثبات ملازمه :\r\nبه ابوالحسن بصرى نسبت داده شده كه براى اثبات ملازمه مىگويد : « لو لم تجب المقدّمة لجاز تركها و حينئذٍ فإن بقي الواجب على وجوبه يلزم التكليف بما لا يطاق و إلّا خرج الواجب المطلق عن كونه واجباً » . يعنى اگر مقدّمه ، واجب نباشد ترك آن جايز خواهد بود و در اين صورت اگر واجب بر وجوب خودش باقى بماند ، تكليف به ما لا يطاق لازم مىآيد ، زيرا فرض اين است كه با ترك مقدّمه ، تحقّق ذى المقدّمه امكان ندارد . و اگر در صورت ترك مقدّمه ، ذى المقدّمه از وجوب خود خارج ، شود ، لازم مىآيد كه واجب مطلق - كه وجوبش مشروط به وجود مقدّمه نيست - به واجب مشروط تبديل شود ، به اين معنا كه اگر مقدّمه وجود پيدا كرد ، ذى المقدّمه ، واجب شود و اگر مقدّمه ، وجود پيدا نكند ، ذى المقدّمه ، واجب نباشد در حالى كه چنين چيزى خُلف است و ما فرض كرديم كه وجوب ذى المقدّمه ، وجوب مطلق است و هيچ‌گونه توقّفى بر وجود\r\n\r\n","description":"","footnote":"","page_name":" 608 ","page_number":608},
  {"content":"\r\n\r\nاين مقدّمه ندارد » . « 1 » با توجه به اين كه دليل فوق ، ظاهر الفساد است ، مرحوم آخوند توضيحاتى در ارتباط با آن ذكر كرده‌اند تا قدرى از ظهور فساد آن كاسته شود و پس از آن در مقام جواب از اين دليل بر آمده‌اند : 1 - مستدلّ مىگفت : « لو لم تجب المقدّمة لجاز تركها » . در قضيّهء شرطيه بايد بين مقدّم و تالى ، ملازمه تحقّق داشته باشد ، « 2 » حال در اينجا كه مىگويد : « لو لم تجب المقدّمة » روشن است كه مراد از وجوب مقدّمه همان وجوب شرعى مولوى است كه محلّ بحث ما در باب مقدّمه بود . « 3 » در اين صورت ظاهراً بايد قيد « شرعاً » را به تالى هم ضميمه كرده بگوييم : « اگر مقدّمه ، شرعاً وجوب نداشته باشد ، بايد ترك آن شرعاً جايز باشد » . در اينجا اين سؤال مطرح مىشود كه مقصود از « جواز » در تالى چيست ؟ آيا جواز به معناى اخصّ اراده شده است يا جواز به معناى اعمّ ؟ جواز به معناى اخصّ همان اباحه است و در مقابل چهار حكم ديگر - يعنى\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 201 تذكّر : در اكثر نسخ كفايه ، اين مطلب به « ابو الحسن بصرى » نسبت داده ولى صحيح آن « ابو الحسين بصرى » است ، همان گونه كه در بعضى از نسخ كفايه مطرح شده است . مؤيّد اين مطلب اين است كه : اوّلًا : در مطارح الأنظار ( ص 83 ، سطر آخر ) اين استدلال به « ابو الحسين بصرى » نسبت داده شده است . ثانياً : اين استدلال در كتاب « المعتمد في اصول الفقه » ( ج 1 ، ص 104 و 105 ) تأليف « ابو الحسين بصرى » مطرح شده است و « ابو الحسن بصرى » كتاب معروفى در اصول فقه ندارد .\r\n( 2 ) - مراد از ملازمه در اينجا اعم از لازم و ملزوم است .\r\n( 3 ) - يادآورى : نزاع در باب ملازمه ، در لابدّيت و لزوم عقلى نيست ، زيرا لابديت عقليّه ، مورد قبول منكرين ملازمه نيز قرار گرفته است . بلكه نزاع در وجوب شرعى مقدّمه است كه قائل به ملازمه آن را پذيرفته و منكر ملازمه آن را انكار مىكند .\r\n","page_name":" 609 ","page_number":609},
  {"content":"\r\n\r\nوجوب ، حرمت ، استحباب و كراهت - قرار دارد . جواز به معناى اعمّ دو صورت دارد : 1 - اگر به فعل نسبت داده شود ، به معناى « غير حرام » است . بنابراين هريك از احكام چهارگانهء وجوب ، استحباب ، كراهت و اباحه را شامل مىشود . 2 - اگر به ترك نسبت داده شود ، به معناى « غير واجب » است ، زيرا تنها وجوب است كه جواز ترك ندارد ، امّا غير واجبْ - حتى حرام - تركش جايز است . « 1 » ظاهر اين است كه در جملهء « لجاز تركها » نه جواز به معناى اخصّ را مىتوان اراده كرد نه جواز به معناى اعمّ را . زيرا اگر جواز به معناى اخص اراده شده باشد ، معنايش اين مىشود كه « إذا لم يكن الشيء واجباً شرعاً كان مباحاً بالإباحة الشرعيّة » در حالى كه ملازمه‌اى بين عدم وجوب و اباحهء شرعيه وجود ندارد ، مستحب ، مكروه ، حرام هم وجوب ندارد ولى مباح شرعى نيستند . و اگر جواز به معناى اعمّ اراده شده باشد ، معنايش اين مىشود كه « إذا لم يكن الشيء واجباً شرعاً لجاز تركه » و جواز ترك مىتواند در ضمن استحباب يا كراهت يا اباحه يا حرمت باشد ، زيرا جواز به معناى اعم اگر به ترك نسبت داده شود به معناى « غير واجب » است و حرام هم غير واجب و جايز الترك است . اين ملازمه اگرچه به حسب ظاهر صحيح است ولى ما نمىتوانيم آن را بپذيريم ، زيرا اين ملازمه در صورتى درست است كه ما معتقد باشيم هر چيزى حتماً بايد يكى از احكام تكليفيّه خمسه را دارا باشد كه اگر وجوبْ كنار رفت ، يكى از احكام چهارگانهء ديگر وجود داشته باشد ، در حالى كه ما معتقديم در بعضى از موارد ، لازم نيست هيچ‌يك از احكام خمسهء تكليفيّه پياده شود . مثلًا در باب متلازمين گفته‌اند : « اگر شارع يكى از متلازمين را واجب كند ، فعل ديگر نمىتواند حكمى غير قابل اجتماع با وجوب - مثل\r\n\r\n\r\n","description":"","footnote":"\r\n( 1 ) - البته جوازى كه در مورد ترك حرام مطرح است جوازى است كه با حرمت سازگار باشد .\r\n","page_name":" 610 ","page_number":610},
  {"content":"\r\n\r\nحرمت و كراهت - داشته باشد ، « 1 » بلكه اصلًا مىتواند حكمى نداشته باشد . ما نحن فيه نيز از همين قبيل است ، زيرا كسى كه منكر ملازمه و وجوب شرعى مقدّمه است و فقط لابدّيت عقليّه را قبول دارد ، مىگويد : « مقدّمه ، وجوب شرعى ندارد » مىگوييم : « پس از نظر شرعى چه حكمى دارد ؟ » مىگويد « لازم نيست حكمى داشته باشد ، اين مسأله‌اى است كه خود عقل در مورد آن حكم دارد و حكم شرع هم ارشاد به حكم عقل است . مثلًا اطاعت خداوند حكمى عقلى است كه شارع با ( أطيعوا اللَّه ) ما را ارشاد به حكم عقل كرده است در حالى كه اطاعت خداوند هيچ حكمى شرعى ندارد بلكه تنها حكم عقلى لزومى دارد » . مرحوم آخوند براى بر طرف كردن اين اشكال ، فرموده است : راه حلّ اين است كه بگوييم : جواز در « لجاز تركها » نه جواز به معناى اخصّ است و نه جواز به معناى اعمّ بلكه به معناى « عدم المنع من الترك » است يعنى اگر چيزى شرعاً واجب نباشد ، شرعاً منعى از تركش وجود ندارد . در اين صورت لازم نيست حكمى داشته باشد . 2 - مستدل مىگفت : « و حينئذٍ فإن بقي الواجب . . . » . ظاهر سياق كلام ايشان اين است كه « حينئذ » را به معناى « حين إذ جاز ترك المقدّمة » بدانيم ، در حالى كه اين معنا مستلزم بطلان دليل است ، زيرا تكليف به ما لا يطاق ، معلول ترك مقدّمه در خارج است نه معلول حكم به جواز ترك مقدّمه . ممكن است ترك مقدّمه جايز باشد ولى در عين حال ، مكلّف آن را در خارج انجام دهد . مگر هر چيز جايز الترك ، در عمل هم ترك مىشود ؟ مرحوم آخوند براى حلّ اين اشكال ، فرموده است : « راه حل اين است كه بگوييم :\r\n« مقصود از « حينئذٍ » ، « حين إذ جاز الترك » نيست بلكه معناى آن « حين إذ تُرك المقدّمة عن جواز » است ، يعنى هنگامى كه مكلّف ، مقدّمه را ترك كرد و ترك خود را\r\n\r\n\r\n","description":"","footnote":"\r\n( 1 ) - زيرا اگر ملازمِ واجب ، مكروه باشد ، معنايش اين است كه شارع ، وسيلهء تحقّق اين مكروه را به طور دائمى فراهم كرده باشد .\r\n","page_name":" 611 ","page_number":611},
  {"content":"\r\n\r\nهم مستند به جواز شرعى دانست ، در اين صورت اگر وجوب ذى المقدّمه بخواهد بر اطلاقش باقى باشد ، انجام آن غير مقدور خواهد بود و اگر وجوب ذى المقدّمه بخواهد بر اطلاقش باقى نباشد و چهرهء واجب مشروط را به خود بگيرد ، يعنى وجود مقدّمه ، همان‌طور كه در تحقّق خارجى ذى المقدّمه نقش دارد در وجوب آن‌هم نقش دارد ، « 1 » چنين چيزى خلاف فرض ما خواهد بود « 2 » و نتيجه‌اش اين مىشود كه در مورد همهء مقدّمات بتوانيم چنين چيزى را پياده كنيم ، مثلًا در ارتباط با وضو بگوييم : « وضو ، همان‌طور كه در وجود صلاة مدخليت دارد ، در وجوب آن‌هم دخالت دارد » ، در حالى كه بداهت فقه ، خلاف آن را ثابت مىكند . « 3 » : قبل از اين كه ملاحظه كنيم آيا اين دليل مىتواند مورد مناقشه قرار گيرد يا نه ؟\r\nلازم است به اين مسئله توجّه كنيم كه : منكرين ملازمه ، فقط وجوب شرعى مولوى مقدّمه را انكار مىكنند و ترديدى در وجوب عقلى آن ندارند . همان عقلى كه مىگويد : « امر مولا بايد اطاعت شود » حكم مىكند كه اگر مأمور به شرعى داراى مقدّمه‌اى بود ، به اين معنا كه مأمور به ، بدون اين مقدّمه نمىتواند تحقّق پيدا كند ، خواه مقدّميّت آن را خود شارع بيان كرده باشد ، يا مقدّمهء عقليّه يا عاديّه « 4 » باشد ، در اين صورت وقتى به عقل مراجعه مىكنيم ، عقل مىگويد : « چاره‌اى جز انجام مقدّمه نيست » . با توجه به اين حكم عقل ، اگر عبد ، مقدّمه را ترك كرد و ذى المقدّمه در خارج تحقّق پيدا نكرد ، آيا از نظر عقل ، عصيان اختيارى\r\n\r\n\r\n","description":"","footnote":"\r\n( 1 ) - مثل مسألهء وقت در باب نمازهاى يوميّه كه هم در وجوب صلاة دخالت دارد و هم در وجود آن . صلاة ظهر ، قبل از زوال ، هم واجب نيست و هم اگر كسى انجام دهد باطل است .\r\n( 2 ) - چون فرض ما اين است كه وجوب متعلّق به ذى المقدّمه ، مطلق است .\r\n( 3 ) - كفاية الاصول ، ج 1 ، ص 201\r\n( 4 ) - اگر داخل در محلّ نزاع ما باشد ، كه قبلًا بحث كرديم .\r\n","page_name":" 612 ","page_number":612},
  {"content":"\r\n\r\nناشى از سوء اختيار مكلّف ، در ارتباط با واجب مطلق تحقّق پيدا نكرده است ؟ همان عقلى كه اطاعت امر شارع را واجب مىداند ، اتيان به مقدّمه را هم واجب مىداند و هنگامى كه عبد ، مقدّمه را انجام نداد و به دنبال آن ، ذى المقدّمه هم به صورت قهرى ترك شد ، عقلْ حكم مىكند كه چنين كسى با سوء اختيار خود مرتكب عصيان شده و مستحقّ عقاب است . به عبارت ديگر : عقل از طرفى مقدّمه و از طرفى اطاعت امر مولا را واجب مىداند . همان‌طور كه اگر مأمور به داراى مقدّمه نبود و عبد آن را ترك مىكرد ، مرتكب عصيان شده و استحقاق عقاب پيدا مىكرد ، در اينجا هم وقتى مقدّمه را ترك مىكند ، قادر به انجام تكليف مولا نبوده و به طور قهرى تكليف مولا ترك مىشود و عقلْ او را عاصى و مستحق عقوبت مىداند . بنابراين در ارتباط با تكليف مولا ، همان حكم عقل كافى است و لازم نيست مقدّمه ، وجوب شرعى داشته باشد . همان‌طور كه اصل اطاعت ، لازم نيست وجوب شرعى داشته باشد ولى در اطاعت ، اگر حكم شرعى وجود داشت ، جنبهء ارشادى خواهد داشت ، امّا در ما نحن فيه امكان مولويت نيز وجود دارد . ما نمىخواهيم در اينجا امكان وجود حكم شرعى مولوى نسبت به مقدّمه را نفى كنيم بلكه مىخواهيم بگوييم :\r\n« دليلى بر وجوب آن وجود ندارد » . در نتيجه ترك مقدّمه واجب ، منجر به ترك اصل تكليف شده و مسألهء عصيان و استحقاق عقوبت جريان پيدا مىكند ، خواه مقدّمه وجوب شرعى داشته باشد يا وجوب شرعى در كار نباشد ، چون عقلْ حكم به لزوم مقدّمه مىكند . اكنون به بررسى دليل سوّم مىپردازيم : با توجه به توضيحاتى كه مطرح كرديم معناى جملهء شرطيهء « لو لم تجب المقدّمة لجاز تركها » اين مىشود كه « اگر مقدّمه ، وجوب شرعى نداشته باشد ، ترك آن مانعى نخواهد داشت » . در اينجا سؤال مىشود كه آيا مراد اين است كه شرعاً ترك آن مانعى ندارد ، يا مراد اين است كه شرعاً و عقلًا مانعى ندارد ؟ 1 - چنانچه مراد مستدلّ اين باشد كه « اگر مقدّمه ، وجوب شرعى نداشته باشد ،\r\n\r\n","description":"","footnote":"","page_name":" 613 ","page_number":613},
  {"content":"\r\n\r\nترك آن شرعاً مانعى نخواهد داشت » ما اين قضيّهء شرطيه را مىپذيريم . در اين صورت معناى « حينئذٍ » عبارت از اين است كه « هنگامى كه مقدّمه ترك شده و ترك آن براى اين بود كه شرعاً منعى نسبت به آن ترك وجود نداشت » . مستدل پس از « حينئذٍ » مىگفت : « فإن بقي التكليف على وجوبه يلزم التكليف بما لا يطاق » . ما مىگوييم : « تكليف به ما لا يطاق لازم نمىآيد ، زيرا چيزى را كه ترك كرده ، اگرچه شارع ترك آن را منع نكرده ولى عقلْ حكم به لزوم و ضرورت آن مىكرده و ترك آن را - چون مستلزم ترك ذى المقدّمه است - جايز نمىدانسته و چنين مكلّفى را عاصى و مستحقّ عقاب مىداند . بودن منع از ترك از ناحيهء شارع ، مستلزم از بين رفتن تكليف نسبت به ذى المقدّمه نيست » . 2 - چنانچه مراد مستدلّ اين باشد كه « اگر مقدّمه ، وجوب شرعى نداشته باشد ، ترك آن شرعاً و عقلًا مانعى نخواهد داشت » در اين صورت چنانچه ما اين قضيّهء شرطيه را بپذيريم ، معناى « حينئذٍ » عبارت از اين مىشود كه « حين إذ تركت المقدّمة عن جواز شرعي و عقلي » يعنى هنگامى كه هم شارع گفت : « ترك مقدّمه مانعى ندارد » و هم عقل ، در اين صورت دو قضيّهء شرطيهء « فإن بقي التكليف على وجوبه يلزم التكليف بما لا يطاق و إلّا خرج الواجب المطلق عن كونه واجباً » صحيح خواهد بود . ولى در اين صورت ، ما اصل شرطيهء اوّل - يعنى « لو لم تجب المقدّمة لجاز تركها » - را نمىپذيريم . اگر چيزى شرعاً وجوب پيدا نكرد ، آيا ترك آن فقط شرعاً مانعى ندارد يا هم شرعاً و هم عقلًا ؟ منكر ملازمه مىگويد : ما معتقديم مقدّمه وجوب شرعى ندارد ، در نتيجه منع شرعى نسبت به ترك آن وجود ندارد ، امّا منع عقلى را نمىتوانيم انكار كنيم . عقل حكم مىكند كه هرچند شارع منعى از ترك مقدّمه نداشته ، ولى براى تحقّق مأمور به مولا ، حتماً بايد مقدّمه را در خارج ايجاد كرد . خلاصه اين كه اگر جملهء « لجاز تركها » به معناى « لجاز تركها شرعاً » باشد ، ما آن را مىپذيريم ولى در اين صورت ، جملهء « فإن بقي التكليف على وجوبه يلزم التكليف\r\n\r\n","description":"","footnote":"","page_name":" 614 ","page_number":614},
  {"content":"\r\n\r\nبما لا يطاق » را نمىپذيريم و اگر جملهء « لجاز تركها » به معناى « لجاز تركها شرعاً و عقلًا » باشد ، ما نمىتوانيم قضيهء شرطيه اوّلى را بپذيريم . نتيجه بحث در ارتباط با ادلّهء قائلين به ملازمه از آنچه گذشت معلوم گرديد كه هيچ‌يك از ادلّهء قائلين به ملازمه نتوانست ملازمه را ثابت كند .\r\n\r\nنظريهء دوّم : انكار ملازمه\r\nمنكرين ملازمه براى اثبات مدّعاى خود مىگويند : « 1 » ما به قائلين به ملازمه مىگوييم : أوّلًا : آيا شما طرفين ملازمه را چه چيزى مىدانيد ؟ آيا ملازمه بين نفس وجوبين - يعنى وجوب ذى المقدّمه و وجوب مقدّمه - است يا بين ارادتين ؟ البته مراد از ارادتين ، ارادهء ذى المقدّمه و ارادهء مقدّمه نيست ، زيرا فرض اين است كه اينجا مسئله اين نيست كه مولاى حاكم خودش بخواهد فعلى را مباشرتاً انجام دهد ، صدور مباشرى در ارتباط با مكلّف است . بلكه متعلّق ارادتين ، مرحلهء قبل از تعلّق بعث است . به‌عبارت ديگر : طرفين ملازمه ، ارادهء متعلّق به بعث به ذى المقدّمه و ارادهء متعلّق به بعث به مقدّمه - كه در ناحيهء حاكم مطرح است - مىباشد . ثانياً : ما خواه مسألهء بعث را مطرح كنيم يا ارادهء بعث را ، در ناحيهء ذى المقدّمه ، مسألهء فعليت مطرح است . يعنى بعث فعلى متعلّق به ذى المقدّمه يا ارادهء بعث مربوط به ذى المقدّمه به ارادهء فعليه مطرح است . امّا در ناحيهء مقدّمه دو احتمال وجود دارد :\r\nاحتمال فعليت و احتمال تقدير . بنا بر فعليت ، ملازمه بين دو بعث فعلى يا دو ارادهء بعث فعليه است .\r\n\r\n\r\n","description":"","footnote":"\r\n( 1 ) - اين دليل از بيانات حضرت امام خمينى رحمه الله اقتباس شده است . ر ك : مناهج الوصول إلى علم الاصول ، ج 1 ، ص 410 - 415 و تهذيب الاصول ، ج 1 ، ص 278 - 282\r\n","page_name":" 615 ","page_number":615},
  {"content":"\r\n\r\nمقصود از تقدير - در مقابل فعليت - اين است كه چيزى الآن وجود ندارد ولى در آينده تحقّق پيدا مىكند . بنابراين احتمال ، قائل به ملازمه مىگويد : « ملازمه بين وجوب فعلى ذى المقدّمه و وجوب تقديرى مقدّمه وجود دارد » ، يعنى لازم نيست در حال ايجاب ذى المقدّمه ، مقدّمه را هم واجب كند بلكه لازم است در آينده ، خود مولا - با توجه به وجوب ذى المقدّمه - مقدّمه را هم واجب كند . و يا اگر ملازمه بين ارادتين باشد مىگويد : « اراده در ناحيهء ذى المقدّمه جنبهء فعليت دارد ولى در ناحيهء مقدّمه جنبهء تقديرى دارد » . اكنون ما بايد يكايك اين موارد را مورد بررسى قرار دهيم : فرض اوّل : اگر قائل به ملازمه بگويد : « طرفين ملازمه عبارت از دو وجوب فعلى است » كه شايد ظاهر كلام قائلين به ملازمه هم همين باشد . ما مىگوييم : اين عبارت داراى چهار احتمال است : احتمال اوّل : مراد اين باشد كه مولاى متوجه به مقدّميت « دخول سوق » براى « اشتراء لحم » ، چنانچه امر به « اشتراء لحم » كند ، حتماً بايد به « دخول سوق » هم امر كند . اگر قائل به ملازمه بخواهد يك چنين چيزى را اراده كند ، اين هم بر خلاف وجدان است و هم بر خلاف عقل . وجدان حكم مىكند كه مولايى كه توجه به مقدّميت دخول سوق دارد ، خودش را ملزم به مطرح كردن « ادخل السوق » نمىبيند . و اگر به « اشتر اللحم » اكتفا كرده و « ادخل السوق » را نگفت ، كسى او را مورد اعتراض قرار نمىدهد . و اگر از او سؤال شود چرا مقدّمه را مأمور به قرار ندادى ؟ در پاسخ مىگويد : « مقدّمه ، يك لابدّيت عقليه دارد و خود عبد برآن واقف است ، چه ضرورتى دارد كه من او را الزام به انجام مقدّمه بنمايم ؟ » . بله ، گاهى از اوقات ، مقدّميت براى عبد روشن نيست - مثل مقدّمات شرعيه - كه وظيفهء شارع اين است كه به هر طريق كه خودش مىداند ، مقدّميت را بيان كند ، امّا اينكه لازم باشد بعد از بيان مقدّميت ، ايجابى هم به آن متعلّق كند ، ازنظر عقل\r\n\r\n","description":"","footnote":"","page_name":" 616 ","page_number":616},
  {"content":"\r\n\r\nو وجدان ضرورتى براى آن ملاحظه نمىشود . احتمال دوّم : مراد اين باشد كه امر به ذى المقدّمه ، اگرچه در ظاهر يك امر است ولى در باطن ، امر به مقدّمه هم هست و در واقع دو امر از ناحيهء مولا صادر شده است .\r\nبه تعبير ديگر : مقصود از ملازمه ، عبارت از عينيت است ، يعنى امر به ذى المقدّمه ، علاوه بر اينكه امر به ذى المقدّمه است ، عين امر به مقدّمه هم هست . اين احتمال خيلى بعيد است و عقل و وجدان و قواعد ادبيّت ، آن را انكار مىكند .\r\n« اشتر اللّحم » قرآن نيست كه ظاهر و باطن داشته باشد . « اشتر اللّحم » داراى يك هيئت و يك ماده است . مادهء آن اشتراء و هيئت آن ، هيئت افعل است و اين فقط بر وجوب اشتراء لحم دلالت دارد . و اينكه در باطن آن يك « ادخل السوق » هم وجود داشته باشد ، چيزى است كه بر خلاف عقل و وجدان و قواعد ادبيات است . احتمال سوّم : مراد اين باشد كه وجوب مقدّمه به‌عنوان لازم ماهيت براى وجوب ذى المقدّمه است . « 1 » در پاسخ مىگوييم : شما نه تنها دليلى بر اثبات اين معنا نداريد ، بلكه ما دو دليل بر بطلان آن داريم : دليل اوّل : اگر وجوب مقدّمه ، لازم ماهيت براى وجوب ذى المقدّمه بود ، نبايد مورد انكار كسى قرار مىگرفت ، زيرا لوازم ماهيت ، مورد نفى و انكار كسى قرار نمىگيرد ، درحالىكه ما نحن فيه مورد انكار جماعتى از محقّقين واقع شده است . دليل دوّم : در لازم ماهيت ، به مجرّد تصور ملزوم ، ذهنْ التفات به لازم پيدا مىكند ولى در ما نحن فيه اين‌گونه نيست . در بسيارى از موارد ، حتى مولاى آمر - در غير شارع - كه به يك ذىالمقدّمه‌اى امر مىكند ، نسبت به مقدّمات غفلت دارد ، پس چگونه\r\n\r\n\r\n","description":"","footnote":"\r\n( 1 ) - لازم ، گاهى لازم وجود و گاهى لازم ماهيت است و بالاترين مصاديق تلازم همين است كه چيزى در عالم ماهيت ، لازم چيز ديگرى باشد ، مثل زوجيت نسبت به اربعه . دليل بر اينكه زوجيت لازم ماهيت اربعه است اين است كه به‌مجرّد توجه ذهن به اربعه ، انتقال به زوجيت حاصل مىشود ، اگرچه اربعه ، هنوز وجود پيدا نكرده باشد .\r\n","page_name":" 617 ","page_number":617},
  {"content":"\r\n\r\nمىشود كه بعث به مقدّمه ، هميشه مورد التفات باشد درحالىكه نفس مقدّمه ، مغفول عنه است . وقتى نفس موضوع ، مغفول عنه باشد ، حكم آن به‌طريق اولى مغفول عنه خواهد بود . احتمال چهارم : مراد اين باشد كه وجوب مقدّمه ، به‌عنوان لازم وجود براى وجوب ذى المقدّمه است ، همان‌طور كه احراق به‌عنوان معلول و لازم وجود براى نار است . بين نار و احراق ، ارتباط علت و معلول برقرار است و محدودهء آن‌هم همان مرحلهء وجود است و به عالم ماهيت ربطى ندارد . وجود نار ، سبب براى وجود احراق است ، نه ماهيت آن . حاصل اين احتمال در ما نحن فيه اين است كه وجوب ذى المقدّمه ، علت براى وجوب مقدّمه است و به مجرّد اينكه ذى المقدّمه وجوب پيدا كرد ، مقدّمه هم وجوب پيدا مىكند ولى اين وجوب به‌معناى مصدرى است نه به‌معناى اسم مصدرى . مراد از وجوب ، حيث اضافهء حكم به مولاى آمر است . يعنى ايجاب ذى المقدّمه ، عليت دارد براى ايجاب مقدّمه . در پاسخ مىگوييم : اين حرف هم درست نيست ، زيرا معناى علّيت و معلوليت اين است كه مولا هيچ‌گاه « اشتر اللّحم » را بدون « ادخل السوق » مطرح نكند ، همان گونه كه هيچ‌گاه نمىشود نار وجود داشته باشد ولى احراق تحقق نداشته باشد . ممكن است كسى بگويد : ما از راه وجوب ذى المقدّمه كشف مىكنيم كه شارع مقدّمه را هم واجب كرده است ولى ايجاب مقدّمه به دست ما نرسيده است . مىگوييم : برفرض كه در مورد شرعيات بتوان چنين احتمالى داد ولى در مورد موالى عرفيه مسئله را چگونه حل مىكنيد ؟ وقتى پدر ، دستورى به فرزندش مىدهد ، آيا مىتوان گفت : « مقدّمهء آن را هم واجب كرده است » ؟ وجداناً نمىتوان چنين حرفى زد .\r\nمولا گاهى مىگويد : « ادخل السوق و اشتر اللّحم » و گاهى فقط « اشتر اللّحم » را مطرح مىكند و دخول سوق را تحت دايرهء ايجاب و بعث خودش قرار نمىدهد . درحالىكه اگر مسألهء عليت و معلوليت در كار بود ، بايد در موالى عرفيه هم - كه متّكى به مبانى عقليه است - همين مسئله وجود داشته باشد . آنجا ديگر نمىتوان گفت : « شايد مولا امر كرده\r\n\r\n","description":"","footnote":"","page_name":" 618 ","page_number":618},
  {"content":"\r\n\r\nو به گوش ما نخورده است » . پدر وقتى به فرزندش دستور مىدهد ، چه‌بسا توجّهى به مقدّمهء آن ندارد ، چگونه مىتوان گفت : « حتماً بايد ايجابى از ناحيهء مولا نسبت به مقدّمهء مغفول عنه وجود داشته باشد » ؟ وجدان بر خلاف اين معنا حكم مىكند . برفرض كه چنين احتمالى در محدودهء شرع مطرح شود ولى مسئله اختصاصى به شرع ندارد .\r\nيك بُعد اين مسائل ارتباط به عقل دارد ، بُعد ديگر آن مربوط به مقام مولويت و عبوديت است خواه مولا ، مولاى شرعى باشد يا كسى باشد كه اطاعتش شرعاً واجب است و يا كسى باشد كه از نظر عقلاء ، اطاعتش واجب باشد . بنابراين ، فرض اوّل - كه ملازمه بين دو وجوب فعلى باشد - نمىتواند مورد قبول باشد . فرض دوّم : اگر قائل به ملازمه بگويد : « طرفين ملازمه عبارت از دو وجوب است كه در ناحيهء ذى المقدّمه ، فعلى و در ناحيهء مقدّمه تقديرى است » . معناى بعث تقديرى اين است كه الآن كه مولا ذى المقدّمه را واجب كرده ، بعثى نسبت به مقدّمه وجود ندارد ولى در آينده كه خود مولا توجه به مقدّميت پيدا مىكند ، مقدّمه را مورد بعث قرار مىدهد . در پاسخ مىگوييم : چنين چيزى باطل است ، زيرا تقابل بين متلازمين ، تقابل تضايف است و در تضايفْ معنا ندارد كه يك طرفْ فعليت داشته باشد و طرف ديگر تقديرى و بالقوه باشد . ابوّت و بنوّت ، متضايفان هستند آيا مىشود كسى بگويد : « زيد ، بالفعل اتّصاف به ابوّت دارد ولى فرزند او بعداً وجود پيدا مىكند ؟ چنين چيزى غير معقول است . شاهدش اين است كه « تقدير » به‌معناى « غير موجود بالفعل » و « معدوم » است . و نمىشود يك طرف تضايف ، وجود و طرف ديگرش امر عدمى باشد ولى گفته شود : « اين امر عدمى ، چون بعداً وجود پيدا مىكند ، مجازاً و به اعتبار ما يَئول ، آن را در كنار وجود قرار داده‌اند » . اين‌ها مربوط به معانى و بيان و تعابير لفظى است امّا در مسائل واقعى و فلسفى ، عنايت و مسامحه و مجاز و استعاره و امثال اين‌ها قابل پياده شدن نيست .\r\n\r\n","description":"","footnote":"","page_name":" 619 ","page_number":619},
  {"content":"\r\n\r\nدر ما نحن فيه هم ملازمه‌اى كه مطرح مىكنيم مربوط به عقل است بنابراين همان حساب ابوّت و بنوّت در اينجا پياده مىشود و معقول نيست كه يك طرف ملازمه وجوب فعلى و طرف ديگرش وجوب تقديرى داشته باشد . چنين چيزى با حقيقت ملازمه سازگار نيست . فرض سوّم : اگر قائل به ملازمه بگويد : « ملازمه بين ارادتين است : ارادهء متعلّق به بعث به ذى المقدّمه و ارادهء متعلّق به بعث به مقدّمه » « 1 » در اينجا دو احتمال وجود دارد : احتمال اوّل : همين‌كه اراده‌اى به بعث به ذى المقدّمه تعلّق گرفت ، به‌طور قهرى اراده‌اى از آن متولّد شده و به بعث به مقدّمه تعلّق مىگيرد بدون اينكه اين ارادهء دوّم نياز به مبادى و مقدّمات داشته باشد . اگر مراد قائل به ملازمه يك چنين چيزى باشد ، در پاسخ مىگوييم : لزوم نياز اراده به مبادى ، امرى غير قابل استثناء است . احتمال دوّم : ارادهء متعلّق به بعث به ذى المقدّمه ، سبب مىشود كه اراده‌اى - كه ناشى از مبادى خودش مىباشد - به مقدّمه تعلّق بگيرد . اگر مراد قائل به ملازمه اين باشد ، اشكالش اين است كه مولا وقتى اراده‌اش به « بعث به بودن بر پشت‌بام » تعلّق گرفت و توجه به مقدّميت « نصب نردبان » هم دارد ، به « بعث به نصب نردبان » هم التفات پيدا مىكند . تا اينجا اشكالى نيست . امّا وقتى سراغ مبدأ دوّم اراده - يعنى تصديق به فايدهء بعث به مقدّمه - مىرسد ، در\r\n\r\n\r\n","description":"","footnote":"\r\n( 1 ) - همان‌طور كه قبلًا گفتيم : مقصود از ارادتين ، ارادهء متعلّق به ذى المقدّمه و ارادهء متعلّق به مقدّمه نيست ، چون بحث ما در مورد مولاست و مولا اراده‌اش به خود ذى المقدّمه و به خود مقدّمه تعلّق نگرفته است بلكه ارادهء او متعلّق به « بعث به ذى المقدّمه » است ، زيرا مولا خودش نمىخواهد ذى المقدّمه را انجام دهد لذا ارادهء فاعلى و مباشرى در مولا وجود ندارد . و باتوجّه به اينكه خود بعث ، فعل اختيارى صادر از مولا و مسبوق به اراده است ، لذا مولا ابتدا بعث را اراده مىكند سپس بعث را انجام مىدهد .\r\n","page_name":" 620 ","page_number":620},
  {"content":"\r\n\r\nاينجا كه خود عقل ، مسئله را تمام كرده و لابدّيت عقليه نسبت به مقدّمه ، بدون بعث مولا حاصل است ، چه فايده‌اى بر بعث مولا به مقدّمه ترتّب پيدا مىكند ؟\r\nاگر لابدّيت عقليه نبود ، تصديق به فايده آشكار بود . امّا وقتى مولا مىبيند خود عقل با قطع‌نظر از ايجاب مولا ، اين مقدّمه را واجب كرده است ، با خود مىگويد : چه فايده‌اى بر اين بعث به مقدّمه مترتّب است ؟ روشن است كه تا زمانى كه تصديق به فايده تحقّق پيدا نكند و مبادى اراده كامل نشود ، بعث به مقدّمه نمىتواند تحقّق پيدا كند .\r\n\r\nنظريهء سوّم : تفصيل بين سبب و غير سبب\r\nظاهر اين است كه مقصود از سبب ، همان علت تامّه است نه سبب به‌معناى مقتضى ، و مقصود از غير سبب ، عبارت از اجزاء علت تامّه است يعنى مقتضى به تنهايى ، شرط به تنهايى و عدم المانع به تنهايى . تفصيل به اين كيفيت است كه اگر مقدّمه ، علّيت تامّه براى تحقّق ذى المقدّمه داشته باشد ، بين وجوب ذى المقدّمه و وجوب چنين مقدّمه‌اى ملازمه وجود دارد ولى اگر علّت تامّه نباشد ملازمه‌اى وجود ندارد . لازمهء اين حرف اين است كه مجموعهء علّت تامّه ، معروض وجوب غيرى بوده و ملازمه نسبت به آن تحقّق دارد امّا اجزاء علت تامّه - به تنهايى و به‌صورت انفرادى - معروض وجوب غيرى نبوده و ملازمه نسبت به آنها تحقّق ندارد . ادّعاى قائل به تفصيل ، يك چنين معنايى را به ذهن انسان تداعى مىكند ولى وقتى به دليل آن مراجعه مىكنيم مىبينيم دليل با مدّعا تطبيق ندارد . دليل آنان از يك صغرى و كبرى تشكيل شده است . كبرى اين است كه « مكلّف به بايد مقدور براى مكلّف باشد » . به تعبير ديگر : اگر مأمور به ، متعلَّق ارادهء فاعلى مولا واقع شد ، ارادهء فاعل بالمباشره ، مستقيماً بتواند به آن مكلّف به تعلّق بگيرد . و به تعبير\r\n\r\n","description":"","footnote":"","page_name":" 621 ","page_number":621},
  {"content":"\r\n\r\nاصطلاحى : چيزى مىتواند متعلّق ارادهء تشريعيه « 1 » قرار گيرد كه بتواند متعلّق ارادهء تكوينيه واقع شود . صغراى اين مسئله اين است كه مىگويد : « در مواردى كه سبب و مسبّب وجود دارد ، يعنى علت تامّه و معلول تحقّق دارد ، آنچه مىتواند متعلّق قدرت واقع شود عبارت از علّت است ، امّا معلول خارج از دايرهء قدرت است مثلًا اگر كسى بخواهد چيزى را در آتش بسوزاند ، آنچه براى او مقدور است ، عبارت از القاء آن چيز در نار است نه احراق به نار و اگر ظاهر تكليف هم « أحرقه بالنار » باشد ، باطنش همان « ألقه في النار » است . مستدلّ نتيجه مىگيرد كه تكليف متعلّق به معلول ، در واقع به علت تعلّق گرفته است . پس علت تامّه ، باتوجّه به اين كه خودش متعلق قدرت است - خصوصيتش اين است كه تكليفِ متوجه به معلول را از معلول برداشته و متوجه خودش مىكند . امّا در اجزاء علت تامّه ، يك چنين خصوصيتى وجود ندارد » . « 2 »\r\n\r\nاشكالات دليل فوق\r\nاشكال اوّل : اين دليل برفرض هم كه صحيح باشد ، ربطى به تفصيل در باب مقدّمهء واجب ندارد . بحث مقدّمهء واجب ، بر محور وجوب غيرى دور مىزند . قائلين به ملازمه ، مقدّمه را واجب غيرى مىدانند ، پس قائل به تفصيل هم قاعدتاً بايد بگويد :\r\n« وجوب غيرى در بعضى از مقدّمات وجود دارد و در بعضى وجود ندارد » . امّا دليلى كه ايشان اقامه كرد - برفرض تماميت - منطبق بر اين مدّعا نيست . اين دليل مىگويد :\r\nوجوب نفسى ، اگرچه در ظاهر به معلول تعلّق گرفته ولى در واقعْ متعلق به علت تامّه است ، امّا در اجزاء علت تامّه يك چنين خصوصيتى وجود ندارد . لذا اين تفصيل در واقع به اين برگشت مىكند كه مقدّمات بر دو قسمند : قسمى وجوب نفسى را از ذى المقدّمه\r\n\r\n\r\n","description":"","footnote":"\r\n( 1 ) - ارادهء تشريعيه به اين معناست كه شخص اراده كند كه ديگرى اين كار را انجام دهد .\r\n( 2 ) - قال في المعالم ، ( ص 60 ) عند نقل القول بالتفصيل بين السبب و غيره : « و اشتهرت حكاية هذا القول عن المرتضى رحمه الله و كلامه في الذريعة و الشافي غير مطابق للحكاية » .\r\n","page_name":" 622 ","page_number":622},
  {"content":"\r\n\r\nبرداشته و متوجّه خودش مىكند و قسم ديگر نمىتواند چنين كارى انجام دهد . و اين مطلب ارتباطى به وجوب غيرى مقدّمه و عدم وجوب غيرى آن - كه محلّ بحث ماست - ندارد . اشكال دوّم : برفرض كه از اشكال اوّل صرف‌نظر كنيم ، اين دليل فىنفسه باطل است ، زيرا اين دليل مىگويد : « جايى كه پاى علت تامّه و معلول در ميان است ، قدرتْ به معلول تعلّق نمىگيرد » . ما مىگوييم : « درست است كه مقدور بودن مكلّف به يكى از شرايط عامّهء تكليف است ولى اين مقدوريت ، منحصر به مقدوريتِ بدون واسطه نيست بلكه شامل مقدوريت باواسطه هم مىشود . منشأ اشتراط قدرت در تكليف ، عبارت از عقل است و عقل مىگويد : مكلّف به بايد مقدور باشد ، خواه اين مقدوريت ، بدون واسطه باشد - مثل تعلّق قدرت به علت تامّه - يا باواسطه باشد - مثل تعلّق قدرت به معلول - لذا ازنظر عقل هيچ فرقى نمىكند كه مولا در دستور خودش بگويد : « ألقه في النار » يا بگويد : « أحرقه بالنّار » ، هيچ‌كدام از اين‌ها نه مجاز است و نه مسامحه و هيچ‌كدام با مسألهء اشتراط قدرت در تكليف ، منافاتى ندارد ، لذا هيچ وجهى ندارد كه تكليف متعلّق به معلول را به‌سوى علت برگردانده و معلول را از دايرهء تكليف خارج كنيم .\r\n\r\nنظريهء چهارم : تفصيل بين شرايط شرعيه و شرايط عقليه و عاديه\r\nبعضى آمده‌اند وجوب غيرى مقدّمه در مورد شرايط عقليه و عاديه را انكار كرده و گفته‌اند : « در شرايط عقليه و عاديه ، همان لابدّيت عقليه حاكم است » امّا در شرايط شرعيه ، وجوب غيرى مقدّمه را پذيرفته‌اند . مستدلّ براى اثبات مدّعاى خود مىگويد : شرايط عقليه و عاديه ، نياز به تبيين شارع ندارد . در مقدّمات عقليه هم بيان موضوع با عقل است و هم بيان حكم . عقل ، هم مىگويد : « هذه مقدّمة » و هم مىگويد : « مقدّمه ، لابدّيت دارد و بايد اتيان شود » .\r\nشرايط عاديه هم يك قسمش به شرايط عقليه برمىگشت - كه در اينجا هم بيان\r\n\r\n","description":"","footnote":"","page_name":" 623 ","page_number":623},
  {"content":"\r\n\r\nمقدّميت و لابدّيت آن با عقل است - و قسم ديگر آن‌هم از محلّ بحث ما خارج بود .\r\nامّا در شرايط شرعيه ، عقل نمىتواند شرطيت يك شرط شرعى را درك كند . به‌همين‌جهت در مورد شرط گفته‌اند : « لو لا وجوبه شرعاً لما كان شرطاً » يعنى اگر وجوب شرعى غيرى « 1 » شرط نبود ، شرطيت هم نداشت . « 2 »\r\n\r\nبررسى نظريهء چهارم :\r\nجملهء « لما كان شرطاً » در عبارت « لو لا وجوبه شرعاً لما كان شرطاً » داراى دو احتمال است : 1 - مربوط به عالم واقع و مقام ثبوت باشد . 2 - مربوط به مقام اثبات باشد ، يعنى ما طريقى براى استكشاف شرطيت آن نخواهيم داشت . احتمال اوّل : معناى احتمال اوّل اين است كه شرطيت واقعيهء شرعيهء وضو - مثلًا - متوقّف بر وجوب غيرى وضوست . يعنى ابتدا بايد وضو وجوب غيرى پيدا كند ، سپس اتّصاف به شرطيت واقعيه - يعنى شرعيه - پيدا كند . اشكال : آيا تعلّق وجوب غيرى به وضو ، همراه با ملاك است يا بدون ملاك ؟ و اگر با ملاك باشد ، آيا آن ملاك چيست ؟ روشن است كه داراى ملاك است و ملاك آن ، چيزى غير از شرطيت وضو براى نماز نيست . در نتيجه اين بيان مستدلّ مستلزم دور است چون ايشان شرطيت را متوقّف بر وجوب غيرى مىداند درحالىكه وجوب غيرى هم متوقّف بر شرطيت است . احتمال دوّم : معناى احتمال دوّم اين است كه اگر شرطى وجوب شرعى نداشته\r\n\r\n\r\n","description":"","footnote":"\r\n( 1 ) - قيد « غيرى » اگرچه در عبارت آنان مطرح نشده ولى حتماً بايد درنظر گرفته شود ، زيرا وجوب مورد بحث ما وجوب غيرى است .\r\n( 2 ) - اين قول را محقّق رشتى در بدائع الافكار ، ( ص 355 ) مطرح كرده و استدلال در ارتباط با آن را از عضدى و ابن حاجب نقل كرده است .\r\n","page_name":" 624 ","page_number":624},
  {"content":"\r\n\r\nباشد . راهى براى استكشاف شرطيت آن نخواهيم داشت . يعنى راه استكشاف شرايط شرعيه عبارت از اين است كه شارع ، چيزى را واجب غيرى قرار دهد . به تعبير ديگر :\r\nوجوب غيرى ، معلول شرطيت است و ما از راه معلول پى به علت مىبريم .\r\n\r\nاشكالات احتمال دوّم :\r\nاشكال اوّل : اين دليل با مدّعا تطبيق نمىكند . مدّعا اين است كه در باب مقدّمهء واجب ، تفصيل وجود دارد . يعنى مقدّمهء شرعيه ، وجوب شرعى دارد ولى مقدّمهء عقليه و عاديه وجوب شرعى ندارد و اينكه « اگر شرط شرعى ، واجب نباشد ، راهى براى استكشاف شرطيت نداريم » نمىتواند دليل بر چنين مدّعايى واقع شود . در باب مقدّمهء واجب ، اگر كسى بخواهد قائل به تفصيل شود ، بايد در ملازمه ، قائل به تفصيل شود و بگويد : « عقل حكم مىكند به اينكه بين وجوب ذى المقدّمه و وجوب شرط شرعى ، ملازمه وجود دارد ، و در غير شرايط شرعيه ملازمه تحقّق ندارد » . امّا دليل مستدلّ مىگويد : « راه اثبات شرطيت ، عبارت از وجوب غيرى است » . ما در بحث مقدّمهء واجب ، در ارتباط با راه استكشاف بحثى نداشتيم بلكه بحث ما اين بود كه اگر چيزى شرطيتش مسلّم باشد آيا بين وجوب ذى المقدّمه و وجوب چنين شرطى ملازمه وجود دارد يا نه ؟ اشكال دوّم : دليل مستدلّ - همان‌طور كه ظاهرش اين است - بايد دلالت كند بر اينكه « راه منحصر استكشاف شرطيت ، عبارت از وجوب غيرى است يعنى از غير طريق وجوب غيرى راهى براى استكشاف شرطيت وجود ندارد » . درحالىكه اين حرف باطل است و راه‌هاى مختلفى براى استكشاف شرطيت شرعيه وجود دارد . يك راه مهم همان مسألهء امر ارشادى است و ما قبلًا گفتيم : نوع موانع شرعيه و شرايط شرعيه از راه اوامر و نواهى ارشاديه به‌دست‌مىآيد . وقتى شارع مىفرمايد : « لا تجوز الصلاة في شَعْر وَ و بر ما لا يؤكل لحمه » « 1 » ما كشف مىكنيم كه اجزاء حيوان غير مأكول اللحم اگر همراه\r\n\r\n\r\n","description":"","footnote":"\r\n( 1 ) - وسائل الشيعة ، ج 3 ( باب 2 من أبواب لباس المصلّى ، ح 7 )\r\n","page_name":" 625 ","page_number":625},
  {"content":"\r\n\r\nمصلّى باشد - به‌گونه‌اى كه ظرفيت براى صلاة پيدا كند - مانع از صحت نماز است . در باب شرايط شرعيه هم همين‌طور است . ظاهر آيهء وضو اين است كه اوامر آن ارشادى است ، يعنى تحقّق نماز صحيح منشأ اثر در خارج ، متوقّف بر يكى از طهارات سه‌گانه است . علاوه بر اين ، راه‌هاى ديگرى هم براى بيان شرطيت وجود دارد . مثلًا اگر چيزى به‌عنوان قيد مأمور به قرار گيرد ، مثل اينكه گفته شود : « صلّ مع الطهارة » ، در اين صورت خود طهارت به‌عنوان مأمور به نيست بلكه معيّت و تقيّد آن دخالت دارد امّا خود قيد - يعنى طهارت - خارج از دايرهء مأمور به به امر نفسى است . درعين‌حال ، اين عبارت بر شرطيت دلالت مىكند و مىگويد : « صلاة مأمور به ، مشروط به طهارت است » . با اينكه هيچ‌گونه امرى - حتى امر ارشادى - در ارتباط با طهارت مطرح نيست . تعبير ديگرى كه شرطيت را مىرساند تعبير به « لا صلاة إلّا بطهور » است كه در اين تعبير ، امر نفسى هم مطرح نيست ولى ما درعين‌حال ، شرطيت طهارت را از آن استفاده مىكنيم . پس اين چه حرفى است كه مستدلّ مىگويد كه اگر وجوب شرعى شرطى نباشد ، راهى براى استكشاف شرطيت آن نداريم ؟ اشكال سوّم : با قطع‌نظر از حرف‌هاى گذشته مىگوييم : برفرض كه ما بپذيريم راه استكشاف شرطيت شرعيه منحصر به وجوب غيرى متعلّق به آن شرط است و راه ديگرى براى آن نداريم ولى جاى اين سؤال است كه در اين صورت شما از كجا به غيرى بودن وجوب متعلّق به شرط پى مىبريد ؟ اگر شارع امر به وضو بنمايد بدون اينكه غايتى براى آن ذكر كند ، چنين امرى ظهور در نفسى بودن دارد ، همان‌طور كه امر به صلاة ، ظهور در وجوب نفسى دارد . اگر بگوييد : در اينجا شارع امر به وضو را همراه با غايت مطرح كرده و مثلًا مىگويد : « توضّأ للصلاة » به‌خلاف باب صلاة كه ( أقيموا الصّلاة ) به‌صورت مطلق تحقّق دارد . مىگوييم : كجاى « توضّأ للصلاة » بر وجوب غيرى دلالت مىكند ؟ بلكه اين امر\r\n\r\n","description":"","footnote":"","page_name":" 626 ","page_number":626},
  {"content":"\r\n\r\nظهور در ارشاد دارد نه در وجوب غيرى . پس در صورت پذيرفتن اينكه « راه استكشاف شرايط شرعيه منحصر به وجوب غيرى متعلّق به وضو است » راهى براى به دست آوردن وجوب غيرى نداريم . مگر اينكه مولا قبل از گفتن « توضّأ للصلاة » شرطيت وضو نسبت به صلاة را براى ما بيان كرده باشد ، و در اين صورت ، احراز شرطيتْ قبل از احراز وجوب غيرى است . در نتيجه دليل قائلين به اين تفصيل ، چه ناظر به مقام ثبوت باشد و چه ناظر به مقام اثبات ، نمىتواند تفصيل بين شرايط شرعيه و غير آن را به اثبات برساند .\r\n\r\n","description":"","footnote":"","page_name":" 627 ","page_number":627},
  {"content":"\r\n\r\nمقدّمهء مستحب ظاهراً بين مقدّمهء مستحب و مقدّمهء واجب فرقى وجود ندارد و كسانى كه در باب مقدّمهء واجب قائل به ملازمه‌اند ، در باب مقدّمهء مستحب هم قائل به ملازمه‌اند و مىگويند : اگر چيزى استحباب پيدا كرد ، مقدّمه‌اش هم مستحب خواهد شد . با اين تفاوت كه استحباب ذى المقدّمه ، نفسى و استحباب مقدّمه ، غيرى خواهد بود . و كسانى كه در باب مقدّمهء واجب ، منكر ملازمه‌اند در اينجا نيز ملازمه را انكار مىكنند با اين تفاوت كه منكرين ملازمه در باب مقدّمهء واجب ، لابدّيت عقليه را در مورد مقدّمه قبول داشتند ولى در باب مقدّمهء مستحب ، لابدّيت عقليه ، معنايى ندارد و اينان ناچارند به‌جاى آن از عنوان « رجحان عقلى » استفاده كنند . سؤال : با توجه به آنچه گفته شد اگر كسى بخواهد نماز مستحبى بخواند ، بدون ترديد بايد وضو بگيرد و گويا در وجوب وضو فرقى بين نماز واجب و نماز مستحب وجود ندارد . پس چرا مقدّمهء مستحب را محكوم به وجوب ندانيم ؟ جواب : در اين سؤال ، خلطى وجود دارد ، زيرا وجوب وضو براى نماز مستحبى ، وجوب شرطى است نه وجوب غيرى . و وجوب شرطى عبارت اخراى از شرطيت است\r\n\r\n","description":"","footnote":"","page_name":" 628 ","page_number":628},
  {"content":"\r\n\r\nيعنى شارع وقتى وضو را شرط صلاة قرار داده ، فرموده است : « اين وضو هم براى نماز واجب شرطيت دارد و هم براى نماز مستحبى » و بحث ما در خود شرطيت نيست بلكه ما در حكم شرط بحث داريم . وقتى وضو شرطيت دارد و نماز شب هم مستحب است ، كسى ما را الزام به وضو گرفتن و نماز شب خواندن نمىكند امّا اگر اراده كرديم نماز شب بخوانيم بايد بدانيم كه وضو شرط است . به‌عبارت ديگر : بحث ما در باب مقدّمهء واجب ، اوّلًا : مربوط به بعد از احراز مقدّميت و ثانياً : در ارتباط با حكم غيرى متعلّق به مقدّمه است . امّا اين وجوب شرطى كه در باب وضو نسبت به صلاة مطرح است ، مربوط به مرحلهء مقدّميت است . وجوب شرطى ، يعنى اين چيز شرط است و نماز متوقّف برآن است و بحث ما مربوط به حكم غيرى مقدّمه است و اين بحث ، بعد از احراز مقدّميت مطرح مىشود . پس از احراز شرطيت ، قائل به ملازمه در باب مستحب مىگويد :\r\n« وضو ، مستحب غيرى است » در عين اينكه وضو واجب شرطى است . بنابراين وضو داراى دو حكم است : 1 - وجوب شرطى ، چون جنبهء مقدّميت دارد . 2 - استحباب غيرى ، چون بين استحباب ذى المقدّمه و استحباب غيرى مقدّمه ملازمه وجود دارد .\r\n\r\n","description":"","footnote":"","page_name":" 629 ","page_number":629},
  {"content":"\r\n\r\nمقدّمهء حرام مقصود از مقدّمات حرام ، مقدّماتى است كه فعل حرام توقف بر آنها دارد و تا وقتى همهء آنها تحقّق پيدا نكنند ، فعل حرام تحقّق پيدا نمىكند . بحث در اين است كه آيا همان‌طور كه در باب مقدّمهء واجب ، مسألهء وجوب غيرى مقدّمه مطرح است ، در باب مقدّمهء حرام هم ، حرمت غيرى مقدّمه مطرح است ؟ قبل از بررسى نظريات پيرامون مسئله ، لازم است احتمالاتى كه در اين زمينه وجود دارد را مطرح نماييم : احتمال اوّل : بين حرمت يك شىء و حرمت مقدّمات آن ملازمه وجود دارد ، بنابراين همهء مقدّمات حرام محكوم به حرمت غيرى مىباشند . احتمال دوّم : بين حرمت يك شىء و حرمت مقدّمات آن ملازمه‌اى وجود ندارد ، بنابراين هيچ‌يك از مقدّمات حرام محكوم به حرمت غيرى نمىباشند . احتمال سوّم : اگر مقدّمهء حرام ، علت تامّه براى تحقّق حرام باشد ، حرمت غيرى پيدا مىكند و الّا محكوم به حرمت غيرى نخواهد بود . اين احتمال را مرحوم آخوند پذيرفته است .\r\n\r\n","description":"","footnote":"","page_name":" 630 ","page_number":630},
  {"content":"\r\n\r\nاحتمال چهارم : اين احتمال شبيه همان مقدّمهء موصله‌اى است كه صاحب فصول رحمه الله در بحث مقدّمهء واجب مطرح كردند . در ما نحن فيه نيز ممكن است كسى بگويد : ما نمىتوانيم مقدّمه‌اى را كه الآن مكلّف انجام مىدهد ، محكوم به حرمت يا عدم حرمت بنماييم بلكه بايد در انتظار آينده بمانيم ، اگر به دنبال اين مقدّمه - يا مقدّمات - ذى المقدّمه هم تحقّق پيدا كرد - هرچند با ارادهء مكلّف باشد - معلوم مىشود كه آن مقدّمات ، حرام بوده‌اند ولى اگر ذى المقدّمه تحقّق پيدا نكرد معلوم مىشود كه آن مقدّمات حرمت نداشته‌اند . البته بحث ما در مورد مقدّماتى است كه حرمت نفسيّه نداشته باشند و صرفاً به‌عنوان مقدّمهء حرام مطرح باشند . احتمال پنجم : اگر مكلّف با انجام دادن مقدّمه ، قصد توصّل به ذى المقدّمه را داشته باشد ، اين مقدّمه محكوم به حرمت مىشود ، هرچند ذى المقدّمه را هم انجام ندهد . و اگر مقدّمه را براى هدف ديگرى - غير از توصّل به ذى المقدّمه - انجام دهد ، اين مقدّمه محكوم به حرمت نمىشود ، هرچند بعد از انجام مقدّمه ، از تصميم خود منصرف شده و ذى المقدّمه را انجام دهد .\r\n\r\nنظريهء مرحوم آخوند\r\nمرحوم آخوند با وجود اينكه در باب مقدّمهء واجب ملازمه را نسبت به همهء مقدّمات پذيرفته و هيچ تفصيلى هم بين مقدّمات قائل نبودند ، در باب مقدّمهء حرام قائل به تفصيل شده و مىفرمايند : اگر مقدّمهء حرام ، علت تامّه براى تحقق حرام باشد ، حرمت غيرى پيدا مىكند و الّا محكوم به حرمت غيرى نخواهد بود . مقصود از علت تامّه اين است كه بعد از تمام شدن مقدّمات ، ذى المقدّمه - به‌طور قهرى و بدون ارادهء انسان - تحقّق پيدا كند ، مثلًا اگر فرض كنيم ، احراق ، حرام باشد . القاء در نار - كه علت تامّه براى احراق است - نيز حرام خواهد شد . و از اين‌گونه مقدّمات به « افعال توليديه » يا « افعال تسبيبيه » تعبير\r\n\r\n","description":"","footnote":"","page_name":" 631 ","page_number":631},
  {"content":"\r\n\r\nمىشود ، يعنى افعالى كه به مجرّد تحقّق آنها ، ذى المقدّمه از آنها متولد شده و به‌صورت قهرى و بدون اختيارِ انسان ، تحقّق پيدا مىكند . ولى اين قبيل افعال توليديه ، در بين محرّمات ، نادر است . نوع محرّمات به اين كيفيت است كه وقتى مقدّماتش فراهم شد ، انجام دادن حرام يا انجام ندادن آن در اختيار مكلّف است . مثلًا وقتى تمام مقدّمات شرب خمر را فراهم كرد ، نوبت به اراده مىرسد و چه‌بسا انسان از ارتكاب آن منصرف شود و در اين‌گونه موارد ، هيچ‌يك از مقدّمات ، اتّصاف به حرمت پيدا نمىكنند ، مجموعهء مقدّمات هم اتّصاف به حرمت پيدا نمىكند . مرحوم آخوند مىفرمايد : علت اينكه ما بين مقدّمهء واجب و مقدّمهء حرام فرق گذاشتيم دو چيز است : 1 - مطلوب مولا در باب واجب ، عبارت از وجود و تحقّق مأمور به در خارج است و ما وقتى وجود مأمور به و مقدّمات آن را ملاحظه مىكنيم مىبينيم وجود مأمور به متوقّف بر جميع مقدّمات است ، به‌گونه‌اى كه هريك از مقدّمات ، ارتباط مستقلّى با مأمور به دارد و اگر آن مقدّمه تحقّق پيدا نكند ، مأمور به هم تحقّق پيدا نخواهد كرد . لذا با توجه به وابستگى واجب به اين مقدّمات و با توجه به اينكه مرحوم آخوند قائل به ملازمه است حكم به وجوب غيرى اين مقدّمات نموده است . امّا در ناحيهء محرّمات ، مطلوب مولا ترك و عدم تحقّق حرام است نه فعل حرام ، و ما وقتى ترك حرام و ترك مقدّمات حرام را ملاحظه مىكنيم مىبينيم ترك حرام متوقّف بر ترك جميع آن مقدّمات نيست . اگر چيز حرامى داراى ده مقدّمه باشد و ما نه مقدّمهء آن را ايجاد كرده و يك مقدّمه را ترك كنيم ، ترك حرام تحقّق پيدا كرده است . 2 - در اكثر محرّمات - غير از افعال توليديه و تسبيبيه - اگر كسى جميع مقدّمات حرام را در خارج ايجاد كرد ، ملاحظه مىكند خودش داراى اراده است و بين ايجاد حرام و عدم ايجاد آن ، مختار است . و به‌عبارت ديگر : « آخرين جزء علت تامّهء حرام ، عبارت از اراده است » . مرحوم آخوند مىفرمايد : در اين صورت ، تا قبل از اراده ، چيزى تحقّق پيدا نكرده است و مكمّل علت تامّه ، عبارت از اراده است . بنابراين بايد اراده را محكوم به\r\n\r\n","description":"","footnote":"","page_name":" 632 ","page_number":632},
  {"content":"\r\n\r\nحرمت غيرى نمود و ما در بحث طلب و اراده ثابت كرديم كه اراده امر غير اختيارى است ، و هيچ حكمى - حتى حكم غيرى - نمىتواند به آن تعلّق بگيرد . « 1 »\r\n\r\nبررسى كلام مرحوم آخوند\r\nاشكال اوّل : ما در بحث طلب و اراده گفتيم : اينكه مرحوم آخوند اراده را امرى غير اختيارى مىداند ، صحيح نيست ، بلكه اراده چيزى است كه نفس انسان خالق آن است . خداوند متعال ، شعبه‌اى از خلّاقيت را به نفس انسان عنايت كرده است به‌همين‌جهت نفس انسان ، نسبت به بعضى از امور جنبهء خلّاقيت دارد . وجود ذهنى و اراده از اين قبيل مىباشند . اشكال دوّم : اگر اراده ، امرى غير اختيارى باشد مسألهء نيت در باب عبادات - كه ركن اصلى در باب عبادات است و ترديدى در اعتبار آن نيست - با مشكل مواجه مىشود . كسى كه مىخواهد انجام نماز ظهر را نيت كند ، آيا غير از اين است كه انجام نماز ظهر را اراده مىكند ؟ لذا اين حرف مرحوم آخوند نه از نظر فلسفى درست است نه از نظر منطق فقهى كسى مىتواند قائل شود . اشكال سوّم : مرحوم آخوند فرمودند : « در افعال غير توليديه ، آخرين جزء مكمّل علت تامّه ، عبارت از اراده است » . حضرت امام خمينى رحمه الله اين مطلب مرحوم آخوند را مورد اشكال قرار داده و مىفرمايد : به‌نظر ما اين كلام مرحوم آخوند مطابق با واقع نيست ، و در افعال توليديه هم - مانند افعال غير توليديه - اراده در مرحلهء متقدّم واقع شده و به دنبال آن ، مقدّماتى وجود پيدا مىكند تا برسد به آخرين مقدّمه كه ذى المقدّمه بعد از آن تحقّق پيدا كرده و در آنجا ديگر اراده هم نقشى ندارد .\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 203 - 205\r\n","page_name":" 633 ","page_number":633},
  {"content":"\r\n\r\nايشان مىفرمايد : يكى از افعال اختيارى و غير توليدى عبارت از شرب ماء است . ما همين مسئله را مورد تحليل قرار مىدهيم تا ببينيم تقدّم و تأخّر با چيست ؟ و آنچه در آخرين مرحله ، دخالت در تحقّق شرب ماء دارد چيست ؟ فرض مىكنيم كسى تشنه است و ظرف آبى هم نزد او وجود دارد . اوّلين كارى كه او انجام مىدهد ارادهء شرب ماء است . به دنبال ارادهء شرب ماء ، دست خود را به‌سوى ظرف دراز كرده ، ظرف آب را برداشته و آن را مقابل دهان قرار داده و آب را در دهان خود مىريزد . آخرين مقدّمه‌اى كه بايد تحقّق پيدا كند اين است كه ابزار و آلات بلع براى شرب ماء آماده شوند .\r\nبنابراين جايگاه اراده در شرب الماء ، قبل از همهء افعال است و بنا بر مبناى خود مرحوم آخوند ، « اوّل بايد اراده به ذى المقدّمه تعلّق بگيرد و از آن ، اراده‌اى به مقدّمات ترشح پيدا كند » . ما اگرچه اين كلام ايشان را نپذيرفتيم ولى حد اقل دلالتش اين است كه ارادهء متعلّق به ذى المقدّمه قبل از ارادهء متعلّق به مقدّمه است . ممكن است كسى بگويد : وقتى آخرين مقدّمه تحقّق پيدا كرد ، يعنى آلات بلع براى بلعيدن آماده شدند ، خود بلع از روى اراده انجام مىشود . مثل بچه‌هايى كه انسان مىخواهد دارويى به آنها بخوراند و دارو را در دهان خود نگه مىدارند ، چون ارادهء بلعيدن ندارند . در پاسخ مىگوييم : اوّلًا : عبارت فوق به اين معنا است كه مقدّمهء آخر هم اراده مىخواهد ، و ما اين را قبول داريم چون مقدّمهء آخر هم فعل اختيارى و صادر از اراده است . ولى بحث ما در ارتباط با ارادهء متعلّق به ذى المقدّمه بود نه ارادهء متعلّق به مقدّمه . مرحوم آخوند معتقد بود : « ارادهء ذى المقدّمه ، به‌عنوان جزء اخير و مكمّل علت تامّه است » و ما گفتيم :\r\n« جايگاه ارادهء متعلّق به ذى المقدّمه ، قبل از شروع ساير مقدّمات است » . ثانياً : در مورد افعال توليديه - مثل القاء در نار - هم آخرين مقدّمه ، از روى اراده صادر مىشود . لذا ما به مرحوم آخوند مىگوييم : « چه فرقى است بين القاء در نار و بين بلع ماء ؟ به دنبال القاء در نار ، به‌صورت قهرى ، احراق تحقّق پيدا مىكند و به دنبال بلع\r\n\r\n","description":"","footnote":"","page_name":" 634 ","page_number":634},
  {"content":"\r\n\r\nماء هم به‌صورت قهرى شرب الماء تحقّق پيدا مىكند و هر دو هم از روى اراده و اختيار صادر مىشوند . اگر بنا باشد مقدّمهء حرام را حرام بدانيم در هر دو بايد حرام بدانيم و اگر قرار است حرام نباشد ، در هر دو بايد حرام نباشد . و اگر آخرين مقدّمه - كه هرچند ارادى است ولى اراده نيست - محكوم به حرمت مىشود بايد در هر دو محكوم به حرمت شود » . « 1 » در نتيجه ما نمىتوانيم اين تفصيل مرحوم آخوند را بپذيريم . به‌نظر مىرسد فرمايش امام خمينى رحمه الله اشكال خوبى به كلام مرحوم آخوند است ولى آنچه ايشان به‌صورت موجبهء كلّيه مىفرمايد كه « جايگاه ارادهء متعلّق به ذى المقدّمه ، قبل از مقدّمات است و درحقيقت بين اراده و مراد هميشه فاصله وجود دارد » نمىتواند در همهء موارد درست باشد ، مثلًا اگر اراده به حركت عضلات تعلّق بگيرد ، بين اراده و مراد ، هيچ‌گونه فاصله‌اى وجود ندارد و به مجرّد تحقّق اراده ، مراد برآن مترتّب مىشود . و درحقيقت در اينجا نفس اراده ، علت تامّه براى تحقّق مراد است و مثل مسألهء شرب ماء نيست كه نياز به مقدّمات خارجى داشته باشد . لذا مشهور در تعريف اراده مىگفتند : « اراده عبارت از شوق مؤكّدى است كه محرّك عضلات به طرف مراد است » . « 2 » اين در صورتى است كه بين اراده و مراد فاصله وجود داشته باشد . امّا اگر خود حركت عضلات ، به‌عنوان مراد باشد ، ديگر فاصله‌اى بين اراده و مراد وجود نداد .\r\nبنابراين فرمايش حضرت امام خمينى رحمه الله مربوط به جايى است كه مراد انسان غير از حركت عضلات باشد .\r\n\r\nنظريهء مرحوم محقّق حائرى\r\nمرحوم حائرى فرموده است : فعل حرام بر دو قسم است : قسم اوّل : فعلى كه فىنفسه - و با قطع‌نظر از صدور ارادى و اختيارى آن -\r\n\r\n\r\n","description":"","footnote":"\r\n( 1 ) - مناهج الوصول إلى علم الاصول ، ج 1 ، ص 415 و 416 ؛ معتمد الاصول ، ج 1 ، ص 106 - 108 و تهذيب الاصول ، ج 1 ، ص 282 و 283\r\n( 2 ) - اگرچه ما اين كلام مشهور را نپذيرفتيم ولى در اينجا به يك جهتش مىخواهيم استشهاد كنيم .\r\n","page_name":" 635 ","page_number":635},
  {"content":"\r\n\r\nمبغوض مولاست . هرچند اگر به‌صورت غير ارادى انجام شود ، استحقاق عقوبت در كار نيست ولى درعين‌حال ، مبغوضيت آن باقى است . قسم دوّم : فعلى كه دايرهء مبغوضيت آن مقيّد به اراده است ، يعنى اگر از روى اراده انجام شود ، مبغوض مولاست ولى تحقّق غير ارادى آن در خارج مبغوضيت ندارد . مرحوم حائرى مىفرمايد : اين دو قسم ، از نظر مقدّمات فرق دارند و تفصيلى كه ما در مقدّمهء حرام مطرح مىكنيم به‌لحاظ همين دو قسمى است كه در خود حرام وجود دارد . ايشان مىفرمايد : ما با توجه به اينكه در بحث مقدّمهء واجب ، قائل به ملازمه هستيم و متين‌ترين دليل آن را - همانند مرحوم آخوند - عبارت از وجدان مىدانيم ، در مورد قسم اوّل - كه اراده نقشى در مبغوضيت فعل حرام ندارد - معتقديم كه علت تامّهء اين فعل حرام ، محكوم به حرمت غيريه « 1 » است ، زيرا اگر ما به وجدان خود مراجعه كنيم و ببينيم از چيزى تنفّر داريم ، وجداناً بين تنفّر از آن چيز و تنفّر از علت تامّهء آن ملازمه وجود دارد . حال اگر علت تامّهء يك حرام ، بسيط و غير مركّب باشد ، « 2 » و به‌عبارت ديگر : اگر فعل حرامى فقط يك مقدّمه داشته باشد ، وقتى آن مقدّمه تحقّق پيدا كرد ، حرام هم تحقّق پيدا مىكند ولى ارادهء مكلّف در تحقّق علت تامّه نقش دارد ، امّا فرض اين است كه در مبغوضيت معلول - يعنى فعل حرام - نقشى ندارد . در اينجا اين علت تامّهء واحده ، اتّصاف به حرمت غيريه پيدا مىكند . امّا اگر اين معلول داراى مقدّمات متعدّدى باشد ، به‌گونه‌اى كه اگر همهء آن مقدّمات تحقّق پيدا كند ، فعل حرام هم محقّق مىشود ولى اگر حتى يكى از آنها هم تحقّق پيدا\r\n\r\n\r\n","description":"","footnote":"\r\n( 1 ) - البته ايشان به كراهت تعبير كرده ولى مقصود همان مبغوضيت و حرمت غيريه است . به تعبير ديگر : در اينجا كراهت ، به‌معناى لغوى آن مىباشد نه به‌معناى اصطلاحى .\r\n( 2 ) - اين مطلب را مرحوم حائرى مطرح نكرده‌اند ولى لازمهء كلام ايشان يك چنين معنايى است .\r\n","page_name":" 636 ","page_number":636},
  {"content":"\r\n\r\nنكند فعل حرام وجود پيدا نمىكند ، بايد بگوييم : همين‌طور كه در واجبات ، واجبى به نام واجب تخييرى داريم ، در ارتباط با اين مقدّمات هم قائل به حرمت تخييريه مىشويم .\r\nيعنى آنچه بر مكلّف لازم است اين است كه جلوى تحقّق يكى از اين مقدّمات را بگيرد . و اختيار در انتخاب هريك با خود اوست ، زيرا هر مقدّمه‌اى كه ترك شود ، حرام تحقّق پيدا نمىكند و اگر در موردى حرام داراى سه مقدّمه باشد و مكلّف ملاحظه كرد كه دو مقدّمهء آن در خارج محقّق شده است ، ترك مقدّمهء سوّم بر او تعيّن پيدا خواهد كرد و به‌عبارت ديگر : حرام تخييرى به حرام تعيينى مبدّل خواهد شد . در نتيجه در قسم اوّل از افعال محرّمه ، اوّلًا : اراده - ازنظر مقدّميت - اتّصاف به حرمت پيدا نمىكند ، بلكه آنچه متّصف به حرمت مىشود علت تامّه است . و ثانياً : اگر علت تامّه ، مقدّمهء واحدى بود ، حرمت تعيينى پيدا مىكند و اگر متعدّد بود ، حرمت تخييرى پيدا مىكند . امّا در قسم دوّم - كه ارادهء مكلّف در مبغوضيت نقش دارد - واقعيت مسئله اين‌طور است كه اگر حرام بخواهد در خارج تحقّق پيدا كند ، از يك طرف ممكن است مستند به نبودن ساير مقدّمات باشد و از يك طرف مستند به نبودن اراده ، لذا اين بحث پيش مىآيد كه آيا عدم تحقّق حرام را - كه مطلوب مولاست - مستند به نبودن ساير مقدّمات كنيم يا تنها مستند به نبودن اراده بنماييم ؟ با توجه به اينكه رتبهء اراده ، مقدّم بر رتبهء ساير مقدّمات است ، استناد عدم تحقّق حرام به عدم اراده ، بر استناد آن به عدم ساير مقدّمات ترجيح دارد . در نتيجه در اينجا وجود و عدم وجود حرام به وجود و عدم وجود اراده ارتباط پيدا مىكند . ولى چون ما ( مرحوم محقّق حائرى ) - بر خلاف مرحوم آخوند - اراده را امرى اختيارى مىدانيم كه مىتواند متعلّق حكم واقع شود ، نتيجه اين مىشود كه در اين قسم از افعال محرّمه ، تنها مقدّمهء حرامى كه اتّصاف به حرمت غيريه پيدا مىكند عبارت از ارادهء مكلّف است . اراده ، هم در مبغوضيت نقش دارد و عدم تحقّق حرام به عدم اراده مستند مىشود . لذا اين اراده حسابش از ساير مقدّمات جدا شده و به‌عنوان مقدّمهء حرام ، محكوم به حرمت مىشود .\r\n\r\n","description":"","footnote":"","page_name":" 637 ","page_number":637},
  {"content":"\r\n\r\nالبته در صورتى كه فرض كنيم اراده ، يك امر غير اختيارى است ، « 1 » در اين قسم بايد حرمت مقدّمات را انكار كنيم ، چون عدم حرام استناد به عدم ساير مقدّمات ندارد و اراده هم - كه نقش دارد - براساس اين مبنا نمىتواند اتّصاف به حرمت پيدا كند . نتيجهء كلام مرحوم حائرى اين شد كه اراده در قسم اوّل ، به طور كلّى از صحنهء مقدّمات خارج است و تمام مسائل بر محور مقدّمات خارجيهء تحقّق حرام دور مىزند . امّا در قسم دوّم همهء مسائل بر محور اراده مىچرخد . كه اگر قائل شديم اراده اختيارى است و مىتواند متعلّق تكليف واقع شود ، حكم به حرمت آن مىنماييم . امّا اگر اراده را غير اختيارى دانستيم در قسم دوّم نه اراده مىتواند اتّصاف به حرمت پيدا كند و نه ساير مقدّمات . « 2 »\r\n\r\nاشكال امام خمينى رحمه الله بر مرحوم حائرى :\r\nايشان مىفرمايد : بحث ما در حرمت مقدّمات حرام - مانند بحث در وجوب مقدّمهء واجب - بحث در حرمت غيريه است ، درحالىكه لازمهء بيان شما در مورد قسم دوّم از افعال حرام - كه اراده را در مبغوضيت فعل نزد مولا دخيل دانستيد - اين است كه اراده از رديف مقدّمات خارج شده و در رديف ذى المقدّمه و حرام قرار گيرد . شما - از باب مثال - مىگوييد : شرب مسكر ، فىنفسه مبغوض مولا نيست . آنچه مبغوض مولاست ، شرب مسكرى است كه از روى اراده و اختيار صادر شده باشد . به‌خلاف قسم اوّل - مثل قتل - كه فىنفسه مبغوض مولاست ، خواه از روى اراده باشد يا از غير اراده ، لذا در موارد قتل خطايى كفّاره در كار است . اگر شما اراده را در اصل مبغوضيت شرب مسكر دخيل دانستيد ، چرا آن را در رديف ساير مقدّمات ذكر مىكنيد ؟ بلكه بايد اراده در رديف خود ذى المقدّمه و در دايرهء حرمت نفسى قرار گيرد . « 3 »\r\n\r\n\r\n","description":"","footnote":"\r\n( 1 ) - چون كلام ايشان در اين زمينه خيلى روشن نيست .\r\n( 2 ) - درر الفوائد ، ص 130 - 132\r\n( 3 ) - بنابراين كه تكليف به آن متعلّق شود . مناهج الوصول إلى علم الاصول ، ج 1 ، ص 416 و 417 ؛ معتمد الاصول ، ج 1 ، ص 108 - 109 و تهذيب الاصول ، ج 1 ، ص 283 و 284\r\n","page_name":" 638 ","page_number":638},
  {"content":"\r\n\r\n: ما بايد ببينيم نحوهء مدخليت اراده در مبغوضيت فعل حرام به چه صورتى است ؟\r\nيك‌وقت مولا مىگويد : « شرب مسكر و ارادهء آن ، روى هم رفته يك حرامند » در اينجا مىتوان گفت : « بين شرب مسكر و ارادهء آن فرقى وجود ندارد . شرب مسكر ، متعلّق حرام نفسى است ، به‌عنوان جزئيت و ارادهء شرب مسكر هم متعلّق حرام نفسى است ، به‌عنوان جزئيت . درحالىكه ايشان چنين تعبيرى در ارتباط با قسم دوّم از افعال محرّمه مطرح نكردند بلكه ايشان « شرب مسكر صادر از اراده » را حرام دانستند و در اين صورت اراده خارج از دايرهء حرام نفسى است . همان‌طور كه در « صلّ مع الطهارة » گفته مىشود :\r\n« تقيّد ، جزئيت دارد امّا خود قيد - يعنى طهارت - جزء نماز نيست ، بلكه شرط نماز است و شرط به‌معناى مقدّمهء خارجيه ، نه آنچه جزء مأمور به مىباشد » در ما نحن فيه هم آنچه نقش دارد ، تقيّد و صدور شرب از اراده است امّا نفس اراده خارج از دايرهء حرام نفسى است و عنوان مقدّميت دارد . خواه آن را به‌عنوان آخرين مقدّمه يا جزء مكمّل علت تامّه بدانيم يا چيز ديگر ، بالاخره در دايرهء علت است نه در دايرهء معلول كه به‌عنوان جزء معلول باشد . نتيجهء بحث در باب مقدّمهء حرام از آنچه گفته شد نتيجه مىگيريم كه : اوّلًا : با توجه به اين كه ما اصل ملازمه را انكار مىكنيم ، بنابراين هيچ قسمى از اقسام مقدّمهء حرام را محكوم به حرمت نمىدانيم . همان‌طور كه در باب مقدّمهء واجب هم وجوب غيرى مقدّمه را نپذيرفتيم . بله ، گاهى مقدّمهء حرام با عناوين ديگرى همراه مىشود كه آن عناوين حساب ديگرى دارد . مثلًا اگر كسى مقدّمات را به قصد تحقّق عمل حرام انجام دهد ، از باب تجرّى حرام مىشود ، حتى اگر به دنبال آن ، حرام واقع نشود . امّا تجرّى عنوان ديگرى است كه ربطى به‌عنوان مقدّمهء حرام ندارد و بحث ما در مقدّمهء حرام است . ثانياً : اگر ما در باب مقدّمهء واجب ملازمه را پذيرفتيم ، در باب مقدّمهء حرام ، آخرين\r\n\r\n","description":"","footnote":"","page_name":" 639 ","page_number":639},
  {"content":"\r\n\r\nجزئى كه حرام حتماً بعد از آن تحقّق پيدا مىكند محكوم به حرمت خواهد بود . طبق مبناى حضرت امام خمينى رحمه الله كه اراده را قبل از ساير مقدّمات مىدانستند ، در مسألهء شرب ماء ، آخرين مقدّمه عبارت از باز كردن مجراى گلو و آماده كردن ابزار بلع براى بلعيدن است . البته ما به ايشان اشكال كرديم و كلّيت مطلبى را كه در ارتباط با تقدّم اراده بر ساير مقدّمات مطرح كردند ، نپذيرفتيم و مسألهء تعلّق اراده به حركت عضلات را مثال زديم كه در اين مورد بايد بگوييم خود اراده حرمت غيرى پيدا مىكند .\r\nاللّهم وفقنا لما تحبّ و ترضى\r\nالحمد للَّه ربّ العالمين\r\nتابستان 1377\r\n\r\n\r\n\r\n","description":"","footnote":"\r\n1 - يعنى جايى كه بعد از اراده ، حرام ، فورا تحقق پيدا كند .\r\n","page_name":" 640 ","page_number":640}
  ]