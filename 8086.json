[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" مقدمه 1 ","page_number":1},
  {"content":"\r\n . \r\n","description":"","footnote":"","page_name":" مقدمه 2 ","page_number":2},
  {"content":"\r\n\r\nتاريخ هيجده سالهء آذربايجان\r\nبازماندهء\r\nتاريخ مشروطه ايران\r\n\r\n","description":"","footnote":"","page_name":" مقدمه 3 ","page_number":3},
  {"content":"\r\n . \r\n","description":"","footnote":"","page_name":" مقدمه 4 ","page_number":4},
  {"content":"\r\n\r\nتاريخ هيجده سالهء آذربايجان\r\nبازماندهء\r\nتاريخ مشروطه ايران\r\nنوشتهء\r\nاحمد كسروى\r\nمؤسسهء انتشارات امير كبير\r\nتهران ، 1384\r\n\r\n","description":"","footnote":"","page_name":" مقدمه 5 ","page_number":5},
  {"content":"\r\n\r\nكسروى ، احمد ، 1269 - 1324 .\r\nتاريخ هيجده ساله آذربايجان : بازمانده تاريخ مشروطه ايران / نوشته كسروى . - تهران : امير كبير ، 1384 .\r\n940 ص .\r\nISBN 964 - 00 - 0325 - 2\r\nفهرستنويسى بر اساس اطلاعات فيپا .\r\nكتاب حاضر توسط ناشران متفاوت در سالهاى مختلف چاپو منتشر شده است .\r\nچاپ سيزدهم : 1384 .\r\n1 . آذربايجان - تاريخ 2 . آذربايجان - جنبشها و قيامها الف - عنوان ب . عنوان . بازمانده تاريخ مشروطه ايران .\r\n5 ك 45 ذ / 2001 DSR\r\n3 / 955\r\n1384\r\nكتابخانه ملى ايران 3827 - 84 م\r\nتاريخ هيجده سالهء آذربايجان بازماندهء تاريخ مشروطهء ايران\r\n009291580 شابك 2 - 0325 - 00 - 964 بها : 55000 ريال\r\nتاريخ هيجده سالهء آذربايجان بازماندهء تاريخ مشروطهء ايران\r\nتأليف : احمد كسروى\r\nچاپ دوازدهم : 1378\r\nچاپ سيزدهم : 1384\r\nچاپ و صحافى : چاپخانه سپهر ، تهران\r\nشمارگان : 3000 نسخه\r\nحق چاپ محفوظ است .\r\nشابك 2 - 0325 - 00 - 964\r\nISBN 964 - 00 - 0325 - 2\r\nمؤسسهء انتشارات اميركبير تهران ، ميدان استقلال .\r\nWWW . AMIR - KABIR . COM\r\n\r\n","description":"","footnote":"","page_name":" مقدمه 6 ","page_number":6},
  {"content":"\r\n\r\n\r\n[ سخن ناشر 
  ]\r\nبسمه تعالى تاريخ هجده سالهء آذربايجان ، تأليف سيد احمد كسروى روايت تاريخى مستند از رويدادها و حوادث بعد از انقلاب مشروطيت ايران از آغاز قيام رهاييبخش تبريز به رهبرى ستار خان و باقر خان و ديگر مجاهدين آذرى و گيلانى و بختيارى در برابر استبداد صغير محمد على شاهى و ذكر اين وقايع و مبارزات و رشادتها به تفصيل و كسب مجدد آزادى و فتح تهران تا فرجام قيام نافرجام شيخ محمد خيابانى مىباشد .\r\nكتاب اخير ، در واقع ذيل و دنبالهء كتاب « تاريخ مشروطه » كسروى است « 1 » كه باهم شامل شش بخش مىشوند و بنا به قول خودش ، در ابتدا يك‌بار در « مهنامهء العرفان » در سوريه به عربى و بار ديگر همراه « پيمان » ، روزنامهء نشر عقايدش به چاپ رسيده است « 2 » . اين مجموعه به‌طور كامل ، نخستين‌بار در سال 1316 شمسى در تهران ، چاپ شده است و تا وقوع انقلاب اسلامى ، چاپهاى ديگرى با قطعهاى مختلف داشته است .\r\nهمانگونه كه در كتاب آمده و كسروى به ذكر آن بسنده مىكند ، اين مقطع از تاريخ ايران ، داراى ويژگيها و خواصى است كه قبل از آن تاريخ ايران فاقد آن بوده و كمتر اتفاق افتاده كه مردم در صحنه آمده و ابراز وجودى كرده باشند . اين فصل پرفراز و نشيب ، كه ناشى از پيروزى انقلاب مشروطه و تحول در بنيانهاى سنتى ملت و كشور ايران است ، بعد از بمباران مجلس و تعطيلى موقت مشروطيت آغاز و تا كودتاى رضا خان مىانجامد .\r\n\r\n\r\n","description":"","footnote":"\r\n( 1 ) . كسروى در مورد علت نگارش تاريخ مشروطه و ارتباط آن با تاريخ هجده‌ساله ، چنين گفته است :\r\n« هنگاميكه آن را آغاز كرديم ، ميخواستيم تنها پيش‌آمدهاى آذربايجان را از آغاز مشروطه‌خواهى تا هجده سال ديگر بنويسيم . ولى چون به كار پرداختيم ديديم ، جدا كردن رخدادهاى تهران و آذربايجان و ديگر جاها از هم نشدنيست . . . اين بود ، تاريخ هجده سالهء آذربايجان از نيمهء راه خود ، رويهء تاريخ مشروطه ايران گرفت » . تاريخ مشروطه ايران ، مقدمه .\r\n( 2 ) . كسروى ، احمد . تاريخ هجده سالهء آذربايجان ، تهران ، امير كبير ، ص 791 .\r\n","page_name":" مقدمه 7 ","page_number":7},
  {"content":"\r\n\r\nمهمترين دست‌آورد اين دوران سراسر حادثه و رخداد ، فتح تهران است كه با تغيير ماهيت انقلاب از ارزشها و رهبران قبلى و ظهور رهبران جديد ، كه در واقع حاكمان بعدىاند ، همراه مىشود . از همين فراز است كه عنصر شاه « 3 » ، كه در قانون اساسى مشروطه ماندگار مانده ، خاصيت استبدادى قبلى و نيز آنچه را كه فعلا در لواى مشروطيت برايش فراهم شده ، بطور كلى از دست مىدهد . سلسلهء قاجار نيز تكان سختى مىخورد و رشته امور ملت و دولت ، به‌دست سياست‌گران و بازيگران صفحه جديد تاريخ ايران مىافتد « 4 » .\r\nكسروى با محور قرار دادن حوادث آذربايجان ، « 5 » سير تاريخى هجده سالهء مشروطه را در هزار صفحه گزارش مىكند . او كه نگاهى طرفدارانه به مشروطيت و تغيير نظامى سياسى با شيوه‌هاى انقلابى دارد ، در اين كتاب بنا دارد ، به عنوان نمايندهء رو به رشد طبقهء متوسط ايران از حوادث تاريخى سخن بگويد و از اين زمينه تاريخى و نيز ضروريات و مقتضيات اجتماعى براى تغيير انديشه‌ها و مغزها و خردها و تغيير مناسبات اجتماعى كمال استفاده را ببرد . اين پندار كسروى ، نوعى سوسياليسم تخيلى و دمساز شدن با شرايط اجتماعى بود كه مىخواست خود را با اصلاحات رضا خان و كوشش وى در پيدايش طبقهء جديد همراه كند . تعبير وى از اين اصلاحات و نظام سلطهء جديد ايرانى « يكدست تواناست » « 6 » .\r\nشيوه‌اى كه كسروى در نگارش تاريخ هجده ساله ( مانند ساير آثارش ) به كار برده ، با همهء نقايصش ، مقدمه‌اى است بر تاريخ‌نگارى نوين ايرانى . اين شيوه كه اختصاص به ايشان دارد ، ناشى از جريان عمومى باستان‌گرايى و حد افراطى آن ( شوونيستى ) و احياء ارزشهاى منفى آن كه به صورت علاقهء مفرط به فارسىنويسى و تكيه بر ادبيات قبل از اسلام ، بويژه در بخش انتهايى پادشاهى رضا خان ، كه موعد انتشار تاريخ هجده ساله و ديگر كتب تاريخى وى است ، كاملا نمود داشته و خود او از مبلغانش گشته است . با اينهمه تاريخ كسروى از شيوايى و روانى دلپذيرى برخوردار است و علىرغم تجديدنظر طلبى در شيوهء تاريخ‌نويسى ، اگر خوب دقت شود ، حالت قصه‌گويى كاتبان و راويان قديمى تاريخ ايران در سراسر كتاب حفظ شده است .\r\nكسروى علاوه بر روايت مستند تاريخى ، در همه‌جاى كتاب به قضاوت تاريخى مىنشيند و نظرات صريح و جانب‌دارانهء خود را ابراز مىكند « 7 » و نسبت به همهء افراد و جريانها موضعگيرى\r\n\r\n\r\n","description":"","footnote":"\r\n( 3 ) . جالب توجه است كه كسروى در سراسر كتاب از به كار بردن لفظ « شاه » براى « محمد على ميرزا » امتناع دارد .\r\n( 4 ) . ملك الشعراى بهار . تاريخ احزاب سياسى ، ج 1 ، ص 6 .\r\n( 5 ) . او در مقدمه صادقانه به كمبود اطلاع خود از حوادث غير از تبريز اعتراف دارد و به‌همين علت مسائل آذربايجان را نقش محورى در انقلاب داده است ؛\r\n« اينرا هم بگويم از پيش‌آمدهاى اسپهان و رشت مرا جز آگاهيهاى اندكى نمىباشد و آن را هم از اينجا و آنجا بدست آورده‌ام » .\r\n( 6 ) . كسروى ، تاريخ هجده ساله ، ص 791 .\r\n( 7 ) . چون كتاب مملو از اين قضاوتهاست ، بعنوان نمونه « انجمن جلوگيرى كرد و كار بسيار بجايى بود زيرا بهانه بدست سپاهيان روس مىداد » . از ص 49 .\r\n","page_name":" مقدمه 8 ","page_number":8},
  {"content":"\r\n\r\nدارد و كمتر حادثه و واقعه و فرد و شخص و گروه و دسته‌اى از ديد حساس او پنهان مىماند .\r\nمؤلف علاوه بر اين‌كه خود در متن قضايا و حوادث مشروطه در آذربايجان حضور داشته « 8 » و به قول معروف از نزديك دست در آتش داشته ، در نگارش تاريخ خود از شواهد عينى ديگر و دست‌اندركاران وقايع و رهبران قيامها ، مطالب فراوانى به همراه يادداشتهاى خصوصى دست اول ، گزارشها ، اعلاميه‌ها ، تلگرافات رسمى داخلى و خارجى و نيز از روزنامه‌ها و كتابها نقل كرده است . گرچه به‌طور غير استاندارد از آنها بهره برده است و آنها را حداقل در پايين صفحه معرفى كرده است ، با اينهمه و علىرغم قولى كه در مقدمهء تاريخ مشروطه داده ( فهرست آنها را در بخش بازپسين خواهم آورد ) هيچگونه فهرستى در پايان كتاب نيامده است و جاى خالى آن كاملا احساس مىشود .\r\nاگر تحليلهاى طولانى و بعضا ملالت‌آور و مطالب تكرارى و از اين شاخه به آن شاخه پريدن نبود ، كتاب كسروى به لحاظ اشراف به بسيارى از ريزه‌كاريها و دقت در اتفاقات حادث شده و تحرير شدن در نزديكى زمان وقوع مىتواند از جملهء منابع معتبر محسوب شود « 9 » . ( اگر كسروى تقويم به كار برده را به جاى شمسى ، قمرى مىگرفت زمانها دقت بيشترى داشت و با گذشته قرين‌تر بود ) .\r\nموضعگيريهايى كه كسروى در باب روحانيت « 10 » دخيل در حوادث مشروطه ابراز مىدارد ، مختلف و متفاوت است . يك‌جا از فداكاريها و جانفشانيهاى آنها تقدير و ستايش مىكند و اساسا علت موجبهء « جنبش مشروطه را در ايران آقايان طباطبايى و بهبهانى و ديگران » « 11 » مىداند و در مورد نمايندگان مختلف اين قشر سخنهاى گوناگون بيان مىدارد و نقش علماى سه‌گانه نجف ( آخوند خراسانى ، مازندرانى و تهرانى ) را تعيين‌كننده مىداند .\r\nاو ضمن نگرانى از شهادت بهبهانى بوسيلهء تندروها ، مبارزات و تلاشهاى وى را مىستايد « 12 » .\r\n\r\n\r\n","description":"","footnote":"\r\n( 8 ) . همان ، صص 675 تا 677 و صص 686 و 687 . كسروى كه متولد 1308 ه . ق بود به ثمر - رسيدن انقلاب مشروطه را در 16 سالگى ملاحظه كرده است . او ضمن شركت در حوادث تبريز ، در قيام خيابانى از دموكراتها شمرده شده و همرزم خيابانى بوده است . گرچه بعد از آن جدا مىشود .\r\n( 9 ) . باتوجه به زبان‌شناس بودن وى و آشنايىاش با زبانهاى انگليسى ، عربى ، پهلوى ، ارمنى ، فارسى و تركى ، اين اعتبار فزونى مىگيرد .\r\n( 10 ) . « ما نيك ميدانيم كه اين گروه كه در آغاز جوانى از خانه و خاندان خود دور افتاده و هر يكى بيست سال و سى سال در نجف يا در كربلا با سختيها بسر مىبردند » . تاريخ هجده - ساله ، ص 498 .\r\n( 11 ) . مقدمهء تاريخ مشروطه ، ص 4 و نيز « در سال 1284 كه آقاى بهبهانى بهمدستى طباطبايى در تهران بكوششهايى برخاستند و در سايهء يكسال‌ونيم رنج و تلاش جنبش مشروطه - خواهى را پيش آوردند » . تاريخ هجده‌ساله ، ص 770 .\r\n( 12 ) . همان . ص 131 .\r\n","page_name":" مقدمه 9 ","page_number":9},
  {"content":"\r\n\r\nهمچنين از افرادى مانند ميرزا محسن برادر داماد ( صدر العلما ، بهبهانى « 13 » ، ثقة الاسلام تبريزى ، كه علاوه بر اسلاميت جنبه‌هاى ناسيوناليستى را هم داراست « 14 » ، و شيخ على اصغر ليلاوايى تعريف مىكند كه : « يكمرد خداشناس و پاكدرون و غيرتمندى بود » « 15 » و يا حتى همراهى كردن براى شيخ محمد خيابانى هنگام نگارش فصول مربوط به او « 16 » .\r\nبايد توجه كرد اين تعريف و تمجيد بيشتر ناشى از جانبدارى آنها از مشروطه و آزاديخواهى است . زيرا كسروى هرجا كه توانسته و به قول معروف تيغش برش داشته ، زهر خود را ريخته و مخالفت خود را با اين سلسلهء جليله ابراز كرده است . البته اين بيشتر شامل بخش ديگر از روحانيت است كه سر سازگارى با مشروطه نداشته ، لذا مورد حمله او واقع شده‌اند . مثلا او ضمن انتقاد از تحصيل دروس حوزوى ؛ « با آنكه سالها در نجف مانده ، از ملايان بشمار مىرفت ، همچون بيشترى از آن گروه هوش و خرد خود را در راه اصول و حديث و فلسفه تباه نساخته . » « 17 » از اقدامات افرادى نظير حاجى شيخ فضل اللّه نورى كه « آلوده و بدنام » « 18 » بود و « حاج آقا نور اللّه يكدل و يكزبان هوادارى از مشروطه داشت ولى آقا نجفى هر زمان راهى پيش مىگرفت » « 19 » با عنوان آشفته‌كاريهاى كسانى كه خود را پيشوايان توده مىشمارند ياد مىكند « 20 » .\r\nكسروى شديدا با روسيان و انگليسيان و دخالتهاى ايشان در حوادث مشروطه و بعد از آن مخالفت مىكند و آن را در موارد گوناگون ، خصوصا در فرصتى كه بر اثر ظهور قدرت امپرياليستى جديد ( آلمان ) كه آنها را در اروپا سرگرم كرده و معاهده 1907 را در مورد ايران تنظيم كرده‌اند تقبيح مىكند و از نوعى تفكر استقلال‌طلبانهء ايرانى دم مىزند كه ضد بيگانه و بيگانه‌پرستى است و ظاهرا بر مردم و حمايتهاى آنها اتكا دارد . او در اين ميان ، لبهء تيز قلم خود را متوجه تقىزاده مىكند و از وى بعنوان ؛ « پاس‌دارندهء سفارشات روس و انگليس » « 21 » كه طرفدار روشهاى پارلمانتاريستى و سياسى براى وجيه الملة شدن است ، ياد مىكند و در موارد متعدد از عملكرد به ظاهر انقلابى وى ( خصوصا دربارهء آذربايجان و تندرويها ) انتقاد سخت\r\n\r\n\r\n","description":"","footnote":"\r\n( 13 ) . گرچه از تلاشها و جانفشانيهاى او به نيكى ياد مىكند . ولى مىگويد :\r\n« رويهمرفته اينمرد افزار دست وثوق الدوله گرديده » . همان ، ص 771 .\r\n( 14 ) . همان . ص 278 و نيز در جاى ديگر مىگويد :\r\n« اينمرد پيشواى شيخيان شمرده ميشد . . . و چون در سال 1285 جنبش مشروطه برخاست و مجتهدان و ملايان در مسجد صمصام خان گرد آمدند ، او نيز به آن جا درآمده همزانوى ايشان نشست و پاكدرونانه آميزش آغاز كرد » . ص 314 .\r\n( 15 ) . همانجا . ص 41 .\r\n( 16 ) . همان . ص 874 .\r\n( 17 ) . همان . ص 41 .\r\n( 18 ) . همان . ص 103 .\r\n( 19 ) . همان . ص 3 .\r\n( 20 ) . همان . ص 404 .\r\n( 21 ) . همان . ص 20 .\r\n","page_name":" مقدمه 10 ","page_number":10},
  {"content":"\r\n\r\nمىنمايد « 22 » .\r\nهمينجا لازم به تذكر است كه اگر مقايسه‌اى بين تقىزاده و كسروى برقرار شود ، كسروى چيزى از تقىزاده كم ندارد ، الا سياست‌گرى و بازيگرى سياسى كه از آن تقىزاده بود ، اين دو كه از يك تبار آذرى بودند ، از جهات علم و اطلاع و تحصيلات و ساير خصوصيات فردى و اجتماعى نيز شبيه هم بوده‌اند ، گرچه كسروى در معادلات سياسى ، به علت خصلتهاى ويژه در بندوبستها قرار نگرفت و اخلاق خاص او مانع از رشد سياسى - اجراييش گرديد .\r\nكسروى گرچه خود از مشروطه‌طلبان منور الفكر است ، ولى نسبت به ساير روشنفكران اين چنينى ، يكدل نيست « 23 » و بويژه در مورد آنهايى كه بعد از بمباران مجلس از ايران فرار را برقرار ترجيح دادند ، زبان به انتقاد مىگشايد ؛ « يكدسته كه به اروپا شتافته و اين يك‌سال را در خيابانهاى قشنگ و پاكيزهء آنجا خوش مىچميدند و هرگز يادى از گرفتاريهاى تبريز و سختى كار آزاديخواهان نمىكردند ، اين زمان آنان نيز به تلاش افتاده مىكوشيدند هرچه زودتر خود را به ايران رسانند و تا دير نشده ، جا بر سر خوان يغما گيرند » « 24 » . و اينان « تخم اروپائيگرى مىافشاندند » « 25 » .\r\nبه همين علت ، كسروى در عوض همدلى با روشنفكران فرصت‌طلب ، از تودهء عوامى كه به صرف داشتن غيرت و شجاعت وارد انقلاب و جرگهء كارزار شدند ، تعريف و تمجيد فراوان مىكند « 26 » و در جاىجاى كتاب تاريخ هجده‌ساله ، از ستار خان « 27 » و باقر خان و يپرم خان « 28 » و\r\n\r\n\r\n","description":"","footnote":"\r\n( 22 ) . همانجا . صص 30 ، 76 ، 127 ، 130 . در جاى ديگر مىگويد : وى با ايجاد دسته دمكرات كه بدنبال آن دسته اعتدال ساخته شد و با شروع نزاعها ارزش عمل مجاهدان و شأن آنها كاسته شد و در نهايت باعث حذف آنها گرديد . عينا همين مطلب در صفحات 144 و 505 آورده است .\r\n( 23 ) . وى بسيارى از آنها را « ميوه‌چينان » سنگدل انقلاب معرفى مىكند . تاريخ هجده‌ساله .\r\nص 226 .\r\n( 24 ) . همانجا . ص 21 و نيز مىگويد :\r\n« همين كه محمد عليميرزا برافتاد و بار ديگر وزيران و بزرگان و دانشمندان و اين گونه برجستگان ! به ميدان افتادند و رشتهء كارها را بدست گرفتند . در سايهء خودخواهى و ناشايستگى و دغلكارى نه تنها كارى از پيش نبرده كشور را دچار آشفتگى گردانيدند . . . يك گناه بزرگترشان اين بود كه آن دسته‌هاى جانبازان و مردان را فداى خودخواهى و سياهكارى خويش ساختند » ، ص 129 .\r\n( 25 ) . همان ، ص 74 .\r\n( 26 ) . همانجا . ص 128 ، « سيزده ماه رشتهء كارها در دست اين برخاستگان از ميان توده انبوه بود كه هم ريشهء خودكامگى را كنده بار ديگر مشروطه را به ايران برگردانيدند و هم با سياست همسايگان برآمدند » .\r\n( 27 ) . تاريخ هجده‌ساله . صص 597 ، 145 .\r\n( 28 ) . كسروى به علت انتقاداتى كه از يپرم دارد در رده‌بندى آنها مىگويد : -\r\n","page_name":" مقدمه 11 ","page_number":11},
  {"content":"\r\n\r\nامثالهم كه جان و هستى خود را در گرو انقلاب و احياء مجدد مشروطيت فدا كردند ، بارها ذكر به خوبى و اصالت مىكند . او اعتراف دارد كه اين عده متأسفانه به علت عدم آگاهى و اطلاع از عمق حوادث و بنيان مشروطيت ابزار دست سياست‌گران بيماردل قرار گرفتند « 29 » .\r\nو وى با اندوه از اين سالهاى بعد از فتح تهران ياد مىكند ، « 30 » و گردانندگان امور را كسانى مىداند كه تا ديروز از استبداد محمد عليشاه دفاع مىكردند و امروز چهره عوض كرده در سلك انقلاب جا خوش كرده‌اند . اينان با ايجاد دسته‌جات سياسى اعتدال و دمكرات از تلاشهاى قهرآميز مجاهدان گمنام به نفع گروه‌هاى مرتبط با بيگانه خود سود بردند و بعد از تثبيت حاكميت خود يك‌يك اين مجاهدان را از سر راه خود برداشتند و ماجراى پارك اتابك و غيرهم را بوجود آوردند .\r\nكسروى ضمن جانبدارى از آزادگانى همچون ميرزا كوچك خان و شيخ محمد خيابانى و جانبازيهاى آنان در راه احياء عظمت انقلاب و ايران ، در مجموع از عملكرد آنها راضى نيست و انتقاد دارد . به‌نظر او حفظ تماميت ارضى ايران و تمركز قدرت در مركز ، واجب‌تر از ساير نظرات است . متأسفانه وى هيچگاه مشخص نمىكند با تكيه بر چه مكانيسمى مىتوان با دولتهاى مركزى ايران ، كه خود به شدت از آنان انتقاد مىكند ، همكارى كرد و بر قدرت ملى كشور افزود . و در ارزيابى از نهضت جنگل مىگويد : « و آن اينكه راهى براى خود نمىداشتند و اين بود كارهاشان نابسامان درمىآمد . آنگاه گروهى كه براى نبرد با بيگانگان برخاسته بودند افزار دست بيگانگان مىشدند » « 31 » و « اين مىرسانيد كه مردان كوتاه‌بين و ساده‌اى هستند و از دورانديشى و شناختن سود و زيان كشور بىبهره مىباشند » « 32 » .\r\nاطلاعات كسروى راجع به خيابانى شايد يكى از بهترين منابع دست اول اين قيام شمرده شود . چون خودش شاهد و ناظر دقيق قيام بوده و اطلاع كافى و وافى دارد . وى با رعايت انصاف مىگويد : « آزاديستان كردن آذربايجان باعث ترس انگليس و دولت مركزى ايران گرديد » « 33 » از نظر وى علاوه بر اين موضوع ، « سخن روشن نگفتن در مورد بلشويكها » « 34 » سرانجام منجر به سركوبى قيام و خاتمه يافتن آن گرديد . وى بقدرى از اين موضوع غمگين است كه مىگويد : « مردمى كه براى او كف‌زدن و زنده‌باد گفتند ، همه دروغى بود » « 35 » .\r\n\r\n\r\n","description":"","footnote":"\r\n- « اگر بخواهيم بسنجشى ميان آنان بپردازيم و براى هريك جايگاهى نشان دهيم بايد ستار خانرا يكم و اين مرد را دوم شمرده و سپس ديگران را بياوريم . همان جا . ص 522 .\r\n( 29 ) . همان . ص 229 .\r\n( 30 ) . همان . ص 157 .\r\n( 31 ) . همان . ص 813 .\r\n( 32 ) . همان . ص 814 .\r\n( 33 ) . همان . ص 874 .\r\n( 34 ) . همانجا .\r\n( 35 ) . همان . ص 893 .\r\n","page_name":" مقدمه 12 ","page_number":12},
  {"content":"\r\n\r\nتاريخ هجده‌سالهء آذربايجان كسروى باوجود نواقص يادشده و كشته شدنش در 1324 كه ديگر مهلتى نيافت تا به تجديدنظر از محتوى و مطالب كتابش بپردازد ، كتابى است كه به ثبت بسيارى از ناگفته‌هاى تاريخ ايران پرداخته است و شجاعانه به نقش مردم كه انقلاب با وجود آنها به حقيقت پيوست ، توجه بسنده كرده است و همين باعث اعتبار و ماندگارى آن شده است .\r\nناشر\r\n\r\n","description":"","footnote":"","page_name":" مقدمه 13 ","page_number":13},
  {"content":"\r\n . \r\n","description":"","footnote":"","page_name":" مقدمه 14 ","page_number":14},
  {"content":"\r\n\r\n\r\nفهرست مندرجات\r\nبخش اول گفتار يكم شورش اسپهان و بختيارى صفحه 1\r\nگفتار دوم شورش گيلان صفحه 7\r\nگفتار سوم آشفتگى كارها و پذيرفتن محمد على ميرزا مشروطه را صفحه 15\r\nگفتار چهارم پيشرفت گيلانيان و گشادن ايشان قزوين را صفحه 22\r\nگفتار پنجم دودلى آزاديخواهان صفحه 28\r\nگفتار ششم بدرفتاريهاى روسيان در آذربايجان صفحه 36\r\nگفتار هفتم گرفتن آزاديخواهان تهران را صفحه 51\r\nگفتار هشتم برداشتن محمد عليميرزا را از پادشاهى صفحه 60\r\nگفتار نهم رفتن محمد عليميرزا از ايران و كارهاى ديگر صفحه 71\r\nگفتار دهم جنبش زنجان صفحه 80\r\nگفتار يازدهم پيش‌آمد اردبيل صفحه 84\r\nگفتار دوازدهم تاراج اردبيل و در آمدن سپاه روس به آنجا صفحه 95\r\nگفتار سيزدهم پايان كار ملاقربانعلى صفحه 102\r\nگفتار چهاردهم فيروزيهاى لشكر دولتى صفحه 106\r\nگفتار پانزدهم بدرفتاريهاى همسايگان صفحه 119\r\nگفتار شانزدهم كشته شدن آقاى بهبهانى و ميرزا عليمحمد خان صفحه 126\r\nگفتار هفدهم پيش‌آمد پارك اتابك صفحه 137\r\nگفتار هيجدهم يادداشت انگليس و جوش مردم صفحه 147\r\nگفتار نوزدهم سال پر اندوه 1290 صفحه 157\r\nگفتار بيستم بازگشت محمد على ميرزا بايران صفحه 167\r\nگفتار بيست و يكم فيروزيهاى دولت صفحه 180\r\nگفتار بيست و دوم لشكركشى سالار الدوله و شكست او صفحه 188\r\nگفتار بيست و سوم آشوب اردبيل و كشته شدن آخوندوف صفحه 193\r\nگفتار بيست و چهارم سركشى حاج صمد خان صفحه 200\r\nگفتار بيست و پنجم جنگهاى صمد خان صفحه 207\r\nگفتار بيست و ششم گرفتاريهاى آذربايجان صفحه 216\r\nگفتار بيست و هفتم كشاكش ميانه ايران و روس صفحه 221\r\nگفتار بيست و هشتم دواليتماتوم روس و ايستادگى مجلس صفحه 234\r\nگفتار بيست و نهم شوروخروش مردم ايران صفحه 241\r\n\r\n","description":"","footnote":"","page_name":" مقدمه 15 ","page_number":15},
  {"content":"\r\n\r\nگفتار سىام شوروخروش آذربايجان صفحه 249\r\nگفتار سى و يكم پذيرفتن دولت التيماتوم را و بستن مجلس صفحه 255\r\nگفتار سى و دوم جنگهاى خونين تبريز صفحه 261\r\nگفتار سى و سوم بيرون رفتن مجاهدان از شهر و ديگر پيش‌آمدها صفحه 275\r\nبخش دوم گفتار يكم از روز پنجم دىماه صفحه 296\r\nگفتار دوم روز دهم دىماه صفحه 309\r\nگفتار سوم درآمدن صمد خان به شهر صفحه 323\r\nگفتار چهارم آدمكشيهاى صمد خان صفحه 337\r\nگفتار پنجم دار زدن پترسخان صفحه 356\r\nگفتار ششم دار زدن آقا مير كريم و ديگران صفحه 368\r\nگفتار هفتم خودكشى شاهزاده امان اللّه ميرزا صفحه 311\r\nگفتار هشتم دار زدن حاجى نقى با يك گرجى صفحه 394\r\nگفتار نهم جنبش ملايان براى خواستن محمد عليميرزا صفحه 402\r\nگفتار دهم واليكرى محمد وليخان بآذربايجان صفحه 409\r\nگفتار يازدهم رسيدن سپهدار به تبريز صفحه 423\r\nگفتار دوازدهم پيش‌آمدهاى ارومى و كشته شدن مشهدى اسماعيل صفحه 432\r\nگفتار سيزدهم كوچندگان صفحه 437\r\nگفتار چهاردهم پيش‌آمدهاى گيلان صفحه 458\r\nگفتار پانزدهم كشاكش مجلس و دولت صفحه 476\r\nگفتار شانزدهم پس از بسته شدن مجلس صفحه 495\r\nگفتار هفدهم جنگهاى با سالار الدوله و كشته شدن يفرمخان صفحه 510\r\nگفتار هجدهم بازمانده جنگها و سرگذشت يار محمد خان صفحه 538\r\nبخش سوم گفتار يكم گرفتاريهاى دولت صفحه 543\r\nگفتار دوم پيش‌آمدهاى آذربايجان صفحه 550\r\nگفتار سوم كابينه علاء السلطنه و كارهاى آن صفحه 565\r\nگفتار چهارم بازگشت صمد خان بگردنكشى صفحه 576\r\nگفتار پنجم جنگ جهانگير اروپا و پيش‌آمدهاى ايران صفحه 587\r\nگفتار ششم درآمدن عثمانيان به آذربايجان صفحه 599\r\nگفتار هفتم دنباله جنگهاى روس و عثمانى در آذربايجان صفحه 610\r\nگفتار هشتم مجلس سوم و كارهاى آن صفحه 623\r\n\r\n","description":"","footnote":"","page_name":" مقدمه 16 ","page_number":16},
  {"content":"\r\n\r\nگفتار نهم كوچيدن آزاديخواهان از تهران و بسته شدن مجلس صفحه 634\r\nگفتار دهم جنگهاى كوچندگان با سپاه روس و شكست يافتن ايشان صفحه 646\r\nگفتار يازدهم دنباله جنگها صفحه 661\r\nگفتار دوازدهم راه‌آهن جلفا تا تبريز صفحه 671\r\nگفتار سيزدهم خشكسالى و نايابى صفحه 688\r\nگفتار چهاردهم بيرون رفتن روسيان از ايران صفحه 705\r\nگفتار پانزدهم سختى گرفتاريهاى ارومى ( رضائيه ) صفحه 710\r\nگفتار شانزدهم كشتن سيمقو مارشيمون را صفحه 725\r\nگفتار هفدهم جنگها با آسوريان و داستان دلگد از سلماس صفحه 734\r\nگفتار هجدهم درباره آمدن عثمانيان بآذربايجان صفحه 743\r\nگفتار نوزدهم بازمانده داستان سلماس و ارومى صفحه 751\r\nگفتار بيستم آشفتگى كارهاى تهران صفحه 765\r\nگفتار بيست‌ويكم در آمدن انگليسيان بايران صفحه 777\r\nگفتار بيست‌ودوم آخرين پيش‌آمدهاى جنگ جهانگير در ايران صفحه 784\r\nبخش چهارم گفتار يكم كابينه صمصام السلطنه صفحه 792\r\nگفتار دوم كابينه وثوق الدوله صفحه 799\r\nگفتار سوم جنگ با جنگليان صفحه 812\r\nگفتار چهارم آغاز كار سمينگو صفحه 829\r\nگفتار پنجم بار ديگر جنبش دموكراتها صفحه 842\r\nگفتار ششم جنگ با سمينگو صفحه 851\r\nگفتار هفتم داستانهائى كه زمينه به برخاستن خيابانى داد صفحه 858\r\nگفتار هشتم خيزش خيابانى صفحه 865\r\nگفتار هشتم آزادستان صفحه 873\r\nگفتار نهم رفتن خيابانى بعالىقاپو صفحه 882\r\nگفتار دهم پايان كار خيابانى صفحه 889\r\nفهرست اسامى از صفحه 897 الى 919\r\n\r\n","description":"","footnote":"","page_name":" مقدمه 17 ","page_number":17},
  {"content":"\r\n . \r\n","description":"","footnote":"","page_name":" مقدمه 18 ","page_number":18},
  {"content":"\r\n\r\nبخش يكم\r\n\r\n","description":"","footnote":"","page_name":" مقدمه 19 ","page_number":19},
  {"content":"\r\n . \r\n","description":"","footnote":"","page_name":" مقدمه 20 ","page_number":20},
  {"content":"\r\n\r\n\r\nبخش يكم\r\n\r\nگفتار يكم شورش اسپهان و بختيارى\r\nچنان كه گفته‌ايم در آن روزها كه محمد عليميرزا از شهر به باغشاه رفته با مشروطه دشمنى آشكار ساخت و پيدا بود كه بهمدستى لياخوف بكندن بنياد مجلس مىبسيجد و مجلس اين آگاهى را بشهرها رسانيده در همدان و اسپهان و قزوين و شيراز و مشهد و رشت و تبريز و ديگر جاها مردم به جوش و خروش برخاستند و بتلگراف با مجلس همدردى نموده نويد فرستادن تفنگچى دادند و چون انجمن ايالتى تبريز پيشنهاد مىكرد محمد عليميرزا از پادشاهى برداشته شود در همه‌جا آن را پذيرفته پياپى پيامها بهم فرستادند و ايران را پر از شور و خروش ساختند . ولى چون محمد عليميرزا مجلس را به آن آسانى برانداخت و به كسانى از پيشروان آزادى كيفرهاى سختى داد از اين پيش‌آمد جز از تبريز و رشت كه آن يكى يازده ماه و اين يكى سه روز ايستادگى نمود ديگر شهرها همين كه خبر تهران را شنيدند بيكبار از جوش‌وخروش افتادند و هركس پى كار خود رفته ديگر آواز درنياوردند و چون انبوه مردم معناى مشروطه را نميدانستند و از درون در بند آن نبودند آنچه بود فراموش كرده رشته اميد گسستند . كسانى از آنان خود را بدرباريان بسته بپوزش‌خواهى نيكو بندگيها كردند . آنان كه براستى آزاديخواه بودند هر يكى بكنجى خزيده دم فروبستند . هر كسى مىپنداشت ديگر نام مشروطه در ايران شنيده نخواهد شد . تا كم‌كم آوازه ايستادگيهاى تبريز پراكنده گرديد . تا ديرى چندان ارجى به آن نمىنهادند و آن را جز چندگاهه نمىشماردند . رفته رفته بزرگى آن را دريافتند و از اينجا روزنه اميدى در دلها پديد آمد و هر زمان مژده‌هاى نوينى از تبريز رسيده بر استوارى آنان افزود تا آنگاه كه تبريزيان دولتيان را از شهر\r\n\r\n","description":"","footnote":"","page_name":" 1 ","page_number":21},
  {"content":"\r\n\r\nبيرون رانده دوچى را از ميان برداشتند و عين الدوله را تا با سمنج بازپس نشانده راه - هاى شهر را باز كردند و دسته‌هاى مجاهد آراسته بر سر خوى و سلماس و مرند و مراغه فرستادند .\r\nاين فيروزيها مردم را در همه‌جا بتكان آورد و در تهران و مشهد و رشت و ديگر جاها تكاپوها پيدا شد . سپهدار كه از تبريز بازگشته و تنكابن بر سر ديه‌هاى خود شتافته بود بدانسان كه با ستار خان و باقر خان پيمان نهاده بود ، آشكاره بهوادارى مشروطه برخاست و بدربار محمد عليميرزا تلگراف فرستاده روگردانى خود را بىپرده گردانيد . از اين كار او در مازندران و استراباد نيز جنبش پديد آمد . در استراباد از پرداخت ماليات بمحمد عليميرزا خوددارى نموده آشكاره درفش آزادىخواهى بر افراشتند . در تنكابن انجمن برپا نموده پيامها بنام آن بهمه‌جا فرستادند . در اين هنگام منتصر الدوله پيشكار سپهدار نامه‌اى بانجمن ايالتى تبريز نوشته كه تكه‌هايى را از آن در اينجا مىآوريم :\r\n« در چهاردهم شهر ذى القعدة الحرام 1326 اساس مجلس شوراى مقدس ملى شيد اللّه اركانه را در مركز تنكابن برپا كرد و حضرت اشرف سپهدار اعظم نيز نهايت همراهى دارند اعلانات متعدد به اطراف تهران دور و نزديك فرستاده و عموم مردم را از تأسيس اين مجلس مقدس مستحضر ساخته و اين اعلان در تمام بلاد منتشر شده خصوصا در استراباد و مازندران اهالى عموما شورش كرده خواستند امير مكرم والى استراباد را از شهر خارج نمايند معزى اليه هم از آنجا كه فطرتا وطن‌پرست و ملت‌دوست بوده بعموم اهالى اخطار مىنمايد كه لواى مشروطه را برپا نمايند آنها هم انقلاب و شورش را فروگذاشته مشغول تأسيس مجلس مقدس شوراى ملى هستند . »\r\nدر اين هنگام در اسپهان و بختيارى نيز تكاپوهايى در نهان كرده ميشد كه پس از ديرى شورش خونينى را پديد آورد . پس از بمباردمان مجلس محمد عليميرزا اقبال - الدوله كاشانى را كه يكى از هواخواهان پا برجاى او و چنان كه گفته‌ايم در پيش‌آمد ميدان توپخانه يكى از پيشاهنگان بود بحكمرانى اسپهان فرستاد . اين مرد چون باسپهان رسيد بدستور زمانهاى پيشين دست ستم باز نموده بدرفتارى آغاز نهاد و با آقا نجفى و برادرش حاج آقا نور اللّه كه از شمار مجتهدان بزرگ بودند بدرفتارى پيش گرفته\r\n\r\n","description":"","footnote":"","page_name":" 2 ","page_number":22},
  {"content":"\r\n\r\nتا مىتوانست از ارج آنان كاست . از اينجا دشمنى ميانه او و اينان پديد آمده بر رنجش مردم افزود . حاج آقا نور اللّه يكدل و يكزبان هوادارى از مشروطه داشت ولى آقا نجفى هر زمان راهى پيش مىگرفت و اين زمان بكينه اقبال الدوله او نيز بدشمنى دربار مىكوشيد .\r\nاما بختيارى چنان كه ميدانيم اين تيره انبوه هميشه سران بسيارى داشت و اينان باهم دشمنى و همچشمى دريغ نمىگفتند و اينست تيره به چندين دسته ميشد . در اين زمان هم دسته‌هاى انبوهى از ايشان همراه نصير خان سردار جنگ در پيرامون تبريز بلشگرگاه عين الدوله پيوسته با آزاديخواهان جنگ مينمودند . نيز دسته‌هايى همراه امير مفخم و سردار ظفر در تهران در پيرامون محمد عليميرزا مىزيستند . ولى حاجى نجفقلى خان صمصام السلطنه كه سمت ايلخانيگرى داشت در چهارمحال ميان بختياريان مانده از محمد عليميرزا رميدگى داشت و بر جايگاه خود بيمناك ميزيست . از آنسوى برادر كوچكتر ازو حاجى عليقليخان سردار اسعد كه ميان سران بختيارى بدانش دوستى برگزيده و خود مرد اروپا ديده و دل‌آگاهى بود و اين هنگام در پاريس ميزيست هواى مشروطه را داشت و چنان كه خود او نوشته چون آگاهى يافت كه مجلس را بهم زده‌اند دلگير گرديد و سپس چون شنيد بختياريان بهوادارى شاه با آزاديخواهان تبريز جنگ ميكنند دلگيرى او بيشتر شد اينست از كوشش نايستاده نامه‌هايى ببرادر خويش و بديگر خويشاوندان نوشته آنان را بهوادارى مشروطه خواند . نيز كسى را از پيش خود روانه ساخت كه به چهارمحال آمده صمصام السلطنه را ديدار كند و ميانه او با سردار بهادر ( پسر سردار اسعد ) كه رميدگى داشتند آشتى پديد آورد و آنان را در ياورى مشروطه همدست گرداند ، نيز در اسپهان حاج آقا نور اللّه را ديدار نموده با او هم گفتگوهايى كند و همه را آماده كار سازد .\r\nدر اينميان محمد عليميرزا صمصام السلطنه را از ايلخانيگرى بر كنار ساخت و ديگرى را بجاى او برگزيد . صمصام السلطنه فرمان نبرده گردنكشى نمود و بدينسان زمينه براى شورش بختياريان پديد آمد . از آنسوى در اسپهان كه مردم بستوه آمده در پى دستاويزى بودند كه بشورند روز هفتم ديماه دستاويز پيدا گرديد .\r\n\r\n","description":"","footnote":"","page_name":" 3 ","page_number":23},
  {"content":"\r\n\r\nسربازان ملايرى كه در شهر درنگ داشتند و هميشه بمردم آزار ميرسانيدند شب هفتم ديما ، ( چهارم ذيحجه ) چند تنى از ايشان مست شده در بازار بدمستى نمودند و دست بدكان يك ميوه‌فروشى دراز كردند ، بازاريان بر سر ايشان ريخته سخت بزدند . فردا حكمران فرستاده زنندگان را دستگير نمود و بهر يكى گوشمالى داد . مردم اين را دستاويز گرفته بازار را بستند و در مسجد شاه گرد آمده بخروش و فرياد برخاستند اقبال الدوله ميكوشيد شورش را فرونشاند و بازارها را باز نمايد و براى بيم دادن توپ بميدان شاه كشيد . ليكن كارى از پيش نرفته مردم چون پشت‌شان به بختيارى گرم بود رشته جوش‌وخروش را از دست نهشتند .\r\nفردا شورش بيشتر و انبوهى در مسجد فزونتر گرديد . با دستور حاج آقا نور اللّه و آقا نجفى دسته‌هايى از روستا نيز بنام دادخواهى به شهر آمدند و بشورشيان پيوستند .\r\nنيز امروز كسانى بنزد صمصام السلطنه فرستاده او را به شهر خواستند .\r\nسه روز ديگر همچنان در شهر شورش بود . اقبال الدوله از در نرمى درآمده هميخواست شورش را با گفتگو فرونشاند . شورشيان هم روى نرمى نشان داده گفتگو را نمىبريدند . تا روز شنبه دوازدهم ديماه ضرغام السلطنه با دويست سوار بختيارى به نزديكى شهر رسيد و خواه‌وناخواه جنگ درگرفت . دو روز شليك و گلوله‌باران در كار بود تا بختياريان چيرگى نمودند و بر سراسر شهر دست يافتند و خود صمصام السلطنه به شهر درآمده رشته كارها را در دست گرفت و انجمن برپا گرديد . در آن روزها صمصام السلطنه نامه‌اى بستار خان نوشته و چگونگى پيش‌آمد را در آن برشته نگارش درآورده و چون بهتر است داستان از زبان خود او شنيده شود اينست تكه‌هايى را از آن نامه در اينجا مىآوريم :\r\n« براى همدردى با برادران غيور وطن‌پرست آذربايجانى در حالتى كه ايل بختيارى به طرف قشلاق حركت كرده با پانزده تن از بنى اعمام و برادر زادگان و قريب سه هزار نفر سوار و تفنگچى با اهل و عيال وداع كرده . . .\r\nبا كمال عجله و شتاب به طرف اصفهان رهسپار شديم بعد از ظهر نهم ذى حجه مقدمة الجيش وارد شدند در حالتى كه از طرف قواى ايالت محال مرتفعه از ( على - قاپى ) و توپخانه و غيره را سنگر نموده بودند و به طرف متحصنين مسجد شاه با توپ و تفنگ شليك مينمودند و بفاصله كمى جمعى از مرد و زن و صغير كبير را\r\n\r\n","description":"","footnote":"","page_name":" 4 ","page_number":24},
  {"content":"\r\n\r\nهلاك و گلدسته مسجد شاه را كه در نهايت استحكام بود بضرب گلوله توپ سوراخ كردند ، همين‌قدر كوشيدند سوار بختيارى كه بحمايت اهالى مظلوم مىآمد سر راه بر آنها گرفته و به طرف آنها شليك نمودند ولى سوارها اعتنا نكرده از طريق ديگر خود را بمسجديان رسانيدند و فورا مشغول دفاع شدند بمدد صاحب شريعت توپچيانيكه مشغول شليك به طرف مسجد بودند كله‌شان هدف گلوله مدافعين گرديد و از آن پس ديگر قدرت بر شليك توپ نكردند و چون از اين راه بيچاره شدند . . . از طرف بازار كه دست داشتند شروع بغارت دكاكين نمودند و قريب يكهزار باب دكان مسلمين را غارت كردند و به مجرد وصول اين خبر 12 نفر از تفنگچيان غيور بختيارى براى دفع يكفوج كه مشغول غارت بودند داوطلب شدند و بملاحظه اينكه اين عده قليل به كلى غريب و بلديت نداشتند تا خود را به آنها رسانيدند قريب يك كرور مال كسبه بيچاره به يغما رفته بود كه جمعى از سربازان . . . اسير و برخى فرار اختيار كردند و چون اين خبر بسمع حاكم جابر رسيد اول شب دهم ذى حجه با جمعى از خواص‌اش به طرف قونسولخانه انگليس گريختند روز عيد اضحى نيز عده معتنابهى از سواران كارآزموده بختيارى بكمك متحصنين مسجد وارد شدند و تا عصر آن روز بيشتر از نصف سنگرهاى ميدان نقش جهان را از تصرف مستبدين خارج نمودند ، در تاريكى شب پيروان فسق و فجور به كلى خود را مغلوب و مقهور يافتند شبانه با تمام صاحب‌منصبانشان به طرف قسولخانه انگليس پناهنده شدند ، قريب ظهر يازدهم اين خادم ملت با تمام بستگان و سوار و تفنگچى بعد از تصرف توپخانه و قورخانه و غيره در دار الحكومه استقرار يافتم و بفاصله يكىدوروز با تأكيدات اكيده انجمن ولايتى را تشكيل داده كه بتصويب انجمن اصلاح امورات لازمه بشود . »\r\nبدينسان در اسپهان آزادى بنياد يافت و پس از تبريز دوم شهر بزرگى بود كه مشروطه را نگه ميداشت . اين خبر چون پراكنده شد از تبريز و استانبول و نجف و ديگر جاها تلگرافها بصمصام السلطنه و انجمن اسپهان فرستادند و مبارك‌باد گفتند انجمن سعادت به گردن گرفت تلگرافهاى آنجا را نيز بهمه‌جا رساند .\r\nاما در تهران چون محمد عليميرزا از چگونگى آگاه شد اقبال الدوله را بتهران خواسته فرمانفرما را برگزيد كه با دو فوج سرباز و دسته‌هايى از بختيارى كه در تهران بودند بر سر صمصام السلطنه برود . فرمانفرما آن را پذيرفته و سردار ظفر را با چند صد تن بختيارى از پيش فرستاده نويد داد خود او از پشت سر راهى گردد . ولى همه اينها رويه‌كارى بود و هيچگاه از تهران بيرون نرفت و سردار ظفر در قم و آن پيرامونها\r\n\r\n","description":"","footnote":"","page_name":" 5 ","page_number":25},
  {"content":"\r\n\r\nنشسته باسپهان نزديك نشد و كارى ازو و از فرمانفرما ساخته نگرديد . صمصام السلطنه در اسپهان بود تا سردار اسعد از اروپا بازگشته به او پيوست و از آنسوى گيلانيان تا قزوين پيش آمدند . در اين هنگام اينان نيز از اسپهان آهنگ تهران كردند چنان كه در جاى خود ياد خواهيم كرد .\r\n\r\n","description":"","footnote":"","page_name":" 6 ","page_number":26},
  {"content":"\r\n\r\n\r\nگفتار دوم شورش گيلان\r\nبايد گفت چون جنبش آزاديخواهى در ايران برخاست پس از آذربايجان گيلان دوم جايى بود كه مردم معناى آن را دريافته از روى خواست و آرزو در آن پا نهادند و شور مشروطه‌خواهى در دل‌ها ريشه دوانيد . اينست چون محمد على ميرزا بباغشاه گريخته با مجلس بنياد نبرد گذاشت در آن دوسه هفته رشتيان نيز از جان و دل به يارى مجلس برخاستند و آواز بآواز تبريزيان انداخته پيشنهاد بر كنار كردن محمد عليميرزا را از تاج و تخت بهمه‌جا رسانيدند و كار به آنجا رسيد كه بازار را بسته و آماده جنگ ايستادند و اينست چون آگاهى از تهران درباره توپ بستن بدار الشورى رسيد با حكمران و سپاهيان او بجنگ برخاستند و سه تن از ايشان كشته شد . چهارده تن زخمى گرديدند و پس از اين گزند بود كه چون ياراى ايستادگى نداشتند ناگزير شده خاموشى گزيدند .\r\nمحمد على ميرزا آقا بالا خان سردار افخم را كه يكى از هواداران بنام او بود به حكمرانى گيلان فرستاد و او دست باز كرده بمردم فشار و سخت‌گيرى دريغ نگفت و دستگاه بيداد و خودكامگى را پهن درچيد . ليكن چون پس از ديرى آوازه ايستادگيهاى تبريز همه‌جا را تكان داد و از آنسوى سپهدار در تنكابن با محمد عليميرزا نافرمانى نموده بيرق مشروطه‌خواهى برافراشت در گيلان نيز تكاپوهايى پديد آمد . در ماه دى كه اسپهان شوريد در رشت نيز جنب‌وجوشهايى ديده مىشد و كسانى در قونسولخانه عثمانى گرد آمده عنوان مشروطه‌خواهى مينمودند .\r\n\r\n","description":"","footnote":"","page_name":" 7 ","page_number":27},
  {"content":"\r\n\r\nدر آن روزها بسيارى از مردم دچار اين كوتاه‌انديشى بودند كه شورش را تنها بست‌نشينى ميدانستند و آن را كار بزرگى مىشماردند . ولى در رشت بيرون از اين رويه - كاريها دسته‌اى در نهان ميكوشيدند تا شورش درستى برانگيزند . اينان معز السلطان و برادرانش و چند تن ديگرى بودند . در اينهنگام در قفقاز نيز كسانى از ايرانيان مى - كوشيدند اگر بتوانند گيلان را بشورانند . ستار خان گاهى اين را ميگفت : « ايكاش يك شهر ديگرى نيز ميشوريد تا محمد على ميرزا نميتوانست همه نيروى خود را بر سر تبريز بيازمايد » و چون در آن روزها ميانه قفقاز و آذربايجان آمدوشد بسيار ميشد و از آنسوى انبوهى از باشندگان باكو و تفليس بازرگانان و كارگران آذربايجان بودند اين آرزوى ستار خان در آنجا شهرت پيدا كرد و چون كميته سوسيال دموكرات قفقاز هوادار آزادى ايران بود و كسانى از سردستگان آذربايجانى با آن كميته پيوستگى داشتند ( از ميرزا سوچى و حاج شيخ حسين اشكريز و ديگران ) اينان نيز با همداستانى از كميته چشم بسوى گيلان داشتند و چون از انديشه و كوشش معز السلطان و ياران او آگاه شدند بيدرنگ بهمدستى برخاستند . ميرزا كريمخان برادر معز السلطان بقفقاز رفته با كاركنان كميته آشنا گرديد و از آنجا دسته‌اى از داوطلبان را با ابزار فراوان همراه آورد . اينان نخست انجمن پنهانى بنام « كميته ستار » پديد آوردند كه ما از اندامهاى آن نامهاى معز السلطان و حاج حسين آقا اسكندانى و آقا گل اسكندانى و وليكوف گرجى ويفرمخان ارمنى و ميرزا محمد عليخان مغازه را شنيده‌ايم . نيز ميرزا حسين خان كسمايى كه زبان سخنگويى داشت و ميرزا على محمد خان تربيت خويشاوند تقىزاده كه جوان بسيار غيرتمند و بيباك بود و پس از بمباردمان مجلس از تهران بقفقاز رفته و اينهنگام همراه ديگران برشت آمده بود با آنان همدستى داشتند . شايد ميرزا كوچك ( ميرزا كوچكخان ) نيز از همين هنگام با آنان پيوستگى داشت .\r\nبارى اينان در نهان بسيج كار كرده در پى بهانه و فرصت بودند كه بشورش بر - خيزند و چون سپهدار در تنكابن بيرق مشروطه برافراشته و نيرويى با خود داشت ، اينان كسانى نزد وى فرستاده خواستار شدند كه آهنك گيلان نمايد و اينجا را نيز بدست گيرد و چگونگى كار خود را با او گفتند سپهدار چندان نميخواست از تنكابن بيرون\r\n\r\n","description":"","footnote":"","page_name":" 8 ","page_number":28},
  {"content":"\r\n\r\nبيايد و او را هوس چنين كارها نبود . ولى گيلانيان پافشرده بآمدن خرسندش گردانيدند .\r\nدر اين ميان در رشت پيش‌آمدى مردم را بر حكمران بشورانيد و بدينسان خودبخود راه كار بازگرديد .\r\nچگونگى آنكه در سيزدهم بهمن كه روز عاشورا بود و مردم بشيوه ديرين دسته پديد آورده در كوچه و بازار ميگرديدند چنين رخ داد كه يكى از كسان حكمران مير على اكبر نامى را از دسته تبريزيان بكشت . مردم از اين خونريزى بهم برآمدند و تبريزى و رشتى دست يكى كرده از سردار افخم كشنده را خواستند كه به خون آن بيگناه بكيفرش رسانند . سردار افخم كه با گيلانيان سرگران ميداشت و آنان را هوادار مشروطه مىدانست در اين‌باره نيز سرگرانى نشان داده از دادن كشنده خوددارى كرد . مردم ازو سخت برنجيدند . كميته ستار فرصت را از دست نداده كسانى نزد سپهدار فرستادند كه او را ب گيلان خوانند و از اينسوى خويشتن دست به كار آوردند و روز نوزدهم بهمن هنگام پسين شورش آغاز نمودند . بدينسان كه شورشيان را كه پنجاه تن كمابيش قفقازى ميان ايشان بودند در خانه معز السلطان گرد آورده تفنگ و فشنك و نارنجك بايشان بخشيدند و آنان را به دو دسته كردند كه يكدسته همراه معز السلطان بر سر باغ مديريه كه سردار افخم در آن ميهمان و از همه‌جا ناآگاه سرگرم قماربازى بود روانه شد ، يكدسته همراه ميرزا على محمد خان و ميرزا حسين خان آهنگ‌سراى حكمرانى كردند . اينان ناگهان بر سراى حكمرانى رسيده گرد آنجا را فروگرفتند و با سرباز و توپچى كه بپاسبانى در آنجا بودند آغاز جنگ كردند . آواز تفنگ و بومب سراسر شهر را گرفت . در ميان كشاكش دو توپ نيز بدست آزاديخواهان افتاده آنها را به جاهاى بلندى كشيده بر سراى گلوله‌باران نمودند .\r\nتا دو ساعت جنگ برپا بود . سربازان چون فرماندهى نداشتند بيش از آن ايستادگى نكرده سنگرها را رها نمودند . آزاديخواهان بر آنجا دست يافته تاراج نمودند و بر سرا آتش زدند . از آنسوى معز السلطان و يارانش بيكبار بر سر سردار افخم ريخته او را با چند تن ديگر از پا انداختند . سردار افخم ميخواست گريخته در گوشهء نهان گردد ، معز السلطان او را نگهداشته يكى از قفقازيان با گلوله بر خاكش انداخت .\r\n\r\n","description":"","footnote":"","page_name":" 9 ","page_number":29},
  {"content":"\r\n\r\nبدينسان با يك جنبش بيرق خودكامگى سرنگون گرديد و دستگاه بيدادگرى بر چيده شد . آزاديخواهان شهر را بدست گرفته و از سرباز و قزاق تفنگ و فشنگ باز گرفتند . تا شب فرا رسد دوباره در شهر آرامش برپا گرديد . دربارهء كشتگان سخنان گوناگون نگاشته‌اند . خود معز السلطان و على محمد خان در تلگراف خود به تبريز چنين ميگويند :\r\n« حاكم با 36 حامى دولت مقتول - دو نفر از مجاهدين شهيد »\r\nيكى از اين كشتگان حاجى خمامى را بايد شمرد . اين مرد كه يكى از مجتهدين بنام بشمار مىرفت با مشروطه دشمنى مىورزيد و ديرزمانى در تهران همراه حاج شيخ فضل اللّه و مجتهد تبريزى كوشش‌هايى مينمود . سپس هم در گيلان دست بدست سردار افخم داده از آزار بر آزاديخواهان بازنمىايستاد . اينست در اين هنگام با گلوله مجاهدان از پا افتاد .\r\nفرداى آن روز سپهدار با سپاهيان خود از راه تنكابن رسيده آزادىخواهان بر گرد او درآمدند و رشتهء حكمرانى را بدست او سپردند . نيز بدستور مشروطه نمايندگان برگزيده انجمن برپا نمودند و اداره‌هاى ديگر را باز كردند در همان روزها تلگراف ميانه تبريز و رشت و اسپهان آمدوشد ميكرد . انجمن ايالتى و سردار و سالار همچنين صمصام السلطنه و انجمن سعادت پيام شادمانى فرستادند .\r\nاما تهران ، اين خبر در آنجا همچون نارنجك تركيده همه را تكان داد . درباريان سخت ترسيده چنين پنداشتند به زودى شورشيان رو بتهران خواهند نهاد ، محمد عليميرزا سپاهى كه بر سر ايشان بفرستد نداشت . دسته‌هايى را از قزاق و سواره و سرباز بنگهدارى قزوين فرستاد .\r\nاز آنسوى در گيلان شورشيان بهمه‌جا دست يافتند . يفرمخان با دسته‌اى از آنان پيش‌جنگ شده بمنجيل آمد و در آنجا سنگر بسته بنگهدارى راه پرداخت .\r\nپس از ديرى معز السلطان با دستهء ديگرى به او پيوست . اگر همان روزها دوسه هزار سپاه آراسته رو بتهران مىآوردند با ترسى كه از ايشان در دلها بود چه‌بسا كه تا تهران پيش ميآمدند و كار بس بزرگى انجام ميدادند . در آنحال تبريز هم از سختى رها گرديده\r\n\r\n","description":"","footnote":"","page_name":" 10 ","page_number":30},
  {"content":"\r\n\r\nبهانه بدست روسيان نمىافتاد تا سپاه بايران بياورند . چنين پيداست سپهدار بر پيشرفت خرسندى نداشته و ديگران نيز بسر خود بچنان كارى دليرى نمىنمودند . شايد چندان آمادگى هم نداشتند .\r\nبارى رشت يكى از كانون‌هاى شورش گرديد . آزاديخواهان كه از ايران 1 - ابو القاسمخان بختيارى\r\nگريخته و در شهرهاى قفقاز و ديگر جاها پراكنده بودند بيشتر ايشان در آنجا گرد آمدند ، از آنسوى كميته پياپى داوطلبانى با تفنگ و فشنگ و نارنجك و ابزارهاى ديگر از قفقاز روانه ميساخت . در اين ميان شعاع السلطنه كه از اروپا برميگشت از راه باكو بانزلى رسيد . مجاهدان او را نگهداشته هزار ليره پول خواستند و تا نگرفتند\r\n\r\n","description":"","footnote":"","page_name":" 11 ","page_number":31},
  {"content":"\r\n\r\nرها ننمودند . چنين ميگويند كميته آهنگ گزند به او داشته و كسانى را براى اين كار از باكو همراه او ساخته بود . ولى اينان در راه بعنوان اينكه شعاع السلطنه بستگى بدولت عثمانى نشان ميداده از كشتن او چشم پوشيدند .\r\nدر اين هنگام در گيلان بسپاه‌آرايى ميپرداختند و براى اين كار بيك « كمسيون جنگ » نياز ديدند . در سراى بزرگ اواديس آزاديخواهان را گرد آورده پيشنهاد كردند هر دسته‌اى از ميان خود يكى را با رأى آزاد نهانى براى اين كار برگزيند . از گيلانيان معز السلطان و از تبريزيان آقا سيد على مرتضوى و از ارمنيان يفرمخان و از گرجيان وليكوف و از قفقازيان احمد صادقوف برگزيده شد و چون پانوف بلغارى كه ما در جاى ديگرى نام او را برده‌ايم اين زمان بشورشيان پيوسته ب گيلان آمده و خود مرد آزموده و جانفشانى بود او را نيز براى اين كار برگزيدند .\r\nاين كميسيون براى آن بود كه بشورشيان برگ‌وساز داده و آنان را آراسته هر دسته‌اى را بسركرده‌اى سپرده از پشت سر يفرمخان و معز السلطان روانه گرداند و نخستين دسته را بسركردگى ميرزا كوچك روانه گردانيد . در رفت اينها را انجمن ايالتى مىپرداخت .\r\nدر اين هنگام ميانه پانوف با ديگران رنجشى پديد آمده بدان انجاميد كه پانوف با چند كس آهنگ بندر گز و استراباد كنند و در آنجا نيز شورش برپا سازند .\r\nچگونگى داستان آنكه پانوف از آزادگى و بيباكى رفتار سپهدار و فروتنىها را كه پارهء شورشيان با او مىنمودند برنمىتافت و اينست زبان دراز ميداشت . نيز بر پاره كارهاى كميته ستار خرده مىگرفت . اين بر گيلانيان سنگين افتاده به دو پيامهاى درشتى فرستادند و بر آن شدند از گيلان بيرونش سازند . پانوف بيباكى بيشتر كرد و در اطاق خود در مهمانخانه استوار نشسته بر آن شد يكتنه جنگ نمايد و از كارهاى كميته ستار شكايت بكميته قفقاز فرستاد . انجمن گيلان خردمندانه بر آن كوشيد كه با زبان نرم پانوف را بجاى ديگرى بفرستد و آقاى صادقوف و ديگران را ميانجى ساخته غوغاى بر خاسته را فرونشانيد . در اينميان محمد امين رسول‌زاده و رحيمزاده نامى از قفقاز براى رسيدگى آمدند و آنان نيز بهتر دانستند پانوف بجاى ديگرى رود . انجمن پانصد تومان\r\n\r\n","description":"","footnote":"","page_name":" 12 ","page_number":32},
  {"content":"\r\n\r\nدر رفت به او پرداخت . پانوف همراه صادقوف و ميرزا محمد حسين‌زاده ( كه پيش از آن در دره گز شورش پديد آورده و نامبردار شده بود ) با چهار تن ديگر روانه انزلى و از آنجا از راه دريا آهنگ مازندران كردند و ما داستان ايشان را خواهيم ديد .\r\nبدينسان كار گيلان پيش مىرفت . سپهدار با صمصام السلطنه نامه‌نويسىها داشت و باهم در پيرامون رفتن بتهران سكالش مىنمودند . ولى هيچيك بچنان كارى آهنگ نداشتند . آنكه صمصام السلطنه است چشم به راه سردار اسعد داشت كه از اروپا برسد و اين ازو كار بس بجايى بود ، زيرا چنان كه گفته‌ايم خود صمصام السلطنه به اين راه درنيامده و سردار اسعد او را برانگيخته بود و آنگاه چنين كارهايى از دست هركس برنمىآيد . اما سپهدار او را هم گفته‌ايم كه از ته دل خواستار تلاش و جانفشانى نبود و بيش از اين نميخواست كه او را در گيلان آسوده بگزارند .\r\nمستر چرچيل ترجمان سفارت انگليس كه سالها در ايران ميزيسته و در اين روزها گذرى از گيلان نموده و چيزهايى از ديدار خود نوشته براى آنكه حال شورشيان نيك روشن گردد اينك كوتاه شده نوشته‌هاى او را در اينجا مىآوريم .\r\nمىگويد : من از آنچه ديدم و يا جستجو نموده دريافتم اين را دانستم كه نقشهء شورش گيلان را در قفقاز ريخته و با دست داوطلبانى كه شماره ايشان به پنجاه تن ميرسيده انجام داده‌اند . در اين شش هفته كه از آن زمان گذشته بر شماره آن داوطلبان افزوده شده و چنان كه گفتند كنون شماره آنان به سيصد و پنجاه مىرسد . در اين ميان يكدسته بزرگى از آزاديخواهانى كه از ايران بيرون رانده شده بودند برشت آمده‌اند . سه برادر كه معز السلطان و عميد السلطان و كريمخان باشند در اين كار ياورى بزرگى بقفقازيان كرده‌اند .\r\nبازارها باز بود و دادوستد و بازرگانى راه خود را داشت . بيرق‌هاى سرخ بالاى خانها ديده ميشد . در آن خانهايى كه اين نشان آزاديخواهى نبود بيرق روس يا عثمانى زده بودند تا دانسته شود كسان آنها بستگى اين دولتها را دارند . من دو بيرق انگليس نيز ديدم .\r\nدر گفتگويى كه با سپهدار كرديم چنين گفت : من بياورى مشروطه كمر بسته‌ام\r\n\r\n","description":"","footnote":"","page_name":" 13 ","page_number":33},
  {"content":"\r\n\r\nو تا سپاهى بر سر من نفرستند در همين‌جا به كار خود خواهم پرداخت و هرگاه سپاهى شاه فرستاد من پاسخده زيان آن نخواهم بود و هر اندازه سپاه كه بفرستد برابرى خواهم توانست .\r\nمن از پاره رفتارها از نگاهداشتن شعاع السلطنه و مانند آن دلگيرى نمودم .\r\nسپهدار پاسخ داد : من از اين گونه كارهاى قفقازيان بيزارم و بايشان آگاهى داده‌ام كه هرگاه خود را باز ندارند من رشت را گزارده بيرون خواهم رفت .\r\n\r\n","description":"","footnote":"","page_name":" 14 ","page_number":34},
  {"content":"\r\n\r\n\r\nگفتار سوم آشفتگى كارها و پذيرفتن محمد عليميرزا مشروطه را\r\nچون فروردين سال 1288 فرا رسيد ، در آنهنگام كه تبريز سخت گرفتار كشاكش با محمد عليميرزا و بيشتر روزها در پيرامون شهر جنگ برپا بود در شمال و جنوب و شرق و غرب ايران در بسيارى از شهرها شورش پديد آمده و يا در كار پديد آمدن بود .\r\nگذشته از اسپهان و گيلان كه از كانونهاى شورش بشمار ميرفت در محمره و همدان و استراباد و مشهد و تربت‌حيدرى و بوشهر و شيراز در هركدام جنبش ديگرى پيش مىرفت .\r\nاين زمان هركس ميدانست كه محمد عليميرزا را زمان بسرآمده و كار بجايى بود كه كسانى از نزديكترين درباريان شور مشروطه‌خواهى از خود نشان ميدادند .\r\nآصف الدوله كه بيدادهاى او در خراسان يكى از انگيزه‌هاى جنبش ايران شمرده ميشد اين زمان در شيراز حكمران و بهمدستى پسران قوام الملك بنياد انجمن ايالتى مىنهاد . حاجى سيف الدوله حكمران عربستان با شيخ خزعل در محمره دستگاه مشروطه خواهى مىچيدند . براى محمد عليميرزا جز تهران بازنماند و در آن نيز دشمنان فراوانى داشت .\r\nناايمنى راه‌ها را گرفته كسى آمدوشد نميتوانست . در كرمانشاهان مسلمانان جهودان را كشتار مينمودند . در بوشهر سيد مرتضى نامى با تفنگچيان تنگستانى به شهر دست يافته در گمرك كسان خود را گماشته بود كه آنچه درمىآيد از بهر او برگيرند ، اين كار او انگليسيان را بر آن واداشت كه پنجاه تن سرباز دريايى ببوشهر آوردند و دست سيد مرتضى و كسانش را كوتاه ساختند .\r\n\r\n","description":"","footnote":"","page_name":" 15 ","page_number":35},
  {"content":"\r\n\r\nما از يكايك اين داستانها آگاهى نداريم . مگر از شورش استراباد كه آن را جستجو نموده‌ايم و چون پانوف در آن دست داشت بنام سپاسگزارى كه از اين گونه كوششها بايد كرد داستان آن را مىنگاريم . چنان كه گفتيم پانوف در رشت رنجيدگى پيدا نموده بيرون رفت و يكى از همراهان او احمد صادقوف « 1 » بوده . اين آگاهى را ما از آقاى صادقوف دريافته و اينك داستان را از زبان خود او مىنگاريم :\r\nمىگويد : چون از رشت بيرون رفتيم هفت تن بوديم . من و پانوف و ميرزا محمد حسين‌زاده و مسيو شارل كه از مردم فرانسه ولى در انزلى نشيمن داشت و سه تن ديگر نيز با يكى از سردستگان مجاهدان گفتگو كرديم كه با پنجاه تن تفنگچى از پشت سر برسد و پولى نيز به او پرداختيم . در انزلى يك شب در خانه مسيو شارل درنگ نموده فردا با يك كشتى بازرگانى از آنجا آهنگ مازندران كرديم . انديشه ما اين بود كه بهر كجا كه رسيديم يكىدو ساعت درنگ نموده با گفتار و يا از هر راه ديگرى مردم را شورانيده از آنجا بگذريم . اينست چون بمشهد سررسيديم با آنكه تنها هفت تن بوديم و آن پنجاه تن نرسيده بود ( سپس هم نرسيد ) باك نكرده از كشتى پياده شديم و بيرقهاى سرخى كه همراه داشتيم بدست گرفته ( زنده‌باد آزادى ) گويان بآبادى درآمديم . كسى براى جلوگيرى نبود . در آنجا يكتن ديگر بر شماره ما افزوده و چون ازو پرسيديم دانسته شد دربارفروش چندان نيرويى از دولت نيست . اينست بيدرنگ آهنگ آنجا نموديم و همين كه از راه رسيديم فريادكنان به شهر رفتيم . پانوف با چند تن به راه ديگرى رفت و ما چند تن بسراى حكمرانى شتافتيم . و چون آوازه مجاهدان بهمه‌جا رسيده و دلها را پر از ترس ساخته بود و ما نيز ناگهانى رسيده و بدانسان غوغا برانگيخته بوديم مردم سراسيمه گرديده چنين پنداشتند سپاه انبوهى با ماست و اينست كسى را ياراى ايستادگى نبود . چنان كه حكمران سراى را رها كرده از در ديگر بگريخت و ما به آسانى آنجا را فروگرفتيم . ولى دربارفروش يكصد تن قزاق پاسبانى داشت . اينان بيدرنگ پشت‌بام را سنگر گرفتند و با پانوف و دسته\r\n\r\n\r\n","description":"","footnote":"\r\n( 1 ) آقاى احمد قازانچايى كه اكنون در تهران زيست مىكند .\r\n","page_name":" 16 ","page_number":36},
  {"content":"\r\n\r\nاو بجنگ برخاستند . شليك سختى ميشد و يكىدو ساعت جنگ برپا بود . سه تن از قزاق و يكتن از مردم كشته شد و از اينسوى پانوف زخمى گرديد . مىگويد : من در سراى حكمرانى ايستاده بمردم دستورهايى ميدادم و آنان چنين ميدانستند لشگر ديگرى در راه است . در اين ميان ناگهان پانوف با رنگ پريده خود را به آنجا رسانيد گلوله سينه و بازويش را شكافته و بيرون رفته بود بيدرنگ زخم او را بسته بر روى تختى خوابانيديم و براى اينكه چشم قزاقان را بترسانيم نارنجكى بجايگاه ايشان انداختيم . در اين هنگام تاريكى فرارسيد و هردو سو دست از جنگ بازداشتيم .\r\nاز پانوف خون بسيار رفته و حال بدى داشت . ولى خود را نباخته دليرى مىنمود . براى آسودن او در سه ساعت درنگ كرده سپس با اسبهاى حكمران از آنجا بيرون شتافتيم و در جايى نايستاده بمشهد سربازگشتيم و دوباره بكشتى نشسته روانه بندر گز شديم .\r\n( به نوشته كتاب آبى رسيدن ايشان به آنجا روز هشتم فروردين بوده ) در اينجا نيز ناگهان بيرون آمده گمرك و تلگرافخانه را گرفتيم .\r\nسى و شش تن سرباز با يك سرحددار پاسبان بندر بودند . چون تاريكى بود رسيدن ما را ندانستند و ناگهان گرد ايشان گرفته تفنگ و فشنگ از دستشان بيرون آورديم . ميدانستيم مجتهد استراباد آزاديخواه است نامه‌اى نوشته رسيدن خود را آگهى داديم . ازو پاسخ رسيد كه كسانى از ما باستراباد روند . پانوف با چند تن آهنگ شهر نمودند و من با چند تن در بندر ماندم . استراباديان پيشواز باشكوهى نمودند ( به نوشته كتاب آبى سه هزار مردم با بيرقهاى سرخ به پيشواز شتافتند و آنانرا با فريادهاى « زنده‌باد مشروطه » و « پست باد محمد على » به شهر آوردند ) از همان روزها انجمن برپا نموده دستگاه مشروطه را درست درچيدند . تا ديرى بدينسان ميگذشت . در اين ميان من نيز باستراباد رفتم در آنجا دانسته شد چندين هزار تركمن به يارى محمد على ميرزا برخاسته‌اند و براى تاختن به شهر آماده ميشوند . با حاج شيخ محمد حسين و ديگران گفتگو كرديم چنين گفتند يكى از سران تركمان مرد بافهم و نيرومندى مىباشد . اگر او با مشروطه يارى كند از ديگران ايمنى توان داشت . پانوف داوطلب\r\n\r\n","description":"","footnote":"","page_name":" 17 ","page_number":37},
  {"content":"\r\n\r\nشد نزد او برود و از حاج شيخ محمد حسين رختى همچون رخت تركمانى گرفته با دو تن ديگر روانه گرديد . من نيز ببندر بازگشتم . دو سه روز نگذشت آگاهى يافتم تركمانان با دسته‌هاى انبوه باستراباد ريخته‌اند و آزاديخواهان بقونسولگرى روس پناهنده شده بنگهدارى جان خود ميكوشند . اما پانوف و همراهان ايشان كارى از پيش نبرده و بيش از اين نتوانستند كه خود را بسرحد عشق‌آباد رسانند و از مرگ ايمن گردند . از آنسوى ما نيز در بندر به سختى افتاده نتوانستيم بمانيم . يك بار مردم كرد محله بر سر ما آمدند و با جنگ دورشان ساختيم . ولى اگر ميمانديم كار تباه ميشد . اينست آنجا را گزارده بازگشتيم « 1 » . اينست نمونه‌اى از كوشش‌هاى شورشيان .\r\nبا چنين آشفتگى محمد على ميرزا از اسب لجبازى پايين نيامده روى نرمى نشان نميداد و چنان كه گفته‌ايم سخت‌ترين زورآزماييها را با تبريز مينمود . نيز گفته‌ايم در اينهنگام كار نان و خواربار در تبريز سخت شده و عنوان بدست نمايندگان روس و انگليس داده بود كه از شاه درخواست‌هايى نمايند . نيز شاه چون سخت بىپول شده و ناگزير بود وامى از دو دولت بگيرد ايشان اين را دستاويز ديگر گرفته پيشنهادهايى بدولت ايران مىنمودند . چنان كه خواستار بودند شاه دوباره مشروطه را بپذيرد و براى باز كردن مجلس به كار پردازد تا از اين راه جنب‌وجوش مردم فرونشسته آرامش پديد آيد .\r\nنيز خواستار بودند مشير السلطنه و امين بهادر از كار كناره گيرند . محمد عليميرزا تا ميتوانست زير بار اين پيشنهادها نميرفت . سرانجام چون كار تبريز بىاندازه سخت شد نمايندگان روس و انگليس خواستار شدند شش روز جنگ را كنار گزارده راه خواربار را باز كنند . محمد عليميرزا به زبان آن را پذيرفت ولى به كار نبست . اين بود روسيان دستاويز پيدا نموده سپاه بايران آوردند چنان كه ما اينها را در بخش دوم نگاشته‌ايم .\r\nپس از اين زيان و گرفتارى بود كه شاه قاجار به خود آمده سر بمشروطه فرو آورد و دستخطهاى پياپى بيرون داد . نيز سپاه از گرد تبريز برداشت . همچنين مشير السلطنه و كابينه‌اش را از كار كنار نمود . اين پيش‌آمدها در نيمه‌هاى ارديبهشت بود و چون پانزدهم\r\n\r\n\r\n","description":"","footnote":"\r\n( 1 ) بازمانده داستان را نياورديم . پانوف تا ديرى در خاك روس گرفتار بود تا رها شده باستانبول رفت .\r\nآقاى صادقوف نيز گرفتار و زندانى بود تا رها گرديد و بايران آمد .\r\n","page_name":" 18 ","page_number":38},
  {"content":"\r\n\r\nاين ماه بچهاردهم ربيع الثانى افتاده روز زايش محمد عليميرزا بشمار ميرفت و از اين سوى گفتگوى آشتى و دوباره دادن مشروطه در ميان بود مردم در تهران و پاره شهرهاى ديگر از شب پانزدهم بجشن پرداختند و تا يك هفته بازارها را چراغان نمودند . ولى شورشيان گيلان سر فرود نياورده همان شب پانزدهم قزوين را بگرفتند چنان كه ما آن را جداگانه خواهيم نگاشت .\r\nدر اينهنگام در ايران حال شگفتى بود . محمد على ميرزا ناچار شده سر بمشروطه فرود آورده ولى از درون خرسندى به آن نميداد . از اينسوى آزاديخواهان نميدانستند چه بايد كرد . نمايندگان روس و انگليس در تهران و تبريز و رشت و اسپهان ميكوشيدند آزاديخواهان را با شاه رام گردانند . در همه اين شهرها با سردستگان گفتگو مى - نمودند از آنسوى شاه كابينه را برانداخته نميدانست بچه كسانى وزارت سپارد .\r\nنمايندگان روس و انگليس پافشارى داشتند كه رشته كارها را بدست سعد الدوله بدهند .\r\nاينمرد كه نخست از پيشاهنگان مشروطه بوده و سپس بدشمنى برخاسته و يكى از همدستان محمد عليميرزا بشمار ميرفت و در بيشتر كارها پاى او در ميان بود اين زمان بار ديگر هواخواه مشروطه شده تا مىتوانست محمد على ميرزا را بآنسو مىكشيد .\r\nاز اينجا يا از رهگذر ديگرى محمد عليميرزا او را دوست نمىداشت . ولى چون نمايندگان روس و انگليس خواستار بودند ناگزير شده ناصر الملك را برياست وزراء برگزيد و چون او در اروپا بود تا رسيدنش بتهران سعد الدوله بايستى بجاى او رشته كارها را داشته و كابينه را پديد آورد . سعد الدوله كابينه را بدينسان پديد آورد :\r\nفرمانفرما وزير داخله ، امير نظام وزير ماليه ( تا رسيدن ناصر الملك ) مستوفى - الممالك وزير جنگ ، مهندس الممالك وزير طرق و شوارع و معادن و جنگلها ، مخبر الدوله وزير پست و تلگراف ، سعد الدوله وزير خارجه .\r\nاينان روز بيست و يكم ارديبهشت نزد شاه رفته خود را شناسانيدند و همان روزها بود كه شاه با دستخطى از گناهكاران درگذشت ( عفو عمومى ) . نيز در همان روزها كابينه براى دلجويى از آزاديخواهان و جلوگيرى از كشاكش و زدوخورد نوشته‌اى\r\n\r\n","description":"","footnote":"","page_name":" 19 ","page_number":39},
  {"content":"\r\n\r\nبيرون داد كه هر كسى كه از مشروطه بدگويى نمايد و يا خبرهاى دروغى درباره آزادىخواهان پراكنده كند سزاى سختى بيند .\r\nاز بيست و سوم ارديبهشت بست‌نشينان سفارت عثمانى و شاه عبد العظيم كه چندين صد تن بودند ايمنى يافته بيرون آمدن آغاز كردند .\r\nبدينسان محمد على ميرزا دوباره مشروطه را برپا كرد . ولى از اينسوى شورشيان گيلان به اين اندازه خرسند نشده و خود را تا قزوين رسانيده تهران را هم بيم مىدادند .\r\nبختياريان در اسپهان دودل مىزيستند . در ميان تبريزيان دوتيرگى بود . آقاى تقى - زاده و چند كس در بيرون بعنوان پاس سفارش نمايندگان دو دولت و در درون به جهت - هاى ديگرى كنار آمدن با محمد على ميرزا را بهتر مىشمردند ولى سردار و ديگران آن را نمىپسنديدند . در اينميان روسيان در شهرهاى شمال هر چه مىخواستند مى كردند . گذشته از آذربايجان بشهرهاى خراسان و استراباد نيز سپاه آورده بودند .\r\nنيز كشتى جنگيشان در بندر انزلى آماده مىايستاد . انگليسان را هم گفتيم كه در جنوب بوشهر را در دست داشتند . اين بود حال ايران در فروردين و ارديبهشت . از زمانى كه محمد على ميرزا دوباره مشروطه را پذيرفت تا هنگاميكه او را از تخت برداشتند يكدوره جدايى بايد شمرد .\r\nدر چنين هنگام پرشورى يكدسته از كهنه درباريان و ديگران نيز بتكاپو افتاده همىكوشيدند در ردهء آزاديخواهان جا براى خود باز كنند و يكى از راهها كه اينان داشتند ميانجيگرى بود . اين نيرنگ در آن روزها رواج داشت كه كسانى بنام ميانجيگرى بميان افتاده بيش از همه به اين ميكوشيدند كه ميان هردو دسته جا براى خود باز كنند . گروهى از اين نيرنگ بهره‌ها بردند . اين خود كارى آسوده و آسانى بود و از سوى ديگر سود بزرگى را دربرداشت . اين هنگام نيز كه شورش آخرين روز - هاى خود را مىپيمود و روشن بود كه به زودى دستگاه مشروطه پهن درچيده خواهد شد اينان بتلاش افتاده نيز دسته‌اى از آنان كه ميان مشروطه‌خواهان بودند و پس از بمباردمان مجلس بمحمد على ميرزا پيوسته و در پناه او مىزيستند و اين هنگام بايستى دوباره با مشروطه آشتى كنند فرصت را از دست نداده از راه ميانجيگرى يا از راههاى ديگر\r\n\r\n","description":"","footnote":"","page_name":" 20 ","page_number":40},
  {"content":"\r\n\r\nاز بهر آينده خود مىكوشيدند . دسته‌اى « كميته واسطه » برپا نموده ميانهء محمد على ميرزا و علماى نجف آشتى مىدادند . دسته ديگرى در كميسيون قانون انتخابات جا گرفته خود را به چشم آزاديخواهان مىكشيدند . يكدسته نيز كه باروپا شتافته و اين يكسال را در خيابانهاى قشنگ و پاكيزه آنجا خوش مىچميدند و هرگز يادى از گرفتاريهاى تبريز و سختىهاى كار آزاديخواهان نمىكردند اين زمان آنان نيز بتلاش افتاده مىكوشيدند هرچه زودتر خود را بايران رسانند و تا دير نشده جا بر سر خوان يغما گيرند .\r\nدرخت مشروطه با خون جوانان آذربايجان و گيلان دوباره سرسبز شده و ميوه - هايش نزديك به رسيدن بود بايستى اينان ، اين ميوه‌چينان سنگدل ، شتابزده خود را بپاى آن رسانند و درختكاران شوربخت را از گرد آن دور ساخته ميوه‌ها را بچينند .\r\nچند تنى از درباريان از روز نخست خود را چنين وانموده بودند كه در نهان هواخواه مشروطه‌اند و دليلى كه براى اين نشان مىدادند آنكه هميشه ميانه دربار و مجلس ميانجى و پيامگزار بودند و كسى چه داند كه رازهاى پوشيده دربار را بآزاديخواهان نمىرسانيدند . اينان نيازى بتلاش نداشتند و هر روزى كه هواى باغشاه ناسازگار مىشد و از آنجا بيرون مىآمدند در بهارستان جا براى خود داشتند . ولى ديگران كه اين اندازه هوشيار نبودند و چنين زيركى از خود ننموده بودند اين زمان بايستى بكوشند همچنين آنان كه مشروطه را رها نموده و با دربار ساخته بودند اين زمان بايستى آرام ننشينند .\r\nاينان بميان افتاده براى پيشرفت كار خود تلاشهايى مىكردند و چون سرمايه‌شان فريبكارى و دغلبازى بود سنگ راه آزاديخواهان شده كارهاى آنان را مىآشوفتند .\r\nاينها را مىنگاريم تا داستانهايى كه خواهد آمد روشن باشد . اينكه ايرانيان با آن دليرى محمد على ميرزا را برانداختند و دوباره مشروطه را برپا نمودند ولى نتيجه آن جز گرفتارى كشور نبود و از سال 1288 تا ده‌واند سال ايران بدترين زمان را پيمود يكى از جهت‌هاى بزرگ آن تلاشهاى سودجويانه همين كسان مىباشد . در جاى ديگرى اين را روشنتر خواهيم سرود . كنون ب گيلان بازگشته پيش‌آمدهاى آنجا را از آغاز فروردين مىنگاريم .\r\n\r\n","description":"","footnote":"","page_name":" 21 ","page_number":41},
  {"content":"\r\n\r\n\r\nگفتار چهارم پيشرفت گيلانيان و گشادن ايشان قزوين را\r\nچنان كه گفته‌ايم محمد على ميرزا سپاهى بقزوين براى جلوگيرى از شورشيان گيلان فرستاد . در ماه فروردين در اينجا دسته‌هايى از قزاق و سرباز و سواره با چهار دستگاه توپ نشيمن داشتند و تا چهار فرسخى از قزوين پيش رفته در « ينگى » سنگر كرده بودند . از آنسوى محمد على ميرزا بنقى خان رشيد الملك كه اين هنگام از هواداران دربار و حكمران اردبيل بود دستور فرستاده بود كه دسته‌هايى از شاهسون گرد آورده از راه آستارا بر سر شورشيان گيلان بتازد و چنان كه از كتاب آبى پيداست به اين كار ارج بسيار نهاده اميد ميداشت نقى خان تا رشت پيش خواهد رفت . ولى اين اميد بى جا بود و نقيخان چون سپاهى گرد كرد و بر سر گيلانيان تاخت با نخستين دسته‌اى كه برخورد و با ايشان جنگ نمود شكست يافته پس‌نشست . شاهسونان چون جنگ را خواستار نبودند همين كه ده‌دوازده تن از ايشان كشته گرديد رو برگردانيدند و پس از آن هم بكارى برنخاستند .\r\nدر گيلان نيروى آزاديخواهان در فزايش بود و هر زمان دسته ديگرى از قفقاز و تالش و ديگر جاها بايشان مىپيوست . ابزار نيز بفراوانى داشتند . اگر در تبريز خبرنگار تيمس بر بىابزارى مجاهدان خرده ميگرفت و ريشخند مىكرد در اينجا همكار او بر فزونى ابزار مجاهدان ريشخند نموده و سخنانى كه جز دليل ناپاكدلى او نيست نوشته « 1 » . شورشيان گيلان از مسلمان و گرجى و ارمنى هركدام تفنگ و پنج تيرى\r\n\r\n\r\n","description":"","footnote":"\r\n( 1 ) يكى از خبرنگاران انگليس بديدن شورشيان گيلان شتافته و چنان كه شيوه اين خبرنگاران بود جمله‌هاى ريشخندآميزى درباره ايشان نوشته كه داويد فريزر آنها را در كتاب خود آورده . اينمرد بر فزونى ابزارهاى جنگى شورشيان خرده گرفته ريشخند مىكند . از آنسوى چنان كه نوشته‌ايم خبرنگار ديگرى در تبريز بر كمى برگ‌وساز مجاهدان آنجا خرده مىگرفت و ريشخند ميكرد .\r\n","page_name":" 22 ","page_number":42},
  {"content":"\r\n\r\nبدست و چندين قطار فشنگ بر دوش و كمر و يك يا دو تپانچه از ريولور و ماوزر و برو - ننگ با خود داشت . كسانى گذشته از اينها توبره بمبى نيز از دوش ميآويختند يا قمه‌اى بر كمر مىبستند . رختهاشان نيز نيكو و آراسته و بيشتر ايشان كلاه پوستى بلند و پرمو بر سر مىگزاردند . تنها كمى كه داشت اينكه رخت يكسان نمىپوشيدند .\r\nبايد گفت گيلان بهترين روزهاى خود را مىپيمود . در جهان هيچ فيروزى آن لذت را ندارد كه فيروزى ستمديده بر ستمگر . گروهى كه مردانگى نموده و زنجير بيداد را گسسته‌اند حال ديگرى پيدا مىكنند و زندگانى نزد ايشان رنگ ديگرى ميگيرد . اگر پيشروان خردمند دارند و كار ايشان بآشوب نمىانجامد در ميان آن شور و جنبش خوى خود را نيز پاكيزه ميسازند . ستمكشى و درماندگى و چاپلوسى و دغلبازى و ديگر پستىها را كه بيگمان از پيش در ميان خود داشته‌اند از ريشه ميكنند . در گيلان در اينهنگام چندين هزار تفنگدار از بومى و بيگانه از چندين نژاد و كيش گرد بودند با اينهمه كارها بسامان و زندگى بآرامش پيش ميرفت .\r\nاين جنبش را كه ما « شورش » مىناميم از آنجاست كه با شوريدن آغاز مىشود و در پيشرفت خود نيز هر كجا كه بزورى يا ستمى برخورد بر آن ميشورد و خرسندى نمىدهد و گرنه شوريدگى در كار آن نبايد بود . و بهرحال « شورش » جز از « آشوب » است . ايرانيان ( مردم شهرى ) با نيكخواهى و مهربانى كه در سرشت خويش دارند اگر هم سرخود باشند بتاراج و كشتار نمىپردازند . آسيب شورش ايران اين نبوده كه كسانى چيره گردند و لگام گسيختگى نمايند . چنين بيمى از ايرانيان نمىرفت .\r\nبلكه آسيب آن پيدا شدن كسان سودجوى خودخواه بوده كه مردم را فريفته در راه آرزوهاى خود به كار وادارند و خوشبختانه چنين كسانى در گيلان نبودند . اينست كه جنبش راه خود را مىپيمود . تنها چيزى كه سنك راه مىشد دودليهاى سپهدار بود كه تا مى - توانست جلو پيش رفتن را مىگرفت . با آن فزونى جنگجويان و فراوانى ابزار و با داشتن سركردگانى بكاردانى يفرمخان و بدليرى و بىباكى ميرزا على محمد خان آهنگ كارى نميكرد . دو ماه بيشتر در گيلان نشسته گامى فراتر نگزاشت و سرانجام گويا بىآگاهى ازو بود كه روز بيست و هشتم فروردين يفرمخان با دسته خود برينگى\r\n\r\n","description":"","footnote":"","page_name":" 23 ","page_number":43},
  {"content":"\r\n\r\nتاخته پس از سه ساعت جنگ آنجا را بدست آورد و چنين نوشته‌اند كه در اين جنگ چهل تن از دولتيان كشته شده دسته‌اى نيز دستگير افتادند .\r\nپس از اين فيروزى شورشيان تا كنار شهر قزوين در دست داشتند و سپاه دولتى جز بنگهدارى شهر نمىكوشيدند . در اين هنگام در همه شهرهاى بزرگ ايران در نهان و آشكار انجمن‌هاى آزاديخواهى برپا بود . در قزوين نيز دسته‌اى در نهان كوششهايى مينمودند و ما از ايشان ميرزا ابو تراب خان اسعد السلطان و ميرزا غفار خان سالار منصور و مصطفى خان خور هشتى و چند كس ديگرى را ميشناسيم . نيز چون در استانبول ايرانيان اينجا انجمنى ( جز از انجمن سعادت ) براى شورانيدن ايران برپا و نمايندگانى در شهرها برميگزيدند در قزوين نماينده ايشان حاج اديب التجار بود . اينان از نزديكى شورشيان گيلان دليرى گرفته در درون شهر كوششهايى مينمودند . از آنسوى يفرمخان و همدستان او باينجا نزديك شده بسيج تاخت ميديدند . تا شب پانزدهم ارديبهشت كه گفتيم شب زايش محمد عليميرزا و در تهران و در اينجا جشن گرفته بودند به شهر تاخته آن را بگشادند .\r\nدر اين باره نگارشهاى گوناگون در كتاب آبى و روزنامها و كتاب براون ديده مىشود و ما چون آنها را استوار نميداريم در اينجا نميآوريم و چون يكى از آزاديخواهان قزوين « 1 » اين داستان را يادداشت نموده همان عبارتهاى او را ياد ميكنيم :\r\n« در يكساعت‌ونيم از شب چهاردهم ربيع الثانى 1327 گذشته كه شب تولد محمد عليميرزا و از طرف اداره حكومتى و اردوى دولتى جشن و چراغانى شده بود ناگهان صداى بمب و شليك شورشيان در شهر بلند و فرياد زنده‌باد آزادى ، پاينده باد مشروطيت در تمام نقاط شهر شنيده ميشد . در اينموقع آزاديخواهان قزوين بآزاديخواهان تازه‌وارد پيوسته نقاط مهمه شهر را به تصرف آوردند . عده مسيو يفرم از سمت دروازه شهزاده حسين كه در جنوب شهر واقع است وارد و شليك‌كنان بعمارت عالىقاپو حمله‌ور شدند .\r\n\r\n\r\n","description":"","footnote":"\r\n( 1 ) آقاى حسن فرنيا ( ميرزا حسين خياط پيشين ) كه اكنون در تهران زيست مىكند يادداشتهائى درباره پيش‌آمدهاى آن زمان دارد كه بخشى را نزد ما فرستاده .\r\n","page_name":" 24 ","page_number":44},
  {"content":"\r\n\r\nاز شنيدن صداى بمب و شليك مجاهدين هنگامه غريبى در مجلس جشن دولتيان برپا شد . مدعوين كه همه از مستبدين بودند سراسيمه رو بفرار گذاردند .\r\nسوارهاى قرجه‌داغ عالىقاپو را سنگربندى كرده مشغول مدافعه شدند . خلاصه آنشب تا صبح از نقاط مختلفه شهر جنگ برپا و صداى قژقژ گلوله دلهاى مستبدين را بلرزه درمىآورد . وقت اذان صبح مجاهدين ميرزا عليخان منتصر الدوله در بيرون دروازه رشت پس از جنگ مفصلى با قواى مسيح خان كاكاوند وارد شهر شدند از هر طرف عمارت عالى قاپو كه مسكن حكومت ورييس قشون و سوارهاى قرجه‌داغى بود محاصره و دو ساعت از آفتاب گذشته ميرزا ابو القاسم خان نورى حكمران وقت و قاسم خان امير تومان رييس قزاق اسير « 1 » و قره‌داغيها مغلوب و خلع سلاح شدند تا وقت ظهر يكسره سروصدا - ها خوابيده بقيه مجاهدين كه در بين راه رشت بودند دسته‌دسته با بيرقهاى سرخ وارد شدند . سردار محيى و منتصر الدوله و ميرزا عليمحمد خان تبريزى و ميرزا مهدى خان طبيب‌زاده و ميرزا على اكبر خان عظيم‌زاده و حاج احمد ترك رؤساى انقلاب در جاهاى عالى شهر منزل نمودند .\r\nدر اين پيش‌آمد دو نفر ارمنى و يكنفر مسلمان از مجاهدين تازه‌وارد و يكنفر مسلمان از مجاهدين قزوين ( مهديخان ) كشته شده و بيست و دو نفر زخمى گرديد ولى كشته از دولتيان زياد بود . حاج ميرزا مسعود شيخ الاسلام را بواسطه كاغذى كه بمسيح خان نوشته و او را بهمراهى شاه دعوت كرده بود در منزل خودش كشتند . همچنين قاسم خان امير تومان رئيس قشون و گلستان ارمنى را بجرم جاسوسى در جلو عالىقاپو تيرباران كردند .\r\nروز پانزدهم تمام اهالى شهر از علما و طلاب و اعيان و كسبه و مجاهدين براى تشييع جنازه شهداى آزادى در خيابان دولتى اجتماع كرده و جنازه‌ها را با وضع قابل تقديرى بشهزاده حسين و مدرسه ارمنيان بردند .\r\nشب شانزدهم عباسعلى نام داروغه بازار بدست مجاهدين كشته شد . در همان روز حاج بحر العلوم رشتى وكيل دوره اول رشت را با پسرش در دهات قزوين گرفتار\r\n\r\n\r\n","description":"","footnote":"\r\n( 1 ) ميرپنجه قاسم آقا كه ما نام او را در داستان بمباردمان مجلس و گرفتن دو سيد و ديگران برده‌ايم .\r\n","page_name":" 25 ","page_number":45},
  {"content":"\r\n\r\nو بجرم طرفدارى شاه در صحن عمارت و كنيه تيرباران نمودند و چند نفر ديگر را هم همان روز كشته نعش آنها را در قبرستان آمنه خاتون دفن كردند .\r\nچهار روز از فتح قزوين گذشته بود تلگرافى از محمد عليميرزا داير باينكه ( مشروطيت را اعطا و امر بانتخابات نيز داديم ) رسيد محمد وليخان سپهدار تنكابنى كه روز قبل وارد قزوين شده بود تلگراف مزبور را براى مجاهدين قرائت و تقاضا نمود كه شهر چراغانى شود ليكن آزاديخواهان اظهار عدم رضايت كرده بر ضد سپهدار كنكاشها نمودند .\r\nميانه سپهدار با آزاديخواهان بهم خورد و دور چادر او را محاصره كرده از مراجعتش برشت جلوگيرى نمودند . . . »\r\nاينست خبر درستى كه از گشادن قزوين داريم . بدانسان كه نوشته‌اند در اين جنگ از دولتيان تا چهل تن كشته شدند و چهار توپ از ايشان بدست مجاهدان افتاد .\r\nاين خبر پس از چند ساعت بتهران رسيد ، درباريان بىاندازه بيم نمودند .\r\n2 - غلامحسين خان كه روز گشادن قزوين كشته شد\r\nآن روز محمد عليميرزا بسان سپاه پرداخته و نمايندگان اروپا و بسيارى از درباريان نزد او بودند و چون اين خبر پراكنده شد بر همگى ناگوار افتاده سردى انجمن را فرا گرفت . قزوين دهانه تهران بشمار است و هركس ميدانست شورشيان به زودى روانه آنجا خواهند شد . اينست تلاشها بيشتر گرديد . نمايندگان دو دولت كسانى نزد سپهدار فرستادند كه او را وادارند مجاهدان را برشت بازگرداند و چنان كه ديديم\r\n\r\n","description":"","footnote":"","page_name":" 26 ","page_number":46},
  {"content":"\r\n\r\nسپهدار مىخواست آن را بپذيرد و مجاهدان خرسندى ندادند . در گفتار ديگرى اين زمينه را روشنتر خواهيم كرد .\r\nپس از گشودن قزوين شورشيان آنجا را كانون خويش گرفتند و كميته ستار نيز در اينجا برپا شد . نيز روزنامه‌اى بنام « انقلاب » آغاز كردند . تا زمانى در آنجا درنگ داشتند و روزبروز بر شماره ايشان مىافزود . سركرده بزرگ ايشان معز السلطان بشمار ميرفت ولى از همين هنگام آوازه يفرمخان روزبروز فزونتر مىگرديد و ميتوان گفت رشته كار بيش از همه در دست او بود .\r\nنيز ميرزا عليمحمد خان با آنكه جوان كمسالى بود در سايه دليرى و كوشايى نزد همگى گرامى بود و روزبروز بر شهرتش مىافزود . اگر ميانه شورشيان چند تن ديگرى بكاردانى يفرمخان و بغيرتمندى اين جوان پيدا ميشد كارهاى بسيار بزرگترى انجام مىيافت . رويهمرفته ايندسته از آزاديخواهان ايران بسيار آبرومند و كارهاشان بسيار بسامان بود . در آنزمان كه در قزوين بودند اگرچه دودلى ميانه ايشان بود بس بخردانه رفتار نمودند .\r\n\r\n","description":"","footnote":"","page_name":" 27 ","page_number":47},
  {"content":"\r\n\r\n\r\nگفتار پنجم دودلى آزاديخواهان\r\nشورشيان گيلان چون قزوين را بگشادند ميبايست بيدرنگ آهنگ تهران نمايند و از آنسوى سردار اسعد كه هم اين زمان باسپهان درآمده بود با سپاه بختيارى بيرون شتابد . ولى چنان كه ديديم آنان تا ديرى در قزوين بماندند . سردار اسعد نيز در اسپهان بيكاره روز مىگزاشت . انگيزه اين كار تلاش كاركنان روس و انگليس و دودلى بلكه دوگروهى خود آزاديخواهان بود . يكهفته پس از گشادن قزوين فرداى آن روزى كه سپهدار به آنجا درآمد تلگراف محمد عليميرزا درباره پذيرفتن مشروطه و گذشتن از گناه آزاديخواهان از تهران رسيد ، سپهدار آن را بآزاديخواهان خوانده دستور داد شهر را چراغان كنند . كميته ستار و سردستگان خرسندى نداده جلوگيرى نمودند . سپهدار كه از نخست سست و اينزمان پاى كاركنان روس را در ميان ديده سست‌تر شده بود اين پيش‌آمد را بهانه گرفته بر آن شد با دستهء خويش ب گيلان باز گردد . آزاديخواهان خردمندانه گرد چادرش را گرفته جلوگيرى نمودند . از اينجا دوتيرگى در ميان آمد . در اينهنگام گذشته از تبريز و قزوين و اسپهان كه كانون - هاى آزاديخواهان بشمار ميرفت در تهران نيز مشروطه‌خواهان از بست بيرون آمده و بدانسانكه گفتيم كسانى از ميوه‌چينان و توبه‌شكنان نيز بديشان پيوسته بودند اينست اينجا نيز چهارمين كانون شمرده مىشد و چون پس از دستخطهاى محمد عليميرزا درباره پذيرفتن مشروطه و گذشتن از گناه آزاديخواهان سيم‌هاى تلگراف آزاد شده بود ميانه اين چهار كانون گفت‌وشنيد آغاز شد . گاهى بنجف و استانبول نيز آگهىها مىفرستادند .\r\n\r\n","description":"","footnote":"","page_name":" 28 ","page_number":48},
  {"content":"\r\n\r\nكاركنان روس و انگليس كه اينهنگام سپاه نيز به خاك ايران آورده سخت چيره بودند چنان كه دوسه هفته پيش در طلبيدن مشروطه و بر كنار كردن امير بهادر و مشير - السلطنه و سپردن رشته كارها بسعد الدوله و ناصر الملك و ديگران پافشارى بىاندازه كرده بودند اكنون نيز در زمينه نگهدارى محمد عليميرزا و جلوگيرى از پيشرفت شورشيان سخت ايستادگى مينمودند . گذشته از كوششهايى كه خود سفيران در تهران به كار مىبردند قونسولان در اسپهان و تبريز تلاش ميكردند و نماينده جداگانه‌اى بقزوين نزد سپهدار فرستاده بودند . نيز از روى دستور لندن و پترسبورك نمايندگان ايشان در بغداد با علماى نجف و كربلا بگفتگو پرداخته از ايشان خواستار ميشدند پا بميان نهاده آزاديخواهان را از شوروخروش فرونشانند .\r\nاين تلاشهاى ايشان با انگيزه‌هاى ديگرى دست بهم داده دوتيرگى ميان آزاديخواهان پديد ميآورد . قزوين را گفتيم كه سپهدار نه تنها آهنگ پيش‌آمدن بتهران را نداشت هم ميخواست آنجا را گزارده ب گيلان بازگردد روسيان ازو درخواست مينمودند از شورشيان ابزار جنگ بازستد و ايشان را پراكنده نمايد و او اگر ميتوانست آن را مىپذيرفت و به كار مىبست . ليكن معز السلطان و ديگران گردن بفرمان او ننهاده چنان كه ديديم مردانه ايستادگى مينمودند . تلگرافيكه از محمد عليميرزا رسيده بود معز السلطان پاسخى به او فرستاد كه از جمله در آن ميگويد :\r\n« امروز دستخط تلگرافى از اعليحضرت هميونى زيارت شد ولى معين نشده بود كه همان قانون اساسى كه حجج اسلام تصديق كرده و اعليحضرت هميون بصحه مبارك موشح فرمودند همانست يا خير مستدعى مىباشم كه دستخط . . .\r\nشرف صدور يابد كه پارلمان را فورى افتتاح فرموده و همان قوانين اساسى و انتخاب . . . مجرى شود معز السلطان و عموم مجاهدين »\r\nاز آنسوى در تبريز آقاى تقىزاده و مساوات و همدستان ايشان و بسيارى از سرجنبانان تهران بر آن بودند كه پيشنهاد كاركنان دو دولت را پذيرفته و با دربار قاجارى از در آشتى باشند و چنان كه گفتيم كسانى از اينان « كميته واسطه » برپا نموده اينان نيز ميانه علماى نجف با محمد عليميرزا سازشى پديد مىآوردند . پيداست عنوان آشكارى اينان نرنجانيدن نمايندگان دو دولت و بپايان آوردن شورش و نابسامانى بود\r\n\r\n","description":"","footnote":"","page_name":" 29 ","page_number":49},
  {"content":"\r\n\r\nولى بيگمان در نهان سودهاى ديگرى را خواستار بودند . آندسته از درباريان كه تازه بمشروطه روآورده و آن كسانى كه رفته و باز گشته بودند اينان بيش از همه بنگهدارى خود مىكوشيدند و از بهر ايشان برپا ماندن دربار قاجارى پناهگاه بزرگى بود . كشاكش مشروطه و خودكامگى اگر تا بدم واپسين با خونريزى توأم بوده و بفرجام با خونريزى يكرويه ميشد بيگمان همه ايشان را از ميان مىبرد و در چنان حالى با هيچ نيرنگى نميتوانستند خود را به ردهء مشروطه‌خواهان برسانند . اينست بسيار دربايست بود كه نگزارند بيش از آن پيش رود و تا مىتوانند دربار قاجارى را نگاهدارى نمايند .\r\nاما آقايان تقىزاده و مساوات و همدستان ايشان اينان از بسيار پيش نامبردارى مجاهدان را برنتافته هميشه ميكوشيدند جانفشانيهاى آنان را خوار و بىارج نمايند و از نام و آوازه‌شان بكاهند و اين هنگام كوشش بيشتر نموده ميخواستند نگزارند شورش همچنان پيش رفته و آخرين فيروزى بنام مجاهدان و جانبازان درآيد و بسيار بهتر مىشمردند كه با گفتگو و دست‌اندركارى خود ايشان بپايان برسد و آخرين نتيجه از ايشان باشد . اينها چيزهاييست كه رفتارهاى ديرترشان نيز آن را بيگمان مىگرداند .\r\nبارى در نتيجه يكرشته گفتگوها و پيامگزاريها چه اسپهان و چه قزوين و چه تبريز و چه تهران بر آن شدند كه ميانجيگرى نمايندگان دو دولت را پذيرفته با محمد على ميرزا از در آشتى باشند و بختياريان و شورشيان گيلان در اسپهان و قزوين درنگ نموده آهنگ تهران ننمايند و در اينميان چندين درخواستهايى فهرست نموده بدربار پيشنهاد نمودند كه آنها را پذيرفته و به كار بندد و اينها برخى بسيار بىارج و برخى از توانايى دربار بيرون بود . « 1 » بدينسان شورشيان يك ماه و نيم در قزوين نشسته آهنگ تهران كردند . در اسپهان نيز سردار اسعد انبوه سواران را از سر خود پراكنده نمود .\r\nچنين پنداشته ميشد جنگ ديگرى پيش نخواهد آمد . در همين روزها در قزوين داستان بس شگفتى رخ داد :\r\nغياث نظام كه يكى از بزرگان ايل و از هواداران محمد على ميرزا و پسر او\r\n\r\n\r\n","description":"","footnote":"\r\n( 1 ) از جمله بيرون رفتن سپاه روس را از آذربايجان از دربار درخواست كرده بودند .\r\n","page_name":" 30 ","page_number":50},
  {"content":"\r\n\r\nناصر خان پيش از گشاده شدن قزوين با دست مجاهدان كشته شده بود كميته ستار گناه او را درخور بخشايش ندانسته فرمان كشتنش را داد و روز پنجشنبه بيست‌وهفتم خرداد با دست مجاهدان كشته گرديد . همين كه اين كار رخ داد و خبر پراكنده گرديد در زمان قونسول روس بيرقى همراه برداشته به خانه غياث نظام آمد و زن او را پيش خود خوانده چنين گفت : مجاهدان با اين كينه با خاندان شما زيانهاى ديگر خواهند رسانيد و من اين بيرق را آورده‌ام تا بر بالاى در خانه بزنيد و در پناه دولت امپراتورى باشيد تا ايمنى پيدا كنيد . زن غياث نظام كه دختر يكى از بزرگان ايلها و خود زن شيردل و غيرتمندى بود آن را نپذيرفته پاسخ داد اگر مجاهدان اين فرزندان مرا نيز بكشند اين نخواهم كرد كه زير بيرق شما بيايم . قونسول خواست پسر بزرگ غياث - نظام را با خود همداستان گرداند او نيز با كم سالى آن را نپذيرفت . قونسول تيرش بنشانه نخورده از آنجا بيرون رفت . اين خبر چون بكميته رسيد از غيرت آن خاندان خوشنود شدند و از كاريكه كرده بودند پشيمان گرديدند و بيدرنگ يفرمخان را روانه نمودند كه پيام خرسندى كميته را به آن زن شيردل برساند نيز جنازه غياث نظام را كه هنوز بر روى خاك بود بجايگاه خود رساند . يفرمخان با دسته مجاهدان به آنجا شتافته آنچه نوازش و دلجويى بود بجا آورد و جنازه غياث نظام را باشكوه و موزيك از آنجا بيرون آورد و از اينسوى مجاهدان و همه سردستگان بايشان پيوسته او را تا گورستان برسانيدند . نيز بنام كميته در مسجد مجلس ختم برپا نمودند . كوتاه سخن آنچه ميتوانستند از نوازش و مهربانى درباره آن خاندان دريغ نگفتند « 1 » .\r\nبارى آزاديخواهان و درباريان بدينسان روز مىگزاردند . در اين ميان كاركنان روس و انگليس از تلاش در نگهدارى محمد عليميرزا بازنايستاده دمى آرام نميگرفتند تا آنجا كه گفتگوى فرستادن سپاه بقزوين را بميان آوردند و آشكاره بيم ميدادند كه هرگاه شورشيان آهنگ تهران داشته باشند سپاهيان ايشان بجلوگيرى خواهند بر خاست . اين خود شگفت است كه از آغاز مشروطه هميشه نمايندگان روس در سويى و نمايندگان انگليس در سوى ديگر بودند و چنان كه ديديم بهنگام بمباردمان دار الشورا\r\n\r\n\r\n","description":"","footnote":"\r\n( 1 ) اين داستان را در روزنامه انقلاب نوشته و در يادداشتهاى آقاى فرينا نيز آورده است\r\n","page_name":" 31 ","page_number":51},
  {"content":"\r\n\r\nرنجيدگى سختى باهم پيدا كردند . زيرا لياخوف براى جلوگيرى از پناهندگى در سفارت انگليس آنجا را گرد فروگرفت و اين بر انگليسيان سخت برخورد و تلگرافهاى گله‌آميز از لندن بدربار رسيد . ليكن در اين هنگام در هر كارى همدست و بهر گامى همپا بودند . تو گويى پيمان‌نامه سال 1907 از اكنون به كار بسته ميشد .\r\nكسانى كه تاريخ مشروطه ايران را دنبال مىكنند در اينجا با پرسشهايى روبرو خواهند بود : از بهرچه روسيان آنهمه هوادارى از مشروطه مينمودند ؟ ! دولتى كه در كشور خود بنياد مشروطه را برانداخته بود از چه‌رو در ايران آن را ميخواست ؟ ! و آنگاه نه روسيان بودند كه يكسال پيش محمد عليميرزا را ببرانداختن مجلس بر - انگيختند و با دست لياخوف آن كارها را كردند ؟ پس كنون چگونه باز كردن مجلس را ميخواستند ؟ ! از اينسوى انگليسيان با آن آزردگى از محمد عليميرزا چگونه اين زمان او را نگهدارى مىنمودند ؟ ! اين خود شگفت است كه اينان مشروطه و محمد - عليميرزا را در يك جا ميخواستند .\r\nبايد دانست در آنزمان روس و انگليس ايران را با دو چشم باز مىپاييدند و چون پيش‌آمدهاى اروپا و آمادگيهاى آلمان بجنگ اين دو دولت را بهم نزديك ساخته و همچشمى را ميانه ايشان بهمدستى برگردانيده بود اينست هر گامى را جز بخرسندى از يكديگر برنميداشتند . اينان از شوروجنبشى كه در ايران بويژه در شهرهاى شمالى برخاسته و روزبروز فزونتر و پردامنه‌تر مىگرديد انديشمند بودند و آن را دوست نمىداشتند . ايرانيان كه از قرنها دچار سستى و درماندگى و كوتاه‌انديشى شده و همين گرفتارى مايه چيرگى همسايگان گرديده بود اكنون تكانى به خود داده از آن درماندگى بيرون مىآمدند . اين گونه جنبشها ميان يك توده هرگونه پيشرفت را دربر دارد و اين چيزى نبود كه نمايندگان دو دولت آن را ندانند يا چيزى نبود كه از آن بيمناك نباشند . اين هم پيدا بود كه محمد عليميرزا هرچه ايستادگى بيشتر مىنمود دامنه جوش‌وجنبش مردم بيشتر مىگرديد . در يازده ماه پيش تنها يك گوشه تبريز اين شورش را داشت و كم‌كم بر دامنه آن افزوده و اكنون يك‌نيم ايران را مىگرفت و در اين زمان اندك آنهمه مردان جانباز و كاردان پديد آورده بود . هرگاه چند سالى\r\n\r\n","description":"","footnote":"","page_name":" 32 ","page_number":52},
  {"content":"\r\n\r\nهمچنان پيش ميرفت چه مردان كاردان و بزرگى كه نمىپرورد . از اين انديشه‌ها نمايندگان روس و انگليس محمد على ميرزا را به دادن مشروطه واميداشتند تا آبها از آسيابها افتاده ديگر عنوانى براى شورش و جنبش بازنماند و از آنسوى از محمد على ميرزا نگهدارى مينمودند تا كارها يكرويه نگردد و راه پيشرفت توده هموار و آسان نباشد . نيز مىكوشيدند كشاكش با گفتگو و آشتى بپايان آيد تا شورشيان و گردن فرازان خود را بپايتخت نرسانند و خاندانهاى كهن دربارى را كه هميشه ابزار كار بيگانگان بودند انداخته خودشان جاى ايشان را نگيرند و اين همان آرزوييست كه خود آنخاندانها داشتند و چنان كه گفتيم در راه آن تلاش مينمودند . اينكه بيرون كردن امير بهادر و مشير السلطنه از دربار خواسته ميشد از بهر آن بود كه اينان در دشمنى با مشروطه پرده‌درى كرده و چنان بودند كه ديگر نمىتوانستند از باغشاه بيرون آمده در بهارستان جا گزينند و به كار مقصوديكه در ميان بود نميخوردند . اما مشروطه‌طلبان از ايشان هم كسانى به كار مىخورد كه جانفشانى ننموده و جز خودنمايى و رويه‌كارى هنرى نداشته باشند و هرگاه براستى مشروطه را دوست دارند آسايش و شكوه خود را بيشتر از آن دوست دارند . كسانى همچون ستار خان و حيدر عمو اغلى و يار محمد خان و معز السلطان اين شايستگى را نداشتند و خواهيم ديد با اينان چه رفتارى پيش گرفتند و همه را از پا انداختند .\r\nاز گفتار خود دور نيفتيم : از روزيكه محمد عليميرزا دوباره مشروطه را پذيرفت تا يك ماه بيشتر آزاديخواهان دودل مىزيستند و اينست از قزوين و اسپهان گامى اينسوتر نمىگزاردند ولى كم‌كم پيش‌آمدهايى ايشان را از دودلى بيرون آورد . چه از يكسو درخواستهايى كه آزاديخواهان از محمد على ميرزا كرده بودند بسيارى از آنها ناانجام ماند و خود پيدا بود اگرچه مشروطه داده شده و مجلس نيز بازخواهد گرديد بهرحال محمد على ميرزا دربار خود را چنان كه بود نگه خواهد داشت . از سوى ديگر سپاهيان روس در آذربايجان و خراسان بدرفتارى از اندازه بيرون ميكردند و چون آزاديخواهان چنين پنداشته بودند آمدن ايشان به خواهش محمد على ميرزا و از بهر استوارى كاه او بوده از اين رهگذر گناه ايشان را هم به گردن دربار مىنهادند\r\n\r\n","description":"","footnote":"","page_name":" 33 ","page_number":53},
  {"content":"\r\n\r\nو بر خشم خود مىافزودند . رفتار روسيان را در آذربايجان جداگانه خواهيم نگاشت .\r\nاين زمان كار بجايى بود كه سردار و سالار بجان خود ترسيده در شهبندرى عثمانى بست مىنشستند ، از همه‌جا فرياد برميخاست و از سعد الدوله و محمد عليميرزا بازگشت روسيانرا مىخواستند . ولى روسها با همه پيمانى كه نهاده بودند و نويدهايى كه مى - دادند روزبروز جاى خود را استوارتر مينمودند بلكه در همين روزها بعنوان آنكه راه انزلى و تهران راه بازرگانى اروپاست بدستاويز نگهدارى آن گفتگوى فرستادن دسته‌هاى نوين ب گيلان و قزوين داشتند و چون مقصودشان بيم دادن شورشيان بود كه از انديشه جنگ با محمد عليميرزا درگذرند و گاهى نيز بهانه مينمودند اگر شورشيان آهنگ تهران نمايند جان بستگان روس و انگليس در بيم خواهد بود بدين دستاويز - ها دسته‌هايى را از باكو روانه نمودند . سردار اسعد از اسپهان و شورشيان گيلان از قزوين تلگراف نموده از تبريز سكالش مىطلبيدند . پس از همه يفرمخان تلگراف كرده آشكاره پرسيد آيا بسوى تهران راهى شويم يا نه ؟ ! . . اين پرسش مايه پيكارى در انجمن ايالتى گرديد . زيرا نمايندگان انجمن و آقايان تقىزاده و مساوات راهى شدن را روا نمىشماردند و چنين عنوان مينمودند اگر تكانى از شورشيان ديده شود سپاهيان روس بجلوگيرى درمىآيند و كار بجنگ با ايشان مىانجامد . ولى ستار خان و ديگران ميگفتند از ترس چنان پيش‌آمدى نمىتوان از پا نشست . اين شگفت‌تر كه در اين هنگام ماندن شورشيان در قزوين بيشتر بيمناك بود تا رفتنشان بسوى تهران زيرا سپاهيان روس كه گفتيم براى نشستن در قزوين و نگهدارى راه انزلى و تهران مىآمدند اگر بشورشيان برميخوردند بيگمان دست بابزارهاى جنگى آنان مىيازيدند بدانسان كه در تبريز ميكردند و بيشتر به اين پيش‌بينى بود كه يفرمخان و همراهان او برفتن از آنجا ميكوشيدند . بارى انجمن ايالتى پاسخى كه ميخواست بتلگراف يفرمخان فرستاد . ولى ستار خان چنين پاسخ داد : شما در آن نزديكى بهتر آگاهيد . ولى اگر برويد بىگمان فيروز خواهيد بود .\r\nدر اينجا گفته‌هاى ديگرى هم هست . در جاى ديگرى گفته‌ايم در استانبول انجمنى بنام « اتحاد و ترقى » از ايرانيان برپا شده بود و اين هنگام ميكوشيد در شهرهاى\r\n\r\n","description":"","footnote":"","page_name":" 34 ","page_number":54},
  {"content":"\r\n\r\nايران نمايندگانى داشته باشد و در پيش‌آمدها دستى داشت اين انجمن نيز با پذيرفتن دستخطهاى محمد على ميرزا و آشتى با آن همداستان نبود و براى آنكه شورشيان گيلان و سردار اسعد را از چگونگى آگاه و ايشانرا بتهران بكشاند فرستادگانى بقزوين و اسپهان مىفرستاد كه يكى از آنان آقاى ميرزا احمد خان « 1 » ( برادر آقا ميرزا على اصفهانى ) بوده .\r\nنخستين‌بار سردار اسعد بتكان آمده سواران بختيارى را دوباره باسپهان خواست و بتهران آگاهى فرستاد كه با سپاه بدانجا آمده محمد عليميرزا را ناگزير خواهد ساخت نويدهاى خود را به كار بندد . خود او در اين‌باره چنين مىنويسد :\r\n« يك ماه توقف من در اصفهان طول كشيد و آنچه تلگرافات و مكتوبات از تهران ميرسيد دلالت ميكرد كه محمد عليميرزا بوعده خود وفا نخواهد نمود .\r\nباز مصمم شديم كه به طرف طهران حركت كرده جدا تأسيس مجلس را درخواست نماييم و هرگاه كار بمقاتله كشد براى خدمت بملت جانفشانى نماييم . بعجله سوار خواستم و يك اندازه سوارى كه حاضر شد ديگر توقف ننمودم و با صمصام السلطنه قرار دادم كه هرچه سوار از ايل برسد دسته‌دسته يك اردو تشكيل داده بامداد من روانه نمايد .\r\nخودم هزار سوار انتخاب كرده در غره جمادى الثانى « 2 » 1327 بطهران عزيمت نمودم . . . »\r\nما چگونگى اين كار و جنگهايى كه ميانه سپاهيان محمد عليميرزا با بختياران و شورشيان گيلان رفت تا تهران گشاده گرديد جداگانه خواهيم آورد . در اينجا ناگزيريم بآذربايجان برگشته داستان سپاهيان روس و بدرفتاريهاى آنانرا كه يكى از جهت‌هاى اين جنبش سردار اسعد و يارانش بود بنگاريم .\r\n\r\n\r\n","description":"","footnote":"\r\n( 1 ) آقاى احمد مشايخى كه اكنون در تهرانست اين آگاهى درباره نماينده فرستادن از استانبول از گفتهء اوست .\r\n( 2 ) اين عبارتها از كتاب تاريخ بختيارى برداشته شده و در آنجا جمادى الاولى نوشته كه درست نيست .\r\n","page_name":" 35 ","page_number":55},
  {"content":"\r\n\r\n\r\nگفتار ششم بدرفتاريهاى روسيان در آذربايجان\r\nچگونگى در آمدن روسيان را به تبريز در بخش دوم « 1 » نگاشتيم و چنان كه در آنجا گفتيم دستاويز ايشان براى اين كار رسانيدن گندم به شهر و بازنمودن راهها بود و پيش از آنكه دسته‌هاى سپاه از جلفا بگذرند دو قونسول روس و انگليس نامه بانجمن فرستاده و در آن آشكاره نوشتند كه « پس از اعاده آسايش و آسودگى و امنيت اين قوه بدون تأخير و شرط و بدون اينكه در آتيه از اولياى دولت ايران ادعايى نمايد خاك ايرانرا ترك و بروسيه مراجعت خواهد كرد » . هم در آنجا گفتيم كه تبريزيان با آن گرفتارى سختى كه داشتند بآمدن سپاه بيگانه خرسندى نداده نمايندگانى بقونسولخانه‌ها فرستاده خواستار شدند دو دولت را كارى بكشاكش ايرانيان با پادشاه ايران نباشد . از اينسوى همه سردستگان بتلگرافخانه شتافته با محمد على ميرزا گفتگوى آشتى بميان آوردند تا راه شهر باز گردد و بهانه همسايگان از ميان برخيزد . نيز بهنگاميكه سپاهيان روس بر سر پل جلفا رسيدند آقاى ميرزا نور اللّه خان يكانى با دسته‌اى از تفنگداران كه نگهدارى آنجا را داشتند دليرانه جلو آنانرا گرفتند و با تلگراف چگونگى را به تبريز آگاهى دادند و تا از انجمن دستور نرسيد راه به روى ايشان باز ننمودند و انجمن اين را مىانديشيد كه آن سپاه گندم به شهر رسانيده باز خواهند گشت و سخت پرهيز ميكرد كار را با دولت روس بجنگ بكشاند .\r\nبدين عنوان بود كه سپاهيان روس بآذربايجان درآمدند و چون پيرامون تبريز رسيدند در بيرون شهر در آنسوى پل آجى لشكرگاه ساختند و قونسول روس زبان داد كه هيچگاه بدون شهر نيايند . تبريزيان با همه دلتنگى كه از رسيدن چنان ميهمانانى\r\n\r\n\r\n","description":"","footnote":"\r\n( 1 ) بخش سوم از تاريخ مشروطه تأليف نويسند .\r\n","page_name":" 36 ","page_number":56},
  {"content":"\r\n\r\nداشتند از ميهماننوازى بازنايستادند و سردار و سالار بديدن سردار روس ( جنرال اسنارسكى ) شتافتند و به همه مجاهدان و ديگران دستور دادند كه بآرامش گراييده هيچگونه تكانى از خود نشان ندهند . و چون در همانروزها محمد عليميرزا دوباره مشروطه را پذيرفت و دستخطها بيرون داد و لشكرهايى كه در بيرون تبريز بودند دسته دسته پراكنده شدند و از هر باره ايمنى پديد آمد انجمن ايالتى و نايب الاياله بر آن شدند كه مجاهدان نيز تفنك و ابزار جنگ از خود دور كرده هر كسى دنبال كار خود باشد و با سردستگان بگفتگو پرداختند .\r\nدر اين ميان كم‌كم از روسيان رفتارهاى ديگرى ديده ميشد . زيرا با زبانى كه داده بودند كه درون شهر نيايند چند روز نگذشت كه دسته‌هايى از سالدات را به شهر آورده در خانه‌هاى بصير السلطنه در نزديكى انجمن ايالتى جا دادند و اينان كه در شهر مىگرديدند با مردم‌آزار دريغ نمىگفتند . روز نوزدهم ارديبهشت چنين گفتند كه سالداتى بر پشت‌بام كشيك مىكشيده و ناگهان يك گلوله هوايى به او رسيده و بازويش را زخمى نموده و سالداتها اين را دستاويز گرفته از پشت‌بام بهر سوى شهر شليك آغاز نمودند چنان كه يكى از آن گلوله‌ها در گورستان گجل حاجى محمد صادق نامى را به خاك انداخت و سراسر شهر پر از بيم گرديده مردم در كار خود فروماندند . با آنكه دانسته نبود گلوله هوايى از كجا آمده و كه آن را انداخته و چه‌بسا خود سالدات‌ها آن را انداخته بودند و بهرحال زيان آن بيش از زخمى شدن بازوى يك سالداتى نبود و بكيفر آن سالداتها يكمرد بيگناهى را به خاك انداخته و سراسر شهر را پر از بيم ساخته بودند با اينهمه جنرال اسنارسكى آن را بهانه گرفته از تبريزيان ده هزار تومان خواست كه چهل و هشت ساعته بپردازند و در اين‌باره تندى و درشتى از اندازه گذرانيده و نايب الاياله ناگزير شده سه هزار تومان از مردم گرد آورده پيش از آنكه چهل و هشت ساعت بپايان رسد براى جنرال روسى فرستاد .\r\nاين نخستين درشتى و دژخويى بود كه از ميهمانان سر زد و جاى افسوس است كه يكرشته دژخوييهاى ديگر پشت‌سر خود داشت .\r\nروز بيست‌وسوم اردىبهشت از سوى انجمن ايالتى و نايب الاياله آگاهى داده\r\n\r\n","description":"","footnote":"","page_name":" 37 ","page_number":57},
  {"content":"\r\n\r\nشد كه مجاهدان تا هنگام ظهر تفنگ و فشنگ را از خود دور نمايند و پس از آنساعت كسى با ابزار جنگ در بيرون ديده نشود . مجاهدان كه شماره‌شان فزونتر از بيست هزار تن و بيشتر ايشان جوانان بيباك و گردنكش بودند از روى تربيتى كه در آن يازده ماه يافته و هميشه دستورهاى سردستگان را بخرسندى مىپذيرفتند اين فرمان را نيز با همه سختى كه داشت به آسانى پذيرفته و دسته‌دسته بسوى خانه‌هاى خود مىرفتند كه ابزار جنگ فروگزارند و رخت ديگرگونه نمايند و بيشتر ايشان تفنگ از ارك گرفته بودند كه بايستى به آنجا بازسپارند در اين گرماگرم هنوز يك ساعت‌ونيم پيش از ظهر بود كه ناگهان سپاهيان روسى بكوچه و بازار ريخته هر كسى را با تفنگ و طپانچه ديدند جلوش را گرفتند و با درشتى و دژآهنگى كه ويژه سالدات آن روزى روس بود تفنگ و فشنگ از دست او درآوردند و در اينميان از ساعت و پول نيز چشم نميپوشيدند . اگر كسان ديگرى جز از مجاهدان دورانديش تبريز بود چنين كارى جز با خونريزى انجام نمى - يافت . ولى مجاهدان شكيبائى نموده خشم فروميخوردند و مردم از دور و نزديك دندان بهم فشرده جز خاموشى چاره نميشناختند .\r\nانجمن و نايب الاياله دستور برداشتن سنگرها را نيز داده بودند . روسيان به اين كار هم دست انداخته از همان روز آغاز كردند و در محله‌ها سنگرها را با ديناميت برمىانداختند و چه‌بسا در اين ميان خانهاى پيرامون را نيز ويرانه مينمودند و چون يكرشته از سنگرها در محله خيابان بود روز بيست‌وپنجم اردىبهشت يكدسته سالدات با سه دستگاه توپ ناگهان به آنجا درآمدند و چون از رهگذر سالار نگران بودند نخست توپى را در برابر خانه او به پشت‌بام دكان نانوايى كشيده و دو توپ ديگر را در كوچه - هاى پيرامون روبسوى آنخانه استوار نمودند و سپس دست به كار زده يكايك سنگرها را با ديناميت برانداختند و در اين ميان سيمهاى تلگراف را هم پاره كردند . پيداست سالار و ديگران چه تلخى ميكشيدند ولى چون ميدانستند روسيان در پى بهانه‌اند هيچگونه تكانى به خود ندادند . بدينسان هر روز از يك گوشه شهر پياپى آواز ديناميت شنيده ميشد و گردوخاك به هوا برميخاست .\r\nدر همانروزها از سوى ديگر ميانه لشگرگاه خود در بيرون شهر و قونسولگرى\r\n\r\n","description":"","footnote":"","page_name":" 38 ","page_number":58},
  {"content":"\r\n\r\nدر درون شهر سيم تلفون مىكشيدند و اين كار را كه مىتوانستند از شركت تلفون در - خواست كنند خودشان انجام ميدادند . سالدات‌ها ببهانه گذراندن سيم ناگهان به خانه - ها درآمده بر پشت بامها مىجهيدند و با خداوندان خانه هيچگونه درشتى و دژخويى دريغ نمىگفتند . در اين سيم‌كشى از تيرهاى شركت تلفون بهره‌جويى نموده و اين نميخواستند بارى از آن دستورى طلبند و يا پيام سپاسى بفرستند و اين شگفتتر كه قونسول نامه نوشته از نايب الاياله پاسبانى اين سيم را خواستار ميشد .\r\nانجمن ايالتى بر اين رفتارهاى نابجا ايراد گرفته از پيام فرستادن و نامه نوشتن بازنمىايستاد و چون درباره درآمدن سالدات‌ها بدرون شهر بگفتگو پرداخت قونسول روس زبان داد كه بيش از 179 تن كه از روزهاى نخست بدرون شهر آمده‌اند ديگران همه در بيرون باشند ولى در همان روزها 25 تن ديگر را بر شماره شهريان افزود . از آنسوى اين اندازه را كه در شهر جا داده بودند هر روز آنها را دسته‌دسته در كوچه‌ها و بازارها مىگردانيدند . پياپى آواز سرود و هوراى سالدات‌ها بود كه از اين گوشه و آن گوشه شهر شنيده ميشد و چون پنجروز مىگذشت اين دسته را بيرون فرستاده دسته ديگرى را مىآوردند و بدينسان كوچه‌ها و راههاى شهر را بهمگى آنان نشان مىدادند .\r\nاز روزيكه رسيده بودند يكدسته مهندس با چند تن سالدات كوچه‌ها را گرديده نقشه‌بردارى مينمودند . انجمن در اين‌باره هم با قونسول روس گفتگو كرد و او با بودن قونسول انگليس زبان داد جلوگيرى نمايد ولى ننمود و كار نقشه‌بردارى همچنان پيش رفت . كم‌كم در اين اندازه هم نايستاده به كارهاى بدترى برخاستند چنان كه كسانى از سركردگان بسر خود بشمس العماره درآمده تا پشت‌بام آنجا را تماشا نمودند . با ارك نيز همين رفتار را كردند . قونسول نامه بنايب الاياله نوشته ازو فهرست توپها و قورخانه را خواست و اينكه آيا چند دستگاه توپ بارك فرستاده شده است و اينها را با زبانى مىپرسيد كه گفتيى توپ و قورخانه از آن خود او مىباشد آيا يكدسته سپاهيان بيگانه در يك كشور آزادى رفتارشان چنين بايستى بود ؟ ! .\r\nگذشته از بستگان روسى كه مسلمان و ترسا در هر گوشه آذربايجان بفراوانى\r\n\r\n","description":"","footnote":"","page_name":" 39 ","page_number":59},
  {"content":"\r\n\r\nبودند و در اين هنگام ميدان يافته چيرگى مينمودند و بر مردم برترى مىفروختند قونسول در تازه‌اى بازنموده يكدسته از ايرانيان را بسوى خود كشيده وزير نگهدارى دولت امپراتورى نشان ميداد و از آنان هيچگونه هوادارى دريغ نمىگفت و اين از بهر آن بود كه هر كجا مرد بدنهاد مردم آزاريست خود را بقونسولگرى بسته دست آزار و چيرگى بر ايرانيان بازدارد چنان كه اين نتيجه از همان روزها پديدار گرديد .\r\nسالدات و قزاق گذشته از گردشهايى كه با دستور سركردگان سرودخوانان مينمودند و چه‌بسا توپخانه نيز پشت‌سر خود مىانداختند خود ايشان بهنگام بيكارى هرچند تن دسته‌اى شده بگردش برمىخاستند و تا دورترين گوشه‌هاى شهر مىرفتند و در اين گردشها چون بيكبار خود سر بودند و كسى از ايشان بازپرسى نميكرد بمردم پيچيدگى بسيار مينمودند و چون بروستاييان مىرسيدند بر كلاه و رخت ايشان ريشخند مىكردند . در گذشتن از بازار دست يازيده از دكانها خوردنى مير بودند . قزاقان در كوچه‌ها بيباكانه اسب تاخته چه‌بسا بينوايانى را زير پاى اسب مىگزاردند . در خانه بصير السلطنه كه بودند از پشت‌بام بخانه‌هاى همسايه‌ها مىرفتند و هرچه ميخواستند برميداشتند . انجمن پيشنهاد كرده بود افيسران كه شب بيرون مىآيند نام شب بگيرند ، قونسول نخست آن را پذيرفت ولى سپس از اينكه از افيسران نام شب خواسته مىشد گله بنايب الاياله نوشت و سخت ايستادگى داشت كه روسيان در آمدوشد شبانه آزاد باشند .\r\nاز اين گونه چندان فراوانست كه با نوشتن بجايى نرسد در همان روزها در تبريز دفترچهء در اين‌باره نوشته و چاپ كرده‌اند كه فهرست بدرفتاريهاى يك ماهه هجده صفحه را پر ساخته است « 1 »\r\nدر آغازهاى خرداد دو كار از روسيان سراسر شهر را تكان داد : يكى دستگير كردن حاج شيخ على اصغر ليلاوايى و دو ديگر گرفتن يوسف حكماوارى و همراهان او\r\n\r\n\r\n","description":"","footnote":"\r\n( 1 ) در اين هنگام در تبريز روزنامها بيرون نمىآمد اينست آن را دفترچه نموده چاپ كرده‌اند .\r\nخود فارسى آن در حبل المتين كلكته و مكافات خوى و ديگر روزنامها آورده شده ، پرفسور بروان هم ترجمه آن را آورده و ما در اينجا از كتاب براون بهره‌جويى كرديم .\r\n","page_name":" 40 ","page_number":60},
  {"content":"\r\n\r\nو اين هردو در يكروز ( 8 خرداد - 9 جمادى الاول ) رخ داد . و چون اين دو پيش‌آمد نتيجه - هايى را پشت سر خود داشت اينست آنها را گشاده‌تر مىنگاريم :\r\nاز حاج شيخ على اصغر بارها نام برده‌ايم . اينمرد سراپا غيرت و مردانگى بود . با آنكه سالها در نجف مانده و از ملايان بشمار ميرفت همچون بيشترى از آن - 3 - حاج شيخ على اصغر ليلاوايى\r\nگروه هوش و خرد خود را در راه اصول و حديث و فلسفه تباه نساخته يكمرد خداشناس و پاكدرون و غيرتمندى بود و اينست همين كه آواز مشروطه‌خواهى برخاست او هم يكى از پيشروان بود و تا دم آخر ايستادگى نمود و چون داستان بمباردمان مجلس\r\n\r\n","description":"","footnote":"","page_name":" 41 ","page_number":61},
  {"content":"\r\n\r\nپيش آمد و در تبريز نيز پس از دو هفته جنك رشته از هم گسيخته همگى دست از كار برداشتند و جز ستار خان كه با دسته انگشت‌شمارى در امير خيز ايستادگى ميكرد ديگران همه از ميدان در رفتند چنان كه گفته‌ايم در آن هنگام اين حاجى شيخ على اصغر نيز مردانگى و جانفشانى نموده در مسجد صمصام خان ايستادگى كرد . كسانى كه در تبريز نبوده و آن روزها را نديده‌اند معناى اين گفته را نخواهند فهميد مسجد صمصامخان از روز نخست يكى از كانونهاى جوش‌وخروش بود و هميشه جنبش آزادى - خواهى از آن كانون نيرو مىگرفت و در چنين هنگامى كه رشته از هم پاشيده و ترس بر دلها چيره شده بود و مردم نميدانستند چه بكنند و بكجا بروند حاج شيخ على اصغر پافشارى نموده آن كانون را براى گرد آمدن مردم نگهداشت و خود نگزاشت جوش‌و خروش بيكبار از بن برافتد و مردم بيكبار نوميد گردند . در اين كار مير كريم بزاز همپاى او بود و دو تن دست بهم داده هر روز دسته‌اى را در آن مسجد گردآورده با گفتارهاى پرآتش دلهاى آنان را گرم نگهداشتند و اين كار از يكسوى مايه دل‌گرمى براى ستار خان و ياران او بود و از سوى ديگر مردم را دوباره بر سر كار آورد و چون كار ستار خان در پيشرفت بود و هر روزى ازو فيروزى ديگرى پديدار مىگشت آوازه قهرمانيهاى او با جانفشانىهاى اين دو تن دست بهم داده دوباره تبريز را بر سر جوش وخروش آورد . در جاى خود اينها را ياد نموده‌ايم و در اينجا مقصود ياد حاج شيخ على اصغر و اندازه غيرت و دليرى اوست . مىگويند : اين مرد در آن روزها براى ناهار هم به خانه نرفته با اندكى نان و پنير كه بامدادان بدستمال بسته همراه مىآورد در مسجد روز مىگزاشت . اين گواهى درباره او از مشهدى محمد عليخان است كه پس از قهرمانى ستار خان پافشارى حاج شيخ على اصغر بود كه جنبش آزاديخواهى را دوباره بتبريز بازگردانيد .\r\nنمونه درست غيرت و مردانگى آنست كه كسى در چنان روز بيمناكى خود را نبازد و از جا درنرود و حاجى شيخ على اصغر اين كار را كرد . پس از آن هم تا آخر روز - هاى جنگ هميشه از پيشروان و چنان كه آورده‌ايم يكى از نمايندگان انجمن ايالتى\r\n\r\n","description":"","footnote":"","page_name":" 42 ","page_number":62},
  {"content":"\r\n\r\nبود . آزاديخواهان سخت گراميش ميداشتند ولى او هرگز به خود نگرفته همچنان فروتن و پارسا مىزيست .\r\nاين مرد ارجمند روز هشتم خرداد هنگاميكه از برابر خانه بصير السلطنه كه نشيمنگاه سپاه روس بود مىگذشت ناگهان چند تن سالدات گردش گرفتند و دستگيرش كردند و چنان كه سپس دانسته شد از آنجا بلشكرگاه بيرون شهر فرستادند و از آنجا بر يك ارابه سالداتى نشانده روانه قفقاز نمودند و ديگر كسى را آگاهى ازو نشد . دستاويز اين كار آن را گفتند كه حاجى شيخ على اصغر نخست از مردم قفقاز بوده با اينكه او از ساليان دراز در تبريز نشيمن داشت . وانگاه سزاى قفقازى بودن مرگ نيست . اگر راستى را بخواهيم گناه او آن كوششهاى مردانه بود كه در راه پيشرفت كار ايران كرده بوده . بايستى اين گونه مردان غيرتمند در ايران نباشند .\r\nاما داستان يوسف چنان كه آورده‌ايم اينمرد در هكماوار سردسته تفنگچيان بود و در آن هنگام شوريدگى شهر فرصت يافته سياهكاريهايى ميكرد . چنان كه در روز پرغوغاى چهاردهم اسفند كه برادرش در جنگ كشته گرديد پس از پايان جنگ مادر عباس را كه دشمن ديرين او و اين زمان در ميان دولتيان بود گرفتار كرد و دانسته نشد پيره‌زن بيچاره را بكجا برد . نيز كسان ديگرى را دستگير كرده بند نمود .\r\nتا پايان شورش تبريز او همچنان چيره و دستش بر آزار مردم باز بود . سپس كه روسيان بتبريز آمدند و مجاهدان از بزرگ تا كوچك بخاموشى و آرامى گراييدند و سخت مىپاييدند كه دستاويزى بدست ندهند او در اين هنگام در آن گوشه دور بيباكانه بهر كارى مىپرداخت .\r\nدر آن محله لوطى ديگرى نايب حسين نام داشت . اينمرد در آغاز جوانى عموى خود را كشته و پس از آن خود را بدربار وليعهد ( محمد عليميرزا ) انداخته و در آنجا ميان فراشان عنوان نايبى يافته بود و سالها بدينسان زيست ميكرد . پس از آغاز مشروطه و از ميان برخاستن دربار وليعهد او نيز بيكار شده در خانه مىنشست و اگرچه در نهان بدخواه مشروطه بود در بيرون بكارى برنمىخاست . بلكه در آن روزهاى سختى بيك كار بسيار دليرانه‌اى بسود مشروطه‌خواهان برخاست . و آن اينكه در روز\r\n\r\n","description":"","footnote":"","page_name":" 43 ","page_number":63},
  {"content":"\r\n\r\nچهارم مهر كه يكى از پرشورترين روزهاى تبريز و در آن روز در سراسر شهر آتش جنگ زبانه‌زن بود و در آن گيرودار دسته‌هاى سالار ارفع و قراملكيان از راه غرب به شهر مىتاختند و تا نيمه هكماوار پيش آمده بودند و از پشت سر ايشان تاراجگران خانه‌ها را تاراج ميكردند در چنين هنگامى نايب حسين با تفنگ از خانه بيرون شتافته يكه و تنها پشت سنگرى را گرفت و عيوضعلى بيك را كه پيشتاز دولتيان بود و از روبرو شليك‌كنان مىآمد آماج تير كرد كه همين كه او زخمى گرديد و بازگشت ديگران نيز بازگشتند و بازمانده محله از تاراج رهايى يافت .\r\nپس از آن نايب حسين باز در خانه مىنشست ولى از آنجا كه دو لوطى هميشه با يكديگر دشمن مىزيستند نايب يوسف كينه او را در دل داشت و شايد جهت ديگرى نيز در ميان بود كه روز پنجم خرداد بامدادان با چند تن بدر خانه نايب حسين آمد و در آنجا چند تيرى شليك كرد . حسين بپاسخ او نپرداخته از راه ديگرى خود را بيرون انداخت و راه شهر پيش گرفت و بدادخواهى نزد اجلال الملك رفت . اجلال الملك دستور رسيدگى داد ولى به پيش آمد ارجى ننهاد و خود ارجى نداشت . حسين از نزد او بقونسولخانه شتافت و از قونسول داد خواست قونسول به پيش آمد ارج ديگرى نهاده آن را براى مقصود خود دستاويز نيكى شناخت و يكشب او را در قسولخانه نگهداشته و فردا با سپارشنامه و دستور همراه كسان خود كرده بلشگرگاه بيرون شهر فرستاد كه يكشب نيز او را آنجا نگاهداشته و روز هشتم خرداد پيش از دميدن آفتاب يكدسته سالدات با چندين ارابه همراه او كرده با دستور روانه هكماوار نمودند . آفتاب تازه برميخاست كه اينان بهكماوار رسيدند و از گرد راه گرد خانه يوسف را فروگرفتند .\r\nيوسف مجال نيافت به خود جنبد و در همانجا او را با يك برادرش دستگير نمودند . نيز داييش حاج محمود را از خانه‌اش بيرون آوردند . نايب قاسم نامى كه سردسته گروهى از تفنگچيان و خود مرد بىآزارى بود او را نيز دستگير كردند و سپس بيدرنگ ديناميت نهاده خانه يوسف و برادرش را برانداختند اين كار را چاپكانه در يكساعت انجام داده يوسف و ديگر گرفتاران را كه پنج تن يا بيشتر بودند بر روى ارابه نشانده رو بسوى لشكرگاه خود راه افتادند .\r\n\r\n","description":"","footnote":"","page_name":" 44 ","page_number":64},
  {"content":"\r\n\r\nپس از اين گرفتارى يوسف بود كه دانسته شد مادر عباس را با مشهدى محمد على نامى تكه‌تكه كرده بچاهى ريخته و مردم تكه‌هاى آنها را بيرون آورده در گورستان زير خاك كردند .\r\nچنان كه مىبينيد يوسف سياهكارىهاى زشتى داشت و سزاوار هرگونه كيفر بود . ولى در آن هنگام اين سياهكاريها از پرده بيرون نيافتاده و همانا بنام مجاهدى بود كه روسيان او را دستگير نمودند . چنان كه نايب قاسم را هم گرفتار كردند كه با يوسف هيچگونه پيوستگى نداشت . اينست اين داستان بدانسان كه رخ داد با پيش‌آمد گرفتارى حاج شيخ على اصغر و ديگر كارها كه از روسيان سرميزد مردم را بيمناك ساخت و هر كسى گمان ميكرد سردار و سالار را نيز خواهند گرفت و آنچه اين گمان را فزونتر گردانيد ترانه‌اى بود كه در همان روزها رييس راه شوسه روس پيش آورد و آن اينكه ستار خان بيست و دو هزار منات « 1 » زيان به راه شوسه رسانيده و بميانجيگرى قونسول روس آن را از ستار خان طلبيد و اين يك بهانه‌جويى بدخواهانه‌اى بيش نبود .\r\nزيرا چنان كه در جاى خود گفته‌ايم در آن يازده ماه جنگ و شوريدگى ستار خان و مجاهدان هميشه مىپاييدند كه زيانى به بستگان بيگانه يا بدارايى ايشان نرسد .\r\nچندانكه آوازه اين كار ايشان بروزنامهاى اروپا رسيد و گفتارها در اين‌باره نوشتند .\r\nدر باره راه شوسه نيز سواران ماكو زاستاو را سنگر كرده بودند و چون روز هفدهم مهر شادروان حسينخان بر سر ايشان تاخت و آن جنگ دليرانه تاريخى رخ داد مجاهدان با نياز سختى كه بتوپ داشتند تنها از بهر آنكه بعمارت زاستاو آسيبى نرسد از به كار بردن توپ خوددارى كردند . با اينهمه چون سختى جنگ در پيرامون آنجا رخ داد و بگفته كتاب آبى كشتارگاه آنجا بود زاستاو از آسيب بىبهره نشده از ريزش گلوله - ها اندك ويرانى به آن راه يافت . اين را در همان زمان روسيان به زبان آوردند و يكى از روزنامهاى تفليس گفتارى در آن‌باره نوشت و چون در همان زمانها دوچى از ميان برخاسته و انجمن ايالتى با دست‌وبال باز به كار برخاسته و يكى هم زيان‌هايى كه بهركس رسيده\r\n\r\n\r\n","description":"","footnote":"\r\n( 1 ) يازده هزار تومان كمابيش ، اين پول چيز گزافى نبود و تبريزيان صد برابر آن را مىتوانستند پرداخت . ولى خود آن عنوان كينه روسيان و بددلى ايشان را با سردار ميرسانيد .\r\n","page_name":" 45 ","page_number":65},
  {"content":"\r\n\r\nبود جستجو مينمود و بجبران ميكوشيد در اين‌باره نيز نامه‌اى بقونسولگرى نوشته نماينده‌اى خواست كه با بودن او اندازه زيان زاستاو را برآورد نمايند ولى گويا قونسول پاسخى نفرستاد و كار همچنان ناانجام ماند تا در اينهنگام دوباره آن را آغاز نمودند . پيداست كه اندازه زيان بسيار كمتر از آن بود كه رييس راه ميخواست و بهرحال چيزى نبود كه ستار خان بتنهايى پاسخده آن باشد . اينست مردم آن را جز بهانه نمىشماردند و بدگمان ميشدند كه روسيان ستار خان را خواهند گرفت . راستى هم اينست كه روسيان آهنگ گرفتن او را با باقر خان داشتند و ما از راه كتاب آبى آگاهى مىيابيم كه تلگرافها در اين‌باره ميانه پترسبورك و لندن آمدوشد مينموده و ما گفته‌ايم كه روس و انگليس پيدا شدن چنان مردان دلير و جانفشان را ميانه ايرانيان برنتافته و مىكوشيدند آنها را نابود سازند . از آنسوى در اين هنگام كه دشمنان مشروطه پروبال پيدا كرده و خود را بكاركنان روس و انگليس بسته بودند و همچنين آندسته از سردستگان آزاديخواهى كه ما ايشان را « ميوه‌چين » ميخوانيم اينان همگى بدخواه ستار خان و ديگر مجاهدان بودند و نابودى آنان را با دست روسيان از ته دل ميخواستند و اينست دروغهايى در اين زمينه ميان مردم رواج ميدادند و كسى چه‌داند در نهان قونسول و جنرال روسى را به اين كار وانميداشتند .\r\nاز يكسوى آن پيش‌آمدهاى روز هشتم خرداد و از سوى ديگر كوشش‌هاى بدخواهانه ايندسته دلها را از رهگذر سردار و سالار پر از بيم گردانيد . خود ايشان ترسى نداشتند . بويژه ستار خان كه نمىشناخت ترس چيست و مرگ و زندگى در پيش او يكسان بود و گاهيكه از اين زمينه گفتگو ميشد پاسخهاى خونسردانه ميداد . اين از يادداشتهاى آقاى يكانيست « 1 » كه در همان روزها كه اين گفتگوها در ميان بود يك بامداد من نيز نزد سردار بودم نشسته بوديم و ناگهان آواى زهره شكافى در نزديكى خانه سردار شنيده شد و در زمان دود تيره‌اى آنجا را فراگرفت . ما همگى يقين كرديم روسيان ناآگاه بر سر خانه آمده‌اند و آنجا را بتوپ مىبندند و سراسيمه از جا بر - خاستيم . سردار نيز همان گمان را برد و بىآنكه اندك ترسى به خود راه دهد به چند تن\r\n\r\n\r\n","description":"","footnote":"\r\n( 1 ) آقاى اسماعيل بكائى كه از نزديكان سردار و دبير او بود و كنون را در تهران زيست مىكند .\r\n","page_name":" 46 ","page_number":66},
  {"content":"\r\n\r\nاز پيروان خويش كه در آنجا بودند دستور داد آماده جنگ باشند و براى آنكه دليرشان گرداند در آن گيرودار اين جمله كوتاه را نيز بر زبان راند : « هرگز جاى ترس نيست من آزموده‌ام هميشه از كمتركمتر و از بيشتربيشتر كشته مىشود » اين گفت و خويشتن نيز آماده ايستاد . ولى در زمان آگاهى رسيد كه آن آوا از تركيدن دستگاه فشنگ‌سازى كربلايى حسين آقا فشنگچى « 1 » بوده از روسيان كسى در آن نزديكى - ها نيست .\r\nبيگمان اگر سالداتها بگرفتن ستار خان يا باقر خان مىرفتند هردو بجنگ مىايستادند و نتوان گفت روسيان مىتوانستند آنان را دستگير نمايند ولى چنان پيش آمدى بر آذربايجان بس‌گران مىافتاد ( چنان كه دو سال ديرتر رخ داد و بس‌گران افتاد ) اينست نمايندگان انجمن ايالتى و ديگر پيشروان پاكدل آزادى سخت بيمناك بودند و دمى از انديشه نمىآسودند . سرانجام چاره را در آن ديدند كه سردار و سالار را به بست‌نشينى در شهبندرخانه ( قونسولگرى عثمانى ) خرسند گردانند چه دولت عثمانى گذشته از همكيشى و همسايگى كه با ايران همكارى داشت و در اين روزها دسته اتحاد و ترقى فيروزى يافته رشته كارها را در دست داشتند سردار به آسانى تن در نميداد . انجمن ايالتى كسانى را از پيشاهنگان مجاهدان كه نزد سردار گرامى بودند ميانجى برانگيخت و از هر راهى او را خرسند گردانيد . اين بود سردار و سالار هر كدام با چند تن از شناختگان مجاهدان و بستگان خود به شهبندر خانه رفتند . شهبندر نوازش دريغ نگفت و جا براى همگى آماده نمود . با اينهمه سردار سخت دلتنك بود و دو يا سه بار اين كار را كرد كه ناگهان از شهبندر خانه بيرون شتافته به خانه خود آمد . با آنكه روسيان در پى دستگير كردن او بودند و ما از كتاب آبى ميدانيم كه با دستيارى سفير خود از استانبول با دولت عثمانى گفتگو مينموده‌اند كه او و همراهانش را از بست بيرون آورند . نمايندگان انجمن همين كه آگاهى مىيافتند بنزدش شتافته\r\n\r\n\r\n","description":"","footnote":"\r\n( 1 ) اينمرد يكى از پيشروان آزاديست در آن روزهاى سخت ستار خان با او بود و ما جا پيدا نكرده‌ايم ازو نام ببريم .\r\n","page_name":" 47 ","page_number":67},
  {"content":"\r\n\r\nو گاهى نيز خليل خان « 1 » سردسته مجاهدان ارك را كه سردار او را بسيار گرامى ميداشت بپايمردى برمىانگيختند و دوباره او را بشهبندرخانه مىفرستادند . تبريز روزهاى بسيار بدى را بسر ميداد . كسانى كه ميخواهند سختى كار شهر و اندازه بدرفتارى روسيان را را در آن روزها بدانند دو گفتارى را كه همان زمان خبرنگار روزنامه « روسكى اسلو » براى روزنامه خود از تبريز فرستاده و پرفسور براون ترجمه انگليسى آنها را در كتاب خويش آورده است بخوانند . اين خبرنگار كه خود يكى از روسيان بود بدرفتارى - هاى هم‌نژادان خود را بسيار بيشتر از آنكه در آن دفترچه فارسى است و ما بكوتاهى در اينجا آورديم مىنگارد و با آنكه زبان ريشخندآميزى به كار مىبرد و چنين پيداست از چيرگى روسيان بآذربايجان خوشنود بوده و به خود مىباليده و در آن پيش‌آمدها را با ديده بىپروايى مينگريسته با اينهمه در چند جا از دلسوزى بازنايستاده است . از نگارشهاى او نيز پيداست كه جنرال اسنارسگى و قونسول ميللر بر آن بودند كه با درشتىها و دژخوييها تبريزيان را بخشم آورند و آنان را بجنگ برانگيزند و همين كه چنين كارى رخ داد بيدرنگ دسته‌هاى سپاه را از قفقاز بآذربايجان ريزند و شهر را كشتار كنند و از اين كار دو نتيجه را خواستار بودند : يكى آنكه بهانه درست كرده پاى خود را در آذربايجان استوارتر گردانند . ديگرى اينكه يكدسته مردان دلير و جانفشان كه شورش يك ساله پرورش داده بود و سياست ايشان بودن آنان را دشمن ميداشت از ريشه براندازند ( همان كارى كه دو سال ديرتر كردند ) . اينست بكارهايى كه ميدانستند بر تبريزيان سخت دشوار خواهد افتاد ( از درآمدن ناگهان بدرون خانه‌ها و رفتن بر پشت‌بامها در پيش‌آمد تلفونكشى و مانند آن ) برميخاستند و در هر يكى از چنين هنگامه‌ها چون شورش و جنگ را اميد داشتند با آمادگى پيش مى - آمدند بدينسان كه كوچه‌ها را پر از سالدات و ارابه‌هاى سبز نموده چندين جا توپ نگاه ميداشتند چنان كه در داستان تلفونكشى و در پيش‌آمد درخواست ده هزار تومان\r\n\r\n\r\n","description":"","footnote":"\r\n( 1 ) اين كسيست كه ارك را نگه داشت و يك كار بزرگى را انجام داد . اينست سردار او را بسيار دوست ميداشت . كنون زنده در تبريز است .\r\n","page_name":" 48 ","page_number":68},
  {"content":"\r\n\r\nبدستاويز زخمى شدن سالدات و در رفتن بمحله خيابان براى برانداختن سنگرها و در ريختن بهكماوار و گرفتار كردن يوسف و ديگران همين رفتار را نمودند .\r\nآنچه تبريز را در آنهنگام نگه داشت فراخ حوصلگى ستار خان و باقر خان و دورانديشى نمايندگان انجمن ايالتى و كاردانى نايب الاياله ( اجلال الملك ) بود كه دست بهم داده و نگزاردند رشته پاره گردد .\r\nاينان با آنهمه گرفتاريها خود را نباخته رشته دورانديشى را از دست نميدادند .\r\nمىتوان گفت در اينهنگام نظميه و اداره‌هاى ديگر تبريز بهتر از هر شهر ديگرى بود .\r\nاجلال الملك در اين گونه كارها توانايى شايان از خود نشان ميداد .\r\nتبريزيان ميدانستند كه در جاى بسيار سختى گرفتارند و چاره جز شكيبائى و دليرى ندارند . پس از يازده ماه جنك و جانبازى در راه آزادى كشور كنون با دشمنى همچون دولت تواناى روس دچار آمده‌اند اين بدتر كه نه ميتوانستند از جان گذشته با جنگ و مردانگى كار را يكسره سازند و نه كسى را ميشناختند كه روبدو آرند و چاره كار را خواهند . تبريز روزهاى بسيار بدى را بسر ميداد .\r\nدر اينهنگام آنكه محمد عليميرزا بود با همه آشتى كه با آزاديخواهان در ميان داشت هركس ميدانست كه در نهان جز بد آنان را نميخواهد و از كارهاى سپاه روس در تبريز سخت خشنود مىباشد . آنكه دسته آزاديخواهان تهران بود رشته آنها در دست كسانى بود كه خود همراز كاركنان روس و انگليس بودند . از سپهدار در قزوين بايستى بيكبار چشم پوشيد ، تنها سردار اسعد بود كه اين زمان با دلى پاك و ديده باز به كار ميكوشيد و كاركنان روس و انگليس به او ارجى مينهادند و درباره پيش‌آمدهاى تبريز نيز نخست او بود كه زبان پرخاش باز كرد و چنان كه نوشتيم يكى از جهت‌ها براى بيرون آمدن خود از اسپهان اين پيش‌آمدها را ياد ميكرد .\r\nدر خود تبريز خواستند بازارها را ببندند انجمن جلوگيرى كرد و كار بسيار بجايى بود . زيرا بهانه بدست سپاهيان روس ميداد . در همان روزها گاهى گفتگوى برگشتن سپاه روس ميشد چنان كه انگليسيان لشگر دريايى خود را بازگردانيدند .\r\nولى با اين گفتگو روسيان جاى خود را هرچه استوارتر مينمودند . چنان كه گرمى هوا\r\n\r\n","description":"","footnote":"","page_name":" 49 ","page_number":69},
  {"content":"\r\n\r\nرا در بيرون شهر دستاويز نموده در آخرهاى خردادماه بنه و لشگرگاه خود را بيكبار بدرون شهر آوردند و باغ شمال را كه محمد عليميرزا بايشان واگزارده بود نشيمن گرفتند و چون يقين كرده بودند كسى در تبريز با ايشان جنگ نخواهد كرد روز بروز آزار و چيرگى فزونتر مينمودند .\r\nآنچه بيش از همه بر تبريزيان سختى داشت حال مجاهدان قفقازى و فداييان گرجى و ارمنى بود زيرا اين جوانمردان در آن روزهاى سخت بفرياد تبريز رسيده و دسته‌هايى از ايشان جان خود را در راه آزادى ايران باخته و آنان كه زنده مانده بودند اين زمان پنهان ميزيستند . زيرا روسيان آنان را بسته خود ميشماردند و بر آنان چيره‌تر از ديگران بودند و هركدام را كه ميگرفتند بيگمان بر دار ميزدند . اين بود از روزيكه پاى روسيان بتبريز رسيد اينان پراكنده شده هر يكى خود را در گوشه‌اى نهان كردند و اين كار بر تبريزيان ناگوار مىافتاد .\r\nسردار و همراهانش همچنان در شهبندرخانه بودند و گاهى چيزهايى نيز نگاشته در بيرون پراكنده مينمودند . چنان كه نگارشى از آنان در نامه استقلال كه در همان روزها در تبريز آغاز يافت چاپ شده . روسيان به دولت عثمانى پيشنهاد ميكردند اينان را وادارند از شهبندرخانه درآمده و براى آنكه بر جان خود ايمن باشند از ايران بيرون روند و اگر اينان نپذيرفتند ديگر در شهبندرى نگهدارى ننمايند . پيداست كه دولت عثمانى چنين پيشنهاديرا نمىپذيرفت و بهرحال پيش از آنكه از اين گفتگو نتيجه‌اى بدست آيد داستان گشادن تهران رخ داد و ستار خان و همراهانش نيز بيرون آمدند چنان كه در جاى خود خواهيم نگاشت .\r\n\r\n","description":"","footnote":"","page_name":" 50 ","page_number":70},
  {"content":"\r\n\r\n\r\nگفتار هفتم گرفتن آزاديخواهان تهران را\r\nيكى از پيش‌آمدهاى برجسته تاريخ مشروطه گرفتن آزاديخواهانست تهران را . چنان كه گفتيم نخست سردار اسعد اين آهنك را كرده روز بيست و نهم خرداد ( يكم جمادى الثانى ) با هزار سوار بختيارى و با چند تن از مردان خاندان خودشان و با يك دستگاه توپ ته‌پر از اسپهان بيرون شتافت و چون سپاهى كه محمد عليميرزا بر سر اسپهان فرستاده بود اينزمان در كاشان مينشست او از راه جوشقان رو بقم آورد و روز چهارم تير بىآنكه كسى جلوگيرد بانجا درآمد اين آگاهى در تهران سراسر شهر را بشورانيد و درباريان بتلاش سختى افتادند . روز چهارم تير وزيران از كار كناره نمودند و جز سعد الدوله كس با محمد عليميرزا نماند . ما از اينمرد نكوهش نوشته‌ايم و در اينجا از ستايش باز نمىايستيم . اين كار او مردانه و دليرانه بود . ولى ديگران را هرچه نكوهش كنيم رواست .\r\nاينان آن كسانيند كه هميشه در پيرامون محمد عليميرزا و پدر بر پدر از درباريان بودند و بيشتر ايشان در زمانيكه محمد عليميرزا مجلس را بتوپ بست و رشته كارهاى كشور بدست لياخوف و شاپشال افتاد عنوان وزارت داشتند . هر روز در باغشاه آن بيدادگريهاى لياخوف را با ديده ديدند و كالبدهاى بيروان ميرزا جهانگير خان و ملك المتكلمين را كه در راه آزاديخواهى جان باخته بودند تماشا نمودند و اين اندازه مردى از خود نشان ندادند كه به آن بيدادگريها ايراد گيرند و بارى چند روزى پا از باغشاه پس كشند و آنهمه بدنامى را بر خود هموار نمودند ولى اكنون بيدرنك از كار كناره جستند و اين از بهر آن كردند كه رو بسوى مشروطه بياورند و ديگر از دستهء درباريان بيرون باشند . ببينيد چگونه جز سود خود پرواى هيچ‌چيز را نداشتند و آشكاره كشور و توده و همه چيز را\r\n\r\n","description":"","footnote":"","page_name":" 51 ","page_number":71},
  {"content":"\r\n\r\nابزار كار خود ميشناختند . اينست بايد از راستگويى بازنايستاد و گفت : اگر سعد الدوله و امير بهادر و اقبال الدوله و مانندگان ايشان بد بودند اينان بدترند .\r\nنمايندگان روس و انگليس كه آن كوششها را كرده و چنين ميدانستند خواهش ايشان پذيرفته شده و ديگر كسى از آزاديخواهان جنبش نخواهد كرد از شنيدن آهنك سردار اسعد در شگفت شدند و با تلگراف بقونسولهاى خود در اسپهان دستور دادند او را ديدار نموده نگزارند جنبش كند و چون سردار اسعد پيش از رسيدن تلگراف از شهر بيرون شتافته بود دوباره دستور دادند از پى او شتابند و او را ديدار كنند . دو قونسول تا قم آمده در آنجا سردار اسعد را ديدار كردند ولى پاسخ بدلخواه نشنيدند و چگونگى را با تلگراف بسفارتخانه‌هاى خويش خبر داده باسپهان بازگشتند .\r\nدر همان روزها سپهدار و شورشيان گيلان نيز از قزوين تا ينكى امام پيش آمدند و چون يفرمخان براى بسيج پارهء ابزار جنگ چند روزه برشت رفته بود تا رسيدن او در ينكى امام درنگ نمودند و چون يفرمخان رسيد بانديشه پيشرفت افتادند . در اينهنگام انبوهى از قزاق با سركردگان روس و با توپ و متراليوز در كرج بودند و سر پل آنجا را سنگر كرده استوار مىنشستند اينست پاره سردستگان خرسندى نميدادند بر ايشان تاخته شود . يفرمخان به گردن گرفت با دسته خود پيش‌جنك باشد . فردا بامدادان بيست تن از دسته خود را جلوتر فرستاد تا خود او با سى تن ديگر از پى روانه گردد و چون زبان روسى را نيك ميدانست با تلفون راه شوسه با كاپيتين بلينسوف سركرده روسى گفتگويى كرد . يفرم مىگفت ما ناگزيريم خود را بتهران برسانيم شما بيهوده خود را رنجه مداريد و مايه خونريزى نباشيد كاپيتين روسى پاسخ داد . من يك سپاهىام و كار سپاهى جنگ مىباشد . در اينهنگام بيفرم آگاهى رسيد دسته پيشرو بدشمن رسيده و جنگ آغاز كرده‌اند و اينست نايستاده خود را برزمگاه رسانيد و با مجاهدان جانباز ورزيده‌اى كه بر گرد سر داشت از گرد راه بر دشمن تاخت و يكساعت نكشيد كه ايشان را از پيش راند . كاپيتن روس با آن لاف سپاهيگرى همين كه چهار تن كشته داد توپ و متراليوز را برداشته بازگرديد .\r\nدر اينميان دسته‌هاى منتصر الدوله و معز السلطان و ديگران نيز رسيده قزاقان را\r\n\r\n","description":"","footnote":"","page_name":" 52 ","page_number":72},
  {"content":"\r\n\r\nدنبال كردند . بار ديگر شبانه در شاه‌آباد جنگ ديگرى رخ داد و قزاقان تا بامداد ايستادگى كرده پس از آن ديه را رها نمودند . مجاهدان آنجا را گرفتند و دسته‌هايى از ايشان از دنبال قزاقان رفتند در اينميان يكدسته چهارصد تن از قزاق از شهر تازه رسيده از جلو مجاهدان درآمدند و جنگ سختى درگرفت و چون مجاهدان كوفته و پراكنده بودند و توپ در دسترس نداشتند بتاخت سختى كه قزاقان كردند ايستادگى نتوانستند و شكست بر ايشان افتاد و بازگرديدند و تا كرج پس‌نشستند و چندان دل‌باخته بودند كه اگر ايستادگى يفرم و سركردگان نبود آنجا را نيز رها مينمودند . اين شكست روز سيزدهم تيرماه رخ داد و چون خبر بتهران رسيد درباريان را دل رفته بجاى آمد و شادى نمودند و چنين پنداشتند جلو مجاهدان را بيكبار خواهند گرفت ولى خواهيم ديد از اين شكست چندان اثرى پديد نيامد .\r\nدر اينميان از اسپهان سوارگان ديگر بسردار اسعد مىپيوست و او روز يازدهم تيرماه از قم بيرون آمده بعلىآباد آمد و چون امير مفخم با دسته‌اى از بختيارى به هوا - دارى شاه در حسن‌آباد نشيمن داشت و او يگانه بختيارى بود كه در هوادارى از محمد - عليميرزا پافشارى داشت و ديگران همگى بسردار اسعد پيوسته بودند سردار اسعد راه را برگردانيده برباطكريم درآمد و در آنجا نشيمن گرفت و از آنجا با لشگرگاه سپهدار در كرج پيوستگى پيدا كرد .\r\nدر اينهنگام بار ديگر نمايندگان روس و انگليس بكوشش برخاستند ، روز يازدهم تيرماه محمد عليميرزا انجمنى در دربار برپا نموده نمايندگان دو دولت را نيز به آنجا خواند و با آنان چگونگى را گفتگو كرد . اينان كه خودشان خواستار بودند از پيش آمدن مجاهدان بسوى تهران جلوگيرى كنند و ما از كتاب آبى ميبينيم در اين‌باره دستور غدغن‌آميز از لندن داشتند اين گفتگوى دربار را دستاويز گرفته بار ديگر پا بميان نهادند و از هر سفارتخانه دو نفر برگزيده ماجور استوكس را همراه مسيو بارنسكى بپيش سپهدار و مستر چرچيل را همراه مسيو رمن‌اسكى بنزد سردار اسعد فرستادند . ماجور - استوكس با همراه خود پس از پيشين روز سيزدهم به كرج رسيده با سپهدار و ديگران گفتگو نمودند و آنچه ديدند و شنيدند برشته نگارش كشيدند كه در كتاب آبى آورده\r\n\r\n","description":"","footnote":"","page_name":" 53 ","page_number":73},
  {"content":"\r\n\r\nشده . كوتاه سخن آنكه نتيجه درستى بدست نيامد . اينان مينويسند كه از شكست بامداد هيچگونه نشانى در لشگرگاه مجاهدان نبود .\r\nمستر چرچيل و همراهش نيز در رباطكريم سردار اسعد را ديدند و حال اينان همانست كه حال آن دو تن ديگر و چون از سردار اسعد جدا ميشدند و بدرود ميگفتند سردار اسعد بفرانسه چنين گفت : « ديدار دوباره در تهران »\r\nشورشيان گيلان از آن شكستى كه يافته و بازپس نشستند پند گرفته دانستند بايد نقشهء ديگرى پيش گيرند و چون با سردار اسعد چندان دورى نداشتند بر آن شدند دو دسته بهم رسيده دست‌يكى كنند . اين بود كرج را رها نموده و راه برگردانيده بحصارك درآمدند . در اينميان ميانه دو لشگرگاه پيك‌ها آمدوشد ميكرد و نامه و پيام روان بود . اينست سخن بر آن نهادند كه هردو از جايگاه خود كوچيده در يافت‌آباد بهم رسند . سردار اسعد از رباطكريم بيرون آمده ولى در راه شنيد يافت‌آباد در دست سپاه دولتى است و ناگزير شده در قاسم‌آباد فرود آمد . از آنسوى دسته سپهدار و يفرمخان تا قراتپه پيش آمده در آنجا نشيمن ساختند و چون چندان دورى نداشتند سردار اسعد با چند تنى بدانجا درآمد و براى نخستين‌بار سردستگان شورش گرد هم نشسته بسكالش پرداختند . در اينهنگام همهء نيروى قزاقخانه با توپها و شصت تيرهاى خود بسركردگى افيسران روسى و امير مفخم با دسته‌هاى سواره در برابر اينان جاگرفته همگى آبادى - هاى شاه‌آباد و حسن‌آباد و قلعه شاه و تپه‌سيف و يافت‌آباد را در دست داشتند و سنگر - هاى استوار بسته بودند . سردستگان شورش چنين نقشه كشيدند كه يفرمخان با دسته - هاى خود پيشرو باشند و بختياريان دست راست و شورشيان گيلان دست چپ را گيرند و از فردا بپيشرفت برخيزند كه يفرمخان آهنگ بادامك و ده مويز نمايد . پس از اين گفتگو و نقشه‌كشى سردار اسعد بجايگاه خود بازگشت .\r\nاز فردا كه نوزدهم تيرماه ( 21 جمادى الثانى ) بود جنگ در ميانه آغاز شده تا سه روز پيش ميرفت و پس از آن چون مجاهدان بدرون شهر آمدند سه روز ديگر جنگ در اينجا برپا بود تا روز آدينه بيست و پنجم تير محمد على ميرزا دست از تاج و تخت بر - داشت و جنگ فرونشست .\r\n\r\n","description":"","footnote":"","page_name":" 54 ","page_number":74},
  {"content":"\r\n\r\nداستان اين جنگهاى شش روزه را در كتاب آبى انگليس و در كتاب داود فريزر « 1 » و جاهاى ديگرى نوشته‌اند . نيز خود سردار اسعد بكوتاهى ياد كرده و يكى از همراهان يفرمخان يادداشتهايى داشته كه در دست ماست . ولى هيچيكى از اينها درست ننوشته و هركدام نارسايى ديگرى دارد . اينست ما همه را باهم سنجيده و از رويهمرفتهء آنها داستانى بكوتاهى مىنگاريم :\r\nچنان كه نهاده بودند روز شنبه پيش از دميدن روشنائى يفرمخان با فداييان دلير خود از قراتپه بيرون آمده بآهنگ بادامك بپيشرفت پرداخت ليكن چون چند ميل راه پيمود ناگهان از پشت ديوارهاى باغها كه بر سر راه بود تيرهايى بسوى ايشان آمد .\r\nيفرمخان چون گمان نداشت دشمن به آن نزديكى باشد در شگفت شد و كسى را براى جستجو فرستاد . اين كس رفته آگاهى درستى نياورد . يفرم به گمان اينكه دسته‌اى از كسان سردار اسعد در آن نزديكى هستند و ناشناخته كارى ميكنند پرواى تيرها را نكرده دستور پيشرفت داد ولى ناگهان دستهء انبوهى را از سواران بختيارى ديد كه شليك‌كنان از روبرو پيدا شدند و بسوى ايشان روانه گرديدند . يفرمخان گمان ديگر نبرده يقين كرد كه جز كسان سردار اسعد نيستند ( در كتاب آبى مىنويسد سواران بيرق سرخ آزاديخواهان را نيز بدست گرفته بودند و اين بيشتر از هر چيز مايهء بدفهمى يفرمخان گرديد ) و اينست بفداييان دستور داد خود را بدره‌اى در آن نزديكى كشيدند و از اسبها پياده شدند و اميد داشت در آنحال بختياريان از بدفهمى درآمده خواهند شناخت ايشان كيان ميباشند و از شليك دست برداشته پاى دوستى جلو خواهند گزاشت . ليكن سخت در شگفت ماند چون ديد كه سواران گرد ايشان را فراگرفتند و دست برآورده تفنگهاى چند تن از فداييان را گرفتند . در اين هنگام بود كه يفرم دانست فريب‌خورده و سخت به - تنگنا افتاده .\r\nچگونگى اين بوده كه امير مفخم با سواران خود شبگير كرده نزديك بامداد\r\n\r\n\r\n","description":"","footnote":"\r\n( 1 ) خبرنگار انگليسى كه گفته‌ايم در آن روزها در تهران درنك داشت و چنان كه مينويسد برزمگاه رفته جنگ بادامك را با ديده خود ديده و آن را بگشادى و درازى ميستايد . ولى ما چون ميدانيم او و همكاران او دل با ايرانيان صاف نداشتند بنگاشته‌هاى او ارج ننهاده‌ايم .\r\n","page_name":" 55 ","page_number":75},
  {"content":"\r\n\r\nبقاسم‌آباد رسيده بوده و آهنگ تاختن بر مجاهدان داشته كه در اينميان دسته يفرمخان از دور پديدار ميشوند . امير مفخم فرصت را از دست نداده بر آن سر مىشود بنيرنگ دور ايشان فراگيرد و همه را دستگير نمايد و چنان كه مىبينيم كار خود را فيروزانه پيش برده و نزديك بانجام رساند . ولى يفرم همين كه چگونگى را دريافت خود را نباخته دستور جنگ داد و چون ميدان تنگ بود مجاهدان دست بده تيرها كرده و با ورزيدگى كه در به كار بردن آنها داشتند دشمن را از خود دور گردانيدند و ميدان بازكردند . خود يفرم چند تن را كه گردش گرفته بودند به خاك انداخت و بيدرنگ سوار شده با تفنگ بجنگ پرداخت . اين يكى از شگفت‌ترين پيش‌آمدهاى اين جنگهاست . در اين پيش‌آمد كاردانى و دليرى پرارجى از يفرمخان پديدار شد . بختياريان با آن چيرگى كه پيدا كرده بودند در جلو نايستاده پس رفتند . در اين گيرودار چهار تن از فداييان نامى ( دو تن مسلمان و دو تن ارمنى ) به خاك افتادند و اگر نوشته همراه يفرم را براست بداريم از بختياريان هفتاد تن آدمى و صد و بيست اسب كشته گرديد ( ولى گويا گزافه‌آميز باشد )\r\nجنگ همچنان برپا بود . در اينميان سردار اسعد از آواز تفنگها چگونگى را دريافته دسته‌هايى را از سواران خود از سوى ديگر بجنگ فرستاد . دو توپى كه شورشيان گيلان داشتند نيز از پشت سر رسيد . كشاكش تا غروب برپا و مجاهدان گام‌بگام پيش ميرفتند و پيش از آنكه آفتاب فرورود خود را ببادامك رسانيده آنجا را فروگرفتند و سنگرگاه خود ساختند .\r\nاينجنك بنام بادامك شناخته شده . در اينجا هم يك تن ديگر از فداييان نامى كشته گرديد . نيز از بختياريان سردار اسعد يازده تن به خاك افتاد كه هشت تن از سر - دستگان بودند . بيست تن نيز زخمى شدند . از دولتيان دانسته نيست چه كشته گرديده . « 1 »\r\nامير مفخم امروز خود را فيروز دانسته و از اينكه ده تن بيشتر از شناختگان آزاديخواهان را كشته شده بود بتهران مژده فرستاد .\r\n\r\n\r\n","description":"","footnote":"\r\n( 1 ) شايد نوشتهء همراه يفرم كه مينويسد از دولتيان هفتاد تن آدمى و صد و بيست اسب نابود گرديد از آن همهء روز باشد .\r\n","page_name":" 56 ","page_number":76},
  {"content":"\r\n\r\nشب يكشنبه دو لشگر در مقابل يكديگر ايستادند . روز يكشنبه بار ديگر جنگ آغاز شد . امير مفخم با مژده فيروزى كه ديروز فرستاده بود امروز را ناگزير گرديده از دسته‌هاى قزاق كه بفرماندهى سركردگان روسى در شاه‌آباد و احمدآباد و يافت‌آباد و ديگر آباديها بودند يارى خواست و چون جنك به سختى برخاسته بود همه دسته‌هاى قزاق با چهار دستگاه توپهاى خود پيش آمده آنان نيز به كار پرداختند . تا غروب همچنان خونريزى ميشد و گلوله‌هاى توپ و تفنك در ميانه آمدورفت ميكرد .\r\nروز دوشنبه نيز جنك از دور پيش ميرفت و گلوله‌ها در ميانه آمدوشد مىكرد ولى چندان سختى نداشت .\r\nشب سه‌شنبه بيست‌ودوم تيرماه سردار اسعد و سپهدار و يفرمخان و ديگر سر - دستگان كه بهم پيوسته بودند فراهم نشسته چون ميدانستند شاه در خود تهران نيست و در شهر چندان سپاهى نمانده بر آن شدند امير مفخم و دسته‌هاى قزاق را در بيرون گزارده شبانه آهنك شهر نمايند و دو ساعت پس از نيمه شب روانه گرديدند . اين يك كار دليرانه بسيار بجايى بود . ولى شگفت است كه هنگام راه افتادن معز السلطان و منتصر الدوله و ميرزا عليمحمد خان با دسته‌هاى خود همراهى نكردند و تنها سردار - اسعد با دو هزار سواره و سپهدار با دويست سواره و يفرمخان با صد تن فدايى از ( ارمنى و مسلمان و دو تن گرجى نيز همراهشان بوده ) راه افتادند .\r\nدر اين هنگام محمد عليميرزا در سلطنت‌آباد نشسته نااميدانه روز ميگزاشت و امير بهادر و ديگر هواداران يكرويش نزد وى بودند و دو هزار سواره و سرباز گرد سر داشتند .\r\nوزيران و درباريان و ديگر شناختگان در قلهك و زركنده گرد آمده چشم‌براه پيش‌آمد - ها بودند و هر يكى بانديشه آينده خود پرداخته در جستجوى راهى بودند كه بآزادى - خواهان پيوندند . در شهر تنها لياخوف با چهارصد قزاق در قزاق‌خانه درنك داشت .\r\nنيز پانصد تن كما بيش از سوار و سرباز در ميدان توپخانه گرد آمده آنجا را سنگر گرفته بودند . همچنين دسته‌هايى از ايشان و از اوباش شهرى بسردستگى صنيع حضرت عمارت بهارستان و مسجد سپهسالار را نشيمن گرفته در گلدسته‌ها و پشت‌بامها سنگر بسته بودند .\r\nلياخوف دروازه قزوين و ديگر دروازه‌هاى غربى و جنوبى را استوار كرده بهركدام\r\n\r\n","description":"","footnote":"","page_name":" 57 ","page_number":77},
  {"content":"\r\n\r\nدسته‌اى پاسبان گمارده بود . مجاهدان چون اين را ميدانستند از نزديكى شهر راه را برگردانيده از دروازه شمالى بهجت‌آباد آهنك شهر كردند و ساعت شش بامداد بود كه از آن دروازه خود را درون شهر رسانيدند و از جلو سفارت انگليس آهنك بهارستان نمودند كه آنجا را بدست آورند و سنگر گيرند . در خيابانها زدوخوردى رخ نداد و جز پاره سربازان كه از سربازخانه‌هاى سر راه تير مىانداختند كسى بايستادگى نپرداخت و از اين تيراندازى تنها دو سه تن گزند ديد و چند اسبى نيز تير برداشت . مجاهدان نيز چند سربازى را كشتند . در جلو بهارستان اندك جنگى رخ داده دولتيان سنگرهاى خود را رها كرده بگريختند . مجاهدان آنجا را گرفته جاى خود را استوار ساختند .\r\nهمچنين دروازه‌هاى شرقى و شمالى را در دست گرفتند . بدينسان شهر دونيمه شد كه نيمى را مجاهدان و نيمى را دولتيان در دست داشتند و از هماندم جنگ آغاز گرديد .\r\nقزاقها كه در بيرون بودند چون درآمدن آزاديخواهان را به شهر دانستند چهارصد تن از ايشان همراه كاپيتن ژاپولسكى به شهر آمده بلياخوف پيوستند و سيصد تن همراه كاپيتن پريبنوزوف بسلطنت‌آباد نزد شاه شتافتند .\r\nهمانروز شاه بر آن شد شهر را بتوب بندد و بسفارتخانه‌ها آگاهى فرستاد كه بستگان خود را از شهر بيرون آورند . نمايندگان روس و انگليس بار ديگر پاى ميانجيگرى پيش گزارده بر آن شدند پيش‌آمد را با گفتگو بجايى رسانند و فرستادگان به شهر نزد سردار اسعد و سپهدار فرستادند و پاره‌گفتگوها كردند .\r\nشب چهارشنبه آرامش در كار بود . روز چهارشنبه از سه ساعت به ظهر جنك سختى درگرفت . دولتيان از سه جا توپ گزارده ببهارستان و مسجد سپهسالار گلوله ميانداختند .\r\nاز قزاقخانه و عباس‌آباد ( بيرون شهر ) و دروازه دوشان‌تپه . تا غروب گلوله‌باران بود و گلوله‌ها به بسيارى از خانه‌ها درآمده گزند ميرسانيد . در اينميان يفرمخان با قزاقخانه جنگ سختى ميكرد و كار را بر لياخوف دشوار گردانيده بود .\r\nشب نيز جنگ با قزاقخانه پيش ميرفت و مجاهدان خود را بخانه‌هاى نزديك رسانيده بمب ميانداختند . فردا پنجشنبه همچنان جنگ برپا و دولتيان از سه جا گلوله - باران مينمودند . نيز جنك با قزاقخانه پيشرفت داشت . در اين سه روز گروه انبوهى از\r\n\r\n","description":"","footnote":"","page_name":" 58 ","page_number":78},
  {"content":"\r\n\r\nسوار و سرباز و مردم شهرى كشته شده و تنهاشان در كوچه‌ها ريخته بود . از مجاهدان نيز كسانى جان باخته بودند ولى تنهاى اينها را در مسجد سپهسالار نگه ميداشتند . تا غروب جنك به سختى پيش ميرفت . شب آدينه معز السلطان و همراهانش با قورخانه و توپ بتهران رسيده بمجاهدان پيوستند . همانشب گفتگو از زينهارخواهى لياخوف و قزاقها پيش آمد . با اينهمه جنك ميانه آنان با يفرمخان به سختى پيش ميرفت . به نوشته كتاب آبى در اين سه روز سيصد تن كمابيش از دو سوى كشته گرديدند .\r\nروز آدينه بيست و پنجم تيرماه ديگر جنگ رخ نداد و دو ساعت كمابيش از روز ميگذشت كه با تلگراف از شميران خبر رسيد محمد على ميرزا بسفارت روس رفته و زير بيرق بيگانه پناهنده شده . يكساعت ديگر مستر چرچيل و مسيو بارنفسكى بفرستادگى از سفارتخانه‌هاى خود به شهر آمده چگونگى را بسردار اسعد و سپهدار آگاهى دادند و به همان دم لياخف و قزاقخانه زينهار خواسته از جنگ و ايستادگى بازگذشتند . بدينسان كشاكش آزاديخواهى و خودگامگى پس از سيزده ماه كمابيش ( از سوم تير 1287 كه محمد على ميرزا مجلس را بتوپ بست و همانروز در تبريز جنگ آغاز شد تا 25 تير 1288 ) بپايان رسيد .\r\nمحمد على ميرزا از ديرباز نوميد شده اين كار را كه امروز كرد در انديشه داشت ولى ميخواست آخرين روز خود را به كار بياندازد . امروز نيز اگر شتاب نميكرد شايد راه بهتر ديگرى پيش مىآمد و بارى ننگ پناهندگى زير بيرق بيگانه را بر خود هموار نميكرد . تو گويى كيفر نادانىها و سيه‌كاريهايش بود كه به اين آلودگى نيز دچار گردد .\r\n\r\n","description":"","footnote":"","page_name":" 59 ","page_number":79},
  {"content":"\r\n\r\n\r\nگفتار هشتم برداشتن محمد عليميرزا از پادشاهى\r\nروز آدينه بيست‌وپنجم تيرماه 1288 ( 27 جمادى الثانى 1327 ) در تهران روز پرجوشى بود . پس از چندين روز جنگ كه گلوله‌هاى توپ بر سر خانه‌ها مىريخت امروز آرامش رخ داده مردم از خانه‌ها بيرون آمده بودند و در اين گوشه و آن گوشه هرچند تنى فراهم ايستاده گفتگو از پيش‌آمدها مينمودند . در اينميان چنان كه گفتيم دو ساعت از روز گذشته از شميران خبر پناهندگى محمد عليميرزا در سفارت روس رسيد و در همان هنگام از زينهارخواهى لياخوف آگاهى آمد . در اندك زمانى سراسر شهر پر از جوش و جنبش گرديد . آزاديخواهان از شادى تو گويى در پوست نمىگنجيدند .\r\nهواداران محمد على ميرزا و بستگان دربار بتكاپو درآمده هر كسى بچاره كار خود ميكوشيد .\r\nتهران چنين روزى را كمتر ياد داشت . اگر نبود كه در نهان نيرنگهايى ميرفت و دستهاى آلوده‌اى تكان مىخورد اين روز ميتوانست در سراسر تاريخ ايران بيمانند باشد .\r\nسردار اسعد و سپهسالار بهارستان را نشيمنگاه گرفته و مردم دسته‌دسته به آنجا ميشتافتند . خيابان سراسر پر از مردم بود . در اينميان يك تماشاى بسيار پربهايى بهره تهرانيان گرديد و آن زبونى و خوارى لياخوف بود كه در ميان آن شوروخروش از بانك شاهى بيرون آمده با امير مجاهد در درشكه نشستند و راه خيابان پيش گرفتند . كجا ميرود اين بدترين دشمن آزادى ؟ . . ببهارستان . آرى ببهارستان . همانجايى كه با توپ ويران ساخته بود . ميرود تا از سران آزادى زينهار خواهد و بر جان خود ايمن گردد و چون بيچاره شده و زبون گرديده از مردم ميترسد كه بر سرش ريزند و خواستار شده امير مجاهد براى بردن او تا بانك شاهنشاهى آمده . اگرچه ايرانيان از مشروطه سودى\r\n\r\n","description":"","footnote":"","page_name":" 60 ","page_number":80},
  {"content":"\r\n\r\nرا كه ميبايست برنداشتند ولى كوششها و جانبازيهاى مجاهدان بارى اين نتيجه را داد كه لكه ننگ پيش‌آمد سوم تير 1287 را از دامن تاريخ ايران بشويد .\r\nاين را سفير روس خواستار شده بود كه لياخوف ببهارستان آمده و خود را بسرداران آزادى سپارد و زينهار خواهد و آنان زينهارش بخشند و راه دهند از ايران بيرون رود و خواهش كرده بود يكى از سران آزادى تا بانك شاهنشاهى كه نزديكترين جا بميدان توپخانه و قزاقخانه بود آمده او را بدرقه نمايد . بدينسان كشنده ميرزا جهانگير خان و ملك المتكلمين از ايران بيرون رفت و كيفر خود را نديد ولى پس از چندى در قفقاز با دست گرجيان كشته گرديد . « 1 »\r\nمحمد عليميرزا كه زير بيرق بيگانه پناهنده شده و خود رشته‌كارها از هم گسيخته بود بايستى سران آزادى چاره‌اى جويند و راهى باز كنند و چنين پيداست كه سردار اسعد و سپهدار و ديگر همدستان ايشان انديشه‌اى در اين‌باره نداشتند اين بود هنگام پسين انبوهى از ملايان و درباريان و آزاديخواهان و بازرگانان در بهارستان گرد آمدند و انجمنى بنام مجلس عالى برپا نموده با سردار اسعد و سپهدار و ديگران فراهم نشسته بگفتگو درآمدند و چون از انبوهى كارى پيش نميرفت يك كميسيونى از بيست‌واند تن برگزيده رشته را بدست ايشان سپردند و اين كميسيون كه بيشتر اندامهاى آن از سران آزاديخواهان بودند از همان ساعت به كار پرداخته محمد عليميرزا را از پادشاهى برداشت و پسر سيزده ساله او احمد ميرزا را بپادشاهى ايران برگزيده عضد الملك رئيس ايل قاجار را پيشكار او گردانيد . همانساعت نوشته‌هايى در اين‌باره نوشته شده براى فرستادن نزد محمد عليميرزا و احمد شاه و سفارتخانه‌ها و ديگر جاها آماده گرديد . نيز چگونگى با تلگراف بعلماى نجف و بشهرها آگاهى داده شد . و چون كابينه نيز از ميان رفته و كسى بعنوان وزير يا رئيس الوزراء در ميان نبود كميسيون كسان پائين را بوزيرى برگزيد :\r\n\r\n\r\n","description":"","footnote":"\r\n( 1 ) پس از شورش بولشويكى لياخوف بجنرال دنيكين پيوسته بود ، سپس در سال 1299 گريخته بباتوم آمده و در تابستانگاه خود نشيمن گزيد و يكروز كه همراه سركرده انگليسى از كوچه‌هاى باتوم ميگذشت سه تن به او برخورده و با رولور بشليك پرداختند و او پس از چند ساعت در بيمارستان درگذشت . چنين گفته شد كميته دستور كشتن او را داده بود .\r\n","page_name":" 61 ","page_number":81},
  {"content":"\r\n\r\nسپهدار وزير جنك ، سردار اسعد وزير داخله ، ناصر الملك وزير خارجه ( تا آمدن او مشار السلطنه جاى او را داشت ) فرمانفرما وزير عدليه ، مستوفى الممالك وزير ماليه سردار منصور وزير پست و تلگراف . و چون سررشته كارها در دست خود كميسيون بود رئيس الوزراء برنگزيدند . نيز به يفرمخان رياست نظميه تهران و بصمصام السلطنه حكمرانى اصفهان را سپردند . « 1 » بكسان ديگرى بهركدام كارى دادند . نيز نمايندگانى برگزيدند كه نزد محمد على ميرزا رفته چگونگى را به او آگاهى دهند سپس نزد پسرش رفته مژده پادشاهى رسانند . اين نمايندگان روز يكشنبه بيست‌وهفتم تير نخست آهنگ ديدار محمد على ميرزا را كردند ولى محمد على ميرزا ايشان را نپذيرفته با زبان نمايندگان روس و انگليس آگاهى فرستاد كه هماندم كه از سلطنت‌آباد بيرون آمده چشم از پادشاهى پوشيده و بيرون آمده است . اما احمد ميرزا همان روز را همراه كسانى از درباريان و ديگران از نزد پدر و مادر خود بيرون آمده در كالسكه پادشاهى نشسته بسلطنت آباد رفت و در آنجا عضد الملك و ديگران گرد او را گرفته نوشته كميسيون فوق العاده را برايش خواندند و چون اين گونه كارها ارجى در تاريخ ندارد اينست بكوتاهى از آنها مىگذريم .\r\nبدينسان محمد على ميرزا از پادشاهى بر كنار شده رشته كارها بدست كميسيون فوق العاده و وزيران نوين افتاد و در سراسر ايران از اين پيش‌آمد شاديها نمودند و پنج شب و روز چراغانى كردند . ولى اگر كسى بفهرست وزيران مىنگريست و اندامهاى كميسيون را ميشناخت بايستى چندان شادى ننمايد زيرا چنان كه پيداست بسيارى از اينان از نزديكان محمد على ميرزا و در باغشاه از همدستان او بودند و اين درخور هرگونه شگفت است كه پس از آنهمه خونريزى در نخستين گام حكمرانى مشروطه دست اينان در ميان باشد . آيا هوادار اينان كه بوده ؟ . . آيا چگونه مردم اين ناروايى را درنمى - يافتند ؟ . . از همينجاست كه ميتوان پى بر از تاريخ برد !\r\nببينيم كارها چه پيشرفتى داشت : دولت نوين بار سنگينى را بر دوش گرفته بايستى آن را بجايى رساند . نخست بايستى محمد على ميرزا را از ايران روانه نمايد . پس از\r\n\r\n\r\n","description":"","footnote":"\r\n( 1 ) صمصام السلطنه از روزيكه اسپهان را بگرفت حكمرانى آنجا را داشت كميسيون نيز آن را پذيرفت .\r\n","page_name":" 62 ","page_number":82},
  {"content":"\r\n\r\nآن بباز كردن مجلس كوشد . درباره مجلس از همان روزها دستور برگزيدن نمايندگان داده شد . اما درباره محمد عليميرزا يكرشته دشواريها بميان آمد . زيرا پارهء گوهرهاى ( جواهرات ) پادشاهى كه در دست او بود با خود بسفارتخانه برده و همچنين ميخواست بازپس ندهد . از آنسوى ديه‌هايى كه در آذربايجان و ديگر جاها داشت بايستى بدولت واگزار نمايد . نيز وامهاى گزافى كه ببانك روس و ديگران داشت بايستى آنها را بپردازد و يا دولت پرداختن آنها را به عهده گيرد . اين دشواريها تا چند هفته زمينه كشاكش و گفتگو ميانه او و كميسيون گرديد چنان كه خواهيم آورد .\r\nاين را در جاى ديگرى گفته‌ايم كه دولت از سالهاى دراز تنگدستى داشت و در ماه‌هاى آخر بيكبار دست محمد على ميرزا بسته شده بود و بارها ميكوشيد از دو دولت روس و انگليس وامى دريابد و نميتوانست . در اينهنگام دولت نوين نيز با آن سختى دچار آمده و راهى جز گرفتن پول از توانگران بعنوان اعانه نميديد و چون بيشتر درباريان پيشين و بدخواهان آزادى توانگران بودند فرصت نيكى بدست دولت افتاده از هركدام اندازه گزافى طلبيده و با زور سرپنجه مجاهدان از همگى دريافت مينمود .\r\nاين كار بدى نبود اگر با همه يكسان رفتار مينمودند و كسانى را ناديده نمىانگاشتند از كسانى كه اندازه گزافى دريافت داشتند ظل السلطان بود كه همين كه برافتادن محمد على ميرزا را شنيد به خاك ايران درآمد ولى در گيلان بندش كردند و تا پول هنگفتى ( صد هزار تومان ) نگرفتند آزادش ننمودند « 1 » .\r\nديگرى از كارها دنبال كردن دشمنان مشروطه و كيفر دادن به كسانى از ايشان بود كه پنج تن را نابود كرده و چند تن را بزندان انداختند و يا از تهران بيرون كردند .\r\nدر چنين هنگامى كه پس از قرنهاى دراز در ايران حكمرانى توده بنياد مييافت اگر دلها پاك بود و دستهاى آلوده بكارها نمىپرداخت و محكمه‌اى از داوران پاكدامن برپا شده بگناه همگى رسيدگى ميشد از اين راه بنياد استوارى براى كارهاى آينده گزارده مىگرديد .\r\nولى اينها هيچ‌يك در ميان نبود و تنها كسانى گناهكار و شايسته داورى شمرده ميشد كه\r\n\r\n\r\n","description":"","footnote":"\r\n( 1 ) ميانه سردار اسعد و ظل السلطان دشمنى ديگر نيز بود و آن اينكه ظل السلطان پدر سردار اسعد را كشته بود ، در اين پيش‌آمدها پاى آن كينه ديرين نيز در ميان بوده\r\n","page_name":" 63 ","page_number":83},
  {"content":"\r\n\r\nدشمنىهاى آشكار با مشروطه كرده و يا با دست خود آدم كشته باشد و كسى را براى پشتيبانى و نگهدارى نداشته باشد . اينست عين الدوله را كه در آغاز مشروطه آن سياهكاريها را كرده و يازده ماه در پيرامون تبريز نشسته و هزاران مردان غيرتمند و جوانان دلير را به خون آغشته و بدانسان مردم شهر را دچار گرسنگى ساخته بود گناهكار نميدانستند ، نيز كسانى كه در باغشاه گرد محمد على ميرزا را گرفته و در همه كارهاى ننگين لياخوف دست داشتند و اين زمان بيشرمانه روى بسوى آزاديخواهان آورده بودند بد نمىشمردند بلكه با آغوش باز ايشان را ميپذيرفتند . ولى چند كسى را گناهكار ميشمردند و به خون آنان تشنه بودند .\r\nنخست كسى كه دچار كيفر گرديد مفاخر الملك بود از اين مرد نام برده‌ايم . در طهران حكمرانى داشت و از بدنهادى به خون آزاديخواهان تشنه شده سخت دنبالشان ميكرد . چنان كه اسمعيل خان نامى را با دو كس ديگر گرفتار كرده بدست محمد على - ميرزا سپرد و او فرمان داد اسماعيل خان را در بيرون باغشاه از دروازه آويزان كردند .\r\nدو تن ديگر را سفارت انگليس ميانجى شده از مرك آزاد ساخت . يك كار ديگر مفاخر الملك كشتن آقا مصطفى اشتيانى و سه تن همراهش بود كه در شاه عبد العظيم خانه گرفته بعنوان همراهى با بست‌نشينان آنجا نشيمن گزيده بودند و دسته‌اى از اوباش با دستور مفاخر الملك شبانه بر سرشان ريخته كشتارشان كردند .\r\nچون محمد على ميرزا بسفارت روس رفت دانسته نيست از چه رو اين مرد با وى همراهى نكرد و در بيرون ماند و سپس چون در شهر نمىتوانست زيست با جامه ناشناس بيرون آمده آهنك مازندران نمود و شايد ميخواست بقفقاز شتابد ولى يكى از سرشناسان لاريجان او را شناخته و دستگيرش كرده روز سوم مرداد بتهران آورد و بنظميه سپرد .\r\nدولت نوين دستور داد محكمه‌اى برگزيدند و از او ببازپرس پرداختند . و در همان روزها صنيع حضرت را نيز دستگير كردند و او را هم بحكمه سپردند . مفاخر الملك چون كارهايش آشكار بود محكمه حكم بكشتن داد و روز ششم مرداد او را به بيرون باغشاه برده در همانجا كه اسماعيل خان را آويزان كرده بودند نگاه داشته تيربارانش كردند .\r\nاما صنيع حضرت كارهاى او را در چندجا نوشته‌ايم . آشوب توپخانه و سياهكاريهاى\r\n\r\n","description":"","footnote":"","page_name":" 64 ","page_number":84},
  {"content":"\r\n\r\nچندروزه قاطرچيان و كشتن ميرزا عنايت و پيش‌آمدهاى ديگر كه ما در تاريخ مشروطه آورده‌ايم از كارهاى او بوده . هم نوشته‌ايم كه دار الشورى درباره او و همدستانش پافشارى نشان داد كه با همهء پشتيبانى محمد على ميرزا او را با اسماعيل خان و سيد كمال مقتدر نظام دستگير كرده چوبكارى نمودند و سپس هر چهار تن را بكلات فرستادند . ليكن پس از بمباردمان دار الشورى محمد على ميرزا تلگراف كرد ايشان را آزاد كردند و باشكوه و پذيرايى فراوان روانه تهران كردند كه بهر شهرى كه ميرسيدند كاركنان دولتى پيشواز و پذيرايى از ايشان مينمودند و چون بتهران نزديك شدند محمد على ميرزا چهل اسب كه هشت اسب دم‌قرمز دولتى ميان آنها بود بجلو ايشان فرستاد و درباريان پيشواز با شكوهى كردند و در باغشاه ميهمانى بنام آنان دادند . از اسماعيل خان و مقتدر نظام آگاهى نداريم چه شدند و چه كردند شايد از سرگذشت خود پند آموخته پى كار خويش رفتند كه پس از آن ديگر نامى از ايشان برده نشده . سيد كمال در تهران بود و پس از برافتادن محمد على ميرزا بقره‌داغ گريخته برحيم خان پناه جست . « 1 » اما صنيع حضرت اين‌بار بيش از پيش با مشروطه‌خواهان دشمنى مينمود و در روزهاى آخر كه آزاديخواهان بتهران نزديك ميشدند و محمد على ميرزا از بهر نگهدارى خود شهر بسيج سپاه ميكرد صنيع حضرت دسته‌اى از اوباش را بر سر خود گرد آورده و به آنها تفنك و فشنك داد و چنان كه گفتيم بهارستان و مسجد سپهسالار سنگر او و پيروانش بود كه در برابر آزاديخواهان ايستادگى نتوانسته در يك جنك كوتاه آنجا را از دست هشتند . پس از پناهندگى محمد - على ميرزا بسفارت روس اينمرد نيز بيم كرده نهان گرديد . ولى زود دستگير افتاد و بمحكمه سپرده شد و چون سيه‌كاريهاى او درخور پوشيدن نبود محكمه حكم بكشتن داد و همان روز ششم مرداد كه مفاخر را در بيرون شهر تيرباران كردند اين را نيز در درون شهر در ميدان توپخانه از همان درختى كه ميرزا عنايت را بدار آويخته بودند آويزان كردند . انبوهى از مردم در ميدان و پيرامون آن از بهر تماشا گرد آمده بودند .\r\nپس از آن نوبت بحاج شيخ فضل اللّه نورى رسيد . از اينمرد هم سخن بسيار در\r\n\r\n\r\n","description":"","footnote":"\r\n( 1 ) پس از آن بتبريز آمده و نام خود را ديگر ساخته چندسالى در آنجا ميزيست و كنون در تهرانست .\r\n","page_name":" 65 ","page_number":85},
  {"content":"\r\n\r\nداستان سال يكم و دوم مشروطه آورده‌ايم و كشاكشهاى او را با مجلس نگاشته‌ايم .\r\nسپس در زمان خودكامگى محمد على ميرزا او همچنان با مشروطه دشمنى ميكرد و ميتوان گفت از چيزهايى كه شاه قاجار را بستيزه با توده دلير ميساخت يكى هم ايستادگىهاى سخت حاج شيخ فضل اللّه بود كه با همهء نوشته‌هاى علماى نجف درباره او از راه برنميگشت . در ماه‌هاى آخر كه محمد على ميرزا بستوه آمده گاهى ميخواست با مشروطه‌خواهان از در نرمى درآيد در اينجا نيز يكى از كسانى كه جلو را ميگرفتند حاجى نورى بود . چنين ميگويند امير بهادر و كسانى را از نزديكان محمد على ميرزا بحاجى نورى سرسپردگى بوده كه هرگاه او از دشمنى با مشروطه برميگشت آنان هم برميگشتند . هرچه هست حاج شيخ فضل اللّه بزرگترين بدخواه مشروطه شناخته شده و نامش بر زبانها افتاده بود و در ماه‌هاى آخر خودكامگى محمد على ميرزا كه آقا سيد على يزدى و پارهء ملايان ديگر فرصت را از دست نداده مشروطه‌خواهى نمودند و خود را از بدنامى بيرون آوردند و حاج شيخ فضل اللّه تنها ماند كينه مردم برو فزونتر گرديد و كار به آنجا رسيد كه با همه چيرگى محمد على ميرزا كسانى آهنك كشتن او را كردند و كريم نامى گلوله به او انداخت ولى چندان كارگر نيفتاد و خود كريم دستگير شد . بارى پس از برافتادن محمد على ميرزا حاج شيخ فضل اللّه را نيز با چند تن از بستگانش بگرفتند و در محكمه ببازپرس و داورى پرداختند و درباره او نيز حكم كشتن دادند . ما از اين محكمه و از داوران آن و چگونگى محاكمه هيچگونه آگاهى نداريم و اين شگفت كه با آنهمه روزنامه‌ها كه همين هنگام آغاز شده بود و سپس شماره آنها بسيار فزونتر گرديد در اين باره‌ها چيزى نوشته نشده . « 1 » حاج شيخ فضل اللّه را گويا روز نهم مرداد بدار آويختند و اينست روز هشتم سيم تلگراف را ميانه تهران و نجف آزاد گزاردند تا هر كسى كه خواستار بود بىآنكه پولى بپردازد . بنجف تلگراف كرده از علماى آنجا درباره شيخ نورى پرسش كند و اين از بهر آن بود كه مردم عامى نشورند و چنين ميگفتند علماء نجف او را بيرون از دين و خونش را هدر گردانيده‌اند . پرفسور براون چيزهايى را درباره هنگام دار آويختن شيخ نورى آورده كه ما آگاهى درستى نداريم ولى اين\r\n\r\n\r\n","description":"","footnote":"\r\n( 1 ) گويا چند ورقى جداگانه درباره اين محاكمه‌ها چاپ شده بوده ولى ما آنها را نديده‌ايم .\r\n","page_name":" 66 ","page_number":86},
  {"content":"\r\n\r\nاندازه را درست ميدانيم كه حاج شيخ فضل اللّه چون بپاى دار رسيد خود را نباخت و رشته خويشتن‌دارى را از دست نداد و بخونسردى با مردم سخنانى گفت .\r\nپس از آن نوبت بآجودانباشى نامى رسيد كه او را نيز در ميدان توپخانه بدار زدند ولى ما آگاهى درستى ازو نداريم و گويا چندان گناهى نداشته است .\r\nپس از همه نوبت بمير هاشم دوچيى رسيد . ما اين را بهتر ميشناسيم تا ديگران را و كارهاى او را در تبريز از آغاز مشروطه‌خواهى تا هنگاميكه انجمن اسلاميه را برپا كرد و پس از آن جنگهاى دوچى و سرخاپ با ديگر محله‌ها آغاز شد در بخش‌هاى دوم و سوم تاريخ مشروطه نوشته‌ايم . بايد گفت گناه آن خونريزيها بيش از همه به گردن اينمرد و ملايان اسلاميه‌نشين بود . و گرنه اگر محمد عليميرزا سپاه بر سر تبريز ميفرستاد جنك با ايشان در درون شهر رخ نميداد و آن سختى را پيدا نميكرد . پس از برافتادن دوچى در مهرماه 1287 كه اسلاميه‌نشينان پراكنده شدند و مجتهد و امام جمعه و ديگران هر يكى بديهى خزيدند و بگوشه‌نشينى پرداختند مير هاشم از پشت‌گرمى كه بمحمد عليميرزا و امير بهادر داشت و آنگاه خود مرد جنبنده و ناآرامى بود بگوشه‌نشينى خرسندى نداده روانه تهران گرديد و پس از رسيدن باينجا يك بار نزد محمد عليميرزا رفت . ولى پس از آن ديگر نامى ازو در ميان نبود و ما هيچگونه آگاهى درباره ماه‌هاى آخر او نداريم تا هنگاميكه روز دوشنبه هفدهم مرداد در ميدان توپخانه در جلو نظميه بالاى دارش ميبينيم . پس از برافتادن محمد عليميرزا اين هم با جامه ناشناس از تهران بيرون رفته بوده ولى در لواسان گرفتار شده و بشهرش آوردند و چون او نيز گناهانش درخور پوشيدن نبود محكمه بيدرنك حكم كشتن داد و چون در ميدان توپخانه بدار آويختند گناهانش را بر تخته‌اى نوشته از روى سينه‌اش آويزان كردند .\r\nمينويسند او چون گرفتار شد هزار ليره زر در بغل داشت كه بايد گفت بهاى دين و آبرو و جانش بوده و از محمد عليميرزا و اين و آن دريافته بوده .\r\nاز مير هاشم سخن شگفتى بازميگويند و آن اينكه در آغاز جنبش تبريز كه مردم بقونسولگرى انگليس پناهنده شدند و اينمرد يكى از پيشروان بود و بارها جلو مردم ايستاده از مشروطه ستايش ميكرد و سود آن را باز مينمود يكروز در ميان سخنانش\r\n\r\n","description":"","footnote":"","page_name":" 67 ","page_number":87},
  {"content":"\r\n\r\nگفت : « هر كسى كه بمشروطه و توده خيانت كند يا بر سر دار ميرود يا از دو چشم كور شده در بيخ ديوارها بگدايى مينشيند » با اين جمله‌ها بدبخت سرنوشت خود را باز مينموده و بايد خوشنود باشد كه بر سر دار رفته و كارش به بيخ ديوارنشينى نكشيده .\r\nاينها بودند آنان كه از ميان هزاران دشمنان مشروطه كيفر مرك يافتند . از چند تن كه بند كردند ميرزا عبد الرحيم مدير روزنامه اقيانوس و سيد محمد يزدى و آخوند آملى و پسر نقيب السادات و حاجى ميرزا على اكبر نويسنده شيخ فضل اللّه بود . از كسانى كه از ايران بيرون راندند يكى سعد الدوله وزير خارجه و رييس الوزراى آخرين كابينه خودكامگى و ديگرى امامجمعه تهران بود . سعد الدوله نيز پشتيبانى از خودى و بيگانه داشت ولى چون مرد سرسختى بود و به آن زودى سر بمشروطه فرونياورد اينست دچار كيفر گرديد . نيز مجد الاسلام مدير نداى وطن را از تهران بيرون راندند . اينمرد از نخست بدنام بود و در سالهاى يكم و دوم مشروطه كه روزنامه مينوشت بيشتر هوادارى از اين و آن ميكرد چندانكه روزنامهاى ديگر از اين كار او دلتنگى داشتند و گاهى در پرده نكوهشهايى مينمودند . پس از برافتادن مجلس دانسته شد با درباريان پيوستگى داشته و با پول ايشان سفرى باسپهان كرد و اين كار را همگى دانستند . با اينهمه چون دوباره مشروطه برپا شد و بار ديگر روزنامه‌ها آغاز يافت او نيز روزنامه خود را چاپ مينمود ولى چند شماره چاپ نيافت كه دستگيرش كردند و با حكم محكمه از تهران بيرونش كردند .\r\nدر همان روزها سيد حسن مدير حبل المتين نيز گرفتار زندان گرديد . اينمرد كه از پيشروان آزادى بشمار ميرفت و چنان كه نوشته‌ايم در روز سوم تيرماه ميرزا جهانگير خان و ملك المتكلمين و قاضى ارداقى را جوانمردانه به خانه خود برد و بنگهدارى برخاست و سپس كه آنان را دستگير كردند خود را بسفارت انگليس رسانيد و از آنجا همراه ديگران از ايران بيرون رفت و گويا چندماهى در قفقاز ميزيست تا داستان گيلان پيش آمد . در اينهنگام او هم برشت آمده روزنامه خود را در آنجا آغاز نمود .\r\nپس از آن چون تهران گشاده شد و همه رانده‌شدگان دسته‌دسته باينجا ميشتافتند او نيز بتهران آمده روزنامه را در اينجا دنبال نمود ولى هفت شماره بيشتر پراكنده نشد كه\r\n\r\n","description":"","footnote":"","page_name":" 68 ","page_number":88},
  {"content":"\r\n\r\nروزنامه براى هميشگى بسته شد و بر سيد حسن حكم سه سال زندان دادند . زيرا در شماره شش روزنامه گفتارى چاپ كرده بود كه نكوهشهاى بسيار از عرب داشت .\r\nاين را در جاى ديگر گشاده‌تر خواهيم گفت كه اين سردستگان آزادى و شناختگان كه محمد عليميرزا از ايران بيرون كرد و دسته‌دسته در قفقاز و استانبول و اروپا پراكنده شدند و يكسال كمابيش در آنجاها درنگ داشتند چون آراستگى آن كشورها و پيشرفت كار اروپا را ميديدند و از اينسوى پريشانى ايران را به ياد ميآوردند به خود ميشوريدند و با انديشه‌هاى كوتاه خود هر يكى مايه پريشانى شرق را چيز ديگرى ميپنداشت و هركدام از پيشرفت‌هاى اروپا يك گوشهء آن را بسيار پسنديده سرچشمه فيروزيهاى آن ميشمرد . اينست اين هنگام كه دوباره بايران بازگشتند ره‌آوردهاى شگفتى از پندار و انگار با خود آوردند و همين كه از راه رسيدند به بيرون ريختن آنها پرداختند . اگر روزنامه‌هاى آن زمان را ديده باشيد هنگامه شگفتى برپا كرده‌اند و خود يكى از زيانهاى بزرك پراكندن اين پندارهاى نابجا و نارسا بوده . يكدسته از آنان پايه پريشانى شرق را دين اسلام ميشمردند و بىآنكه از تاريخ آگاهى درستى داشته اين بدانند كه ميانه پيدايش اسلام و اين زمان ما سيزده قرن بيشتر گذشته است و در اين زمان صد ناروايى ميانه مردمان رواج گرفته و چندين پيش‌آمد بنيان‌كنى از داستان مغول و تيمور و مانند آن پديد آمده كه مايهء پريشانى شرق اينها بوده چيزى نادانسته از روى گمان نگارشهايى مينمودند و داد نادانى ميدادند . در شماره شش حبل المتين نيز چنين گفتارى بود و نويسنده‌اش نام برده نشده . ملايان چندان شوريده بودند كه كشتن سيد حسن را ميخواستند ولى سپس از خود آنان كسانى بميانجيگرى برخاست و داستان با سه سال حكم زندان بپايان رسيد . « 1 »\r\n\r\n\r\n","description":"","footnote":"\r\n( 1 ) داوران اين محكمه را ميشناسيم . يكى از آنان كسى است كه در محكمه باغشاه نيز داور بوده است و اين نمونه‌اى از نادانيگريهاى آن روز تهران است .\r\n","page_name":" 69 ","page_number":89},
  {"content":"\r\n\r\n4 - يفرم خان و كرى خان با دو تن ديگر از سردستگان فدائيان ارمنى\r\n\r\n","description":"","footnote":"","page_name":" 70 ","page_number":90},
  {"content":"\r\n\r\n\r\nگفتار نهم رفتن محمد على ميرزا از ايران و كارهاى ديگر\r\nچون محمد على ميرزا از تاج و تخت بىبهره گرديده پسرش نام پادشاهى يافت هم خود او و همراهانش و هم نمايندگان سياسى روس و انگليس كه بهمدستى يكديگر نگهدارى او را به گردن گرفته بودند و هم سررشته‌داران دولت نوين همگى بر اين بودند او را با همراهانش از ايران بيرون فرستند و كسى را راه ديگرى بانديشه نميرسيد و خود آن روز راه ديگرى نبود . زيرا او را بند نميتوانستند نمود و اگر در گوشه‌اى نشيمن ميدادند آسوده نمينشست و مايه آشوب ميگرديد . كم‌زيان‌ترين راه اين بود كه از ايران بيرونش فرستند و از همان روزهاى نخست اين گفتگو آغاز شد . ولى يكرشته دشواريها بميان افتاده جلو اين كار را گرفت . زيرا از يكسوى محمد على ميرزا وامهاى گزافى ببانك روس و كسان ديگرى از بستگان روس و انگليس داشت كه اينهنگام آنها را وام دولت وانموده از گردن خود بيرون ميكرد . راستى را هم آن پولها بيشتر در كارهاى دولتى دررفته بود . از اين سوى محمد على ميرزا در آذربايجان ديه‌هاى بسيارى خريدارى كرده و اين زمان آنها را دارايى خويشتن بشمار ميآورد و چنين ميخواست بدولت ايران بفروشد . گفتگوى بزرگتر ديگرى درباره گوهرهاى دولتى در ميان بود .\r\nزيرا محمد على ميرزا پاره آنها را گرو گزاده و پاره‌اى را فروخته و يا به اين و آن بخشيده بود و چيزهايى را نيز همراه خود ميداشت .\r\nتا آغازهاى شهريورماه در اين زمينه‌ها سخن ميرفت تا پيمانى نهاده شد و با آگاهى از نمايندگان روس و انگليس پيمان‌نامه‌اى در چند بند نگارش يافت كه اينك كوتاه آن را در اينجا ميآوريم :\r\n\r\n","description":"","footnote":"","page_name":" 71 ","page_number":91},
  {"content":"\r\n\r\nدرباره گوهرها آنچه نزد محمد عليميرزا بود پس داد و نمايندگان دو دولت به گردن گرفتند كه هرچه سپس دانسته شود نزد اوست بگيرند و پس فرستند و آنهاييكه گرو گزارده بود نوشتهاى آنها را بدولت سپرد . وامهاى او را دولت ايران به گردن گرفت . همه ديه‌هايش از آن دولت گرديد . سالانه صد هزار تومان در رفت زندگى براى خود او و خاندان و بستگانش دولت به گردن گرفت كه سال بسال بپردازد با اين شرط كه محمد على ميرزا آرام نشسته بآشوفتن ايران نكوشد و دولت روس زبان داد كه نگهبانى از او كرده نگزارد بچنان كوشش برخيزد . نيز نهاده شد كه هرگاه محمد على از روسستان بيرون رفته بكارهايى برخاست و يا با دست ديگران در خاك ديگرى بآشوفتن ايران كوشيد دولت در رفت سالانه را بريده و نپردازد .\r\nاين كوتاه شدن پيمان‌نامه‌ايست كه نوشته شد و پذيرفته گرديد . پس از آن روز هجدهم شهريور چهار ساعت پس از نيمه روز محمد عليميرزا با خاندان خويشتن همراه امير بهادر و مجلل الملك و ارشد الدوله و كسان ديگرى از زرگنده بآهنگ بيرون رفتن از ايران روانه گرديد . صد و بيست قزاق ايرانى با يك سركردهء روسى و سه تن سواره هندى و سه تن سواره قزاق روسى پاسبانى او را داشتند . نيز دو نماينده از سفارتهاى روس و انگليس پهلوى او بودند . چون شاه از سفارت بيرون آمد دسته‌هاى انبوهى براى تماشا ايستاده و همگى خاموش و آرام بودند ، از كسى جنبشى پديدار نگشت و كسى سخنى نگفت . در ميان راه نيز از تهران تا رشت و از آنجا تا انزلى كه بيست روزه رفتند هرگز پيش‌آمدى نشد . از انزلى شاه بر كشتى نشسته روانه گرديد .\r\nامير بهادر و مجلل الملك و ارشد الدوله و موقر السلطنه كه همراه محمد على ميرزا رفتند بايد گفت جان بدر بردند و گرنه راه صنيع حضرت و مير هاشم را پيش ميگرفتند و خواهيم ديد از مجلل و ارشد چه كارهايى سر زد و پايان كار ارشد الدوله و موقر را خواهيم آورد .\r\nپس از بيرون رفتن محمد على ميرزا كميسيون بيست‌واند تن نيز پراكنده گرديد و وزيران در كار خود آزاد شدند و چون بايستى كسى بنام رئيس الوزراء باشد سپهسالار را به اين نام خواندند و چون ناصر الملك نيز از آمدن بايران خوددارى داشت علاء السلطنه\r\n\r\n","description":"","footnote":"","page_name":" 72 ","page_number":92},
  {"content":"\r\n\r\nبجاى او وزير خارجه شد . اين نيز يكى از پيرامونيان محمد على ميرزا بود كه پس از برافتادن او رو باينسوى آورد و اينهنگام وزير نيز گرديد . پس از ديرى فرمانفرما از وزارت عدليه كناره جسته وثوق الدوله بجاى او گزارده شد .\r\nيفرمخان كه رياست نظميه را داشت به خوبى از عهده كار برميآمد و شهر را بسامان ميداشت . ولى مجاهدان كه بانبوهى در طهران گرد آمده و دسته‌هايى نيز از خود اينجا به آنان پيوسته بودند گاهى نابسامانيهايى پديد ميآوردند . از جمله در شهريورماه دو مجاهد كسى را كشتند كه اگر سزا نميديدند از اين گونه آدمكشى فراوان رخ ميداد اينست هردو را دستگير كردند و پس از بازپرس بهردو سزا دادند . ولى داستان مجاهدان تهران در اينجا بپايان نرسيد و خواهيم ديد كه يكرشته كارهاى ناروايى پديد آمد .\r\nدر اينهنگام چنان كه برجستگان و شناختگان ميكوشيدند از هر راهى است خود را بميان مشروطه‌خواهان اندازند و نيرنگها به كار ميبردند از توده عامى نيز همان كوشش را به كار ميبردند و چون راه به جاهاى بالاتر نداشتند و نميتوانستند وزير يا نماينده مجلس بشوند رو بدسته مجاهدان ميآوردند و هر يكى تفنگ شكسته كهنه‌اى پيدا كرده و مچ‌پيچ به پا بسته در كوچه‌ها ميگرديد و خود را مجاهد ميناميد . اين داستان در خود تهران شهرت داشته و اينان را مجاهدان روز شنبه ميخواندند . زيرا روز آدينه كه محمد عليميرزا از ميان رفته جنگ فرونشست از فرداى آن اينان پديد شدند . اينان بيش از ديگران بآزار مردم ميكوشيدند و خود بايستى بكوشند . زيرا از مجاهدى همين يك نشان را داشتند و بس . اين سبكيها در تهران هميشه فراوانست و از هر چيزى تنها برويه‌كارى خرسند ميگردند .\r\nدر اينهنگام شماره روزنامه‌ها نيز رو بفزونى داشت و گذشته از روزنامه‌نگاران پيشين كسان ديگرى به اين كار پرداخته بودند . ولى چه مينوشتند ؟ . چه ميتوانستند نوشت ؟ ! كدام راهى را به روى خود بازداشتند ؟ . . يكمشت بيمايه خودشان هم نميدانستند چكاره‌اند و چه ميخواهند ! يكدسته وزير يا نماينده مجلس گرديده يا به كارهاى بزرگ ديگرى دست يافته و يكدسته بىبهره شده هياهو مينمودند ! يك روز دولت را نكوهش\r\n\r\n","description":"","footnote":"","page_name":" 73 ","page_number":93},
  {"content":"\r\n\r\nميكردند . يكروز از توده بد ميگفتند . آنچه امروز ميگفتند فردا وارونه آن را ميسرودند .\r\nدر هر گفتارى راه گزافه ميپيمودند .\r\nچند تنى كه اروپا را ديده و يا از قفقاز برگشته بودند هر يكى پندارهايى ارمغان آورده بودند و كم‌كم در ايران تخم اروپاييكرى مىافشاندند . ديگران نيز از آنان پيروى مينمودند .\r\nدر اينهنگام كه بنياد كهن خودكامى برافتاده و زندگى رنگ ديگر ميگرفت مردان دانا و خردمندى ميبايست كه راهى به روى مردم باز كنند و زندگانى و خوى و همه چيز را بر روى بنياد استوارى گزارند . ولى چنين مردانى كجا بودند ؟ ! از آنهمه نويسندگان يكى را اين بانديشه نميرسيد كه كسانى را كه ديروز در باغشاه پهلوى محمد عليميرزا بودند و آنهمه بيدادگريهاى لياخوف بيگانه را با ديده ، ديده كوچكترين تكان به خود نميدادند و امروز بميان آزاديخواهان آمده وزير و نماينده ميشدند نكوهش كند . از بس دربند سود خود بودند زيان چنين ناروايى را درنمييافتند يا اگر درمييافتند سود خويش را در خاموشى ميديدند .\r\nاز نامهاى اين روزنامه‌ها ما حبل المتين و نداى وطن و مجلس و شرق و ايران نو و نجات و تمدن و تهذيب را دانسته‌ايم . حبل المتين و نداى وطن را نوشتيم كه چندان نپاييد . ولى ديگرها پيشرفت مينمودند .\r\nدر اين چندماه كه در تهران اين كارها پيش ميرفت در شهرهاى ديگر بيشتر آرامش بود . تو گويى مردم همگى چشم بپايتخت دوخته نگران واپسين كشاكش آزادى و خودكامى بودند و اينست تكانى به خود نميدادند و سپس چون آزادى فيروز درآمد در همه‌جا آزاديخواهان پا بميدان نهادند و دست‌اندركار شدند و ديگران بگوشه خاموشى خزيدند در اين چندگاه تنها در زنجان سرگذشت دلسوز عظيم‌زاده پيش آمد . يكى هم سواران قره‌داغى و شاهسونان در آذربايجان تاخت و چپاول مينمودند . سپس هم آشوب اردبيل رويداد كه ستار خان از تبريز براى فرونشاندن آن فرستاده شد . ليكن در آخرهاى مهرماه ناگهان آشوب اردبيل برنگ ديگرى درآمده شاهسون و ايلهاى قره‌داغى بيكبار جنبش نمودند و عنوان هوادارى محمد عليميرزا را پيش كشيدند و باردبيل ريخته آنجا\r\n\r\n","description":"","footnote":"","page_name":" 74 ","page_number":94},
  {"content":"\r\n\r\nرا فروگرفتند و كار به آنجا رسيد كه روسيان سپاه فرستادند . نيز از تبريز و تهران لشگرها روانه گرديد و تا ديرى ستونهاى بسيارى از روزنامهاى روس و انگليس پر از گفتگوى اين پيش‌آمد بود تا بپايان رسيد . اين نخستين گرفتارى دولت نوين ايران بود و جاى خوشنوديست كه در سايه دليرى و كاردانى يفرمخان و ديگر سردستگان بفيروزى انجام گرفت و چون ما اين داستانها را در گفتار جداگانه خواهيم آورد در اينجا از آنها درمىگذريم .\r\nچنان كه گفته‌ايم در همه‌جا سرگرم برگزيدن نمايندگان دار الشورى بودند و دولت ميكوشيد هرچه زود دار الشورى را باز كند و اينست چون نمايندگان تهران برگزيده شدند و نمايندگان آذربايجان و پاره شهرهاى ديگر نيز رسيدند دربند ديگران نبوده در بيست‌وچهارم آبانماه ( يكم ذى قعده ) مجلس را باز كردند . از چند روز پيش بسيج جشن ديده و تهران را آذين بسته بودند و آنچه ميبايست دريغ نگفته بودند .\r\nداويد فريزر و ديگران گفتگوى دراز از آرايش و شكوه اين جشن نگاشته و چگونگى درآمدن نمايندگان و وزيران و شاه و نايب السلطنه را ببهارستان يكايك ستوده‌اند . ولى چنان كه گفته‌ايم ما باين‌گونه چيزها كمتر ميپردازيم و اينست گزارده ميگذريم .\r\nهمانروز تلگرافهاى تبريك از دولتهاى جهان رسيده بود همه را خواندند و چون سه چهار روزه باعتبارنامه‌هاى نمايندگان رسيدگى كردند از روز سىام ابان مجلس به كار پرداخت و همان روز آقاى مستشار الدوله را برياست برگزيد . بدينسان پس از هفده ماه بار ديگر دار الشورى در ايران باز و رشته كارها بدست نمايندگان توده افتاد . در آن هنگام جز اميد و خوش‌گمانى در دلها نبود . ولى خواهيم ديد چه چيزها پيش آمد .\r\nدر همان روزها مجلس بيك كار بسيار بجايى برخاست و آن اينكه در يك نشست از جانفشانيهاى مجاهدان و كوششهاى مردانه همگى كسانى كه در آن يكسال و چند ماه زمان شورش دست‌اندركار بودند ارجشناسى كند و سپاسگزارد و براى گفتار در آن روز تاريخى كسانى را از شناختگان نمايندگان برگزيد . و چون آن روز فرارسيد و مجلس برپا گرديد نخست رئيس مجلس اندك سخنى رانده زمينه گفتگو را نشان داد . پس از آن آقاى تقىزاده بگفتار درازى پرداخته و چون ميبايست كشتگان راه آزادى را ياد\r\n\r\n","description":"","footnote":"","page_name":" 75 ","page_number":95},
  {"content":"\r\n\r\nكند بسيارى از ايشان را نام برد : « دو سيد ( سيد عبد الحميد و سيد حسن ) كه در ابتداء مشروطيت در طهران شهيد شدند » و « يك عالم بزرگوار ( شيخ محمد باقر اصطهباناتى ) كه در شيراز شهيد شد » و « سر سلسلهء شهداى دوره انقلاب حاج ميرزا ابراهيم آقا وكيل » و ميرزا جهانگير خان و ملك المتكلمين و سيد جمال الدين واعظ و قاضى قزوينى و سلطان - العلماى خراسانى را يكايك ياد كرد . از كشتگان تبريز از كسى نام نبرده چنين گفت :\r\n« چنانچه بنده ميدانم قريب هزار نفر بيشتر در تبريز كشته شدند » از تهران اسد اللّه خان و آقا رضا را نام برده گفت : « در همين مجلس كشته شدند » سپس بار ديگر بآذربايجان بازگشته شماره كشتگان تبريز را كه هزارش ميشمرد دوباره بر زبان آورد « 1 » سپس ملا اما موردى را كه در اردبيل بدار زدند و سيد حسن شريفزاده و ميرزا سعيد سلماسى را ياد نمود . پس از آن جنبش گيلان و اصفهان را يادآورى نموده ولى از كشتگان ايشان كسى را نام نبرد . سپس بجانفشانيهاى بيگانگان پرداخته گفتگو از مجاهدين قفقازى و ارمنى و گرجى كرده چنين گفت : « در تبريز خودم خاطر دارم كه و چهل و نه نفر آمدند و نه نفر برگشتند » « 2 » پس از آن به ياد باسكرويل آمريكايى پرداخت و در پى آن كشتگان تهران را ياد كرده ميرزا مصطفى را نام برد . در پايان همه يحيى ميرزا را گفت كه از گزنديكه در باغشاه ديده بود و از آسيب دربدريها پس از بازگشت بتهران رنجور شده درگذشت . نيز حسام الاسلام را شمرد كه گرفتار سل شده بود و نماند .\r\nپس از او آقاى حاج سيد نصر اللّه تقوى بسخن پرداخته ياد كوششها و ايستادگى - هاى علماى نجف را كرد و مجلس سپاس‌نامه‌اى بنام ارج‌شناسى از كوششها و پا - فشاريهاى شادروانان حاجى ميرزا حسين تهرانى و آخوند ملا محمد كاظم خراسانى و حاج شيخ عبد اللّه مازندرانى بيرون داده در پايان آن نام آقايان سيد عبد اللّه و سيد محمد طباطبايى را نيز برد .\r\n\r\n\r\n","description":"","footnote":"\r\n( 1 ) ما نميدانيم اين شماره براى كشتگان تبريز از كجاست و چرا آن را پياپى مىگفته . در تبريز بيگمان تا دو هزار تن كشته دادند .\r\n( 2 ) ما نميدانيم اين شمارش را از كجا آورده . گرجيان و قفقازيان و ارمنيان يك جا نيامدند و آنگاه زمانيكه دسته‌هاى نخستين ايشان آمدند تقىزاده در تبريز نبود و رويهمرفته شماره ايشان كمتر از سيصد نبوده و آنچه بازماند برنگشتند و تا داستان 1330 در تبريز بودند .\r\n","page_name":" 76 ","page_number":96},
  {"content":"\r\n\r\nپس از آن آقاى وثوق الدوله بگفتار پرداخت و او مردانگيهاى مردم آذربايجان و غيرتمندان تبريز بويژه سردار ملى و سالار ملى را ياد كرد و چنين گفت : گذشته از آنكه اينان پيش از همه پا در راه جانبازى گزاردند و از اينرو بر همه پيشى دارند اگر در سختىها و فشارها كه اين آزادمردان يكسال گرفتار آن بودند نگريسته شود برترى آنان بر همه جانبازان نيز دانسته خواهد شد . من در تاريخ جهان مانندهء اين سرگذشت شگفت انگيز را كمتر ديده‌ام كه سختىها و آسيب‌ها تا به آن اندازه بر گروهى روآور گردند و سررشته‌داران كشور بدشمنى ايشان برخاسته همگى نيروهاى كشور را گردآورده بر سر ايشان فرستند و به اين بس نكرده از دزدان و تاراجگران و حراميان نيز يارى خواهند در اين اندازه هم نايستاده راه روزى را به روى ايشان بسته دارند و با اينهمه سختىها آن گروه از پا ننشسته دست از كوشش برندارند تا هنگاميكه بآروزى خود برسند . چنين آزاد مردانى كه يكسال درست هر روز زير باران‌هاى آهن و آتش پا ميفشاردند و هر زمان تنهاى به خون آغشته برادران خود را در پيرامون خود ميديدند بهترين مايه دلخوشى براى ايشان همين است كه امروز مجلس شوراى ايران را زنده‌شدهء جانبازيهاى خود مىبينند و كنون كه آواز سپاسگزارى توده ايران به گوش جهانيان مىرسد بر - ماست كه هم‌زبان و هم‌آواز از جانفشانيهاى ايشان ارجشناسى نماييم . سپس سپاسنامه پايين را پيشنهاد نمود كه مجلس آن را بپذيرد و براى سردار و سالار بفرستد و مجلس پيشنهاد او را پذيرفت :\r\n\r\nسپاسنامه\r\nمجلس شوراى ملى جانبازيها و فداكاريهاى جنابان ستار خان سردار ملى و باقر خان سالار ملى و ساير غيرتمندان تبريز را نخستين علت آزادى و خلاصى ملت ايران از قيد اسارت و رقيت ارباب ظلم و عدوان ميداند و از مصائب و شدايدى كه آن فرزندان غيور وطن و ساير اهالى غيرتمندان آذربايجان براى سعادت ابدى و نيكنامى ايران تحمل كرده‌اند تشكرات صميمى عموم ملت ايران را تقديم مينمايد .\r\nپس ازو آقاى ممتاز الدوله بسخن آمده ياد كوششهاى سپهدار و شورشيان\r\n\r\n","description":"","footnote":"","page_name":" 77 ","page_number":97},
  {"content":"\r\n\r\nگيلان و سردار اسعد و بختياريان را كرد و از روى پيشنهاد او سپاس‌نامه پايين پذيرفته گرديد :\r\n\r\nتشكرنامه\r\nمجلس ملى از فداكارىها و مجاهدات غيرتمندانه حضرت سپهدار اعظم و رؤساء و افراد مجاهدين و حضرت سردار اسعد و امراء عظام و رؤساء و افراد ايل جليل بختيارى كه ممد آزادى ايران از قيد اسارت و رقيت ارباب ظلم و عدوان گرديد و از مشاق و متاعبى كه براى تأمين سعادت استقبال ايران تحمل فرمودند تشكرات صميمى عموم ملت را تقديم مجاهدين و تأييدات الهى را در تكميل اقداماتى در راه آزادى و آسايش ملت ايران كرده‌اند براى اين دو وجود محترم از خداوند متعال مسئلت مينمايد .\r\nپس از آن تقىزاده بار ديگر بگفتار برخاسته نيكوييهاى اندامهاى كميته ايران در پاريس و پرفسور براون و مسترلنچ و لورد لامنگتون را يادآورى كرد .\r\nسپس اسد اللّه ميرزا كارهاى كميسيون عالى را كه پس از برافتادن محمد على ميرزا روى كار آمده بود يادآورى كرد و دانسته نيست كدام جانبازيهاى آنان را درخور سپاس گزارى مىانگاشت و كدام كوشش - ها را درخور يادآورى در چنان مجلس مىشمرد . و اين نمونه‌ايست كه چگونه اينان كارهاى بىارج خود را با جانبازيهاى گرانبهاى مجاهدان برابر ميگرفتند .\r\nپس ازو آقا سيد حسين اردبيلى به ياد كوششهاى انجمن سعادت استانبول برخاست و از 5 - شادروان سعيد سلماسى\r\n\r\n","description":"","footnote":"","page_name":" 78 ","page_number":98},
  {"content":"\r\n\r\nروزنامه حبل المتين كلكته نام برده درخواست نمود بنام سپاس‌گزاردن بردارنده آن كيفر سيد حسن خان برادرش را كه در زندان بود سبكتر گردانند .\r\nپس از آن اديب التجار ياد كوششهاى ايرانيان قفقاز كرد . در پايان همه وزير - زاده نامى بنام خود و يارانش از « جماعتى كه قائمه مسلك‌شان بر روى نوع‌پرستى استوار و در اجراى مقاصد نوعيه و حريت از جان شيرين خود ميگذرند » يادآورى كرد و دانسته نيست كيان را ميخواست و يارانش كها بودند .\r\nبدينسان نشست بپايان رسيد . دوباره ميگوييم اين يكى از كارهاى نيك مجلس بود .\r\n\r\n","description":"","footnote":"","page_name":" 79 ","page_number":99},
  {"content":"\r\n\r\n\r\nگفتار دهم جنبش زنجان\r\nدر زنجان از صد سال باز دو ملاى بنام برخاسته : يكى ملا محمد على در زمان محمد شاه كه پيروان فراوان داشت و چون با حكمران زنجان كشاكش نموده جلو ستمكارى - هاى او و پيروانش را ميگرفت محمد شاه او را بتهران خواست و در اينجا نگاهش داشت و ليكن چون محمد شاه مرد ملا محمد على از بيراهه خود را بزنجان رسانيد و بهمدستى پيروان خود بشورش برخاست كه داستانش در تاريخها نگاشته شده . ديگرى ملا - قربانعلى در آغاز مشروطه بود كه دوبار شهر را بشورانيد و كار را بخونريزى رسانيد .\r\nملا قربانعلى بپاى ملا محمد على نميرسيد . ولى اين نيز همچون او زندگانى ساده‌اى پيش گرفته دلها را بسوى خود گردانيده بود و پيروان انبوهى داشت . و چون مشروطه با دستگاه او نميساخت ناگزير بدشمنى آن برخاست . هرچه هست ملا قربانعلى در آن كشاكش اگر هم سود خود را ميجست جز بلندى نام و آوازه و فزودن بر شمارهء پيروان را نميخواست و همچون ديگران چشم پول گرفتن از محمد عليميرزا يا نزديكى به او را نداشت .\r\nنخستين شورش زنجان در سال دوم مشروطه بود كه سعد السلطنه حكمران خود را با بدترين حالى از آنجا بيرون كردند . سعد السلطنه را چنان كه ما ميشناسيم از كسان نيك دربار قاجاريست و در سالهاى واپسين پادشاهى ناصر الدين كه ده سال در قزوين حكمرانى داشته تا توانسته بر آبادى آن شهر ويران كوشيده و بنيادهاى بزرگى از خود بيادگار گزارده .\r\nولى چون در آغاز مشروطه در زنجان حكمرانى يافت با اينكه در آنجا انجمن ولايتى باز شده و آزاديخواهان اندك جنبشى مينمودند و همگى هواى او را داشتند و\r\n\r\n","description":"","footnote":"","page_name":" 80 ","page_number":100},
  {"content":"\r\n\r\nملايان ديگر بدشمنى اخوند ملا قربانعلى پشتيبانى ازو مينمودند ، زور اخوند بر همه اينها چيرگى داشت و سعد السلطنه زبون‌وار روز ميگزاشت .\r\nدر تيرماه 1286 چنين رخ داد كه كسانى از بستگان ملا قربانعلى يكى از فراشهاى حكمرانى را كتك زدند و با قمه زخمىاش كردند و با اينحال او را نزد سعد السلطنه فرستاده دشنامهايى پيام دادند . سعد السلطنه يكى از آن كسان را دستگير نموده چوب زد و بندش كرد . ملا قربانعلى اين را دستاويز نموده پيغام فرستاد كه تا فردا بايد سعد السلطنه از زنجان بيرون رود و چون سعد السلطنه ايستادگى نمود فردا پيروان اخوند از سيد و طلبه و بازارى و توپچى و بالابانچى و روستايى گردآمده روى بسراى حكمرانى آوردند .\r\nپيش از همه نصر اللّه نامى را بگناه مشروطه‌خواهى با گلوله از پا درآوردند . سپس با پاسبانان حكمرانى زد و خورد آغاز نمودند و چون پاسبانان از خونريزى پرهيز مينمودند به آسانى خود را بدرون سراى رسانيده دست بتاراج گشادند و هرچه يافتند بردند . در اينميان چندتنى از ايشان سعد السلطنه را پيدا كرده گردش را فراگرفتند و با قمه و غداره زخمها بر سر و دوش او زدند . يكى از بستگان حكمرانى با سختى او را از آنجا رها گردانيده به خانه يكى از شناختگان شهر رسانيد كه در آنجا زخمهايش را ببندند و در جاى آسوده‌اى بخوابانند . ولى چون آگاهى بملا قربانعلى رسيد خرسندى نداده كسانى را فرستاد كه در زمان او را بر كالسكه نشانند و از شهر بيرونش كنند . بيچاره پيره‌مرد با آن زخمها از شهر بيرون آمده راه تهران را پيش گرفت و پيش از آنكه به خانه خود برسد در نيمه راه از آسيب زخمها بدرود زندگى گفت .\r\nملا قربانعلى پيش آمد را به گردن مردم انداخته تلگرافى بمحمد عليميرزا فرستاد كه چون سعد السلطنه هوادار مشروطه بود مردم بغوغا برخاستند و او را از شهر بيرون كردند . « 1 »\r\nبدينسان ملا قربانعلى مشروطه را از زنجان برانداخت و چون سال ديگر محمد عليميرزا مجلس را بمباردمان كرد رونق كار اخوند بيشتر گرديد . يكسال ديگر نيز\r\n\r\n\r\n","description":"","footnote":"\r\n( 1 ) دوبار شورش زنجان را در روزنامه حبل المتين تهران هر يكى را در جاى خود آورده گذشته از آن خود نگارنده در زنجان جستجوهايى كرده و يادداشتها دارم و در اينجا هردو داستان را بكوتاهى ياد كردم .\r\n","page_name":" 81 ","page_number":101},
  {"content":"\r\n\r\nبدينسان گذشت تا شورشيان گيلان قزوين را بگشادند و چون زنجان همسايه آنجاست بر آن شدند يكى از سردستگان را با دسته‌اى از مجاهدان بآنشهر روانه كنند . اين كار نابجا نبود ولى بايستى سختى كار را به پيش چشم آورده نيروى بيشترى روانه سازند . تو گويى از پيش‌آمد سعد السلطنه آگاهى نداشتند و اندازه نيروى ملا قربانعلى را كه اينهنگام جهانشاه خان و ديگر سواره‌داران نيز با او بودند نميشناختند . اينست عظيم‌زاده تبريزى را كه يكى از سردستگان مجاهدان و جوان دلير و زباندارى بود با ميرزا على اكبر خان زنجانى كه او هم در دليرى از شناختگان بشمار ميرفت برگزيده و تنها ده تن مجاهد همراه ايشان ساخته روانه گردانيدند .\r\nاينان بىآنكه جلوگيرى شود بزنجان درآمدند و بهرام ميرزا حكمران زنجان گريخته بتهران رفت . ملا قربانعلى و پيروانش در بيرون خاموشى گزيدند ولى در نهان بىانديشه نبودند . عظيم‌زاده رشته كارها را در دست گرفت و مجاهدانى هم از آنجا بايشان پيوستند . جوان غيرتمند دمى آرام نگرفته ميكوشيد و با گفتارهاى پر مغز مردم را ميشورانيد و چون مجاهدان از قزوين آهنگ تهران نمودند عظيم‌زاده از ذخيره زنجان يكتوپ با گلوله‌هاى شرابنل و انبوهى فشنگ از بهر ايشان فرستاد و از آنجا كه آوازه فيروزى مشروطه‌خواهان همه‌جا را فراگرفته بود پيروان ملا قربانعلى دم دركشيده خاموش نشستند . ولى چون روز سيزدهم تير مشروطه‌خواهان در كرج شكست‌خورده ببازگشت ناگزير شدند ( چنان كه در جاى خود آورده‌ايم ) اين پيش‌آمد كوچك را در زنجان بسيار بزرگ گرفتند و بدخواهان مشروطه دلير گرديده بر آن شدند پرده خاموشى را بدرند . در آن روزها كسانى از عظيم‌زاده خواستار شدند به مسجد آمده در آنجا بگفتار پردازد و چنين ميگويند اينان را به اين درخواست برانگيخته بودند . جوان پاكدرون بىآنكه آينده را بيانديشد به مسجد درآمد و در آنجا بگفتار پرداخت . ملا قربانعلى پيام فرستاد مسجد جاى اين گفته‌ها نيست و شما بايد از شهر بيرون رويد . عظيم‌زاده پاسخهاى دليرانه داد و چون زنجانيان بسيج كار را ديده و تفنگچى گرد آورده بودند بيك ناگاه شليك برخاسته جنك آغاز شد . عظيم‌زاده و ميرزا على اكبر خان با دسته اندك بيست تنى كه بر گرد سرداشتند خود را بسراى حكمرانى رسانيدند و بجنك ايستادند . ولى\r\n\r\n","description":"","footnote":"","page_name":" 82 ","page_number":102},
  {"content":"\r\n\r\nپس از ديرى زد و خورد بتنگنا افتاده آنجا را رها كردند و خود را به خانه ميرزا على اكبر خان رسانيدند . عظيم‌زاده در آنجا تير خورده از پا افتاد . ولى ميرزا على اكبر خان با يك تنى ديگر ( پسر حاج عبد الرسول ) ببيابان افتاده ميكوشيدند جنك‌كنان خود را رها گردانند . ميرزا على اكبر خان تو گويى از سالها آزموده چنين كارى بوده . در آن گرفتارى خود را نباخته دليرانه ميجنگيد و با آنهمه دشمنان كه سواره و پياده گرد ايشان را گرفته تير مىانداختند هم جنك نموده و هم ميگريخت . ولى در اينميان همراه او ( پسر حاج عبد الرسول ) تير خورده از پا افتاد . جوان آزاده روا نشمرد او را بگزارد و جان بدربرد برگشته تن خون‌آلود را بدوش گرفت تا او را نيز با خود برد . در چنين حالى از جنگ هم بازنمىايستاد و تيرهايى انداخته دشمن را دور ساخته چند گامى ميدويد . كارى كرد كه دشمنان لب بدندان گزيدند ولى چسود كه نامردانه از پايش انداختند و هنوز جان از تنش نرفته ريسمان به پايش بسته كشان‌كشان بدرون شهر آوردند . داستان هنرنمايى آنجوان در زنجان برسر زبانهاست . دليريهاى او و همراهانش و نامرديهاى پيروان ملا قربانعلى و رفتار ناستوده‌اى كه با كشته او و عظيمزاده و همراهانش كردند هردو بيمانند بود .\r\nدر اين روز از آزاديخواهان ده تن بيش كشته شدند و از پيروان ملا قربانعلى نيز دسته‌اى نابود گرديدند .\r\nاين شگفت كه از چنين جانبازان در مجلس نامى نبردند و در تاريخها و يادداشتها نيز نامى از ايشان ديده نميشود .\r\nاين آخرين فيروزى ملا قربانعلى بود . پس از اين اندكى نگذشت كه تهران بدست آزاديخواهان گيلان و بختياريان گشاده شد و پيروان ملا قربانعلى سخت دلشكسته گرديدند . با اينهمه به روى خود نمىآوردند تا هنگامى كه يفرمخان و سردار بهادر با لشگر و توپخانه به آنجا رسيدند و خواهيم ديد چگونه ملا قربانعلى گرفتار شد .\r\n\r\n","description":"","footnote":"","page_name":" 83 ","page_number":103},
  {"content":"\r\n\r\n\r\nگفتار يازدهم پيش‌آمد اردبيل\r\nدر گفتار ششم چگونگى رفتار روسيان را در آذربايجان بازنموده نگاشتيم كه ستار خان و باقر خان با دسته‌اى از پيشروان آزادى ( از على مسيو و ديگران ) در شهبندرى عثمانى بست نشستند و كاركنان سياسى روس ميكوشيدند ايشان را از آنجا درآورده از تبريز بيرون كنند كه ستار خان و باقر خان بدلخواه خود از شهر بيرون روند و به اين عنوان ايشان از شهبندرى درآمدند . لكن در همان روزها داستان افتادن محمد عليميرزا و جوش و جنبش بازگشت مشروطه رخ داد و در تبريز و همه شهرها چراغانى كردند . از اين پيش‌آمد فشار روسيان بر سردار و سالار كمتر گرديد و اينان كه به بيرون رفتن از ايران خرسندى نداشتند در خانه‌هاى خود آرام نشستند .\r\nاز ديرباز آقاى مهديقلى هدايت ( حاج مخبر السلطنه ) بواليگرى آذربايجان نامزد شده و او از پاريس كه از پارسال در اينجا نشيمن داشت روانه گرديده بود تا در دوم شهريور از راه جلفا به تبريز درآمد . انجمن ايالتى و سردار و سالار پيشواز و پذيرائى با شكوهى كردند .\r\nدر اينميان رحيمخان با سوارهاى خود و با توپخانه‌اى كه از بيرون تبريز همراه برده بود در اهر نشسته با دولت نوين دم از نافرمانى ميزد و سواران او بتاخت و چپاول پرداخته ديه‌هاى قره‌داغ و آن پيرامونها را ميچاپيدند .\r\nهمچنين دسته‌هاى انبوه شاهسون بتاخت و تاز پرداخته از اردبيل تا سه فرسنگى تبريز همه‌جا را تاراج ميكردند و روزبروز آتش ايشان زبانه‌زن‌تر ميگرديد . رحيمخان از روزيكه بيرون تبريز را رها كرده بقره‌داغ رفت جز ستم و آزار بر مردم كارى نداشت\r\n\r\n","description":"","footnote":"","page_name":" 84 ","page_number":104},
  {"content":"\r\n\r\nو بدستورهاى محمد عليميرزا نيز كار نمىبست . اينست آقاى حاج ميرزا آقا بلورى و كسان ديگرى از آزاديخواهان كه دربند داشت با همه دستخطهاى محمد عليميرزا درباره دوباره دادن مشروطه و بخشودن بر شورشيان آزاديخواهى رهاشان نكرد و در اهر همچنان در زندان نگاه ميداشت . با اينهمه چون محمد عليميرزا برافتاد هوادارى ازو را عنوان نموده رنگ ديگرى بر خودسرى و تاراجگرى خويش داد . شاهسونان نيز همين عنوان را پيش كشيدند .\r\nدر چنين هنگام آشفتگى بود كه حاج مخبر السلطنه بآذربايجان رسيد . در همان روزها ناگهان دسته‌اى از سپاهيان روس با چند توپ روانه قره‌داغ گشتند و سپس دانسته شد بر سر رحيمخان رفته‌اند و پس از همه پرده از روى كار برخاسته دانسته شد براى دامن زدن به آتش شورش آن كار را كرده‌اند .\r\nچگونگى آنكه رحيمخان هنگاميكه در بيرون تبريز سر راه جلفا نشيمن داشت و هر كاروانيكه ميرسيد تاراج ميكرد از بازرگانان روسى نيز كالاهايى را تاراج كرده بوده و چون بقره‌داغ رفت همه آنها را با خود برده به كسى بازنداد روسيان آن را عنوان نموده بىآنكه بدولت ايران آگاهى دهند چنان كه گفتيم سپاه بر سر او فرستادند . اين دسته چون باهر رسيد در بيرون شهر لشگرگاه زد . كسى ندانست از بهرچه آمده‌اند و رحيمخان چيزى نگفته آرام نشست . ولى هنگام شام ناگهان گرد خانه رحيمخان را فروگرفته او را با چند تن از كسانش دستگير كردند .\r\nولى چون فردا شد رحيم خان رها گرديده بجاى خود بازگشت و روسيان با او و سركردگانش دوستى آغاز كردند و چنين گفته شد حاجى حسن آقا كه يكى از توانگران اهر و با رحيمخان دوستى داشت ده هزار تومان تاوان بازرگانان روسى را پايندانى كرده و از اين راهست كه رحيمخان آزاد شده . ولى خواهيم ديد كه پيش‌آمد عنوان ديگرى داشته و اين رفتن روسيان باهر از بهر شورانيدن قره‌داغ و اردبيل بوده .\r\nدر اينميان آنچه مايه شادمانى شد رهايى آقاى بلورى و سى و چهار تن ديگر بود كه گفتيم در زندان اهر با سختىها روز ميگزاردند ولى چون روسيان رحيمخان را گرفتند و شهر درآشفت و كسان رحيمخان هر يكى به خود پرداخت آقاى بلورى بزندانيان دل\r\n\r\n","description":"","footnote":"","page_name":" 85 ","page_number":105},
  {"content":"\r\n\r\nداده و با خود همراه كرده از زندان بيرون آورد و فرصت از دست نداده بهمانحاليكه بودند راه تبريز پيش‌گرفتند .\r\nروز دهم شهريور ( پانزدهم شعبان ) بود كه اين كاروان بتبريز مىرسيد . انجمن ايالتى و آزاديخواهان بپذيرايى برخاستند و دسته‌دسته مردم به پيشواز شتافتند . والى كالسكه خود را فرستاد . ولى چون كاروان فرارسيد و چشم مردم به حال زار و رخت‌هاى پاره كاروانيان افتاد دلها همه پراندوه و چشمها پراشگ گرديد . هر كسى بجاى شادمانى بگريه پرداخت . آقاى بلورى با همان حال بانجمن آمد و در آنجا گفتارى از سياهكاريهاى رحيمخان و كسان او راند و اندكى از سرگذشت خود و يارانش را بازنمود . دوباره سوك و شيون برپا گرديده مردم بهايهاى گريستند . گزندى كه در آن نه ماه بآقاى بلورى و ديگر آزاديخواهان دربند رحيمخان رسيده بود خود داستان دلگداز درازى دارد .\r\nدر اين زمان كه در تبريز و اهر اين كارها رخ ميداد در شهر اردبيل و پيرامون آن يكرشته پيش‌آمدهاى ديگرى در كار بود كه چون همگى بهم پيوستگى دارد آنها را نيز باز ميكنيم .\r\nدر آن يكسال كه در تبريز جنگ با دولتيان پيش ميرفت در بيشترى از شهرهاى آذربايجان گاهى كم و بيش جنبش آزاديخواهى پديدار ميگشت جز از اردبيل كه هميشه در دست گماشتگان محمد عليميرزا بود و چنان كه گفتيم در تابستان 1287 امير معزز گروسى حكمران آنجا ملا امامويردى را بگناه هوادارى از مشروطه بدار آويخت .\r\nسپس كه او رفته نقيخان رشيد الملك بجاى او حكمرانى يافت اين نيز در بهار سال 1288 دسته‌هايى را از شاهسون گرد آورده يكى دوبار با آزاديخواهان گيلانى زد و خورد كرد .\r\nبا اينهمه چون كار مشروطه پيش رفت و آزاديخواهان گيلان قزوين را بگشادند گويا پس از اين فيروزى بود كه كميته ستار بر آن شد در اردبيل نيز جنبشى پديد آورد و براى اين كار ميرزا محمد حسين‌زاده را كه بارها نام برده و كارهايش را ياد كرده‌ايم با دسته‌اى مجاهد به آنجا فرستاد .\r\nاينان باردبيل درآمده بىآنكه از كسى جلوگيرى بينند دست به كار زدند . حسين‌زاده آزموده اين راه بود . در اندك زمانى دستگاهى درچيد و كسان انبوهى از قفقاز و سراب\r\n\r\n","description":"","footnote":"","page_name":" 86 ","page_number":106},
  {"content":"\r\n\r\nو از خود اردبيل بر سر او گرد آمدند و چون از توانگران پول ميگرفت تفنگ و فشنگ و همگى در رفت اينها را از آن ميپرداخت . در اينميان دوباره مشروطه در همه‌جا برپا گرديد و در اردبيل نيز انجمن ولايتى بنياد يافت . ولى چنان كه گفته‌ايم شاهسونان در پيرامون شهر سرگرم تاخت و تاراج بودند . حسين‌زاده در كنار شهر لشگرگاهى زده چنين ميخواست بسيج كار را ديده بر سر شاهسونان برود و چنان كه ميگفتند تا هزار تن تفنگچى گرد آورد همه اين كارها را بشايستگى انجام ميداد و با همه پيشرفتى كه در كارش بود زندگانى ساده پيشين خود را از دست نمىهشت . تنها كار بدى كه ازو سر زد و مايه تباهيش گرديد اينكه با بدخواهان مشروطه بىاندازه سختى نمود و كسانى را از آنان بخيره خون ريخت . بدينسان كه بدستاويز برگزيدن انجمن بلدى دسته‌اى را از ايشان بدز ( نارين قلعه ) نزد خود خواند و با مجاهدان چنين نهاد كه همه را بكشند . كسانى از اينان چگونگى را دريافته از رفتن بدز سرباز زدند . ولى پنج يا شش تن كه رفتند مجاهدان همگى را بكشتند . يكى از اينان خادمباشى بارگاه شيخ صفى بود .\r\nاين كشتار بر مردم گران افتاد و خود كار ناروايى بود . خادمباشى و اين گونه كسان كه تنها از راه نادانى و بدفهمى از مشروطه روگردان بودند و جز بدگويى زيان ديگرى از ايشان بآزاديخواهى نميرسيد شايسته كشتن نبودند . بويژه با شيوه چشم - پوشى كه آزاديخواهان در تهران پيش گرفته و از نزديكترين كسان بمحمد عليميرزا و از وزيران باغشاه بازخواست ننموده بر همه مىبخشودند . با چنين حال چه شايسته بود كه خادمباشى و همراهانش را كشتار كنند ؟ ! . .\r\nپس از برافتادن محمد عليميرزا دولت نوين كشيكچى باشى نامى را بجاى نقيخان بحكمرانى اردبيل فرستاد ولى ازو كارى ساخته نبود . نه در بيرون جلو تاخت و تاز شاهسون را توانست گرفت و نه در درون از تندروى مجاهدان توانست كاست .\r\nدر آغاز شهريور كه آقاى هدايت از راه جلفا بتبريز رسيد آشفتگى كار اردبيل در درون و بيرون بىاندازه شده و مايه گرفتارى انجمن ايالتى و نايب الاياله بود . بارها انجمن تلگراف بمجاهدان فرستاد و از تندروى آنان نكوهش نمود و در ايشان نگرفت .\r\nچون آقاى هدايت به كار پرداخت بر آن شد يكى را از سران آزادى از تبريز باردبيل\r\n\r\n","description":"","footnote":"","page_name":" 87 ","page_number":107},
  {"content":"\r\n\r\nروانه نمايد . نخست با اجلال الملك گفتگو كرد و او نپذيرفت . سپس با ستار خان گفتگو كرده چنين گفت : مجاهدان از شما سخن ميشنوند بويژه كه كميته خود را بنام شما ناميده‌اند همچنين سران شاهسون پاس جايگاه شما را خواهند داشت و پند - شما را خواهند شنيد . ستار خان چنان كه شيوه او بود از در فروتنى درآمده پيشنهاد را پذيرفت . چنين گويند هدايت دورى او را از تبريز ميخواست و در نهان كارهاى ديگر پيش مىرفت و ما خواهيم ديد اين سفر با چه نيرنگهايى از خودى و بيگانه روبرو گرديد . هرچه هست ستار خان گمان ديگرى نمىبرد و بزرگى كار را درنمىيافت و درخواست والى را با گشاده‌رويى پذيرفت و چند روزه بسيج سفر كرده روز هجدهم شهريور ( 23 شعبان ) با يار محمد خان كرمانشاهى و حسين خان كرمانشاهى و ميرزا - عليخان ياوراف و آقاى ميرزا على اكبر خان عطايى و دسته‌اى از مجاهدان ورزيده كه رويهم رفته هفتادواند تن بودند از تبريز روانه گرديدند . حاجى اسماعيل آقا امير خيزى كه هميشه با سردار بود و آقاى ميرزا اسماعيل يكانى كه عنوان دبيرى را داشت نيز با ايشان رفتند « 1 » در سراب پيشواز باشكوهى كردند و حاج اسماعيل سرابى و برادرانش كه گفتيم در جنگ‌هاى تبريز از سركردگان دولتى بودند و سوارانشان بسيار دليرى مينمودند آمده از گذشته پوزش خواستند و برادر كوچك خود را با دويست و بيست و سى تن سواره برگزيده همراه ستار خان گردانيدند . بدينسان شماره همراهان او تا سيصد تن كمابيش رسيد . « 2 » دو سه روز در سراب درنگ كردند . در اينجا كسانى از اردبيل رسيدند . حاجى كاظم آقا وهابزاده به مهماندارى رسيده درخواست نمود ستار خان در خانه او فرود آيد . محمد قليخان آلارلو كه يكى از سران شاهسون و از جنگهايى كه با روسيان در سرحد مىكرد بنام شده بود با برادرزادهء نصر اللّه خان يورتچى و\r\n\r\n\r\n","description":"","footnote":"\r\n( 1 ) يكرشته از آگاهىهاى اين گفتار بازگويى آقايان امير خيزى و بكائى است كه چون هردو اكنون را در تهران مىزيند چگونگى سفر از ايشان پرسيده شده\r\n( 2 ) در كتاب آپى همراهان او را هزار تن نوشته ولى ما گفته آقايان يكانى و امير خيزى را كه بيگمان راست است آورده‌ايم ، ستار خان بآهنگ جنگ نميرفت و اينست جز دسته اندكى را با ابزار كمى همراه نبرد .\r\nآقاى يكانى چون ماهانه مجاهدان و ديگران بآگاهى او پرداخته ميشد شماره آن را نيك در ياد دارد و اندازه هر دسته را جدا باز مىنمايد .\r\n","page_name":" 88 ","page_number":108},
  {"content":"\r\n\r\nديگران نيز آمدند . روز بيست‌ودوم شهريور باردبيل رسيدند و در آنجا نيز پيشواز بسيار باشكوهى كردند . از اين چيزها مىگذريم . چند روزى كارها بنيكى پيش ميرفت . حسين‌زاده و مجاهدان بىاندازه فروتنى مينمودند . سران شاهسون بيشتر باردبيل آمده همگى روى نيكخواهى نشان ميدادند . اميد ميرفت شورشها خوابيده كارها بسامان خواهد شد . ولى پس از چند روزى كم‌كم سران شاهسون هر يكى بدستاويز ديگرى بيرون رفتند . پيش از همه امير عشاير خلخالى اين كار را كرد . سپس آگاهى رسيد همه ايلهاى اردبيل و خلخال و قره‌داغ يكى شده‌اند و سران شاهسون و امير عشاير و ديگران همگى با رحيمخان دست بهم داده بيرق هوادارى محمد عليميرزا را بلند كرده‌اند و برآنند كه باردبيل تاختن بياورند . اين گفته‌ها همه را به بيم انداخت . ولى ستار خان پروا نمينمود و ميتوان گفت بزرگى و سختى كار را در نمييافت و از پس پرده نيز آگاهى نداشت . در چنين هنگامى يك كار بس نابجايى نيز ازو سر زد و آن اينكه با حسينزاده و مجاهدان اردبيل ببازخواست پرداخته كار را بر ايشان سخت گرفت و چنين دستور داد از همگى تفنگ و فشنگ بازستانند و لشگرگاه ايشان را بهم زد . جمشيد نامى از سردستگان با پيروان خود سر فرونياورده بگريخت و نزد شاهسونان رفته بايشان پيوست . از ديگران نيز دسته‌اى نزد ستار خان آمدند و از بازمانده ابزار جنگ گرفته تهيدست رها نمودند . خود حسينزاده از در فرمانبردارى درآمده پولهايى كه تا چهل هزار تومان از توانگران گرفته بود حساب همه را داد و اندك چيزى كه بازمانده بود آن را نيز بكسان ستار خان پرداخت . رويهمرفته جز درستكارى چيز ديگرى ازو بدست نيامد .\r\nستار خان با اين كار دستور والى را روان ميساخت ولى ريشه خود را مىكند در چنين هنگامى بايستى مجاهدان را نواخته بنيروى خود بيفزايد نه اينكه آنان را بدشمنى وادارد . پيداست نادانسته كار ميكرد .\r\nاما رحيمخان و همدستان او و بلند كردن بيرق هوادارى از محمد عليميرزا ، چنان كه نوشتيم سركردگان روسى رحيمخان را گرفته دوباره رها كردند و با او آغاز دوستى نمودند ، چند روزى كه در اهر بودند هميشه با او و سركردگان درميآميختند و گرميها\r\n\r\n","description":"","footnote":"","page_name":" 89 ","page_number":109},
  {"content":"\r\n\r\nمينمودند . چنان كه با ايشان پيكره‌ها ( عكس ) برداشتند . « 1 » پس از چند روزى رحيمخان بيمار گرديد . روسيان پزشك ويژه قونسولگرى را از تبريز براى او خواستند و اين پزشك چندين روز پرستارى رحيم خان ميكرد در همين هنگام است كه ميانه رحيمخان با سران شاهسون و ايلهاى خلخال پيمان همدستى بسته گرديد و چنين نهادند كه همگى دست بهم دهند و بهوادارى محمد عليميرزا برخيزند و نخست بر اردبيل تاخته آنجا را بگشايند و ستار خان و آزاديخواهان را دستگير كنند و از آنجا آهنگ تهران نمايند و محمد عليميرزا را از سفارت بيرون آورده دوباره بر تخت نشانند . آشوب بسيار بزرگى پديد آوردند و در اين‌باره چندان استوار و بنيروى خود اميدوار بودند كه خواستند آهنگ خود را بمحمد عليميرزا آگاهى دهند و تلگراف نوشته چندين تن مهر كردند كه با دست قونسول روس از تبريز بمحمد عليميرزا در سفارت تهران تلگراف شود . نيز تلگراف ديگرى بنام امير مفخم و سردار جنگ نوشته و مهر كردند . ولى اينها هنگامى بدست قونسول روس رسيد كه محمد عليميرزا از ايران بيرون بود و اينست آنها را برگردانيده پاسخ داد كه بايد عنوانها را ديگر كرد « 2 » اين نوشته‌ها كنون در دست ماست و اينك يكى از آنها را كه بنام محمد عليميرزا نوشته شده در اينجا ميآوريم :\r\nاز تبريز بطهران سفارت روس توسط جناب جلالتمآب اجل جنرال قونسولگرى دولت بهيه روسيه دام اقباله بخاكپاى اقدس مبارك اعليحضرت اقدس محمد عليشاه ارواحنا فداه مدتى است اين مشروطه‌طلبان بناى بلوا و قتل و غارت را گذاشته اول چه‌قدر از آقايان و سادات تبريز بقتل رسانيده و خانه ايشان را غارت كردند و از آنجا در اردبيل چند نفر سادات و آقايان اردبيل را كشتند و تمام دار و ندار آنها را بردند و مجتهد كه نايب امام است در طهران چند نفر مجتهد و آقايان را بقتل رسانيدند اينها با ارامنه و گرجى همدست شده از اول علما و سادات ما را كشتند اگر آنها مذهب داشتند علماء و سادات چه تقصير دارد كليه خيالشان در قطع ريشه ما است\r\n\r\n\r\n","description":"","footnote":"\r\n( 1 ) اين پيكره‌ها كه ميتوان گفت سندهاى تاريخى است در تبريز بدست افتاد و آنها را فرستادند در استانبول روزنامه شمس چاپ كرد سپس حبل المتين كللكته ، پرفسور براون نيز پاره‌اى از آنها را از شمس برداشته چاپ نمودند و اينست در همه‌جا شناخته گرديد .\r\n( 2 ) فرستادن نوشته‌ها بتبريز نزد قونسول روس و بازفرستادن او آنها را در كتاب آبى انگليس آورده شده است . و چنين پيداست پس از بازگردانيدن نزد رحيم خان بوده اينست با ديگر نوشته‌هاى او بدست آقاى بلورى رسيده و ايشان نزد ما فرستاده‌اند .\r\n","page_name":" 90 ","page_number":110},
  {"content":"\r\n\r\nدر اين صورت متجاوز از چهار كرور نفوس و عموم خوانين و رؤساى قرجه داغ و عموم بيك‌زادگان و رؤساى قوجه بيكلو و كدخدايان طوايف شاهسون متفق القول شده انشاء اللّه چهاردهم شهرحال عموما به طرف اردبيل حركت كرده تا جان در بدن داريم نخواهيم گذاشت كسى در هيچ‌جا اسم مشروطه ببرد و در خدمتگذارى در راه پادشاه خودمان مضايقه نداشته جان و مال خودمان را تصدق كرده از اطاعت تجاوز نداريم محض اطلاع خاطر اقدس ملوكانه ارواحنا فداه عرض شد مهرها يا رحيم عبده محمد حسن عبده سردار بهرى هزار نصرة الملوك سعد اللّه امير عبده عباد اللّه عبده الراجى ماماس آقا خان آقا ابن السلطان نور اللّه صاحب على اسكندر عباد اللّه الصالحين .\r\nاين در آغازهاى رمضان نگاشته شده و اينست آهنگ كردن بسوى اردبيل را بچهاردهم آن ماه ( هفتم مهر ) نويد ميدهند ولى اين نويد چندان درست نيامد و اگر چه از همان روزها بر سختى تاخت و تاراج افزودند و در سراسر آن سامانها آشوب پديد آوردند ولى رسيدنشان به پيرامون اردبيل ديرتر از آن رخ داد .\r\nاين آگاهيها كه باردبيل ميرسيد مردم بتلاش افتادند و بيم دلها را فراگرفت زيرا ستار خان با دسته اندكى كه با خود داشت جلو آنهمه دسته‌هاى انبوه را نتوانستى گرفت و شهر كوچك اردبيل ياراى ايستادگى در برابر اين سيل نداشت . ستار خان تلگراف كرده خواستار گرديد هرچه زودتر سپاه و ابزار جنگ بفرستند . ولى آقاى والى ناآگاهى نموده پاسخ داد رحيمخان در اهر بيمار است و از تبريز پزشك از بهر او فرستاده شده و چگونه مىشود كه بهمدستى ديگران بر سر اردبيل آيد . اين بود پاسخى كه بدرخواست سپاه و ابزار داده شد . ستار خان خواست دوباره تلگراف كند ليكن سيمها پاره شده بود . در همان روزها رحيمخان و همدستانش با دسته‌هايى از سواران كه شماره آنان را تا بيست و پنج هزار تن ميگفتند و بيگمان از ده هزار كم نبودند بپيرامون شهر رسيدند . ناگزير جنگ آغاز گرديد . سواران هر روز تاختن ميآوردند و تا ميتوانستند جلو ميآمدند . ستار خان و كسانش در اينجا و آنجا سنگرها پديد آورده بجلوگيرى برخاستند و دمادم آتش جنگ فروزان بود ولى رويهمرفته سواران چيره در ميآمدند و اينست پس از چند روز نبرد و كوشش روز سوم آبان به بخشهايى از شهر دست يافتند و سنگرها ساخته از نزديك بپيكار پرداختند . ستار خان و يارانش ناگزير شده به\r\n\r\n","description":"","footnote":"","page_name":" 91 ","page_number":111},
  {"content":"\r\n\r\nدز پناهنده گرديدند و از آنجا به جنگ و جلوگيرى پرداختند . هر روز جنگ برپا ميشد و خود ستار خان برجى را گرفته و يار محمد خان و ديگران هر يكى از سنگر ديگرى جنگ مينمودند ، يكتوپى نيز با خود داشتند . سواران اگرچه بس انبوه و خود از جنگجويان آزموده بودند و تا درون شهر پيش آمده جاى خود را استوار كرده بودند ولى چون جز از تاراج دلخواه ديگرى نداشتند و چندان سامانى در كارشان نبود ستار خان و همراهانش با همه اندكى جلو ايشان را ميگرفتند و شايد تا به آخر شهر را نگهدارى ميتوانستند كردن . زيرا اينان در جنگهاى شهرى ورزيده‌تر از آنان و بهترهاى رزمى داناتر بودند و جايگاه استوارترى داشتند . نيز آوازه و نام ستار خان اثرهايى را با خود داشت . چيزى كه هست فشنگ اينها بسيار كم شده و از جايى اميد رسيدن آن را نداشتند همچنين از رهگذركا ، و جو اسبها در تنگى بودند . از آنسوى مردم اردبيل بپارهء دستاويزها ( از دو تيرگى حيدرى و نعمتى و اينكه ستار خان بهنگام رسيدن در حيدرىخانه يا نعمتى خانه فرود آمد و اينكه پاره كسان او پولهايى از اين و از آن گرفتند ) خود را كنار كشيده از دستگيرى خوددارى ميكردند . حكمران و كاركنان اداره‌ها كه بايستى از جان و دل يارى كنند همگى دورى ميگزيدند و ديرى نگذشت كه همگى بقونسولگرى روس پناهنده شدند . بلكه كسانى از آنان كه با ستار خان بودند نيز بقونسولگرى رفتند .\r\nبا اين سختىها سردار و يارانش خم بابرو نياورده مردانه ميكوشيدند و هر روز بازار كارزار را گرم ميكردند و با همه استوارى جاى و ورزيدگى در نگهدارى خود ده و اند تن از آنان كشته شده دسته‌اى نيز زخمى گرديدند . يكى از زخميان حسينخان كرمانشاهى بود كه در اين سفر دليريهاى بسيار ازو سر ميزد و در يكى از جنگها زخم سختى برداشت . ديگرى حاج بابا خان اردبيلى بود كه چون در سالهاى ديرتر از شناختگان گرديد در اينجا نامش را ميبريم .\r\nدر اينميان آوازه گرفتارى اردبيل بسراسر ايران رسيده بلكه در لندن و پترسبورگ نيز در همه‌جا گفتگوى آن ميكردند و چنان كه خواهيم ديد از قفقاز و تهران و تبريز سپاه باردبيل فرستاده ميشد . از تبريز شادروان باقر خان با دسته‌هايى از مجاهدان و ديگران روانه گرديدند و از آنسوى حاج شجاع الدوله از مراغه با سواره و پياده راهى\r\n\r\n","description":"","footnote":"","page_name":" 92 ","page_number":112},
  {"content":"\r\n\r\nشد و اينان در سراب بهم رسيدند و لشگر انبوهى پديد آمد . ليكن تا آنهنگام كار اردبيل بپايان رسيد .\r\nستار خان تا توانست ايستادگى كرد و هر روز چشم به راه بود كه قورخانه برايش 6 - آنكه در ميانه ايستاده آقاى عطائى است\r\nرسد و گشايش پيدا شود . و چون از هيچ‌جا گشايشى نشد و از فشنگ بيكباره سختى رويداد ناگزير شدند از نگهدارى شهر چشم پوشيده برهايى خود كوشند و گويا شب\r\n\r\n","description":"","footnote":"","page_name":" 93 ","page_number":113},
  {"content":"\r\n\r\nپانزدهم آبان ( 22 شوال ) بود كه نزديك بدميدن بامداد از آنجا بيرون آمدند .\r\nاين از گفته آقاى يكانيست كه در آن شب هر يكى از تفنگچيان ما چند فشنگ بيشتر نداشت . يار محمد خان پنج يا هفت فشنگ داشت . با اينهمه چون گفتگوى بيرون رفتن شد سردار خرسندى نداد و اين برو بسيار سخت بود كه شهر را بتاراج سپارد و خود بيرون رود . كار بجايى رسيد كه يار محمد خان كه هيچگاه با سردار تندى نمينمود خشمناك شده ميانه تندى و دلسوزى گفت : « مردم را مفت بكشتن خواهى داد ! ما كه براى قاز گرفتن نيامديم با كدام فشنگ جنگ كنيم ؟ ! » سپس هم كه اسب آوردند و همگى سوار شدند باز سردار دل نميداد تا يار محمد خان از دستش گرفته با زور سوارش گردانيد . بيگمان اگر يكروز ديگر ميمانديم همگى كشته ميشديم .\r\nاين چگونگى پيش‌آمد اردبيل و جهت گريختن ستار خانست - از آنسوى اين گريز نيز كار بيمناكى بود و بايستى اينان از ميان دشمن بگذرند . اگرچه اين زمان همه ايشان در خواب بودند ولى همين كه اينان برگذشتند پاسبانان آگاهى يافتند و بشليك پرداختند . خود ستار خان در دنباله همگى ميرفت و به اين شليك‌ها پاسخ ميداد از اين زد و خورد يكتن به خاك افتاده و يكتن زخمى گرديد . آن زخمى را ستار خان برداشته به ديگران رسانيد . بدينسان از دشمن دور شدند و تند رانده از بيراهه خود را بسراب رسانيدند . چنان كه گفتيم سالار و حاج صمد خان با سپاه‌هاى خود در سراب بودند ولى ستار خان در آنجا نمانده روانه تبريز گرديد و چون به شهر ميرسيد مردم پيشواز با شكوهى كردند و از اينكه نافيروزانه بازگشته بود چيزى از پذيرايى نكاستند .\r\n\r\n","description":"","footnote":"","page_name":" 94 ","page_number":114},
  {"content":"\r\n\r\n\r\nگفتار دوازدهم تاراج اردبيل و درآمدن سپاه روس به آنجا\r\nچنان كه گفتيم چون رحيمخان و سران شاهسون نام محمد عليميرزا را عنوان نموده بآشوب برخاستند و شهر اردبيل را گرد فروگرفتند آوازه آن بهمه‌جا افتاده تا لندن و پترسبورگ رسيد . در تبريز و تهران مردم به زبان آمدند و روزنامه‌ها گفتارهايى پياپى نوشتند . از آنسوى هواداران محمد عليميرزا باميدهاى بى جا برخاستند و بخبرهايى كه ميرسيد پر و بال بسته با گزافه ميانهء مردم پراكنده نمودند . كسانى ميپنداشتند ميانه رحيمخان و ملا قربانعلى پيوستگى هست و رحيمخان چون اردبيل را بگشاد از راه زنجان روى بتهران خواهد آورد .\r\nدر تبريز والى بدست و پا افتاد و چون سپاه درستى از دولت در ميان نبود از سالار خواستار شد با دسته‌هايى از مجاهدان و ديگران به يارى ستار خان شتابد و او روز ششم آبان با يكهزار و پانصد سواره از تبريز روانه گرديد و چون بسراب رسيد حاج صمد خان نيز از مراغه راهى شده و به آنجا بيرون شتافت .\r\nدر تهران نيز دولت نوين بتلاش افتاده بر اين شد سپاهى روانه كند و يفرمخان و سردار بهادر را با سيصد سوار بختيارى و يكصد و پنجاه تن از مجاهدان برگزيده و يكصد تن قزاق و دو توپ شنيدر و دو توپ ماكزيم روانه گردانيد . ولى هنگاميكه اينان از تهران بيرون ميرفتند اردبيل بدست شاهسون افتاده و آنچه نبايستى شد ، شده بود .\r\nاز آنسوى دولتهاى روس و انگليس از آغاز آشوب گوش تيز كرده پيش‌آمدها را يكايك ميپاييدند و پياپى روزنامهاى لندن و پترسبورگ آگاهيها در اين‌باره مينگاشتند\r\n\r\n","description":"","footnote":"","page_name":" 95 ","page_number":115},
  {"content":"\r\n\r\nنيز روزنامهاى فرانسه چون پس از جنبش آزاديخواهى بايران ارج ديگر مينهادند هر روز از پيش‌آمد گفتگو بميان ميآوردند . نخست هر كسى رويهء بيرونى كار را گرفته چنين ميپنداشت راستى را رحيمخان و همدستان او هواى شاه پيشين را دارند و آن را يك جنبش ساده‌اى مىانگاشتند كه پس از برافتادن يكشاهى از هواداران او پديد ميآيد .\r\nولى اندكى نگذشت كه پرده از روى كار افتاده هر كسى دانست دست روسيان در كار است و آشوب را آنان برپا كرده‌اند و اينست پاره روزنامهاى فرانسه و انگليس گفتارها نوشته و بدرفتارى روسيان را در ايران نكوهش نمودند .\r\nچگونگى اين بود كه چون روسيان زبان داده بودند سپاه خود را در ايران نگاه نداشته همين كه ايمنى شد به خاك خود بازگردانند و از ديرباز از هر گوشه ايران آواز برميخاست كه چون ايمنى رخ داده دولت روس گفتهء خود را به كار بندد . انگليسيان نيز چون خودشان سپاه دريايى را از جنوب برگردانيده بودند از روسيان هم آن را چشم ميداشتند و روزنامهاى آزاديخواه ايشان گفتارها ميپرداختند . روزنامهاى فرانسه كه پس از پيش‌آمد مشروطه در ايران با ديدهء هوادارى مينگريستند و در بند كارهاى اينجا بودند اينها نيز بسخن آمدند و رفتن روسيان را از ايران خواستار شدند . روسيان نخست بهانه آورده گاهى بودن ستار خان و باقر خان و مجاهدان را در تبريز مايهء شورش ميشمردند و زمانى چيزهاى ديگر را عنوان مينمودند .\r\nولى كم‌كم چگونگى روشن گرديده ديدند اين بهانه‌ها بجايى نميرسد و خواه و ناخواه بكاستن از شماره سپاهيان خود پرداختند و دسته‌هايى را از تبريز بازگشت دادند .\r\nليكن در نهان سخت ناخرسند بودند و هميخواستند بر شماره سالدات بيفزايند نه اينكه از آنها بكاهند . اين بود بنيرنگ پرداخته رحيمخان و سران شاهسون را برانگيختند كه بهمدستى يكديگر بنام هوادارى از محمد عليميرزا بشورند و گرد اردبيل را فرو گيرند . رفتن بليايف ويس قونسول تبريز باهر و گرفتن رحيمخان و رها كردن او پس از يكشب نگهداشتن و گرميها و آميزشها با او و خواستن پزشك قونسولگرى از تبريز بچارهء بيمارى او همهء اينها از بهر انجام آن نيرنگ بوده .\r\nاينست چون شورش برخاست و شاهسون و قره‌داغى از هر سوى رو باردبيل آوردند\r\n\r\n","description":"","footnote":"","page_name":" 96 ","page_number":116},
  {"content":"\r\n\r\nروزنامهاى روس بيكبار بآواز درآمدند و هر روز آگاهيهاى گزافه‌آميز درباره پيش‌آمد مىنوشتند و از ناتوانى دولت ايران گفتگو بميان آورده بر جان و دارايى بستگان خود در اردبيل نگرانى مينمودند . در اينميان چون ستار خان در سايهء كمى سپاه و نداشتن فشنگ و توپخانه و نوميدى از رهگذر والى آذربايجان ناگزير شده بدز پناهنده گرديد و سپس هم خود را از آنجا بيرون انداخت ، روزنامهاى روس اينها را با آب و تاب برشتهء نگارش كشيدند و بر پيشبينىهاى خود گواه گرفتند . كار به آنجا رسيد كه در آغازهاى آبانماه دولت روس آگاهى رسمى كه كوتاه‌شدهء آن را در پايين مىآوريم بيرون داد :\r\n« ايلهاى سركش شاهسون كه در نزديكىهاى سرحد قفقاز نشيمن دارند از پيش‌آمدهاى كشور ايران فرصت يافته در اين تازگيها چندين بار بتاخت و تاز پرداخته‌اند و از آمد و شد كاروانيان در راه آستارا و اردبيل و تبريز جلو - گيرى مينمايند و بتازگى خبر رسيده كه اين ايلها همدست رحيمخان به هوا - خواهى محمد عليشاه و بآهنگ بهم زدن مشروطه به كار برخاسته‌اند فرمان - فرماى آذربايجان ستار خان را با يكدسته از مجاهدان باردبيل فرستاد كه آرامش را در آنجا برپا گرداند و ستار خان چون باردبيل رسيد پيش از همه خواست از مجاهدان قفقاز ابزار جنگ گرفته از شهر بيرون كند ولى در اين كار فيروزى نيافت و در همان هنگام شاهسون و قره‌داغيان باردبيل نزديك ميشدند و آباديهاى سر راه را تاراج مىنمودند بسيارى از مجاهدان از ستار خان كناره جسته بتبريز بازگشتند « 1 » و در دوازدهم اكتوبر ( ماه روسى ) رحيمخان و شاهسونها بدرون شهر درآمده با دستهء كمى كه بنگهدارى آنجا مىپرداختند جنك آغاز نمودند ستار خان و حكمران شهر را گزارده بدز پناهنده شدند و سپس آگاهى رسيد كه ستار خان بسراب گريخته است و چون اين پيش‌آمدها بتندى رخ داده دولت ايران در سايه بىپولى و نداشتن لشگر آراسته درست نمىتواند به زودى سپاهى باردبيل برساند و در چنين زمانى قونسول روس در اردبيل تنها صد تن قزاق و دو دستگاه توپ كوچك براى نگهدارى خود دارد و براى آنكه اين نيروى اندك بتواند بستگان روس را پاسبانى نمايد قونسول دستور داد همه بستگان روس در قونسولگرى گرد آيند . در اينهنگام شاهسونان و قره‌داغيان دز را به سختى بمباردمان مىكنند و چون قونسولخانه در پهلوى دز نهاده آنجا نيز زير آتش است از اين رهگذر كه جان قونسول و بستگان روس در زير بيم است دولت روس\r\n\r\n\r\n","description":"","footnote":"\r\n( 1 ) اين آگاهى درست نيست . كسى از مجاهدان به تبريز بازنگشت . محسن خان مرندى و پارهء ديگر كه از درون هواخواه سردار نبودند در اردبيل بقونسولگرى رفته پناهنده شدند .\r\n","page_name":" 97 ","page_number":117},
  {"content":"\r\n\r\nباشتاب دسته‌هايى از سپاه قفقاز به آنجا مىفرستد زيرا كه آوردن سپاه از تبريز و يا از قزوين باردبيل به زودى نخواهد بود . »\r\nاين آگاهى را هنگامى بيرون مىدادند كه دسته‌هايى را از سالدات و قزاق روانهء اردبيل ساخته بودند . از آنسوى چنان كه گفتيم در اردبيل قونسول روس در قونسولگرى را باز كرده پناهندگانى را در آنجا مىپذيرفت . نخست بستگان خود ايشان از ترسا و مسلمان به آنجا شتافتند و سپس دسته‌هايى از ايرانيان نيز روآوردند و هر زمان بر شماره آنان مىافزود . بويژه پس از آنكه ناتوانى ستار خان در برابر شاهسون و قره‌داغى آشكار گرديد همگى مردم ازو نوميد شده جز قونسولخانه پناهگاهى نشناختند و كار به آنجا رسيد كه حكمران بىارج و ديگر كارداران دولتى نيز به آنجا رفتند . بلكه كسانى از همراهان ستار خان به اين كار برخاستند و چون قونسول همراهان او را نمىپذيرفت با نام ديگرى رو به آنجا آوردند .\r\nفرداى آنشب كه ستار خان و يارانش از اردبيل بگريختند سواران قره‌داغ و شاهسون به شهر ريخته بىآنكه پروايى كنند و يا از كسى جلوگيرى ببينند دست بتاراج گشادند . بازارها و تيمچه‌ها و كاروانسراها كه پر از كالاى بازرگانى بود همه را يغما كردند . خانه‌ها را سراسر بجاروب تاراج روفتند . چنان كه گفتيم انبوهى از مردم بقونسولگرى پناه برده بودند . ولى كسى نتوانسته بود چيزى از بازارها و خانه‌ها بيرون برد .\r\nآنهمه دارايى بهره تاراجگران گرديد . جز از بستگان روس كه رحيمخان از آنان هوادارى مينمود و خانه‌ها و حجره‌هاى ايشان را نگهدارى كرد خانه و حجره كسى بىتاراج نماند . مردم تماشا ميكردند و يغماگران كالا و كاچال ايشان را بازكرده ميبردند .\r\nكسى كه اين هنگامه را ديده چنين ميگويد : زنان شاهسون هركدام با چند شترى به شهر شتافته بودند و پى هم بار كرده راه مىافتادند .\r\nتا دو روز اين دستگاه برپا بود . رحيمخان از بستگان روس هوادارى بسيار نموده نگزاشت به كسى از ايشان زيانى برسد . نيز با قونسولگرى پاسدارانه رفتار نمود .\r\nتنها چيزى كه از قونسول خواستار گرديد اين بود كه آزاديخواهان را كه بقونسولگرى\r\n\r\n","description":"","footnote":"","page_name":" 98 ","page_number":118},
  {"content":"\r\n\r\nپناهنده شده بودند گرفته بدست ايشان سپارد . اين درخواست نيز جز رويه‌كارى نبود كه سپس از آن درگذشت .\r\nروز سوم يا چهارم دسته پيشرو سپاهيان روس باردبيل رسيد . رحيمخان كه كار خود را انجام داده بود غفار خان نامى را بنام حكمرانى در شهر گزارده خود باهر بازگشت .\r\nشاهسونان نيز بجايهاى خود رفتند . سپاهيان روس سواره و پياده پى هم ميرسيدند و تا سه هزار و دويست تن در آنجا گردآمدند و از اين هنگام اردبيل يكى از كانون‌هاى سپاهىنشين روسى گرديد .\r\nدر اينروزها روزنامهاى روس داستان را همچنان دنبال مينمودند و پيش آمد گريختن ستار خان و ريختن سواران به شهر و تاراج خانه‌ها و بازارها را با گزافه‌هايى كه بر آنها مىافزودند در ستونهاى خود مينگاشتند . با همه نگاهدارى و پاسدارى كه رحيمخان با بستگان روس و با قونسولگرى نموده بود اينان گفتگو از سخت‌گيريها بميان آورده بر جان و دارايى بستگان و كسان خود نگرانىها نشان ميدادند . تا ميتوانستند دولت نوين ايران را ناتوان و درمانده وامينمودند . و چون رحيمخان بر گردن‌كشى افزوده همچنان دم از هوادارى محمد على ميزد و گاهى لاف از رفتن بر سر تبريز يا تهران ميسرود روزنامهاى روسى اينها را با آب و تاب برشته نگارش مىكشيدند و بلاف‌هاى رحيمخان ارج ديگرى مينهادند . گاهى نيز از ملا قربانعلى و آشوب زنجان نام ميبردند .\r\nهم گفته‌ايم كه دشمنان مشروطه در شهرها بشادمانى برخاسته اميدها برحيمخان تاراجگر و كوششهاى او ميبستند . و داستان اردبيل و زنجان را با گزافه‌ها بر سر زبانها مىانداختند . بويژه پس از پيش‌آمد تاراج اردبيل كه آن را فيروزى بزرگى ميشماردند .\r\nباقر خان و صمد خان با دسته‌هاى خود در سراب نشسته چشم به راه رسيدن لشگر تهران بودند كه همدست آنان به كار پردازند . ولى رحيم خان پروايى از ايشان نداشته از لاف و گزاف چيزى نميكاست . چنين پيداست كه والى آذربايجان هم سراسيمه شده رشته خويشتندارى را از دست هشته بوده . زيرا در اينهنگام بيك كار بسيار نابجايى برخاست . اين بدنهادى كه از رحيمخان و سران شاهسون پديد آمد و بانگيزش دشمن\r\n\r\n","description":"","footnote":"","page_name":" 99 ","page_number":119},
  {"content":"\r\n\r\nبيگانه با دولت ايران نافرمانى نمودند و نامردانه آتش بيداد بخرمن زندگانى روستاييان بيگناه زدند و بر اردبيل دست يافته آن رسواييرا كردند اين گناهها از ايشان چيزى 7 - امير حشمت ( رده دوم در ميانه ) با جهانگير ميرزا ( آخر رده ) و ديگران نبود كه يك والى از آنها چشم پوشد و بجاى خشم و فرياد و كوششهاى كينه‌خواهانه شبانه‌روزى از در بردبارى و نرمى درآمده بدكردار دورويى همچون نقيخان رشيد الملك\r\n\r\n","description":"","footnote":"","page_name":" 100 ","page_number":120},
  {"content":"\r\n\r\nرا كه خود در نهان از دامن زنان به آتش رحيمخان و سران شاهسون بوده از سوى خود نماينده گردانيده بسراب و اهر فرستد كه با رحيم خان و سران شاهسون ديدار و گفتگو كرده با پند و نكوهش آنان را از اسب نافرمانى پايين آورد . پيداست كه چنين كارى جز فزونى گردنكشى و نافرمانى نتيجه نه‌بخشيدى و جز ريختن آبروى دولت اثرى پديد نيامدى . اين بود رحيمخان بجاى آنكه نرمى نمايد بر درشتى افزود و هر زمان پيام بيم آميز ديگرى فرستاد . از آنسوى نقيخان نيز پس از آنهمه بدكرداريها دوباره حكمرانى اردبيل يافته در سايه پشتيبانى روسيان به آنجا شتافت .\r\nدر اردبيل پس از رفتن سواران و رسيدن روسيان ايمنى پديد آمده مردم بخانهاى خود برگشته و بازارها باز شده بود . روسيان پاسدارى راه‌هاى آستارا و اردبيل و تبريز را به گردن گرفته بودند و كاروانها آمد و شد ميكرد .\r\n\r\n","description":"","footnote":"","page_name":" 101 ","page_number":121},
  {"content":"\r\n\r\n\r\nگفتار سيزدهم پايان كار ملا قربانعلى\r\nچنان كه گفتيم چون آوازهء آشوب رحيمخان و سران شاهسون برخاست دولت نوين ناگزير شده لشگرى از تهران بآذربايجان فرستاد . سردار اسعد كه در اينهنگام وزير داخله بود و اين لشگر را روانه نمود چنين مينگارد :\r\n« از نهصد تن سوار بختيارى كه در تهران بودند سيصد تن را برگزيده بسركردگى جعفر قليخان سردار بهادر و موسيويپرم و صد تن مجاهد و دو دستگاه توپ شنيدر و دو دستگاه توپ ماكزيم بسوى اردبيل روانه نموديم » « 1 » .\r\nشايد اين دسته بسى اندك نمايد . ولى با تنگدستى كه اينهنگام دولت را بود ببيش‌تر از اين دسترس پيدا نميكرد . و آنگاه با دليرى و ورزيدگى كه اين دسته از مجاهدان را بود و با كاردانى و دلسوزى كه يفرمخان و سردار بهادر داشتند اين لشگر اندك نيروى كارآمدى بشمار ميرفت و خواهيم ديد كه بهمدستى سپاه سراب چه كارهاى بزرگى را انجام دادند و چه گره‌هايى را از كار دولت بازنمودند .\r\nدر نيمه‌هاى آبانماه بود كه اين دسته‌ها از تهران بيرون ميرفتند و چون زنجان بر سر راهشان بود بايستى نخست به آنجا پردازند :\r\nملا قربانعلى عظيم‌زاده و على اكبر خانرا كشته و چند ماه بود كه در زنجان و پيرامون آن فرمانروايى داشت و از خامى و چشم‌بستگى اين نمىانديشيد پايان كار چه خواهد بود . چنان كه گفتيم انبوهى از مردم زنجان و آن پيرامونها سرسپردهء او بودند .\r\nبسيارى از اينان سپاهيگرى ديده و جنگ‌آزموده بودند و اينهنگام گرد او را تهى نمى -\r\n\r\n\r\n","description":"","footnote":"\r\n( 1 ) تاريخ بختيارى\r\n","page_name":" 102 ","page_number":122},
  {"content":"\r\n\r\nگزاردند . از آنسوى پس از پيش‌آمد عظيم‌زاده همگى مردم خواه و ناخواه فرمانبرى او مينمودند . ليكن خود ملا قربانعلى در اينهنگام نود سال بيشتر داشت و از سالخوردگى تواناى كارى نبود . در ميان پيروانش نيز كسى كه انجام كار را بيانديشد و بسيج چاره كند پيدا نميشد . بر چنان گناه زشتى برخاسته و توده آزاديخواهان را با خود دشمن ساخته به همين خرسند بودند كه چندگاهى خودسر و كامران باشند و اين نميگفتند آن كامرانى را روزهاى ديگرى در پى است و بارى اين نميكردند شهر را استوار گردانند و ابزار جنگ آماده سازند . بيباك و بىپروا روز ميگزاردند .\r\nاز خود ملا قربانعلى و پيروانش چندان بيمى نبود . ليكن پافشارى يك ملاى بنامى همچون او در دشمنى با مشروطه و دليرى او بريختن خون مشروطه‌خواهان ميتوانست نتيجه‌هاى ديگرى را پديد آورد . من نيك ياد دارم كه اين كار او دشمنان مشروطه را سخت تكان ميداد و خونهاى ايشان را به جوش ميآورد . بويژه كه ملا قربانعلى هرگز نام محمد على ميرزا را نميبرد و با او هيچگونه پيوستگى نداشت و همچون حاج شيخ فضل اللّه و ديگران آلوده و بدنام نبود و مردم ساده دربارهء او گمان ديگر نبرده چنين باور ميكردند تنها بنام غيرت دين بدشمنى مشروطه برخاسته است .\r\nاگر رحيمخان و همدستان او كسان تاراجگر و كوتاه‌بينى نبودند و از روى انديشه به كار برميخاستند ميتوانستند از پيش‌آمد زنجان بهره‌ها جويند و دامنهء آشوب را تا جاهاى ديگرى برسانند و كار را بر دولت نوين سخت گردانند . يا اگر پيروان ملا قربانعلى كسان كاردانى بودند و شهر را استوار نموده ميتوانستند يك ماه در برابر سپاه دولت ايستادگى نمايند بيگمان شورشهاى ديگرى پديد ميآمد . اين خوشبختى آزاديخواهان بود كه نه رحيم خان و يارانش آن دورانديشى را داشتند كه بدانند چه ميكنند و نه در ميان پيروان آخوند مرد كاردانى بود كه بسيج ايستادگى كند . خود آخوند نود سال زندگى كرده تاب و توان را از دست داده و از ابزار فرمان‌روايى تنها هوس آن را داشت . پيروانش نيز جز كسان پراكنده و نافهمى نبودند . از آنسوى رشته كارهاى لشگر دولتى در دست يفرمخان كاردان بود و اينست كار زنجان به آسانى پايان پذيرفت .\r\nسپاه دولتى چون بديزج يك‌فرسنگى زنجان رسيدند در آنجا لشگرگاه ساختند\r\n\r\n","description":"","footnote":"","page_name":" 103 ","page_number":123},
  {"content":"\r\n\r\nو بر آن شدند نخست با شهر از در گفتگو درآيند . پيروان ملا قربانعلى اگرچه پاى ايستادگىشان از جا دررفته و در خود آن يارايى را نميديدند كه با سپاه دولت بجنگند و چنان كه گفتيم دروازه‌هاى شهر را نيز استوار نكرده بودند با اينهمه از ميدان درنرفته ابزار جنگ از دست نمىهشتند و در شهر در اينجا و آنجا سنگرهايى داشتند . ليكن انبوه مردم از ايشان بيزارى نموده خواهان آن بودند كه جنگى رخ ندهد . اينست كسانى را از شهر بديزج نزد يفرمخان و سردار بهادر فرستادند . نيز آقا سيد على كه يكى از علماى آزاديخواه بود به آنجا رفت و گفتگوها كرد .\r\nروز بيست‌وپنجم ابان ( دوم ذى قعده ) بود كه سپاه دولتى از ديزج برخاسته روانهء شهر گرديدند و بىآنكه جلوگيرى شود بدرون آمدند ولى در درون شهر ناگهان كسان آخوند از سنگرها بشليك پرداختند و بيكبار جنگ سختى درگرفت و تا ده ساعت كما - بيش از دوسوى كوشش به كار ميرفت و گلوله‌ها آمد و شد كرده آواز توپ و شصت تير پياپى شنيده ميشد . چنان كه نوشته‌اند پنج تن در ميانه كشته شده و كسانى نيز زخم برداشتند .\r\nليكن چون سركردگان دولتى جنگ را پيش‌بينى كرده و هوشيار و بيدار به شهر درآمده بودند و انبوه مردم نيز دل بسوى ايشان داشتند پيروان آخوند كارى از پيش نبرده پراكنده شدند و هركدام بسويى جان بدربردند .\r\nخود اخوند هم جاى ايستادن نديد و در گرماگرم جنگ به يارى پيروان آهنگ گريختن كرد . ولى چون راه رفتن نميتوانست و در آن گيرودار اسبى و چارپايى پيدا نمىشد پيروان دوش بدوش از شهر بيرونش بردند و با هر سختى بود بكرفس كه چند فرسنگ دور و نشيمنگاه جهان شاهخان افشار بود رسانيدند كه در خانهء جهان شاه - خان فرود آمد .\r\nبدينسان آشوب زنجان با چند ساعت جنگ فرونشست . چون آزاديخواهان داستان دلسوز عظيم‌زاده نوجوان و على اكبر خان دلير و ياران ايشان را شنيده و دلهاشان سوخته و در اين هنگام هر كسى نام‌هاى ايشان را بر سر زبان داشت يفرمخان بر آن شد پيش از همه يادى از آنان كرده شود و چنين نهادند فردا بر سر خاك ايشان بروند . چون فردا شد همه مجاهدان و سپاهيان باشكوه و سامان روانه گرديدند و انبوهى از مردم\r\n\r\n","description":"","footnote":"","page_name":" 104 ","page_number":124},
  {"content":"\r\n\r\nهمراهى كردند و چون بدانجا رسيدند كه آنان را زير خاك كرده بودند گفتارهايى راندند و شعرهايى خواندند . جاى آن بود از ديده‌ها اشك فروريزد و به ياد جانبازيهاى آن جوانان دلها پرآتش گردد .\r\nهمان روز كسانى را از آنان كه بدخواه مشروطه و در پيش‌آمدهاى خونين گذشته پا در ميان بودند دستگير كرده بند نمودند . نيز يفرمخان يكى از سردستگان مجاهدان را همراه صد تن بكرفس فرستاد كه ملا قربانعلى را بياورند . اينان چون بكرفس رسيدند امير - افشار جلوگيرى نكرده آخوند را بدست ايشان سپرد و اينان او را بزنجان رساندند .\r\nآخوند با اين پيش‌آمدها خود را نباخته به پرسشهايى كه يفرمخان ميكرد پاسخهاى استوارى ميداد . يفرمخان چگونگى را بتهران تلگراف كرده درباره آخوند دستور خواست . پاسخ دادند كه او را بتهران روانه سازد . يفرمخان سوارانى همراه گردانيده او را روانه تهران گردانيد . ولى چون به كرج ميرسيد كسانى از تهران آمده او را برگردانيده از راه همدان تا قصرشيرين بردند و از آنجا روانه عراق ساختند . بدينسان او را از ايران بيرون كردند . ليكن پيرمرد در آنجا نيز نزيسته چون بكاظمين رسيد رنجور گرديده بدرود جهان گفت . چنان كه ميگويند نود و پنجسال زيسته بود .\r\nبا اينهمه گويا آوازه جنبش او در زنجان و فتواهاى پياپى كه بزيان مشروطه ميداد مايه تكان مردم بوده و پيش‌آمد آخرى و گرفتاريش در دست يفرمخان عنوان بدست دشمنان مشروطه ميداده اينست كه آقايان آخوند خراسانى و حاج شيخ مازندرانى تلگرافى درباره او و فتواهايش پس از گرفتارى او به همه شهرها فرستادند و ما اينك آن را در اينجا ميآوريم :\r\n« كثرت سن و عدم معاشرت و عالم نبودن جناب آخوند ملا قربانعلى زنجانى بمصالح و مفاسد مملكت و اجتماع اشرار و مفسدين وطن‌فروش در اطراف ايشان موجب اغتشاش مملكت و اختلال آسايش و مداخله اجانب و اعدام اسلام است دفع و تفريق تمام مفسدين كه دور ايشان را گرفته بر اولياى دولت و قاطبه مسلمين واجب فورى و اتباع آراء منسوبه بايشان مطلق حرام و اعتناء به آنها دشمنى بدين است . . . محمد كاظم الخراسانى عبد اللّه المازندرانى 14 ذىقعده »\r\n\r\n","description":"","footnote":"","page_name":" 105 ","page_number":125},
  {"content":"\r\n\r\n\r\nگفتار چهاردهم فيروزيهاى لشگر دولتى\r\nلشگر دولتى تا نيمه‌هاى آذرماه در زنجان درنگ داشتند و چون كار آنجا را بسامان كردند روانه آذربايجان شدند و روز بيست‌وچهارم آذر بود كه بسراب رسيده بسپاه آنجا پيوستند . در اينهنگام زمستان فرارسيده و سرماى سخت آذربايجان در ميان بود و لشگركشى در آن كوه و دشت دشوار مينمود . ليكن چون صمد خان تا الان بر آغوش پيش رفته و در آنجا با پسر رحيمخان جنگ ميكرد سركردكان پرواى سرما نكرده سپاه را تكان دادند و گويا روز دهم ديماه بود كه نخستين جنگ ميان ايشان با قره‌داغيان رخداد .\r\nحبيب اللّه خان پسر رحيمخان با سه هزار سواره و دو دستگاه توپ تا الان بر آغوش جلو آمده از ديرباز در آن پيرامون تاخت و چپاول ميكرد صمد خان با دسته‌هاى خود آهنگ او كرده و در ميانه زد و خوردهايى ميرفت . در اينميان آگاهى رسيد كه لشگر تهران فراميرسد . حبيب اللّه خان پروا نكرده استوار بايستاد و دليرانه بجنگ پرداخت .\r\nولى دو ساعت بيشتر ايستادگى نتوانسته شكست سختى خورد و بسوى شهر اهر گريزان گرديد .\r\nروز ديگر سپاه دولتى آهنگ اهر نمود و حبيب اللّه خان بزخون كرده در گردنه مينق ناگهان تاختن آورد و بار ديگر جنگ سختى درگرفت . اينهنگام نزديك بيكذرع برف آمده و زمين را پوشانيده بود . پس از زد و خورد قره‌داغيان دوباره شكست خوردند و راه گريز پيش گرفتند . ولى دولتيان از دنبالشان تاخته بايشان فرصت ندادند باهر درآيند و خودشان شهر را بدست گرفتند . نيز توپهاى حبيب اللّه خان بدست دولتيان افتاد .\r\nبدينسان سپاه دولتى اهر را كه حكمران‌نشين قره‌داغ است گرفته نشيمنگاه\r\n\r\n","description":"","footnote":"","page_name":" 106 ","page_number":126},
  {"content":"\r\n\r\nساختند . رحيمخان خودآرايى كرده با چهار هزار سواره و دو هزار پياده و چندين دستگاه توپ بر سر اهر آمد و آباديهاى پيرامون را گرفته از هر سو با شهر بجنگ برخاست يك ماه بيشتر هر روز شليك و زد و خورد در ميانه رخ ميداد و دوبار نيز يكى در پنجم بهمن و ديگرى در بيستم آن جنگ بس سختى برخاسته و از دو سوى گروهى كشته گرديدند .\r\nقرجه‌داغيان همگى دلير و جنگجويند و سواران رحيمخان همه جنگ آزموده بودند . و اينهنگام كه دشمن بر سر خانه‌هاشان تاخته بود دليرانه ميجنگيدند . چيزى كه هست پشت‌گرمى به كسى و جايى نداشتند و شاهسونان كه بايستى بياريشان شتابند بكنار ايستاده در گرمسير سرگرم زندگانى خودشان بودند . نيز رحيمخان در هنرهاى رزمى بپايه يفرمخان و ديگر سركردگان دولتى نميرسيد . پس از همه ابزارهاى جنگى دولتيان نيز بهتر بود و شصت تير كه اينان به كار ميبردند نخستين‌بار بود كه قره‌داغيان ميديدند و چنين ميگويند كه از آن سخت ميرميدند . اين چند جهت دست بهم داده مايه شكست رحيمخان گرديد كه در جنگ روز دوازدهم كه دولتيان تاختن آغاز كردند كسان رحيمخان ايستادگى نتوانسته رو بگريز نهادند . خود رحيمخان نيز كه در ديه « و نه آباد » نشيمن داشت گريخته و توپها و قورخانه خود را بدولتيان واگزاشت دولتيان از دنبالشان رفتند و دو سه روز در آن كوهستان سخت از پى گريختگان بودند و دسته‌هايى بايشان پيوستند ليكن خود رحميخان و پسران و نزديكانش بيرون رفته خود را بحسرتان كه خانه رحيمخان بود رسانيدند و در آنجا نيز نايستاده زنان و پاره‌اى از دارايى خود را برداشته از پل خدا آفرين كه يكفرسنگ از حسرتان دور است به خاك روس رفتند .\r\nكريمخان برادرزاده رحيمخان از چندى پيش باهر آمده بدولتيان پيوسته بود و در اين دنبال كردن رحيمخان همراه يفرمخان و ديگران بود و دليريها مينمود و چون رحيمخان از ميان رفت ايل چلپيانلو از هر سو بر او گرد آمدند و همگى با دولت فرمانبردارى نمودند . بسيارى از سردستگان قرجه‌داغ هركدام بيكى از سركردگان دولتى پناهنده شده بخشايش خواستند . سامخان ارشد نظام و برادرش ضرغام كه بجاى دو دست رحيم خان بودند از جنگ روز پنجم بهمن بانجام كار رحيمخان پى برده و بچاره خود برخاسته\r\n\r\n","description":"","footnote":"","page_name":" 107 ","page_number":127},
  {"content":"\r\n\r\nبودند و در نهان با باقر خان سالار ديدار كرده و ازو زينهار خواسته و كسانى را از بستگان خود به او سپرده بودند و در جنگ بازپسين پا در ميان نداشتند .\r\nبدينسان آشوب قره‌داغ بپايان رسيده لشگر دولتى فيروزى يافت ، سركردگان چند روزى در پى گريختگان بودند و پس از آن باهر بازگشتند و چون كارهاى آنجا را بسامان آوردند دسته‌دسته آهنگ تبريز نمودند . نخست باقر خان سالار با سواران و مجاهدان تبريز روز بيست‌وچهارم بهمن ( دوم صفر 1328 ) به شهر رسيد . پس از آن در همان روز حاج صمد خان با سوار و پياده مراغه رسيد . پس از دو سه روز سردار بهادر و يفرمخان با دسته‌هاى خود رسيدند . مردم از فيروزى دولت شادمانيها مينمودند و از لشگريان پيشواز و پذيرائى دريغ نگفتند . صمد خان با آنكه دشمنىها با تبريز كرده و آنهمه گزند رسانيده بود چون از ديرباز مشروطه‌خواهى مينمود و از گذشته پشيمانى نشان ميداد و اينهنگام همراه لشگر فيروز به شهر درآمده و در خانه حاج مهدى آقا « پدر توده » نشيمن گرفته بود مردم درباره او نيز چشم از گذشته‌ها پوشيده نوازش و پذيرائى دريغ نميگفتند و دسته‌دسته بديدنش ميشتافتند .\r\nسامخان و برادرش نيز چنان كه با سالار نهاده بودند بتبريز آمده به خانه سردار پناهنده بودند و چون اينان در سال خونين 1287 از دشمنان بنام آزادى شمرده ميشدند و در جنگهايى كه با مردم تبريز ميرفت بيشتر از بسيار ديگران دليرى و كوشش نشان ميدادند اين پناهندگى ايشان به خانه سردار آن روزها را به ياد ميآورد و آن زبونى ايشان مايه شادمانى مردم ميشد .\r\nدر اينهنگام دسته‌اى از لوطيان دوچى و تفنگچيان اسلاميه نيز كه پس از گريختن از دوچى در لشگرگاه عين الدوله زيسته و پس از آن در مراغه بحاج صمد خان پناهنده شده بودند اينان نيز همراه او بتبريز آمده و باميد زينهار و بخشايش در خانه سالار بستى نشسته بودند . اين نيز يادآورى ديگرى از پيش‌آمدهاى سال 1287 ميكرد . از هر سو نشانهاى فيروزى پديدار بود . اگر گرفتارى سپاه روس نبود ميتوانستيم گفت تبريز روزهاى بس خوشى را مىپيمود .\r\nيفرمخان و سردار بهادر با دسته‌هاى خود تا ماه فروردين 1289 در تبريز ماندند\r\n\r\n","description":"","footnote":"","page_name":" 108 ","page_number":128},
  {"content":"\r\n\r\nدر اين ميان يكرشته پيش‌آمدهايى رخ ميداد و از جمله داستان سفر سردار و سالار بميان آمد كه بايد آن را ياد نموده سپس ببازمانده فيروزيهاى سپاه دولت پردازيم :\r\nروسيان همچنان از ستار خان و باقر خان گله‌مند بودند و بودن ايشان را در تبريز بزيان خود مىشمردند . اگر كتاب انگليس را ببينيم تلگرافهايى در اين‌باره ميانه لندن و پترسبورگ آمد و شد ميكرده و ما در پاره‌اى از آنها گفته‌هاى شگفتى مىيابيم ، چنان كه در يكى گفته مىشود : پيروان ستار خان و باقر خان بهمراهى فداييان قفقازى كه با يفرمخان هستند ميخواهند ببانكهاى روس و انگليس تازند .\r\nاين را درباره كسانى ميگفته‌اند كه در آشفته‌ترين هنگامها پاسبانى جان و دارايى بستگان روس و انگليس را به گردن گرفته و نگزارده بودند كوچكترين زيان و يا گزندى بايشان برسد و در اين‌باره گواهيها در روزنامه‌هاى اروپايى نوشته شده است . ما در جاى خود نگاشتيم كه در جنگ سپاه ماكو كه در پيرامون زاستا و روس رخ داده رييس راه شوسه روس اطاق خود را گزارده و گريخته بوده و چون مجاهدان ماكوييان را از جلو برداشته خود را بزاستاو رسانيدند پولهاى اداره راه را برداشتند و بىآنكه يكشاهى كم شود برييس راه رسانيدند . كسانى كه در آن گيرودار چنين بىنيازى و پاكدامنى نشان داده بودند چه سزا بود با چنان بدگوييها كيفر ببينند ؟ ! گيرم كه روسيان دشمنى با ايرانيان داشتند با دشمن نيز چنان بيشرمى ناسزاست .\r\nدر چنين حالى آقاى والى نيز بودن ستار خان و باقر خان را در تبريز برنمىتافت و او هم گله‌ها مينمود و چنين ميگفتند در پيش‌آمد اردبيل بآهنگ تباهى ستار خان بود . دستاويز وى اين بود كه سردار و سالار فرمانبردارى نمىكنند و چون آقاى هدايت هوادارانى در تبريز و تهران داشت و از آنسوى دسته‌اى بدخواه ستار خان و باقر خان بودند اينان همگى دست بهم داده بدگوييها مينمودند و دروغها پراكنده ميكردند .\r\nچنان كه در روزنامه شمس استانبول نكوهشهايى از ستار خان و ديگران نوشته شده .\r\nآقاى ميرزا على اصفهانى كه در جاى ديگر نام او را برده‌ايم و اينزمان در تهران ميان نمايندگان مجلس شورى بود و گاهى گفتارهايى در حبل المتين مينگاشت او نيز در گفتارى بدگوييها درباره ستار خان كرده .\r\n\r\n","description":"","footnote":"","page_name":" 109 ","page_number":129},
  {"content":"\r\n\r\nليكن كسانى كه آن روز در تبريز بودند و هنوز هزاران و ده هزاران زنده‌اند نيك ميدانند كه ستار خان به اندازه دليرى خود فروتن و بىآزار بود و هرگز سرپيچى از قانون يا از فرمان والى نميكرد . و آنگاه در آن روزها كه آقاى والى اين گله‌ها را ميكرد و روزنامهاى شمس و حبل المتين آن نكوهشها را مينوشت در تبريز داستانى رخ داد كه همان گواه بيپايگى آن گله‌ها و گفته‌هاست .\r\nچگونگى آنكه نايب محمد امير خيزى از خويشان سردار ( گويا پسر عمه او ) كه در جنگها در پهلوى او بوده و سپس نيز در شهربانى يكى از سركردگان بشمار ميرفت و كلانترى يكى از محله‌ها را داشت در ماه دى در حال مستى زنى را با گلوله كشت و خودش گريخته در جايى نهان گرديد . كاركنان شهربانى بپاس خويشاوندى او با سردار و جايگاهى كه در آن اداره داشت از جستن و گرفتن او خوددارى نمودند .\r\nولى ستار خان همين كه شنيد بجاى آنكه بهوادارى برخيزد خود او كسانى را فرستاد كه نايب محمد را پيدا كرده و گرفته و برده بزندان نظميه سپردند و از آنجا او را بعدليه فرستادند و دو روز ديگر با حكم محكمه بدارش آويختند . اگر او خويشاوند سردار نبود به اين آسانى دستگير نميشد و اگر دستگير ميشد شايد بدار نميرفت .\r\nستار خان و باقر خان از روزيكه جنگ بپايان رسيد خود را كنار كشيدند و بيش از اين خواستار نبودند كه بهركدام كارى شايسته حال و جايگاه او داده شود .\r\nچيزى كه هست كاركنان دولت نوين اين اندازه را نيز از ايشان دريغ مىگفتند . اينان كه بيشترشان ( نميگويم همگيشان ) بازماندگان دربار قاجارى و يا كسانى از پايه ايشان بودند از درون دل بمشروطه چندان ارجى نمينهادند و به آن جانفشانيهاى ستار - خان و ديگران چندان بهايى نميدادند . اگر هم گاهى ناگزير ميشدند بارج مشروطه خستوان باشند پيش خود چنين ميگفتند : « مشروطه كه گرفته شده اينان چرا پى كار خود نميروند ؟ ! مگر ميخواهند خود ايشان وزير يا رييس اداره بشوند ؟ » تا ديرى اين گفته‌ها در نهان بر زبانها ميرفت . كم‌كم كه جاى خود را استوار ساختند آشكاره آنها را در روزنامها نوشتند . بلكه سخنان رنگين‌تر از آن بميان آوردند بدينسان :\r\n« مشروطه چيز تازه‌اى نيست كه شما آن را برپا كرده باشيد . از روزيكه آدميان\r\n\r\n","description":"","footnote":"","page_name":" 110 ","page_number":130},
  {"content":"\r\n\r\nبحكمرانى برخاسته‌اند يكى از راههاى آن مشروطه بوده . در اروپا همه دولتها آن را پذيرفته بودند در ايران نيز دير يا زود بايستى بشود اگر شما هم نبوديد در ايران مشروطه برپا ميشد » .\r\nآرايش آدمى راستىپرستى اوست . كسى كه از آن آرايش تهى است او را بهانه كم نخواهد بود با اين پاسخها زبان جانبازان را بسته و آنان را از ميدان بيرون كرده جا براى خود و بستگان خود بازميكردند و اگر كسانى در برابر اين ناسپاسى و دغلكارى ايستادگى نشان داده و از در خشم و تندى درمىآمد در زمان نام آشوب - طلبى و قانون‌شكنى برويشان گزارده از در ستمگرى درمىآمدند . چنان كه اينها را يكايك خواهيم ديد .\r\nدرباره ستار خان و باقر خان يكى از گله‌هاى والى اين بود كه ارشد و ضرغام و لوطيان دوچى را بخانه‌هاى خود راه داده و بايشان زينهار بخشيده‌اند . اين را گناه بزرگى از ايشان ميشمرد و هواخواهان او داستان را با رنگ ديگرى در روزنامه شمس و ديگر جاها پراكنده مىكردند . اينان به ياد نمىآوردند كه هنگاميكه ارشد و ضرغام و لوطيان دوچى با مشروطه بدشمنى برخاستند پاسخ ايشان را ستار خان و مجاهدان دادند . در آنهنگام آقاى هدايت جان خود را برداشته بيرون رفت امروز هم ستار خان و مجاهدان شايسته‌ترين كسانى بودند كه گناهان ايشان را بخشند و به آنان زينهار دهند . آنگاه ستار خان و باقر خان چگونه توانستند پناهندگانى را از خانه خود بيرون گردانند .\r\nدرباره والى اين توان انديشيد كه چون بيگمان بود روسيان آن دو تن را در تبريز نخواهند گزاشت ميخواست بيرون رفتن ايشان از شهر به آن نام شناخته نشود .\r\nهرچه بود در اسفند ماه تلگرافهايى از تهران رسيده از سردار و سالار خواستند روانهء آنجا گردند . ستار خان نخست پنداشت والى آن را خواسته است و اين بود سخت بر - آشفته بر آن شد كه آن را نپذيرد و يكروزى بديدن والى رفته سخنان بس درشتى با او گفت . ليكن سپس چون دانست روسيان در آن باره پافشارى دارند و خود دولت آن را خواسته است خرسندى داده به بسيج راه پرداخت همچنين سالار آن را پذيرفت . در\r\n\r\n","description":"","footnote":"","page_name":" 111 ","page_number":131},
  {"content":"\r\n\r\nروزنامهء شمس در اين‌باره سخنانى نوشته چنان كه از انجمن ايالتى پاسخ فرستاده شده همهء آن سخنان دروغ و بيپا مىباشد « 1 » .\r\nشگفت است خود ايرانيان چگونگى را نمىدانستند . با آنكه در روزنامهاى انگليس همه‌چيز را آشكاره نمينوشتند « 2 » . اينها از همراهى كه دولت انگليس با بيدادگريهاى روس در ايران داشت ناخرسندى مينمودند و از اينكه روسيان بيرون رفتن سردار و سالار را از تبريز خواستار شده‌اند و دولت ايشان با درخواست اينان همداستان شده نكوهش مينوشتند . روزنامهاى روس نوشته بوده‌اند سردار و سالار بفرمان دولت نيستند و انديشه آشوب را دارند اينها پاسخ به آنها نگاشته چنين ميگفتند : اگر آنان بفرمان دولت نبودند از تبريز بيرون نميرفتند .\r\nبارى روز بيست‌وهشتم اسفند در تبريز يكى از روزهاى پرجوشى بود . تبريزيان دو تنى را كه در سخت‌ترين روزهاى گرفتارى پشت و پناه خود شناخته و آنهمه مردانگى و دليرى از ايشان ديده بودند و از جان‌هاى خود بيشتر دوست ميداشتند بتهران مى فرستادند . آنان كه از آينده بيمناك بودند بر اين رفتن ايشان افسوسها ميخوردند ولى چون چاره نبود شكيبايى مينمودند .\r\nپس از نيمروز بازارها بسته و كوچه‌هاى سر راه همه پر از تماشاچى شده بود .\r\nدسته‌هاى يفرمخان از سواره و پياده در سر راه رده بسته و دسته‌هاى پاسبان ( آژان ) كوچه‌ها را فراگرفته و آنچه بنام پاسدارى مىبايست آماده شده بود . در ساعت پنج از نيمروز يفرمخان و سردار بهادر و ديگر سردستگان به خانه سردار آمدند . چون درشكه آماده بود سردار با پسر ده‌ساله‌اش بر آن نشستند . درشكه باشكوه بسيار راه افتاد . از خيابان سالار نيز بيرون آمد و كاروان راهى گرديد . سردستگان و پيشروان\r\n\r\n\r\n","description":"","footnote":"\r\n( 1 ) روزنامه شمس نوشته سردار و سالار را با زور يفرمخان و سردار بهادر از تبريز بيرون كردند . نيز دروغهاى ديگر نوشته كه انجمن ايالتى ناگزير شده نگارشى بيرون داده دروغ بودن آنها را باز نمايد كه آن نوشته نيز در شمس چاپ يافته . از كتاب آبى برمىآيد روسيان از دولت خواستار شده‌اند كه اگر ستار خان و باقر خان بدلخواه از تبريز بيرون نرفتند با دست يفرمخان و سردار بهادر بيرونشان كنند ولى اينان پاسخ داده‌اند بچنان كارى نخواهند برخاست .\r\n( 2 ) ترجمه آن گفتارها در شماره‌هاى سال 17 حبل المتين آورده شده .\r\n","page_name":" 112 ","page_number":132},
  {"content":"\r\n\r\nتا با سمنج همراه بودند و شب را در آنجا ماندند . فردا اينان برگشته و سردار و سالار با صد تن از مجاهدان كه بهمراهى برگزيده بودند با پيروان و بستگانى كه داشتند رو بسوى تهران روانه گرديدند . در اين سفر نيز آقايان امير خيزى و يكانى همراه سردار بودند . بشهرهاى سر راه آگاهى رسيده در همهء آنها مردم به جوش و جنبش افتاده آمادهء پذيرايى مىشدند . نخست در ميانج پيشواز و پذيرايى باشكوهى كردند .\r\nپس از آن نوبت زنجان رسيد . زنجانيان كه در ميهماننوازى بنامند به پيشواز و پذيرايى بسيار باشكوهى برخاستند و سه روز ميهمانيهاى بزرگى دادند ، پيدا بود ايرانيان ارج جانفشانيهاى ستار خان را نيك مىشناسند .\r\nدر اينجا شادروانان نوبرى و خيابانى از تهران رسيدند ، دار الشورى اينان را بر - گزيده و بنمايندگى از سوى خود فرستاده بود .\r\nدر قزوين نيز پيشواز بس باشكوهى كردند و گذشته از قزوينيان و تهرانيان كه تا اينجا شتافته بودند سپاهيان روس بپذيرايى برخاسته و در سر راه رده بسته بودند .\r\nدر اينجا نيز ميهمانيهايى داده شد و دسته‌دسته پيشوازيان از نمايندگان دار الشورى و ديگران از تهران مىرسيدند چنان كه تا سيصد درشكه و كالسكه در آنجا گرد آمد .\r\nدر ينگى امام و كرج در هر يكى پذيراييهايى شايانى شد . انبوه تهرانيان مهرآباد را برگزيده و در آنجا چادرها زده و دولتيان و مجلسيان و آزاديخواهان و انبوه توده هر دسته و گروهى دستگاه جداگانه چيده بودند . خروش شادى همه‌جا را فرا گرفته و آواز زند ، باد گوشها را رنجه ميساخت . چنين ميگويند : تا آن روز چنان جشن و شادى در تهران ديده نشده بود .\r\nاز آنجا سردار و سالار آهنگ باغشاه نمودند و در آنجا پذيرايى از سوى دولت ميشد . شاه دو اسبى براى ايشان فرستاد . و چون آهنگ درون شهر كردند از آنجا تا دربار سراسر راهها پر از تماشاچيان گرديده در پشت‌بامها زنان و بچگان انبوه شده بودند و پياپى دسته‌هاى گل فرومىريختند و آوازهاى شادمانى درمىآوردند . با اين شكوه بدربار رسيدند و چون پس از اندكى بيرون آمدند باز با همان شكوه به خانه صاحب اختيار رسيده در آنجا نشيمن گرفتند .\r\n\r\n","description":"","footnote":"","page_name":" 113 ","page_number":133},
  {"content":"\r\n\r\nاين بود اندازه پاسدارى و ارجشناسى مردم درباره اين دو پيشواى آزادى و ما اين را سروديم تا سپس نتيجه آن را بازنماييم . اين پيشواز و پذيرايى چيزهايى را در پى داشت كه در جاى خود ياد خواهيم كرد . چون اين داستان با بودن سردار بهادر و يفرمخان در تبريز پيوستگى داشت در اينجا آن را آورديم .\r\nبسخن خود بازگرديم : رحيمخان چون به خاك روس رفت دولت ايران چشم داشت روسيان او را گرفته بدست ايران سپارند . زيرا گذشته از قانونهاى جهان در پيمان - نامهء تركمانچاى كه ميانهء ايران و روس بسته شده و تا اين هنگام باستوارى خود باز ميماند اين يكى از شرطها بود كه اگر گناهكارى از اينخاك به آن خاك پناهنده شود بازگردانند . و آنگاه رحيمخان همان بود كه روسيان تاخت و تاراج او را بهانه گرفته پياپى گله از آشفتگى ايران مينوشتند و بعنوان اينكه راههاى اردبيل و تبريز و آستارا و اردبيل بسته شده و بستگان ايشان در اردبيل ايمنى بجان و دارايى خود ندارند فشار بدولت ميدادند و بيش از همه براى بستن زبان ايشان بود كه دولت لشگر بر سر رحيمخان فرستاد و آنهمه در رفت را به گردن گرفت . اگرچه هركس شنيده و ميدانست كه رحيمخان و سران شاهسون را خود روسيان شورانيدند ولى از آنجا كه در آشكار از آن بيزارى مينمودند و لاف دلسوزى بايران مىزدند كس را گمان نميرفت كه از گناهكار سياه‌رويى همچون رحيمخان نگهدارى كنند . ولى دولت خودكامه روس قانون و پيمان و همه‌چيز را زير پا نهاده بدستاويز اينكه او گناهكار سياسى است بنگهداريش برخاسته و درخواست دولت ايران را نپذيرفت . او را با همراهان و بستگانش كه رويهمرفته از زن و مرد و بزرگ و كوچك نزديك به صد تن بودند در قفقاز نشيمن داد .\r\nروزنامهاى انگليس و فرانسه و ايران گفتارهايى نوشتند و از اين رفتار قانون‌شكنانه دولت خودكامهء روس نكوهشها كردند . ليكن سودى نبخشيد . اينزمان روسيان با ايران از در دژآهنگى سختى بودند و آشكاره دشمنى مينمودند . رحيمخان تا ديرى در قفقاز مىزيست تا پس از زمانى بار ديگر به خاك ايران آمد و ما داستان او را تا كشته شدنش در تبريز در جاى خود خواهيم نوشت .\r\nاز اينكه سران شاهسون به يارى رحيمخان نشتافته بودند اميد ميرفت از نافرمانى\r\n\r\n","description":"","footnote":"","page_name":" 114 ","page_number":134},
  {"content":"\r\n\r\nبا دولت پشيمان گرديده باشند و از شكست رحيمخان پند آموخته از در فرمانبردارى درآيند و چون در اين هنگام در قره‌داغ كسانى از سوى دولت بگرد آوردن كالاها و كاچالهاى تاراج شده از اردبيل و ديگر جاها ميكوشيدند اينست فرستادگانى هم نزد سران شاهسون فرستاده خواستار شدند هر يكى آنچه بتاراج برده‌اند و يا كسانشان برده بازفرستند . ليكن شاهسونان پروا نكرده همچنان گردنكشى نمودند . اين بود دولت خواست لشگريكه در تبريز بودند بر سر ايشان بروند . سردار اسعد محمد خان پسر ديگر خود را با يكصد و پنجاه سواره از تهران فرستاد كه همراه لشگر باشند .\r\nروز دوشنبه بيست‌ودوم فروردين اين لشگر از تبريز روانه ميگرديدند و چون تبريزيان يفرمخان و سردار بهادر را بس ارجمند ميداشتند و ايشان نيز جايگاه اين شهر را نيك مىشناختند چنين نهادند كه هنگام راه افتادن با مردم شهر بدرودگويى كنند و شهريان بنوازش ايشان را راه‌اندازند . لشگريان با سرداران بميدان مشق درآمدند و شهريان در آنجا انبوه شدند . والى و نمايندگان انجمن و سردستگان نيز همگى آمدند . نخست نمايشى از سوى لشگر داده شد و سپس سخنانى از اينسو رانده گرديد و بارون استپانيان پيكره‌اى برداشت « 1 » و چون اينكارها انجام يافت دسته‌هاى لشگر با آوازهاى بلند در ميان هلهله‌هاى شادى راه افتادند . مردم تا بيرون شهر بدرقه كردند و يكروز تاريخى پرارجى بود .\r\nدر اين سفر هم فيروزى همه‌جا همراه بود . شاهسونان از نادانى و چشم بستگى هرايلى در جاى خود ايستاده و بارى اين نكرده بودند همه در يك جا گرد آيند و لشگر پديد آورند و يا دزهايى استوار گردانند . تو گويى هيچگونه آگاهى از آهنگ دولت نداشتند . در گام نخست نصر اللّه خان و امير عشاير خلخالى با دسته‌هاى خود پيش آمدند .\r\nو چندين بار جنگ‌هاى سختى رويداد كه در همگى فيروزى از آن دولتيان بود . شاهسونان\r\n\r\n\r\n","description":"","footnote":"\r\n( 1 ) اينمرد يكى از دلدادگان آزادى بشمار مىرفت و از روز نخست پياپى پيكره‌هايى از مجاهدان و آزاديخواهان برداشته ميان مردم پراكنده مىساخت و چون جنگ تبريز آغاز شد هر روز بسنگرها رفته پيكره برميداشت گاهى نيز به يارى مجاهدان بجنگ مىپرداخت . اينكه امروز پيكره‌هاى فراوان از آن روزها در دست است بيشتر يادگار كوشش‌هاى اينمرد مىباشد .\r\n","page_name":" 115 ","page_number":135},
  {"content":"\r\n\r\nبسيار دلير و جنگجويند . بويژه در نبرد بيابان كه بسيار آزموده‌اند . چيزى كه هست كارشان بنياد نداشت و هر بار بيش از چند ساعت ايستادگى نميتوانستند . بسيارى از دليران ايشان به خاك افتادند . خود نصر اللّه خان و امير عشاير بسوى خلخال گريختند .\r\nلشگر فيروز از پى ايشان بخلخال رفتند و در آنجا هم نبردهايى پيش آمد و نصر اللّه خان و امير عشاير با كسان ديگرى از سردستگان دستگير افتادند . لشگر با اين فيروزى آهنگ اردبيل كرده روز هفتم ارديبهشت به آنجا رسيدند . مردم اردبيل و حكمران آنجا و كاركنان دولتى پيشواز باشكوهى كردند . چند روز در آنجا درنگ داشتند . ولى چون ايل قوجه بيكلو همچنان گردنكشى ميكردند بار ديگر بيرون شتافته بر سر ايشان راندند .\r\nاين ايل يكى از نيرومندترين تيره‌هاى شاهسون بشمار ميرفت و اينست چون روز شانزدهم ارديبهشت لشگر فيروز بشش فرسخى نشيمنگاه ايشان رسيد سردار خان رييس ايل به پسران و كسان خود دستور داد با دسته‌هاى سواران بجنگ شتافتند و چون دو دسته بهم رسيدند رزم خونين بس سختى درگرفت . سواران از دو سو تاختن آوردند . شصت تيرها تگرگ باريدن گرفت . در دو سه بار تاخت كه روى داد كسانى از دولتيان كشته گرديده كسانى زخم برداشتند . از شاهسونان هم بختور خان و سولدوز خان و هزار خان و هاشمخان و حبيب خان كه پسر و پسر برادر و نوه برادر سردار خان بودند و هر يكى دلير نامدارى شمرده ميشدند به خاك افتادند . گذشته از كسان بينام ديگر . بدينسان ايل قوجه بيگلو گوشمال يافت . دسته‌هاى ديگر نيز در مغان و مشكين يكى از پس ديگرى سزا يافتند .\r\nبسيارى از سران گردنكش شاهسون كه ساليان دراز خودسر و لگام گسيخته زيسته بودند دستگير شدند . بسيارى نيز با پاى خود نزد سردار بهادر و يفرمخان آمده بايشان پيوستند . در سراسر آن پيرامونها ايمنى برپا گرديده تاراجگران همگى گرفتار شده و يا گريخته بگوشه‌اى خزيدند . مردم از سالها چنين آسودگى نديده بودند . دولت اگر بيست هزار سپاه ميفرستاد اين نتيجه بدست نمىآمد و اين كاردانى و دليرى يفرمخان و سردار بهادر و ديگر سردستگان و آزمودگى مجاهدان و بختياريان بود كه بدين آسانى كار را از پيش ميبرد . در اين جنگها گذشته از ديگران حاج على رضا خان گروسى با سيصد سوار از گروس همراهى داشت كه داوطلبانه بلشگر پيوسته بود و اينان نيز\r\n\r\n","description":"","footnote":"","page_name":" 116 ","page_number":136},
  {"content":"\r\n\r\nدليريها و جانفشانيها مينمودند و اين نمونه‌ايست كه جنبش آزاديخواهى چه تكانى بايرانيان داده بود و اگر پيشواى كاردانى پا در ميان داشت . در آن روز به كارهاى بسيار بزرگى دست مىيافت .\r\nچون اين كارها بپايان رسيد لشگر فيروز با سران شاهسون كه دست بسته و يا آزادانه با خود داشت باشكوه بسيار روانه اردبيل گرديد و روز نهم خرداد بار ديگر به آنجا درآمد . مردم بار ديگر پيشواز باشكوهى كردند و پذيراييها و مهمانيها نمودند . يفرمخان و سردار بهادر پس از چندى آسايش در اردبيل و برپا كردن كميسيونى براى بازگرفتن مالهاى تاراجى صد تن بيشتر كه از سران شاهسون دستگير كرده بودند دسته‌اى از ايشان را بدز آنجا سپردند دسته ديگرى را از نامداران همراه خود گردانيده از راه آستارا و رشت بتهران بازگشتند و روز نهم تير ماه بود كه بپايتخت فرارسيدند . در اينجا پيشواز و پذيرايى باشكوه‌ترى كردند و شهر را آيين بستند .\r\nو سران شاهسون را كه زنجير در گردن همراه داشتند بزندان شهربانى سپردند .\r\n\r\n","description":"","footnote":"","page_name":" 117 ","page_number":137},
  {"content":"\r\n\r\n8 - سركردگان شهربانى تبريز در سال 1287 ( 1326 ) با اجلال الملك كه بنيادگزار آن اداره بود .\r\n\r\n","description":"","footnote":"","page_name":" 118 ","page_number":138},
  {"content":"\r\n\r\n\r\nگفتار پانزدهم بدرفتاريهاى همسايگان\r\nدر آن زمان كه لشگر فيروز دولتى در قره‌داغ و اردبيل بسركوب گردنكشان ميكوشيد در تهران و ديگر شهرها يكرشته پيش‌آمدهاى شگرف ديگرى رخ ميداد .\r\nگفته‌ايم دولت از ديرزمان دچار تنگدستى بود . محمد عليميرزا هرچه كوشيد وامى از دو دولت ( روس و انگليس ) بگيرد نتوانست و در نتيجه تنگدستى به آسانى از ميان برخاست . پس از وى دولت آزاديخواه بتنگى افتاده نخست بچاره‌جوييها پرداخت و چنان كه گفتيم از بستگان دربار پيشين و از بدخواهان بنام مشروطه از هركدام پولى خواست كه رويهمرفته از اين رهگذر يك مليون و نيم تومان بدست آمد و در چنان هنگامى گره از كارها گشود . ليكن بايستى انديشه ديگرى كرد .\r\nدر اينزمان مردى از فرانسه بنام مسيوبيزو بعنوان « مستشار ماليه » در ايران ميزيست و ماهانه پول گزافى درمييافت ولى جز آمد و شد باينجا و آنجا و همدمى با نمايندگان بيگانه كارى ازو برنميآمد . دولت ناگزير شد همان وامخواهى را دنبال كند و چون اين زمان آقاى تقىزاده و كسان ديگرى از نمايندگان مجلس در تهران بودند به آنان بسكالش نشسته چنين نهادند كه دولت ده مليون وام از دولتى يا بانگى بخواهد و دو مليون و نيم آن را نقد گرفته سى هزار سپاه بسامان كند و اداره‌ها درست گرداند و از بازمانده وامهاى بانگها را پردازد و پيشنهادى باينگونه آماده نمودند و همين كه مجلس باز شد و به كار پرداخت آن پيشنهاد را بميان آوردند . مجلس آن را پذيرفته راه داد كه دولت پانصد هزار ليره ( نزديك به دو مليون و نيم تومان ) از روس و انگليس وام گيرد . دولت در آخرهاى آذرماه 1288 با نمايندگان روس و انگليس بگفتگو پرداخت ، ولى دو دولت\r\n\r\n","description":"","footnote":"","page_name":" 119 ","page_number":139},
  {"content":"\r\n\r\nچون خواستند اين را دستاويز گرفته درخواست نهانى خود را در زير پرده‌هايى به ايران بفهمانند اينست تا دو ماه باهم گفتگو داشتند تا در آخرهاى بهمن پاسخى دادند .\r\nدر اينهنگام حال اروپا بس بيمناك شده و دشمنى و همچشمى ميانه آلمان و همدستان او با فرانسه و انگليس و روس رو به سختى داشت . اينست دو دولت نيز در آسيا و ايران رفتار خود را ديگر ساخته چنين ميخواستند از گرفتاريهاى دولتهاى اروپا فرصت جسته جاى پاى خود را در اينجا بس استوار سازند . امروز پس از بيست‌واند سال سياستهاى نهانى بيرون افتاده و ما ميدانيم كه پيمان 1907 ميانه روس و انگليس درباره ايران و افغان دامنه پيمان بزرگ ديگرى درباره پيش‌آمدهاى اروپا بوده و دو دولت چنين ميخواسته‌اند براى آمادگى بجنگ جهانگير به كارهاى خود در آسيا سامانى دهند و در آن زمان كه در اروپا سرگرمىهايى براى ديگران پيش‌آمده بود بر آن شدند پيمان را به كار بندند . اين بىگفتگوست كه اينان ميخواستند ايران را ميانه خود بخش كنند و پيمان 1907 خود نقشه آن انديشه بوده . چيزى كه هست ميخواستند نام ايران بازماند و يك دولت ناتوان و درمانده‌اى پايدار باشد و اين از بهر چند نتيجه بود : يكى آنكه دولتهاى اروپا نخروشند و زبان بگله باز نكنند . ديگرى آنكه در درون ايران جنبش - هايى پديد نيايد و هرگاه كسانى پس پرده را دريافته جوشيدند با دست همان دولت ناتوان بر سر ايشان كوبند .\r\nاين بود درخواست نهانى دو همسايه و چون دولت ايران بوامخواهى برخاست بر آن شدند در اينميان چيزهايى را بايرانيان بفهمانند و گوشهاى ايشان را پر كنند .\r\nاين بود دو ماه گفتگو كرده آنهنگام چنين پاسخ دادند : دو دولت مىتوانند تنها چهارصد هزار ليره به ايران وام دهند ليكن بايد ايران فهرستى براى دررفت نوشته بآگاهى دو دولت رساند . نيز بايد دررفت با دست كميسيونى از دو تن ايرانى و دو تن اروپايى باشد .\r\nدولت ايران هفت تن از فرانسه براى كارهاى ماليه مزدور گيرد . نيز براى كارهاى سپاهى سركردگان از اروپا ( با آگاهى دو دولت ) بخواهد . كشيدن راه‌آهن در ايران بيك كس بيگانه‌اى واگزار نشود . كشتىرانى در درياچه ارومى به روس واگزار گردد .\r\nپيداست كه اين درخواستها بگفتگوى وامخواهى پيوستگى نداشت و از انديشه‌هاى\r\n\r\n","description":"","footnote":"","page_name":" 120 ","page_number":140},
  {"content":"\r\n\r\nنهانى ديگرى برميخاست . مجلس آن شرطها را نپذيرفته از وامخواستن از دو دولت چشم پوشيد . زيرا همين كه آگاهى از پيشنهاد دو دولت بتوده رسيد در همه‌جا مردم ناخرسندى نمودند و بخروش برخاستند بويژه در تبريز و تهران كه تكانى در مردم پديد آمد . در تبريز ستار خان هنوز در آنجا بود و همراه نمايندگان انجمن ايالتى بتلگرافخانه درآمدند و نمايندگان آذربايجان را در تهران بتلگرافخانه خواسته بگفت و شنيد پرداختند و آشكاره آگاهى دادند كه توده آذربايجان بهيچگونه وامخواهى از روس و انگليس خرسندى ندارد چه رسد به آن شرطهاى ننگين و ريشه برانداز و نويد دادند كه هرگاه دولت از خود كشور وام خواهد آذربايجان اندازه بزرگى را بپردازد و چون شور و جوش همه دسته‌ها را فراگرفته و مردم از درون دل به پشتيبانى دولت برخاسته بودند كميسيونى از پيشروان بازرگانان ( شادروان حاج مهدى آقا كوزه‌كنانى و شادروان حاج شيخ على اكبر اهرابى و حاج ميرزا على اكبر آقا صدقيانى و حاج على آقا كمپانى و ديگران ) پديد آوردند كه هم از تبريز پول گرد آورند و هم بشهرهاى ديگر تلگراف نموده آنها را نيز به كار برانگيزند .\r\nدولت‌هاى روس و انگليس از اين دليرى ايران رنجيده در آخرهاى اسفند يادداشتى بدولت ايران فرستاده در آن چنين گفتند : كه دولت ايران نمىتواند هيچ سر - چشمه درآمدى را از آن خود نزد بيگانه‌اى گرو گزارد و بچنين كارى آزاد نيست .\r\nدولت ايران خونسردانه پاسخ داد كه در گرو گزاردن هرگونه سرچشمه درآمدى ( جز از آنچه از پيش در گرو يكى از دو دولت مىباشد ) آزاد است .\r\nاز اين پاسخ روس و انگليس بر خشم و تندى افزوده دو يادداشت بيم‌آميزى يكى در نيمه‌هاى فروردين و ديگرى در آخرهاى ارديبهشت بدولت فرستادند كه بايد گفت نخستين تيشه را بريشه آزادى ايران فرود آوردند . در اين يادداشتها ايران را در واگزاردن كشيدن راه‌آهنى در ايران و كندن كانى به كسى از بيگانگان و در مزدور گرفتن و سركردگانى از بهر سپاه خود آزاد نشناختند و از در بيم دادن درآمدند .\r\nآنچه دو دولت را به اين بدرفتاريها دليرتر ميساخت آن بود كه دولت آلمان در كشور عثمانى دست در ميان داشت و داستان كشيدن راه‌آهن از استانبول تا بغداد\r\n\r\n","description":"","footnote":"","page_name":" 121 ","page_number":141},
  {"content":"\r\n\r\nبر زبانها بود و گمان ميرفت كه كم‌كم در ايران هم دست يابند و در نهان و آشكار پيوستگىهايى پيدا كنند . بيش از همه از واگزارى راه‌آهن تهران و خانقين بآلمان ترس ميكردند . اگر روزنامها را نگاه كنيم كسانى از ايرانيان نيز چنين آرزويى در دل مىپرورده‌اند و در انجمنها گفتگوهايى مىشده است .\r\nاين بود دو دولت به اين اندازه بسنده نكرده از فشار و بدرفتارى بازنايستادند بويژه روسيان كه در پترسبورگ يكدسته تندروى به روى كار آمده و رشته سياست را در دست داشتند و بر آن بودند كه زودتر كار خود را با ايران يكسره سازند و از هيچگونه نيرنگ‌بازى و بيدادگرى بازنمىايستادند .\r\nاز داستانهايى كه در همان زمان رخ داد اين بود كه در آخرهاى ارديبهشت داراب ميرزا نامى از نوادگان بهمن ميرزا برادر محمد شاه « 1 » كه بسته روس و در ميان سواران قزاق عنوان سركردگى داشت و در قزوين ميان روسيان بود از آنجا بيرون آمده بهمدستى احمد خان مير شكار محمد على ميرزا كه در قونسولگرى روس در قزوين بستى بود دسته‌اى بر سر خود گرد آوردند و از آنجا به خاك زنجان درآمده بشورش برخاستند . چنين ميگفتند كه براى بازگردانيدن محمد على ميرزا ميكوشند و چون مير شكار در آنجاها بستگان بسيار داشت و داراب ميرزا كاغذهايى بنام زينهارنامه با مهر يكى از سركردگان روس در دست داشت كه بمردم بخش ميكرد و چنين ميگفت هركه آن را دارد در نگهدارى دولت روس مىباشد در سايه اين نيرنگها گروهى را بر سر خود گرد آوردند و آهنگ زنجان نمودند . بر سر راه ديه‌ها را تاراج ميكردند و از آزار و زيان بازنمىايستادند . ميرزا صالح خان حكمران زنجان كه يكى از آزاديخواهان بنام بود با آنكه سپاهى با خود نداشت بسيج ايستادگى كرد . داراب ميرزا و همراهان او پس از هفده روز تاراجگرى در روستاها به نزديكى شهر رسيدند و شبانه تاختن آوردند . حكمران بهمدستى مردم ايستادگى نموده ايشان را از شهر بيرون راندند . در اين كشاكش هشت تن از دو سوى كشته گرديد . داراب ميرزا در سه فرسنگى شهر نشيمن گرفت و دولت ايران از چگونگى آگاهى يافته دسته‌اى از\r\n\r\n\r\n","description":"","footnote":"\r\n( 1 ) داستان گريختن بهمن ميرزا بقفقاز و پناهنده‌شدن او بدولت روس در تاريخ قاجاريان شناخته است .\r\n","page_name":" 122 ","page_number":142},
  {"content":"\r\n\r\nگيلان با على خان امير تومان بگرفتن او فرستاد . از آنسوى روسيان با آنكه از آشوب داراب ميرزا بيزارى مينمودند و سفير روس مىگفت او بنام آسودگى ( مرخصى ) از لشگرگاه بيرون رفته و از پيش‌آمد تاراج روستاها و جنگ زنجان افسوس ميخوردند و پوزش ميخواستند با اينهمه بگرفتن او از سوى ايرانيان خرسندى ندادند و يكدسته قزاق از قزوين بآوردن او فرستادند . اينان داراب ميرزا را با همراهانش برداشته روانه زنجان گرديدند و در نهان ايشانرا بآشوب دليرتر مىساختند . اين بود چون در راه به على خان و دسته او برخوردند و جنگ آغاز شد روسيان جلوگيرى كردند و على خان را گرفته بدست مير شكار دادند كه او را با تير كشت . نيز كس ديگرى را از پا انداخت . سپس روسيان سپاهيان ايرانى را دستگير كرده با خود بقزوين بردند « 1 » .\r\nدر آذربايجان كه بدرفتاريشان هميشگى بود اين زمان به سختى افزودند و بيكرشته كارهاى ناسزايى برخاستند . يكى از سالدات از باغ گريخته و به خانه شادروان ثقة الاسلام پناهنده شده و چنين مىگفته آمده‌ام مسلمان بشوم . شايد برانگيخته خود روسيان بوده و هرچه هست ما پوشيده نميداريم كه پذيرفتن او جز كار خامى نبوده .\r\nروسيان آن را دستاويز گرفته روز پنجشنبه بيست‌وهشتم ارديبهشت هنگام نيمروز ناگهان دسته‌اى از سالدات به خانه ثقة الاسلام ريخته آنجا را از درون و بيرون فراگرفتند و به كسى راه آمد و شد ندادند و پس از آنكه چند ساعت خانه را بدينسان در دست داشتند در سايه كوشش و خواهش والى و ديگران از آنجا بيرون رفتند .\r\nفردا آدينه بدستاويز اينكه يكتن ارمنى كه بسته روس بوده از دست پاسبانان ( آژان ) كتك خورده هنوز پيش از آفتاب دسته‌هاى قزاق و سالدات را بارمنستان ريخته كوچه‌ها را فراگرفتند و همه پاسبانان آنجا را با سركردگانشان گرفته همه را از تفنگ و طپانچه و افزار ديگر برهنه ساخته همگى را كه هفده تن بودند با خوارى و آبريختگى گله‌وار جلو انداخته قزاق و سالدات از پشت سر آنان سرودخوانان از كوچه و بازار گذرانيده بباغ شمال بردند .\r\n\r\n\r\n","description":"","footnote":"\r\n( 1 ) در آن چند سال كه روسيان در ايران بودند ايرانيان سخت پرهيز ميكردند از آنكه با يكى از سپاهيان روس از در برابرى درآيند و بجنگ برخيزند و اين پرهيز را بايستى داشته باشند اينست بدينسان روسيان دلير شده سپاهيان را دستگير ميكردند و پاسبانان را گرفتار نموده با صد خوارى بباغ شمال مىبردند .\r\n","page_name":" 123 ","page_number":143},
  {"content":"\r\n\r\nداستان ارمنى اين بود كه بر سر ماليات مىبا پاسبان زد و خورد كرد و تير برو انداخته و او را زخمى كرده بود كه گناه را او كرده و بايستى كيفر بيند . ولى روسيان پاسبانرا گناهكار دانسته به آن بيدادگرى برخاستند . در كتاب آبى در اين‌باره چنين مىنگارد .\r\n« امروز مسيو ايزولسكى به من آگاهى داد كه در تبريز پاسبانان شهر بر سر يكى از بستگان روس ريخته ميخواسته‌اند او را بكشند و دولت روس ناگزير شده در اين‌باره بكارى برخيزد و سپاه روس چند تن از پاسبانان گناهكار را دستگير كرده‌اند و چنين گفتند كه اين‌گونه پيش‌آمدها اگر چه كوچك باشد نمىتوان از آن چشم‌پوشى كرد » .\r\nاينها دروغهاييست كه در آن روزها فراوان ساخته مىشد و در روزنامه‌هاى روس و انگليس چاپ مىيافت . در آن روزها اداره شهربانى ( نظميه ) تبريز از آراسته - ترين و بسامانترين اداره‌ها بود و پاسبانان و سركردگان ايشان با آنكه بيشتر از مجاهدان جنگ آزموده و دلير بودند در كار شهربانى نيز شايستگى بسيار از خود مى - نمودند و سامان و كاردانى اين اداره را هر كسى مىشناخت . اگر مسيو ايزولسگى راست ميگفت چرا روسيان گرفتارى آن پاسبانان و كيفر ايشان را از خود ايرانيان نخواستند ؟ ! آيا آن رفتار زشت با يك اداره جز پرده‌درى معناى ديگرى داشت ؟ ! اگر دولت ايران نيز سپاه آراسته و توپ و تفنگ آماده‌اى داشت و مىتوانست پاسخ زور را با زور گويد آن زمان دانسته مىشد زشتى اين رفتارها تا چه اندازه بوده .\r\nاز اين پرده‌دريها سراسر تبريز به جوش آمده نزديك بود بيكباره رشته پاره گردد . انجمن ايالتى بجلوگيرى برخاسته مردم را بشكيبايى واداشت . نيز از بستن بازار جلوگيرى كرد تنها به اين اندازه بسنده نمود كه بازرگانان تلگرافهايى بنام بيزار جويى از دژ آهنگى روسيان براى دار الشورى و همه سفارتخانه‌هاى دولتهاى اروپايى در تهران و روزنامه‌ها و ديگران بفرستند و بازرگانان در تلگرافخانه گرد آمده تلگرافهاى بسيار درازى بدانسان كه ميبايست فرستادند .\r\nدر نتيجهء آن تلگرافها تهران نيز شوريد و مردم در همه‌جا بخروش برخاستند در آن زمان دسته‌اى بنام « مدافعين وطن » پديد آمده بود . اينان بكوشش برخاسته\r\n\r\n","description":"","footnote":"","page_name":" 124 ","page_number":144},
  {"content":"\r\n\r\nبر آن شدند كه بازارها بسته گردد و در ميدانها گفتارهايى بنام بيزارى از دژ آهنگيهاى روسيان در آذربايجان ميان انبوه مردم رانده شود و آگهىها در اين‌باره در روزنامها نوشتند . ليكن دولت آن را نپسنديد و ادارهء شهربانى بجلوگيرى برخاست و آگاهى - هايى از سوى دولت بيرون داده شد بدين عنوان كه سردار سپاه روس در تبريز با قونسول از انجمن ايالتى و حكمران پوزش خواهند خواست .\r\nولى اين نيز درست نبود و تا آنجا كه ما آگاهى داريم چنين پوزشى خواسته نشد . روسيان پاسبانان را كه دستگير كرده بودند رها نمودند ولى بتاوان رفتارى كه با سالدات در خانهء شادروان ثقة الاسلام شده بود سه هزار تومان پول گرفتند . بدينسان گرفتارى بپايان آمد . ولى خواهيم ديد كه آخرين گرفتارى نبود .\r\n\r\n","description":"","footnote":"","page_name":" 125 ","page_number":145},
  {"content":"\r\n\r\n\r\nگفتار شانزدهم كشته شدن آقاى بهبهانى و ميرزا عليمحمد خان\r\nدر اينهنگام كه ايران به اين سختىها دچار بود بايستى يكدسته مردان بخرد و جانفشان كه از سياست اروپا آگاه باشند رشته كارها را در دست گرفته و توده را كه اين زمان بر سر پا بود بپشتيبانى خود برانگيخته در برابر فشار همسايگان يك تيپ بايستند و يكدل و يكرو بكوشش پردازند . اينان مىتوانستند از ايران صد هزار سپاه آرايند و بهنگام نياز چندين صد هزار جنگجو برانگيزند و هرگاه چنين كارى ميكردند بيگمان روس و انگليس كوتاه آورده با حال بيمناكى كه اروپا را بود و با همچشمىهايى كه دولتهاى اروپايى داشتند هرگز بجنگ نمىپرداختند .\r\nافسوس كه در چنان هنگامى كسانى كه رشته كارها را در دست داشتند كمتر يكى اين شايستگى را دارا بودند . چنان كه بارها گفته‌ايم بيشتر وزيران و كاركنان اداره‌ها و بسيارى از نمايندگان دار الشورى از درباريان پيشين قاجارى و خود كسانى بودند كه پدر به پدر ببندگى خو گرفته و هميشه روس و انگليس را به كارهاى ايران چيره ديده بودند و ايشان را ماندن و نماندن ايران چندان تفاوت نداشت . اما كسانى كه از ميان آزاديخواهان با ايشان بودند اينان نيز بيشتر مردمان بىارج ترسويى بودند و جانهاى خود را بيش از ايران دوست ميداشتند . بلكه پاره‌اى در پى آرزوهاى ديگر بودند و هركدام جز پيشرفت دلخواه خود را نمىخواستند . اگر در اينميان چند تنى پاكدرون و جانفشان بودند آنان نيز در ميان ديگران گم شده بكارى توانايى پيدا نمىكردند .\r\nپشت سر اين دسته روزنامه‌نويسان و انجمن‌سازان و هياهوكنان بودند . اينان\r\n\r\n","description":"","footnote":"","page_name":" 126 ","page_number":146},
  {"content":"\r\n\r\nنيز در ناشايستى و خودخواهى راه آنان را داشتند و هر يكى مشروطه را خوان يغمايى پنداشته در جستجوى رسد خود بودند . يك چيز شگفت اين بود كه هرگروهى راه خود را دنبال ميكرد و پيش‌آمد مشروطه را از بهر پيشرفت كار خود پنداشت . مثلا در اين هنگام كه ايران مشروطه را از اروپا گرفته و يكدسته همه بر آن مى - كوشيدند كه قانونهاى اروپايى بلكه همه شيوه‌هاى آنجا را نيز در ايران رواج دهند از يكسو نيز ملايان در هر كجا دست باز كرده به گمان خود « اجراى حدود » ميكردند . چنان كه يكى در تبريز بپسر حاجى ميرزا هاديخان چوب زد . ديگرى در قوچان زنى را سنگباران كرد . معين الغربا نامى از ملايان مشهد بهمدستى يك ملاى ديگر در ديه‌هاى نيشابور سه كس را از اسماعيليان بكشت كه يكى از زشت ترين داستانهاى تاريخى آنزمانهاست .\r\nدر چنان زمانى بيش از همه آن ميبايست كه كسانى با نوشتن كتابها و روزنامها مردم را از معنى درست مشروطه و راه زندگانى نوين آگاه سازند و سود آزادى كشور را فهمانيده همه را بهمدستى و همزبانى خوانند . در چنان زمانى كه توده بجنبش آمده گوشها شنوا شده بود اگر مردان بخردى پا در ميان بودند بايستى بچارهء پراكندگيها و چندتيرگيها كه در توده از باستان زمان بود كوشند . بجاى همه اينها ناگهان در پايتخت دسته‌هاى انقلابى و اعتدالى پديد آمده آتش دوتيرگى زبان زدن گرفت .\r\nاين گونه دسته‌بنديها بيكى از دو راه پيش آيد : يا كسانى راهى را در سياست پيش گيرند و بر سر آن دسته‌بندى كنند و يا مردى آيينى براى زندگانى توده پيشنهاد كند و گروهى آن را پذيرفته در پيرامون آن كشاكش نمايند . ولى اين دسته‌بندى در تهران بيكبار عنوان جدايى داشت : آقاى تقىزاده همين كه از تبريز بتهران آمد يا از راه پيروى بدسته‌بندىهاى اروپا و يا تنها از بهر فزونى نيروى خود كسانى را از آقايان نواب و حكيم الملك و ديگران با خود همدست نموده دسته‌اى بنام « انقلابى » پديد آورد و اينان از همان دم به كار پرداخته بر آن كوشيدند كه نمايندگان تهران و ديگر شهرها از همدستان ايشان باشند و در اين‌باره تلگرافها بشهرها فرستادند كه بدست افتاد و مايهء گفتگو گرديد . در برابر اينان هم سردار اسعد و ديگران دسته‌اى\r\n\r\n","description":"","footnote":"","page_name":" 127 ","page_number":147},
  {"content":"\r\n\r\nبنام اعتدال پديد آوردند و كار كشاكش بالا گرفت . روزنامها نيز هريكى هواى دسته ديگرى را داشت از جمله روزنامهء « ايران نو » كه محمد امين رسول‌زاده آن را مينوشت زبان انقلابيان بود . روزنامه استقلال پيروى از اعتداليان ميكرد .\r\nچنان كه ميدانيم اينزمان مجاهدان چه در تهران و چه در شهرهاى ديگر گروه انبوهى بودند . اگر سررشته‌داران كشور خودخواهى را كنار نهاده راستى را به پيشرفت كارها ميكوشيدند بايستى از اينان سپاهى پديد آورند كه هم ايشان كارى پيدا كنند و راه روزى در پيش داشته باشند و هم از بهر كشور نيروى جانبازى درست شود . ولى چون دلسوزى در ميان نبود و از اينسوى چنان كه گفته‌ايم سياست همسايگان و سود خود سررشته‌داران هردو خواستار نابودى اينان بود اينست كسى پرواى ايشان را نداشت يكدسته كه زيردست يفرمخان بودند و بختياريان كه بستگى بسردار اسعد داشتند حال بدى نداشتند . ولى ديگران همگى سرگردان روز ميگزاردند و بيچارگان از سرنوشت خود آگاهى نداشتند . اينان نيز در آن آشفتگى از هم پراكنده كوركورانه از دوتيرگى انقلابى و اعتدالى پيروى ميكردند .\r\nاز شگفتىهاى تاريخ مشروطه است كه چون محمد عليميرزا مجلس را برانداخت و مشروطه‌خواهان و سردستگان هر كجا بودند گريختند و يا بخاموشى گراييدند ناگهان از ميان توده يك ستار خان بيسواد بزرگشدهء بيابان به پا برخاسته با جان بكوشش پرداخت و از هر گوشه صدها مردان از ميان توده به يارى او شتافتند و جانبازانه زير درفش او گرد آمدند و دست برادرى بهم داده جنگ را پيش بردند و روزبروز فيروزتر گرديدند و زمان به زمان بر نيروشان افزود . كار بجايى رسيد كه از قفقاز صدها كسان به يارى آمدند و از گيلان و اسپهان نيز شورش پديد آمد . سيزده ماه رشتهء كارها در دست اين برخاستگان از ميان توده انبوه بود كه هم ريشه خودكامگى را كنده بار ديگر مشروطه را بايران برگردانيدند و هم با سياست همسايگان برآمدند .\r\nولى همين كه محمد عليميرزا برافتاد و بار ديگر وزيران و بزرگان و دانشمندان و اين گونه برجستگان بميان افتادند و رشتهء كارها را بدست گرفتند در سايهء خودخواهى و ناشايستگى و دغلكارى نه تنها كارى از پيش نبرده كشور را دچار آشفتگى گردانيدند\r\n\r\n","description":"","footnote":"","page_name":" 128 ","page_number":148},
  {"content":"\r\n\r\nو با سياست همسايگان نتوانستند برآمد . يك گناه بزرگترشان اين بود كه آن دسته‌هاى جانبازان و مردان غيرتمند را نيز فداى خودخواهى و سياهكارى خويش ساختند .\r\nاين داستان از يكسو نمونه‌ايست كه با پاكدلى و جانفشانى هر كارى پيش رود و با دغلبازى و نيرنگ‌كارى هيچ كارى پيش نرود و از سوى ديگر دليل است كه توده انبوه ايران شايستگى خود را از دست نداده و همهء ناشايستى از آن سررشته - داران بوده .\r\nاز سخن خود دور نيفتيم : كشاكش دو دسته بالا گرفته جلو كارها را نگه - ميداشت . مجاهدان نيز به چندين بخش شده حيدر عمو اغلى و على محمد خان تربيت افزار كار تقيزاده گرديده و بختياريان به پيروى سردار اسعد و پشتيبان اعتداليان بودند .\r\nيفرمخان دسته‌هاى خود را جداگانه نگهميداشت . و چون ستار خان و باقر خان بتهران رسيدند انبوهى بر سر ايشان گرد آمدند ولى خود آنان حال روشنى نداشتند و نميدانستند چه بكنند و با چه دسته‌اى همراه باشند و از درون دلها آگاه نبودند . مردانى كه بكشتن و كشته‌شدن خو كرده و جز مردانگى و جانبازى شيوه‌اى نشناخته در برابر اين نيرنگها و رويه‌كاريها همچون پلنگ بيابان بودند كه بكوچه - هاى پيچاپيچ و بن‌بست شهرى افتد و راه چاره را گم كند .\r\nما چگونگى خواستن اينان را بتهران نوشتيم . ولى اين را نگفتيم كه چون ايشان از تبريز بيرون آمدند و در ميانج و زنجان مردم آن شور را در پيشواز ايشان از خود نمودند و در تهران همين كه آگاهى رسيد كه از تبريز بيرون آمده‌اند همگى مردم با شور و خروش به بسيج پيشواز و پذيرايى برخاستند اين جوش مردم روسيان را بر آن داشت كه بآمدن ايشان بتهران نيز خرسندى نداده به بيرون كردن از ايران بكوشند و اين خواهش را از دولت كردند . چنين پيداست كه سردار اسعد و سپهدار نيز از آمدن ايشان بتهران ناخوشنود بودند . اين بود تلگرافى بنجف فرستاده از آقايان آخوند خراسانى و حاج شيخ مازندرانى خواستار شدند كه بتلگراف سردار و سالار را بنجف خوانند . پيداست كه عنوانشان اين بوده اينان مايه شورش هستند و\r\n\r\n","description":"","footnote":"","page_name":" 129 ","page_number":149},
  {"content":"\r\n\r\nسر بفرمان دولت فرونمىآورند . چنان كه در ديگر جاها همين عنوان را داشتند ولى گمان ندارم آخوند و حاجى شيخ با آن آگاهى كه از حال ستار خان و باقر خان داشتند و با ارجى كه پاكدلانه بجانفشانىهاى آنان مىنهادند اين سخن را باور نموده باشند .\r\nهرچه هست در آن روزهائى كه ستار خان و باقر خان در قزوين بودند تلگرافى از نجف بايشان رسيد كه آخوند و حاج شيخ آرزوى ديدار ايشان كرده خواستار شده بودند كه از همانجا روانه نجف گردند . ليكن ستار خان آن را نپذيرفت . از اينجا مىتوان دانست كه در تهران چه سرگذشتى چشم به راه ايشان داشت و بيگمان كوششها به كار مىرفت كه آنان را آلوده و بدنام گردانند و از ديده مردم براندازند و بيگمان اينان با ساده - درونى كه داشتند از آن دامها نمىتوانستند بيرون جهند .\r\nاين زمان ستار خان در پارك اتابك و باقر خان در عشرت‌آباد نشيمن داشت و بهر كدام ماهانه هزار تومان از دولت داده ميشد و بسيار ارجمند بودند ولى اينها جز براى چندگاهه نبود . از روزيكه اينان بتهران آمدند كسانى خود را بايشان بسته و گرد ايشانرا تهى نميگزاردند . ليكن بيشتر اينان مردان دغلبازى بودند كه جز بسود خود نميكوشيدند . ستار خان از كشاكش اعتدال و انقلاب سخت دلگير گرديده ميخواست بجلوگيرى كوشد ولى اين كشاكش كه از سرچشمهء ديگرى آب مىخورد نيرومندتر از آن بود كه او بتواند از عهده جلوگيرى برآيد .\r\nاينحال سردستگان آزادى و مجاهدان است كه به چندين دسته بودند . در اين ميان ملايان نيز يكدسته‌اى پديد آورده و اينان نيز بانقلابيان دشمنى مينمودند و چنين ميگفتند علماى نجف فتوى به بيدينى تقىزاده داده‌اند و بايد او را از مجلس بيرون كرد و گويا چنين نهاده شده بود كه آقاى بهبهانى بنمايندگى از علماى نجف بمجلس بيايد و در اينجا نيز با انقلابيان از در دشمنى درآمده بجلوگيرى كوشيده شود و پيداست كه چنين كارى بر تقىزاده و دسته او زيانها داشت و شايد در ميان توده جنبشى ببدخواهى ايشان پديد مىآورد .\r\nدر اين گرماگرم شب شنبه بيست‌وچهارم تيرماه ( نهم رجب ) چهار تن مجاهد به خانه سيد عبد اللّه ريخته در برابر چشم كسانش او را كشتند . اگرچه كشندگان نام\r\n\r\n","description":"","footnote":"","page_name":" 130 ","page_number":150},
  {"content":"\r\n\r\nبنام شناخته « 1 » نشدند ولى بيگمان از دسته حيدر عمو اغلى بودند و اين خونريزى را با دستور تقيزاده كردند . حيدر عمو اغلى كه ما آنهمه ستايش‌هاى بجا از كاردانى و دليرى او كرده‌ايم اينزمان در تهران افزار دست تقىزاده گرديده به اين كارهاى ناشايست برميخاست آقا سيد عبد اللّه با آنهمه كوشش‌ها در راه مشروطه چرا بايستى او را بكشند ؟ . . خوب بود به ياد مىآوردند روز سوم تير ( روز بمباردمان مجلس ) را كه در چنان روزى تقيزاده در خانه خود نشست و رو ننمود . ولى سيد عبد اللّه دليرانه بمجلس آمد و ايستادگى كرد و آنهمه گزند ديد . اين چكاريست كه كسى در چنان روزى از خانه بيرون نيايد و در يازده ماه كه مجاهدان با سپاه خودكامگى دست پنجه بودند به هيچ كارى برنخيزد ولى همين كه خود - كامگى برافتاد و ميدان باز شد اين زمان با دست اين و آن « انقلاب » كند و بآدمكشى پردازد ؟ ! . اگر اين شنيده بود در شورش فرانسه آدم‌كشىها كردند بايستى فراموش نكند كه آن آدمكشىها را بسود كشور خويش كردند نه بسود همسايگان ! وانگاه در آنجا نيز از اين كارها جز زيان برنخاست . اين چه روا بود كه پيرامونيان محمد على ميرزا از باغشاه درآمده جا در ميان آزاديخواهان گيرند و كسى را با ايشان سخنى نباشد . و ليكن آقا سيد عبد اللّه را كه يكى از پيشروان آزادى بود و هميشه در پيش‌آمدها ايستادگى ميكرد بدينسان به خاك اندازند ؟ !\r\nفرداى آن روز تهرانيان بازارها را بستند و خروش بزرگى برخاست . نيز در مجلس اعتداليان پيش آمد را بگفتگو گزارده بشور و فرياد بىاندازه پرداختند . اينان از دولت گرفتارى كشندگان بهبهانى را ميخواستند ولى دولت را آن توانايى نبود . كم‌كم مردم پرده از روى كار برداشته از تقيزاده نكوهش آغاز كردند و بيرون كردن او را از مجلس خواستار شدند . سه روز بازار بسته ماند . ميگويند تقيزاده چون ديد ايستادگى نميتواند بسردار اسعد پناه برد و شب به خانه او رفت . سردار اسعد نيز با آنكه از اعتداليان بود بنگاهدارى او برخاست .\r\n\r\n\r\n","description":"","footnote":"\r\n( 1 ) چنان كه سپس دانسته شد يكى از ايشان رجب نام سرابى بود كه از قفقاز آمده و در تبريز در شمار مجاهدان قفقازى در جنگها دست داشت و سپس بتهران آمده بعمو اغلى پيوست و بدستور او به آن كار برخاست و اين بود پس از كشته شدن بهبهانى در تهران نايستاده دوباره بتبريز بازگشت و در آنجا بود تا در جنگ محرم 1330 با روسيان تيرى از دهانش خورده كشته گرديد . ميگويند : شادروان بهبهانى را نيز از دهانش زده بود .\r\n","page_name":" 131 ","page_number":151},
  {"content":"\r\n\r\nاز آنسوى ستار خان و باقر خان و معز السلطان و ضرغام السلطنه چهار تن كه در كشاكشهاى مشروطه‌خواهى جانبازى كرده و دار الشورى را نتيجه جانبازيهاى خود ميشماردند چيرگيهاى تقىزاده و درماندگى دار الشورى بر آنان ناگوار افتاد و اينست با هم سوگند خورده و پيمان نهادند كه بپشتيبانى دار الشورى بكوشند و آن را در برابر چيرگيهاى انقلابيان نگهدارند و اين پيمان خود را نوشته در روزنامها پراكنده ساختند .\r\nيكى از درخواستهاى اينان آن بود كه چند تن كه بدسته‌بندى برخاسته و اين كشاكش را پديد آورده‌اند بايد از مجلس بيرون روند . از اين پيش‌آمد تقيزاده ناگزير شده چهارصد تومان پول از مجلس گرفته از تهران بيرون رفت و از راه گيلان و تبريز روانه استانبول گرديد .\r\nدر همانروزها مستوفى الممالك رئيس الوزراء گرديد و اين كابينه پنجم بود كه پس از برافتادن محمد على ميرزا به روى كار ميآمد . كابينه سپهدار از ديرباز در سايه كشاكش انقلابى و اعتدالى از كار بازمانده بود و سرانجام از ميان برخاست . سپهدار و سردار اسعد در اين كابينه نبودند و در مجلس بميان نمايندگان درآمدند ولى سردار اسعد در كارها دست داشت و وزيران ازو سخن ميشنيدند و او از پيمان و همدستى آن چهار تن سخت خشمناك بود و در دشمنى آنان با انقلابيان همراهى مينمود . چنان كه سپهدار در نهان با آن چهار تن همراهى داشت .\r\nكشاكش پيش مىرفت و شب نهم مردادماه نيم ساعت از شام گذشته هنگاميكه عليمحمد خان تربيت همراه سيد عبد الرزاق نامى درشگه نشسته و از خيابان لاله‌زار ميگذشت در سر چهارراه مخبر الدوله چند تن از مجاهدان از دسته معز السلطان بر سر درشگه ريخته عليمحمد خان و سيد عبد الرزاق هردو را با گلوله كشتند . اين نيز با دستور اعتداليان و بنام كينه‌خواهى از انقلابيان بود . بيچاره عليمحمد خان جوان قربانى هوسبازيها و كينه‌جوييها گرديد . كسانى گفته‌اند ستار خان از اين كشتار آگاهى داشت .\r\n\r\n","description":"","footnote":"","page_name":" 132 ","page_number":152},
  {"content":"\r\n\r\nولى آقاى يكانى ميگويد : هيچگونه آگاهى نداشت و چون كشندگان ميخواستند به او پناهنده شوند نپذيرفت « 1 » .\r\nهرچه هست از اين پيش‌آمد هركس را بيم گرفت و اروپاييان به زبان آمدند . با آن دسته‌بنديها كه مجاهدان را بود و اين كينه‌توزى كه بميان ايشان افتاده بيم آن ميرفت آدمكشىهاى پياپى روى دهد . وزيران و نمايندگان و سردستگان همگى زشتى كار را دريافتند و همگى بر آنشدند كه بايد جلوگيرى شود . ولى از چه راه ؟ . . نمايندگان روس و انگليس بر آن بودند كه از همه مجاهدان ابراز جنگ را بگيرند و آنان را پى كارهاى خود فرستند . كابينه نوين مستوفى الممالك نيز كه انقلابى و اعتدالى را بهم در آميخته و از اندامهاى آن حكيم الملك و نواب و فرمانفرما بودند اينان نيز همه آن انديشه را داشتند . با آلودگى كه اينهنگام مجاهدان را بود جز اين نتوانستند كرد . تو گفتى آن كشاكش و دسته‌بنديها تنها از بهر اين بود كه يكمشت مردان غيرتمند و دلير را كه به چشم بيگانگان خار بودند آلوده گردانند و از ديده مردم بياندازند و در ميان ايشان تخم كينه و دشمنى بكارند و سپس انقلابى و اعتدالى دست بهم داده بكندن ريشه ايشان همداستان گردند .\r\nدر كتاب آبى عبارتهائى هست كه بايد در اينجا بياوريم : ميگويد :\r\n« وزير خارجه آهنگ دولت را ( درباره گرفتن تفنگ از دست مجاهدان ) با وزير مختار روس بگفتگو گزاشت . من نيز با ايشان بودم . مسيو پاكلوفسكى آهنگ دولت را نيكخواهانه براست داشت و بيش از همه دستگيرى كشندگان سيد عبد اللّه را سپارش كرد و چون پيش از آن با مسيو پاكلوفسكى در اين زمينه گفتگو كرده و همداستان شده بوديم كه دولت را به اين كار دليرتر گردانيم اين بود من انديشه خود را بازنمودم ولى من بيشتر گرفتن ابزار جنگ از دست مجاهدان را سپردم زيرا پس از اين كار دستگيرى مجاهدانى كه بسته ايران نيستند و دستگيرى كشندگان آسان مىشود .\r\nاز سخنان نواب چنين برآمد كه دولت ايران مىترسد كه اگر مجاهدان\r\n\r\n\r\n","description":"","footnote":"\r\n( 1 ) يكى از ايشان آقا بالا نام از دسته معز السلطان بوده . آقاى يكانى ميگويد : من ايستاده بودم كه او همراه ديگران بپارك اتابك آمدند و ديگران دور ايستادند و آقابالا نزديك آمده به گوش سردار سخنى گفت . سردار آشكاره پاسخ داد : من از اين كار آگاهى ندارم و هرگاه دولت شما را بخواهد گرفته بدست او ميسپارم . ميخواهيد بمانيد .\r\nميخواهيد برويد . آقا بالا اين را شنيده بازگشت و با همراهان خود بيرون رفت .\r\n","page_name":" 133 ","page_number":153},
  {"content":"\r\n\r\nايستادگى سختى كنند دولت روس آن را بهانه كرده سپاه خود را از قزوين بتهران بياورد وزير مختار روس بايشان زبان داد كه دولت امپراتورى روس هيچگاه نخواسته و نمىخواهد بهانه براى آوردن سپاه بتهران پيدا كند . . . »\r\nاين گفتگو در دهم مردادماه بوده . همان روزها دولت بر آن بود با دست قزاقخانه و ديگر نيروى دولتى به كار پردازد و با رييس قزاقخانه چگونگى را بگفتگو ميگزاشت .\r\nليكن سپس سختى كار را دريافته بر آن شد كه با خود سردستگان از پيش گفتگو شود و آنگاه آگهيى پراكنده كرده مهلتى نهند كه در آن كسانى كه بخواهند خودشان تفنگها را بازدهند . دو نماينده روس و انگليس اين را نمىپسنديدند . ليكن چون پاى نمايندگان مجلس و كسان ديگرى در ميان بود دولت نتوانست پيروى از راهنمايى آن دو نماينده بكند .\r\nكسانى از نمايندگان آذربايجان با ستار خان و باقر خان گفتگو كردند و روز دهم مرداد همگى ايشان را با صمصام السلطنه و ديگر سردستگان بمجلس خواندند و در نشستى كه هفت ساعت كشيد و گفت و شنيد فراوان رخداد مجلس قانونى نهاد درباره اينكه جز سپاهيان و پاسبانان شهربانى ديگرى تفنگ و ابزار جنگ نتواند برداشت و از مجاهدان تا چهل و هشت ساعت اينها گرفته شود و هرگاه ايستادگى كردند گوشمال يابند . چون اين قانون گزارده شد ستار خان گفت : نخست كسى كه آن را به كار بندد من خواهم بود . سپس او و همگى ديگران سوگند ياد كردند كه بدولت نافرمانى ننمايند .\r\nبدينسان نشست با خرسندى و شادمانى بپايان رسيد و دولت قانون را با دستور به كار بستن آن بچاپ رسانيده آگهى بس درازى در شهر پراكنده نمود . هركسى ميپنداشت آسيب فرارسيده گذشت و ديگر خونى ريخته نخواهد شد . ولى كينه‌توزيها و بدخواهيها كه كسانى را در درون بود نگزاشت كار بىخونريزى پيش رود و ناگهان يكى از شومترين داستانهاى تاريخى رخداد . زيرا از يكسوى بسيارى از مجاهدان نميخواستند پى كار خود روند و بسيارى از كار خود بيكبار دور افتاده اگر هم ميخواستند نميتوانستند و اينان ناگزير بنافرمانى برخاستند . از سوى ديگر دولت نخواست اين قانون را دادگرانه به كار بندد و چون خود مستوفى رييس الوزراء و بيشتر وزيران از دسته انقلابى بودند و\r\n\r\n","description":"","footnote":"","page_name":" 134 ","page_number":154},
  {"content":"\r\n\r\nچنان كه گفتيم اين دسته كينه چهار تن سردار را ( ستار خان و باقر خان و ضرغام السلطنه و 9 - ستار خان در تهران با گروهى از تهرانيان و تبريزيان\r\nمعز السلطان ) در دل داشتند . همچنين سردار اسعد كه در همه كارها دست داشت از اين\r\n\r\n","description":"","footnote":"","page_name":" 135 ","page_number":155},
  {"content":"\r\n\r\nچهار تن سخت خشمناك بود . بويژه از ستار خان كه از بس خشمناك بود زبان خود را نگه نميتوانست داشت . همچنين فرمانفرما از ستار خان دل‌آزردگى داشت ، يفرمخان هم كه اين زمان هم رييس شهربانى تهران و هم سردار سپاهها بود و نيروى بزرگى را در دست داشت او نيز با ستار خان و معز السلطان از در دشمنى بود . اين كينه‌ها نگزاشت قانون را دادگرانه روان گردانند و انقلابيان بر آن شدند كه بستگان خود را نگهدارند .\r\nگذشته از مجاهدان خود يفرم از ارمنى و مسلمان كه بايشان رخت سپاهيگرى پوشانيده بود و گذشته از بختياريان كه همين عنوان را داشتند در اينهنگام نيز حيدر عمو اغلى و دسته‌هاى او و ديگر هواداران انقلابيان را از يكسو تفنگ از دستشان گرفتند و از يكسو در شمار سپاهيان گرفته دوباره تفنگ دادند . پيداست كه اين رفتار چه نتيجه‌اى را پيش ميآورد و عنوان بدست ديگران ميداد كه گردن بقانون نگزارند .\r\nگذشته از اين در سايه خونريزى كه رو داده و عليمحمد خان كشته شده بود دسته حيدر عمو اغلى به اين خرسندى نداشتند كه دسته مجاهدان چهار تن را تنها از ابزار جنگ لخت كنند و بر آن ميكوشيدند كار را بزد و خورد رسانيده گزندى نيز به خود آنان برسانند و بيگمان بسيارى از وزيران و ديگران اين آهنگ را داشتند و بيگمان همسايگان نيز آن را خواستار بودند . بويژه درباره ستار خان و باقر خان كه گفتيم از ديرباز چنين بدخواهى را داشتند و خواهيم ديد كه چه نتيجه‌اى از اينها برخاست .\r\n\r\n","description":"","footnote":"","page_name":" 136 ","page_number":156},
  {"content":"\r\n\r\n\r\nگفتار هفدهم پيش‌آمد پارك اتابك\r\nاين يكى از اندوهناكترين داستانهاى تاريخ مشروطه است و چون تلخترين ميوه تباهكاريهاى سررشته‌داران بوده نگزارده‌اند چگونگى آن براستى شناخته شود و تا توانسته‌اند پرده به روى آن كشيده‌اند . « 1 » چنان كه گفتيم پارك اتابك نشيمنگاه ستار خان بود . روز پنجشنبه دوازدهم تيرماه چون ستار خان از مجلس بازگشت چنان كه در آنجا زبان داده بود بكسان خود دستور داده كه تفنگ و فشنگ خود را گرد آورده براى سپردن بدولت آماده باشند و چنين گفت : « كارى نكنيد كه كاسه بر سر ما شكند » .\r\nكسانى از پيرامونيان ناخرسندى نموده ميگفتند : « با اين دشمنى كه ميانه شما با يفرمخان و ديگرانست پس از گرفتن ابزار جنگ با شما و سالار رفتار ديگر پيش خواهند گرفت » ستار خان گفت : « اين دولت را ما خودمان برانگيخته‌ايم و شايسته نيست كه با او نافرمانى كنيم . و آنگاه در اينجا ميان شهر چگونه ميتوان جنگ نمود ؟ . » . بدينسان او و باقر خان به دادن تفنگ خرسندى داشتند و بمجاهدان نيز راهنمائى ميكردند فرداى آن روز ستار خان بمهرآباد بمهمانى خسرو خان رفت و شب شنبه را در آنجا بود آقاى يكانى ميگويد : ما از اين پيش‌آمد خوشنود گرديده بدربان و ديگران سفارش كرديم جاى سردار را بمجاهدان آگاهى ندهند تا پى او نروند . چه در اين هنگام مجاهدان از آگهى كه دولت در شهر پراكنده ساخته و چهل و هشت ساعت مهلت داده بود كه همه تفنگهاى خود بسپارند به جوش آمده دسته‌دسته بپارك ميآمدند و سراغ سردار را ميگرفتند .\r\n\r\n\r\n","description":"","footnote":"\r\n( 1 ) ما گذشته از ديدن كتاب آبى و روزنامه شمس پرسشهايى نيز از آقايان يكانى و امير خيزى كرده‌ايم .\r\n","page_name":" 137 ","page_number":157},
  {"content":"\r\n\r\nاز جمله خليل خان ارك « 1 » با دسته‌اى به آنجا درآمد و از دربانان بجستجو برخاسته جاى سردار را دانست و در زمان بمهرآباد رفته بهرزبانى بود او را به شهر بازگردانيد . دستهء مجاهدان معز السلطان بپارك درآمده ميگفتند ما از دولت سه ماه و نيم ماهانه ميخواهيم تا ندهد تفنك از دست نميدهيم . نيز چون در آگهى دولت نوشته شده بود به تفنگهايى كه نشان دولت را دارد و از آن خود دولت بوده بهايى نپردازد مجاهدان از اين نيز گله داشتند و چنين ميگفتند ما اين تفنگها را در جنگ از دست دشمنان مشروطه درآورده‌ايم و مفت از دست نگزاريم .\r\nاين درخور گفتگوست كه براى چه دستهء معز السلطان او را رها كرده داورى نزد ستار خان آورده بودند و ما نميدانيم آيا خود او چنين دستورى بمجاهدان داده بوده و يا مجاهدان ازو نوميد شده و از ناچارى رو بستارخان آورده بودند هرچه هست كار زشتى بشمار است .\r\nاز پسين روز شنبه اينان در پارك بخروش و غوغا برخاستند و ستار خان چون گمان ديگر نمىبرد بهمدستى باقر خان و ديگران بر آن شدند بپايمردى غوغا را فرونشانند .\r\nاز نمايندگان آذربايجان شادروان شيخ اسماعيل هشترودى و معين الرعايا و معتمد التجار نيز پاى در ميان داشتند . يك بار نيز اسد اللّه ميرزا وزير پست و تلگراف و آقاى حاج سيد نصر اللّه اخوى نمايندهء تهران به آنجا آمدند و با سردار و سالار گفتگو كردند . ولى مجاهدان تندى مينمودند و سر رام شدن نداشتند و پيداست كه دسته‌هايى نيز از بيرون بميان ايشان دراز ميشده . نيز چنين پيداست كه دسته‌بندى يفرمخان و سردار اسعد و حيدر عمو اغلى و بيدادگرى دولت كه از اين دسته تفنگ را نگرفت بر ستار خان و باقر خان ناگوار افتاده و در اينهنگام ايشان را دودل ساخته بوده و اينست كار را به آسانى يكرويه نمىتوانستند كرد ! . .\r\nشب يكشنبه دولت بسيج جنگ ميديد و هرچه داشت از سواره و پياده « 2 » و ژاندارم\r\n\r\n\r\n","description":"","footnote":"\r\n( 1 ) او چون در جنگهاى تبريز ارك را در دست داشت با اين نام شناخته گرديد و در جاى ديگر گفته‌ايم كه ستار خان او را بسيار گرامى ميداشت .\r\n( 2 ) - دسته‌هايى را تازه گرفته بودند كه بنام رژبمان خوانده ميشد .\r\n","page_name":" 138 ","page_number":158},
  {"content":"\r\n\r\nو پوليس و قزاق و سوارهاى بختيارى كه رويهم‌رفته دو هزار و صد و سى تن بشمار ميرفتند براى فردا آماده ميساخت گذشته از فداييان ارمنى و مجاهدان حيدر عمو اغلى و ديگران كه بكينهء انقلابى و اعتدالى و بنام خونخواهى عليمحمد خان تربيت ، داوطلبانه آماده بودند . با پولكنيك رئيس قزاقخانه سكالش كرده انديشه خواسته بودند ولى فرماندهى بنام يفرمخان و سردار بهادر بود .\r\nچون روز فرارسيد اين دسته‌ها همگى در ميدان توپخانه گردآمدند و با دستور فرماندهان بآهنگ پارك روانه شده پيرامونهاى آن را فراگرفتند . نيز دو شصت‌تير و دو توپ ماكزيم و يكتوپ بيابانى در اينگوشه و آن گوشه آمادهء كار گزاردند . در سراسر تهران شور و جنبش پديد آمد و مردم در اينجا و آنجا انبوه شده از پيش‌آمد سخت دلتنگى داشتند . اين برايشان ناگوار بود كه ستار خان و باقر خان را كه چند ماه پيش با آن شكوه بيمانند پيشواز كرده و به شهر درآورده بودند امروز بدينسان در تنگنا ببينند . اين بود دسته‌هايى بخروش برخاسته بر آن شدند بپارك شتابند . خودى و بيگانه افسوس مىخوردند .\r\nهمان روز معز السلطان و ضرغام السلطنه كار را سخت ديده هردو بر آن شدند كه بگريزند و جان بدربرند . معز السلطان با مشهدى صادق نامى بشميران شتافته در سفارت عثمانى بست نشست . ضرغام السلطنه با چندتنى از تهران بيرون رفته بشاه عبد العظيم پناه برد . بر ضرغام السلطنه سخنى نداريم ولى اين بدكارى از معز السلطان فراموش نشدنيست كه كسان خود را بايستادگى واميداشت و بهنگام سختى خود او از ميدان دررفت و بيك سفارت بيگانه‌اى پناه جست .\r\nاز آنسوى در پارك مجاهدان همچنان در خروش بودند و دسته‌دسته مردم به آنجا آمده بيرون ميرفتند . ستار خان و باقر خان از جنگ پرهيز داشتند و كمتر گمان مى - كردند كار بخونريزى كشد . امروز نيز ميكوشيدند مجاهدان را رام گردانند . در اين ميان كسانى تلاش كردند بلكه سردار و سالار را از آنجا بيرون كشند تا پاى ايشان در ميان نباشد . يكى از ايشان سردار جنگ برادر سردار اسعد بود كه كسى را فرستاده خواستار شد ستار خان آن روز را به خانه او رود ولى ستار خان چون گرفتار بود نتوانست .\r\n\r\n","description":"","footnote":"","page_name":" 139 ","page_number":159},
  {"content":"\r\n\r\nنيز چند تن از اروپاييان به آنجا درآمده بستار خان نيكخواهى نمودند و خواهش كردند هرچه زودتر شورش را بخواباند . پيداست كه آنان از درون كارها آگاهى داشتند ليكن ستار خان از ناآگاهى پيش‌آمد را آسان ميگرفت و گاهى ميگفت : « مگر از بهر سيصد تفنگ مردم را خواهند كشت ؟ . »\r\nآخرين كاريكه شد ستار خان بمجاهدان پيشنهاد كرد يك نيم از ماهانه‌هاى پس مانده ايشان را از دولت گرفته بپردازد و براى يك نيم ديگر خود او پايندان باشد كه پس از چندى پرداخته شود مجاهدان نيز بىگفتگو تفنگها را بدهند . مجاهدان به اين خرسندى دادند و آقاى امير خيزى بنمايندگى از سردار و سالار بدربار رفته با هيئت وزراء كه گرد هم بودند گفتگو نمود . هيئت وزراء پيشنهاد را پذيرفت و دو تن را كه مرآت - السلطان و ميرزا غفار خان زنوزى باشد همراه فرستاد كه چون مجاهدان تفنگها را از دست گزاردند اينان برگردند و خبر بياورند و آنگاه پول فرستاده شود .\r\nاميد ميرفت غوغا به آسانى فروخواهد نشست . ستار خان دستور داد نامهاى مجاهدان را بنويسند و تفنگ‌ها را يكايك گرفته در اطاقى گرد آورند و آقاى يكانى را به اين كار برگماشت . ولى هنوز چند تفنگى گرفته نشده بود كه ناگهان دو تن عثمانى از كاركنان سفارت بنام جميل بيك و جمال بيك به آنجا درآمدند و يكى از ايشان در ميان مجاهدان بگفتار پرداخته چنين گفت : « اين مجاهدان در راه آزادى تلاشها كرده‌اند و بيشتر ايشان پدر يا برادر يا پسر خود را از دست داده‌اند . تفنگها را نيز در جنگ از دست دشمن بيرون آورده‌اند اين رفتار دولت با اينان بيدادگرانه است »\r\nدانسته نيست اينان را كه باينجا فرستاد و خود چه ميخواستند . اگر بگوييم معز السلطان ايشان را فرستاد بايد يقين كنيم معز السلطان با دشمنان ستار خان همدست و به خون او تشنه بوده . هرچه هست از اين گفتار مجاهدان دوباره شوريدند و به دادن تفنگ خرسندى ندادند . در اينميان دسته‌هايى از مردم تهران نيز فرارسيدند . اينان نيز از راه ديگر بشورانيدن مردم پرداختند . ستار خان سخت برآشفت و چون از آغاز روز گرفتار تب بود و زمان به زمان رو بفزونى آن مىافزود اينهنگام تب و خشم دست بهم داده او را از تاب انداختند و چنان حالش بهم خورد كه در آنجا نتوانست نشست و او را برداشته باطاقش\r\n\r\n","description":"","footnote":"","page_name":" 140 ","page_number":160},
  {"content":"\r\n\r\nبردند كه اين خود جهت ديگر بگسيختن رشته گرديد بدينسان دوباره كار برآشفت و مرآت السلطان و ميرزا غفار خان در آنجا نمانده بيرون رفتند .\r\nچهل و هشت ساعت كه دولت مهلت داده بود هنگام پيشين بپايان رسيده و دو ساعت نيز فزونتر ميگذشت . در اين زمان ناگهان از دم در آواز تيرى برخاست . يكى از مجاهدان با طپانچه دربان را زد و چنين ميگويند آن مجاهد ميرزا غفار خان زنوزى بود كه از همراهان عمو اغلى در تيپ هواداران انقلابى بشمار ميرفت و از اينجا پيداست كه اين دسته بخونريزى ميكوشيدند و خوشنودى نداشتند كار بآرامش انجام گيرد و اين نمونه‌ايست كه چه تخم كينه در ميان اينان پاشيده بودند .\r\nمجاهدان پارك آن تير را نشان جنگ دانسته بيكبار بهم برآمدند و در - ها را بسته آماده جنگ ايستادند و از دو سوى شليكى برخاست . ولى زود فرونشست .\r\nسردار اسعد مينويسد : « ابتدا از طرف مجاهدين شليك بقشون دولتى شد » ولى آنچه ما نوشتيم راست‌تر از اين مىباشد .\r\nپيرامونيان ستار خان ميكوشيدند بار ديگر از دولت يكساعت مهلت گيرند .\r\nليكن در اينهنگام راه بسته و سيم تلفن نيز گسسته بود . سپاهيان دولت سراسر پشت بامها و خانه‌هاى بلند را در پيرامون پارك گرفته آماده ايستاده بودند پاركيان نيز پشت ديوارها را سنگر گرفتند . ستار خان پياپى سفارش ميفرستاد كه جنگ نكنيد و چنين ميگويند كه نوروزاف از سردستگان نيرنگى به كار زد بدينسان كه بيرق سفيدى را بر روى ديوار افراشت و دسته پياده ( رژيمان ) كه در برابر او سنگر داشتند فريب بيرق را خورده چنين پنداشتند مجاهدان درمانده شده‌اند و از در زينهارخواهى هستند اين بود دليرى كرده بتاختن پرداختند و دسته نوروزاف بسيارى را از ايشان با گلوله به خاك انداختند . ستار خان چون اين را شنيد بيرون آمده بنوروزاف پرخاش كرد و او را از سنگر برداشته در يك زيرزمينى نشستن فرمود . همگى بر آن ميكوشيدند كه جنگ رخ ندهد و بلكه شب كه بميان مىآيد دوباره گفتگو آغاز شود . چنان كه در چنان هنگام نيز نامه‌اى نوشته با دست خسرو خان براى صمصام السلطنه فرستاد كه او ميانجى شود و از جنگ جلوگيرى نمايد . در بيرون نيز پاره‌اى از نمايندگان آذربايجان از جمله\r\n\r\n","description":"","footnote":"","page_name":" 141 ","page_number":161},
  {"content":"\r\n\r\nشادروان هشترودى تلاش به كار ميبردند . ليكن در اين هنگام كار از كار گذشته و راه بيكبار بسته شده بود دولت انقلابى خرسندى نداشت شكار را از دست دهد و از فرصتى كه براى برانداختن يكمرد دلير بنام پيدا كرده بود سودجويى ننمايد .\r\nيكى دو ساعت بآرامش گذشت . در تاريخ بختيارى مينويسند : چونكه واپسين فرمان از دولت براى سپاهيان نرسيده بود . در چهار و نيم پس از پيشين دستور دولت رسيد و بيكبار شليك و گلوله‌ريزى آغاز شد . توپها غريدن گرفت . شصت‌تير تگرگ باريدن آغاز نمود . هياهو سراسر شهر را گرفت . ستار خان همچنان در اطاق بود تا هنگامى كه آگاهى يافت كه دسته‌اى از بختياريان دليرانه پيش آمده‌اند و خود را بنزديك پارك رسانده‌اند و نزديك است بدرون بيايند . اين را شنيده تفنگ برداشته بيرون آمد و ايشانرا بازگردانيد . چنين ميگويند : پنج‌تير بيشتر نيانداخت و بهر تيرى يكى را از پا انداخت . چنان كه اين شيوه هميشگى او بود كه تير جز بآماج نميزد . ولى افسوس كه اين آخرين تيراندازى او بود . جنگ به سختى پيش مىرفت و دولتيان بر آن مىكوشيدند كه با توپ ديوارى را براندازند و راه به روى خود گشاده سازند .\r\nشام‌گاهان دولتيان همه خانه‌ها و بنيادها كه بر پارك نگران بود گرفتند و در اينهنگام آتش جنگ چندان افروزان بود و از دو سوى چنان كوشيده ميشد كه بالاتر از آن بانديشه نيايد .\r\nاز كسان ستار خان و باقر خان آنان كه جنگى نبودند و نيز بازاريان تهران كه نادانسته به آنجا درآمده بودند سخت سراسيمه گرديده و چون گلوله همه‌جا را ميگرفت خود را در پناه سردابى بنگهدارى پرداختند و كسى را جز پرواى جان خود نبود .\r\nدر گرماگرم شليك ستار خان بار ديگر تفنگ را برداشته بر آن شد در پشت‌بام جايى را سنگر گيرد و جلو تاختن را برگرداند و به اين آهنگ بيرون آمده خواست از پله‌ها بالا رود و در ميان راه ناگهان تيرى از تفنگ و رندلى بزانويش خورد و آن شيرمرد را از پا انداخت . همراهانش او را برداشتند باطاقى بردند و بيش از اين نتوانستند كه لحافى را به پايش پيچند و جلو خون را گيرند . بدينسان يگانه قهرمان آزادى از پا\r\n\r\n","description":"","footnote":"","page_name":" 142 ","page_number":162},
  {"content":"\r\n\r\nافتاد . مرديكه آنهمه جنگهاى سخت را ديده و آسوده بيرون جسته بود در اينجا بد - ترين گزندى يافت . پيداست كه پس از آن جنگ بى جا بود و كوشش پاركيان بجايى نميرسيد . با اينهمه مجاهدان ايستادگى داشتند و از سرگذشت او آگاه نبودند .\r\nدر ساعت هشت در سوى غربى پارك با نفت آتش زده شد و پس از آنكه نيم‌سوز شد بختياريان از آنجا تاختن آوردند ولى تا ساعت نه جنگ همچنين پيش ميرفت .\r\nتا مجاهدان بيكبار نوميد شدند و دست از ايستادگى برداشتند . در اينهنگام در پارك هنگامه شگفتى برپا بود . از هرگوشه باغ خروش برميخاست . يكسو كسانى اطاقها را تاراج ميكردند . يكسو دسته‌اى مجاهدان را تاراج مينمودند . يكسو گروهى ببستگان ستار خان و باقر خان و بازاريان تهران كه گفتيم در سردابى گرد بودند پرداخته ايشان را از آنجا بيرون ميكشيدند . دويست تن از مجاهدان دستگير افتادند ، پاره‌اى از آنان گريخته در تاريكى جان بدر بردند . سردار اسعد در اينجا چنين مينويسد :\r\n« بختياريان به داخل پارك حمله نمودند و در اولين حمله عمارت وسط كه محكمترين سنگر متمردين بود به تصرف درآمد . مجاهدين در اينوقت امان خواستند ، باقر خان سالار ملى نزد سردار بهادر آمده امان طلبيد معلوم شد كه ستار خان تير خورده فورا دكتر براى معالجه ستار خان روانه شد چهار ساعت از شب رفته صداى تير تفنگ به كلى خاموش و شهر امن گرديد » .\r\nميگويند : بختياريان و ارمنيان از بدرفتاريها بازنايستادند . كار سختگيرى دولت بجايى رسيد كه گذشته از مجاهدان و بستگان ستار خان و باقر خان ، بازاريانرا كه در آنجا بودند نيز گرفتار كرده بزندان شهربانى بردند . تنها ستار خان و باقر خان و پسر دهساله ستار خان را در درشگه نشانده به خانه صمصام السلطنه بردند .\r\nدر كتاب آبى در يك جا شماره گزند ديدگانرا از سوى دولت هفت تن كشته و بيست و سه تن زخمى و از سوى پاركيان هيجده تن كشته و چهل تن زخمى مينويسند و در جاى ديگرى كمتر از اين مينگارد . ولى آنچه ما از گفته آقاى يكانى و از جا - هاى ديگر ميفهميم كشتگان بيشتر از اين اندازه بوده‌اند .\r\nفرداى آن روز در كوچه‌هاى تهران مجاهدى ديده نميشد . مردم تهران از پيش\r\n\r\n","description":"","footnote":"","page_name":" 143 ","page_number":163},
  {"content":"\r\n\r\nآمد سخت افسردگى داشتند و همگى دلسوزى مينمودند و با آنكه دولت « حكومت نظامى » برپا و سخت‌گيرى آغاز كرده بود بازارها را باز نميكردند . يكدسته از چيرگى يفرمخان و ارمنيان سخت برآشفته بودند و بدگوييها ميكردند . هركسى اين دانسته بود كه ستار خان بجنگ خرسندى نداشته است و گرنه كار به آن آسانى پايان نمىپذيرفت . وزارت داخله چگونگى را آگهى كرده در شهر بپراكند . به همه شهرها با تلگراف آگاهى داد . در همه‌جا مردم چون از چگونگى پيش‌آمد آگاهى درستى نداشتند بخاموشى گراييدند و جز از تبريز و رشت از جاى ديگرى آوازى برنخاست .\r\nولى در تبريز مردم خروشيدند و نمايندگان انجمن و سردستگان بتلگرافخانه درآمده نمايندگان آذربايجان را در تهران براى پرسش و پاسخ بتلگرافخانه خواستند و از ايشان چگونگى را پرسيدند و اينان يا از چگونگى آگاهى نداشتند و يا نميخواستند راستى را بازنمايند و كوتاهيهايى كه خودشان در پيش‌آمد كرده بودند به گردن گيرند اين بود پاسخهايى دادند كه درست نبود و گناه را همه به گردن دو سردار ( ستار خان و باقر خان ) و مجاهدان انداختند .\r\nاز رشت نيز مردم تلگرافى بنام رئيس مجلس و نايب السلطنه فرستادند و در آن چگونگى را پرسيدند و از دولت بازخواست نمودند . پيدا بود كه سخت شوريده و دل‌آزرده بودند و نميدانيم از مجلس و نايب السلطنه چه پاسخى بايشان داده شد .\r\nاگر درست رسيدگى شود اين پيش‌آمد ميوهء كشاكش انقلابى و اعتدالى بود كه بميان انداخته و دو تيرگى را تا بمجاهدان نيز رسانيده بودند . پس از آنكه اينان را به خون يكديگر تشنه ساختند بارى دادگرانه از همگى تفنگ را نگرفتند .\r\nنيز گفتيم دستهايى در ميان بود كه نگزاردند كار بآرامش پايان پذيرد و كسانى سخت ميكوشيدند بر ستار خان و همدستان او گزندى برسانند .\r\nاين كار ننگين در همه‌جا بر هواداران ايران ناگوار افتاد و از شهرهاى بيگانه نيز تلگرافها رسيد . روزنامهء كاسپى در قفقاز چگونگى را دنبال ميكرد و خبرنگار او در تهران يفرمخان را ديده ازو پرسشهايى كرد . يفرم گناه را به گردن ستار خان انداخت .\r\n\r\n","description":"","footnote":"","page_name":" 144 ","page_number":164},
  {"content":"\r\n\r\nخبرنگار ستار خان را هم ديدار كرد و از او چگونگى را بازنمود و بيگناهى خود را و اينكه جز بميانجيگرى نميكوشيده به او بازگفت .\r\nستار خان يك تنى بيش نبود و پس از اين گزندى كه يافت چند سال ديگرى زيسته بدرود زندگى گفت . ولى آن دليرى و جانبازى بيمانندى كه او در تبريز در راه آزادى ايران كرد و مشروطه را بار ديگر برپا گردانيد و اين پاداش كه با دست يكدسته دغلكاران در برابر آن مردانگىهاى خود ديد هميشه در تاريخ خواهد ماند . اينان كه اين رفتار را با او كرده و پايش را شكسته بودند پس از آن براى پرده‌پوشى بسياهكارى خود هميشه از ستار خان نكوهشهايى ميسرودند و تا ميتوانستند بكاستن از ارج او ميكوشيدند و چون ستار خان بيسواد بود و پارهء كلمه‌ها را نادرست بر زبان ميراند ( با آنكه بسيار شيرين سخن ميگفت ) اينان آنها را داستانى ساخته در اينجا و آنجا ميگفتند .\r\nهنوز هستند كسانى كه همين كه نام ستار خان بميان ميآيد بشيوهء ديرين خود از آن داستانهاى ريشخندآميز بازگويند و او را يكمرد ديوانه‌وارى ستايند و اين را به ياد نياورند كه همين مرد يكسال در تبريز رشته كار بزرگى را در دست داشت و هميشه با فشار دولت امپراتورى روس دچار بود و در آن يكسال يك رفتار نابجايى ازو سر نزد و كوچكترين بهانه بدست همسايگان نداده .\r\nاين از آقاى بلوريست كه آنساليكه ستار خان از اردبيل بازگشت و من در تبريز نمايندهء انجمن ايالتى بودم ستار خان بابا باغى « 1 » را از براى خود ميخواست و مرا ميانجى ساخته بانجمن چنين پيام داد : « من سگ اين توده هستم و هميشه ميخواهم پاسبان اين توده باشم . شما بابا باغى را به من واگزار كنيد بروم در اينجا بكشت و كار پردازم و روز بگزارم و باز هر زمان نياز افتاد بيايم و جان‌بازى كنم » ميگويد من اين پيام او را رسانيدم و كوشيدم كه باغ را به او واگزارند آقاى هدايت خرسندى نداد .\r\nاين نمونه‌اى از فروتنى و بىآزارى آنمرد است كه در برابر آن كار بزرگى كه انجام داده بود بيك باغى خرسندى داشت كه به او واگزارند و در آنجا در يك گوشهء به كار و كشت پردازد . شما آنان را ببينيد كه اين درخواست را ازو نپذيرفتند و از تبريز\r\n\r\n\r\n","description":"","footnote":"\r\n( 1 ) باغى در دو فرسخى تبريز است كه محمد على ميرزا در آنجا به شكار ميرفت .\r\n","page_name":" 145 ","page_number":165},
  {"content":"\r\n\r\nآواره‌اش ساخته بتهران آوردند و در آنجا بدترين سزا را به او دادند .\r\nستار خان چندى در خانهء صمصام السلطنه بود و در آنجا پزشكان بچاره زخمش ميكوشيدند ولى زخم بسيار كارى بود و به آسانى بهبود نمييافت پس از چندى خانهء ديگرى برايش گرفتند و به آنجا بردند . چندماهى گرفتار زخم بود و كسانى از پزشگان نوميدى نموده ميگفتند بايد پايش را بريد و چون اين را در روزنامه‌ها نوشتند مايه اندوه مردم گرديد . ليكن پس از چندى به زخم چاره‌اى كردند ولى پايش لنگ ماند دولت پيشنهادى بمجلس فرستاد كه ماهانه چهارصد تومان براى او و سيصد تومان براى باقر خان بعنوان دررفت زندگى پرداخته شود و تا چند سال كه زنده بود پرداخته ميشد . بدينسان داستان اين قهرمان آزادى بپايان رسيد و پس از اين در تاريخ كمتر نامى ازو برده خواهد شد .\r\n10 - شادروان ابراهيم آقا ( يكى از دارآويخته‌شدگان روز عاشورا )\r\n\r\n","description":"","footnote":"","page_name":" 146 ","page_number":166},
  {"content":"\r\n\r\n\r\nگفتار هيجدهم يادداشت انگليس و جوش مردم\r\nهنگاميكه در پايتخت اين داستانها پيش ميرفت سراسر كشور رو بآشفتگى داشت و در بيشتر جاها گردنكشان برخاسته و يا در كار برخاستن بودند . آن ارجى كه در شهرها بدولت نوين ميگزاردند و ترسى كه از آن بر دلها نشسته بود اينزمان از ميان رفته مردم آن را خوار ميشمردند . پس از پيش‌آمد جنگ پارك انقلابيان كه از اين زمان كم‌كم بنام « ديموكرات » شناخته ميشدند چيره‌تر گرديدند و كابينه ديموگراتى مستوفى الممالك فيروزانه به كار پرداخت . ليكن اين چيرگى و فيروزى تنها در تهران بود و در ديگر شهرها و جاها بيشتر تاراج و زد و خورد پيش ميرفت . اگر در ماه‌هاى مرداد و شهريور و مهر و آبان آشفتگىها را يكايك بنگاريم بسخن درازى نياز خواهيم داشت و اينك آنها را فهرست‌وار ميشماريم\r\nدر اين زمان رييس قشقايى بدستاويز آنكه علماى نجف فتوى داده‌اند او بخونخواهى سيد عبد اللّه برخيزد آشكاره با دولت نافرمانى ميكرد و بيم ميداد كه بر اسپهان خواهد تاخت و اين بود بختياريان در اسپهان سپاه گرد ميآوردند . رشيد السلطان نامى در ورامين سر بنافرمانى درآورده و با دسته سپاه دولتى كه بر سرش فرستاده شده بود جنگ ميكرد .\r\nنايب حسين كاشانى كه از چندين ماه پيش دسته‌هايى بر سر خود گرد آورده و در آن پيرامونها كاروانها را ميزد و ديه‌ها را تاراج ميكرد اينزمان به شهر كاشان دست يافته و سپاه بختيارى با توپخانه گرد آنجا را فراگرفته بودند و در ميانه زد و خورد ميرفت . در بروجرد و خرم‌آباد لران تاخت و تاراج كرده بودند و كارهايى روى ميداد . در پيرامون نيشابور محمد على نيشابورى نامى با دسته‌اى راهزنى و چپاول ميكرد . در تنگستان شيخ حسين\r\n\r\n","description":"","footnote":"","page_name":" 147 ","page_number":167},
  {"content":"\r\n\r\nنامى با زاير خضر نامى زد و خورد مينمودند . در قره‌داغ و اردبيل بيوكخان پسر رحيمخان از خاك روس بازگشته بهمدستى شاهسونان آتش تاخت و تاز را بار ديگر افروخته داشتند . رشيد الممالك نامى برادر امير عشاير كه يفرمخان او را نيز دستگير كرده و در اردبيل بزندان آنجا سپرده بود اين زمان با دست نقيخان رشيد الملك از زندان رها شده او نيز در خلخال تاخت و تاراج ميكرد . در كرمانشاهان يكرشته آشفتگيهاى ناشايستى رو داده بود .\r\nاگر روزنامهاى آن روزها را بخوانيد پر از آگاهيهاييست كه از شوريدگىها و تاخت و تاراجها از هرسو ميرسيده . باز اگر درست بسنجيد خواهيد ديد در چنان هنگامى هركسى سر به پائين انداخته راه خود را مىپيموده و جز در پى كار خود نبوده ، شاعران پياپى ترجيع‌بندهاى لوس وطنى ميسروده‌اند . نويسندگان روزانه گفتارهاى بيمزه مىنگاشته‌اند . بازار خودنمايى سخت گرم بوده . كينه‌توزى هنوز دامنه داشته از شهرها پياپى تلگرافهاى خرسندى يا گله‌مندى از حكمرانان و كاركنان دولتى كه جز دسته‌بندى انگيزه‌اى نداشت بروزنامها ميرسيد ، .\r\nاگر روزيكه تهران را بگشادند چند تن پاكدلانه و بخردانه رشتهء كارها بدست گرفتندى و از سردستگان شورش هركدام را بحكمرانى يك شهرى فرستادندى و از مجاهدان سپاه درآورده همراه ايشان كردندى نه آن سياهكاريها در پايتخت رخ دادى و نه شهرها بدينسان شوريدى . ليكن دستى در ميان بود كه نگزارد آن چنان كنند .\r\nدر شهريورماه عضد الملك نايب السلطنه پير بدرود زندگى گفت و چون مىبايست يكى را بجاى او برگزينند دستهء ديموكرات مستوفى الممالك را نامزد داشتند ولى ديگران نام ناصر الملك را ميبردند و چون در مجلس رأى گرفته شد اين دسته پيش بردند و ناصر الملك بنايب السلطنگى برگزيده گرديد . اين مرد را ميشناسيم كه در انگلستان بزرگ شده و با سرادواردگرى كه اينهنگام وزير خارجه انگليس بود در يك جا درس خوانده بود و اينست انگليسيان بسيار گراميش ميداشتند . داستان او را در زمان محمد عليميرزا در جاى خود نگاشته‌ايم و رفتارهايش را در نايب السلطنگى نيز خواهيم ديد .\r\nدر اينهنگام روس و انگليس نيز همچنان از در سختگيرى بودند . روسيان پارهء\r\n\r\n","description":"","footnote":"","page_name":" 148 ","page_number":168},
  {"content":"\r\n\r\n« امتياز » خواستار بودند و چنين ميگفتند كه هرگاه دولت ايران آنها را بپذيرد و بايشان واگزارد سپاهيان خود را از ايران بازميگردانند . سركردگان ايشان در هركجا كه بودند از دژرفتارى بازنمىايستادند .\r\nدربارهء واميكه دولت از روس و انگليس خواست و آنان آن شرطهاى ناشايست را پيش آوردند دولت از ايشان نوميد گرديده بر آن شد از جاى ديگرى وام گيرد و با يك سنديكايى در لندن گفتگو آغاز كرد و چنين ميخواستند گوهرهاى دولتى ( جواهرات ) را گرو گزارند سنديكاى نيز به آن خرسندى ميداد . ليكن دو دولت به آن نيز خرسندى ندادند .\r\nاين بود دولت از وام گرفتن چشم پوشيده بر آن شد كه پارهء ماليات‌هاى نوينى پديد آورد و از وام بىنياز گردد . اين بود بر نمك و روده و مى و ترياك ماليات گزاشت .\r\nاگرچه ماليات نمك پيش نرفت و در همه‌جا مردم از آن بيازردند و دشمنان مشروطه آن را دستاويز گرفته مردم را برآغاليدند و چون آغاز كار بود در رفت گرفتن ماليات چندان كمتر از خود ماليات درنيامد و اينست دوباره آن را برانداختند . ليكن از چيزهاى ديگر درآمد بسيارى پديد آمد و گره از كار دولت بگشود .\r\nدر اينميان در آخرهاى مهرماه ناگهان داستان ناگوار ديگرى رخ داد .\r\nانگليسيان از ديرباز از ناايمنى راههاى جنوب و از بسته‌شدن آمد و شد كاروانيان ميانه بوشهر و شيراز و اسپهان گله‌مند بودند و با دولت روس در اين‌باره گفتگو در ميان داشتند كه يادداشتى بدولت ايران دهند و تلگرافها ميانه لندن و پترسبورك آمد و شد ميكرد تا اين زمان سخن را به نتيجه رسانيدند و چهاردهم اكتبر ( بيست‌ويكم مهرماه ) با دست نماينده خود در تهران يادداشت سختى بدولت ايران فرستادند .\r\nدر يادداشت نخست ناايمنى جنوب و زيان آن را ببازرگانان انگليس و راهزنيهايى كه شده بود يادآورى كرده آگاهى مىدهد كه هرگاه از آن تاريخ تا سه ماه ديگر دولت ايران نتواند راههاى جنوب را بايمنى بياورد دولت انگليس ناگزير خواهد شد بكارهايى برخيزد و نخستين كارى كه خواهد كرد اينست كه نيرويى بنام امنيه از هزار تا هزار دويست تن از مردم ايران بسيج خواهد كرد كه بسرپرستى سركردگان انگليسى\r\n\r\n","description":"","footnote":"","page_name":" 149 ","page_number":169},
  {"content":"\r\n\r\nبايمنى راهها پردازند و ماهانه ايشان را از صدى ده كه بر گمرك جنوب افزوده شود و از ماليات فارس گرفته خواهد پرداخت .\r\nاين يادداشت تيشه ديگرى بريشه آزادى ايران بود و چنان كه از كتاب آبى پيداست انگليسيان مىخواستند نيرويى در برابر بريكاد قزاق كه روسيان پديد آورده بودند درست كنند و در اين‌باره از روسيان پس نمانند .\r\nاين آگاهى چون پراكنده گرديد ايرانيان سخت بيازردند و در پاره جاها جوش و جنبش از مردم پديد آمد . از تبريز تلگرافهاى سختى بدولت فرستادند . از نجف آقايان آخوند خراسانى و حاج شيخ مازندرانى تلگرافها بهمه‌جا فرستادند و مردم را بايستادگى واداشتند و در همه شهرها جوش برخاست . نيز در استانبول ايرانيان و ديگران به جوش آمدند و انجمن سعادت يكرشته تلگرافها باينجا و آنجا فرستاد .\r\nچنان كه گفته‌ايم در اين زمان آلمان از دور نگران ايران بود و گاهى مىكوشيد كه در پيش‌آمدها پا در ميان بگزارد و در اين جوش و جنبش استانبول كسانى رو بسوى ايشان داشتند و همىخواستند پاى آن دولت را بميان كشند .\r\nاز اين نمايشها دولت پشت‌گرمى يافته در بيست‌ويكم اكتبر ( بيست‌وهشتم مهرماه ) پاسخ بسزايى بدولت انگليس فرستاد . در اين پاسخ دولت يادآورى مىكند كه مايه شوريدگى ايران بيش از همه رفتار خود دو دولت مىباشد . زيرا از يكسو نشستن سپاهيان روس در شهرهاى ايران دشمنان مشروطه را دلير ميسازد كه بنافرمانى برخيزند و با دولت گردنكشى نمايند . از سوى ديگر گناهكارانى كه هواداران خود كامگى بودند و بدخواه دولت نوين ميباشند و بايستى در اين هنگام از كشور بيرون رانده شوند در سفارت‌خانها بست نشسته و به آسانى مىتوانند مردم را بر دولت شورانند . گذشته از آنها دسته‌هايى از ايرانيان خود را بسفارتخانه‌ها بسته‌اند وزير نگهدارى آنها بهر سياهكارى برمىخيزند پيداست كه از اين كارها مردم بنافرمانى دلير گردند .\r\nگذشته از اين دولت نوين براى كارهاى خود نياز بداشتن پول پيدا كرد و چون از دو دولت وامخواست ندادند و سپس چون خواست از يك سنديكا وام گيرد جلو گرفتند و اين دست دولت را كوتاه ساخت .\r\n\r\n","description":"","footnote":"","page_name":" 150 ","page_number":170},
  {"content":"\r\n\r\nسپس بسخنانى ميپردازد كه ما نيازى بآوردن آنها نداريم و در پايان زبان مى - دهد كه دولت به زودى بايمنى راهها بكوشد . بدينسان انگليسيان خاموش شدند و ديگر 11 - شادروان سيد جمال الدين افجه‌اى كه روز بمباردمان مجلس شورى با دسته‌هايى به يارى مجلس شتافت اين زمينه را دنبال ننمودند . بلكه پاره نمايندگان ايشان در پارلمان دولت خود را سرزنش كردند . دولت ايران نيز تكانى به خود داده بكوشش پرداخت و بايمنى راهها\r\n\r\n","description":"","footnote":"","page_name":" 151 ","page_number":171},
  {"content":"\r\n\r\nبيشتر كوشيد . نيز نظام السلطنه را بواليگرى فارس فرستاد و او در آنجا بكوشش بر - خاسته راهها را ايمن گردانيد .\r\nدر همان روزها كار ديگرى پيش آمد و آن اينكه دانسته شد محمد على ميرزا با سران تركمان در نهان گفتگويى دارد و آنان را بسوى خود مىكشاند و بشورش و نافرمانى واميدارد . و چون با او هنگاميكه از ايران بيرون ميرفت چنين نهاده شده بود كه بآشوفتن ايران نكوشد و سررشته‌داران روس و انگليس زبان داده بودند كه نگران او باشند و نگزارند بچنان كارى برخيزد و نيز نهاده شده بود كه اگر محمد على پيمان نگه نداشت دولت ايران از پرداخت پول سالانه به او خوددارى كند اينست در اين زمان دولت خواست از پرداخت پول خوددارى كند تا دربارهء آگاهيهايى كه رسيده بود جستجو كرده شود و راستى بدست آيد و اين انديشه خود را از راه وزارت خارجه بسفارتخانه‌ها آگاهى داد . سفارتخانه‌ها نه تنها همداستانى ننمودند به دولت فشار سختى آورده او را بپرداخت پول بمحمد عليميرزا ناگزير ساختند و در اين‌باره به كار - هاى ناسزايى برخاستند . با آنكه اينزمان آگاهيهاى ديگر از كوششهاى محمد عليميرزا بزيان دولت نوين پياپى ميرسيد .\r\nروسيان بار ديگر دژآهنگىها مينمودند و از هيچ بدرفتارى بازنمىايستادند و اينست در ماه بهمن يكرشته پيش‌آمدهاى ناگوارى پى هم روى دادن گرفت : در يازدهم آن ماه در اسپهان ميرزا شكر اللّه خان معتمد خاقان حكمران آنجا را زخمى و پسرعمويش را نابود كردند . اين مرد از پيشروان آزادى بشمار ميرفت و از نخست در جوش‌ها و جنبشها پا در ميان ميداشت تا پس از بمباردمان مجلس باروپا رفت و با حاج على قلى خان ( سردار اسعد ) ديدار نمود و چنين گويند او را بآمدن ايران برانگيخت و خويشتن همراه وى بايران بازگشت و در كوششهاى او همدست بود و از ديرى حكمرانى اسپهان را داشت . روز يازدهم بهمن عباس خان رييس شهربانى آنجا بديدن وى آمد و فرانشسته گفتگوهايى كرد ولى چون خواست بيرون رود و به پا برخاست ناگهان با تپانچه شليكى بسوى او كرد . يكى از گلوله‌ها به سينه معتمد خاقان رسيد و از يكسو درآمده از سوى ديگر دررفت و او را سخت زخمى ساخت . ولى گلوله\r\n\r\n","description":"","footnote":"","page_name":" 152 ","page_number":172},
  {"content":"\r\n\r\nديگرى بر پيشانى پسر عمويش رسيده بيكدم جوان بيگناه را از پا انداخت . عباس خان بقونسولگرى روس رفته در آنجا بست نشست و روسيان بدستاويز آنكه از مردم قفقاز است ازو نگهدارى نمودند . از روى پيمان‌نامه تركمان‌چاى او را در كار - گزارى با بودن نماينده روس ببازپرس كشيدند . ولى براى داورى بقفقاز فرستادند و دانسته نشد چه رفتارى با او كردند ليكن اين دانسته شد كه او را روسيان واداشته بودند .\r\nسه روز پس از آن در چهاردهم بهمن‌ماه در تهران سياهكارى رنگين‌تر ديگرى رو داد و آن آنكه صنيع الدوله وزير ماليه بهنگامى كه از بانك شاهنشاهى به خانه خود بازمىگشت در خيابان دو تن گرجى با تپانچه برو تاختند و يكى از ايشان شليك‌هاى پياپى كرد كه سه تير از آنها بصنيع الدوله برخورد و چون او را به خانه بردند چند ساعت نگذشت كه درگذشت . اما كشندگان ، پاسبانان چون خواستند ايشان را دستگير كنند چهار تن پاسبان را نيز سخت زخمى كردند كه پس از چند روز از ايشان نيز درگذشتند . پس از دستگير كردن نيز چون دانسته شد گرجى و بسته روس هستند ناگزير بسفارتخانه سپردند . اگرچه در وزارت خارجه با بودن نماينده روس بازپرس از ايشان شد ولى براى محاكمه بقفقاز فرستاده شدند و دانسته نيست در آنجا چه رفتارى با آنان كرده شد .\r\nدر نوزدهم آبان‌ماه ناصر الملك نايب السلطنه نوين كه در اروپا بود از راه روسستان بايران بازگشته بتهران درآمد . روسيان در گذشتن از خاك ايشان نوازشهاى فراوان برو كرده بودند و اينهنگام بپاسدارى از درآمدن او بايران دسته‌هايى را از سپاه خويش از قزوين بازگردانيدند و اين را بدولت ايران آگاهى فرستادند . چون ناصر - الملك از روزيكه بتهران رسيد بر آن مىكوشيد كه از خشم ايرانيان بر روس و انگليس بكاهد و گفتارها در اين‌باره مىراند . اين بود روسيان در برابر آن نويد خوشرفتارى دادند ولى در همان روزها ( در بيست‌وسوم بهمن ) ديهى را در آستارا بتوپ بسته شصت تن كمابيش زن و مرد و بچه بيگناه را به خاك ريختند . چگونگى اين بود كه كالشان ، كه بوميان آن ديه بودند با سپاهيان روس زد و خورد كرده دو تن قزاقى را\r\n\r\n","description":"","footnote":"","page_name":" 153 ","page_number":173},
  {"content":"\r\n\r\nكشته بودند . روسيان دسته‌هايى را از اردبيل با توپ بر سر ديه فرستادند و اينان بجاى آنكه گناهكاران را جستجو كنند و دستگير سازند آبادى را بتوپ بستند و بيگناهان را به خاك ريختند . اين داستان چندان دلگداز بود كه خود روسيان دلسوزى نمودند و چنين بهانه آوردند كه بنا دانستگى رخ داده است .\r\nهمانروزها كه ناصر الملك بتهران رسيد كابينه ديموكرات مستوفى الممالك از كار كناره گرفت . از پيش از آن ديموكراتيان دلتنگى مينمودند و از اينكه مستوفى الممالك نايب السلطنه درنيامده ناخرسندى داشتند و اين بود همين كه او بتهران رسيد از كار كناره گرفتند . ناصر الملك دشمنان ايشان را كه دسته‌هاى پراكنده بودند يكى گردانيده و از آنان دسته بزرگى بنام اعتدالى پديد آورد و چون در مجلس بيشترى از اينان بود از روى شيوه پارلمانهاى اروپايى وزرا را از اينان برگزيد .\r\nبدينسان كه سپهدار را كه از ديرباز بدشمنى با ديموكراتيان شناخته بود برياست وزراء برگماشت و او وزيران ديگر را از همراهان خود برگزيد .\r\nاين هنگام در تبريز نيز كارهايى پيش ميرفت كه بايد ياد نماييم : آقاى والى چون ستار خان و باقر خان را از تبريز بيرون كرد ديگر سردستگان را نيز برنمىتافت و يكدسته از مجاهدان را بسوى خود كشيده با ديگران چيرگيها مينمود و بدينسان دوتيرگى ميانه ايشان انداخته بود . يكدسته بدشمنى او برخاسته و از دولت برداشتن او را از آذربايجان خواستار گرديدند ولى چون انجمن ايالتى با اينان همداستان نبود كارى پيش نرفت .\r\nدر اينميان داستان درآمدن رحيمخان به خاك ايران رخ داد . چنان كه گفتيم اينمرد آن سياهكاريها را كرده به خاك روس پناه برد و روسيان از او نگهدارى كردند و بايران بازندادند و در اينهنگام كه محمد عليميرزا بسيج بازگشتن بايران را ميديد و روسيان هوادارى ازو مينمودند رحميخان را نيز بآذربايجان سردادند كه از رود ارس گذشته بقره‌داغ آمد و بار ديگر در حسرتان نشيمن گرفت . در آشكار چنين مىگفت از روسيان روگردان شده و از قفقاز گريخته و چنين ميخواهد خود را بدامن دولت ايران بياندازد و از اين پس ديگر نافرمانى ننمايد . ليكن پيداست كه راستى جز اين\r\n\r\n","description":"","footnote":"","page_name":" 154 ","page_number":174},
  {"content":"\r\n\r\nبوده . هرچه هست والى بر آن شد او را بپذيرد و زينهار بخشد و در تبريز نگاهدارد .\r\nاين بود مشهدى محمد عليخان ناطق را كه اينزمان كلانتر بازار بود با ده سوار از براى آوردن او فرستاد و آقا مير محمد على فشنگچى را كه با رحيمخان آشنايى داشت همراه او گردانيد . اينان بحسرتان رفته و رحيمخانرا ديدار كردند و نامه والى را به او رسانيدند و او را دلگرم ساخته همراه خود بتبريز آوردند . اين يك كار نيكى بود كه والى انجام داد . زيرا اگر رحيمخان آزاد ميماند بار ديگر آتش تاخت و تاراج را در قره‌داغ فروزان مىساخت . اگرچه رحيمخان را اميد ديگرى در دل بود و از اينكه بتبريز آمد آن ميخواست كه همچون سه سال پيش انجمن ايالتى را فريب دهد و از دست آن بكارى گمارده شود و براى انجام آرزوهاى درونى خود آماده باشد . ولى آزاديخواهان دوباره فريب او را نخوردند و اين‌بار نه تنها كارى به او نسپردند آزادش نيز نگزاردند . از روزى كه به شهر رسيد در اطاقى در آلاقاپو نشيمن دادند و زير پاسبانى گرفتند و براى فرزندان كوچكش كه همراه داشت و همچنين براى كسان و پيروانش جايگاه جداگانه دادند . بدينسان چند ماه روز گزاشت تا پس از زمانى چون دانسته شد انديشه ديگر دارد در همانجا زنجير بگردنش زدند و پس از رفتن آقاى هدايت از تبريز باركش بردند و چندگاهى نيز در آنجا بود تا كشته گرديد چنان كه داستان او را در جاى خود خواهيم آورد .\r\nيك كار ديگرى كه در آن روزها رخ داد گرفتن امير حشمت و زدن او بود . چنان كه گفتيم والى مجاهدان خيابان و مشهدى محمد عليخان و دسته او را بسوى خود كشيده و چيرگيها مينمود و چون امير حشمت و كسانى ديگر چيرگى او را برنميتافتند و زبان ببدگويى بازداشتند با اينان كينه ميورزيد . در نيمه‌هاى ديماه بود كه چون در تهران كابينهء سپهدار به كار برخاست و بر دموكراتيان سختى ميداد او نيز در تبريز دلير شده چنان خواست از دشمنان خود كينه جويد و شبانه دسته‌اى از مجاهدان خيابان را كه رخت پاسبان پوشيده در كلانتريها كار ميكردند بگرفتن امير حشمت فرستاد . امير حشمت زمانى در تبريز رييس شهربانى بود ولى از ديرزمان كناره جسته كارى در دست نداشت چيزى كه هست هميشه يك دسته از مجاهدان بر گرد او بودند و امشب نيز چند\r\n\r\n","description":"","footnote":"","page_name":" 155 ","page_number":175},
  {"content":"\r\n\r\nتن از مسلمان و گرجى در خانه او شام خورده و در همانجا خوابيده بودند . با اينهمه چون در آن دل شب كه نزديك بدميدن بامداد بود مجاهدان به آنجا ريختند و چنين گفتند : والى شما را ميخواهد امير حشمت ايستادگى نكرد و تنها همراه ايشان بيرون آمد . ليكن اينان دستور ديگرى داشتند . در ميان راه نايب محمد آقا ( از سردستگان مجاهدان خيابان ) از پشت سر او را آماج تير ساخت . گلوله از گردن گرفته از اينسو درآمده از آنسو در رفت و چون كشنده نبود او را به همان حال باداره ايالت رسانيدند .\r\nمشهدى محمد عليخان مينويسد : اين را بنايب محمد آقا حاجى على دوافروش دستور داده بود . ولى بيگمان خواست خود والى بوده و گرنه كسى به آن دليرى نميكرد . در اينجا بايد يادآورد آن روزى را كه در تبريز جنگ ميانه دوچى و ديگر محله‌ها آغاز ميشد و آقاى هدايت نمانده و جان خود را برداشته بيرون رفت و تا جنگ و كشاكش در ميان بود در پاريس بآسايش پرداخت كه تو گويى جنگ در كشور بيگانه‌اى بوده .\r\nچنانكسى اكنون بدينسان چيرگى مينمود و آدمكشى ميكرد . اينست نمونه رفتار سررشته‌داران آنروزى . امير حشمت تا چندى در اداره ايالت دربند بود و در همانجا بزخمش چاره ميكردند . در همانروزها از تهران آگهى از كشته‌شدن صنيع الدوله رسيد .\r\nآقاى هدايت نخست پنداشت او را ديموكراتيان بكيفر زخمى كردن امير حشمت كشته‌اند ليكن سپس آگاهى درستى رسيده چگونگى روشن گرديد . امير حشمت پس از آنكه اندك بهبودى يافت آزاد شده روانهء تهران گرديد .\r\nدر اين زمان در تبريز دو روزنامه يكى بنام تبريز و ديگرى بنام شفق پراكنده ميشد كه آن يكى را كربلايى حسين آقا فشنگچى و اين يكى را آقا ميرزا حاجى آقا رضازاده « 1 » مينوشتند . شفق هوادار دموكراتيان و تبريز پيرو اعتداليان بود . با اينهمه چون در اين روزها نويسندگى تبريز با آقاى يكانى بود او سرگذشت امير حشمت را بدانسان كه رو داده بود در روزنامه بازنمود و اين بر والى ناگوار افتاد و گفتگوهايى پديد آمد .\r\n\r\n\r\n","description":"","footnote":"\r\n( 1 ) دكتر شفق كنونى\r\n","page_name":" 156 ","page_number":176},
  {"content":"\r\n\r\n\r\nگفتار نوزدهم سال پراندوه 1290\r\nبدينسان سال 1289 بپايان آمده سال پراندوه 1290 فرارسيد . در آغاز سال جز كشاكش اعتداليان و دموكراتيان در تهران چيزى پديدار نبود سپهدار كه رييس الوزراء شده و همراهان او نيز همه از دسته اعتدالى و يا از هواداران ايشان بودند ناايمنى تهران و آدم‌كشىهايى را كه در آن ميشد دستاويز نموده از مجلس خواستار اختيار شدند كه كسانى را كه مايه ناايمنى بودند بكيفر رسانند و چون اختيار گرفتند پيش از همه بكينه جويى از يار محمد خان و حيدر عمو اغلى و ديگران برخاستند . يار محمد خان كه پس از آن دليريها و مردانگيها بتهران آمده و در اينجا بدموكراتيان پيوسته و چنان كه گفتيم در پيش‌آمد پارك اتابك او نيز در دسته دولتيان بود و از آنهنگام از سپاهيان شمرده ميشد و ماهانه از دولت ميگرفت تا شب يكم فروردين ( شب نخستين سال نوين ) با دستور سپهدار گرفتارش كردند و دو هفته كمابيش دربند بود تا روز سيزدهم فروردين با دست سپاهيانى از تهران روانهء كرمانشاهان نمودند و چنين ميخواستند از آنجا نيز گذرانده از ايران بيرونش كنند . ولى در كرمانشاهان كسانى بهوادارى او برخاسته از دست سپاهيان درآوردند و سپس انجمن ولايتى و انبوه مردم تلگرافها بتهران فرستاده ماندن او را در كرمانشاهان از دولت خواستار گرديدند و دولت ناگزير آن را پذيرفت .\r\nحيدر عمو اغلى را ناگزير ساختند كه خويشتن از ايران بيرون رود و چون از تهران بيرون رفت سپهدار تلگراف بحكمرانان شهرهاى سر راه كرد كه در هر شهرى « حيدر خان چراغ‌برقى » را بيش از دوساعت نگه ندارند و با كسى نگذارند ديدار كند .\r\nمشهدى صادق را كه از دسته ديگر و با عمو اغلى دشمن خونى بود نيز گرفتار\r\n\r\n","description":"","footnote":"","page_name":" 157 ","page_number":177},
  {"content":"\r\n\r\nكرده از تهران بيرون كردند . همچنين كسان ديگرى را از سردستگان مجاهدان دستگير نمودند .\r\nدرباره محمد خان در مجلس شادروان هشترودى به زبان آمد و جوانمرديهاى او را در تبريز ياد كرده برفتار دولت با او ايراد گرفت . نيز خواهش كرد با او دژ رفتارى نشود . وزير داخله پاسخ داد با او و با همه ديگران خوشرفتارى خواهد شد . نيز گفت بيار محمد خان دويست و چهل تومان پول براى راه داده شده . ولى هيچيك از اينها راست نبود . اين زمان كار كشاكش ميانه دسته‌هاى اعتدال و دموكرات بدشمنى انجاميده با هم از هيچگونه بدرفتارى بازنمىايستادند . حيدر عمو اغلى و يار محمد خان اين خوارى را بكيفر رفتاريكه با ستار خان كرده بودند ميديدند\r\nچنان كه گفته‌ايم روزنامهء ايران نوزبان دموكراتها و نويسنده آن محمد امين رسولزاده بود . در اينهنگام گفتارهاى تلخ و تندى با خامه او در آن روزنامه نگارش مى - يافت . اين بود دولت ببودن او خرسندى نداده با دست روسيان ناگزيرش ساختند بقفقاز ميهن ديرين خود بازگردد .\r\nدر اين ميان در اردبيل و آستارا شاهسونان بار ديگر بشورش برخاسته تاخت و تاز مينمودند و نقى خان حكمران اردبيل با لشگرى با آنان مىجنگيد . نيز در شيراز يكرشته آشفتگىهايى در ميان بود . زيرا نظام السلطنه ، نصر الدوله و قوام الملك پسران قوام الملك كشته شده را دستگير كرده و بند نموده بود و شيرازيان شوريده همىخواستند آنان كشته شوند . از اينسوى سردار اسعد از تهران هوادارى از ايشان ميكرد و در ميانه تلگرافهايى مىآمد و ميرفت و چون نظام السلطنه با دستور دولت آن دو تن را روانه تهران گردانيد در ميان راه يكدسته از قشقايى بر سر آنان ريخته نصر الدوله را بكشتند و قوام الملك با سختى بسيار توانست جان بيرون برد و خود را بشيراز رسانيده در قونسولگرى انگليس بست نشيند .\r\nاز ديرباز دولت خواسته بود براى كارهاى ماليه و نيز براى پديد آوردن دسته - هاى ژاندارمى از بهر نگهدارى راههاى جنوب كاركنانى از اروپا مزدور گيرد .\r\nبراى ماليه با دولت آمريكاى شمالى و از بهر ژاندارم با دولت سويد گفتگو ميرفت و\r\n\r\n","description":"","footnote":"","page_name":" 158 ","page_number":178},
  {"content":"\r\n\r\nپس از چندين ماه گفتگو پنج تن آمريكايى كه سردسته ايشان مستر مورگان شوستر و سه تن سويدى كه بزرگ آنان كاپيتان يالمارسن بود برگزيده شدند و هردسته‌اى از جاى خود آهنگ ايران كردند . مستر شوستر با چند تن از همراهان خود با خاندان و فرزندان روز بيست‌ويكم ارديبهشت بتهران رسيد . از سوى دولت پيشواز و پذيرايى از ايشان كرده و در پارك اتابك ( همانجا كه نشيمن ستار خان بود ) نشيمنشان دادند .\r\nمستر شوستر سرگذشت خود را در اين سفر و پيش‌آمدهاى ايران را در آن روزها در كتاب خود بنام « خفه كردن ايران » هرچه گشادتر و بازتر برشتهء نگارش كشيده و چون آن كتاب به فارسى ترجمه شده و چاپ يافته ما نيازى بشناسانيدن خود او و گفتگو از يكايك كارهايش نداريم . اين كتاب يكى از سرچشمه‌هاى آگاهىهاى ما بشمار است . ولى بايد بگوييم پاره‌خاميهايى در آن پديدار است . زيرا مستر شوستر بپاره كسان ارج بيشتر از شايستگىشان نهاده و كسان نادرستى را بدرستى ستوده . و آنگاه در داورى از شرقيان همان راهى را پيموده كه بيشترى از نويسندگان ديگر غرب مىپيمودندى . هرچه هست اين همشهرى باسكرويل مرد درستكار غيرتمندى بود و در كار خود در ايران دليرانه و مردانه رفتار نمود .\r\nپس از چند روز كه اين كاركنان آمريكايى بديد و بازديد ميپرداختند رشته كارهاى ماليه را بدست گرفتند و در گام نخست قانونى از مجلس گذشت كه بمستر شوستر كه بنام « خزانه‌دار كل » ناميده ميشد اختيار بسيارى داد و رشته سراسر كارهاى ماليه را بدست او سپرد . اينان بايستى آيين كهنه مستوفيگرى را كه از قرنها در ايران برپا بود براندازند و بجاى آن اداره ماليه پهناورى بآيين اروپا و آمريكا برپا كنند پيداست اين كار سختىها داشت و خواه‌ناخواه دسته‌هايى را بدشمنى برمىانگيخت . از آنسوى بدانسان كه خود شوستر نوشته و ما نيز براست ميداريم پاره وزيران و دست‌نشاندگان ايشان سخت ناخوشنود بودند كه دستهاى آنان از گنجينه دولتى كوتاه شود و هرگاه پولى را از مستر شوستر گرفتند ناچار باشند شمار آن را پس دهند . اينست سخت ناخوشنودى مينمودند . گذشته از اينها يكدسته بلجيكيان كه از ساليان دراز در ماليه و گمرك ايران كار ميكردند و سالانه سودهاى بزرگى ميبردند و چنان كه گفته‌ايم اين\r\n\r\n","description":"","footnote":"","page_name":" 159 ","page_number":179},
  {"content":"\r\n\r\nهمشهريان نوز بسيارى از ايشان بسفارتخانه بيگانگان نيز راه داشتند . اينان هم در اينهنگام ناخرسندى مينمودند و با امريكاييان از در كارشكنى بودند . پس از همه اينها دولت روس با آهنگهايى كه درباره ايران داشت اين نمىخواست كه كار ماليه ايران بسامان شود و دولت ايران از تنگدستى رها گردد و از وامخواهى بىنياز شود . اين بود از گام نخست روى سردى نشان ميداد و از سختگيرى بازنمىايستاد .\r\nدو سه روز پس از دادن اختيار بمستر شوستر سپهدار كه رييس الوزراء بود ناگهان از تهران بيرون شتافته بىآنكه كسى آگاه شود روانه گيلان گرديد و بنايب - السلطنه پيام فرستاد كه براى چاره كردن به درد چشم پسر خود آهنگ اروپا را دارد . ليكن پيدا بود كه دلخواه او چيز ديگر است و چنان كه شوستر نوشته و از پاره روزنامها بر - مىآيد رنجش او از اختيارى بود كه بمستر شوستر سپردند . بهرحال اين رفتار نابيوسان و نابجاى او مايه شگفت مردم گرديد و رشته كارها از سامان افتاد و تا يك ماه كمابيش كه او در گيلان درنگ داشت نابسامانىهاى فراوان در همه‌جا رو داد و كار بجايى كشيد كه دسته‌هايى بقزوين كه نزديكترين شهر بتهران بود ريخته آنجا را تاراج كردند .\r\nاين نمونه شايستگى آنمردانست . در چنان هنگامى ناصر الملك نيز از كار خود ناخوشنودى داشت و او نيز گاهى ميگفت از ايران بيرون خواهد رفت و خواهيم ديد همه اينها از روى پيش‌بينىهايى بود كه اينان ميكردند و آينده كشور را تاريك ميديدند زيرا در اين هنگام چون محمد على ميرزا در نهان بسيج كار ميكرد كه بايران بيايد و اينان كم و بيش آگاهى از آن داشتند و آينده را آشفته ميديدند ميخواستند شانه تهى سازند . يا شايد ناخرسندى روس و انگليس را ديده بپاس دلجويى از ايشان اين رفتارها را مينمودند . اين شيوه هميشگى اين دسته شده بود كه در روزهاى آرامش از هر راهى خود را بر سر كار ميرسانيدند و در روزهاى سختى ببهانه‌هايى كنار ميرفتند .\r\nبا اين سختىها در كار مستر شوستر چون مجلس شورى و توده هوادار او و خويشتن مرد استوارى بود همچنان ايستادگى نمود و بر پيشرفت كار ميكوشيد . مستر شوستر ميخواست دسته‌هايى از ده تا دوازده هزار تن سپاهى بنام « ژاندارم خزانه »\r\n\r\n","description":"","footnote":"","page_name":" 160 ","page_number":180},
  {"content":"\r\n\r\nپديد آورد كه زيردست سركردگانى از اروپاييان سپاهيگرى ياد گيرند و ورزيده شوند و براى گرد آوردن ماليات و ديگر كارهاى مالياتى فرستاده گردند و براى سر - پرستى اينان ماجوراستوكس سركرده انگليسى را در انديشه داشت تا برگمارد ماجور استوكس اتاشه‌ميليتر سفارت انگليس و از چهار سال پيش در تهران نشيمن داشت و چون زبان ايران را ميدانست شوستر او را از بهر آن كار شايسته‌تر از ديگران ميشمرد و چنين پنداشته ميشد زيانى از آن برنيايد و گفتگويى برنخيزد . ولى چون در اين زمان روس از هرباره با ايران سختى ميكرد و انگليس با او همداستانى مينمود اين يك چيز ساده هم پيش نرفت و يكرشته نارواييهايى پديد آمد . زيرا چون مستر شوستر ماجوراستوكس را به آن كار خواند و چگونگى را با سفارت انگليس گفتگو كرد سفارت خرسندى نمود . ولى پس از ديرى آگاهى داد كه بايد استوكس از كار و جايگاه خود در لشگر هندوستان دست بردارد و پس از آن بتواند بكارى در ايران پذيرفته شود .\r\nاستوكس اين را هم پذيرفت ليكن بار ديگر انگليسيان آگهى دادند كه بايد استوكس را در جز بخش جنوبى ايران به كار برنگمارند و پيداست اين پيشنهاد بپاس خرسندى روسيان بود . از اينسوى دولت ايران نمىتوانست اين پيشنهاد را كه از روى پيمان نامه 1907 بميان آمده بود بپذيرد . اين بود شوستر از خواندن استوكس چشم پوشيد و يك كار بسيار ساده‌اى بدينسان ناانجام ماند .\r\nدر اين ميان در آذربايجان يك رشته پيش‌آمدهاى ناگوار در كار بود . چنان كه گفتيم از ديرباز شاهسونان بويژه ايل قوجه بيگلو بنافرمانى برخاسته تاخت و تاز مى - نمودند و هر زمان آباديهاى ديگرى را تاراج ميكردند . نقى خان حكمران اردبيل با دستور آقاى هدايت والى سپاه گرد آورده بر سر آنان تاخت و پس از كشاكش‌هايى در آغازهاى ارديبهشت شكست خورده پس نشست و شاهسونان بر دليرى افزودند . آقاى والى كه چشمش همه بر مردان كهن باز بود و هميشه آنان را پيش ميكشيد بجاى آنكه لشگرى از مجاهدان ورزيده پديد آورد و با افزار و قورخانه بر سر شاهسون فرستد اسعد السلطان نامى را از سركردگان زمان خودكامگى با دسته‌اى از سواره و پياده روانه قره‌داغ ساخت كه از آنجا نيز دسته‌هايى را همراه بردارد و با نقى خان همدست\r\n\r\n","description":"","footnote":"","page_name":" 161 ","page_number":181},
  {"content":"\r\n\r\nشده با شاهسون بجنگند و اينمرد در نيمه‌هاى ارديبهشت با توپخانه و ابزار فراوان بيرون خراميد و بدينسان بار ديگر در مشكين لشگر انبوهى ( نزديك بده هزار تن ) گرد آمد . تا چندى با شاهسون پيكار ميرفت . ولى از نادانى و كارندانى اينان روز بروز بر چيرگى آنان مىافزود . تا در يك جنگى بيكبار رشته از هم گسيخت و سپاهيان دولتى ايستادگى نتوانسته رو بگريز نهادند و چهارصد تن كمابيش از ايشان به خاك افتاد . نقيخان جان بدر برده به اهر گريخت . ولى اسعد السلطان و كسان او دستگير افتادند و آنچه توپ و افزار و خواسته همراه داشتند همه بهرهء شاهسون گرديد . اين پيش‌آمد در آغازهاى خرداد بود . بدينسان گردنكشان بر دليرى افزوده دامنهء تاخت و تاز را تا يكفرسنگى اردبيل رسانيدند و هرگاه سپاهيان روس در آنجا نبودند شهر را نيز تاراج ميكردند . سراسر آن پيرامونها برآشفته ، رشتهء ايمنى از هم گسيخته و راهها تا چند فرسنگى تبريز پر از راهزنان شد .\r\nاين شگفت‌تر كه اينهنگام شصت تن كمابيش از سران شاهسون در تهران در بند و زندان بودند و اگر دولت آنان را به سختى گزارده بيم دادى كه هرگاه كسانشان به آرامى نگرايند همه را نابود گرداند بيگمان هريكى از ايشان تلگراف بكسان خود فرستادندى و دستور آرامى دادندى . ليكن دولت با آن گرفتاريها كى چنين كارى مى - توانست ؟ ! . . چنان كه گفته‌ايم كسانى را از سران اينان كه در اردبيل بودند نقى خان رها گردانيده بود و اين گردنكشىها بيشتر با دست همانكسان انجام مىيافت رشيد - الممالك برادر امير عشاير خلخالى كه يكى از رهاشدگان بود در اينهنگام سردسته شده بر آن مىكوشيد دولت را ناگزير گرداند كه امير عشاير و ديگران را كه در تهران بودند رها سازد و اين بود همين كه نقيخان و اسعد السلطان شكست خوردند اينان كاركنان دولت را از خلخال و تالش بيرون كرده در سراسر آن پيرامونها بخودسرى پرداختند و بدينسان بخش بزرگى از آذربايجان ميدان تاخت و تاز گردن - كشان گرديد .\r\nدر اين گيرودار آگاهى رسيد سالار الدوله برادر محمد عليميرزا از راه خاك عثمانى بكردستان آذربايجان درآمده و در آنجا كردان را بر سر خود گرد مىآورد .\r\n\r\n","description":"","footnote":"","page_name":" 162 ","page_number":182},
  {"content":"\r\n\r\nاينجوان با آن بيباكى و نادانى كه در سالهاى پيش از خود نشانداده بود و هركسى او را مىشناخت پيدا بود بار ديگر آشوبى پديد خواهد آورد . آقاى والى كار را ساده گرفته نامه‌اى بوى نوشته خواستار شد بتبريز بيايد . سالار الدوله پروايى ننموده از آنجا روانه سنندج گرديد .\r\nاز هرسو آشوبكاران مىجنبيدند . در همان روزها از رحيمخان نيز جنبشى پديدار گشت . اينمرد كه پس از آن سياهكاريها به تبريز پناهنده شده و در عالىقاپو در يك اطاقى بسيار آسوده مىزيست در اين روزها دستورهايى به پسرانش كه در قره‌داغ با گردنكشان همدست بودند ميفرستاد و آنان را بنافرمانى دليرتر مىگردانيد و از براى گريختن خود از تبريز ياورى از ايشان ميخواست . چون اين دغلكارى او آشكار گشت انجمن ايالتى دو تن را نزد او فرستاد تا سياهكاريهايش را يادآورى كنند و نكوهش دريغ نگويند نيز دستور داد كه در همانجا زنجير بگردنش زدند و سخت نگهدارى كردند و سه تن از كسانش را در شهربانى بزنجير كشيدند .\r\nدر اينهنگام امان اللّه ميرزا ( ضياء الدوله ) بفرماندهى لشگرهاى آذربايجان آمده و سخت ميكوشيد سپاه كارآمدى پديد آورد و خواهيم ديد او غيرت بسيارى داشت و مرد كاردانى بود و در اندك زمانى دسته‌هايى آراسته و يكروز در ميدان مشق نمايش بسيار باشكوهى داد . ليكن كارها نچندان شوريده بود كه از كاردانى او و مانندگانش سامان گيرد . گذشته از كوششهاى دشمنان و نيرنگبازى بيگانگان آلودگى خود سررشته‌داران سنگ راه پيشرفت ميشد . تاريخ مشروطهء ايران روشنترين درسهاى پند آموزانه را دربر دارد و به خوبى مىفهماند كه از خويهاى نكوهيده چه زيانهايى برخيزد .\r\nيكدسته كسانى چون خودشان از شايستگى بىبهره‌اند و يك كار ستوده و پرارجى را نمىتوانند انجام داد بر ديگران كه آن را انجام ميدهند خشم گيرند و بيخودانه بدشمنى برخيزند و چه‌بسا بنابودى آنان كوشند . در جنبش آزاديخواهى ايران آنان كه هنرى نتوانستند نمود و بالافهايى كه از جانفشانى و فداكارى مىزدند در پيش‌آمد بمباردمان مجلس گريخته و نهان شدند و يا از ايران بيرون شتافتند اين بر آنان سخت ناگوار مىافتاد كه يكدسته از توده گمنام در چنان روزى شايستگى از خود نشان دادند و\r\n\r\n","description":"","footnote":"","page_name":" 163 ","page_number":183},
  {"content":"\r\n\r\nنامى درآوردند و اين بود همين كه دوباره بيرون آمده به كار چسبيده بودند پيش از همه بكاستن از نيكنامى آن يكدسته مىكوشيدند . چنان كه گاهى ايشان را تاراجگر مىناميدند و هنگامى بر سادگى و بيسوادى آنان ريشخند مينمودند و از هر راه بزيان آنان ميكوشيدند . بلكه بنابوديشان تلاش ميكردند . شايد خود ايشان هوشيار كار خويش نبودند و بر آن بديها بى خود و بىاختيار مىپرداختند . شايد امروز هم چگونگى بر آنان روشن نگرديده و انگيزه آن بدكرداريهاى خود را درنمىيابند . هرچه هست راستى اينهاست كه ما مىنويسيم :\r\nآقاى هدايت كه بدانسان در آغاز جنگهاى تبريز گريخته و يكسال در پاريس دل‌آسوده زندگى بسرداده و سپس در سايه جانبازيهاى مجاهدان بايران بازگشته و بار ديگر رشتهء فرمانروايى را بدست گرفته بود بجاى آن‌كه ارج آن‌جانفشانيها را بشناسد و از مجاهدان نگهدارى كند و بفرهيخت ( تربيت ) آنان كوشد و دسته‌هاى سپاه از آنان پديد آورد و سر شاهسونان را بكوبد از روز نخست بكاستن از نيكنامى آنان مى - كوشيد و تخم دشمنى ميانه ايشان پراكنده بجان يكديگر مىانداخت . بجاى آنكه بامير - حشمت بال و پر داده او را با مجاهدان ورزيده بجنگ گردنكشان بفرستد نايب محمد آقا را بكشتن او برمىانگيخت و مرد درمانده‌اى همچون اسعد السلطان را ببرابر شاهسونان ميفرستاد . سختىها از اين همه رهگذر پديد ميآمد و چنان كه گفتيم كاردانيها و جانفشانىها بيهوده ميشد .\r\nدر دو سال كه آقاى هدايت والى آذربايجان بود با روسيان رفتار بس ستوده‌اى داشت و در برابر دژآگاهيها و درشتىهاى آنان رشته خويشتن‌دارى را از دست نمىهشت در كارهاى ديگر نيز رفتار نيكو مينمود . ليكن در سايه خشمى كه بر مجاهدان و سردستگان آزادى در دل داشت و نام و آوازه آنان را بر خود هموار نمينمود يكرشته كارهاى بسيار نكوهيده ازو سر ميزد كه آخرين آنها داستان فرستادن اسعد السلطان و شكست او بود .\r\nچنان كه گفته‌ايم كسان بسيارى ازو ناخشنود بودند و بر زيان او ميكوشيدند و اين زمان از تهران نيز ناخوشنودى نشان دادند و دولت بر آن شد ديگرى را بجاى او فرستد .\r\nليكن آقاى والى جاى خود را استوار ديده و با دولت نيز بىپروايى مينمود . كار بجايى\r\n\r\n","description":"","footnote":"","page_name":" 164 ","page_number":184},
  {"content":"\r\n\r\nرسيد كه دشمنانش كه يكى از ايشان آقاى بلورى بود در برابرش ايستادگى نمودند و او را ناگزير ساختند كه در آخرهاى خرداد شمس العماره را رها كرده و بخانهء حاج نظام الدوله رفت و امان اللّه ميرزا بجاى او تا آمدن والى نوين رشته كارها را در دست گرفت .\r\nاو آقاى بلورى را كه از نمايندگان انجمن ايالتى بود بدستيارى خود ( معاونى ) خواند بدينسان رشته كارها بدست خود آزاديخواهان افتاد و آن دوتيرگى كه پديد آمده بود از ميان رفت . آقاى هدايت تا چند روزى در خانهء حاج نظام السلطنه بود تا روانه تهران گرديد\r\nپس از ديرى امير حشمت از تهران بسرپرستى شهربانى آمد و با پيشواز باشكوهى كه از آزاديخواهان كردند به شهر درآمد و اين از نيكىهاى اوست كه نايب محمد آقا كه او را زده بود و با برادرش نايب محمود در ادارهء شهربانى بودند امير حشمت هردو را همچنان نگاهداشت و هرگز كينه‌اى نجست . اين گونه مردانگيهاست كه به كار اين دسته رونق ميبخشيد و هميشه نتيجهء تلاشهاى آنان فيروزى بود . نه همچون دسته پيشرفته كه چون آلوده كينه‌توزى و خودخواهى بودند در هيچ‌كارى فيروز درنميآمدند .\r\nيكداستان ديگرى كه در تبريز پيش آمد و بايد در اينجا ياد كنيم كشته شدن ملا حمزه يكى از سردستگان خيابان بود كه در آخرهاى خرداد رخداد . اينمرد پيشهء روضه‌خوانى داشت ولى چون خيابانيان بزرگش ميداشتند و از آغاز جنبش مشروطه پا در ميان گزارده و همواره كوشيده بود نزد مردم جايگاهى داشت و كشتن او شورشى پديد آورد . چگونگى اين بود كه شب يكشنبه بيست‌وهفتم خرداد كه ملا حمزه در خانه خود مهمانى داشت در خانه را زده چنين ميگويند فلان همسايه نزديك بجان سپردنست و شما را ميخواهد كه سفارشهاى خود را ( وصيت ) بنويساند . ملا حمزه ميهمانها را گزارده همراه يك فانوس‌كش با شتاب به خانه آن همسايه ميرود . ولى همين كه آنجا مىرسد و در را ميكوبد از درون كسى پاسخ نميدهد ولى از بيرون ناشناسى نزديك آمده با تپانچه بشليك ميپردازد . يك گلوله بر نخ فانوس‌كش رسيده او را به زمين مياندازد و سپس چند گلوله به خود آخوند رسيده بيكبار بيجانش مىكند . فانوس‌كش نمرد و بهبود يافت و چنان كه از گفته‌هاى او پديد آمد كشنده مير حسين خان پسر نوجوان شادروان آقا مير هاشم خيابانى بوده كه سمت دامادى سالار را نيز داشت . مير حسينخان\r\n\r\n","description":"","footnote":"","page_name":" 165 ","page_number":185},
  {"content":"\r\n\r\nرا بعدليه كشيده سخت دنبال كردند . ولى كارى از پيش نرفته رها گرديد « 1 » مردم خيابان كه پاس همگويى را سخت نگاه ميدارند از كشته شدن يكى از سردستگان چشم‌پوشى نميكردند اگر نبود كه كشنده نيز از خودشان شمرده ميشد و او نيز جايگاهى داشت .\r\nاين كسان چون در روزهاى سخت كشور كوششها كرده و هركدام به اندازه خود جانفشانى نموده بودند اينست ما نام هريكى را ميبريم و در جاى خود از بازنمودن سرگذشت او بازنمىايستيم .\r\n12 - معتمد خاقان حكمران اصفهان ( سپس قوام الدوله شناخته ميشد )\r\n\r\n\r\n","description":"","footnote":"\r\n( 1 ) آقاى سرهنك هاشمى كه اكنون در تبريز است .\r\n","page_name":" 166 ","page_number":186},
  {"content":"\r\n\r\n\r\nگفتار بيستم بازگشت محمد على ميرزا بايران\r\nچنان كه گفتيم از تابستان سال 1289 آگاهىها از آهنگ محمد على ميرزا ببازگشت و از كوششهاى او در اين‌باره بدولت ايران ميرسيد و اين بود در آن هنگام دولت خواست از پرداخت پول به او كه هرسه ماه يك بار بايستى داد خوددارى كند ولى نمايندگان روس و انگليس سختگيريها كردند و دولت را ناگزير ساختند كه بخيره پول هنگفتى ( 25 هزار تومان ) به او بپردازد . محمد على همين كه پول را گرفت دست و بالش بازتر گرديد و از اودسا بيرون شتافته در اروپا بگردش پرداخت و شهرهاى وينه و بركسيل و برلين و روم و ميران ونيس و پاريس و شهرهاى ديگرى را ديد و در هريك چند روزى درنگ كرده با هواداران و دمسازان خود ديدار تازه گردانيد . با عموى خود ظل السلطان كه اينهنگام سخت با مشروطه دشمنى مينمود و با برادرانش سالار الدوله و شعاع السلطنه آنچه گفتنى بود گفت و آنچه نهادنى بود نهاد و بنياد كار خود را استوار گردانيد . پس از ديرى باودسا بازگشت و بار ديگر از آنجا ناپيدا شد و سراغش از وينه رسيد و خواهيم ديد كه در وينه با يكى از نمايندگان سياسى روس ديدار كرد و يك رشته گفتگوهايى در ميان رفت .\r\nهمه اين آگاهىها بدولت ميرسيد و چون سال 1290 آغاز شد آگهىها از باكو و ديگر جاها مىآمد كه همگى آهنگ محمد على ميرزا را ببازگشت ايران و جنبش كاركنان و هواداران او را ميرسانيده و آينده را تاريك نشان ميداد . بيش از همه رفتار نمايندگان سياسى روس در ايران ديگرگونه شده نيك مىفهمانيد كه همگى ايشان چشم به راه محمد على دارند و زمينه براى بازگشت او آماده ميسازند . كار بجايى\r\n\r\n","description":"","footnote":"","page_name":" 167 ","page_number":187},
  {"content":"\r\n\r\nرسيد كه در يك ميهمانى در تهران كه يكدسته از نمايندگان سياسى دولتهاى اروپا و كسانى از مردان ايرانى بودند و مستر شوستر امريكايى نيز بود وزير مختار روس خوددارى ننموده آشكاره گفت : « در اين چند هفته مشروطهء ايران بپايان خواهد رسيد » .\r\nباشندگان همه در شگفت شدند و چون هنوز از آهنگ محمد على ميرزا آگهى روشن نداشتند كمتر كسى خواست وزير مختار را دريافت .\r\nاين در نيمه‌هاى تيرماه بود . در همان روزها از اردبيل آگهى رسيد كه مجلل - السلطان پيشخدمت محمد على ميرزا در جامه ناشناسى باردبيل درآمده و يكشب در آنجا خوابيده و فردا بميان ايل يورتچى رفته و در آنجا خود را نشان داده و چنين گفته فرستاده محمد على ميرزاست و او خود به زودى در خاك ايران پديدار خواهد بود و به اين نام همگى شاهسونان را بر سر خويش گرد آورده است . نيز آگاهى رسيده روسيان كه با شاهسونان سخت دشمنى مينمودند و هركجا يكى را ميديدند مىكشتند اين زمان رفتار خود را ديگر ساخته‌اند و بشاهسونان مهربانى مينمايند و آنان را بر گردنكشى و تاخت و تاراج دليرتر ميسازند .\r\nاين آگهىها هنگامى ميرسيد كه سپهدار رييس الوزراء از تهران بيرون رفته و در رشت نشيمن داشت و رشته كارها از هم گسيخته وزيران هيچيك دل به كار خود گرم نداشتند و ناصر الملك نايب السلطنه نميخواست ديگرى را بجاى سپهدار بر - گمارد و كابينه نوينى پديد آورد و چنان كه گفتيم از اين پيش‌آمد گردنكشان بر دليرى افزوده و آشوب تا قزوين چند فرسنگى تهران را فراگرفته بود . كسى چه داند رفتن ناگهانى سپهدار برشت و درنگ او در آنجا نيز با آهنگ محمد على ميرزا و جنبشهاى هواخواهان او پيوستگى نداشت . چنان كه اين بدگمانى درباره سپهدار و چند تن ديگرى از وزيران سپس هرچه بيشتر گرديد و پرده از روى كارشان برداشته شد .\r\nبارى سپهدار تا نيمه‌هاى تيرماه در رشت بود تا در نتيجه تلگراف‌هاى پياپى ناصر الملك آهنگ بازگشت كرد و پس از درنگهايى در ميان راه در بيست‌ودوم ماه بتهران رسيد و در اينجا نيز در خانه شميرانى خود نشسته از آميزش خوددارى نمود تا ناصر الملك ناگزير شده كناره‌جويى او را پذيرفت . در همان هنگام روز سه‌شنبه\r\n\r\n","description":"","footnote":"","page_name":" 168 ","page_number":188},
  {"content":"\r\n\r\nبيست‌وششم تيرماه ( 21 رجب ) ناگهان تلگرافهايى رسيد كه محمد على ميرزا با برادرش ملك منصور ميرزا ( شعاع السلطنه ) و كسان ديگرى از همراهان در گمش‌تپهء استراباد پياده شده است . اين خبر ناصر الملك و ديگران را ناگزير ساخت كه هرچه زودتر كابينه را درست گردانند و چون ناصر الملك بكوششهايى كه سپهدار و سردار اسعد و ديگران در سال 1288 به كار برده و محمد على ميرزا را برانداخته بودند ارج گزارده در اينهنگام نيز بودن ايشان را در ميان كار دربايست ميشمرد و راستى اينست كه به ديگران اميد نداشت بتوانند كارى انجام دهند اينست بار ديگر سپهدار را برييس - الوزرايى برگزيد و در مجلس كه گفتگو بميان آمد ديگران نيز خرسندى دادند و سپهدار نجفقلى خان صمصام السلطنه را وزير جنگ كرده و كسان ديگر را از وثوق الدوله و حكيم الملك و مانند ايشان هريكى را بوزارتى برگماشت و اين از بهر آن بود كه بختياريان را به كار وادارد . چون در اينهنگام حاجى على قلى خان باروپا سفر كرده و از ايران دور بود برادرش را به كار گماردند . همچنين بيار محمد خان كرمانشاهى و ابو القاسم خان بختيارى تلگراف فرستاده ايشان را نيز بتهران خواستند . يفرمخان و معز السلطان ( سردار محيى ) هريكى را بفرماندهى لشگر ديگرى نامزد گردانيدند .\r\nدر اين تنگنا بود كه بار ديگر ياد جانفشانيهاى اين مردان دلير را كردند و بدلجويى از ايشان پرداختند و بايد خرسند بود كه اگر يكدسته را پراكنده ساخته بودند بارى يكدسته بر سر جاى خود بودند و ميتوانستند كارى انجام دهند .\r\nدر اينجا داستانى هست كه بايد بنگارم : در دو ماه پيش از اين‌كه از بسيج محمد على براى بازگشت آگاهىهاى نهانى بدولت رسيده و دولت از همان هنگام اين انديشه را داشت كه سردستگان مجاهدان و سرداران شورش را در تهران گردآورد و از ايشان دلجويى كند و پيداست اين گرايش جز از روى ترس و از راه ناچارى نبود ولى همين كه آهنگ خود را در اين‌باره آشكار ساخت دسته‌هاى ميوه‌چينان كه دار الشورى و اداره‌ها را پر كرده و آسوده بر سر خوان مشروطه جا گرفته بودند از آنجا كه از چگونگى آگاهى نداشتند و چنين پنداشتند دولت آنان را نيز از بهر خوردن ميخواند و جا براى اينان تنگ خواهد شد همگى بيكبار زبان بازكردند و بر آهنگ\r\n\r\n","description":"","footnote":"","page_name":" 169 ","page_number":189},
  {"content":"\r\n\r\nدولت خرده گرفتند و در روزنامها گفتارها نوشتند و فلسفه‌بافيها كردند بدينسان :\r\n« مجاهدان كسانى بودند كه جز به كار آن روز نمىآمدند و ايشان كارى را كه بايستى بكنند كرده‌اند و گذشته . . . شورش هرزمان بكسان ديگر نياز دارد . . . امروز بايد كارها « با اصول فرقه » پيش برد . . . » برخى از ايشان بيشرمانه سخنان بدترى نيز نوشتند و مجاهدان را يكدسته آشوب‌طلب ناميدند . ليكن پس از ديرى چون چگونگى آشكار گرديد و دغلكاران ناسپاس دانستند كه بار ديگر زمان كوشش و جانبازى فرارسيده در اينجا بود كه بخاموشى گراييدند و كم‌كم از لاف و گزاف كاسته خرسندى دادند كه بار ديگر ميدان بمردان جانباز واگزارده شود . اين نمونه ناپاكدرونى ايشانست و شگفت نيست كه هرگز كارى از پيش نمىرفت و كشور هميشه گرفتار آشفتگى بود .\r\nبارى تا دو سه روز چگونگى را در پرده نگاهداشتند و به توده آگهى ندادند .\r\nولى كم‌كم مردم آن را دانستند و از هرسو آگاهىها پراكنده گرديد و چون دسته - هاى انبوهى در تهران و ديگر شهرها خواهان محمد على ميرزا بودند و اينان در همه‌جا بشور و جوش برخاستند و زبان بنكوهش آزاديخواهان و سخنان نابجا باز كرده هرزمان دروغهاى ديگرى پراكنده نمودند در تهران دولت « حكومت نظامى » آگهى داد و حاجى نجفقلى خان را كه وزير جنگ بود باينكار برگماشت و او تا توانست بسخت‌گيرى پرداخت . شهربانى نامهاى سى چهل تن را بكابينهء وزيران فرستاد كه با دستور ايشان گرفتار گردند . ليكن سپهدار بگرفتن ايشان خرسندى نداد و كم‌كم چنين بدست آمد كه او و برخى وزيران دل بسوى محمد عليميرزا دارند و او را مى - خواهند . اين بود ناگزير شدند آن كابينه را بهم زنند و دست اين وزيران را كوتاه گردانند و روز چهارشنبه سوم مرداد كابينه نوين ديگرى كه نجفقلى خان رييس - الوزراء و هم وزير جنگ بود پديد آمد و بسيارى از وزيران نيز كسان ديگرى بر گزيده شدند .\r\nاين كابينه چون به كار پرداخت از يكسو هواداران آشوبكار محمد على ميرزا را در تهران سخت دنبال نموده كسان بنامى را از ايشان همچون مجد الدوله و امين الدوله و\r\n\r\n","description":"","footnote":"","page_name":" 170 ","page_number":190},
  {"content":"\r\n\r\nظهير الاسلام و مانند اينان دستگير و بند نمود . مجد الدوله چون در شميران بر سر خانه‌اش رفتند ايستادگى نمود و نوكرانش بجنگ برخاستند و دو سه تن در ميانه كشته گرديد و اين نمونه دليرى آشوب‌كاران بود .\r\nاز سوى ديگر كابينه بسپاه‌آرايى پرداخت و چون محمد على ميرزا در استراباد از تركمنها دسته‌ها گرد آورده و پيدا بود كه از چندين راه به پيشرفت خواهد پرداخت و از سوى ديگر سالار الدوله در سنندج نيرومند گرديده و او نيز بهوادارى محمد على برخاسته و اين زمان آهنگ كرمانشاه را داشت از اينرو دولت ناگزير بود به چندين سو سپاه روانه گرداند . و اين بود چندين لشگر پديد ميآورد . يك لشگرى از بختياريان دسته‌دسته روانه همدان ساخت . ديگريرا از مجاهدان گيلان « 1 » و بختياريان بفرماندهى معز السلطان بسوى فيروزكوه و مازندران فرستاد . لشگر سومى كه از همه ارجدارتر بود زيردست يفرمخان آراسته ميشد كه آهنگ راه شاهرود كند و اميدوارى بيشتر به اين لشگر بود . چندى پيش دولت از روس يكرشته تفنگ و فشنگ خريدارى كرده بود و آنها در اين هنگام بانزلى رسيده و بتهران بار ميشد . كسانى ميترسيدند بدست محمد على ميرزا بيفتد ولى خوشبختانه آسوده بتهران رسيد و در چنين هنگامى گره از كار دولت گشود . اين كارها بچابكى انجام ميگرفت و مستر شوستر كه از اين پيش‌آمد در آغاز كار خود تكان خورده و از درون دل فيروزى آزاديخواهان را خواستار بود از رسانيدن پول بازنمىايستاد . در چنين هنگامى كه ناگزير كسانى دندان طمع تيز مى - كردند و بدستاويز لشگركشى دست تاراج بگنجينه توده دراز ميداشتند بودن مستر شوستر بسيار بجا افتاد و خود او اين داستانها را بازتر و گشادتر برشته نگارش كشيده است . خودى و بيگانه بجلوگيرى از خودكامگى ميكوشيدند . دموكرات و اعتدال با آن دشمنىها اين زمان دست بهم داده ميتلاشيدند . چنان كه هواداران خودكامگى در همه‌جا به جوش و خروش برخاسته بودند خواستاران آزادى نيز خروش و جنبش مينمودند .\r\nپياپى از شهرها تلگراف و نامه بدار الشورى ميرسيد . يكدسته از روى راستى و يكدسته بخودنمايى روى نشان ميدادند و جانفشانى پيشنهاد ميكردند . روزنامها پياپى گفتارهاى\r\n\r\n\r\n","description":"","footnote":"\r\n( 1 ) ميرزا كوچك خان با دسته‌هايى همراه اين لشگر بوده است .\r\n","page_name":" 171 ","page_number":191},
  {"content":"\r\n\r\nپرجوش مينگاشتند . ستار خان با آن گزنديكه ديده بود در اينهنگام بركنارى نتوانسته و نيز نامه‌اى بدار الشورى نوشت و آمادگى خود را بجانبازى آگهى داد .\r\nاما محمد عليميرزا و داستان آمدنش بايران چنان كه گفتيم او آخرين روزها در وينه بود و ببسيج كار خود ميكوشيد و چون از آنجا بيرون آمد از راه قفقاز يكسر آهنگ ايران كرد . روسيان از كارهاى او آگاهى داشتند و هرگونه ياورى مينمودند چيزى كه هست در بيرون ناآگاهى نشان ميدادند و اين بود محمد عليميرزا ريش خود را دراز كرده و نام خليل بغدادى بخويش نهاده و بارهاى خود را كه همه متراليوز و تفنگ و افزار جنگ بود خواسته‌هاى بازرگانى وانموده با اين ساخته‌كارى از شهرهاى قفقاز گذشته ببندر پتروسكى رسيد و از آنجا با همراهان كه دوازده تن و يكى از ايشان برادرش ملك منصور ميرزا و ديگرى يار ديرينش حسين پاشا خان امير بهادر بود بكشتى روسى كريستو - فوروس نشست و چنان كه گفتند شش تن از سركردگان دريايى روس نيز بدرقه او را ميكردند و بدين شكوه او را به خاك ايران رسانيدند كه روز بيست‌وپنجم تيرماه در گمش - تپه فرود آمد .\r\nانگليسيان از پيش‌آمد سخت ناخرسند بودند و چنان كه از كتاب آبى پيداست بارها در پترسبورگ زبان بخرده‌گيرى بازمينمودند . در اينهنگام نيز بازپرس‌ها كردند و گله‌ها نمودند . ولى روسيان خود را به آن راه نزده چنان وانمودند كه كارهاى محمد على همه در نهان بوده و كاركنان روس آگاهى پيدا نكرده‌اند . انگليسيان بمحمد على آگهى دادند كه چون جانشين او را بپادشاهى شناخته‌اند ديگر او را نخواهند شناخت و هردو دولت با زبان نمايندگان خود در ايران بدولت آگهى دادند كه در اين پيش‌آمد بيكبار توده ايرانيان را به حال خود خواهند گزاشت . ليكن خواهيم ديد معنى بركنارى روسيان چه بود و بچه كارهايى برخاستند .\r\nمحمد على ميرزا از ديرباز با سران تركمان نامه‌نويسى ميكرد و به كسانى از آنان پيكره خود را فرستاده بود . اينست همين كه پاى او بگمش‌تپه رسيد تركمانان بر سر او گرد آمدند و نزديكان او از ارشد الدوله و ديگران كه از راه ديگر بايران درآمده بودند نيز به آنجا درآمدند . فرداى آن روز محمد على ميرزا تلگرافى بسپهدار فرستاده\r\n\r\n","description":"","footnote":"","page_name":" 172 ","page_number":192},
  {"content":"\r\n\r\nرسيدن خود را آگاهى داد و او را تا رسيدن بتهران بجانشينى خويش برگماشت .\r\nسپهدار چنين ميگفت : پاسخى به او فرستاد كه ايرانيان ترا بپادشاهى نمىخواهند ولى بگفته مستر شوستر دانسته نيست چنين پاسخى داده باشد .\r\nرشيد السلطان نامى را ياد كرده‌ايم كه در ورامين بگردنكشى برخاسته و با دسته‌هاى سپاه دولتى جنگيد . اينمرد كه از ايل اصانلو بود خود را به مازندران كشيده و در آنجا بهمدستى ديگران جايگاه خود را استوار نموده بود و در اين يكسال همچنان نافرمانى مينمود و بارها با دسته‌هاى سپاه دولتى پيكار ميكرد و اين زمان او نيز بمحمد على ميرزا پيوسته در مازندران پادشاهى او را آشكار ساخت .\r\nبيست‌وهشتم تيرماه محمد على ميرزا با ياران خود به شهر استراباد رسيد و رشته كارها را در آنجا بدست گرفت و چندى در آنجا نشيمن داشتند و كار ميكردند . از آنجا محمد على در يازدهم مرداد باشرف درآمد و در دوازدهم بسارى رسيد . هزار تن تركمان و دو سه دستگاه توپ همراه داشت و مازندرانيان يارى مينمودند و رشيد السلطان پيشاپيش او لشگرگاه پديد مىآورد . پس از چند روزى ملك منصور ميرزا كه در استراباد بازمانده بود به او پيوست و از آنجا ببارفروش درآمدند . از آنسوى عليخان ارشد الدوله با دو سه هزار تركمان آهنگ شاهرود نموده آنجا را فراگرفت و يكدسته سپاهيان دولتى كه در آنجا بودند به او پيوستند . از سوى ديگر سالار الدوله با دو هزار سواره و پياده در پنجم مرداد بكرمانشاهان درآمد و بىآنكه جنگى روى دهد شهر را بدست گرفت و سپاهيان دولتى در آنجا نيز بوى پيوستند . سالار الدوله تلگرافى از سنندج بدار الشورى فرستاده بود و ديگرى نيز از كرمانشاهان فرستاد و يكرشته سخنان خشك و ترى را بهم بافت .\r\nدر اينهنگام دار الشورى قانون شگفتى گزارده و آن را چاپ كرده بهمه‌جا پراكنده نمود . بدينسان :\r\n« كسانى كه محمد عليميرزا را اعدام يا دستگير نمايند يكصد هزار تومان به آنها داده مىشود .\r\nكسانى كه شعاع السلطنه را اعدام يا دستگير نمايند بيست و پنج هزار تومان به آنها داده مىشود .\r\n\r\n","description":"","footnote":"","page_name":" 173 ","page_number":193},
  {"content":"\r\n\r\nكسانى كه سالار الدوله را اعدام يا دستگير نمايند بيست و پنجهزار تومان به آنها داده مىشود . . . »\r\nاين قانون بسيار بجا بود و بجان محمد على ميرزا و برادرانش ترس انداخت .\r\nمستر شوستر ميگويد او اين كار را بدولت ياد داده است . داستان جنگهاى سپاهيان دولتى و فيروزيهاى آنان را در گفتار ديگرى خواهيم آورد . در اينجا بايد نمونه‌هايى را از بدرفتاريهاى روسيان بنگاريم . اينان كه محمد عليميرزا را بايران آورده و سخت خواستار بودند او را باز پادشاه سازند تا هرآنچه دلخواه ايشانست با دست اين بيچون و چرا انجام گيرد با همه بركنارى كه در همه جا وانمود ميكردند كاركنان ايشان آشكاره بپشتيبانى محمد على مىكوشيدند . داستان آذربايجان و دژآهنگىهاى ايشانرا در تبريز و اردبيل جداگانه خواهيم نگاشت . در رشت قونسول آنجا بحكمران پيام فرستاد : « بهركسى كه گمان بستگى روس رود در هركجا باشد اگر قونسولگرى بدگمان گرديد دستگير خواهد كرد » . اين از بهر آن بود كه قفقازيان در اين هنگام بدولت ايران يارى نكنند . در همه شهرها كاركنان روس دروغهايى از شماره انبوه سپاه محمد على و از فزونى پولهاى او پراكنده ميكردند و مردمان را بهوادارى او برمىانگيختند . دولت ايران ناگزير شد با دستيارى نمايندگان ايران در لندن و پترسبورك گله‌گزارد و فهرستى از كارشكنىهاى روسيان را بدولتهاى روس و انگليس بفرستد . ليكن چه سودى از آن پديد ميآمد . روسيان بدكاريهاى خود را انكار كرده و در برابر گله دولت پيش‌آمدهاى نارواى دو سالهء ايران و پى هم آمدن و رفتن كابينه - ها و دسته‌بنديهاى دموكرات و اعتدالى و ناايمنى كشور را يادآورى كردند و چنين پاسخ دادند كه زمينه را براى بازگشت محمد على ميرزا اين بدكردارىها پديد آورده است .\r\nبا سخت‌گيريهايى كه حكمرانى تهران دربارهء آشوبكاران نشان ميداد دسته‌اى از آنان در زرگنده كه نشيمنگاه تابستانى سفارت روس بود جاگزيده در سايه نگهدارى سفارت ايمن و آسوده بآشوب‌انگيزى مىكوشيدند و هرروز سخن دروغ‌آميز ديگرى ميان مردم پراكنده ميكردند .\r\n\r\n","description":"","footnote":"","page_name":" 174 ","page_number":194},
  {"content":"\r\n\r\nانگليسيان از اين رفتار روسيان دل‌آزرده بودند و چنان كه گفتيم بفيروزى محمد على ميرزا خرسندى نداشتند . چيزى كه هست ايشان در اين هنگام خواه و ناخواه با روسيان نرمى مينمودند و از بيم پيش‌آمدهاى اروپا در آسيا بدرفتارىهاى آنان را بر خود هموار مىساختند . در خود انگلستان دسته‌اى از كار دولت ناخرسندى مينمودند و پياپى خرده مىگرفتند . از جمله چنان كه گفته‌ايم انجمنى كه از پرفسور براون و مستر لينج و لورد لامنگتون و ديگران پديد مىآمد همواره پيش‌آمدهاى ايران را مىپاييدند و گفتارها در روزنامها مينوشتند . ليكن هيچيكى از اينها كارگر نيفتاده سر ادواردگرى را از سياستى كه پيش گرفته بود بازنميداشت و خواهيم ديد چه چيزهاى ناگوارى رويداد .\r\nاكنون بآذربايجان بازگشته سرگذشت آنجا را مىنگاريم : چنان كه گفتيم شاهسونان سپاههاى دولتى را شكست داده چيره شده بودند و آتش تاخت و تاراج را در پيرامون اردبيل و خلخال فروزان داشتند . به خواهش شاهزاده امان اللّه ميرزا در آخر تيرماه از تهران حاج صمد خان را برگزيدند با سه هزار سواره و سرباز و با توپخانه از مراغه آهنگ اردبيل كند و بشاهسونان گوشمال دهد و چون او بسيج كار كرده از آنجا روانه گرديد و در سراب لشگرگاه ساخت با دستور تبريز دسته‌هايى از سواره و پياده از قره‌داغ هم به او پيوستند . نيز از خود شهر يك سركرده و توپچى با دسته‌اى از سواره و قزاق و اندازه بسيارى از فشنگ و تفنگ براى او فرستادند .\r\nدر اين ميان بود كه در آمدن مجلل بميان شاهسون و پس از آن رسيدن محمد عليميرزا و همراهانش بگمش‌تپه روى داد و چون اين آگاهىها پراكنده شد در تبريز و ديگر شهرها هواداران محمد عليميرزا به جوش آمدند و پرده خاموشى را دريده بتكاپو پرداختند و چون كار ديگرى نمىتوانستند دروغهايى از نيرومندى محمد على و فزونى سپاه او را پراكنده مىساختند كه مايه آشفتگى دلها ميشد . نيز گستاخانه بمشروطه‌خواهان دشنام ميدادند . كار بجايى رسيد كه انجمن دستور داد از ايشان جلوگيرى كرده شود و شهربانى كسانى را دستگير ساخته تازيانه به آنان زد .\r\nاز اين سوى آزاديخواهان و مجاهدان نيز از ستيزگى محمد على برآشفته\r\n\r\n","description":"","footnote":"","page_name":" 175 ","page_number":195},
  {"content":"\r\n\r\nبجوشيدند و بار ديگر از بهر جانفشانى آماده شدند و از چندين راه تلگراف بدولت و دار الشورى فرستاده آمادگى خود را بجانبازى آگاهى دادند . انجمن ايالتى تبريز تلگراف بس‌درازى بهمهء انجمنهاى شهرها فرستاده همهء مردم ايران را بهمدستى و همراهى خواند كه در چنين هنگامى برادرانه بكوشند و دشمن آزادى ايران را دور رانند . روزنامه‌هاى شفق و تبريز گفتارهاى آتشين مينوشتند . از داستان مجلل السلطان و در آمدن او بميان شاهسونان و شورانيدن آن تاراجگران پيدا بود كه محمد على آذربايجان را از ديده دور ندارد و در اين بازگشت خود آن را فراموش نساخته . ولى پرده از كار صمد خان هنوز برداشته نشده بود و كسى از پيوستگى او با محمد على آگاهى نداشت .\r\nچنان كه گفتيم در اين ميان روسيان در شهرهاى ايران كه بودند بر دژرفتارى افزودند و پيداست كه در آذربايجان هرچه بيشتر دژخويى نشان ميدادند . در تبريز سالدات و قزاق در كوچه‌ها و بازارها با مردم پيچيدگى مينمودند و آشكار بود كه پى بهانه ميگردند تا زد و خورد كنند و اين بود تبريزيان شكيبايى ميكردند .\r\nپس از مخبر السلطنه از تهران علاء الدوله را بواليگرى آذربايجان برگزيدند و او آن را پذيرفته چنين وامىنمود بسيج راه مىكند . ليكن پس از ديرى از آن كناره جويى نمود . شاهزاده امان اللّه ميرزا همچنان رشته كارها را داشت و آقاى بلورى دستيار او بود .\r\nدر اين ميان در پنجم مرداد كار بسيار ناروايى از روسيان سر زده شهر را بشورانيد .\r\nچگونگى آنكه نقيخان رشيد الملك كه داستان گريختن او را از جلو شاهسونان آورديم چون پس از ديرى كه در شهر اهر درنگ داشت بتبريز آمد والى ازو ببازخواست پرداخت و چون گذشته از آن كار ننگين اندازه گزافى از ماليات دولتى را نيز گرفته بود و به گردن داشت و از پرداخت بازمىايستاد او را در خانهء محمد ميرزا نامى دربند كرد . اين كار در ميانه‌هاى تيرماه بود . بستگان نقيخان بتكاپو افتادند و به كسانى از سردستگان نويد پول دادند . چنان كه هزار و دويست تومان با دست محمد ميرزا\r\n\r\n","description":"","footnote":"","page_name":" 176 ","page_number":196},
  {"content":"\r\n\r\nبراى هريكى از آقايان بلورى و نوبرى فرستادند « 1 » و اينان آن را به انجمن ايالتى آورده راز را فاش ساختند . انجمن دستور داد محمد ميرزا را بند نمودند . نقيخان را هم بعالىقاپو آورده در آنجا نگاهش داشتند . در اين ميان روسيان بهوادارى او برخاستند و سفير روس در تهران بدولت يادآورى كرد كه نقيخان داراى نشان از دولت روس مى - باشد و خواهش كرد با او پاسدارانه رفتار شود . دولت پاسخ داد با او پاسدارانه رفتار خواهد شد و مقصود رسيدگى به حساب مىباشد .\r\nبا اينهمه روسيان آرام نه‌نشستند و روز پنجم مرداد قونسول روس نزد نايب الاياله آمده خواستار گرديد نقيخان به او سپرده شود . نايب الاياله پاسخ داد او را با فرمان دولت نگهداشته و نميتواند رها كند . قونسول چون بيرون رفت ديرى نگذشت كه پالكونيك با صد تن سالدات به آنجا رسيد و خود او در دم در ايستاده سالداتان را با سر - كردگانى بدرون فرستاد و اينان تفنگ را بر روى دست گرفته بيباكانه تا نشيمنگاه نايب الاياله پيش آمدند و خانه‌اى را كه نقيخان در آنجا بود گرد فروگرفتند و نگهبانان را يكايك كشيده دور كردند و نقيخان را بيرون آورده همراه خود بردند .\r\nنايب الاياله مرآت السلطان دستيار شهربانى را همراه پطرسخان ارمنى كه زبان روسى ميدانست نزد پالكونيك فرستاد كه بپرسند اين كار را با دستور كه ميكنند . پالكونيك پاسخ داد : بدستور قونسول روس . بدينسان بيباك و بىپروا رشيد الملك را از كوچه و بازار گذر دادند .\r\nاين دژآهنگى بر تبريزيان بىاندازه گران آمد و در آن دو سال هرچه بدرفتارى روسيان نموده بودند كمتر يكى به اين اندازه مردم را تكان ميداد . شهرى كه آن غيرت و گردنفرازى را نشانداده بود كنون بايستى اين چيرگىهاى بيشرمانه را از بيگانگان بيند و بخاموشى گرايد . در آن هنگام كه نقيخان همراه پالكونيك از عالىقاپو بيرون مىآمد و از بىرگى به خود ميباليد كسانى از مجاهدان بر آن شدند او را بزنند و پرواى نتيجه‌اش را نكنند پارهء سردستگان جلوگيرى نمودند . ليكن شهر سراسر بشوريد و هرچند تن كه بهم ميرسيدند دلسوزانه گفتگوى پيش‌آمد را ميكردند .\r\n\r\n\r\n","description":"","footnote":"\r\n( 1 ) دويست تومان پول نقد و هزار تومان حواله بصراف بود كه نتوانستند انكار نمايند .\r\n","page_name":" 177 ","page_number":197},
  {"content":"\r\n\r\nتبريز با حالى كه داشت نمىتوانست چنين چيرگى ستمگرانه را بخاموشى گذراند و از آنسوى ناگزير بود بهانه بدست روسيان ندهد . در روزنامه شفق گفتار بس‌جاندارى نگارش يافت و پس از آن چنين نهادند كه روز چهارشنبه يازدهم مرداد مردم در سربازخانه گرد آيند و در آنجا گفتارهايى بنام بيزارى از آن رفتار ستمگرانه روسيان رانده شود و آگهى در اين زمينه چاپ كرده ميانهء مردم پراكنده ساختند . ولى چون روز چهارشنبه فرارسيد هنگام عصر پيش از آنكه مردم آهنگ سربازخانه نمايند روسيان با دسته‌هاى قزاق و سالدات آنجا را فراگرفتند و به كسى راه آمد و شد ندادند . قونسول بوالى پيام فرستاد كه اگر مردم در يك جا گرد آيند گرفتار خواهند گرديد . اين چيرگى بر خشم مردم افزود و چون بازارها را بسته بودند چنين نهادند كه در حياط مسجد آدينه كه جاى بس‌بزرگى است گرد آيند و دسته‌دسته مردم رو به آنجا آوردند و چنان شد كه همه حياط پر گشت و بدانسان كه نهاده بودند آقايان سيد محمد خامنه‌اى و سيد كاظم تهرانى « 1 » و ميرزا حاج آقا رضازاده و ميرزا على واعظ ويجويه‌اى يكى پس از ديگرى جلو پنجره مسجد ايستاده گفتارهاى تند و آتشينى راندند . بدرفتارىهاى روسيان را شمرده و يادآورى كردند كه خاموشى ايرانيان در برابر آنان از روى ترس و يا از راه زبونى نيست . تا هنگام غروب جوش و خروش برپا بود و چون گفتارها بپايان رسيد مردمان نيز پراكنده شدند .\r\nدر اين ميان از تهران عين الدوله را بواليگرى آذربايجان برگزيده بودند و او شاهزاده امامقلى ميرزا را تا آمدن خويش بجانشينى برگماشت و روز چهاردهم يا پانزدهم مرداد او بتبريز درآمده به كار پرداخت . اين نمونه نادانى سررشته‌داران آنروزيست كه عين الدوله را پس از آن همه سياهكاريها باز به كار برمىگماردند و در چنان هنگام سختى رشته اختيار آذربايجان را بدست او مىسپردند . پيش از آنكه محمد عليميرزا برافتاد و دوباره دستگاه مشروطه برپا گرديد يكدسته چون از باغشاه درآمده و همگى همراهان ديرين عين الدوله بودند پيداست كه اينان نگهدارى از وى مينمودند يكدستهء ديگر چنان سرگرم سودجويى و خودخواهى بودند كه فرصت دنبال كردن دشمنان\r\n\r\n\r\n","description":"","footnote":"\r\n( 1 ) كنون در تهران و بنام « عصار » شناخته است .\r\n","page_name":" 178 ","page_number":198},
  {"content":"\r\n\r\nآزادى را نداشتند و تنها سيد عبد اللّه و ستار خان و ديگر جانبازان روز سختى را در برابر خود ميديدند كه بشكستن پاى آنها پرداختند و خود نتيجه آن نادانيها و دغلكاريها بود كه هنوز دو سال از هنگام جنگهاى خونين تبريز با عين الدوله نگذشته او بواليگرى آذربايجان برگمارده گرديد .\r\nامامقلى ميرزا از مردان نيكوكار آذربايجان بشمار ميرفت ولى در چنان هنگامى از دست وى كارى برنيامدى و اينست چند زمانى بود و خويشتن كناره گرفت . در اين روزها پسران كوچك رحيمخان نيز از تبريز بگريختند و چون ترس آن بود كه روسيان رحيمخان را نيز بكشند و ببرند اينست آقاى بلورى شبانه او را از عالىقاپو بيرون فرستاده دستور داد نهانى او را در يكى از خانه‌هاى ارك نگه دارند و اين خود كار بسيار بجايى بود .\r\nدر مرند حكمران آنجا شجاع نظام را كه بار ديگر از ديرباز رشته را گسيخته با آزاديخواهان دشمنى آشكار ميكرد با دستور تبريز دستگيرش نموده در اداره حكمرانى نگهداشت و روسيان او را نيز با زور كشيده بردند .\r\nدر اردبيل و آستارا بيكباره پرده را دريده از هيچ ناروايى بازنمىايستادند .\r\nچنان كه در اردبيل ويس قونسول روس تاجرباشى خودشان را نزد حكمران و رييس شهربانى آنجا فرستاد و پيام داد محمد عليميرزا با دوازده هزار تن سپاهى و بيست مليون ( تومان ) پول تا نزديكى تهران رسيده و از گناه همگى گذشته و شهر را بسپهدار سپرده و براى او دستور از تهران آمده كه بنگهدارى و آرامش اردبيل پردازد و نگزارد در آنجا آشوب روى دهد . دروغ به اين آشكارى را پيام فرستاده مردم را بيم ميداد .\r\nاز اين بدرفتارىها نيز دولت ايران بگله برخاست و بدستيارى نمايندگان خود در پترسبورك و لندن يادداشتها به دو دولت فرستاد . ولى چه نتيجه‌اى توانستى داد . روسيان با يكرشته دروغهاى ديگرى بپاسخ برخاستند و نادانيهاى سررشته‌داران را برخشان كشيدند .\r\n\r\n","description":"","footnote":"","page_name":" 179 ","page_number":199},
  {"content":"\r\n\r\n\r\nگفتار بيست‌ويكم فيروزيهاى دولت\r\nچنان كه ديديم محمد على ميرزا همين كه در استراباد بسيج كار كرد خود او همراه برادرش ملك منصور ميرزا از راه مازندران و سردارش على خان ارشد الدوله از راه شاهرود به پيشرفت پرداختند . از آنسوى ابو الفتح ميرزا از كرمانشاه آهنگ تهران نمود . بدينسان از شرق و غرب پايتخت به بيم افتاد و چون در گامهاى نخست فيروزى - هايى بهره محمد على ميرزا و هوادارانش ميگرديد از اينجا ميدان اميد در دلهاى خواستاران خودكامگى پهناورتر گرديده در همه‌جا بر گستاخى افزودند و دسته‌هايى آشكاره بسوى محمد على گراييده به او پيوستند و ليكن اين اميدوارى چندان نپاييد و نوميدى جاى آن را گرفت .\r\nنخستين مژده از ميدان فيروزكوه رسيد . چنان كه گفتيم محمد على در بار - فروش درنگ داشت . رشيد السلطان و سران مازندران به پيشروى ازو تا چهار فرسخ از اينسوى فيروزكوه پيش آمده در امين‌آباد سنگرگاه گرفتند . مازندرانيان با شور و خروش هوادارى از شاه قاجار مينمودند ، از اينسوى معز السلطان با دسته‌هاى خود تا يكفرسنگى آنجا رسيده اينان نيز سنگرگاه گرفتند . پس از ديرى خود محمد على تا سوادكوه جلو آمده در آنجا در جايگاه استوارى نشيمن گرفت و سخت خود را مىپاييد .\r\nروز پنجشنبه هجدهم مرداد دسته‌اى از بختياريان بسركردگى جوانى معين - همايون نام از تهران رسيدند و بلشگرگاه مجاهدان پيوستند . فردا آدينه جنگ آغاز گرديده مجاهدان و بختياريان همگى بر سنگرهاى رشيد السلطان تاختند و تا هنگام\r\n\r\n","description":"","footnote":"","page_name":" 180 ","page_number":200},
  {"content":"\r\n\r\nشام جنگ سختى پيش ميرفت . اصانلويان و مازندرانيان با همه ورزيدگى در كار جنگ و با آنكه از پشت سنگر گلوله‌اندازى ميكردند باز شصت تن كمابيش از ايشان به خاك افتاد و بسيارى تاب ايستادن نياورده رو بپراكندگى آوردند . خود رشيد السلطان كه با دليرى بسيار رزم ميكرد دو زخم كارى برداشت و با اينهمه پافشارى مينمود و پروا نميكرد تا تيرى بلوله تفنگش رسيده آن را خورد ساخت . بختياريان فرصت جسته بر سرش تاختند . رشيد السلطان با ته تفنگ سر يكى را شكست ولى ديگران دست بر - نداشته گرفتارش كردند بدينسان جنگ بپايان رسيد و از اصانلويان و مازندرانيان هركه زنده مانده بود گرفتار شد و يا بگريخت . رشيد السلطان را بلشگرگاه مجاهدان آوردند و در چادرى خوابانيده بدرمان زخمهايش كوشيدند . ولى بيش از سه چهار ساعت زنده نبود و درگذشت . چنين مىگفت : « محمد عليشاه همچو منى را ندارد و همانا باميدوارى من بود كه بايران بازگشت . . . كنون شما باكى نداشته باشيد و يكسره تا مازندران بتازيد . . » از اين گونه سخنان فراوان ميسروده . در اين جنگ گذشته از معين همايون ميرزا كوچك خان و سالار بهادر نيز دليريها نمودند و جوانى از بختياريان بنام مصطفى خان كشته گرديد كه تن خون‌آلودش را باشكوه بتهران آوردند . از دولتيان جز ازو تنها دو تن ديگر كشته گرديدند . فرداى آن روز دولتيان فيروزانه تا آبادى فيروزكوه پيش رفتند .\r\nدولت اين فيروزى را در تهران آگهى داد و به همه شهرها تلگراف فرستاد و در همه‌جا مردم شادمانىها نمودند و بر اميدوارى افزودند . هواداران محمد على دل شكسته شدند .\r\nچند روز ديرتر در بيست‌وپنجم مرداد بار ديگر جنگ رخ داد . كسان محمد على باز جلوتر آمده سنگر بسته بودند . مجاهدان و بختيارى همين كه آگاه شدند بر سر آنان تاختند و هشت ساعت زد و خورد برپا بود . در اينجا نيز فيروزى بهره دولتيان گرديد و از كسان محمد على هشت تن كشته افتاد .\r\nباز در سىام مرداد جنگ بزرگى رويداد و در اين رزم كسان محمد على تا دو هزار تن مىرسيدند و با اينهمه كارى از پيش نبردند و فيروزى بهره آزاديخواهان\r\n\r\n","description":"","footnote":"","page_name":" 181 ","page_number":201},
  {"content":"\r\n\r\nگرديد كه گذشته از كشتگان بسيار پنجاه و چهار تن را دستگير كرده دو توپ و سيصد تفنگ و صد اسب بدست آوردند .\r\nدر همان هنگام يفرمخان سيصد تن از مجاهدان مسلمان و ارمنى را از راه دريا بمازندران روانه گردانيد و اينان از پشت سپاه محمد على درآمدند و در يك جنگى بر سپاه او چيرگى جسته تا شهر آمل پيش رفتند . بدينسان محمد على و ياران او از پس و پيش بتنگنا افتادند و كار بر ايشان سخت گرديد .\r\nبا اينهمه رشته اميد گسيخته نميشد . زيرا چنان كه در اين ميدان آزاديخواهان پياپى فيروزى مىيافتند در ميدان‌هاى ديگرى فيروزى بهره هواداران محمد على ميشد و ارشد الدوله از راه شاهرود و سالار الدوله از راه همدان فيروزانه پيش مىآمدند . ارشد - الدوله تا پايتخت چندان دورى نداشت .\r\nاينمرد كه دليرى و چابكى او را ستوده‌ايم با دسته‌هاى تركمان و با سواره و سرباز دولتى كه از شاهرود و ديگر جاها به او پيوسته بودند باشكوه و آوازه از شاهرود بيرون آمده و از سمنان و دامغان گذشته بود و زمان به زمان بر انبوهى سپاه او مىافزود .\r\nگويا روز پنجم شهريور بود كه در بيرون آرادان با هفتصد بختيارى بسركردگى ضيغم السلطنه نامى دچار آمده بجنگ پرداخت و آنانرا شكست داده آرادان را بگرفت .\r\nاين آگاهى چون بتهران رسيد بيدرنگ يوسفخان امير مجاهد را با دسته‌هايى بيرون فرستادند كه بضيغم السلطنه پيوسته بجلوگيرى پردازد . ولى امير مجاهد چون بجلو دشمن رسيد با تلگراف آگاهى داد كه نيروى ارشد الدوله بسيار فزونتر از آن دولتيان مىباشد و ناتوانى خود را از جلوگيرى آگهى داد . در اين ميان يفرمخان با سردار بهادر كه تازه از بختيارى رسيده بود بسيج سپاه ميديدند . روز دوازدهم شهريور آگاهى رسيد ارشد الدوله تا امامزاده جعفر ( هشت‌فرسنگى تهران ) پيش آمده و گفته مىشد بار ديگر لشگر دولتى را شكست داده . از اين آگهى تهرانيان سخت شوريدند و شايد هزارها كسان آمادهء گريختن بودند و هزاران كسان بسيج پيشواز ميديدند . اگر يك گام ديگرى ارشد الدوله برميداشت بيگمان قزاقان و بسيارى از سپاهيان ديگر كه هواخواهان محمد على بودند سر بشورش مىآوردند و بيگمان بسيارى از وزيران\r\n\r\n","description":"","footnote":"","page_name":" 182 ","page_number":202},
  {"content":"\r\n\r\nو نمايندگان دار الشورى پرده را دريده پادشاهى او را آشكار مىساختند . كار بجاى بسيار باريكى رسيده بود .\r\nهمانروز يفرمخان همراه سردار بهادر و سردار محتشم از شهر بيرون شتافتند و فردا سه‌شنبه كه سيزدهم شهريور ( يازدهم رمضان 1329 ) بود دو لشگر در دوميلى امامزاده جعفر بهمرسيده بجنگ پرداختند . سپاه ارشد الدوله و نيروى او چنين بود :\r\nتركمانان كه از استراباد همراه او بودند از دو تا سه هزار تن - سواران دولتى كه به او پيوسته بودند هزار و چهارصد تن - سربازان دولتى چندين دسته انبوه ( شماره آنان در دست نيست ) - توپ چهار دستگاه . اما نيروى يفرمخان : فداييان ويژه او يكصد و هشتاد تن - سواران بختيارى هزار تن يا بيشتر - ژاندارم چندين دسته ( شمارهء آنان دانسته نيست ) توپ‌هاى ماكزيم و شنيدر چهار دستگاه بسركردگى مستر هاز توپچى آلمانى .\r\nجنگ بدينسان روى داد : بامدادان ارشد الدوله تپه‌اى را سنگرگاه گرفته توپهاى خود را بر روى آن استوار گردانيد و با دسته‌هاى بختيارى كه بسركردگى يوسفخان در برابر او بودند برزم پرداخت و در گرماگرم جنگ يكدسته از تركمانان را بر سر يكى از آباديهاى نزديك آنجا فرستاد . در اين گيرودار يفرمخان و سردار بهادر از راه ميرسيدند و چون غرش توپها را شنيدند بشتاب خود را برزمگاه رسانيدند .\r\nيفرمخان ماجورهاز را با سوارهاى بختيارى بسوى تپه‌اى در دست راست سنگر ارشد - الدوله فرستاد و اينان بشتاب خود را به آنجا رسانيدند و ناگهان توپها را بغرش آوردند .\r\nتركمانان از غرش توپهاى ماكزيم سراسيمه شدند و همين كه سواران بختيارى بر سر آنان تاختن آوردند ايستادگى نيارسته رو بگريز آوردند . سركردگان هرچه خواستند جلو ايشان را نگه دارند نتوانستند و بيكبار دسته‌ها بهم برآمدند و رشته پاك از هم گسيخت . در اندك زمانى تركمانان شصت و هفتاد تن كشته شده و نزديك بچهارصد تن زخمى گرديده دويست تن دستگير افتادند و ديگران پراكنده و پريشان رو بگريز آوردند و راه خراسان را پيش گرفته بتاختند . دسته‌هاى ديگر از سواره و سرباز پراكنده شدند و دويست تن سواره و سيصد پياده از اينان نيز دستگير افتادند .\r\n\r\n","description":"","footnote":"","page_name":" 183 ","page_number":203},
  {"content":"\r\n\r\nخود ارشد الدوله از پايش زخم برداشته بود و نتوانست بگريزد او را نيز گرفتند .\r\nيكساعت از هنگام نيمروز ميگذشت كه جنگ بپايان رسيده ميدان از تركمانان تهى گرديد . سواران دولتى ديشب راه آمده و اسبهاشان از كار بازمانده بود و اينست از دنبال گريختگان نرفتند و گرنه صدها دستگير ميگرفتند .\r\nبدينسان گزند سخت ديگرى بر نيروى محمد على رسيد و اميد او و يارانش از ميان برخاست . اين فيروزى به اين چابكى در تاريخ مشروطه جايگاه ديگرى دارد .\r\nاگرچه جنگ چندان بزرگى نبود و فيروزى بسيار آسان بدست آمد خود نتيجه‌هاى بزرگى را دربر داشت . هم بايد دانست كه در اينجا نيز كاردانى يفرمخان و سردار بهادر و ورزيدگى مجاهدان كار را از پيش برد و هرگاه بجاى اينان از ديگران بودند چه‌بسا كارى از پيش نمىبردند و اين هم بيگمانست كه هرگاه در اين‌بار نيز ارشد الدوله چيره درمىآمد تا درون پايتخت راه به روى او باز ميشد . هواخواهان محمد على همه چشم به راه نتيجه اين جنگ داشتند كه بشورند و بخروشند و شهر را بهم زنند . اينست بايد بر اين فيروزى يفرمخان ارج بيشترى داد .\r\nهماندم مژده بتهران فرستادند و از اينجا با تلگراف بهمه‌جا آگهى دادند .\r\nدر همه‌جا مردم بشادى برخاستند . از آنسوى در رزمگاه دولتيان دارايى ارشد الدوله را تاراج كردند . چهار دستگاه توپ و اندازه بسيارى تفنگ دولتى و اتريشى ( لوله‌كوتاه ) و اندازه‌اى پول بدست دولت افتاد . ارشد الدوله را شبانه بچادر يفرم آوردند و در آنجا زخمش را شسته و مرهم نهاده و درست بستند و خوردنى و آشاميدنى برايش آوردند و پس از آنكه اندكى بياسود يفرمخان و ماجورهاز و ديگر سركردگان گرد او را گرفتند .\r\nمستر مور خبرنگار انگليسى و مستر مريل امريكايى كه بسركردگى ژاندارم بايران آمده بود و مستر مولونى كه خبرنگار رويتر بود و سه تن از براى تماشاى جنگ برزمگاه رفته بودند اينان نيز با آنان نشستند . با ارشد الدوله گفتگو آغاز شد و از داستان محمد على ميرزا و چگونگى آمدنش بايران پرسش‌هايى رفت و او چنين گفت : « دوبار سفير روس را در وينه ديدار كرديم . او بشاه گفت : نه روس ميتواند در اين كشمكش درونى ايران دستى داشته باشد و بشما يارى دهد نه انگليس . ليكن اگر خودتان\r\n\r\n","description":"","footnote":"","page_name":" 184 ","page_number":204},
  {"content":"\r\n\r\nبتوانيد اين كار را انجام دهيد راه به روى شما باز است » . سپس گفت : « شاه سپاه و ابزار جنگ و پول از سفير خواست و او پاسخ داد نمىتوانيم داد ولى بهر حال سفير بما دل داد كه توانستيم سه دستگاه توپ اتريشى كه در صندوقها بسته بوديم همراه خود از وينه ببادكوبه آورده و از خاك روس بىآنكه جلو را گيرند بگذرانيم و از تذكره و افزارها كه همراه داشتيم چندان بازپرسى نشد » پرسيدند : چگونه توانستيد آن صندوقهاى سنگين را از خاك روس بگذرانيد و درون آنها دانسته نشود ؟ ! . پاسخ داد :\r\n« بر روى آنها نام آب‌معدنى نوشته شده بود ، خود محمد على شاه هم با تذكره ساختگى سفر ميكرد كه در آنجا نام ويرا خليل بازرگان بغدادى نوشته بودند » .\r\nدر ميان اين گفتگوها از سركردگان درميخواست كه بر جان او بخشايند و نكشند و سپس خواستار گرديد گفتگو را بپايان رسانند كه او بخوابد . سركردگان برخاستند و ايمنى دادند كه شبانه هيچ آزارى به او نخواهد رسيد و او را گزاردند بخوابد ولى بامداد زود براى تيرباران بيرونش آوردند و بيست ژاندارم او را تا نزديكى ديوارى برده و در آنجا ايستانيدند و بشليك پرداختند . بدبخت دستهاى خود را بالا برده و تكانى داد و برو افتاد ولى دانسته شد يك گلوله بيشتر به او نرسيده و اينست نمرده .\r\nچند دقيقه به همان حالش گزاردند و چون دوباره خواستند تيرباران كنند اين‌بار دسته‌اى از ارمنيان را براى شليك فرستادند . در اين هنگام ارشد الدوله به زانو بلند شده با آواز رسا داد زد : « زنده باد محمد عليشاه » ولى چون شليك شد افتاده جان داد .\r\nاين سرگذشت را بدينسان مستر مور نگاشته و مستر شوستر از گفته او آورده ما نيز با اندك كوتاهى در اينجا آورديم . ارشد الدوله را نتوان به نيكوكارى ستود . چه او با مشروطه سوگند وفادارى خورده و ماهها ميان مشروطه‌خواهان از سرجنبانان بود و ليكن سپس خود را بمحمد على ميرزا بست و روز بمباردمان مجلس يكى از پيشگامان شد . سپس نيز در باغشاه آزاديخواهان را سخت دنبال كرد و يكى از داوران او بود . پس از آن هم از محمد على ميرزا لقب سردارى يافت و برو دوش خود را با نشانهاى او آراست و چنان كه نگاشته‌ايم با كله پر بادى بر سر تبريز آمد . اينها بديهاى اوست ليكن اين دليرى او در شب واپسين زندگانى و خود را نباختنش و مرگ را خوار\r\n\r\n","description":"","footnote":"","page_name":" 185 ","page_number":205},
  {"content":"\r\n\r\nشمردنش شايسته ستايش است . اينكه يفرمخان او را در آنجا كشت و زنده بتهران نياورد كارى بجا بود و گرنه شايد روسيان او را ميگرفتند و نگهدارى مينمودند ليكن پس از چند روزى كشته او را با گرفتاران تركمن و سواره و سرباز و ابزازهايى كه بدست افتاده بود باشكوه بسيار بتهران آوردند و كشته او را در اينجا آويزان كردند تا مردم ببينند و بشناسند . اين روز پنجشنبه پانزدهم شهريور بود . ارشد الدوله قبايى از الجه تركمنى در بر و شلوارى سياه در پا مىداشت و موى ريش او بس‌دراز و خود پيدا بود در اين سفر سخت گرفتار كار بوده و به خود نتوانسته بپردازد . دستگيران كه دويست تن تركمن و پانصد تن از ديگران بودند و با ابزارهاى ارشد الدوله كه در پى جنازه او بتهران ميرسيد از ديدن آنها آزاديخواهان بىاندازه شادان و هواداران محمد على بىاندازه غمگين گرديدند و رشته اميد اينان بيكبار گسيخته شد . تن ارشد الدوله را همانروز به خاك سپردند .\r\nاز اين فيروزى جايگاه يفرمخان ديگر بالاتر شد و با پيشنهاد رئيس الوزراى بختيارى دولت او را بسردارى همگى سپاه ايران برگزيد و شمشيرى گرانبها بپاداش او داد . راستى را كاردانى و دليرى او در اين هنگام گره از كارها ميگشود و در اين فيروزيها بيش از همه توانايى او پا در ميان ميداشت .\r\nمحمد على و برادرش هنوز در سوادكوه ميزيستند و با آنكه پشت اميدشان شكسته بود باز ايستادگى مينمودند و همچنان زد و خورد ميانه دسته‌هاى آنان با دولتيان پيش ميرفت تا روز نوزدهم شهريور مجاهدان و بختياريان بار ديگر بجنگ بزرگى برخاستند و پس از يك رشته پيكار كسان محمد على شكست يافته رو بگريز نهادند . محمد على و برادرش در تاريكى مه جان بدربرده خود را با سختى بكنار دريا رسانيدند و در كشتى نشسته رو بگمش‌تپه نهادند . سراسر مازندران بدست دولت افتاد .\r\nامير مكرم لاريجانى كه از نخست همپاى رشيد السلطان و يكى از سران گردنكشان بشمار مىرفت و تا اين هنگام در يارى بمحمد على كوشش دريغ نميگفت دربارفروش نويس قونسولگرى روس پناهنده گرديد . دسته‌اى از سران مازندران گرفتار افتادند و با دستور\r\n\r\n","description":"","footnote":"","page_name":" 186 ","page_number":206},
  {"content":"\r\n\r\nسردار محيى چند تنى را از ايشان بكشتند . يكى از ايشان شيخ غلام ملاى بزرگ سارى بود كه بدار آويخته گرديد .\r\nبدينسان آشوب محمد على از ميان رفت و خود او تا ديرى دانسته نبود در كجاست .\r\nگاهى سراغش را از باكو و هنگامى از عشق‌آباد يا تاشكند ميدادند . دولت كوشش داشت كه روسيان بار ديگر او را در خاك خود نپذيرند . پس از هنگامى روشن گرديد از خاك ايران بيرون نرفته و در استراباد مىباشد و داستان او را در جاى خود خواهيم نگاشت .\r\nدر اينهنگام تنها سالار الدوله در ميدان بود كه با لشگرهاى انبوه از سوى غرب پيش ميآمد و ما داستان او را در گفتار جداگانه مىآوريم .\r\n13 - يلدرم خان توپچى كاردان ارك در جنگهاى تبريز\r\n\r\n","description":"","footnote":"","page_name":" 187 ","page_number":207},
  {"content":"\r\n\r\n\r\nگفتار بيست‌ودوم لشگركشى سالار الدوله و شكست او\r\nسالار الدوله پيش از آغاز مشروطه سالها در كردستان و آن پيرامونها فرمانروايى ميداشت و سران كرد و لر همه او را مىشناختند و از پاره‌اى از ايشان نيز دختر گرفته بود و اينست در آنجا ريشه‌اى داشت و چنان كه گفتيم در سال 1285 ( سال يكم مشروطه ) از همانجا بدعوى پادشاهى برخاست و بر محمد عليميرزا نافرمانى نمود . ليكن كارى از پيش نبرده خود نيز گرفتار شد و پس از آنكه زمانى در تهران ميبود از اينجا آهنگ اروپا كرد و در آنجا مىزيست تا امسال محمد عليميرزا آهنگ بازگشتن بايران كرد و سالار الدوله نيز همچون شعاع السلطنه به يارى و پشتيبانى او برخاست و چون اين در كردستان و لرستان شناختگى داشت به آنجا رفت كه بسيج سپاه كند و از سوى غرب بتاختن پردازد و چنان كه گفتيم چون بسنندج رسيد در اندك زمانى دسته‌هايى بر سر او گرد آمدند و او با دو هزار تن بيشتر از سواره و پياده آهنگ كرمانشاه كرد و در دوم مرداد به اين شهر درآمد . كرمانشاهيان او را پذيرفته و دسته‌هايى نيز از اينجا به او پيوستند . لران و كردان كه نام مشروطه را ببدى شنيده و آن را دشمن ميداشتند و خواه و ناخواه هوادار محمد على ميرزا بودند و سالار الدوله را از پيش مىشناختند از شنيدن اينكه آن بايران بازگشته و اين به يارى او مىشتابد بجنبش آمده گروه گروه بسالار الدوله مىپيوستند بويژه كه نويد تاخت و تاراج شهرها نيز در ميان بود و خود كوشش بىمردى نبود . داود خان كلهر با سه پسر خويش و نظر على خان پيشكوهى ( پدرزن سالار الدوله ) و سردار اشرف پسر والى پشتكوه از كسان نامدارى بودند كه هريكى با دسته‌هايى نزد وى شتافتند . گذشته از ديگران كه از ياد نامهاشان\r\n\r\n","description":"","footnote":"","page_name":" 188 ","page_number":208},
  {"content":"\r\n\r\nدرميگذريم . كار بجايى بود كه على رضا خان گروسى كه از هواداران آزادى و چنان كه گفتيم در سفر قره‌داغ و اردبيل با چند صد تن همراه سپاه يفرمخان بود اين نيز خوددارى نكرده پيش وى رفت . از شاهزادگان قاجارى نيز بسيارى همان كار را كردند .\r\nدر غرب هياهوى شگرفى درگرفت و دشمنان مشروطه همه به جوش آمدند . در همدان امير نظام با توپ و سپاه نگهدارى آنجا را داشت و ما نميدانيم بچه راه هواداران سالار - الدوله به آنجا دست يافتند و توپها را نيز از دست او گرفتند « 1 »\r\nچنان كه گفتيم در اين هنگام دولت گرفتار محمد عليميرزا و ارشد الدوله بود و بجلوگيرى از اينان ميكوشيد . براى جلوگيرى از سالار الدوله نيز تلگرافها بامير افخم بختيارى حكمران بروجرد فرستاد . نيز سردار ظفر بختيارى را با دسته‌هايى از تهران روانه گردانيد . امير افخم را مىشناسيم كه از هواداران سخت محمد عليميرزا بود و با اينهمه چون محمد على برافتاد بميان مشروطه‌خواهان درآمد و بىآنكه بازخواستى بيند و سزايى يابد حكمران بروجرد گرديد و چون در آنجا با لران مى - جنگيد سپاه آماده‌اى با ابزار فراوان همراه داشت و اينهنگام كه بجلوگيرى سالار - الدوله نامزد شد پانزده هزار تومان نيز پول از دولت دريافت . با اينهمه دل با مشروطه پاك نداشت و از درون جز پيشرفت محمد على و برادرانش را نمىخواست و اينست در بيرون آمدن از بروجرد تا ميتوانست دير ميكرد . در تهران چندين بار تلگراف به او فرستادند تا ناگزير گرديده بيرون شتافت .\r\nاز آنسوى سالار الدوله برادرش عضد السلطان را در كرمانشاه بحكمرانى گمارده خويشتن روز سىويكم مرداد با نه دستگاه توپ و با سپاه بيشمار از آنجا بيرون شتافت و تلگراف دراز ديگرى از آنجا براى مجلس فرستاد و به گمان خود پندهايى داد و نمايندگان را به اين خواند كه كشور را به خداوند كشور ( محمد على ) بسپارند و بيهوده ايستادگى ننمايد . هم در آن ميگويد :\r\n« محمد عليشاه در همين روزها بطهران خواهد رسيد منهم خواه باور كنيد يا نكنيد با سى هزار نفر از دروازه‌هاى كرمانشاه گرفته تا نوبران با قشون در حركت مىباشم . در آذربايجان شاهسونها و در گروس شجاع -\r\n\r\n\r\n","description":"","footnote":"\r\n( 1 ) داستان آن را در جايى نيافتيم .\r\n","page_name":" 189 ","page_number":209},
  {"content":"\r\n\r\nالدوله با سه هزار سوار و همان قدر پياده حركت كرده‌اند و به آنها امر داده شده است از راه زنجان به طرف تهران حركت نمايند . . »\r\nشماره همراهان او را ده هزار نوشته‌اند و خود وى در اينجا سى هزار ميگويد .\r\nليكن چنان كه نوشتيم دسته‌هاى بيشمار بس‌انبوهى بود . زيرا همين كه هياهو افتاده بود او آهنگ تهران را دارد گروه‌گروه لران و كردان و ديگران بآرزوى تاراج از پشت سر او ميآمدند . يكى از آنان كه با وى بود چنين ميگويد : اگر بگويم صد هزار تن همراه او بود دروغ نيست . چيزى كه هست اينان يك توده بسامانى نبودند و باهم پيوستگى نداشتند كه كسى بشمار درست ايشان پردازد . يك گروه بيست و سى هزار تنى كه ميشد نام سپاه به آنان نهاد در پيش و دسته‌هاى ديگرى را پراكنده و بيسامان از پشت‌سر آنان راه مىپيمودند و اينست سراسر راه را از كرمانشاه تا نوبران از چند فرسنگ تا چند فرسنگ همه تاراج كردند . اين بود چگونگى سپاه آن جوان نادان .\r\nاز كرمانشاه كه بيرون آمدند از آنجا بكنگاور و از آنجا بنهاوند و از آنجا بدولت‌آباد ملاير رسيدند و در اينجا بود كه در نيمه‌هاى شهريور با امير افخم دچار آمدند و جنگ درگرفت و چون امير افخم دل بسوى محمد على ميرزا داشت و شايد پيوستگى نهانى نيز با سالار الدوله پيدا كرده بود در جنگ سستى نشان داد و زود شكست يافت . به نوشته مستر شوستر دويست تن بختيارى كشته گرديده توپها و ابزارهاى دولتى كه با وى بود همه بدست سالار الدوله افتاد . خود امير افخم نيز پس از ديرى بسالار الدوله پيوسته آشكاره پيروى او را پذيرفت .\r\nبدينسان كار سالار الدوله بالا گرفته آوازه او هرچه بيشتر گرديد و چون آگاهى از شكست امير افخم بسلطان‌آباد رسيد سردار ظفر نيز كه با پانصد تن در آنشهر بود آنجا را رها نموده تا بقم پس نشست . مردم سلطان‌آباد كسانى را فرستاده از سالار - الدوله زينهار خواستند و درهاى شهر را به روى او باز داشتند . ولى سالار الدوله پس از شكستن امير افخم بر آن شد آهنگ همدان نمايد و امير نظام را كه در نزديكيهاى آنجا در ديه خود نشيمن داشت سركوبد و به اين آهنگ رو بآنسو آورد ليكن امير نظام\r\n\r\n","description":"","footnote":"","page_name":" 190 ","page_number":210},
  {"content":"\r\n\r\nچگونگى را شنيده با پاى خود بنزد شاهزاده قاجار آمد و او نيز با كسان و ابزارهايى كه داشت به او پيوست . اينست سالار الدوله آهنگ سلطان‌آباد نمود و بىآنكه جلو - گيرى بيند روز بيست‌ودوم شهريور به آن شهر درآمد . از آنجا دسته‌هاى او به پيشرفت پرداختند و تا نوبران پيش آمدند و چون در اينهنگام كار محمد عليميرزا بانجام رسيده و ديگر اميدى به پيشرفت كار او بازنمانده بود سالار الدوله نيز ترانه را ديگر كرده اين زمان خود را پادشاه مينمود و در تلگرافيكه از ميان راه براى دار الشورى و وزيران فرستاد زبان شاهان به كار برد . با آن پيشرفتى كه كرده بود و با نيرويى كه همراه خود داشت چندان دشوار نمىنمود كه فيروزى بهره وى گردد و بآرزوى ديرين خويش رسيده پادشاه شود . در اين زمان بار ديگر در تهران ترس پيدا شده بود و چون دسته‌هايى از دموكراتيان و ديگران در آرزوى كوشش و جانفشانى بودند هزار تن بيشتر تفنگ از دولت گرفته و شبانه دروازه‌هاى شهر و پيرامون آن را پاسبانى مىنمودند . پاسخى را كه دار الشورى بواپسين تلگراف سالار الدوله داده در اينجا مىنگاريم :\r\n« سه طغرا تلگراف حضرت و الا از كردستان و كرمانشاهان و نهاوند و اصل علت اينكه تا به حال بايراد جواب پرداخته نشده اينست كه چون خود را طرفدار شاه مخلوع قلم داده‌ايد لازم آمد كه وضع حال محمد على ميرزا با جواب تلگراف شاهرود يك مرتبه به حضرت و الا اعلان شود البته تا به حال قتل رشيد السلطان و ارشد الدوله و شكست و تفرقه اردوهاى آنها و شكست و تفرقه اردوى شاه مخلوع و فرار او و تسليم شدن ساير رؤساى اشرار مازندران و استراباد را شنيده‌ايد حاج شجاع الدوله را كه براى خودتان از امدادات غيبيه تصور مىكرديد از ده روز به اين طرف چهار مرتبه شكست و متجاوز از دويست نفر از اعوان او مقتول وعدهء كثيرى مجروح و فرارى شده‌اند و خود حضرت و الا كه باسم مشروطه‌طلبى و رعيت‌پرستى مصدر اين حركات شده‌ايد و باقرار خودتان بوسيله نهب و غارت اموال همان بيچاره رعايا مىخواهيد مخارج اردوى خود را متكفل شويد تا يك اندازه قدرت قواى ملى را كه نتيجه حسيات عموم افراد ملت است نه ناشى از عقايدى كه مبتنى بر اضمحلال حسيات ملت مشاهده كرده‌ايد و اگر هم تا به حال از كردار و رفتار خون‌ريزانه خود متنبه نشده‌ايد و تأييد الهى را شامل حال اين قوه كه حضرت و الا تحقير مىكنيد نميدانيد بايد ملتفت باشيد هركس با سلطنت مشروطه . . . طرفيت پيدا كند در عداد ياغى و دشمن مملكت محسوب است بنابراين چون حضرت و الا مبادرت در اين\r\n\r\n","description":"","footnote":"","page_name":" 191 ","page_number":211},
  {"content":"\r\n\r\nامر كرده‌ايد مسئوليت اين سفك دماء و نهب اموال و هتك اعراض بعهدهء حضرت و الا خواهد بود ديگر خود دانيد . »\r\nدر اينميان سواران بختيارى بفرماندهى سردار محتشم و سردار بهادر دسته‌دسته از تهران آهنگ قم مينمودند تا بجلوگيرى پردازند . پس از همه يفرمخان با مجاهدان خود بيرون رفت . خود سالار الدوله تا نوبران رسيده و پيشرو دسته‌هاى او تا باغشاه دوفرسنگى آنجا پيش آمده بودند و چون از اينسوى لشگرهاى دولتى رسيد روز چهارم مهرماه بود كه در باغشاه جنگ درگرفت و ما اينك تلگرافهايى را كه از سرداران دولتى به تهران رسيده و روشنترين آگهىها را درباره كارزار دربر دارد در اينجا مى - آوريم . يفرمخان چنين آگهى فرستاد :\r\n« اليوم كه سيم شوال است قبل از طلوع آفتاب اردوى دولتى را از اسيا بيك حركت داده قبل از وقت با اردوى سردار ظفر و سردار جنگ قرار داده بوديم كه امروز بايد بخواست خداوند كار اردوى سالار الدوله را كه در قريه باغشاه و دوفرسخى ساوه منزل دارند به كلى تمام كنيم با نقشه صحيح اردو با قشون ياغيان مقابل گرديد نظر عليخان لورستانى تمام تپه و ماهور هاى سمت ساوه را گرفته با اردوى سردار ظفر و سردار جنگ با كمال سختى مىجنگيد داود خان كلهر و پسر والى پشت‌كوهى و سواران همدانى و كردستانى و پسران ظهير الملك كرمانشاهى و حاجى عليرضا خان گروسى با پنج عراده توپ هفت سانتيمترى و هشت سانتيمترى اتريشى با اردوى بندگان بناى جنگ را گذاردند دوساعت‌ونيم نايره جنك در اشتعال بود به حمد اللّه با حملات پياپى دو اردوى منصور عقبات همگى ايشان شكست‌خورده فرار نمودند واقعا چنين جنك و فتح حيرت‌انگيزى تا به حال در اين مملكت اتفاق نيافتاده است قريب پانصد نفر از سواران مزبور لورستانى و كردستانى و كرمانشاهى و همدانى و گروسى و غيره كه از لباس و كلاهشان معلوم است از قشون اشرار مقتول شده و تمام چادرهايشان بجاى خود باقى مانده است و پنج عراده توپ دولت به حمد اللّه تعالى به تصرف اردوى دولتى درآمد جمعيت طرف از همه جهت متجاوز از چهار هزار نفر بوده كه پانصد نفر مقتول و باقى فرار اختيار نموده از اردوى دولتى ده نفر سوار بختيارى مقتول و مجروح شده عجالتا غير از اين مطلب قابل راپورت نيست قريب يكصد نفر اسير و دستگير شده ليكن هنوز استنطاق نشده .\r\nغلامحسين جعفر قلى يفرم\r\nاينكه در اين تلگراف شماره سپاهيان سار الدوله را چهار هزار تن نوشته دسته\r\n\r\n","description":"","footnote":"","page_name":" 192 ","page_number":212},
  {"content":"\r\n\r\nهاى پيش‌آمده را ميگويد و بيگمان پيروان او بسيار فزونتر از اين اندازه‌ها بوده .\r\nسردار ظفر و سردار جنگ چنين تلگراف كردند :\r\nظهر يوم ششم وارد نوبران شديم پنج عراده توپ از سالار الدوله در نوبران و دو فرسخ آنطرف مانده از قرار تحقيق مقرون به صحت است وقتى كه مقدمهء اردوى سالار الدوله در ساوه جنگ مىكردند يك اردو برياست امير افخم و امير نظام در نوبران بوده تمام اهل نوبران و قيطانيه ميگويند سپاه سالار الدوله متجاوز از هشت هزار نفر بوده از ساوه تا نوبران نعش كشتگان كفن كرده و بيكفن ديده ميشد محقق زيادتر از پانصد نفر كشته شده از آنها و زياده از پانصد نفر زخمدار داشتند كه بعضى در بين راه مردند و بعضى را در بين راه كشتند و بعضى را بردند خبر شكست اردو كه از نوبران بامير افخم و امير نظام رسيده با افواج و سوار خود فرار كردند سالار الدوله بنوبران رسيده پرسيد امير افخم كجاست گفتند فرار كرده . . . گفت خانه‌اش را خدا خراب كند كه باصرار او مرا از اين راه آورد و الا از طرف قزوين آمده بودم سوار نظر عليخان با خودش بنوبران نيامد از قرارى كه در تمام دهات نظر عليخان و سوارش را ديده‌اند گفته بود تمام سوار مرا كشتند و گرفتند بقيهء سوارش لجن بسر گرفته بودند لجن بسر گرفتن علامت مردن و كشته شدن يكى از رؤساى ايل است كه يا از پسرهاى نظر كشته شده يا برادر و داماد داود خان كشته شده . . .\r\nاگر سه چهار فرسخ ديگر عقب فراريها رفته بودند تمام گرفتار و كشته شده بودند افسوس كه سوار و نور چشمان سه شبانه روز نخوابيده اتصال مشغول جنگ بودند و الا مىتوان عرض كرد كه از اردوى سالار الدوله كسى باقى نمىماند از قرار مذكور عقب مانده اردوى سالار الدوله بنه و ساير اسباب سالار الدوله و هركسى را كه ديده‌اند غارت كرده و از بيراهه فرار نموده‌اند گمانم آنكه ديگر صد نفر ديگر دور سالار الدوله جمع شود نميرود به كلى مضمحل و خراب شدند به حمد اللّه تعالى بر حسب تعهدات حضورى دفع اشرار شد انشاء اللّه تعالى ساير مخالفين دولت و منافقين ملت هم بجزاى اعمال و بكيفر خواهند رسيد .\r\nخسرو نصير\r\nاين فيروزى دولت گرانبهاتر از فيروزيهاى پيشين بود و ديگر گرانبهاتر شدى اگر توانستندى دنبال گريختگان را گيرند و تا توانند از آنان كشتار كنند و سزاى تاراجگريها را در كنارشان نهند . چنان كه نوشته‌اند اگر دنبال كردندى خود آن جوان ديوانه بدست آمدى و ريشه تباهكاريهاى او بريده شدى ليكن چنان كه از تلگرافها پيداست از فرسودگى و درماندگى اسبها به آن كار نپرداخته‌اند . هنوز اين\r\n\r\n","description":"","footnote":"","page_name":" 193 ","page_number":213},
  {"content":"\r\n\r\nفيروزى روى نداده همدان دوباره بدست دولتيان آمده بود و اينست سالار الدوله با دسته اندكى از راه تويسركان ببروجرد گريخت و بازمانده داستان او را در جاى ديگرى خواهيم آورد .\r\nاز سران و پيشروان كسانى كه با وى بودند هريكى بجايگاه خود گريخت كه سپس از پارهء ايشان بازخواستهايى كرده شد و بپاره‌اى دست نرسيد . از كسانى كه دچار بازخواست گرديد على رضا خان گروسى بود كه چون بگروس بازگشت و يك شصت‌تيرى نيز همراه برد با دستور دولت جهانشاه خان امير افشار از كرفس بر سر او رفت و با او جنگ كرده چيرگى يافت و او را دستگير نمود كه در نتيجه عليرضا خان كشته گرديد .\r\nتوپهاييكه از سالار الدوله بدست افتاده بود با دستگيران از سپاه او را چند روز پس از فيروزى با موزيك و شكوه بتهران آوردند . بدينسان لشگرهايى كه محمد عليميرزا و برادران و ياران او آراسته و از چند راه بر سر تهران رانده بودند يكى پس از ديگرى در هم شكسته از ميان رفت . تنها در اين هنگام صمد خان در باسمنج بازمانده و او نيز پس از شكست‌هايى كه از دست تبريزيان يافته بود از هر پيشرفتى نوميد گرديده و اين هنگام جز در انديشه رهايى خويش نبود چنان كه داستان او را خواهيم آورد .\r\nاين فيروزيها بسيار گرانبها و درخور آن بود كه معنى كوشش و سود آن را بهمهء ايرانيان فهماند و ايشان را از سستى و درماندگى بيكبار بيرون آورد . افسوس كه يك رشته پيش‌آمدهاى ناگهانى ناگوار پشت سر آنها نمودار گرديد و بمردم زمان نداد .\r\nمحمد على ميرزا و سالار الدوله در ميدان‌هاى جنگ شكست يافتند ولى خودشان از ميان نرفتند و هريكى تا ديرى مايه گرفتارى دولت گرديدند چنان كه اينها را در جاى خود خواهيم آورد .\r\n\r\n","description":"","footnote":"","page_name":" 194 ","page_number":214},
  {"content":"\r\n\r\n\r\nگفتار بيست‌وسوم آشوب اردبيل و كشته شدن آخوندوف\r\nدر اين دو ماه كه در پيرامون پايتخت فيروزيهاى پياپى رخ ميداد و مردم كشور در همه‌جا شادمانى مينمودند در آذربايجان يكرشته كارهاى اندوه‌آورى انجام مييافت .\r\nداستان حاج صمد خان و آمدن او را بر سر تبريز جداگانه خواهيم نگاشت در اينجا پيش‌آمدهاى اردبيل و خلخال را مىنگاريم :\r\nچنان كه گفتيم عين الدوله را والى آذربايجان برگزيدند و چون شورش شاهسون روزبروز بيشتر ميشد و از بودن مجلل فرستاده محمد عليميرزا در ميان ايشان بيم‌هايى مىرفت عين الدوله با مغز كهن خود چنين چاره انديشيد كه كسانى از سران شاهسون را كه در تهران دربند بودند آزاد گردانند و فرونشاندن شورش شاهسون را از ايشان خواهند . نيز عين الدوله ايشان را همراه خود بآذربايجان برد . از روزيكه اين سران شاهسون را يفرمخان بتهران آورد بارها خواسته ميشد آنان را رها گردانند . ليكن در هربار انجمن ايالتى تبريز آگاهى يافته با تلگراف بجلوگيرى مىپرداخت .\r\nيكمشت گردنكشان كه سالها تاخت و تاز را پيشهء خود داشتند و ما ديديم كه بانگيزهء بيگانگان آن رسوايى را در تاراج اردبيل نشان دادند و اين يكى از فيروزيهاى دولت نوين بود كه سر آنان را كوفت و بدانسان ايشان را در بند و زنجير كشيد . چيزى كه هست درباريان كهن كه با نيرنگ و دغلبازى خود را در دستگاه مشروطه جا داده و كم كم رشتهء كارها را بدست گرفته بودند چندان پرواى آرامش كشور را نداشتند و به آن زودى نمىخواستند دست از كردارهاى بيخردانه كهن خود بردارند . اينان بمشروطه و\r\n\r\n","description":"","footnote":"","page_name":" 195 ","page_number":215},
  {"content":"\r\n\r\nآن هياهو ارج چندانى نمىنهادند . چنان كه نمونهء آن برگزيدن عين الدوله بفرمانروايى آذربايجان مىباشد .\r\nچون ده پانزده تن از سران شاهسون آزاد شدند و هنوز امير عشاير خلخالى و پارهء ديگران در بند بودند رشيد الممالك برادر امير عشاير در خلخال بكوششهايى برخاست كه مايهء رهايى او را نيز فراهم گرداند بدينسان كه بهمدستى كسان ديگرى از پيشروان شاهسونان بتهران تلگراف فرستادند كه آن ده‌واند تنى كه دولت آزاد كرده اگر دولت ميخواهد آنان شاهسونان را به زير فرمان دولت بياورند اين كار از دست آنان برنيايد . ما چند تنى را از ديگران پيشنهاد ميكنيم كه دولت آزاد كند و چنان كه اين كار را كرد ما همگى فرمانبردارى نماييم و سراسر شاهسون را زير فرمان دولت آوريم . از تهران در برابر اين پيشنهاد روى نرم نشان دادند و اينست آنان به كار گرمتر شده و نمايندگان انجمن خلخال را بهمدستى خود خواندند و دو تن از ايشان را كه آقاى ناصر روايى و وكيل الممالك بودند برگزيدند كه باردبيل بفرستند و نمايندگان انجمن اردبيل را بميانجيگرى برانگيزند كه آشفتگى كارهاى آذربايجان را بتهران درست آگاهى دهند و دولت را بپذيرفتن پيشنهاد رشيد الممالك و همراهانش وادارند و خودشان همراه آن دو نماينده تا بيرون اردبيل رفتند و چنين خواستار بودند كه نمايندگان انجمن اردبيل تا بيرون شهر آيند و با اينان فراهم نشسته در پيرامون خواستى كه داشتند گفتگو كنند . ليكن نمايندگان انجمن از رفتن به بيرون شهر خوددارى كردند . تنها ميرزا حسين آخوندوف كه مردى بسيار غيرتمند و دليرى بود بيرون رفته با سران شاهسون ديدار كرد و چون در چنان هنگامى فرمانبردارى شاهسونان را بدولت مشروطه بسيار سودمند ميدانست به گردن گرفت كه ميانهء ايشان با دولت بگفتگو برخيزد و همراه دو تن نماينده انجمن خلخال به شهر بازگشته ديگر نمايندگان انجمن اردبيل را نيز با خود يار ساخت كه بتلگرافخانه شتافتند و از تهران عين الدوله و برخى وزيران ديگر و پارهء نمايندگان آذربايجان در دار الشورى را بپاى تلگراف خواستند . عين الدوله درخواست ايشان را پذيرفت و امير عشاير را نيز از بند آزاد گردانيد و از فردا او را نيز بتلگرافخانه آورد . سه روز در ميانه گفتگو ميشد و پيامها\r\n\r\n","description":"","footnote":"","page_name":" 196 ","page_number":216},
  {"content":"\r\n\r\nبا سيم رفت و آمد ميكرد . يكى از نويدهايى كه سران شاهسون ميدادند اين بود كه مجلل را گرفته بدولت سپارند . نيز عين الدوله را آسوده تا تبريز رسانند . در اين ميان قونسول روس بآستارا رفته بود و چون روز دوم اين پيش‌آمد باردبيل بازگشت و از چگونگى آگاهى يافت چنان كه گفته‌ايم او آشكاره به پيشرفت كار محمد عليميرزا ميكوشيد و بيگمان ميانهء او با مجلل پيوستگى بود اينست اين كوشش آخوندوف و همدستان او را نپسنديده مجلل را كه ميانهء يورتچى بود از چگونگى آگاه ساخت و او را به شهر خواست .\r\nفرداى آن روز كه گويا دوشنبه بيست‌ونهم مرداد ( 26 شعبان ) بود بامدادان مجلل با شصت تن از بيگزادگان يورتچى كه در گردنكشى با دولت سخت پافشارى داشتند بديه داش‌كسن نزديكى شهر رسيدند . چون اين آگاهى پراكنده شد نمايندگان انجمن اردبيل كه در تلگراف‌خانه بودند هريكى ببهانه‌اى بيرون رفته بازنگرديدند .\r\nتنها آخوندوف با دو تن نمايندهء خلخال ماندند كه همچنان با تهران گفت و شنيد داشتند و اين پيش‌آمد را نيز آگاهى مىدادند . نزديك به ظهر ناگهان جارچى در كوچه و بازار از زبان قونسول روس و مجلل چنين جار ميزد كه محمد على ميرزا ديشب سه ساعت گذشته به پايتخت درآمده و بتخت نشسته و از همه گناهها گذشته ولى پس از اين نبايد كسى نام مشروطه را ببرد . هنگاميكه اين جار كشيده ميشد يكدسته از كهنه فراشان و مردم بيسر و پا گرد جارزننده را گرفته فرياد و غوغا بلند ميكردند . هنگامهء شگفتى بود . در اندك زمانى شهر بهم برآمد و آزاديخواهان هريك خود را بنهانگاهى انداخت . و چون نام قونسول در ميان بود كسى گمان نميكرد داستان بيكبار دروغ باشد . هنگام پسين مجلل به شهر درآمده و در دز ( نارين قلعه ) نشيمن گزيد و او نيز آگهيى بنام خود با همان مضمون نويسانده بر ديوارها چسبانيد .\r\nدر اين هياهو آخوندوف و يارانش همچنان در تلگرافخانه بودند و آخوندوف كه پيش‌آمد را بتهران آگهى ميداد مرگ خود را نيز پيش‌بينى كرده آن را نيز آگهى داد و به نمايندگان آذربايجان بدرود گفت و چون اين زمان شهر بيكبار به هم خورده و ايمنى از ميان برخاسته بود رييس تلگرافخانه ناگزير شد آخوندوف و يارانش\r\n\r\n","description":"","footnote":"","page_name":" 197 ","page_number":217},
  {"content":"\r\n\r\nرا بيرون فرستد و در اداره را ببندد . آقاى روايى مينويسد : بآخوندوف گفتيم سران شاهسون كه ما را از خلخال آورده‌اند در بيرون چشم به راه ما دارند و ايشان ما را نگهدارى كرده آسوده بخلخال ميرسانند . تو نيز همراه بيا تا ايمن گردى . پاسخ داد : مردم خواهند گفت شهر را شورانيد و خويشتن بدر رفت . نپذيرفت با ما همراهى كند و آشكاره مرگ خويش را پيش‌بينى ميكرد و به زبان ميآورد .\r\nآقاى روايى و همراهش شب را در نهانگاهى بسر داده بامدادان خود را بنزد رشيد الممالك و همراهان او رسانيدند و چگونگى را آگاهى دادند و با ايشان روانهء خلخال شدند . اما آخوندوف دل بمرگ نهاده در خانهء خويش ايستاد و همين كه روز رسيد چند تن قزاق با دستور مجلل بگرفتن او آمدند . آخوندوف چون ميدانست او را زنده نخواهند گزاشت دليرانه ايستادگى كرد و با تپانچه با قزاقان روبرو شده دو تن از ايشانرا زخمى ساخت . ليكن قزاقان چيره درآمده او را دستگير كردند و كشان - كشان راه نارين قلعه را پيش گرفتند . در راه هيچ گزندى به آن مرد دلير دريغ نمى - گفتند . يكى از قزاقان نيز با گلوله زده او را از پا انداخت و هنوز بيكبار جان از تنش بيرون نرفته بود كه ريسمان به پايش بسته از روى زمين كشيده با آن نامردى بنارين - قلعه‌اش رسانيدند « 1 » .\r\nبدينسان يكمرد دلير و غيرتمند ديگرى قربانى آزادى ايران گرديد و هميشه نامش در تاريخ خواهد ماند . خدا روانش را همواره شاد گرداند . چون اين آگهى به تبريز و ديگر شهرها رسيد همه‌جا سخت افسوس خوردند و در تبريز كانون دموكرات ( كميته ) نگارشى درباره او بيرون داد كه در روزنامه شفق چاپ يافت . پس از ملا امامويردى اين دومين مرد بنامى بود كه در اردبيل كشته گرديد .\r\nمجلل بدين نيرنگ در اردبيل بحكمرانى پرداخت و تا چند روزى بازارگرمى داشت . ليكن چون كار محمد على ميرزا پيش نرفت و كم‌كم آگهى درست در اردبيل پراكنده گرديد بيگزادگان يورتچى كه همراه بودند پى بفريب خوردن خود بردند و از گرد او پراكنده شدند و چون در اينهنگام صمد خان در بيرون تبريز نشسته خود\r\n\r\n\r\n","description":"","footnote":"\r\n( 1 ) بيشتر آگاهيهاى اين گفتار از روى يادداشتى است كه آقاى ناصر روايى فرستاده‌اند .\r\n","page_name":" 198 ","page_number":218},
  {"content":"\r\n\r\nرا سررشته‌دار سراسر آذربايجان مىشناخت مجلل را بنزد خود خواست و او را گرفته بند نمود و اندوخته‌هايى كه در آن چندگاه اندوخته بود از دستش گرفت و خود او سيف الممالك نامى را بحكمرانى اردبيل فرستاد . مجلل تا ديرى در بند بود ولى رها گرديده بنزد سالار الدوله شتافت چنان كه نام او را در جاى ديگرى خواهيم آورد .\r\n14 - جوان شيردل حسين خان باغبان\r\n\r\n","description":"","footnote":"","page_name":" 199 ","page_number":219},
  {"content":"\r\n\r\n\r\nگفتار بيست و چهارم سركشى حاج صمد خان\r\nصمد خان را خوانندگان تاريخ نيك مىشناسند . او در جنگهاى سال 1287 و 1288 در پيرامون تبريز يكى از سرداران لشگرهاى محمد عليميرزا بود و چنان كه گفته‌ايم پيش از همه ديگران با شهر مىستهيد و چون آن جنگها بپايان رسيد و لشگر ها پراكنده شدند او نيز بمراغه بازگشت و بحكمرانى پرداخت و اين زمان دغلبازانه مشروطه‌خواهى نشان ميداد و در نامه‌اى كه بحاج زين العابدين آقا مراغه‌اى « 1 » نوشته و در روزنامه شمس چاپ يافته چنين ميگويد كه هنگاميكه در بيرون تبريز بوده در آنجا نيز از درون خواستار مشروطه بوده و هميشه ميخواسته با سردستگان آزادى پيوستگى پيدا كند ولى نمىتوانسته است ، بيشرمانه دروغى به اين رسوايى را نوشته و اين شگفت كه روزنامه شمس از همان زمان ستايشگر او گرديده و بارها در شماره‌هاى خود ستايش ازو نگاشته . يك روزنامه‌اى كه بدعوى راستىپرستى بستار خان و ديگر سران آزادى زبان‌درازيها ميكرد و پناه دادن بلوطيان دوچى را بستار خان گناه بزرگ مىشمرد خود آن بدينسان بستايشگرى حاج صمد خان مىپرداخت .\r\nاين نمونه است كه چون كارها بنياد نداشت و هركسى نيك و بد را در ترازوى دلخواه خويش بسنجيد چه وارونه‌كاريها رخ نمايد .\r\nاين را هم نوشتيم كه چون در سال 1288 يفرمخان لشگر بقره‌داغ كشيد صمد خان نيز با سپاه مراغه همراه او بود و چون از آنسفر بتبريز آمد در خانه حاج مهدى آقا نشيمن گرفت و چندى در آنجا بماند كه تبريزيان پذيرايى و مهربانى دريغ نگفتند\r\n\r\n\r\n","description":"","footnote":"\r\n( 1 ) نويسنده كتاب ابراهيم بيك كه تا اين زمان زنده و در استانبول مىزيست .\r\n","page_name":" 200 ","page_number":220},
  {"content":"\r\n\r\nو گذشته را هرگز برويش نكشيدند . پس از آن نيز هميشه انجمن ايالتى نامه‌ها بوى نوشتى و كارها ازو خواستى و چون در اينسال سالار الدوله از سرحد آذربايجان به خاك ايران درآمد و نخست ميكوشيد كردان آنجا را بهمدستى خود شوراند آقاى هدايت كه آن زمان والى بود و انجمن ايالتى حاج صمد خان را بجلوگيرى او برانگيختند و او در مياندواب لشگرگاه ساخت . ليكن سالار الدوله در آذربايجان نمانده بكردستان رفت . پس از آن آقاى هدايت صمد خان را براى رفتن بر سر شاهسونان برگزيد و چنان كه گفتيم از تهران نيز آن را پذيرفتند و در آغازهاى مرداد بود كه حاج صمد خان آهنگ سراب كرد . اين زمان آقاى هدايت رفته و رشتهء كارهاى آذربايجان در دست شاهزاده امان اللّه ميرزا بود و چون او گمان ديگرى نمىبرد به همه سركردگان قره‌داغ و سراب و چاراويماق دستور فرستاد بصمد خان پيوندند . از تبريز هم يك سركرده توپ با بيست تن قزاق و دسته‌اى سواره قره‌داغ روانه داشتند . نيز تفنگ و فشنگ و ديگر افزار فراوان فرستادند . همچنان ابراهيم آقاى قارصى را با دويست تن مجاهد سواره نزد او فرستادند . از هر راه باستوارى كار او كوشيده ميشد و بيش از چهار هزار سپاهى بر سر او گرد آمدند .\r\nليكن در اينميان پارهء رفتارهاى او مايهء بدگمانى گرديد و پاره آگهىها بتبريز رسيد كه پيوستگى او را با محمد عليميرزا ميرسانيد و پس از دو سه روز هم ابراهيم آقا با سواران خود به شهر بازآمد و آگاهى آورد كه صمد خان بسركشى برخاسته است و بنام اينكه محمد على ميرزا آذربايجان را به او سپرده بر آنست كه بكارهايى برخيزد .\r\nچنين ميگويند : در روزهاييكه صمد خان بسراب رسيد ناگهان تلگرافى از زن محمد عليميرزا براى او آوردند كه در آن خواهش كرده بود صمد خان ديه‌هاى او را در آذربايجان بدست گيرد و نگه دارد . صمد خان آن را ساده پنداشته گمان ديگرى نبرد . لكن در همان روزها سيدى « 1 » از تبريز بنزد وى رسيده خود را فرستاده محمد عليميرزا خواند و نوشته‌اى از قونسول روس در تبريز بگواهى نشان داد . سپس\r\n\r\n\r\n","description":"","footnote":"\r\n( 1 ) سپس يكى از نامه‌هايى كه از محمد عليميرزا براى اين سيد به ميانجيگرى قونسولگرى روس ميرسيد در پستخانه تبريز شناخته شد كه آن را نهانى باز كرده پيكره برداشتند و بدينسان راز سيد از پرده بيرون افتاد و آزاديخواهان او را گرفته نهانى نابود ساختند .\r\n","page_name":" 201 ","page_number":221},
  {"content":"\r\n\r\nگفت : چون محمد عليميرزا بايران بازگشته و كنون از راه مازندران رو بسوى پايتخت دارد چنين خواسته شما هم در آذربايجان بدست‌نشاندگى او به كار برخيزيد و تبريز را گرفته بنياد انجمن و مشروطه را براندازيد و از آن تلگراف كه بنام ملكه بشمار رسيده اين خواسته شده است .\r\nصمد خان كه هميشه بدخواه مشروطه بودى و دل از كينه تبريزيان پرداشتى بيدرنگ آن را پذيرفت و براى آنكه ديگر سركردگان را با خود همدست گرداند نهانى انجمنى ساخت و چگونگى را بميان نهاد و يكرشته دروغهايى از نيرومندى محمد على ميرزا به زبان آورد . سركردگان چون همگى از هواداران كهن خودكامگى بودند آنان نيز همداستان شدند و باهم سوگند خوردند و پيمان نهادند كه بر سر شاهسون نرفته بجاى آن آهنگ تبريز كنند و تا جان دارند در راه پيشرفت كار محمد على كوشند . اگرچه اين انجمن در نهان بود ابراهيم آقا آن را دريافت و پيش از آنكه صمد خان سركشى را آشكار گرداند و ايشان را دستگير و نابود سازد شبانه سواران خود را برداشته از سراب گريخت و در راه نيز بقورخانه‌اى برخورد كه از تبريز براى صمد خان فرستاده شده بود آنها را هم بازگردانيد . با اينهمه انجمن باور نميكرد و از پراكنده شدن داستان جلوگيرى ميكرد تا از خود صمد خان نامه‌هايى بپاره كسان در شهر رسيد كه در آنها محمد على ميرزا را شاه ايران و خود را فرمانفرماى آذربايجان ناميده بود و سپس نيز آگهىها رسيد كه براى اردبيل از سراب حكمران فرستاده . نيز بر سر ديه‌ها فرستاده و ماليات دو ساله را خواستار گرديده .\r\nانجمن نخست در بيست و يكم مرداد ( 18 شعبان ) چگونگى را با رمز بتهران آگاهى داد « 1 » سپس در بيست و پنجم آشكاره داستان را نوشت و خواستار گرديد كه عين الدوله زودتر آهنگ آذربايجان كند كه شايد سركردگانيكه بر گرد سر صمد خان بودند بهواى او گرايند و از پيرامون او بپراكنند . از آنسوى بهمدستى شاهزاده امان اللّه ميرزا كه رييس لشگرها بود به بسيج به نگهدارى شهر برخاست .\r\n\r\n\r\n","description":"","footnote":"\r\n( 1 ) در دفتر كوپيه انجمن كه اكنون در دست است اين تلگراف هست اگرچه رمز است و دانسته نيست در چه‌باره باشد ولى ما از بيرون ميدانيم در اين‌باره است .\r\n","page_name":" 202 ","page_number":222},
  {"content":"\r\n\r\nتبريز را از صمد خان و چند هزار سپاهيان او ترسى نمىبود . شهرى كه دو سال پيش آن ايستادگى را در برابر چندين لشگر نموده بود چسان مىشد كه اين زمان يك صمد خان بر آن چيره درآيد ؟ ! . .\r\nتبريز در اينهنگام بسيار نيرومندتر از دو سال پيش ميبود . زيرا گرچه بيشتر جنگيان كه در آنسال در تبريز گرد آمده بودند پس از فرونشستن جنگ پراكنده شدند و جز از مجاهدان خود تبريز و دسته‌هايى از گرجيان و قفقازيان بازنمانده بودند ليكن همين مجاهدان نيروى بزرگى بشمار مىرفتند و اينان اگرچه بسيارى به كار خود رفته بودند و تنها گروه اندكى در شهربانى و ژاندارم و كارهاى ديگر دولتى مانده و هميشه آماده مىايستادند با اينهمه ديگران نيز در جاى دورى نبودند و آنگاه اين زمان نيروى دولتى نيز در دست آزاديخواهان بود و دسته‌هايى كه امان اللّه ميرزا پديد مى - آورد اگرچه هنوز آزموده نبودند و چندان اميدى بجنگجويى آنان نمىرفت باز مايه دلگرمى شمرده مىشدند . غيرت و جانفشانى خود شاهزاده به تنهايى مايه پشت گرمى بود .\r\nگذشته از اينها توده انبوه بسيار پيش آمده و از روزيكه داستان بازگشت محمد على رخ داده بود هر روز آدينه در مسجد بزرگ بانبوهى گرد مىآمدند و از جوش و جنبش بازنمىايستادند . راست است كه در تبريز دشمنان آزادى نيز فراوان و اينان نيز در راه خود پافشار بودند و با همه گذشتى كه از مشروطه‌خواهان ديده بودند از كينه نكاسته هر زمان از راه ديگرى بآزار و دشمنى برميخاستند . ليكن اينها در برابر استوارى كار آزاديخواهان درخور پروا نميبود . با آنهمه گزندها كه روسيان در آن سه سال رسانيده بودند و اين زمان نيز از هرباره سختگيريها مىنمودند تبريز رونق و سامان بسيارى در كار خود ميداشت . يكدسته كه پاكدلانه بكوشند و با خرد و توانايى پيش روند چه شگفت كه به نتيجه‌هاى درستى رسند ؟ ! .\r\nبيگمان صمد خان پشتش بجاى ديگرى گرم بود . و گرنه او تبريز را آزموده و چنان نمىبود كه اندازه زور خود و نيروى آن را درست نداند ! انجمن نيز از رهگذر شهر بيم نميداشت و پرواى پيرامونها را ميكرد . چنان كه در تلگرافى كه در\r\n\r\n","description":"","footnote":"","page_name":" 203 ","page_number":223},
  {"content":"\r\n\r\nپنجم شهريور ( سوم رمضان ) به عين الدوله فرستاده و باز خواهش مىكند هرچه زود روانه آذربايجان گردد چنين مينويسد :\r\n« تصور نفرمايند چرا آذربايجانيها اين اندازه عاجز بوده و مغلوب تهديدات يكنفر شخص بىنام و نشان ميشوند آذربايجانى را همان قدرت سابقه موجود است و ابدا واهمه در دل ندارند علت اينهمه خرابيها فقط از عدم ايالت است اگر به زودى تشريف بياورند هرگونه قوا درخور آذربايجان تهيه شده و اين موانع حاضره به كلى مرتفع خواهد شد » .\r\nصمد خان همين كه سركشى را آشكار ساخت بسعدآباد سه‌فرسخى شهر آمده در آنجا لشگرگاه ساخت و سيمهاى تلگراف را پاره كرده از هر سو راه خواربار را به روى شهر بست و همان نيامدن والى را از تهران دستاويز ساخته بهمگى چنين وانمود كه روسيان بهوادارى محمد على پشتيبان او ميباشند و ايشان نخواهند گزاشت كس ديگرى از تهران بواليگرى آذربايجان بيايد و بدينسان همه سردستگان را از قره‌داغ و شاهسون و چارايماق و سراب و كردستان بر سر خود گرد آورد .\r\nدر همان روزها يكدسته از كسان او از مراغه بدهخوارقان و از آنجا بگوگان آمدند و اينان نيز راه خواربار را به روى شهر بستند . اينان چون بسيار نزديك آمده بودند از شهر ابراهيم آقا را با دسته‌اى از مجاهدان و سواران قره‌داغ بجلو ايشان فرستادند . اينان چون بگوگان رسيدند كسان صمد خان بدهخوارقان بازگشتند و در آنجا آماده جنگ ايستادند . ابراهيم آقا و همراهانش بر سر ايشان رفتند و چون جنگ رخ داد پس از دو سه ساعت كسان صمد خان شكست يافته بگريختند و نايب عباس هكماوارى و برادرش محمد دستگير شدند . از اينسوى نيز نايب حسنخان نامى از سر - دستگان كشته گرديد .\r\nاين جنگ در دوم شهريور رخ داد و چون نخستين پيكار با نيروى صمد خان و نايب عباس دستگير شده بود با تلگراف به شهر آگهى فرستادند . از نايب عباس بارها نام برده‌ايم . اين مرد در دليرى و در جنگ‌آزمودگى كمتر مانند داشت و خود جوان تناور و بلندبالايى بود اگر نادانى و بيباكيش نبودى بجايگاه بس بلندى رسيدى . چنان كه گفته‌ايم در جنگ‌هاى سال 1287 و 1288 در قراملك مىزيست و چون آن جنگها به\r\n\r\n","description":"","footnote":"","page_name":" 204 ","page_number":224},
  {"content":"\r\n\r\nپايان رسيد و سردستگان قراملك خواه و ناخواه گردن بمشروطه نهادند او با آشنايى چندين‌ساله با سردار از در آشتى درنيامده در قونسولگرى روس بستى نشست و چند ماه كه در آنجا بود بسيار شبها بيرون آمده با چند تن همراه بهكماوار يا قراملك مى - رفت و در خانه‌هاى توانگران در هريكى چند شب ميهمان مىماند و از ايشان با زور پول ميگرفت و هميشه در جستجوى نايب يوسف بود كه به خون مادرش بكشد . بدينسان بمردم چيرگى و آزار مينمود و گردنكشانه در درون شهر ميزيست و چون مرد بسيار دلير و بيباك ميبود وانگاه عنوان بست‌نشينى در قونسولگرى ميداشت آزاديخواهان چشم‌پوشى از كارهاى او مينمودند و در پى دستگير كردن نبودند . پس از چند ماه شبى كه در كنار پل اجى در نشيمنگاه يكى از كاركنان راه شوسه ميهمان بود در مستى يكى از بستگان روس را با تپانچه كشت و بدينسان از خود روسيان نيز گريزان گرديد و از همانجا از بيراهه روانهء مراغه شده خود را بنزد صمد خان رسانيد . صمد خان او را مىشناخت و اينست نگه‌دارى كرد و در آنجا بود تا اين هنگام صمد خان از سراب او را خواست و چنان كه گفتيم او تا دهخوارقان آمد و در آنجا با برادرش دستگير افتاد .\r\nچنين گفتند او تنها در برجى برزم پرداخته از ديگران آگاهى نداشت و تنها برادرش محمد با وى بود و بيكبار ديدند ديگران گريخته‌اند و مجاهدان گرد ايشان را گرفته‌اند و چون از جنگ سودى نبود ناگزير شده خود را بدشمن سپردند . بايد گفت خونگير شده بودند و گرنه با آن آزمودگى عباس در جنگ و دليرى و بيباكى او به آن آسانى دستگير نميشدند . هرچه هست همين كه در شهر آگاه شدند دستور دادند هر دو را به شهر آورند ، سپس مشهدى محمد نامى را از مجاهدان كه چاپق محمد ميگفتند با چند تن روانه نمودند كه در راه بهر كجا كه بايشان رسيدند هردو را در همانجا بكشند . گويا اين از بهر آن بود كه اگر به شهر بياورند شايد روسيان هوادار درآيند و از كشتن جلو گيرند . مشهدى محمد در نزديكى ممقان بايشان رسيد و هردو را در آنجا كشت كه در ممقان به زير خاك سپردند . دو برادر هر يكى خواهش ميكرده است كه نخست او را بكشند و در دم مرگ بسيار دليرانه رفتار مىكرده‌اند . براى نايب حسنخان در شهر ختم گزاردند و ارجشناسى بسيار كردند .\r\n\r\n","description":"","footnote":"","page_name":" 205 ","page_number":225},
  {"content":"\r\n\r\nتا اينهنگام صمد خان در سعدآباد نشسته بانبوهى سپاهيان خود مىكوشيد و با آنكه در اينميان پياپى آگاهيها از تهران از فيروزيهاى دولت مشروطه در برابر محمد على و ارشد الدوله ميرسيد چون هنوز سالار الدوله در ميان بود و آنگاه صمد خان بيش از همه پشت‌گرمى بروس داشت شكست به روى خود نمىآورد و نزديك به نيمه شهريور بود كه باسمنج را لشگرگاه ساخت . آزاديخواهان نيز آماده شده و سنگرهاى پيرامون شهر را دوباره استوار ساخته بودند . از تفنگ‌ها و فشنگ‌ها كه دولت خريدارى كرده و در آن نزديكيها از راه رسيده بود اندازه‌اى هم بتبريز فرستاده بودند و در اين هنگام بسيار بجا افتاد و به كسانى كه تفنگ در دست نداشتند از آنها دادند . گذشته از دسته‌هاى سپاهيان سه هزار تن از مجاهدان داوطلبانه تفنگ برداشتند و بار ديگر تبريز سربازخانه گرديد .\r\nدر اين هنگام داستان افسوسناك شگفتى رخ نمود و آن اينكه روز شانزدهم يا هفدهم شهريور قونسول روس يادداشت فرستاد بدينسان كه چون سپاه روس كه در شهر است ايمنى شهر را به گردن دارد اينست مجاهدان نبايد در شهر جنگ كنند و اگر بخواهند بايد بروند در بيرون جنگ كنند . پيداست كه ميخواست دست و پاى آزاديخواهان را ببندد و راه فيروزى را به روى صمد خان بازدارد . زيرا اگر مجاهدان ميخواستند در بيرون شهر جنگ كنند اينان از هرسو كه بيرون ميرفتند دسته‌هاى صمد خان از سوى ديگر به شهر درمىآمد . اگرچه قونسول ميگفت بصمد خان نيز همان پيام را فرستاده ولى كه توانستى باور كند كه راست است ؟ ! . .\r\nانجمن چگونگى را بتهران آگهى فرستاد و بقونسول نيز چنين پاسخ داد كه تبريزيان سر جنگ با صمد خان ندارند تا بيرون بروند و با او پيكار كنند . اين صمد خانست كه آهنگ شهر را دارد و هرگاه كه از سوى او تاختن رو داد مردم ناچارند جلو او را بگيرند .\r\nداستان جنگهاى شهر را با صمد خان در گفتار ديگر خواهيم آورد . در اينجا پايان كار رحيمخان و داستان مرند را مىنگاريم : گفتيم چون رشيد الملك را روسيان بردند جايگاه رحيمخان را عوض كرده او را در ارك در جاى پنهانى نگه داشتند . چون\r\n\r\n","description":"","footnote":"","page_name":" 206 ","page_number":226},
  {"content":"\r\n\r\nرحيمخان اين‌بار نيز رو بسوى توده آورده و همه ميگفت از كرده پشيمانم و مىخواهم پس از اين بمشروطه نيكى نمايم و باز سوگند ياد كرده بود در اينهنگام آزاديخواهان خواستند او را بيازمايند و چون پسر او بيوكخان در اهر دسته‌اى بر گرد سر داشت و بيم آن ميرفت كه او نيز بصمد خان پيوندد انجمن ايالتى برحيمخان پيشنهاد كرد كه بنويسد پسرش نزد صمد خان نرفته خود با دسته‌هايى كه مىتواند گرد آورد به يارى مشروطه برخيزد و در يك روزى كه از سوى شهر با صمد خان جنگ خواهد شد او نيز از آنسوى بر سر صمد خان آيد و زبان داد كه هرگاه پسرش اين كار را به گردن گيرد و انجام دهد انجمن ايالتى از دولت خواستار شود از گناه او گذشته رهايش گرداند و سرپرستى ايل چلپيانلو و ديگر عنوان‌هايى كه در زمان محمد عليميرزا داشت همه را به او يا پسرش واگزارد . رحيم خان بنادرستى پيش آمده پاسخ داد نخست دولت مرا رها گرداند تا من به پسرم بنويسم بر سر صمد خان آيد . پيدا بود مرد سياهدل باز به خود نيامده است و از اميدوارى كه بنگهدارى روسيان دارد ترسى به خود راه نميدهد بارها اين پيشنهاد و خواهش را ازو نمودند و پاسخ درستى نشنيدند آخرين بار شبانه آقاى بلورى كه دستيار ايالت بود پيش او رفت و باز بگفتگو پرداخت و چون نتيجه‌اى بدست نيامد ديگر زنده ماندن او بيهوده بود و بيگمان روسيان او را جسته رها ساختندى چنان كه پسرهاى كوچكش را از شهر گريزانيدند « 1 » آقاى بلورى در برخاستن بحاجى خان پسر على مسيو كه كلانتر نوبر و ارك در نگهدارى او بود چگونگى را دستور داد .\r\nحاجى خان رحيمخان را بنام آنكه از انجمن تو را خواسته‌اند از نهانگاه بيرون آورده بدست چند تن سپرد و آنان او را بيكى از راهروهاى ارك برده با چند تير از پا درآوردند .\r\nبدينسان يكمرد ستمگر تيره‌دلى سزاى خود را يافت و از شگفتىها بود كه اين كار با دست آقاى بلورى كه آنهمه گزند از رحيمخان ديده بود انجام گرفت .\r\nاين پيش‌آمد گويا در آغازهاى مهر ماه بود و تا ديرى كسى از آن آگاه نگرديد تا كم‌كم چگونگى بيرون افتاد و هركسى آن را دانست . نوشته‌ها و\r\n\r\n\r\n","description":"","footnote":"\r\n( 1 ) روز سىويكم شهريور ماه ( 29 رمضان ) .\r\n","page_name":" 207 ","page_number":227},
  {"content":"\r\n\r\nتلگرافهاى رحيمخان كه آن زمان بدستها افتاده پاره‌اى از ميان رفته و پاره‌اى اكنون در پيش ماست .\r\nاما پيش‌آمد مرند : شجاع نظام پس از آنهمه دوروييها چون پشتش بروسيان گرم بود همچنان با مشروطه دشمنى مىنمود و اين زمان چون فرصت يافت با دستور صمد خان شب بيست‌ويكم شهريور ( 19 رمضان ) به هنگاميكه مردم در خانه‌هاى خود ناآگاه نشسته بودند بيكبار بهمدستى كسان خويش بخانه‌هاى آزاديخواهان ريخته گير و بند و تاراج آغاز كردند . ميرزا آقا خان مكافات ( نويسنده روزنامه مكافات در خوى ) و برخى ديگر را دستگير ساختند و كسان ديگرى از ميرزا مسيح حكيم و ميرزا احمد ناصرى و حافظ افندى « 1 » بدر رفته از بيراهه خود را بتبريز رسانيدند .\r\nبدينسان جوان نادان بار ديگر مرند را ميدان سياهكاريهاى خود ساخت و راه جلفا را به روى تبريز بسته از آمد و شد كاروانيان بجلوگيرى پرداخت .\r\n\r\n\r\n","description":"","footnote":"\r\n( 1 ) يكى از تركان عثمانى كه بايران آمده و در مرند مىنشست و از شمار آزاديخواهان بود . كشته شدن او را در جاى خود خواهيم ياد كرد .\r\n","page_name":" 208 ","page_number":228},
  {"content":"\r\n\r\n\r\nگفتار بيست‌وپنجم جنگهاى صمد خان\r\nصمد خان پس از آنكه از شاهسون و كرد و قره‌داغى و سرابى و چاردولى نيرو اندوخت و كارهاى خود را راست كرد بآرزوى گرفتن شهر به كار برخاست . نخستين جنگ در بيست‌وچهارم شهريور ( 22 رمضان ) رخ داد ، از نيمه شب دسته‌هاى او بسنگرهاى سارىداغ و هاچه‌داغ تاختن آوردند و هنوز دو ساعت پيش از دميدن بامداد بود كه ناگهان جنگ آغاز گرديد و از سنگرها غرش توپ و آواز تفنگ برخاست . شهريان چون آماده نبودند كسان صمد خان كه بيشتر سواران جنگ آزموده قره‌داغ و سراب بودند زور آورده سنگرها را گرفتند و يكتوپ كوهستانى را بدست آورده و دو تن توپچى را دستگير كردند و بردند . جنگ همچنان پيش ميرفت و از شهر دسته‌هايى بياورى شتافتند . آن روز را تا غروب زد و خورد سختى ميرفت و شهريان سنگرهايى را كه از دست داده بودند دوباره بازگرفتند . سپاه صمد خان با رنج را در نيم‌فرسنگى شهر لشگرگاه ساختند و در آنجا سنگرها پديد آوردند و در همان شب چندان زيان و آزار بمردم آنجا رسانيدند كه فردا زن و مرد و بزرگ و كوچك خانه‌هاى خود را رها نموده با ناله و زارى به شهر آمدند و تا جنگ برپا بود ببارنج بازنگشتند .\r\nدر اين جنگ بسيارى از مجاهدان پا در ميان نداشتند و بيشتر دسته گارد كه شاهزاده امان اللّه ميرزا پديد آورده بود در سنگرها بودند . چگونگى آنكه دسته دموكرات در تبريز نيز پديد آمده و اينان چنان كه در تهران در اينجا نيز با مجاهدان دشمنى مينمودند و نام‌آورى آنانرا برنميتافتند . اين تخم را بنيادگزار دموكرات بهمه‌جا پاشيده بود . اگرچه در اينجا بپايگاه تهران نرسيده و چنان نبود كه آشكاره\r\n\r\n","description":"","footnote":"","page_name":" 209 ","page_number":229},
  {"content":"\r\n\r\nبا مجاهدان بدرفتارى كنند و به بيشرمى برخيزند . هرچه هست سردى در ميانه پديد آمده و چون بيشتر نمايندگان انجمن و سردستگان آزادى خود را بدسته دموكرات بسته بودند و در اين كارها دست ايشان در ميان بود بمجاهدان روى سردى نشان ميدادند و اينان نيز كنار ايستادند . ليكن چون شكست شب بيست‌وچهارم و بردن توپ رخ داد سردستگان دانستند كه جنگ و مردانگى كار هر كسى نيست و رو بسوى مجاهدان آوردند . اينان نيز كه نتوانستندى بيكبار بر كنار باشند گام پيش نهاده بكوشش برخاستند .\r\nشب بيست‌وپنجم ( بيست‌وسوم رمضان ) دسته‌هايى از سواره صمد خان بقراملك درآمدند و بار ديگر آنجا را نشيمنگاه گرفتند و مردم آنجا كه خواستار چنين روزى بودند بشادى ايشانرا پذيرفتند و بار ديگر تفنگها را بيرون آورده بايشان پيوستند .\r\nهمان شب آگاهى به شهر رسيد و چون گمان ميرفت شبانه از راه هكماوار به شهر درآيند دسته‌دسته مجاهدان رو به آنجا آوردند . من نيك ياد دارم آنشب را در مسجد اره‌گر با چندتنى بشب زنده‌دارى پرداخته بوديم ناگهان دسته‌هاى مجاهدان آمدن گرفتند و در كوچه‌ها انبوه شدند و گروهى از ايشان به مسجد درآمدند . بيشتر آنان جوانان بازارى و بازرگان‌زادگان بودند كه با همه جوانى در جنگها ورزيده گرديده و مردانگى از چهره‌هاشان هويدا بود . دسته‌اى نيز از گرجيان و ارمنيان آمدند . آنچه مرا شگفتر افتاد اينكه جز تكان پا آواز ديگرى از ايشان برنمىخاست و با آنكه در اندك زمانى هزار تن بيشتر در آنجا گرد آمدند چنان سنگين و آرام مىايستادند كه اگر شب رمضان در ميان و مردم در بيرون نبودندى از آمد و رفت ايشان كمتر كسى آگاه گرديدى ، پس از ديرى چون از سوى قراملك جنبشى پديدار نشد اينان نيز به شهر بازگشتند .\r\nروز بيست‌وسوم از اينسوى بقراملك تاختن بردند . چه از راه هكماوار و چه از راه شنب‌غازان دسته‌هايى به پيشرفت پرداختند و جنگ بسيار سختى درگرفت و از آغاز روز تا انجام غرش توپ و آواز تفنگ شنيده ميشد ولى كارى از پيش نرفت و جز كشته شدن كسانى از اينسو و از آنسو نتيجهء بدست نيامد .\r\n\r\n","description":"","footnote":"","page_name":" 210 ","page_number":230},
  {"content":"\r\n\r\nداستان اين جنگها را ننوشته‌اند و من آنها را بكوتاهى در ياد دارم و اينست بكوتاهى مىنگارم . چنان كه گفته‌ايم در آنزمان در تبريز دو روزنامه يكى تبريز و ديگرى شفق چاپ مىشد . ولى آنها يادى از اين جنگها نكرده‌اند و اين نمونه‌ايست كه چسان كار صمد خان را خوار ميگرفته‌اند .\r\nاز اين پس همچون سال 1287 هميشه از سنگرها زد و خورد ميرفت . يك نيم سپاه صمد خان در قراملك و نيم ديگرى در بارنج مىنشستند و شهريان نيز در برابر ايشان در خيابان و شنب‌غازان و هكماوار سنگرها پديد آورده بودند . ( در يك يادداشت مينويسد هجده سنگر داشتند ) روز بيست‌وهشتم شهريور بار ديگر جنگ برخاست « 1 » . صمد خان بر آن بود كه راهى بدست آورد و خود را به شهر رساند و مى - دانست همين كه چنان كرد روسيان بدستاويز آنكه در شهر جنگ نشود جلوگيرى از كوشش مجاهدان خواهند كرد . اين بود هرزمان كه فرصت مىيافت ناگهان دسته - هاى خود را بر سر شهر ميفرستاد و هربار جز شكست نتيجه نمىبرد . در جنگ امروزى كه بسيار سخت‌تر از جنگهاى ديگر بود نيز جز شكست بهره نيافت و دسته‌اى از كسان او كشته گرديد . انجمن ايالتى در تلگراف خود بتهران در سىويكم شهريور چنين مينويسد :\r\n« دو روز است از طرف اشرار اقدامى بجنگ نشده گويا بواسطه شكستى است كه در جنگ چند روز قبل به اشرار رسيده از قرار مذكور تقريبا شصت نفر تا بين و چند نفر سركرده كشته شده است . . . »\r\nدر اين هنگام چون آگاهى از گرفتارى تبريز بهمه‌جا رسيده و پياپى از شهر - ها مىپرسيدند انجمن ايالتى تلگراف پايين را به همه شهرها فرستاد .\r\n« صمد خان مراغه كه بيك عزم سفيهانه جمعى را دور خود جمع كرده شهر را محاصره كرده قواى دولتى و ملتى با كمال جديت مشغول مدافعه انشاء اللّه عنقريب مشار اليه و تابعين‌اش بجزاى خود خواهند رسيد هيجان فوق العاده در اهالى در حفظ اساس مشروطيت و موافقت با دولت عليه نمايان و بفضل الهى ابدا جاى نگرانى نيست انجمن ايالتى . »\r\nيكم مهر ماه بار ديگر از شهر بقراملك تاختن بردند و جنگ سختى در ميان\r\n\r\n\r\n","description":"","footnote":"\r\n( 1 ) تاريخ اين جنك بيگمان نيست . شايد يكروز زودتر يا ديرتر رخ داده .\r\n","page_name":" 211 ","page_number":231},
  {"content":"\r\n\r\nرفت . ليكن كارى نتوانسته عصر بازگشتند . فرداى آن‌كه يكم شوال و روز جشن روزه خواران بود يكساعت پيش از دميدن آفتاب ناگهان از هر سوى شهر جنگ بس‌سختى آغاز گرديد . از ساريداغ و هاچه‌داغ و مارالان و باغميشه و سيلاب و سرخاب و شام - غازان و هكماوار از همه اينها غرنب توپ و آواى تفنگ برخاست . صمد خان بار ديگر بزورآزمايى برخاسته و اين‌بار ميدان جنگ را بس‌پهناور گرفته و پيروان او از چندين راه پيش تاخته بودند كه مگر از يكى از آنها به شهر دست يابند . شاهزاده ضياء الدوله از شب‌آهنگ ايشانرا دانسته و به همه سنگرها دستور فرستاده بود كه بيدار باشند و آماده بايستند . اين بود از هرسو كه كسان صمد خان تاخت آوردند جلو را بسته يافتند . امروز يكى از روزهاى پرشور تبريز بود و سختى جنگ روزهاى پرشور سال 1287 - 1288 را به ياد مىانداخت . از سوى قراملك بسنگرهاى شام‌غازان تاختن آورده هنوز پيش از دميدن آفتاب بود به سنگرهاى شمالى آنجا دست يافتند و اندكى مانده بود كه بهمه‌آبادى دست پيدا كنند . دسته ابراهيم آقا كه جنگجويان دليرى از مسلمان و گرجى بودند و نگهدارى بخشى از سنگرهاى آنجا را به گردن داشتند سخت پافشارى نمودند و چندتنى از ايشان زانو به زمين گزارده باهم پيمان نهادند كه تا دشمن را پس ننشانند از جاى خود برنخيزند و مردانه بجنگ و گلوله‌ريزى پرداختند . گروهى از مجاهدان قره‌آغاج نيز يارى ايشان نمودند . بدينسان از پيش از دميدن آفتاب تا سه بغروب رزم سختى در ميانه ميرفت تا كسان صمد خان از فيروزى خود نوميد گرديده بقراملك بازگشتند و بيست تن كمابيش از ايشان كشته گرديد . از مجاهدان نيز ده تن يا كمتر كشته شدند كه يكى از آنان شهباز نام داشت . در هكماوار گذشته از آنكه تاختن صمد خانيان را برگردانيدند پس از شكست از دنبال آنان تاخته تا ديرى همچنان جنگ را برپا داشتند . در اين جنگها نيز حاجى على عمو بود و از كوشش بازنمى - ايستاد . در ميدانهاى ديگر نيز همه‌جا فيروزى با آزادىخواهان بود و دسته‌هاى صمد خان پس از زورآزماييهاى فراوان كارى پيش نبرده هنگام عصر بازگشتند . در اين روز ضياء الدوله و ديگر سركردگان سنگرها را گرديده سركشى ميكردند . خود ضياء الدوله نخست بسنگرهاى سارىداغ رفته و سپس بشنب‌غازان آمد . مرآت\r\n\r\n","description":"","footnote":"","page_name":" 212 ","page_number":232},
  {"content":"\r\n\r\nالسلطان بهكماوار رفت . آقا ميرزا على واعظ بهكماوار و از آنجا بشنب‌غازان رفت .\r\nموزيك نيز برزمگاهها فرستادند و از هرباره پرواى كار مجاهدان را داشتند . انجمن ايالتى در يكى از نامه‌هاى خود درباره آنجنگ مينويسد : « متجاوز از صد نفر مقتول و مجروح داده گوشمالى بسزا خوردند » « 1 » .\r\nپس از اين رزم ديگر صمد خان دليرى بجنگ نكرد و دو هفته در ميانه آرامش رخ داد . چون راهها بسته بود در شهر خواربار كم شده و گرانى رويداده بود و بر بينوايان سخت ميگذشت . شهريان خواستند راه باز كنند و بر آن شدند كه بقراملك و با رنج تاختن برند و روز پانزدهم مهر ( چهاردهم شوال ) از بامداد به كار برخاسته از راه هكماوار و شام‌غازان بر سر قراملك تاختند . امروز نيز جنگ سختى رويداد و تا عصر شهر پر از آواز تفنگ و غرش توپ بود كه شنيده ميشد . ليكن چون قراملك در گودى نهاده و پيرامون آن بيشتر جويهاى بزرگست و سنگرهاى آنجا نيز استوار بود و تفنگچيان چه از بوميان و چه از فرستادگان صمد خان ايستادگى بسيار نمودند مجاهدان كارى از پيش نبرده بازگشتند و انبوهى از ايشان از دليران ارمنى و مسلمان كشته يا زخمى شدند . در كتاب آبى شماره كشتگانرا بيست و پنج تن و زخميان را سى تن نوشته .\r\nولى من بيشتر از آن در ياد دارم . يكى از روزهاى سخت تبريز اين روز بود و من هنوز آن را فراموش نكرده‌ام .\r\nآنچه ياد دارم اين آخرين جنگ با كسان صمد خان بود . پس از آن كارها رويه ديگر گرفت . زيرا صمد خان چون از جنك بهره برنداشت لشگرهاى خود را از بارنج به باسمنج پس‌كشيده در آنجا نشست و بدانسان كه شيوه هميشگى او و مانندگانش بود باز از در نرمى درآمد و از شهر خواستار گرديد دو تن از بازرگانان را نزد او\r\n\r\n\r\n","description":"","footnote":"\r\n( 1 ) پيكره صفحه بعد عصر همان روز برداشته شده و يكدسته از مجاهدان سنگر شام‌غازان را با ابراهيم آقا سركرده‌شان نشان ميدهد . آنكه در ميان نشسته ابراهيم آقاست . ديگران بدينسانست : رده يكم از چپ براست : 1 ) اسلان گرجى 2 ) يكتن گرجى كه نامش فراموش شده .\r\nرده دوم از چپ براست : 1 ) ميرزا حسين اردبيلى 2 ) سلطانعلى 3 ) قلى 4 ) يوسف خان ( كنون پايور شهربانى در اروميست ) ، 5 ) محمد على خان ( آقاى مهدوى كه اكنون در ماليه تبريز است ) رده سوم از چپ براست : 1 ) ابراهيم اردبيلى 2 ) اسماعيل خويى 3 ) گيگو گرجى 4 ) عباسقلى الان‌براغوشى 5 ) يكتن گرجى كه نامش فراموش شده 6 ) از كسان ابراهيم آقا نامش فراموش شده است .\r\n","page_name":" 213 ","page_number":233},
  {"content":"\r\n\r\n15 - شرح پيكره در صفحه قبل نگاشته شده است\r\n\r\n","description":"","footnote":"","page_name":" 214 ","page_number":234},
  {"content":"\r\n\r\nبفرستند و چون اينان به باسمنج رفتند صمد خان باز گفتگوى دوستى و آشتى بميان آورده از انجمن ايالتى خواستار زينهار گرديد . ولى چون بازرگانان به شهر بازگشته پيام صمد خان را رسانيدند انجمن خواهش او را نپذيرفت . مردم نيز در مسجد گرد آمده چگونگى را بگفتگو گزارده همگى يكزبان خواستار كيفر شدند . راستى هم اينست كه صمد خان از درون پشيمان نگرديده و در همان هنگام نيز جز بدشمنى و بدخواهى با مشروطه نمىكوشيد . او را در نهان با روسيان گفتگوها بود و داستان او نيز همچون داستان محمد على ميرزا و سالار الدوله از اين سپس رنگ سياسى به خود گرفت كه اگر انجمن به او زينهار داده از گذشته چشم پوشيدى از آن نتيجه‌اى بدست نيامدى . چنان كه در همان هنگام تا مىتوانست از آمد و شد كاروانيان به شهر جلوگيرى مينمود . بيچاره روستاييان كه نادانسته بارى مىبستند و رو به شهر مىآوردند و در باسمنج گرفته گوش‌هاى ايشان را به ديوار يا بدرخت ميخ‌كوب ميكرد . سيمهاى تلگراف را گسيخته نمىگزاشت باز بسته شود . از ديه‌ها و آباديها ماليات مىطلبيد .\r\nبهركجا كه راه داشت حكمران مىفرستاد . از اينسوى شهر نيز با يك رشته گرفتارى - هاى سختى روبرو بود كه بيش از آن نمىتوانست كار جنك را دنبال كند چنان كه آنها را در گفتار ديگرى برشته نگارش خواهيم كشيد .\r\nچنان كه گفتيم اين جنگ را تنها خود تبريزيان كردند و چنان كه در تلگرافهاى انجمن گفته مىشود گذشته از كاركنان دولتى مجاهدان تا سه هزار تن بودند كه روزانه انجمن در رفت ناهار و شام ايشانرا مىپرداخت و اينها جز از آنان بودند كه از كيسه خود مىخوردند . از بيرون تنها يك دسته قفقازى و گرجى بودند كه از سال 1287 - 1288 آمده و بازنگشته بودند و در اين هنگام مردانگى و جانبازى دريغ نگفتند . از ارمنيان نيز دسته‌اى بودند كه بايد از ايشان پترسخان را جداگانه نام بريم . اين مرد دلاور در اين زمان در تبريز رييس اداره نمك و دود بود و چون پيش‌آمد با چند تنى بمجاهدان پيوست و ما بار ديگر نيز بنام اين مرد دلاور خواهيم رسيد .\r\n\r\n","description":"","footnote":"","page_name":" 215 ","page_number":235},
  {"content":"\r\n\r\n\r\nگفتار بيست‌وششم گرفتاريهاى آذربايجان\r\nتبريز هنگامى كه با سپاههاى صمد خان مىجنگيد و بدانسان كه گفتيم بنگهدارى خود ميكوشيد با يكرشته گرفتاريهاى ديگرى نيز در نبرد بود . داستان روسيان و دژ رفتاريهاى آنان را بارها گفته‌ايم . اين خود بدترين گرفتاريست كه يكدسته سپاه بيگانه در درون يك شهرى جاى گيرد و هميشه در پى آزار و بهانه‌جويى باشد و مردم شهر چاره جز شكيبايى نداشته باشند . در جنگهاييكه با صمد خان مىرفت هر زمان بيم اين بود كه روسيان پيچيدگى آغاز كنند و با ايشان نيز زد و خورد پيش آيد . پيام قونسول را درباره آنكه در شهر جنگ نكنند و پاسخى را كه آزاديخواهان دادند نگاشتيم . روسيان دنباله آن را رها نكردند و در يكى از جنگها دسته‌اى قزاق ناگهان برزمگاه آمدند ولى چون مجاهدان پروا نكردند ايشان نيز دست باز نكردند . در يكى از جنگها يكى از بستگان روس اندك زخمى برداشت . روسيان آن را بهانه ساخته ميرزا آقا بالاخانرا كه سركرده ژاندارم بود با هفت تن گرفته بباغ شمال بردند و در آنجا بند كردند . يكى از ايرادهاى روسيان اين بود كه مجاهدان رخت يكسان ( انيفورم ) ندارند و مىگفتند اين دستاويز بدست بدكرداران ميدهد كه هركس تفنگى بردارد و در شهر و در بيرون بدرفتارى آغاز نمايند . انجمن براى آنكه بهانه بدست ايشان ندهد بر آن شد به مجاهدان نيز رخت يكسان پوشاند و آنانرا بدسته گارد درآورد و چون در تبريز پارچه براى آن رخت به اندازه دربايست پيدا نبود در زمان ميرزا احمد سهيلى را با پول روانه تفليس گردانيد و او از آنجا پارچه خريده در اندك زمانى باز گرديد و خواهيم ديد جوان باغيرت سزاى اين كار را چگونه يافت . در زمان از آن\r\n\r\n","description":"","footnote":"","page_name":" 216 ","page_number":236},
  {"content":"\r\n\r\nپارچه برخت‌دوزى پرداختند . اگرچه تا اين كار انجام گيرد جنگ با صمد خان بپايان رسيد ولى اينان رشته كار را از دست ندادند و بسيارى از مجاهدان داوطلبانه آن رخت را دربر كرده بدسته گارد پيوستند . مردانى كه در خانه دستگاه آسايش و خوشى را فراهم داشتند آن را رها كرده بنام غيرت هرروز در سربازخانه همدوش سپاهيان مشق ياد مىگرفتند .\r\nدر چنين زمانى كه بايستى اينهمه كارها را پيش برد تبريز بىاندازه تهيدست بود .\r\nدر سال 1287 كه ستار خان بكوشش برخاست تا چند ماه همه در رفت را بازرگانان و توانگران از كيسه خود ميپرداختند . داستان « كميسيون اعانه » را در جاى خود نگاشته‌ايم .\r\nرسيدهاى چاپى كه آن كميسيون در برابر پولهاى گرفته‌شده بدست مردم داده هنوز در بسيارى از خانواده‌ها بازمانده و خود جاى آنست كه خاندانها آن را نگاهدارند و مايه سرفرازى شمارند . سپس نيز ماليات شهر را خودشان ميگرفتند و به كار ميبردند و از استانبول و ديگر شهرها نيز دستگيريها ميشد . اينست كمتر تهيدستى ديدند و سختى كشيدند . ولى در اينسال كه اداره ماليه برپا و بايستى دررفت را آن بپردازد معتمد السلطنه نامى كه رييس ماليه بود دانسته نيست اينمرد با كجا پيوستگى داشت و دستور از كه ميگرفت كه تا ميتوانست كارشكنى و سخت‌گيرى دريغ نميگفت و چون ماليه سامان درستى نداشت و هنوز مستر شوستر به كار آذربايجان دست نيازيده بود انجمن راهى بجلوگيرى از نادرستى معتمد السلطنه نداشت و او هميشه صندوق اداره را تهى نشان داده از پرداخت پول سرباز ميزد و چون انجمن سختگيرى كرد خود را به خانه شادروان ثقة الاسلام انداخته در آنجا بست نشست . انجمن ناچار شد از تهران پول خواهد و از آنجا نيز پس از چندين‌بار تلگراف بيست هزار تومان يك بار و پنجهزار تومان يك بار بيشتر نفرستادند . با اينكه از چند ماه بازبشهربانى و ژاندارم پول پرداخته نشده بود و اينهنگام نيز هرروز بايستى بمجاهدان كم چيز مزد دهند و روزانه يكصد و پنجاه تومان پول نان و انگور و مانند آن ميشد كه از بهر نهار و شام ايشان ميخريدند .\r\nگذشته از اين چنان كه گفته‌ايم از چند ماه پيش از تهران عين الدوله را بواليگرى برگزيده بودند ، تبريزيان ناگزير بودند در كارها ازو دستور خواهند و او در تهران نشسته\r\n\r\n","description":"","footnote":"","page_name":" 217 ","page_number":237},
  {"content":"\r\n\r\nنه آن ميكرد كه بآذربايجان آيد و رشته‌كارها را در دست گيرد و نه اين‌كه بركنارى نمايد و شهر را در كارهاى خود آزاد گزارد . جانشين او شاهزاده امامقلى ميرزا از ترس ديه‌هاى خود كه زيردست صمد خان بود بهيچكارى برنخاسته به آن ميكوشيد هرچه زودتر خود را بكنار كشد و سرانجام در تبريز نيز نمانده بيرون رفت .\r\nانجمن ايالتى بارها به عين الدوله و رئيس الوزراء و دار الشورى تلگراف فرستاده خواستار ميشد كه هرچه زودتر عين الدوله رو بآذربايجان آورد و بارها يادآورى ميكرد كه صمد خان نبودن والى را عنوان ساخته بهمه‌جا آواز انداخته كه دولت ايران ديگر بآذربايجان نخواهد پرداخت و اين كشور بدست او سپرده شده است .\r\nدر يك تلگراف چنين مينگارد :\r\n« متجاوز از چهار ماه است كه دردهاى اين مملكت را يك بيك بعرض اولياى دولت رسانيده مع التاسف با آنهمه استمداد اقدامى كه چارهء دردها بنمايد بظهور نرسيده بلكه يك جلسه هم داير به حال اين خطه بدبخت تشكيل نيافته روزى علاء الدوله بايالت نامزد مىشود پس از دو ماه استعفا ميدهد روزى . . . عين الدوله را با آنهمه نويد منصوب مىفرمايند تا سه ماه بامروز فردا گذرانده و هنوز هم اعزام نفرموده‌اند هرگاه تصورات آن هيئت جليله اينست كه تبريزيان در مقابل مهاجمين مىتوانند مقاومت نموده مغلوب نشوند فرضى است صحيح جوانان تبريز هرگز زير بار تمكين امثال صمد خانها و محمد علىها نرفته و تا دم آخر دست رد بر سينه اشرار خواهند زد ولى اهالى ساير نقاط پايمال شده و عصمت و ناموسشان دستخوش جمعى بيشرفان گرديده و گذشته بر اين هرگاه دنباله اينوضع امتداد يافته و شهر در محاصره بماند يقين است مفاسد عظيمتر خواهد شد كه اشرار هرروز بر قدرت و جمعيت افزوده خوانين و سوار اطراف طوعا او كرها با خود متفق و تحريك بر شرارت و فشار تبريز و اطراف خواهند نمود . . . »\r\nبا اينهمه تلگرافهاى پياپى عين الدوله همچنان در تهران مينشست و هرروزه چشم داشت پيش‌آمدهاى آذربايجان را به او آگاهى دهند و ازو دستور گيرند . راستى هم اينست كه ميخواست اين غوغاها با دست ديگران فرونشيند و او تنها براى آسايش و خوشى به آذربايجان آيد . از سوى ديگر چون ميدانست پشتيبان صمد خان روسيان هستند نمىخواست بناخوشنودى از آنان بآذربايجان آيد . شايد هم در نهان پيوستگى با آنان داشت . هرچه هست از همچو عين الدوله‌اى جز اين گونه رفتار نشايستى . كى او را دل\r\n\r\n","description":"","footnote":"","page_name":" 218 ","page_number":238},
  {"content":"\r\n\r\nبكشور و مردم كشور سوختى تا در چنان هنگامى بكوشش و مردانگى برخاستى ؟ ! از اين واليگرى او بيش از آن نتيجه نشد كه چند ماه آذربايجان را در كار خود آواره ساخت و از سوى ديگر سران شاهسون را كه با آن سختى گرفتار شده بودند رها گردانيد و پس از آن بيزارى و كناره‌جويى نمود و جاى خود را بفرمانفرما واگزاشت كه چندى نيز او آسايش و زندگانى چندين مليون مردم را بازيچه دغلكاريهاى خود گيرد .\r\nبا اين سختىها انجمن ايالتى و سردستگان شكست به خود راه نداده دمى از كار بازنمىايستادند . نه تنها به كارهاى آذربايجان بلكه به كارهاى بزرگتر ديگرى نيز مى - پرداختند . چنان كه گفتيم بسيارى از سران قره‌داغ در پيش صمد خان بودند از جمله سامخان ارشد كه اين زمان بنامتر از سه سال پيش بود و پيروان انبوهى داشت در باسمنج بنزد او آمده و در بيشتر جنگها پيش‌گام او بود . از اينسوى برادرش ضرغام ( اين زمان سالار عشاير خوانده ميشد ) با دسته اندكى در تبريز همراهى با آزاديخواهان مينمود .\r\nپس از آخرين شكست صمد خان در دوم مهر ارشد ازو نوميد گرديده بميانجيگرى برادرش بسوى آزاديخواهان گراييد و انجمن به او زينهار داده روانه اهر نموده كه آنجا را نگهدارد . از آنسوى صمد خان بيوك خان پسر رحيمخان را بر سر او فرستاد و دو تن باهم بدشمنى برخاستند . انجمن به يكايك سران آنجا نامه نوشته بدشمنى بيوكخان برانگيخت و چون ضرغام به اهر ميرفت مشهدى عباسعلى قندفروش را كه از سردستگان آزادى شمرده ميشد همراه وى فرستاد كه در آنجا ملايان و ديگران را بهمراهى مشروطه برانگيزد . نيز ميرزا عليخان ياوراف را با دسته‌اى از مجاهد به آنجا فرستاد . بدينسان در قره‌داغ جنگ درگرفت . در مرند كه پسر شجاع نظام راه را بسته بود چون يكدسته از سواران ارشد با سركرده‌اى نزد وى بودند انجمن عطاء السلطنه نامى را از تبريز فرستاد . حاج موسى خان هجوانى و آن سركرده ارشد را نيز برانگيخت و اينان دست بهم داده با شجاع نظام بجنگ برخاستند . از آنسوى آقا ميرزا نور اللّه خان يكانى و جهانگير ميرزا و كسانى با سيصد سوار از خوى به يارى اينان آمدند . در آنجا نيز جنگ پيش رفت . رشيد الملك كه پس از رها شدن از تبريز بصمد خان پيوسته و اين زمان با دسته‌اى از سوار روانه ساوجبلاغ شده بود انجمن سردار مكرى و ديگران را بجنگ\r\n\r\n","description":"","footnote":"","page_name":" 219 ","page_number":239},
  {"content":"\r\n\r\nاو برانگيخت . در قره‌داغ ارشد بيوكخان را شكست داده چندتنى از كسان بنام او را كشت . بيوكخان ناگزير شد خود ارشد را ميانجى ساخته از انجمن زينهار طلبد .\r\nدر مرند جنگ همچنان برپا بود تا داستان التيماتوم و پس از آن جنگ تبريز با روسيان پيش آمد . اينها نمونه‌اى از گرفتاريهاى آذربايجان و كوششهاى انجمن ايالتى تبريز است . اگر از روز نخست از تهران اميد بريده آزادانه خودشان بچاره كوشيدندى رشته تا اين اندازه گسيخته نگرديدى .\r\nبا اين گرفتاريها انجمن از هيچ‌كارى از بزرگ و كوچك بازنمىايستاد . چنان كه خواهيم ديد چون در اين زمان دو سال مجلس شورى نزديك بپايان بود انجمن شهرهاى ديگر را نيز با خود هم‌آواز گردانيده از نايب السلطنه و خود دار الشورى افزودن بر زمان آن را خواستار گرديد . نيز چون در فارس صولت الدوله رييس قشقايى بهمدستى نظام - السلطنه بانگيزه دشمنى كه با بختياريان داشتند با دولت سركشى مينمودند ، انجمن تلگرافهاى پندآميز براى او و نظام السلطنه فرستاد . يفرمخان و سرداران بختيارى فيروزيهاى خود را يكسره به اين انجمن مژده مىفرستادند و انجمن بهريكى پاسخهاى جداگانه ميداد .\r\nداستان كشته شدن ملا حمزه را آورديم . اين پيش‌آمد كشاكشى پديد آورده و تا اين زمان برپا بود . كسان آخوند كشنده مير حسينخان را ميشماردند . از آنسوى كسان بسيارى او را بيگناه دانسته هوادارى مينمودند و عدليه كه چند ماه به اين دعوى رسيدگى كرد نتوانست آن را بجايى برساند و انجمن ناگزير شده خود او رسيدگى كرد و چون دليل درستى بر كشندگى مير حسينخان در ميان نبود كشاكش را بپايان رسانيد .\r\nبا آنكه زمستان فرارسيده بود صمد خان همچنان در باسمنج مينشست . ولى از كوشش‌هاى انجمن بسيارى از كسانش پراكنده شده و او كار خود را سخت ديده نميدانست چه چاره انديشد . روسيان نويدهايى به او ميدادند ، يك بار نيز قونسول پيشنهاد كرد كه با همراهان خود در نعمت‌آباد « 1 » به زير بيرق روس پناهنده شود . صمد خان آن را شكست\r\n\r\n\r\n","description":"","footnote":"\r\n( 1 ) آبادى در دو فرسخى تبريز كه تابستانگاه قونسولگرى روس بود .\r\n","page_name":" 220 ","page_number":240},
  {"content":"\r\n\r\nخود شماره نپذيرفت و بجاى آن كسانى فرستاده از ديه‌هاى پيرامون باسمنج روستاييان را در نعمت‌آباد گردآورد و آنان را ناگزيرساخت كه به زير بيرق رفته محمد عليميرزا را خواستار شوند . اين نمونه‌اى از پستىهاى اوست . انجمن ايالتى در دهم آذر تلگراف پايين را به استانبول و جاهاى ديگر فرستاد :\r\n« شجاع الدوله كه از هرجا مأيوس شده و نزديك شدن اردوى دولتى را شنيده مأمور بدهات فرستاده دهاتىها را جبرا بنعمت‌آباد كه ييلاق قونسول روس است ميآورند براى اعاده ارتجاع هركدام از دهاتيها نمىآيند تهديد مىكند و قونسول روس هم ممانعت نميكند انجمن ايالتى »\r\nدر اينميان چنان كه گفتيم در آغازهاى آبانماه عين الدوله از نام واليگرى آذربايجان كناره جست و اين زمان فرمانفرما را والى آذربايجان كردند . اين آگاهى چون بتبريز رسيد نمايندگان انجمن ايالتى و ديگران بتلگرافخانه رفته نمايندگان آذربايجان را در تهران بتلگرافخانه خواسته از پيش‌آمد رنجيدگى نمودند و آشكاره گفتند فرمانفرما را نخواهند پذيرفت . در ميانه گفتگوهاى فراوان رفت و چون دولت پافشارى داشت تبريزيان ناگزير شده پذيرفتند ولى خواستار شدند هرچه زودتر از تهران بيرون آيد . فرمانفرما در دوازدهم آذر از تهران بيرون آمده بتبريز آگاهى فرستاد ليكن چون بقزوين رسيد آنجا نشست و هرروز بهانه ديگرى پيش آورد تا داستان التيماتوم دوم روس رخ داد . او نيز از آنجا برگرديد . اين نمونه‌ايست كه چگونه اينان از گزارشهاى نهانى آگاهى ميداشتند و در چنان هنگامها خود را كنار ميگرفتند\r\nدر گفتار بيست‌ودوم نوشتيم كه به خواهش رشيد الممالك و همدستان او در تهران امير عشاير و كسان ديگرى از سران را شاهسون از بند آزاد كردند و چنين خواسته ميشد كه آنان همراه والى آذربايجان باشند و كسان ايشان بوالى يارى كنند و او را بتبريز رسانند . به اين آهنگ رشيد الممالك با دسته انبوهى بميانج آمده در آنجا لشگرگاه ساختند و چشم به راه والى آذربايجان داشتند . صمد خان خواست آنان را بسوى خود كشاند ولى آنان سر فرونياوردند . انجمن ايالتى تلگرافها بدلدارى ايشان فرستاد . اگر راستى را در انديشه كار بودندى و عين الدوله و يا فرمانفرما روانه آذربايجان ميشدى شايد از اينها سودى جسته شدى . ولى چون مقصودى جز رويه كارى نبود از\r\n\r\n","description":"","footnote":"","page_name":" 221 ","page_number":241},
  {"content":"\r\n\r\nآنسوى امير عشاير و ديگران را از بند رها كردند و گوشى به تلگرافهاى پياپى انجمن آذربايجان ندادند و از اينسوى از كسان ايشان سودجويى نكردند و اينان تا ديرزمانى در ميانج مىنشستند تا از آمدن والى نوميد شده پى كارهاى خود رفتند .\r\n16 - حاج ميرزا حسن مجتهد با پسران و پيرامونيان خويش\r\n\r\n","description":"","footnote":"","page_name":" 222 ","page_number":242},
  {"content":"\r\n\r\n\r\nگفتار بيست‌وهفتم كشاكش ميانه ايران و روس\r\nچنان كه در جاى ديگر نيز گفته‌ايم در اين تاريخ نميخواهيم برويه سياسى پيش آمدها پردازيم و كارهايى را كه در پس‌پرده رو ميداده بنگاريم . اين را ديگران نگاشته‌اند و كارهاى بسيار نهان آنروزى امروز آشكار است . درباره بدرفتاريهاى روس و انگليس در ايران و خواستهاى نهانى كه ميداشتند مستر شوستر گفتار درازى در كتاب خويش آورده و بآگاهيهايى كه از پيوستگىهاى سياسى ميان روس و آلمان داشته زمينه را بسيار روشن گردانيده . نيز پرفسور براون در سايه اينكه او و همراهانش از سياست سر ادواردگرى وزير خارجه آنروزى انگليس درباره ايران و خاموشى او در برابر دژآهنگىهاى روس خوشنود نبودند دژرفتاريهاى روسيان و بدخواهيهاى ايشانرا يكايك باز نموده و بر خاموشى ادواردگرى در برابر آنها خرده‌گيرى نموده است . گذشته از اينها كتابى در سال 1295 در آلمان در اين زمينه چاپ و پس از آن بزبانهاى انگليسى و فرانسه و سوئدى ترجمه و در فارسى نيز بنام كشف تلبيس پراكنده شده .\r\nآنچه مىبايست نوشتن اينان نوشته‌اند و ما نيازى بسخن‌رانى از آنزمينه در اينجا نداريم و تنها به اين اندازه بسنده ميكنيم كه نقولاى دوم درباره ايران آن انديشه را داشت كه صد و سى سال پيش از آن يكاتريناى دوم درباره لهستان داشت و بهمدستى دولت اتريش به كار بست . و در هشتاد سال پيش نقولاى يكم درباره خاك عثمانى داشت و در سايه ايستادگى انگليس نتوانست به كار بندد . روشنتر بگويم : ميخواست بدانسان كه در پيمان‌نامهء 1907 زمينه‌سازى شده بود ايران را ميان خود و انگليس دو بخش\r\n\r\n","description":"","footnote":"","page_name":" 223 ","page_number":243},
  {"content":"\r\n\r\nكند . نقولا از سالها اين انديشه را ميداشت . ولى انگليسيان از بهر آنكه از نزديكى روس بهندوستان جلوگيرى كنند ناخوشنودى مينمودند ليكن در سال 1290 پيش‌آمد - هايى در اروپا روسيان را به آن كار دليرتر و انگليسيان را در كوشش بجلوگيرى سست‌تر گردانيد . زيرا از يك سو پاره نمايشهايى از دولت آلمان آمادگى او را بجنگ با انگليس نشان داد و از سوى ديگر در همان زمانها ديدارى ميانه دو امپراتور روس و آلمان در پوتسدام رخ داده پيمان‌نامه‌اى در ميانه بسته گرديد كه اگرچه بندهاى آشكار آن چيزيرا بزيان همدستى روس و انگليس دربر نداشت ولى چون گمان مىرفت بندهاى نهانى نيز در ميان باشد و بهرحال نزديكى روس و آلمان را مىرساند از اينجا انگليسيان تا توانستند از در نرمى درآمدند و كار ايران را در چنان هنگامى خوارگرفته جلو روسيان را بازگزاردند و روسيان فرصت يافته بر تندى كار افزودند .\r\nچنان كه ديديم محمد عليميرزا را روسيان بايران آوردند و بيگمان چنين مى - خواستند او را دوباره بر تخت جا داده با دست او بدلخواه خويش درباره ايران پيشرفت دهند و ما ديديم آشكاره هواى او را داشتند و در همه‌جا يارى به او كردند . ولى چون محمد على كارى از پيش نبرده از مازندران بگريخت و پس از آن سالار الدوله شكست خورده از ميدان در رفت و صمد خان در پيرامون تبريز كارى از پيش نبرد روسيان رنگ ديگرى به كار زده از يكسو محمد على و سالار الدوله و صمد خان هركدام را در جاى ديگرى از كشور نگهدارى كرده نگزاردند بيكبار از ميان برخيزند و از يكسو خود ايشان بكارهايى پرداختند و سخت‌گيريها پيش آوردند .\r\nچنان كه گفتيم محمد عليميرزا چون از مازندران بگريخت تا ديرى جايگاه او نهان بود و سپس دانسته شد از استراباد بيرون نرفته و همانجا است و به يارى روسيان دوباره نيرو مىاندوزد . در آخرهاى مهر ماه دولت ايران از حال او آگاهى يافت و سردار محيى را بر سر او فرستاد . نيز دسته‌اى از تهران روانه گردانيد . اينان بسپاه محمد - على رسيده در آغازهاى آبانماه جنگهايى كردند . قونسول روس آشكاره بمحمد على يارى مينمود و بدستور او تركمانان خاك روس نزد او بودند . در يكى از جنگها نيز سپاه روس از كشتى بخشگى درآمده به يارى محمد على رزم نمودند . اين بود سپاه دولت\r\n\r\n","description":"","footnote":"","page_name":" 224 ","page_number":244},
  {"content":"\r\n\r\nشكست يافت . سالار الدوله چون از نوبران گريخت ببروجرد و لرستان رفت و او نيز به پشتگرمى نگاهدارى روسيان در آنجا ماند و در آينده داستان او و محمد عليميرزا را خواهيم شناخت . از صمد خان نيز گفتگو خواهيم كرد .\r\nاما سختگيريهاى خود روسيان : پس از شكست سالار الدوله در آغازهاى مهر ماه دولت ايران بر آن شد دارايى او و شعاع السلطنه را بدست گيرد و از آن دولت گرداند و پيش از آنكه باينكار برخيزد نماينده‌اى را بسفارت‌خانه‌هاى دو دولت فرستاده چگونگى را دوستانه آگاهى داد . هيچيك از دو سفارت ايرادى نگرفتند . دولت بمستر شوستر خزانه‌دار كل دستور داد آن را به كار بندد . مستر شوستر روز شانزدهم مهر ماه ( 15 شوال ) به كار برخاسته براى بدست گرفتن هريكى از ديه‌ها و باغهاى آن دو شاهزاده كسانى فرستاد . از جمله يك مستوفى و دو مهندس و يك سركرده با چهار ژاندارم بر سر پارك شعاع السلطنه كه در شهر تهران نهاده روانه گردانيد . اينان چون به آنجا رسيدند چند تن قزاق ايرانى دم در بجلوگيرى پرداختند . پاخيتانوف قونسول روس ببهانه آنكه دارايى شعاع السلطنه در پيش بانك روس گرو است قزاق به آنجا فرستاده بوده .\r\nمستوفى و سركرده ژاندارم فرمان دولت را نشان داده بدرون رفتند و به كار پرداختند .\r\nاندكى نگذشت كه دو سركرده با دوازده قزاق روسى به آنجا رسيده اينان را با زور بيرون كردند . ژاندارمها چون دستور ايستادگى نداشتند بازگشتند . مستر شوستر چگونگى را با تلفون بسفارت روس آگاهى داد و از قونسول رنجيدگى نمود سپس نامه‌اى نيز نوشت . ولى چون پاسخى نرسيد فرداى آن روز پنجاه ژاندارم خزانه و پنجاه تن ژاندارم شهربانى با چند تن سركرده بفرماندهى مستر موريل امريكايى همراه مستر كرنز از كاركنان آمريكايى ماليه بر سر پارك فرستاد . موريل و كرنز نخست پاخيتانوف را در قونسولگرى ديده خواهش كردند قزاقها را از پارك بردارد و هرگاه سخنى درباره آن دارد بدولت بنويسد و چون پاخيتانوف نپذيرفت برخاسته بر سر پارك رفتند و قزاقها را تفنگ و ابزار از دست گرفته از آنجا بيرون كردند . دو ساعت‌ونيم پس از نيمروز دو سركرده روسى با يكتن ايوبخان نامى سرهنگ قزاقخانه بدر باغ شعاع السلطنه آمدند\r\n\r\n","description":"","footnote":"","page_name":" 225 ","page_number":245},
  {"content":"\r\n\r\nو اندكى در آنجا ايستاده بازگشتند ( به نوشته مستر شوستر بژاندارمها دشنام دادند ) و خواهيم ديد اين آمدن ايشان از بهرچه بوده .\r\nدولت ايران از اين پيش‌آمد رنجيدگى نشان داده نامه بسفارت نوشت و برداشتن پاخيتانوف را از ايران خواستار گرديد . از آنسوى روسيان به پيش‌آمد رنگ ديگرى داده عنوان نمودند كه دو تن سركرده روسى از جلو پارك ميگذشته‌اند و ژاندارمها خواسته‌اند آنان را بزنند و تفنگ به روى ايشان كشيده‌اند . اين زمان دانسته شد آمدن آن دو سركرده بجلو باغ از بهرچه بوده .\r\nچون اين پيش‌آمد دنباله بس‌درازى پيدا كرد و روسيان بدستاويز آن بيك رشته سختگيريهاى نابجا برخاستند و در اين كشاكش پاى مستر شوستر و نام او در ميان بود بايد در اينجا اندكى از انديشه روس درباره ايران بنگاريم و شوستر را هم نيك بشناسيم .\r\nچنان كه گفتيم روسيان از ديرباز پى بهانه مىگشتند . اگر كتاب آبى انگليس را ببينيم در همان روزها نراتوف جانشين وزير خارجه روس در پترسبورگ با مستر اوبرون نماينده انگليس در آنجا درباره ايران گفتگو مىكرده و چنين مىگفته :\r\n« افق ايران بسيار تاريك است ، كشور از بد ببدتر مىافتد و آشفتگى روزبروز فزونتر مىگردد ، دولت روس بيش از اين نمىتواند به كارهاى سختى نپردازد و خاك ايران را فرانگيرد . . . »\r\nنراتوف افتادن كابينه را پيش‌بينى ميكرده و چنين ميگفته :\r\n« اگر رشته در تهران بدست تندروان افتد هيچ‌كانون نيرويى در ميان نخواهد بود كه ما با آن گفتگو كنيم . . . »\r\n« تندروان » دسته ديموكرات را مىگويد . ايندسته چيرگى روس را برنمى - تافتند و بيشتر ايشان مردان آزاديخواه و ايران دوست بودند . اگرچه كسانى از ميوه - چينان با اينان درآميخته و بيشتر سردستگانشان از اين گونه دغلبازان بودند . وانگاه اين دسته خاميها در كارشان بود و با همه شور و خروشى كه مينمودند آن نبودند كه در سختى تفنگ بدست گرفته پا به راه جانبازى گزارند و يا ايستادگى و كاردانى شايسته\r\n\r\n","description":"","footnote":"","page_name":" 226 ","page_number":246},
  {"content":"\r\n\r\nاز خود نشان دهند . هنوز به آن اندازه نرسيده بودند . با اينهمه پس از مجاهدان ارجدار - ترين گروه ايرانى بشمار ميرفتند . اينست نراتوف از افتادن رشته بدست اينان ترس مىداشته .\r\nسپس نراتوف ياد مستر شوستر كرده و از اينكه او به همه اداره‌هاى ايران دست انداخته و رشته همگى را بچنگ گرفته سخت خشمناك بوده و چنين ميگفته :\r\n« اين با بهره‌منديهاى ( منافع ) روس در ايران راست نيايد . . ، مستر شوستر بايد بداند كه كوششهاى او بايد با بهره‌منديهاى روس ( چنان كه با بهره‌منديهاى انگليس نيز ) سازش داشته باشد . ايران بايد كم‌كم بسوى نيكى رود آن هم از راهى كه چشمداشت و بهره‌منديهاى دولت روس نيز نگهدارى شود . . . »\r\nمىگفته :\r\n« نبايد از ديده دور داشت كه تنها نيكى ايران در ميان نيست . بلكه بايد حال كنونى آن و جايگاه خاصى را كه دارد نيز بديده گرفت . . »\r\nاين جمله‌ها كه ميانه دو مرد سياسى روس و انگليس مىگذشته هريكى دليل ديگريست بر آنكه روسيان آزادى ايران را از ميان رفته ميدانستند و بر آن ميكوشيدند كه آخرين گام را در اين راه بردارند و از شوستر هم چشم ميداشتند كه بيش از پيشرفت كار ايران در بند خوشنودى ايشان باشد و نگهدارى بهره‌منديهاى ايشان را كند . بدانسان كه كاركنان بلژيكى ايران ميكرده‌اند و روسيان را از خود خوشنود مى - داشته‌اند . و چون مرد امريكايى بدلخواه ايشان نمىبود او را دشمن ميداشتند و در پى بهانه مىگشتند كه بيرون كردن او را از دولت ايران خواستار گردند و اين پيش آمد باغ شعاع السلطنه و رفتار سختى كه شوستر پيش گرفت آن بهانه را بميان آورد .\r\nدر اينهنگام كه دولت روس اين انديشه‌ها را درباره برانداختن آزادى ايران و بيرون كردن شوستر به كار مىبرد در تهران نيز ميانهء كابينه وزيران با شوستر تيرگى - هايى پيدا شد . وزير ماليه و وزير خارجه « 1 » چند روزيهم كناره‌جويى نمودند . ليكن دوباره به كار خود بازگشتند . سختگيرى مستر شوستر درباره پول و نپذيرفتن درخواست -\r\n\r\n\r\n","description":"","footnote":"\r\n( 1 ) ابراهيم حكيمى و حسن وثوق\r\n","page_name":" 227 ","page_number":247},
  {"content":"\r\n\r\nهاى بيجاى وزيران و ايراد گرفتنش به كارهاى ايشان و تندىهايى كه مينموده همه را ازو ميرنجانيد . ناصر الملك و كابينه سخت خواستار بودند اختيارات شوستر را كم كنند ولى چون ديموكراتها هوادار او بودند در ميان توده نيز نام نيكى پيدا كرده بود بچنان كارى دليرى نتوانستند . يك ماه كمابيش كشاكش و رنجيدگى در ميان بود .\r\nدر همان هنگام ناصر الملك نيز از دسته ديموكرات بجان خود بيمناك شده با ايشان رفتار دلسردانه مينمود و بمجلس نيز بدگمانى داشت .\r\nدر آخرهاى آبان دو سال مجلس بپايان ميرسيد كه بايستى پراكنده شود و نمايندگان براى مجلس سوم برگزيده گردند و با آن چيرگى كه روسيان در كار - هاى ايران ميداشتند كسى نميدانست مجلس نوين كى باز شود و تا باز شدن چه كار - هايى با دست ناصر الملك و مانندگان او انجام گيرد . بيگمان اينان خواستار چنان روزى بودند . ولى انجمن ايالتى تبريز چگونگى را دريافته بچاره پرداخت و در دوم آبان ( دوم ذيقعده ) تلگراف‌هايى بتهران بناصر الملك و دار الشورى فرستاده درخواست كرد بر زمان مجلس ششماه ديگر افزوده شود . انجمنهاى ديگر را نيز واداشت كه تلگراف فرستاده همان خواهش را كردند . اين بود روز بيست‌ويكم اين پيشنهاد در مجلس بميان آمد و چون تا آنزمان چنين كارى روى نداده بود كسانى ايراد گرفتند و گفتارهايى راندند . ليكن از آنجا كه نبودن مجلس را در چنان هنگامى كسى نمىخواست اينست نمايندگان چندان در بند قانون نبوده همگى رأى بافزودن ششماه بر زمان مجلس دادند .\r\nشايد يكى از چيزهايى كه بر خشم روسيان افزود اين پيش‌آمد بود . زيرا مجلس سنگ راه سياست ايشان بشمار ميرفت . مسيو نراتوف در گفتگوى ديگر خود از ايران با مستر اوبرون آشكاره چنين گفت :\r\n« مجلس اختيار بس‌فزونى را به كار مىبرد كه آن را ندارد . . . بايد مجلس انجمنى باشد كه تنها به كار قانون‌گزارى پردازد ( از سياست بر كنار باشد ) . . »\r\nنيز ميگفت :\r\n« بايد مجلس سنايى بازنموده اختيار نايب السلطنه را بيشتر گردانيد » .\r\n\r\n","description":"","footnote":"","page_name":" 228 ","page_number":248},
  {"content":"\r\n\r\nاين جمله‌ها هركدام معنى زهرناك ديگرى را دربر دارد و اينكه نراتوف براى نايب السلطنه اختيار بيشتر خواستار بوده ما را بيكرشته بدگمانىها واميدارد .\r\nدر آن زمان يكى از بدبختىها بود كه اين دسته بازماندگان دربار قاجارى كه خود را بميان مشروطه‌خواهان انداخته بودند در بيشتر زمينه‌ها آرزوى ايشان با آرزوى دشمنان كشور يكى بود ( چنان كه پيش از اين هم بازنموده‌ايم . ) نمىگوييم :\r\nهمچون دشمنان نابودى ايران را ميخواستند ، چنين گمانى نداريم ، آنچه ميدانيم و مينگاريم اينستكه از پستى و كوتاه‌انديشى كه جز خوشى خود را خواستار نبودند جنبش توده و آزادى آن را بر خود هموار نمىساختند و برداشته شدن آن را اگرچه با دست دشمنان كشور بودى آرزو ميكردند و بيخردانه اين نميدانستند كه پس از برافتادن كشور آنان را جز بدنامى و خوارى بهره از زندگى نخواهد ماند .\r\nاما مستر شوستر : اين مرد بيگمان پاك بود و از ته دل پيشرفت كار ايران و بزرگى نام آن را ميخواست و اين از پاكيش بود كه روس و انگليس با او دشمنى مينمودند .\r\nولى نبايد پنهان داشت كه مستر شوستر از سياست ( بويژه از سياست شرق و ايران ) ناآگاه بودى و اين بسيار ناسزا بود كه يكتن امريكايى كه در كشور خود هميشه آزاد و گردنفراز زيسته و هرگز با زورگويى از يك دشمن توانائى روبرو نشده و روزگار با او درس شكيبايى و بردبارى نياموخته در چنان زمانى در ايران داراى اختيار بس فزونى باشد و در هركارى دست پيدا كند . اين از خامى ايرانيان بود كه همين كه او را ديدند بگردش درآمدند و در همه كارها به او اختيار دادند . آن بيماردلان كه در ميان خود برترى هيچكس را برنمىتافتند و ما ديديم با مجاهدان جانباز چه‌رفتار نامردانه‌اى نمودند ، همين كه بيكتن اروپايى يا امريكايى ميرسيدند در برابر او فروتنى مينمودند و بيكبار خود را مىباختند با مستر شوستر نيز اين رفتار را كردند . بويژه دسته ديموكرات كه به او سرسپرده بودند .\r\nدرباره پارك شعاع السلطنه همين كه پاخيتانوف قزاق فرستاد و ژاندارم را از آنجا بيرون كرد ميبايستى پيش‌آمد را از راه سياست و با دست وزارت خارجه يكرويه كنند ، نه اينكه شوستر صد تن ژاندارم فرستاده و با زور قزاق‌ها را لخت كرده بيرون\r\n\r\n","description":"","footnote":"","page_name":" 229 ","page_number":249},
  {"content":"\r\n\r\nرانند . راست است ايران كشور آزاديست و قونسول روس را نمىرسيد كه به كارهاى درونى دست يازد ولى ميبايست فراموش نكنند كه روسيان آزادى ايران را به هيچ نگرفته و به همه شهرهاى شمالى سپاه آورده بودند . ايران تا نيروى درستى بسيج نكرده بود بايستى كوتاه آورد و در پاره جاها بشكيبايى گرايد . اين خود نادانيست كه كسى با دشمن چيره‌دست در كارهاى خرد از در نرمى نباشد و چون رشته گسيخته گرديد و كار بزرگ شد آن زمان بيكبار از در زبونى درآيد . در يك كار بىارجى آنهمه ايستادگى از مستر شوستر چه شايستگى با حال آن روزى ايران داشته ؟ راست است كه روسيان از ديرباز انديشه برانداختن ايران را ميداشتند . بهرحال بهانه بدست آنان نبايستى داد .\r\nما مىبينيم هنگامى كه روسيان التماتوم داده سپاه بقزوين آورده‌اند و دولت ايران و نمايندگان مجلس از مستر شوستر شور خواسته‌اند او در پاسخ همگى گفته كه اگر التماتوم را نپذيريد كار بىاندازه بيمناك خواهد بود . كسى كه اين را ميدانسته آيا او را بهتر نبودى كه از نخست با بردبارى پيش آيد و كار را بالتماتوم نرساند ؟ ! . .\r\nما در شگفتيم كه از بهرچه مستر شوستر آنهمه پافشارى در گماردن مردان انگليسى به كارهاى ماليه ايران داشته ؟ ! . . زيرا خواهيم ديد كه كشاكش ميجراستوكس بپايان نرسيده داستان لكوفر را پيش آورد . آيا او نميتوانست بجاى اينان كسانى از آمريكاييان يا از خود ايرانيان برگزيند ؟ ! . . آن ارجى كه شوستر بيك ميجراستوكسى ميگزارد و او را يگانه مرد شايسته سرپرستى ژاندارمهاى خزانه مىستايد درخورد هر گونه ايراد است .\r\nمستر شوستر بهتر ميدانست كه روس و انگليس با همه دوستى و همدستى در اروپا در ايران از يكديگر بيمناكند و هميشه نگران ميباشند و اين بىگمان مايه رنجش روسيان خواهد بود كه مردان انگليسى در شمال ايران به كار گمارده شوند و اين چيزيست كه دولت انگليس نيز بپشتيبانى از آن نخواهد خاست . شوستر دستاويز مى - آورد كه دولت ايران پيمان‌نامه 1907 را كه روس و انگليس ميانه خود بسته و ايران را بسه بخش كرده بودند نمىشناسد . اين درست است . ولى آيا دولت\r\n\r\n","description":"","footnote":"","page_name":" 230 ","page_number":250},
  {"content":"\r\n\r\nايران پافشارى هم داشت كه انگليسيان را در شمال به كار گمارد و خشم روسيان را به خود برانگيزد ؟ ! .\r\nچنين پيداست مرد آمريكايى همىخواسته در برابر دشمنى و كارشكنى كه روسيان از نخست با وى مىنمودند از پشتيبانى توده انگليس ( نه دولت آن ) بهره گيرد .\r\nچنان كه همين انديشه از نامه سرگشاده بس‌درازى كه براى چاپ در تيمس فرستاده فهميده مىشود .\r\nاو دولت ايران را مينويسد كه به پشتيبانى انگليس اميد بست و فريب خورد و ما مىبينيم خود او نيز همان فريب را خورده است . شوستر در كتاب خود همه مى - كوشد گناه را به گردن پيش‌آمدهاى سياسى اروپا كه در آن سال بود بياندازد و چنين ميگويد : روسيان چاپكانه از آن بهره جستند و گرفتارى انگليس را در اروپا فرصت شمرده در ايران به آن كارها برخاستند . اينها دروغ نيست ولى بايد گفت پاره كوتاهى - ها از شوستر و خود ايرانيان نيز پا در ميان داشته است .\r\nمستر شوستر چون زبان ايران را نميدانسته و همچون بيشتر اروپاييان كه بشرق مىآيند تنها رويه كارها را تماشا مينموده و بهرچيزى از پندار خود معنايى ميداده از اينجا در بسيار جا نوشته‌هاى او دور از راستى و يا گزافه‌آميز است . از جمله در چندجا در كتاب خود ياد مىكند كه كسانى از ايرانيان آهنگ كشتن او را داشته‌اند و ما چون ميدانيم كه اينها پايه درستى نداشته ، روشنتر بگويم چگونگى با آن رنگى كه در كتاب شوستر به خود گرفته نبوده است . بى جا نيست يكى از آنها را در اينجا ياد كنيم و آنچه را كه بوده با رنگى كه در كتاب شوستر به خود گرفته به سنجش گزاريم تا روشن گردد چگونه پيش‌آمدهاى خرد و بىارج در ديده نيكمرد امريكايى بزرگ نمودار ميشده است .\r\nشوستر مينويسد :\r\n« بهنگام برپا شدن يكى از سلامهاى دربار يكتن ايرانى فرج اللّه خان نام ميگفته من يكى از گروهى هستم كه باهم شده‌ايم مستر شوستر را بكشيم\r\n\r\n","description":"","footnote":"","page_name":" 231 ","page_number":251},
  {"content":"\r\n\r\nبدانسان كه صنيع الدوله كشته شد . يكى از ايرانيان سخن او را بپوليس يفرم آگاهى داد و آن مرد دلير ايرانى را تازيانه زده بزنجير كشيدند . . . »\r\nهركه اين چند سطر را در كتاب شوستر بخواند با ديباچه‌اى كه آنراست خواهد پنداشت راستى را دسته‌اى براى كشتن شوستر برپا شده بوده و داستان همچون پيش‌آمد كشتن صنيع الدوله رويه سياسى داشته است . ولى اگر چگونگى را در روزنامه - هاى ايران جستجو كند خواهد ديد - ايران نو چنين مينگارد :\r\n« روز پنجشنبه 15 ( شعبان ) در موقع سلام در دربار فرج اللّه نام ميرزاى قايمقام كاشانى با يكنفر كه در نزد او بوده صحبت ميكرده كه چون مستر شوستر حقوق ارباب حقوق را نميدهد ما يك عده هستيم كه هم‌قسم شده او را مثل صنيع الدوله بقتل رسانيم . طرف او ميگويد چه فايده ديگرى بجاى او خواهد آمد ، فرج اللّه ميگويد هيچكس بعد ازو جاى او را نميگيرد .\r\nدر اين اثنا يكى از خيرخواهان صحبت او را شنيده بپوليس اطلاع داده او را بنظميه برده توقيف ميكنند » .\r\nپيداست مرد لق‌چانه درددل مىگفته و از بريده شدن حقوق خود گله مى - نموده ، و گرنه كسى كه در پى كشتن يكى باشد اين نميكند كه ميان مردم ايستاده آن را بگفتگو گزارد ، وانگاه اگر گفته او راست بودى و يارانى داشتى شهربانى ياران او را نيز دنبال كردى . پيداست كه سخن پوچ بىارجى بيش نبوده است .\r\nاينها نه خرده‌گيرى بر شوستر و نه گله ازوست . او را بايران از بهر كارهاى ماليه خواستند و چون آمد اگر جز به كار خويش نپرداختى هيچ زيانى ازو برنخاستى .\r\nاين گناه آن نادانان بود كه گرد ويرا گرفتند و سبك مغزانه يك بيگانه را در كار سياست پيش انداختند . يك مشت بيمايه بهتر از اين چه توانستندى كرد ؟ !\r\nگروهى كه رشته كارهاى يك توده را بدست گيرند ايشان را بيش از همه پاكدلى و جانفشانى بايد . اگر چنين باشند كمتر درمانند و اگرنه هيچ كارى نتوانند . يكدسته دغلكارانى كه در سيزده ماه نبرد تبريز و گيلان و اسپهان با محمد على ميرزا در باغشاه\r\n\r\n","description":"","footnote":"","page_name":" 232 ","page_number":252},
  {"content":"\r\n\r\nيا در نهانگاهها يا در اروپا روز ميگزاردند و همين كه آزاديخواهان فيروزى جستند بيكبار خود را بميان انداختند و دغلكارانه هياهو برانگيختند و در هر گامى كه برميداشتند جز سود خود را نمىجستند چنين ناپاكدلان كى توانستندى كار درستى انجام دهند ؟ !\r\n\r\n","description":"","footnote":"","page_name":" 233 ","page_number":253},
  {"content":"\r\n\r\n\r\nگفتار بيست‌وهشتم دو التماتوم روس و ايستادگى مجلس\r\nاز پيش‌آمد باغ شعاع السلطنه بيست‌واند روز ميگذشت ، روز پنج‌شنبه دهم آبان‌ماه پاكليوسكى وزير مختار روس بوزارت خارجه آمده بنام دولت خود از پيش - آمد رنجيدگى نموده و خواستار شد گماشتگان خزانه از باغ شعاع السلطنه برداشته شوند و آن بار ديگر در دست قزاقان باشد . نيز دولت ايران از بدرفتارى كه با دو تن سركرده روسى كرده شده رسمى پوزش خواهد . نامه‌ايكه دولت ايران پيش از آن بسفارت روس نوشته و از دخالت پاخيتانوف به كارهاى ايران رنجيدگى نموده و برداشتن او را خواستار شده بود و سفارت آن را گرفته و رسيد داده بود وزير مختار اينزمان آن نامه را هم پس گردانيد .\r\nدانسته شد دولت روس رنجيدگى ايران را به هيچ نگرفته است و ببهانه يك شكايت دروغ دولت ايران را بپوزش ناگزير ميگرداند . وزير خارجه ( آقاى حسن وثوق ) پاسخ داد بايد با وزيران شور كند و پس از آن پاسخ فرستد . چون چگونگى بيرون افتاد روزنامها گفتارهاى تندى نوشتند و دولت پس از شور روز چهاردهم آبان نماينده‌اى بسفارت روس روانه ساخته چنين پيام فرستاد : خواهش دولت روس دور از دوستى است كه ميانه دو دولت پايدار مىباشد . دولت ايران شكايت را بيپايه مى - شناسد و اميدوار است كه چون جستجو شود بىپايگى آن بر دولت روس نيز آشكار باشد .\r\nولى روسيان ارجى به آن نگزاردند و روز نوزدهم سفارت نماينده خود را بوزارت خارجه فرستاده پيام داد كه هرگاه تا چهل و هشت ساعت خواهش روس انجام نگيرد\r\n\r\n","description":"","footnote":"","page_name":" 234 ","page_number":254},
  {"content":"\r\n\r\nرشته در ميان دو دولت بريده خواهد بود . در اينميان كابينه با زبان وزير مختار خود در لندن از دولت انگليس خواستار ميانجيگرى گرديد و اميد ميرفت انگليسيان آنهمه فزونىجويى روسيان را بر خود هموار نخواهند نمود . ليكن دولت انگليس رنجانيدن روس را نميخواست و از ميانجيگرى بازايستاد و بجاى آن بدولت ايران سفارش كرد كه خواهش دولت روس را بپذيرد و با زبان وزير مختار خود پيام داد كه هرگاه ايران خواهش روس را انجام دهد لشگرى كه فرستاده مىشود بازگردد . نيز ادواردگرى بنماينده خودشان دستور داد كه مستر شوستر را ديدار كند و او را پندى دهد و به نرمى و خوشرفتارى با روسيان وادارد . وزير مختار انگليس شوستر را ديدار كرد و پيام را گزارد .\r\nولى شوستر روى نرمى نشان نميداد و همچنان سختى و ايستادگى مينمود و در همين روزها بود كه مستر لكوفر نامى را از انگليسيان به پيشكارى ماليه آذربايجان فرستاد و بدينسان خشم روسيان را هرچه بيشتر گردانيد . نيز چنان كه گفتيم نامه سرگشاده بس درازى دربارهء زورگوييهاى روسيان براى چاپ در روزنامه تيمس فرستاده بود و اينهنگام ترجمه فارسى آن را در روزنامه‌هاى تهران بچاپ رسانيد .\r\nدر اينميان كابينه حاج نجفقلى خان رخنه پذيرفت و كسانى از وزيران كناره جويى نمودند وزير داخله و وزير ماليه « 1 » و ديگران يكايك پا بكنار نهادند . رئيس الوزراء و وزير خارجه كه تنها ماندند آنها نيز كناره جستند . اين نمونه دلسوزى و كاردانى ايشانست كه در چنان هنگام سختى كشور را بىسرپرست گزاردند . وزير مختار روس چگونگى را به پترسبورگ تلگراف كرد و با دستور آنجا روز بيست‌وششم آبان نماينده بوزارت خارجه فرستاده آگاهى داد كه رشته ميانه دو دولت بريده است و لشگر روس نيز از قفقاز روانه گرديده . در همان هنگام دولت انگليس بار ديگر راهنمايى نمود كه ايران خواهش روس را بپذيرد و چنين گفت اگر ايران آن خواهش را بپذيرد لشگر روس بازخواهد گشت . نايب السلطنه بار ديگر حاج نجفقليخان را برياست وزراء برگماشت و او فرصت آنكه همه وزيران را برگزيند نيافته تنها با چهار تن وزير روز سىام آبان بمجلس آمد و كابينه را شناسانيد و بيدرنگ خواهش روس را پذيرفته بمستر\r\n\r\n\r\n","description":"","footnote":"\r\n( 1 ) آقايان احمد قوام و ابراهيم حكيمى\r\n","page_name":" 235 ","page_number":255},
  {"content":"\r\n\r\nشوستر دستور فرستاد كه باغ شعاع السلطنه را بدست قزاقان سپارد . نيز روز آدينه دوم آذرماه ( دوم ذيحجه ) وزير خارجه دوونيم پس از پيشين با رخت رسمى بسفارت روس رفته بدانسان كه خواست روسيان بود پوزش‌خواهى نمود . پنداشته ميشد با اين پوزش‌خواهى رنجيدگى از ميان برخاسته روسيان خوشنودى خواهند نمود و سپاه خود را از ايران بازخواهند گردانيد و اين نويدى بود كه انگليسيان داده بودند ولى همه اين اميدها بى جا بود . همين كه وزير خارجه ايران سخن خود را بپايان رسانيد وزير مختار روس آگهى داد كه يك التماتوم ديگرى از روس در پيش است و چند روز ديگر بيرون آمده براى دولت ايران فرستاده خواهد شد . اين بود اندازه دژ آهنگى روسيان .\r\nكابينه نادرستى كه حاج نجفقلى خان دوباره پديد آورد بجايى نرسيد و پس از يكرشته پيش‌آمدها و در نتيجه سختگيريهايى كه ناصر الملك داشت سرانجام در هفتم آذر كابينه بدينسان در مجلس شناسانيده شد : حاج نجفقلى خان رئيس الوزراء و وزير داخله حسن وثوق وزير خارجه ، سردار محتشم وزير جنگ ، حسن پيرنيا ( مشير الدوله ) وزير معارف محمد على فروغى ( ذكاء الملك ) وزير ماليه حسن اسفنديارى ( محتشم السلطنه ) وزير عدليه ابو الحسن پيرنيا ( معاضد السلطنه ) وزير پست تلگراف . چون اين كابينه بيك كار تاريخى برخاست بهتر ديديم از يكايك وزيران نام بريم . زمانيكه در مجلس نامهاى اينان خوانده ميشد چون بنام آقاى اسفنديارى رسيد يكى از نمايندگان ديموكرات پشت تريبون رفته ناخشنودى نمود و ميانه او و رئيس الوزراء سخنان درشتى رفت و كار به آنجا كشيد كه حاج نجفقلى خان دل‌آزرده از مجلس بيرون رفت . در چنان هنگامى بيشتر كسان از كار ميگريختند و اين است كسان تازه‌اى در اين كابينه ديده مىشود .\r\nهنگام پيشين همان روز التماتوم دوم روس رسيد بدينسان :\r\n1 ) مستر شوستر و مستر لكفر از كارهاى خود در نزد دولت ايران بيرون كرده شوند .\r\n2 ) دولت ايران پس از آن كاركنى از بيگانگان پيش از شور كردن با دو دولت نگيرد .\r\n3 ) در رفت لشگركشى را كه دولت روس كرده ايران بپردازد . ميبايست در چهل\r\n\r\n","description":"","footnote":"","page_name":" 236 ","page_number":256},
  {"content":"\r\n\r\nو هشت ساعت پاسخ داده شود و چون دسته‌هايى از سپاه روس برشت رسيده و دسته‌هايى در ميان راه بودند وزير مختار روس در نامه خود آگاهى ميداد كه تا پايان مهلت چهل و هشت ساعت لشگر در رشت خواهد ماند و پس از آن اگر پاسخ بدلخواه روسيان نبود بسوى قزوين پيش خواهد آمد .\r\nچنان كه گفتيم دولت ايران آگاهى از آهنگ روسيان درباره التماتوم دوم داشت ليكن كمتر كسى گمان ميكرد بچنين سختى باشد . اين زورگويى بنياد آزادى كشور را مىكند و اين بدتر كه براى پاسخ بيش از دو روز مهلت نميدادند . از هرباره پيداست كه ارجى بآزادى ايران نمىنهادند .\r\nهمين كه چگونگى ميان مردم پراكنده شد نخست تهران و پس از آن تبريز و ديگر شهرها بخروش برخاست . در تهران همان روز بازار را بستند و مردم در مسجد آدينه و ديگر جاها انبوه شدند و به جوش و خروش برخاستند . در تبريز گذشته از كارهايى كه جداگانه خواهيم نگاشت انجمن ايالتى انجمنهاى شهرهاى ديگر را با خود هم آواز ساخته همگى را بر آن واداشت كه بپشتيبانى مجلس برخيزند و تلگرافها فرستاده نمايندگان را دل‌گرم گردانند .\r\nفردا آدينه هشتم آذر همچنان جوش و جنبش برپا بود و از نمايندگان مجلس و سران دسته‌هاى سياسى و سردستگان آزادى هرگروهى با همكاران خود فراهم آمده شور و گفتگو مىنمودند . در تهران از چندى پيش نان كمياب شده و اين دو روزه كار خواربار نيز به سختى كشيده بود . در همان هنگام هواداران محمد على ميرزا فرصت يافته خواستند زمينه براى بازگشت او بپادشاهى آماده كنند و اين ميوه تلخى بود كه درخت نادانى آزاديخواهان در اينهنگام ميداد . گروهى كه بشورند و پادشاه ستمكارى را براندازند ولى بستگان و پيرامونيان او را همچنان بر سر كار نگه دارند بايد سزاى نافهمى خود را دريابند و چنان روز سختى از يكسو هم گرفتار كوششهاى بدخواهانه آنان باشند . سردسته ايشان علاء الدوله بوده كه با چند تن از درباريان پيشين نامه بدولت روس نوشته و در آن بازگردانيدن محمد على را بايران خواستار شده بودند . اين نوشته ايشان بدست اداره شهربانى افتاد .\r\n\r\n","description":"","footnote":"","page_name":" 237 ","page_number":257},
  {"content":"\r\n\r\nايران چنين شور و خروشى به خود كمتر ديده بود . از سراسر شهرها تلگرافها مىرسيد و همگى ايستادگى را خواستار بودند . زبانها همه بدشمنى روسيان باز و آوازها به بيزارى از زورگويى آنان بلند بود و اين نمايشها اگرچه از بسيارى تنها سخنان سرزبانى بود و دلهاشان از آن آگاهى نداشت و بسيارى نيز اگر هم از درون رنجيدگى مينمودند كسانى نبودند روز سختى ايستادگى كنند و تنها يكدسته از درون دل ميخروشيدند و بهمه‌گونه جانبازى نيز آماده ميبودند . با اينحال شور و خروش بس‌بزرگى بود و همين يكدسته گروه نيرومند و انبوهى بودند .\r\nروز شنبه نهم آذر ( نهم ذى حجه ) در تهران يكى از پرشورترين روزها بود . در اين روز هنگام پيشين چهل و هشت ساعت مهلت بپايان مىرسيد و ميبايست پاسخ ايران دانسته شود . ميبايست دار الشورا پيش از نيمروز درباره پذيرفتن خواهشهاى روس رأى دهد . در آغاز روز يك نمايش دليرانه‌اى از آزاديخواهان سر زد و آن كشتن علاء الدوله بود كه هنگاميكه از خانه بيرون ميآمد با چند گلوله از پا درآمد .\r\nكشندگان از مجاهدان بودند و دستور از يفرمخان داشتند و اين يك كار بسيار بجايى بود كه چشم ديگران ترسيده در چنان هنگام گرفتارى بآشوب برنخيزند . دسته دسته مردم بسوى مجلس مىشتافتند . باندك زمان همه گاليريها و اطاقها و باغ پر از مردم گرديد . كسانى از كاركنان سفارتخانه‌ها نيز ميان تماشاچيان بودند . يكساعت پيش از نيمروز مجلس برپا شد . در آن يكساعت ميبايست سرنوشت توده ايران شناخته گردد و شايستگى و ناشايستگىاش بآزادى دانسته شود .\r\nنمايندگان همه در جاى خود نشستند . از كابينه چهار تن وزيران خارجه و عدليه و معارف و پست و تلگراف در آنجا بودند . وزير خارجه بگفتار آمده چگونگى را بازنمود و يادداشت سفارت روس را بازخواند . سپس نيز چنين گفت : وزارت خارجه ميدانست چنين يادداشتى فرستاده خواهد شد و اينست چه پيش از فرستادن اين و چه پس از آن كوششهايى به كار برد افسوس كه سودمند نيفتاد . سپس نامه‌اى بسفارت انگليس نوشته خواهش كرديم دولت انگليس ميانجيگرى نمايد سفارت در\r\n\r\n","description":"","footnote":"","page_name":" 238 ","page_number":258},
  {"content":"\r\n\r\nپاسخ سفارش كرد كه هرچه زودتر خواهشها را بپذيريم . ولى دولت آنچه دستور مجلس باشد رفتار خواهد كرد .\r\nحال مجلس را مستر شوستر چنين مىستايد : « اين گفتار در ميان يك خاموشى ژرفى رانده شد و چون بپايان رسيد همگى همچنان خاموش ماندند . هفتاد و شش تن از نمايندگان از پير و جوان و آخوند و پزشك و بازرگان و شاهزاده بىهيچ تكانى در جا - هاى خود مىنشستند . يك آخوند گرانمايه‌اى به پا برخاست . زمان همچنان ميگذشت و پس از نيمروز ديگر اختيارى در دست ايرانيان نمىماند . اين مرد خداپرست گفتار بس كوتاهى رانده چنين گفت : « شايد خدا خواسته آزادى ما را با زور از ميان بردارند ولى ما نبايد با دست خود آن را از ميان برداريم » اين را گفته و دست لرزان خود را دادخواهانه بسوى تماشاچيان گرفته بر سر جاى خويش نشست .\r\nچه جمله‌هاى كوتاه ولى پردارى ! جمله‌هايى كه سرودنش در يك انجمن درسى بسيار آسان ولى در برابر يك ستمگر نيرومندى بسيار دشوار است . بويژه در جايى كه گماشتگان آن ستمگر از گاليريها چشم بسوى گوينده دوخته و ميخواستند او را نيك شناسند و چون روزش رسيد با بند و زندان و يا با شكنجه كيفرش دهند .\r\nنمايندگان ديگرى نيز سخنانى راندند ولى همگى جز جمله‌هاى پرمعنى و كوتاه نگفتند زيرا كه زمان نيز بس كوتاه شده بود . همگى آبروى كشور خود را نگه داشتند و در اين‌باره ايستادگى كردند كه آزاد باشند و خودشان بر خودشان فرمان رانند .\r\nچند دقيقه پيش از نيمروز از همگى رأى خواستند . يك يا دو تن فرومايه ترسو از مجلس بيرون رفتند و خود را كنار كشيدند ، از ديگران نام هركسى كه خوانده شد به پا برخاست و آشكاره رأى خود را گفت و بقرعه كشيدن نيازى نيفتاد .\r\nو چون خواندن نامهاى نمايندگان بپايان رسيد نتيجه آن شد كه هريكى از ايشان رأى خود را گفته و بىآنكه پرواى آينده خود و خاندانش را بكند رأى خود را آشكار ساخته بود . همه نمايندگان بدشمن شمالى آن پاسخ را دادند كه از يك توده نوميد پامال شده سزاوار بود . توده‌اى كه از آينده بيمناك تاريك نترسيده نگهدارى\r\n\r\n","description":"","footnote":"","page_name":" 239 ","page_number":259},
  {"content":"\r\n\r\nآزادى و آبروى خود را بر آن برگزيدند . همه نمايندگان خواهش‌هاى روس را نپذيرفتند » « 1 » .\r\nبدينسان مجلس شورى بنام توده ايران يك كار دليرانه و سرفرازانه را انجام داد و يوغ بندگى را به گردن نگرفت . ولى در همان هنگام بيكبار رشته را نگسيخته بدولت اختيار داد كه با گفتگوهاى سياسى پيش‌آمد را چاره كند . بدينسان چهل و هشت ساعت مهلت بپايان رسيد و به خواهش روس پاسخ بدلخواه داده نشد . پيداست كه روسيان به كار برخاستند و از همان روز سپاه از رشت به پيش آمدن پرداخت و يكرشته دشواريها پديد آمد . بهرحال اين رفتار مجلس بسيار بجا بود . از آندم مردم شور و خروش بيشتر كردند . هنگاميكه در مجلس اين رأى داده ميشد تماشاييان اشكهاى شادى از ديده مىريختند . همان روز خواستند مشير السلطنه رئيس الوزراى باغشاه را كه از همدستان علاء الدوله بوده بكشند . خود او زخمى شده و از جان نيفتاد ولى برادرزاده‌اش كه همراه بود كشته گرديد . نيز همان روز بزرگ نانوايان ( خبازباشى ) را كه در كميابى نان دست او را در كار ميدانستند با گلوله از پا انداختند .\r\nاينها نمونه‌اى از خروش مردم و آشفتگى كارهاى تهرانست . دسته‌دسته شاگردان دبستانها « يا مرگ يا آزادى » گويان در جنبش بودند .\r\n\r\n\r\n","description":"","footnote":"\r\n( 1 ) در بخش آخر در ترجمه اندك تصرفى به كار رفته است . هم بايد دانست پاره نوشته‌هاى شوستر در اين زمينه دور از راستى است . از جمله اينكه « كابينه پذيرفتن يادداشت را از مجلس خواستار گرديد و مجلس كه آن را نپذيرفت وزيران شرمنده و سرافكنده بيرون رفتند و بدينسان از روى قانون از جايگاه وزارت افتادند « اينها با نگارشهاى ديگران راست نمىآيد و پيداست مستر شوستر درست ننوشته . »\r\n","page_name":" 240 ","page_number":260},
  {"content":"\r\n\r\n\r\nگفتار بيست‌ونهم شور و خروش مردم ايران\r\nناصر الملك و كابينه حاج نجفقلى خان از نخست بر اين بودند كه با روس از در نرمى باشند و خواهشهاى او را بپذيرند و شايد كسانى از ايشان از راه نيكخواهى اين انديشه را دنبال مينمودند ، زيرا ايران را تواناى جنگ با روس نميدانستند و چون مجلس آن رأى را داد اينان خود را ميانه دو سختى ديدند و در كار خود فروماندند . زيرا از يك سوى روسيان سپاه خود را از رشت تكان داده جلوتر مىآوردند و پيدا بود بهر زور - آزمايى خواهند برخاست و از يكسو با آن ايستادگى كه مجلس نشان ميداد و با شور و خروشى كه از همه شهرها برميخاست ديگر نتوانستندى خواهشهاى روس را به - پذيرند . راستى اينست كه مجلس نيز بپشتگرمى جوش و خروش توده آن ايستادگى را از خود مينمود .\r\nپس از پيش‌آمد مجلس وزيران خواستند كناره جويند ، ليكن ناصر الملك نگزارده آنان را نگه داشت . خروش مردم روز بروز بيشتر ميشد . در عراق آخوند خراسانى و حاج شيخ مازندرانى بكوشش برخاستند و نخست متوى به ترك كالاى روس داده و آن را با تلگراف بهمه‌جا آگاهى فرستادند و سپس آخوند بر آن شد كه خويشتن براى « جهاد » و شورانيدن مردم بجنگ روسيان بايران آيد و بيدرنگ بآمادگى پرداخت .\r\nاين كار جنبش مردم را چندين برابر گردانيد . در همه‌جا علماء به كار برخاسته مردم را به ترك كالاى روس واداشتند . ايرانيان از سالها عادت بچايى خوردن دارند ، ولى چون قند از آن روس بودى و چاى نيز از خاك روس بايران آمدى در اينهنگام آن\r\n\r\n","description":"","footnote":"","page_name":" 241 ","page_number":261},
  {"content":"\r\n\r\nرا رها كردند و بجاى چراغ نفتى شمع روشن كردند . از هرچه كالاى روس بود پرهيز نمودند . در تهران جوانان و شاگردان دبستانها در خيابانها گرديده مغازه و دكانها را از خريد و فروش كالاى روسى بازميداشتند و هرگاه يكى گوش نميداد شيشه‌هاى مغازه و دكانش را مىشكستند . ترامواى تهران كه از يك شركت بلژيكى بود مردم چون چندان جدايى ميانه روسيان با ديگر اروپاييان نمىنهادند از آن نيز پرهيز مىجستند و چندين روز تراموايها همه تهى آمد و شد ميكرد .\r\nدر فارس اين رفتار را با كالاى انگليس كردند و اسكناس‌هاى بانك شاهنشاهى را در بازار نپذيرفتند و اين بود مردم ببانك ريخته عوض كردن اسكناسها را خواستند و كار را بر بانك سخت ساختند .\r\nبا اين شوريدن مردم و خشمناكى ايشان در همه‌جا سامان و ايمنى برپا بود و به كسى از بستگان روس يا انگليس آزارى يا زيانى نميرسيد . در تهران يفرمخان شهر را چنان نگه ميداشت كه خودى و بيگانه خرسندى مينمودند . ليكن در همان روزها رنجشى ميانه او و مجاهدان با بختياريان پديد آمد و آن گويا دنباله رنجش و كشاكشى بود كه دو دسته در سفر همدان باهم پيدا كرده بودند و پس از بازگشت بتهران آن را رها نكردند . و چون چگونگى بيرون افتاد مردم سخت ترسيدند زيرا چنين گفته ميشد بختياريان ميخواهند تفنگ و فشنگ از مجاهدان بگيرند و پيداست چنان كارى بزد و خورد انجاميدى و شهر بيكبار بهم خوردى و در چنان هنگام باريكى بهانه بدست روسيان دادى كه سپاه خود را يكسر بتهران خواهند . يفرمخان براى جلوگيرى از هر پيش‌آمد ناگوارى دسته‌هاى خود را از شهر بيرون فرستاد . تا چند روزى اين پيچيدگى در ميان بود و يفرمخان گاهى عنوان كناره‌جويى ميكرد . ليكن سپس با بختياريان بار ديگر آشتى نمودند و مردم را از بيم و نگرانى بيرون آوردند .\r\nدسته‌هاى قزاق و سالدات با توپخانه و دستگاه ميانه رشت و قزوين راه مىبريدند و نخستين دسته ايشان شب چهاردهم آذر سرودخوانان و هوراكشان به شهر قزوين رسيدند . كسى كه آن روزها را نديده چه خواهد دانست مردم بينوا با چه ترسى روبرو بودند و چگونه دلهاشان بر فرزندان و زنان خود مىلرزيد .\r\n\r\n","description":"","footnote":"","page_name":" 242 ","page_number":262},
  {"content":"\r\n\r\nدر تهران پياپى انجمن ميساختند و بسكالش مىنشستند . كابينه بر اين شد بار ديگر مجلس را بيازمايد و در يك جلسه نهانى كه در مجلس با نبودن وزيران برپا شد بار ديگر گفتگوها رفت . دولت ميخواست كابينه را عوض كرده كسانى را بوزيرى بياورد كه مجلس بپسندد و خرسندى دهد و چون چنين كابينه‌اى پديد آمد مجلس به آن اختيار سپارد تا خواهشهاى روس را بپذيرد . ولى نمايندگان مجلس زير اين‌بار نرفتند و بار ديگر ايستادگى سختى نمودند .\r\nدر اينهنگام گذشته از شهرهاى ايران از عراق و قفقاز و هندوستان و پاره كشورهاى اروپا از ايرانيان و مسلمانان آنجاها نيز تلگراف ميرسيد و همگى يكزبان سفارش ايستادگى ميكردند و اينها بود كه مجلس را نگاه ميداشت . از آنسوى ناصر - الملك و وزيران پافشارى مينمودند كه خواهش‌هاى روس را بپذيرند و چون از مجلس نوميد شده بودند اين زمان خواستند آن را از ميان بردارند . بدينسان كه چون شماره نمايندگان چندان بود كه هرگاه بيست تن از ايشان بيرون رفتى بازمانده كمتر از اندازه قانونى بودى و مجلس خودبخود از كار افتادى . اينست با نمايندگان اعتدالى چنين نهادند كه ايشان از نمايندگى كناره جويند و آنان اين پيشنهاد را پذيرفتند .\r\nليكن از ترس مردم به چنان كار دليرى نتوانستند . از تبريز تلگرافى بنام رنجيدگى از چنين كارى بدولت رسيد و اينست از آن چشم پوشيدند .\r\nايستادگى مردم چنين بود كه چون در زبانها ميگفتند دولت ميخواهد يادداشت روس را با تغييرهايى در آن بپذيرد روز هفدهم آذر بار ديگر مردم به جوش آمدند و در بازار و مسجد سيد عزيز اللّه انبوه شده گفتارها راندند .\r\nدر تهران در اين زمان چهار دسته سياسى بود : ديموكرات و اعتدالى - و اتحاد و ترقى - و داشناكسيون ( از ارمنيان ) سردستگان اينها همگى يك زبان هوادار ايستادگى بودند . اين رفتار آنها با آگاهيهايى كه از جنبش علماء از عراق مىآمد و با تلگراف - هاى پياپى كه از شهرها مير سيد مجلس را استوار نگه ميداشت و دست دولت را از بر - انداختن آن كوتاه مينمود . از آنسوى سپاه روس روزبروز در قزوين فزونتر ميشد و بيم هرگونه گزند ميرفت .\r\n\r\n","description":"","footnote":"","page_name":" 243 ","page_number":263},
  {"content":"\r\n\r\nايرانيان در ميان دو آتش گير كرده نميدانستند چگونه خود را كنار كشند و آسوده گردانند ، نه خود چنان بيدارى و يارايى داشتند و نه پيشرو خردمند دلسوزى را در جلو ميديدند . اين گره چگونه باز ميشد ؟ ! . آيا ايران ميتوانست با روس بجنگد ؟ ! يا ميتوانست آن زورگويى را پذيرفته بيكبار از كشور و آزادى خود دست بردارد ؟ ! . .\r\nهنوز پس از بيست و هشت سال ما نميتوانيم داورى كنيم كه ايران در آن روز چكار بايستى كند . زيرا هرگز نمىشايست گردن بيوغ زورگويى روس بگزارد و بيگمان بايستى مردانه ايستادگى نمايد . از اينسوى اگر ايستادگى نمودى ناگزير جنگ پيش آمدى و در جنگ اين راست است كه توده بر سر پا بود و در همه‌جا مردم دم از جانفشانى مىزدند و از اينها اگرچه يك نيمى جز لاف نمىبود بهر حال نيم ديگرى از روى راستى ميبود و چون جنگ برخاستى هزاران مردان دلير از ميان توده بيرون جستى و صدها جوانان كاردانيها نموده نام‌آور شدى . از آنسوى آمدن علماى نجف بايران همه ايلهاى جنگجوى ايران را بتكان آوردى و روسيان اگرچه در آغاز كار چيره درآمدندى در انجام آن ميدان را به خود تنگ ديدندى . بارها توده ستمديده اين راه ناهموار را پيش گرفته و كارها از پيش برده‌اند . ليكن همه اينها زمانى رو دادى كه توده يك دل و يك انديشه بودى و ميان خود صد گرفتارى نداشتى . ايرانيان اگر بچنان كار مردانه برخاستندى و كار را با روس بجنگ رساندندى گذشته از توپ و تفنگ و بمب روسيان ، با چندين دشوارى ديگر روبرو شدندى . پيش از همه درباريان قاجارى چه آنان كه خود را بميان مشروطه‌خواهان رسانيده در مجلس و يا در كابينه و يا در ميان دسته‌هاى سياسى جا براى خود باز كرده بودند و چه آنان كه هنوز كنار مىايستادند بيشتر اينان در چنان روزى توده و كشور ايران را بروسيان فروختندى و در نهان با آنان سازش كردندى . دوم بسيارى از سردستگان آزادى بويژه در تهران مردان نادرستى بودند و اينان در روز سختى رو پنهان كردندى و در سفارتخانها جا گزيدندى چنان كه در داستان بمباردمان مجلس شورى در سال 1287 همين رفتار را از خود نشان دادند .\r\nسوم چنان كه گفته‌ايم محمد على ميرزا و شعاع السلطنه در استراباد و سالار الدوله در لرستان چشم به راه چنان روزى مىنشستند و همين كه با روسيان زد و خورد برخاستى در\r\n\r\n","description":"","footnote":"","page_name":" 244 ","page_number":264},
  {"content":"\r\n\r\nسايه كوشش هوادارانشان در شهرها كار را بر آزاديخواهان دشوار ساختندى چنان كه در همين روزها هنوز كار با روس بجنگ نكشيده از يكسو سالار الدوله از لرستان بكرمانشاهان شتافت و در آنجا آشوب برپا ساخت . از يكسو محمد على يكدسته از تركمانان را بدامغان فرستاد كه يفرمخان ناگزير شد از تهران سپاه بجلوگيرى از ايشان روانه ساخت . كوشش علاء الدوله و همدستان او در تهران نمونه كوچكى از آرزو و راه كار محمد على ميرزا بود . اگر پايش افتادى به كارهاى بزرگترى نيز برخاستندى .\r\nچهارم ايران در آن روز قورخانه از خود نداشته نيازمند اروپا بود كه تفنگ و فشنگ و بمب و گلوله خريدارى كند و اگر با روس جنگ كردى با همراهى كه انگليس با روس داشت ايران با دشوارى توانستى از اروپا افزار جنگ بخرد .\r\nپس از همه اينها روسيان كه بيشتر آباديهاى شمال را بدست گرفته بودند اگر ايرانيان بزد و خورد برخاستندى و اندك فيروزى در كار ايشان پديدار شدى روسيان دست سياهكارى باز كرده بآباديها آتش زدندى و زنان و فرزندان بيگناه را كشتار كردندى ( چنان كه همين رفتار را در تبريز پيش گرفتند ) .\r\nاينها بود كه هر خردمندى را دچار انديشه مىساخت و در چاره پيش‌آمد دودل مىگزاشت . مستر شوستر در همه‌جا ناصر الملك و وزيران را كه هوادار پذيرفتن يادداشت روس بودند خاين ميخواند و نكوهش مينويسد . ما نيز گفتيم برخى از اينان آلودگىها داشتند . ولى درباره همگى بدگمان نمىتوان بودن و شايد كسانى از آنان از راه دلسوزى بايران آن راه را مىپيمودند . خود شوستر بارها مينويسد : از من شور خواستند و من گفتم بايد كار را بجنگ نرسانيد . ميگويد : در پاسخ سردستگان سياسى كه از من شور مىخواستند گفتم : « اگر سپاه ايران در شمال يك گام بزيان لشگر روس بردارد پس از آب شدن برفها هنگام آنكه بهار آينده ميرسد پنجاه هزار قزاق روس بايران آمده آخرين روشنايى آزادى و استقلال كشور را پايمال سازند » .\r\n\r\n","description":"","footnote":"","page_name":" 245 ","page_number":265},
  {"content":"\r\n\r\nآرى اگر از روزيكه محمد عليميرزا برافتاد پاكدلانه بكوشش پرداخته و نيرو اندوخته بودند اين زمان ميتوانستند در برابر دشمن ايستادگى نمايند . افسوس كه بچنين كارى برنخاسته بودند ! افسوس ! سرچشمه بدبختى آن نادانيها بود كه در دو سال گذشته به كار برده بودند ! اين نمونه است كه چگونه يك گروه خودخواه ناپاكدل روز سختى درماند .\r\nحاجى عليقلى خان ( سردار اسعد ) را نوشتيم كه از چند ماه باز در اروپا بود .\r\nدر اين روزها همراه آقاى مهديقلى هدايت بتهران بازگشتند و اين نيكى از ايشان بود كه در چنين روز سختى كناره نگرفته خود را بميان توده رسانيدند و بايد يادآورى كنيم كه آقاى تقىزاده در اينهنگام در استانبول مىزيست و اين نكرد كه او نيز بايران آيد . حاج عليقلخان نيز خواهان نرم رفتارى با روسيان بود و از روزيكه بتهران رسيد ميكوشيد ميانه مجلس و دولت سازشى پديد آورد و پيش‌آمد را بىجنگ و خونريزى بپايان رساند .\r\nدر بيست‌ويكم آذرماه خبر مرگ آخوند خراسانى رسيد . چنان كه گفته‌ايم اين مرد پيشوا با حاج شيخ مازندرانى و ديگران فتوى جهاد دادند و خودشان آماده به آمدن ميشدند و انبوهى از ايرانيان از كربلا و نجف و ديگر شهرهاى عراق بجنبش آمده همراه ايشان روانه ايران ميگرديدند « 1 » و اين آگاهى به همه جا رسيده از بسيارى از شهرها تلگراف فرستاده از جنبش علماء شادمانى مينمودند . حاج شيخ مازندرانى و ديگران تا كربلا پيش آمده و در آنجا چشم به راه آخوند داشتند كه ناگهان روز بيست‌ويكم خبر مرگ او را دريافتند . آخوند بهنگاميكه آماده روانه شدن بوده بيكبار حالش به هم خورده و درگذشت . از اين پيش‌آمد جنبش عراق فرونشست و پس از آخوند كسى كه جاى او را گيرد نبود . از اينسوى در ايران نيز در همه‌جا اين خبر\r\n\r\n\r\n","description":"","footnote":"\r\n( 1 ) يكى از برادران ما ( آقا رضا سلطانزاده ) كه در آن هنگام در كربلا بوده خروش و تكان مردم را بسيار مايه‌دار مىستايد . خود او چون ميخواسته همراه علماء بايران آيد و پدرش اجازه نميداده پرسشى از علماء كرده و آنان در پاسخ نوشته‌اند : در اين هنگام به اجازه از پدر نياز نيست و اين نمونه‌اى از اندازه تكان مردم مىباشد .\r\n","page_name":" 246 ","page_number":266},
  {"content":"\r\n\r\nپر و بال مردم را شكست و شايد از ان روز بود كه جوش و خروش رو بكاستن گزاشت .\r\nكسانى مرگ ناگهانى آخوند را با دست كاركنان نهانى روس دانستند ولى هرگز دليلى در اين‌باره نداشتند . چنين پيداست پيشواى غيرتمند سخت اندوهناك بوده و اين فشار با ناتوانى پيرى رويهم آمده و او را از پا انداخته است .\r\nدر همه شهرها مردم اين را اندوه بزرگى گرفتند و در تهران دولت و در تبريز انجمن ايالتى و در ديگر شهرها خود مردم ختم بسيار باشكوهى برپا نمودند و چون 17 - غلامخان اهرابى 18 - نايب آقا محمد خيابانى هردو را صمد خان كشت\r\nخرد و بزرگ بر سر جوش و خروش بودند در همه‌جا بسوگوارى بزرگى برخاستند و آن را عنوان ديگرى براى نمايش گرفتند . كسانى كه اين تاريخ را از آغاز خوانده‌اند نيك ميدانند اين مرد خداپرست در سه سال تاريخ مشروطه چه كوششهايى كرد و چه پشتيبانيهاى گرانبها بجا آورد . هميشه در سخت‌ترين زمانها او و حاج شيخ عبد اللّه مازندرانى پا بميان گزارده با تلگرافها و نامه‌هاى خود مردم را بايستادگى و پافشارى\r\n\r\n","description":"","footnote":"","page_name":" 247 ","page_number":267},
  {"content":"\r\n\r\nواداشتند و با همه دورى از ايران كمتر فريب خوردند و آنهمه كوششها كه محمد على ميرزا را براى بازگردانيدن ايشان از هوادارى مشروطه به كار برد و نمايندگانى با پولهاى گزاف بعراق براى اينمقصود فرستاد همهء آنها بىنتيجه ماند و آخوند و حاج شيخ كمترين گرايش بسوى او ننمودند . خدايشان جايگاه بلندى دهاد .\r\n\r\n","description":"","footnote":"","page_name":" 248 ","page_number":268},
  {"content":"\r\n\r\n\r\nگفتار سىام شور و خروش آذربايجان\r\nچنان كه گفتيم در اين شور و خروش دليرانه همه شهرهاى ايران هم‌آواز بودند ولى چون در آذربايجان خروش مردم دليرانه‌تر و با يكرشته كارهايى توأم بود از آنجا جداگانه گفتگو ميداريم .\r\nگرفتاريهاى آنجا را تا زمان پيش‌آمد التماتوم دوم روس بازنموديم . بهنگامى كه آذربايجان بستوه آمده چشم يارى از تهران ميداشت ناگهان تهران آنچنان گرفتار گرديد و آذربايجان ناگزير شد دردهاى خود را فراموش كرده با تهران همدردى نمايد . همان روز كه التماتوم روس در تهران بدست دولت رسيد در تبريز از آن آگاهى يافتند و پيداست كه چه حالى مردم را پيش آمد . باندك زمانى در شهر جنبش ديگرى آغاز شد و مردم دسته‌دسته رو بانجمن ايالتى آوردند و در آنجا با سردستگان و نمايندگان روبرو شده شور و خروش نمودند . فردا هشتم آذر ( هشتم ذىحجه ) انجمن تلگرافى براى مجلس و كابينه وزراء فرستاده بنام مردم آذربايجان خواستار گرديد دولت در برابر يادداشت روس ايستادگى نمايد .\r\nهركسى ميدانست سنگينى اين‌بار بيشتر از ديگر جاها به گردن آذربايجان خواهد افتاد و اين بود مردم بهم برآمده سخت بيم ميكردند و از همان روز يا از فرداى آن بازارها را رها كرده در مسجد آدينه و ديگر مسجدها انبوه گرديدند و بچاره - جويى برخاستند . بدانسان كه در تهران بود در اينجا نيز شاگردان دبستانها پا بميان گزاردند و دسته‌دسته بيرقها در دست سرودخوانان و « يا مرگ يا آزادى » گويان در كوچه‌ها و بازارها بگردش پرداختند .\r\n\r\n","description":"","footnote":"","page_name":" 249 ","page_number":269},
  {"content":"\r\n\r\nدر اين ميان انديشه خامى در دلهاى پاره سردستگان پيدا شد و آن اينكه چون كشاكش با يك دولت بيگانه‌اى رو داده و در پيش‌آمد پاى استقلال ايران در ميانست و اين جز از كشاكش مشروطه و استبداد مىباشد در اينهنگام از كينه‌هاى گذشته چشم پوشيده بنام ايران دوستى و اسلام‌پرستى با حاج صمد خان و حاج ميرزا حسن مجتهد و امام جمعه در آشتى كوبند و آنانرا براى همدستى به شهر خوانند و اين انديشه خام را بانجمن پيشنهاد كرده او را واداشتند كه روز نهم آذر نامه‌هايى براى هريكى از صمد خان و مجتهد و امام جمعه و آقا ميرزا صادق نوشت بدينسان كه چگونگى پيش‌آمد را بازنمود و از ايشان خواستار گرديد از كينه‌هاى گذشته چشم پوشيده به شهر بيايند و در راه نگهدارى استقلال كشور با مردم شهر همدستى نمايند و آقايان حاج مهدى آقا و ميرزا حسين واعظ و حاج مير محمد على و سيف العلماء را بنمايندگى از انجمن و شهر روانه باسمنج گردانيد كه نامه‌ها را رسانند و در آنجا با صمد خان و مجتهد و امام جمعه « 1 » ديدار كرده بگفتگو پردازند .\r\nچنان كه گفته‌ايم صمد خان از ديرباز در كار خود فرومانده و از انجمن زينهار مىطلبيد و ميانجى برمىانگيخت . اينست در اينهنگام اميد بسيار ميرفت كه پيشنهاد را با خوشنودى پذيرد . نيز از ملايان همان اميد ميرفت . ولى دورانديشانى بيم كردند مبادا صمد خان فرصت كينه‌جويى يافته بدستاويز نامه انجمن با دسته‌هاى خود به شهر درآيد و پس از رسيدن به شهر به پشتگرمى نگهدارى روسيان به كارهاى ناروايى بر - خيزد . اين بود از كرده پشيمان شده نمايندگانرا كه بباسمنج رسيده بودند بپاى تلفون خواستند و چنين پيام دادند كه چون شهر از چند ماه در تنگناست و خوار و بار بسيار كم يافت مىشود صمد خان اگر خواهش انجمن را پذيرفته ميخواهد به شهر درآيد نخست خود او با سيصد تن درآيد تا پس از دو سه روز بازمانده سپاهش درآيند .\r\nنمايندگان اين پيام را با مجتهد گفتگو كردند و او دانسته نيست با صمد خان با چه زبانى آن را بميان گزاشت و چه به او گفت كه صمد خان خشمناك گرديد و همان را دستاويز ساخته از درآمدن به شهر بازايستاد و راستى اينست كه در درون تيره او نشانى\r\n\r\n\r\n","description":"","footnote":"\r\n( 1 ) مجتهد در كندرود و امام جمعه در قزلجه ميدان مىنشستند كه هردو بباسمنج نزديك بودند .\r\n","page_name":" 250 ","page_number":270},
  {"content":"\r\n\r\nاز ايران دوستى و اين‌گونه دريافتها نمانده بود و اگر هم به شهر آمدى جز در پى كينه‌جويى نشدى ( چنان كه پس از چندى همان رفتار را كرد ) .\r\nدر شهر همچنان جوش و جنبش برپا بود . روز پانزدهم انجمن تلگراف سوزناكى به همه انجمنهاى ايالتى و ولايتى ايران فرستاد و همگى را بهمدستى با دولت و مجلس بر انگيخت و از بسيارى آنها پاسخها رسيد . پياپى تلگراف در ميانه آمد و شد ميكرد .\r\nبا دست انجمن سعادت با نجف و ديگر شهرهاى بيرونى گفتگو ميكرد و چنان كه ديديم علماى نجف را برانگيخت تا فتوى به ترك كالاى روسى دادند و خود ايشان آهنگ سفر ايران كردند . در همه اين كارها دست انجمن تبريز در ميان ميبود .\r\nصمد خان كه بنامه و خواهش تبريزيان ارج نگزاشت از علماى نجف و از حاج شيخ محمد باقر همدانى نيز تلگرافهايى به او رسيد كه او بهيچكدام پاسخ نداد . بلكه از پيش‌آمد بر سياهكارىهاى خود افزود . بيشتر دشمنان مشروطه در پى اين فشار - هاى روس بازگشت محمد على را بتاج و تخت اميد ميداشتند و اين بود بر دليرى و نادانى افزودند . فرستاده صمد خان در اردبيل سپاهى آماده كرده چنين وامينمود كه ب گيلان خواهد تاخت . رشيد الملك در ساوجبلاغ و قره‌داغ دروغهايى پراكنده ساخته مردم را مىترسانيد و همه را بر انجمن مىشورانيد چنان كه انجمن ناچار شد در چنان زمان گرفتارى نامه‌ها بسران مكرى و قره‌داغ نوشته دروغهاى آن پست‌نهاد را بى اثر گردانيد .\r\nدر همان روزها كه شور و تكان مردم بيشتر گرديده هميشه بازارها و كوچه‌ها پر از انبوه نمايشگران ميشد و شاگردان دبستانها دسته‌دسته مىآمدند و ميرفتند روسيان نيز آرام نايستاده دسته‌هاى قزاق و سالدات در كوچه‌ها و بازارها گرديده بآزار مردم ميكوشيدند و پيدا بود پى بهانه ميگردند . ولى مردم سخت مىپاييدند و بهانه بدست نميدادند و بآزار و بدرفتارى با شكيبايى و بردبارى برابرى مينمودند . در اينجاست كه ما بشور و خروش تبريز ارج ديگرى ميگزاريم . دشمن با همه آمادگى در خانه نشسته و هر زمان بيم خونريزى ميرفت . مردم ميبايست از يكسو دليرى و مردانگى نمايند و آمادگى خود را بكشتن و كشته شدن در راه كشور بدشمن نشان دهند و از\r\n\r\n","description":"","footnote":"","page_name":" 251 ","page_number":271},
  {"content":"\r\n\r\nيكسو بردبارى نموده بهانه بدست او ندهند . جز در تبريز ( يكى هم در رشت ) چنين بيم و سختى نبود .\r\nكسانى كه آن روزها را ديده‌اند فراموش نخواهند كرد . پس از بيست و هفت سال تو گويى من آن جوش و خروش مردانه را در برابر ميدارم . تو گويى دسته‌دسته دبستانيان را در تكان مىبينيم . آن پير غيرتمند شيخ زين العابدين صحاف « 1 » كه پيشاپيش دسته‌ها گام برداشته پياپى جمله پرشور « يا مرگ يا استقلال » را بر زبان ميراند تو گويى هم‌اكنون آواز او بگوشم ميرسد .\r\nدر اين ميان چون بار ديگر گفتگوى بستن مجلس در ميان بود و چنان كه گفتيم دولت ميخواست نمايندگان اعتدالى را بكناره‌جويى وادارد انجمن ايالتى شادروان معتمد التجار و ديگر نمايندگان آذربايجان را در تهران بتلگرافخانه خواسته با زبان ايشان پيامهايى بوزيران فرستاد و از انديشه‌اى كه در ميان بود جلوگيرى كرد .\r\nنيز چون در تهران و ديگر شهرها اندك سستى در پافشارى مردم پديدار بود بار ديگر تلگراف به همه انجمن‌هاى ايالتى و ولايتى فرستاد و همه را دوباره بايستادگى برانگيخت .\r\nديده‌بانى تبريز بر كارها تا بجايى بود كه چون آقاى هدايت همراه سردار اسعد بتهران درآمد انجمن تبريز از اين كار نيك او خرسندى نموده با تلگراف سپاس گزارد . در اينميان يكى از نمايندگان مجلس در تهران بخودنمايى برخاسته بنام خويش تلگرافها بشهرها ميفرستاد . انجمن شكايت او را بمجلس كرد و زيان كار او را باز نمود و مجلس از نمايندهء نافهم جلوگيرى كرد .\r\nتبريز ميدانست يك پرتگاه خونينى در پيش است ولى نترسيده گام برميداشت .\r\nاين پافشارى كه التماتوم را نپذيرند بيش از همه از تبريز برميخاست و او در اين راه آنچه كوشش و مردانگى بود به اندازه يك شهر دريغ نميگفت . ولى آيا چنان كار بس\r\n\r\n\r\n","description":"","footnote":"\r\n( 1 ) شيخ زين العابدين پيرمرد بيچيزى بود كه با صحافى و اذانگويى زندگى مىگزاشت و در اين شور و خروش غيرتمندانه جلو دسته‌ها مىافتاد و شور مردانگى از خود نشان ميداد و پس از آنكه صمد خان به شهر دست يافت به بيچاره آزارهايى رسانيدند .\r\n","page_name":" 252 ","page_number":272},
  {"content":"\r\n\r\nبيمناكى با كوشش و مردانگى يك شهر و دو شهر پيش رفتى ؟ ! . . در اينجاست كه بايد گفت تبريز فريب مىخورد .\r\nروز بيست‌ويكم آذر خبر مرگ آخوند رسيد و چنان كه گفتيم همه را باندوه نشاند . انجمن ختم بسيار باشكوهى برپا كرد . مردم آنچه ميشايست غمخوارى دريغ نگفتند . چنين ميگفتند : روسيان در باغ شاديها مينمودند .\r\nشور مردم روزبروز فزون‌تر مىگرديد . روسيان نزديك به چهار هزار تن سالدات و قزاق در باغ شمال داشتند ، با اينهمه روز بيست‌وششم آذر هفتصد تن سالدات از اردبيل رسيد و اينان در كاروانسراى محمد اف ( آقا حسن گنجه‌اى ) روبروى سربازخانه نشيمن گرفته بباغ شمال نرفتند و از همان روز در بازار و كوچه پراكنده شده با يك دژآهنگى كه تا آن زمان از ديگران ديده نشده بود بآزار مردم پرداختند . يكى را مىزدند . يكى را مىانداختند . از دكانها خوردنى ميربودند . مردم همه در شگفت شدند و هركسى ميدانست انديشه ديگرى در ميان است . در اين روزها روسيان گذشته از باغ شمال در گوشه‌هاى ديگر شهر سپاه مىنشاندند . چنان كه اين دسته را كه در آن سرماى زمستان از اردبيل خواسته بودند در كاروانسراى محمد اف نشاندند . يكدسته قزاق را در مهادمهين نزديك خانه و دنسكى ( دسيتار قونسول ) جا دادند . در قونسولخانه انبوهى را گرد آوردند . در كنار پل آجى دوباره لشگرگاه ساختند . همه اينها ميرسانيد روسيان آماده كار ميشوند . ولى تبريزيان چنان سرگرم بودند كه باك نميكردند و كمتر كسى را بانديشه ميرسيد كه بىآنكه در تهران رشته بريده شود تنها در تبريز بجنگ برخيزند و يا اگر آنان بجنگ برخاستند تهران و شهرهاى ديگر تبريز را تنها گزارند . چه ميدانستند اين زمان در تهران نايب السلطنه و كابينه يوغ التماتوم را به گردن پذيرفته و ديگران نيز خرسندى داده‌اند و اين تنها تبريز است كه سنگ راه شمرده مىشود و روسيان همىكوشند آن سنگ را از پيش پا بردارند .\r\nدر همين روزهاى گرفتارى بود كه مستر لكوفر انگليسى به پيشكارى ماليه آذربايجان آمد . ولى چون نام او همچون خود شوستر در ميان يادداشت روسيان بود بايستى بازگردد و از آمدن وى جز زيان برنميخاست . تبريز در چنان هنگامى تنگدستى\r\n\r\n","description":"","footnote":"","page_name":" 253 ","page_number":273},
  {"content":"\r\n\r\nنيز مىكشيد و ما آخرين نوشته كه از انجمن تاريخى آذربايجان در دست داريم تلگرافيست كه روز بيست‌وهشتم آذر ( روز پيش از جنگ ) بشكايت از بىپولى براى تهران فرستاده و اينك آن را در اينجا مىآوريم :\r\n« 28 ذيحجه - با اينهمه ابتلاى تبريز و مخارجات مهمه مدتى است وجهى بتبريز نرسانيده‌اند . ماليات نقد و جنس اطراف را هم كه صمد خان اخذ و جر نموده حقوق نظميه و ژاندارم سواره ساخلوى تبريز عقب افتاده و يوميه تفنگچيان مدافعين شهر نرسيده تاكنون با وعد و نويد با هزار زحمت آنها را نگهداشته ولى امروز كار بجايى رسيده است كه تماما اسلحه خودشان را به زمين گذاشته از خدمت كنار ميشوند با اينحال تصور فرمائيد حالت تبريز چگونه خواهد شد ؟ » .\r\n\r\n","description":"","footnote":"","page_name":" 254 ","page_number":274},
  {"content":"\r\n\r\n\r\nگفتار سىويكم پذيرفتن دولت التماتوم را و بستن مجلس\r\nدر تهران همچنان ميانه دولت و مجلس كشاكش ميرفت و با آنكه دولت حاج محتشم السلطنه را كه ديموكراتيان ازو بيزارى مينمودند كنار نهاده و قوام السلطنه و حكيم الملك را كه از پيشروان آندسته بودند بار ديگر بكابينه درآورد باز ديموكراتيان از ايستادگى بازنايستادند . روز بيست‌وچهارم آذر سفارت روس آگاهى فرستاد كه اگر تا شش روز همه سه خواهش ايشان پذيرفته نشود چهار هزار سالدات و قزاق از قزوين آهنگ تهران خواهند نمود . راستى اينست كه روسيان اين شور و خروش را از مردم ايران اميد نداشته بودند و اين زمان اندكى دودل شده و به نرمى گراييده آنان نيز مى - كوشيدند كار بجنگ نيانجامد و اين مهلت شش روز را از بهر آن ميدادند . اگر يك دولت كاردان و دلسوزى در ميان بودى با روسيان درون‌آلوده كه بيشتر سردستگان را نشناخته بودندى بيگمان كار بسود ايران انجام گرفتى .\r\nروز بيست‌وهفتم آذر دوباره وزيران بمجلس آمدند و وزير خارجه بگفتار پرداخته از مجلس خواستار شد يا اختيار بكابينه سپارند كه التماتوم را بپذيرد و يا كميته‌اى از پنج تن از نمايندگان برگزينند و رشته را بدست او دهند . مجلس هيچكدام را نپذيرفت . كسانى از نمايندگان خواستند اختيار بناصر الملك سپارند كه با دو دولت روس و انگليس بگفتگو پرداخته آنچه سزاوار باشد با ايشان پيمان گزارد . ولى ناصر الملك آن را نپذيرفت .\r\nچهار دسته سياسى در تهران كميته‌اى پديد آورده چنين ميخواستند با سپاه روس آماده جنگ باشند ولى بيشتر ايشان داراى آن مردانگى نبوده و آنچه بر زبان\r\n\r\n","description":"","footnote":"","page_name":" 255 ","page_number":275},
  {"content":"\r\n\r\nميراندند از دلهاشان برنميخاست . در همان روزها جنبشى نيز زنان تهران نمودند .\r\nبدينسان كه دسته انبوهى از ايشان بمجلس رفتند و رئيس مجلس را ديدار كردند و كسانى تپانچه از زير چادر درآورده چنين گفتند : اگر نمايندگان بنگهدارى استقلال ايران نكوشند ما ايشان را كشته خود را نيز نابود خواهيم ساخت . مستر شوستر ارج بسيارى به اين نمايش نهاده ولى نچنانست .\r\nچنان كه گفتيم روسيان در اين روزها از در نرمى بودند . گاهى چنين ميگفتند كه همين كه دولت ايران گرايشى بپذيرفتن خواهشهاى ايشان نشان داد در زمان سپاه روس بازگشت خواهد نمود . نيز كاركنان ايشان در تهران پيش آمد كميابى نان را دستاويز گرفته بنام دستگيرى نان و پول بمردم بينوا بخش ميكردند . بار ديگر دولت چگونگى را در مجلس عنوان نمود و اين‌بار بيشتر نمايندگان اين را پذيرفتند كه يك كميته پنج‌تنى برگزيده شود كه رشته بدست او باشد ولى چون نوبت ببرگزيدن پنج كس رسيد بار ديگر نمايندگان سرباز زدند و كار بىنتيجه ماند . در همان هنگام در تبريز و رشت جنگ و خونريزى پيش ميرفت و چون آگاهى بتهران رسيد همه را تكان داد و آنان كه با دولت از در ايستادگى بودند در كار خود فروماندند و در اينجا بود كه ناشايستى خود را به همه نشان دادند . بجاى آنكه به يارى هم‌ميهنان خود برخيزند و پا بميدان آزمايش گزارند سستى از خود نمودند و فرصت از دست دادند . در اينجا دانسته شد كه آن جوش و جنبشها بيشتر باميدوارى تبريز ميبوده .\r\nدر اينميان ناگهان يفرمخان در ميدان سياست پديدار گرديد ولى با حالى كه كمتر گمان رفتى . اينمرد كاردان كه تا اينهنگام بر كنار ايستاده و همه نيروى خود را در نگهدارى سامان و ايمنى به كار ميبرد و از كوششهاى آشكار و نهان دشمنان مشروطه جلوگيرى ميكرد ناگهان از روز سىام آذر مجاهدان را با خود همدست ساخته به يارى دولت به كار پرداخت . همان روز پيش از نيمروز التماتومى با دست مجاهدان بمجلس فرستاد بدينسان : كه بايد تا چهار ساعت اختيار بدولت سپارند و مجلس را نيز ببندند .\r\nسپس خود او بمجلس رفته با رئيس آنجا گفتگو كرد و بر سر التماتوم ايستادگى نشان داد .\r\n\r\n","description":"","footnote":"","page_name":" 256 ","page_number":276},
  {"content":"\r\n\r\nيفرمخان چرا اين كار را كرد ؟ . . در اين‌باره از خود او چيزى در دست نيست و آنچه مىتوان پنداشت چند جهت او را به اين كار واداشته : يكى پيوستگى بسيار نزديكى كه او را با سردار اسعد بوده . چنان كه گفته‌ايم اين پيشواى بختيارى از روزى كه از اروپا بازگشت هوادار التماتوم ميبود و در اين‌باره راز درون او نيز دانسته نيست . اگر چه مستر شوستر گله‌ها و نكوهشها از سران بختيارى نوشته و ما نيز آنها را بيپايه نمى - شناسيم ، هرچه هست درباره خود حاج عليقلى خان جاى آن بدگمانيها نيست و آنچه در پيرامون او توان پنداشت اينست كه فريب بيگانگان را خورده است و يا همچون بسيارى پايان ايستادگى ايرانيان را بيمناك مىشناخته . چنان كه جهت دوم درباره يفرمخان همين را توان پنداشت . يفرمخان و حاج على قلى خان مردان جنگديده بودند و نيك ميدانستند جنگ با روس چه دشواريها دارد و نيز مردانى را كه در تهران گرد آمده آن نمايشها را مينمودند مىشناختند كه يك نيم ايشان دروغ ميگويند . شايد اينان مىانديشيدند اگر جنگ با روس درگيرد سنگينى بار بيش از همه به گردن ايشان خواهد افتاد و اينست بجلوگيرى ميكوشيدند . از آنسوى نويدهايى كه روس و انگليس درباره بازگشتن سپاه روس ميدادند زيان را در انديشه اينان كوچك نشان ميداد .\r\nپس از همه بايد گفت كار بد ميكردند . اين رفتار اگر از ديگران درخور چشم‌پوشى باشد از اين دو تن با آن جايگاهى كه داشتند چشم‌پوشيدنى نيست . اينان ميتوانستند رفتار بهتر از اين پيش گيرند . بدينسان كه خودشان در پايگاه مردانگى و جان‌فشانى ايستند و ديگران را بميانجيگرى اندازند .\r\nدرباره يفرمخان بهترين داورى را يكى از همراهان او كرده كه ما اينك آن را در اينجا مىآوريم . اين مرد كه تاريخچه زندگانى يفرمخان را پس از يكسال از كشته شدنش نوشته و بروزنامه‌ها داده « 1 » پس از آنكه اين كار او را نگاشته و داستان بريدگى او را با دسته داشناكسيون و رفتار ستمگرانه او را با آزاديخواهان باز نموده چنين مىگويد :\r\n\r\n\r\n","description":"","footnote":"\r\n( 1 ) سر سال مرگ يفرم كه ازو بيادآورى برخاسته‌اند اين تاريخچه نيز در آن ميان در روزنامها چاپ شده و چنين پيداست نويسنده آن از ارمنيان و از ياران نزديك يفرمخان بوده . ما در عبارت دست برده‌ايم .\r\n","page_name":" 257 ","page_number":277},
  {"content":"\r\n\r\n« كنون پاسخ آنكه آيا يفرم راستى را خاين گرديده بود يا نه ساده است .\r\nيفرم هيچگاه از انديشه نخست خود برنگشته و تنها راه به كار بستن آن را تغيير داده ولى كم‌كم از روى پيش‌آمدهاى روزانه كار بانكار خود آن انديشه انجاميده بود . گرفتاريرا بسيار ناگوار ديده و چنين مىانديشيد كه ايستادگى سخت در برابر آن به بدبختىهاى بزرگترى خواهد كشيد و زمينه براى گزندهاى ديگرى آماده خواهد ساخت و چنين باور ميكرد كه اگر سختگيرى نشود بارى بازمانده آزادى و استقلال ايران پايدار خواهد ماند ولى سختگيرى شايد مايه برافتادن آن بازمانده نيز گردد و اين بود با هواداران ايستادگى سخت دشمنى مينمود .\r\nيك جهت بزرگ ديگرى براى ديگرگونى روش يفرمخان و نبرد او با هواداران آزادى بوده است و آن اينكه يفرم از ديرزمان شيوه شورش - طلبى خود را رها كرده و بگروه بزرگان و فرمانروايان پيوسته بوده و از كاركنان دولت بشمار مىرفت و خود اين زندگانى روش او را ديگر ميساخت .\r\nبهرحال يفرم چه از روى دلخواه و چه از راه ناچارى همچون ديگر هواداران در پذيرفتن التماتوم راه خطا ميرفت . زيرا پذيرفتن التماتوم و بستن پيمان فوريه 1912 ايران را آسوده نگردانيد بلكه درهاى گرفتارى - ها و بدبختىهاى تازه‌ترى را به روى كشور گشود و همسايگان ما با آن نويدهاى دوستانه آشكار تنها به آن پيمان بسنده نكرده بر آن شدند كه حقوق بيگفتگوى ديگر ما را از دست‌مان ربايند . يفرم در روزهاى آخر زندگانى خويش اين نكته را فهميده از درون سخت دلتنگى داشت و بارها ميگفت كه چگونه او و همراهانش فريب كاركنان سياسى روس و انگليس را خوردند و چگونه نفهميدند پذيرفتن التماتوم و بستن مجلس به اين نتيجه‌ها خواهد رسيد و از اينرو بنوميدى سختى دچار شده و چندان دلگير شده بود كه از گفتگو از آينده ايران دل آزرده مىشد و آرزو ميكرد كه ايران را ترك كرده و رفته در يك گوشه از كشورهاى بيگانه كنج‌نشينى كند كه ناگهان در شهر كوچك شورجه . . . درگذشت » .\r\nاين نوشته چون گفته‌هاى ما را روشن ميسازد آن را در اينجا آورديم . آرى يفرمخان بهمدستى مجاهدان بهوادارى دولت برخاسته كشاكشى را كه ميانهء دولت و توده از بيست روز پيش برپا بود بپايان رسانيد . همان روز مجلس آن كميته پنج‌تنى را برگزيده و اختيار را به او سپرد . يكى از اندامهاى آن حاج عليقلى خان بود اينان\r\n\r\n","description":"","footnote":"","page_name":" 258 ","page_number":278},
  {"content":"\r\n\r\nبهمداستانى وزيران التماتوم روس را ( با اندك تغييرى در خواهش دوم ) پذيرفتند و همان روز پيش‌آمد را بسفارت‌هاى روس و انگليس پيغام زبانى فرستادند .\r\nدولت چون چيره شده بود به اين اندازه بسنده نكرده بر آن شد مجلس را بيكبار از ميان بردارد و روز دوم دى ( دوم محرم 1330 ) نشستى بس بزرگ در دربار برپا كردند كه وزيران و انبوهى از نمايندگان مجلس و ديگران در آنجا بودند . آقاى وزير خارجه گفتار درازى از حال كشور و پيش‌آمد التماتوم و ايستادگىهاى مجلس رانده نكوهش بسيار كرد و چون از پيش يادداشتى بامضاى همه وزيران نوشته و آماده داشتند آن را به ناصر الملك دادند . اين يادداشت نخست تاريخچه التماتوم و كشاكش دولت و مجلس را مىسرايد و چنين ميگويد :\r\n« به خوبى روشن است كه هنگاميكه نخستين‌بار كابينه چگونگى را بمجلس آورد هرگاه نمايندگان با دولت همداستان شده بودندى سپاه روس از رشت بازگشتى و بدبختىهايى كه در پى آن در سايه فتنه‌انگيزى پاره كسان در تهران رخ داد و تلگراف‌هاى گزافه‌آميزى كه بشهرها فرستاده مردم را بشورش برانگيختند رخ ندادى و خونريزيهاى رشت و تبريز پيش نيامدى نمايندگان دموكرات تلگراف به همه شهرهاى ايران بلكه بشهرهاى بيرون از ايران نيز فرستاده مردم را ببرداشتن تفنگ و شوريدن و پرهيز كردن از كالاى روس و انگليس و نافرمانى با دولت برانگيختند . . . »\r\nسپس باز بتاريخچه پيش‌آمد مىپردازد و در پايان آن بودن مجلس را با نيرومندى دولت ناسازگار ستوده از نايب السلطنه درخواست فرمان براى بستن آن مىكند .\r\nاز اينجا پيداست كه ناصر الملك و وزيران چشم داشته‌اند ايرانيان بيچون و چرا التماتوم روس را بپذيرند و در برابر چنان زورگويى هيچگونه ايستادگى از خود نشان ندهند و اينست آن جوش و جنبش را گناه مردم مىشمارند . از اين بدتر آنكه جنبش و خروش رشت و تبريز را يك چيز سرسرى و نتيجه تلگرافهاى گزافه‌آميز تهران مىستايند . نيز خونريزىهاى اين دو شهر را نتيجه آن تلگرافها شمرده چنين وامىنمايند كه گناه از تبريزيان و رشتيان بوده . با آنكه ما خواهيم ديد در\r\n\r\n","description":"","footnote":"","page_name":" 259 ","page_number":279},
  {"content":"\r\n\r\nرشت و تبريز خود روسيان داستان خونريزى را پيش آوردند و چيزى بود كه مى - بايست بشود .\r\nاين نمونه‌ايست كه اين دسته سررشته‌داران گرفتار چه پستىها و نادانىها بودند . براى آنكه بر يكمشت ديموكرات چيره درآيند و آنان را از ميدان بيرون كرده خودشان آزادانه اسب‌دوانى كنند اين‌گونه سخنان بيپايى را كه دستاويز در دست دشمنان توانستى بود برشته نگارش كشيده در چنان مجلس بزرگى ميخوانند .\r\nبارى ناصر الملك پيشنهاد وزيران را پذيرفته دستور بستن مجلس را داد و به كار بستن اين دستور را به يفرمخان واگزاردند . يفرمخان پسين آن روز يكدسته از پيروان خود را فرستاده نمايندگان را از آنجا بيرون كرد و درب بهارستان پاسبانان گزارده دستور داد كسى را بدرون راه ندهند .\r\nبدينسان مجلس بسته شده دولت در كار خود بيكبار آزاد شد و چنان كه گفتيم التماتوم را نيز پذيرفته نوشته به سفارت روس فرستاد . بدينسان جوش و خروش تهران از ميان رفت و ما كنون بازگرديم داستان تبريز را بسراييم .\r\n\r\n","description":"","footnote":"","page_name":" 260 ","page_number":280},
  {"content":"\r\n\r\n\r\nگفتار سىودوم جنگهاى خونين تبريز\r\nكنون بيك داستان پرشور و دردناكى ميرسيم : جنگهاى دليرانه مجاهدان تبريز با روسيان و رفتار خونخوارانه روسيان با بيگناهان در آن زمان ، روسيان تا توانسته‌اند پرده به روى اين داستان كشيده نگزارده‌اند چگونگى بيرون افتد و دولت ايران كه خواسته آن را در اروپا منتشر سازد همدستى پاره كاركنان انگليس با روسيان جلو آن را گرفته . سپس نيز جز از پرفسور براون كه دفترى در اين‌باره نوشته و چاپ نموده كسى از اين داستان سخنى نرانده . شايد بيشتر ايرانيان از پيش‌آمد بدانسان كه رو داده آگاهى ندارند . اينست در اينجا آن را هرچه بازتر خواهيم نگاشت و ما در اين باره گذشته از آگاهيهاى خودمان از كسانى كه در آن جنگ پا در ميان داشتند پرسشها نموده و بنوشته‌هاى دولتى نيز دسترس داشته‌ايم .\r\nچنان كه گفتيم روسيان بآمادگى ميكوشيدند و شب پنجشنبه بيست‌ونهم آذر ( 29 ذيحجه 1329 ) بهنگامى كه تبريزيان در خانهاى خود آسوده بودند ناگهان به كار برخاستند و دو تن را بيگناه كشتند و پيش از آنكه آفتاب بدمد جاهايى را در شهر فراگرفتند . چگونگى اين بود كه پاسى از شب رفته چند تن سالدات بعنوان اينكه مىخواهند سيم تلفون را ميانه باغ شمال و قونسولخانه درست كنند بجلو در شهربانى آمدند و خواستند بالاى بام شهربانى روند . حسين نام پاسبان كه جوان دليرى بود بايشان راه نداده پاسخ داد بايد با تلفون از رييس شهربانى دستور خواهم . سالداتها نايستاده بازگشتند و پس از اندكى همراه يك افسر و چند تن سالدات ديگر دوباره آمدند .\r\nافسر پرسيد كدام پاسبان از شما جلوگيرى كرد ؟ آنان چون حسين را نشاندادند\r\n\r\n","description":"","footnote":"","page_name":" 261 ","page_number":281},
  {"content":"\r\n\r\nافيسر در زمان با تپانچه او را از پا درآورد . نيز يكتن گارد را كشت . ديگران چون نخواستند دست باز كنند گريخته جان بدر بردند . روسيان نيز بازگشتند . ولى پيش از دميدن روشنايى به كار برخاسته ناگهان برسر شهربانى و عمارت عالىقاپو و ديگر اداره‌ها كه در آن نزديكى بود آمده همه را فراگرفتند و در هركدام يكدسته سالدات و قزاق جا دادند و در آن تاريكى هركه را ديدند كشتند . نيز دسته انبوهى از ايشان پيرامون ارك را گرفتند . سپس چون روشنى دميد بعنوان اينكه شهر را بدست گيرند و از مجاهدان تفنگ و فشنگ بازگيرند دسته‌دسته سالدات و قزاق را بكوچه‌ها و بازارها فرستادند . امير حشمت كه اين زمان كارهاى شهربانى و اداره لشگر با او بود و در كوچه صدر مىنشست گرد خانه او را گرفتند .\r\nشبانه نايب الاياله و امير حشمت و ديگران از چگونگى آگاه شدند ولى كارى نتوانستند و چون روز شد و مردم ناآگاه از خانه‌ها بيرون آمده در كوچه‌ها بآمد و شد پرداختند سالدات و قزاق كه سر كوچه‌ها را گرفته بودند هركه را ميديدند دست بجيب و بغل او برده پول و ساعت او را درمىآوردند ، بسيارى را لخت ميكردند ، بسيارى را كتك ميزدند ، اگر يكى بچشمشان بيمناك مىآمد و يا گمان داشتن تپانچه بوى مىبردند نزديك نرسيده با گلوله ميزدند ، اندكى نگذشت كه تيراندازى نيز آغاز شد از پشت‌بام كاروانسراها و ديگر جاها كه بودند بگلوله‌ريزى پرداختند ، نيز از باغ شمال توپها بآتشفشانى برخاست و شهر پر از خروش گرديد . مجاهدان با آنكه ناگهانگير شده بودند خود را نباختند . از نيمه شب با تلفون به كلانتريها آگاهى داده شد و همگى آنها آماده مىايستادند . ولى دست به جنگ باز نميكردند . در اينميان ضياء الدوله در خانه خود در چهارمنار نشسته و شادروان ثقة الاسلام و بيشتر نمايندگان انجمن نيز به آنجا درآمده بودند و در پيرامون پيش‌آمد گفتگو ميكردند . ضياء الدوله دستور داد كارگزارنامه‌اى بقونسول روس نوشته خواهش كند روسيان تيراندازى را رها كرده بجا - هاى خود بازگردند تا در پيرامون پيش‌آمد جستجو و گفتگو شود . نامه‌هايى نيز بقونسولگريهاى ديگر نوشتند . نيز خود كارگزار همراه ناظم الملك نامى بقونسولگرى رفت . ولى از هيچيك از اينها نتيجه بدست نيامد . قونسول پاسخ داد : بايد نايب الاياله\r\n\r\n","description":"","footnote":"","page_name":" 262 ","page_number":282},
  {"content":"\r\n\r\nتفنگ‌هاى مجاهدان را از دست ايشان بگيرد تا من از رييس سپاه روس خواهش كنم تيراندازى را رها كنند . در اين ميان پياپى از كلانترىها تلفون كرده دستور ميخواستند .\r\nامير حشمت در خانه خود ميان شليك مانده با تلفون چاره ميخواست . ضياء الدوله و نمايندگان و ثقة الاسلام چون انديشه روسيان را بدست آوردند و راه ديگرى نديدند پاسخ دادند : براى نگهدارى خود جنگ كنيد . امير حشمت ايستادگى كرده نوشته خواست . اينان دريغ نگفته نوشته‌اى نيز نوشتند و همگى آن را مهر كردند و چون اين كار انجام گرفت و بامير حشمت و ديگران آگاهى داده شد بيكبار مجاهدان بجنگ برخاستند و از چندين سو زد و خورد سختى آغاز كردند . روسيان كه در آن دو سه ساعت بر مردم بيدست و پا چيرگى مينمودند و از مجاهدان سستى ديده خود را فيروز مىپنداشتند بيكبار خود را ميان آتش يافتند . امير حشمت با كسان خود از خانه بيرون آمده در كوچه‌ها آتش جنگ را فروزان ساختند . مشهدى محمد عليخان از سمت بازار و اسد آقا خان از ليلاوا بپيشرفت پرداختند . هردسته از هركجا كه بودند بروسيان تاختند . از مارالان حاج حسينخان با باغ شمال زد و خورد سختى ميكرد . از ارك دو توپ بغرش آمده پاسخ گلوله‌هاى روسيان را ميداد .\r\nهركس ميخواست غيرت و مردانگى را تماشا كند مىبايست در اين روز بتبريز آيد . سراسر شهر شوريده و مجاهدان مىكشتند و كشته ميشدند و گام‌بگام پيش مى رفتند . بگفته يكى از مجاهدان جنگ نبود كشتار بود . روسيان اگر يكى ميكشتند ده تن و بيست تن كشته ميشدند . سختى رزم در چندجا بود : اسد آقا خان كه از ليلاوا پيش مىآمد در مهادمهين با سنگرخانه و دنسكى كه قزاقان با يك شصت‌تير در آنجا بودند دچار آمد . از دو سو كوشش سختى مىرفت . قزاقان با آنكه جاى استوارى داشتند در برابر فشار دليرانه مجاهدان تاب نياوردند . يك سركرده با چند تن از قزاق به خاك افتادند و چند تن زخم سختى برداشتند . ديگران ايستادگى نتوانسته سنگر را رها كردند و خود را بقونسولخانه كشيدند . مجاهدان شصت‌تير را با چند اسب قزاق و پارهء ابزار ديگر بدست آوردند . و چون بيش از اين نمىخواستند كه راه بسوى ارك باز كنند بقونسولگرى نپرداخته به راه خود پيشرفت دادند . اين يكى از جاهايى بود\r\n\r\n","description":"","footnote":"","page_name":" 263 ","page_number":283},
  {"content":"\r\n\r\nكه جنگ بس سخت و خونينى ميرفت . ديگرى در پيرامون ارك كه روسيان كوچه‌ها را گرفته بودند و مجاهدان گام‌بگام جنگ‌كنان آنان را پس ميراندند و پياپى از دو سو كشته ميشدند . در اينجا يكدسته از سالدات خود را به خانه يكمرد سلمانى انداخته آنجا را سنگر گرفتند كه هركه ميخواست نزديك شود آماج تيرش ميساختند .\r\nمجاهدان خواستند راه باز كنند تا آنان بگريزند . در اينميان حاج بابا خان اردبيلى با دسته خود رسيده جنگ با آنان را به گردن گرفت و كسان او پا بجلو گزارده در اندك زمانى روسيان را همه از پا انداختند . اين همان خانه است كه سپس روسيان ويران ساختند و بيچاره سلمانى را با شاگردش بدار آويختند .\r\nبدينسان رزم پيش ميرفت تا مجاهدان پيرامون ارك را از دشمن پرداختند و امير حشمت از آنسوى تا عالىقاپو رسيد . در اينجا نيز يكرشته جنگ و كشتار پيش رفت تا روسيان را از عالىقاپو و بانك روس و آن پيرامونها بيرون راندند . يكدسته از قزاقان ايرانى كه روسيان با خود آورده بودند غيرتمندانه در اينجا بمجاهدان پيوستند و كسانى از ايشان در گرفتن عالىقاپو كشته شدند . نيز شهباز نامى از دليران مجاهدان در اينجا كشته گرديد .\r\nيكدسته از روسيان در اداره شهربانى ايستادگى مينمودند . مجاهدان بسراغ ايشان رفتند و از پشت‌بام و از اينسو و آنسو گرد ايشان را فراگرفتند . روسيان گريزگاه نداشتند . مجاهدان خواستند ايشان را نكشند . رجب سرابى كه در مردانگى - هاى آن روز يكى از پيشگامان و دليريهاى فراوان كرده بود چون زبان روسى ميدانست از سنگر بيرون آمده با روسيان بسخن پرداخت و بايشان پيشنهاد نمود خود را بسپارند و ايمنى داد كه مو از سر كسى از ايشان كم نخواهد شد در اينميان كه اين سخنها را ميگفت يكى از روسيان با تير از دهانش زد و مرد غيرتمند افتاده و در همانجا جانداد .\r\nمجاهدان چون اينرا ديدند ديگر نايستاده بجنگ پرداختند و در اندك زمانى يكايك روسيان را از پا انداختند . اين گفته امير حشمت است كه پنجاه كس بيش بودند و كسى زنده نماند . از كسانى كه در اين جنگ پيشگام بودند و دليرى بسيار نمودند\r\n\r\n","description":"","footnote":"","page_name":" 264 ","page_number":284},
  {"content":"\r\n\r\nسلطانعلى وابش و يوسف از مجاهدان بنام بودند ، هم گويا در اين جنگ بود كه نايب محمود ( برادر نايب محمد آقا ) كشته گرديد .\r\nپس از اين فيروزى امير حشمت تلفن كرد و چگونگى را بضياء الدوله آگهى داد . پس از گرفتن عالىقاپو و شهربانى دست و بال مجاهدان بازتر شد . آقاى بلورى نيز با دسته‌اى از نوبر به آنجا آمد ، ولى جنگ همچنان پيش ميرفت .\r\nاين هنگام بايستى بكاروانسراى محمداف پردازند . كسانى كه تبريز را ديده‌اند ميدانند عالىقاپو در كانون شهر نهاده و اداره شهربانى كه گفتيم ( جاييكه كنون دبيرستان شده ) پيوسته به آن و كاروانسراى محمداف نيز چندان دور نيست . روسيان اينجاها را استوار ديده و سنگر گرفته بودند كه كانون شهر را در دست داشته باشند و از اينجا تا باغ شمال راهها نيز در دست ايشان بود . نزديك بپايان روز بود كه مجاهدان با كاروانسرا بجنگ پرداختند و از چند سو بشليك برخاستند . مشهدى محمد عمو اغلى نيز با دسته‌اى از سوى سرخاب پيش آمد . چنان كه گفتيم اين دسته سالدات كه از اردبيل آمده و در اين كاروانسرا جا داشتند جنگجويان دلير و در بلندى و تناورى نيز از ديگر سپاهيان روس جدا بودند و چون جنگ آغاز شد بسيار دليرانه جنگ مينمودند و پياپى گلوله مىباريدند ، ولى مجاهدان نچنان برآشفته بودند كه پرواى جان كنند .\r\nهمين كه اندك جنگى پيش رفت بيكبار چنان تاخت بردند كه روسيان دست از پا نشناخته سراسيمه سنگرها را رها كرده بسوى باغ شمال گريختند . انبوهى از ايشان كشته شده و در كاروانسرا افتاده بودند .\r\nدر اينهنگام روز بپايان ميرسيد و خواه ناخواه جنگ فرونشست . بدينسان يك روز پرشورى بتبريز گذشت . در اين جنگها بيشتر مجاهدان چه آنان كه نام برديم و چه ديگران ، پا در ميان داشتند ( جز از فداييان ارمنى كه از دو روز پيش از شهر بيرون رفته در ديه مجومبار بودند ) ولى شايد هزار تن بيشتر جنگ نميكردند و به ديگران نياز نمىافتاد .\r\nاز كسانى كه بايد در اينجا نام بريم كربلاى حسين آقا فشنگچى است زيرا در آغاز روز جنگ نخست را با روسيان او كرد . يكدسته سالدات از پل‌اجى برميگشته‌اند\r\n\r\n","description":"","footnote":"","page_name":" 265 ","page_number":285},
  {"content":"\r\n\r\n19 - اين پيكره در سال 1325 ( 1286 ) برداشته شده شادروان على مسيو با گروهى از پيشروان آزادى در سال 1276 ردهء يكم : از راست به چپ - آقا مير قاسم ليلاوايى - آقا كريم اسكندانى - حسن على مسيو - ضرغام ( دانسته نيست او براى چه بوده ) - قدير - آخرى را نميشناسم - رده دوم : چهارمى آقا مير على اكبر سراج و پس از آن حاج محمد عمو ( ميراب ) و مشهدى محمد صادق است - ردهء سوم : سومى مشهدى محمد عليخان و پنجمى كربلايى حسين خان باغبانست\r\n\r\n","description":"","footnote":"","page_name":" 266 ","page_number":286},
  {"content":"\r\n\r\nدر ميدان كاهفروشان به او و كسانش برخوردند . كربلاى حسين آقا در برابر ايشان بجنگ برخاست و با يك شليك چند تن از روسيان و چند تن از مجاهدان كشته شدند .\r\nاز روسيان كسانى كه ماندند گريخته جان بدر بردند . اين زمان هنوز از جاهاى ديگر مجاهدان جنگ نميكردند .\r\nامروز توده انبوه نيز غيرت و مردانگى بسيار مينمودند و از آغاز روز در هركجا پشت مجاهدان افتاده آواز بآواز ايشان مىانداختند .\r\nمشهدى محمد عليخان ميگويد : يكى از تفنگچيان ما كفش درستى نداشت .\r\nيكى از مردم كفشهاى تازهء خود را از پا درآورده با خواهش بسيار به او داد و خويشتن در آن سرما پاى برهنه ماند . ميگويد : روسيان كه به خانه سلمانى پناهنده شده بودند آقا نامى را از مجاهدان دلير از پا انداختند . من تفنگ او را برداشته بمجاهدى كه تفنگ همراه نداشت دادم . در اينميان برادر آقا كه مرد كارگرى بود گريه‌كنان نزد من آمده و گله سختى كرد كه چرا تفنگ را به او نداده‌ام تا خون برادرش را گيرد . ميگويد :\r\nمن تفنگ ديگرى پيدا كرده و به دستش دادم و او دلسوزانه بجنگ پرداخت و چنان كه آرزويش بود خون برادرش را گرفت .\r\nميگويد : برادر من جواد چنان خود را به روى سالداتى انداخت كه باهم گلاويز شدند و ما ناگزير شديم سالدات را از پهلويش زده از پا اندازيم تا او را رها سازيم .\r\nآقاى بلورى ميگويد : در آغاز روز مجاهدان نوبر در خانه ما گرد آمدند و دكتر زين العابدين خان « 1 » نيز به آنجا آمد و چون در آنسو نيز جنگ ميرفت زخميان را كه ميآوردند دكتر زخمهاى ايشان را مىبست و در يك اطاقى روى رخت‌خواب ميخوابانيد . مردم همگى برادروار دلسوزى مينمودند . ميگويد پس از نيمروز كه آگهى آوردند امير حشمت بعالىقاپو رفته و ما نيز خواستيم با حاج احمد نقاش و ديگران به آنجا رويم مادرم خودش تفنگ را بدست من داد و بنام اينكه بجنگ دشمن دين و كشور ميروم با خرسندى و خوشنودى راه انداخت .\r\n\r\n\r\n","description":"","footnote":"\r\n( 1 ) دكتر ايرانشهركه يكى از پيشروان و سردستگان آزادى بشمار و در انجمن نيز نمايندگى داشت .\r\nكنون در تبريز زندگى مىكند و مرد برگزيده نيكنامى است .\r\n","page_name":" 267 ","page_number":287},
  {"content":"\r\n\r\nشب آدينه شهر آرام بود و تنها گاهى آواز تفنگ شنيده ميشد . امروز ضياء الدوله تلگراف پايين را بوزارت داخله فرستاد : « 1 » .\r\n« شب 29 سالدات روس باسم سيم كشيدن عزيمت رفتن به پشت‌بام عمارت نظميه ميآيند مأمورين ممانعت مينمايند سالدات غفلتا يك نظميه و يك گارد را ميزنند صبح زود بعد از يك شليك اطراف نظميه را ميگيرند الان كه قريب ظهر و پنجشنبه است بنقاط مختلف حتى ارك سالدات حمله و محاصره نموده‌اند از طرفين كشته شده تفنك‌ها را از مردم ميگيرند همه كس را لخت ميكنند بازار بسته شهرآشوب كاغذهاى رسمى بقونسولها نوشته شده هرچه ممكن بود جلوگيرى شد روسها دست برنميدارند ميخواهند شهر را تصاحب كنند تكليف را فورى معين نماييد ضياء الدوله » .\r\nكارگزار گزارش را بوزارت خارجه چنين آگاهى داد :\r\n« امروز پنجشنبه از اول صبح جمعى از قوه نظامى روس آمده اداره نظميه را ضبط و با نظميه طرف شده جمعى سالدات هم دور ارك رفته تاكنون كه يكساعت بغروب ميماند از چند نقطه مشغول انداختن توپ و تفنگ هستند و عده تلفات معلوم نيست . بنده براى رفع غايله و استعلام از علت اين اقدام باتفاق آقاى ناظم الملك بجنرال قونسولگرى رفته اينطور قونسول تقرير نمود كه شب پنجشنبه بيست‌وهشتم « 2 » سالدات براى برداشتن سيم تلفون باغ شمال به نزديكى اداره نظميه رفته از طرف نظميه به آنها ممانعتى شده بود ده نفر را مأمور بستن سيم تلگراف ( ؟ ) كرده‌اند نظميه بيكى از سالداتها حمله نموده آنها هم دو نفر نظميه را كشته‌اند صبح زود كه سالدات براى گشت طرف بازار آمده‌اند باز نظميه بسالدات حمله كرده و با آنها طرف شده‌اند بنده بعلاوه اينكه بموجب مراسله رسمى از جنرال قونسول منع سالداتها را از تيراندازى و مراجعت دادن آنها را بمحل‌هاى خودشان خواسته بود و در ضمن مذاكرات شفاهى هم اين تكليف را نمود كه غايله ساكت شود بعد رسيدگى به عمل آيد جوابدادند لازم است ايالت امر بنزع\r\n\r\n\r\n","description":"","footnote":"\r\n( 1 ) تلگرافهايى كه ضياء الدوله بوزارت داخله فرستاده رونويس بسيارى از آنها بوزارت خارجه آمده و ما آنها را با تلگرافهاى كارگزار و پاره آگاهيهاى رسمى ديگرى از وزارت خارجه گرفته‌ايم . اگرچه از اين تلگرافها آگاهى بيشترى بدست نمىآيد و سپس خواهيم ديد كه دولت ايران در آن زمان داستان درست اين پيش‌آمد را بدست نياورده است با اينهمه چون گواه استوارى گفته‌هاى ماست آنها را در اينجا ميآوريم .\r\n( 2 ) بيست‌ونهم درست است . چون اروپاييان تا نيم‌شب از روز پيش ميشمارند اينست چنان شمرده .\r\n","page_name":" 268 ","page_number":288},
  {"content":"\r\n\r\nاسلحه نمايند و منهم برييس اردو ميگويم ترك تيراندازى مينمايند بعد از مراجعت با نايب الاياله و اعضاى انجمن در خصوص اظهارات قونسول مذاكراتى نموده با تصويب ايشان در جواب نوشت كه در موقع محصور بودن شهر نزع اسلحه از قشون و مستحفظين بلد از حيز امكان خارج است و بعد از اينكه سالداتها ترك تيراندازى و مراجعت بمحل‌هاى خود كردند و غايله رفع شد غير از قشون و مستحفظين شهر در دست هركسى اسلحه باشد اسلحه آنها از طرف ايالت نزع خواهد شد هنوز جواب مراسله نرسيده و معلوم نيست عاقبت اين دعوى بكجا خواهد انجاميد 29 ذىحجه خليل » .\r\nفردا آدينه سىام آذر ( سىام ذيحجه 1329 ) هنوز آفتاب درنيامده جنگ آغاز گرديد . توپها از باغ شمال و از ارك غرنبيدن گرفته تفنگها بشراشر برخاست . امروز جنگ در پيرامون باغ شمال مىرفت . اين باغ كه از سه سو به شهر پيوسته از هرسو با آن زد و خورد ميشد . روسيان كه ديروز در شهر پراكنده شده اميد ميداشتند باندك زمان سراسر آن را در دست خواهند داشت امروز در باغ شمال بنگهدارى خود ميكوشيدند و جز از يكدسته از ايشان كه در قونسولگرى جا داشتند و مجاهدان بايشان نميپرداختند همه در باغ ميبودند . امروز سختى جنگ در سوى مارالان بود . روسيان در اين كوى در خانه‌ها كشتار و تاراج دريغ نميگفتند و بهر خانه‌اى درميآمدند زن و مرد و بزرگ و كوچك زنده نميگزاردند و بسيارى را در تنور انداخته و نفت ريخته آتش ميزدند .\r\nحاج حسينخان بخوانخواهى برخاسته رزم بس سختى ميكرد و از روسيان بسيار ميكشت در ديگر جا جنگ به اين سختى نبود .\r\nامروز يكدسته از قرباغيان كه بسته روس بودند بايالت آمده خواستار شدند تفنگ و فشنگ بايشان داده شود تا بنام مسلمانى همراه ايرانيان با روس جنگ كنند .\r\nنيز كسانى از بدخواهان مشروطه از دوچيان و ديگران كينه را كنار نهاده خواستار همگامى با مجاهدان گرديدند . ولى چون نيازى به يارى ايشان ديده نميشد سردستگان سپاس‌گزارده آنان را بازگردانيدند .\r\nهركس ميدانست دولت روس چندين صد هزار سپاه دارد و اين جنگ با او بجايى نخواهد رسيد و هركس آينده بيمناكى را با چشم ميديد با اينهمه جوشش خون و\r\n\r\n","description":"","footnote":"","page_name":" 269 ","page_number":289},
  {"content":"\r\n\r\nغيرت مردم را آسوده نميگزاشت . در اين چهار روز حالت‌هاى شگفتى از مردم ديده ميشد كه بايد در تاريخ يادگار ماند .\r\nجوان هفده ساله بيخانمانى را ميگويند كه شب‌ها در بازارچه نوبر ميخوابيده است در شب دوم يا سوم جنگ دو تن سالداتى از بازارچه ميگذشته‌اند جوانك خود را در پاچال نانوايى پنهان مىكند و جز يك كارد بزرگى با خود نداشته است . چون سالداتها از نزديك ميگذرند جوانك بيرون پريده و از پشت سر يكى را گرفته با كارد زخمهاى پياپى مىزند و تفنگ او را از دستش ميگيرد . آنديگرى سراسيمه گريخته خود را بيرون مىاندازد و جوانك تفنك و فشنگ شكار خود را برداشته بمجاهدان ميپيوندد .\r\nهم از چيزهاى نوشتنى است كه يك روس كه گويا افيسر نيز بوده چون بدسته سوسيال ديموكرات روس پيوستگى داشته به اين زورگوييهاى همشهريان خود تاب نياورده و جايگاه خود را گزارده بمجاهدان پيوست . از اينسوى بابايوف نامى از ايرانيان كه در قونسولگرى كار ميكرد در اين چهار روز جنگ در خانه خود در ارمنستان بالاخانه‌اى را سنگر گرفته پياپى گلوله مىريخت و چندين تن از مردم بيدست و پا با تيرهاى او به خاك افتاد .\r\nامروز روسيان بازارچه‌هاى نوبر و مقصوديه و خيابان را كه در دسترس داشتند تاراج كردند . اين نيز نوشتنى است كه در اين چند روز روسيان بهركجا دست مييافتند يغما ميكردند ولى مجاهدان بانك روس و بانك شاهنشاهى و ديگر تجارتخانه‌هاى بستگان روس و انگليس را كه در دست داشتند سخت نگهدارى نمودند و با آن فشار بىپولى و با همه دشمنى كه با روس در ميان بود دست بسوى دارايى ايشان دراز نكردند . امير حشمت بارها سفارش ميكرد كه بانك روس را سخت نگهدارى كنند . در آن چند روز با همه خشمى كه ايرانيان را بود و يكى از آزاديخواهان را ميگويند از بس خشمناك بود چون سالداتى را بكشت يكمشت از خون او را خورد . با اين كينه‌توزى اندك گزندى يا زيانى بيك اروپايى يا مسيحى نرسيد و اين چيزيست كه قونسول انگليس با همه دشمنيها كه با ايرانيان مينموده از گواهى به آن بازنايستاده .\r\nامروز از تهران تلگراف رسيد مردم جنگ نكنند . گويا دستورى نيز از سفارت\r\n\r\n","description":"","footnote":"","page_name":" 270 ","page_number":290},
  {"content":"\r\n\r\nروس بقونسول رسيد . شب شنبه قونسول نشستى از قونسول‌هاى انگليس و فرانسه و پاره ايرانيان برپا نموده گفتگوى رها كردن جنگ را بميان آورد . گويا ضياء الدوله و ثقة الاسلام نيز در آن نشست بودند و از دو سو بر آن نهادند از فردا جنگ نكنند . ولى چون راه ميانه قونسولخانه و باغ شمال بسته و تلفون نيز پاره شده بود قونسول نتوانست پيام بلشگر گاه فرستد و نتيجه‌اى بدست نيامد . شب باز آرامش بود و جز آواز تفنگ گاهگاهى آوازى شنيده نمىشد .\r\nروز شنبه يكم ديماه ( يكم محرم 1330 ) همچنان از آغاز روز جنگ درگرفت .\r\nتوپها از باغ شمال و از ارك بغرش آمدند . گلوله‌هاى روسها بارك كمتر ميرسيد و آنچه ميرسيد زيان كمتر مىرسانيد « 1 » . ولى خانه‌هاى ميانهء ارك و باغ همه در زير آتش بودند . بسيارى از مردم در آن سرماى زمستان خانه‌هاى خود را رها كرده بجا - هاى ديگر مىگريختند . در چنين گيرودار از بسته بودن دكانها نان نيز در شهر كمياب و مردم از اين‌باره نيز در سختى بودند .\r\nامروز مجاهدان بباغ شمال نزديكتر بودند و فشار بيشتر مىآوردند . امروز نيز سختى جنگ در مارالان بود . از ايروان يكدسته سپاه با توپخانه به يارى مىشتافتند .\r\nولى روسيان نابودى را به خود نزديكتر از آن سپاه ميديدند . مجاهدان با يك تاختن توانستندى باغ شمال را از ميان بردارند و همه را نابود سازند . اين بود از پسين امروز به راه ديگرى درآمدند و آن اينكه بيگناهان را كشتار كنند و چشم مجاهدان را ترسانند . روزهاى گذشته گاهى اين كار را در سوى مارالان ميكردند . امروز بيكبار آن را هرچه سخت گردانيدند و ديوارها را شكافته از خانه به خانه درآمده در بسيارى از آنها هركه را يافتند از زن و مرد و بزرگ و كوچك نابود ساختند . در آن كوى بيشتر خانه‌ها تنور دارد . روسيان دو تن دو تن با سيم بهم بسته و بنزين پاشيده در تنورها آتش مىزدند .\r\nبه اين درندگى از سه ساعت بغروب برخاستند و در همان هنگام قزاق و سالدات در ارمنستان هركه را ميديدند از دور با تير ميزدند . نيز دسته‌اى از آنان از باغ شمال\r\n\r\n\r\n","description":"","footnote":"\r\n( 1 ) هنوز جاى آن گلوله‌ها بر ديوارهاى ارك پديدار است .\r\n","page_name":" 271 ","page_number":291},
  {"content":"\r\n\r\nناگهان به خانه ختاييان ريختند و دست بكشتار و تاراج باز كردند . اينان خانواده بازرگانى بزرگى هستند و دارايى فراوانى دارند و در كوچه صدر ( نزديك بباغ شمال ) چندين خانه پهلوى هم از ايشانست . روسيان كه از دو سال‌ونيم در باغ لشگرگاه داشتند و روزانه آمد و شد ميكردند اين خاندان و خانه‌هاى آنان را نيك مىشناختند و چون ميخواستند با كشتار و يغما چشم مردم را بترسانند و مجاهدان را بستوه آورند بيك خاندان بنامى پرداختند . سه ساعت بغروب ناگهان دسته‌اى سالدات به پشت‌بام آمده از آنجا از ديوار خود را به خانه حاج على آقا ( برادر بزرگ ختاييان ) رسانيدند .\r\nمردم خانه بهم برآمده سراسيمه باينسو و آن‌سو دويدند . كسانى از آنان خود را بحياط ديگرى رسانيدند . كسانى اين نتوانسته بيك زيرزمينى پناهنده شدند . همگى گمان تاراج مىبردند و بيم كشتار به خود راه نمىدادند . ولى روسيان همين كه بجلو زير زمينى رسيدند بيكبار شليك كردند و هفت تن از ايشان را كه شادروان حاج على و زن او ( با يك بچه كه آبستن بود ) و محسن آقا پسرشان و سه تن نوكر و يك پسر نوكر باشند بيكدم از پا انداختند سپس بزيرزمينى درآمده ديگران را كه ده تن بودند و برخى از آنان زخم داشتند دستگير كردند و در برابر چشم آنان بتاراج خانه پرداختند و هراطاقى را كه يغما ميكردند با تلمبه بنزين پاشيده آتش مىزدند . هنگامه دلگداز شگفتى بود . يكدسته بر روى خاك در خون طپيده جان مىسپردند . يك دسته در دست دشمن اشك از ديده ميباريدند و يا از درد زخم مىناليدند . روسيان نيز فيروزانه به كار خود ميپرداختند . افسوس ! چون آن خانه را آتش زدند بخانه‌هاى ديگر آن خاندان كه كسانش گريخته بودند پرداخته به آنها نيز آتش زدند و تا نزديك غروب سرگرم اين كارها بودند و سپس گرفتاران را برداشته با خود بباغ بردند و در آنجا زخميان را جدا كرده به بيمارستان فرستادند و ديگران را كه بيشتر زن و بچه بودند در گوشه‌اى كه نشيمن خانواده‌هاى باغبانان بود « 1 » جا دادند .\r\n\r\n\r\n","description":"","footnote":"\r\n( 1 ) باغ شمال بسيار بزرگ است . هميشه چندين باغبان در آن كار مىكردند و اينان در خود باغ خانه و نشيمن مىگرفتند روسيان نيز آنان را بيرون نكرده بودند و كسانى را كه در اين جنك دستگير مىكردند در خانه‌هاى ايشان جا ميدادند .\r\n","page_name":" 272 ","page_number":292},
  {"content":"\r\n\r\nچون خانه‌هاى ختاييان بباغ شمال نزديك است و در آن ميان كه اين داستان دلگداز در خانه‌هاى ايشان رخ ميداد سراسر شهر پر از شور و غوغاى جنگ ميبود مجاهدان از پيش‌آمد در آن هنگام آگاهى نيافتند و گرنه از شتافتن به يارى ايشان با هر سختى كه داشت بازنمىايستادند . پس از غروب كه آتش جنگ فرونشست آگهى از داستان پيدا كردند و اين زمان روسيان از آنجا خود را بباغ كشيده بودند .\r\nاين درندگىها اثر خود را بخشيده از امروز در شهر حال ديگرى پديد آمد .\r\nمردم بر خاندانهاى خود ترسيده در كار خود فروماندند و چنان كه شيوه درماندگانست زبان بشكايت از مجاهدان باز كردند و بسيارى از پيشروان دستشان از كار بازماند . امروز ضياء الدوله تلگراف پايين را بتهران فرستاد :\r\n« امروز سه ساعت بغروب مانده شروع شليك از طرف ارمنستان قزاق و سالدات گذاشتند هركسى از بزرگ و كوچك و طفل مىبينند ميزنند و همچنين از طرف باغ شمال كه هست هركس ميخواهد بيرون بيايد قشون روس از باغ مىزنند چون امروز هم ارتباط نيست و از حيز امكان خارج است اين تلگراف را بواسطه سيم تلفون بتلگرافخانه كمپانى گفتم و عرض مىكنم هرچه شهرت داده‌اند بىاساس است و ابدا اينطورها نيست كه باولياى دولت عرض كرده‌اند شبانه دو نفر نظميه و ژاندارم را كشته و صبح « 1 » هجوم آورده وارد اداره نظميه شده هركس مصادف شد زدند و اكثر اشخاص را زخمدار و لخت كردند تا كار باينجا رسيد الان هم داخل خانه‌ها شدند از طفل و زن هركه ديدند ميكشند با اين حال با قونسول نميتوانم ملاقات كنم و از اينطرف هم جز دفع اقدام نيست ضياء الدوله »\r\nچون روسيان پراكنده ميكردند كه جنگ را مجاهدان آغاز كرده‌اند و تهران نيز اين را باور مىكرد و پياپى دستور مىفرستاد مجاهدان دست از جنگ بردارند و ضياء الدوله با قونسول ديدار كرده پيش‌آمد را با گفتگو بپايان آورد اينست ضياء الدوله اين پاسخها را ميدهد .\r\nشب يكشنبه براى تبريز يكشب پراندوهى بود . فردا يكشنبه دوم ديماه باز جنگ آغاز شد . امروز مجاهدان دلسوزانه كوشيده بر آن بودند باغ را از ميان بردارند\r\n\r\n\r\n","description":"","footnote":"\r\n( 1 ) عبارت در اين جمله درهم بود و ما آن را درست گردانيديم .\r\n","page_name":" 273 ","page_number":293},
  {"content":"\r\n\r\nو بيكبار ريشه روس را از شهر بكنند و اين كار دشوارى نبود و اگر جلوگيرى نمى - شد بيگمان در يكى دو روز آن را بپايان مىرسانيدند . ولى چنان كه گفتيم حال شهر ديگر شده و امروز آوازهاى ديگرى از پشت سر برميخاست . بيم درندگى روسيان مردم را بدورانديشى واداشته بيشتر ايشان از جنگ بيزارى نشان مىدادند . امروز بار ديگر قونسول روس بهمراهى قونسول‌هاى ديگر با ثقة الاسلام و ضياء الدوله و 20 - مشهدى محمد عليخان و اسد آقا خان نمايندگان انجمن گفتگوى رها كردن جنگ را مىكردند و نتيجه اين گفتگوها بود كه پيش از غروب مجاهدان ناگزير شده از كوشش بازايستادند و بدينسان روسيان از تنگنا بيرون آمدند . از فردا نيز يكرشته پيش‌آمدهاى ديگرى رخ داد كه بايد آنها را جداگانه ياد نماييم .\r\n\r\n","description":"","footnote":"","page_name":" 274 ","page_number":294},
  {"content":"\r\n\r\n\r\nگفتار سىوسوم بيرون رفتن مجاهدان از شهر و ديگر پيش‌آمدها\r\nچنان كه ديديم جنگ را روسيان آغاز كردند و مجاهدان ناگزير شده بنگهدارى خود و شهر پرداختند اين چيز روشنى است كه روسيان مجاهدان و آزاديخواهان تبريز را سنگ راه سياست خود مىپنداشتند و همىخواستند اينان را از ميان بردارند و اگر مجاهدان دست نگشادندى باز روسيان ايشان را آسوده نگزاردندى و آن نتيجه - ها كه پس از جنگ مجاهدان پديد آمد ( از كشتن آزاديخواهان و دست گزاردن به روى آذربايجان و مانند اين ) با اندك كمى پديد آمدى . اينست چون روز نخست شادروانان ضياء الدوله و ثقة الاسلام و نمايندگان انجمن از شيخ سليم و نوبرى و حاج ناصر حضرت و حاج سيد المحققين و ديگران كه بيشتر ايشان مردان خونسرد و دور انديشى بودند و بيگمان از نيرومندى دولت روس آگاهى درستى داشتند باهم نشستند ، اينان نيز چاره جز در جنگ نديدند و آن نوشته را بامير حشمت دادند .\r\nاز لغزش‌هاى انديشه آدميست كه چون كسى كارى را بپايان نرسانيد زبان بنكوهش او باز كنند و به نيكيهاى او نيز رخت بدى پوشانند . در اين پيش‌آمد نيز چون آزاديخواهان تبريز ناگزير شده از شهر بيرون رفتند و سپس روسيان مردان ارجمندى همچون ثقة الاسلام و شيخ سليم و ضياء العلماء و ديگران را بدار كشيدند و چندين سال دست به روى آذربايجان نهادند كه هرگاه جنگ جهانگير اروپا رو ندادى و دولت امپراتورى روس برنيفتادى شايد به آسانى آذربايجان آزاد نشدى . از اينجا بيشتر مردم امير حشمت و ياران او را در اين پيكار با روسيان گناهكار مىشمارند و نكوهش مىكنند . ولى ما ميدانيم كه در آن روز چاره جز جنگ نبود . آن سررشته‌داران كه\r\n\r\n","description":"","footnote":"","page_name":" 275 ","page_number":295},
  {"content":"\r\n\r\nدر تهران نشسته تبريز را در آن پيكار گناهكار ميشمردند و پياپى دستور مىفرستادند جنگ نكنيد جز در بند پيشرفت كار خود نبودند و غم مردم يا كشور را نميخوردند و ما ديديم چنان سرگرم دلجويى از روسيان بودند كه تلگرافهاى ضياء الدوله و كارگزار را براست نمىداشتند .\r\nآن زورگوييهاى روس هر غيرتمنديرا از جان سير مىساخت و نابجا نبودى كه تبريزيان بيكبار بر روسيان بشورند و خون آنان را بريزند و تبريز از نخست بچنان مردانگى آماده مىايستاد . چيزى كه هست هيچگاه نمىخواست بچنان كارى بتنهايى برخيزد . اين بيباكى هرگز از تبريزيان سر نزدى .\r\nاين پيكار را روسيان پيش آوردند و تبريزيان جز نگهدارى خود را نمىخواستند و سختى كار در اينجا بود كه از يكسو مردانگى نموده بر سر دشمن مىكوفتند و از يكسو بجاى شادمانى نتيجه انجامين آن مردانگىها را به ياد آورده خون دل ميخوردند .\r\nآن روز كه اسد آقا خان در مهادمهين بر قزاقان دست يافته يك سركرده را كشت و شصت‌تير از دست ايشان گرفت و مجاهدان اسبها و افزارها را بتاراج آوردند بيچاره ضياء الدوله ناگزير شد از يكسو بجوان دلير آفرين خواند و از يكسو ناتوانى دولت ايران و دژاهنگى دولت روس را به ياد آورده افسوسها خورد .\r\nمستر تورنر انگليسى كه چند ماه پس از اين جنگ بتبريز رسيده و آگاهيها در باره پيش آمد بدست آورده و برشته نگارش كشيده او پس از آنكه جنگ روز نخست و دليرى و چيرگى مجاهدان را ستوده ميگويد : « بيكبار گرد سالدات را گرفتند و تا ديرى روسيان سپرده رحم ايشان بودند كه بيست تن بيست تن در راهها ميكشتندشان . . . » سپس مىگويد : « ايرانيان خانه‌هايى را كه در پيرامون لشگرگاه روسيان بود گرفتند و پياپى از كنارهاى لشگرگاه مىبريدند ولى بقونسولخانه روس بسيار كم ميپرداختند » .\r\nميگويد : اگر اينان يك فرمانده كاردانى داشتندى قونسولخانه را گرفته همه روسيان را از شهر بيرون كردندى . مىگويد : « چنين پيداست كه ايشان با يك هوس كورى به كار برخاستند و همىخواستند از روسيان هرچه بيشتر كشند و در انديشه ايستادگى و پافشارى كمتر بودند » . اين گفته‌هاى مستر تورنر از آنجاست كه از درون كارها\r\n\r\n","description":"","footnote":"","page_name":" 276 ","page_number":296},
  {"content":"\r\n\r\nآگاهى نداشته و اين ندانسته كه مجاهدان در سه روز نخست جز بنگهدارى خود نمى - كوشيدند . بويژه با تلگرافهاى پياپى كه از تهران مىرسيد و دست و پاى ايشان را مىبست . با اينحال جهت نداشت بقونسول‌گرى پردازند . اما كشتن روسيان اين راست است كه از ايشان بسيار كشتند و آنچه دانسته شد تا روز چهارم تا هشتصد و پنجاه تن از ايشان كشته بودند ولى همه اينها در ميان جنگ و بنام برگردانيدن ايشان بباغ بود و در هركجا تا مىتوانستند راه گريز را بازمىگزاردند تا ناگزير از كشتن نباشند .\r\nاينكه روسيان مىگفته‌اند مجاهدان سالداتها را زنده گرفته با شكنجه ميكشتند دروغ بيجاست و ما با همه پرسش و جستجو هيچ نشنيديم سالداتى زنده بدست افتاده و او را كشته باشند . تنها چند تن سالدات زنده بدست مشهدى محمد عمو اغلى كلانتر سرخاب افتاد كه همه را در جاى ايمنى نگهداشت و پس از پايان جنگ آسوده بلشگرگاه رسانيد و به اميد همين نيكى همچون ديگران از شهر نگريخت و روسيان نخست زينهارش دادند و داروغهء بازارش كردند ولى پس از چند ماه او را نيز با دست صمد خان كشتند .\r\nچنان كه گفتيم تبريزيان ناگزير شده به كار برخاسته بودند ولى به هر گامى به ياد پايان پيش‌آمد و فشارى را كه از آن راه بدولت ايران توانستى رسيد افتاده از تندروى بازمىايستادند . اين جمله مستر تورنر بسيار بجاست كه مينويسد : « هيچ چيزى به اندازه فيروزى خودشان ايشان را نمىترسانيد » . اين حال را براى تبريز كار ندانى و ناپاكدرونى سررشته‌داران تهران پيش آورده بود .\r\nآرى چون روز سوم روسيان آن درندگى را از خود نمودند جهان در چشم مجاهدان تار شد و روز چهارم بر آن بودند كه باغ شمال و قونسولگرى را بگيرند و ريشه روسيان را از شهر براندازند و هرچه باداباد . چنان كه مستر تورنر گواهى داده اين كار را به آسانى توانستندى كرد . ليكن چنان كه گفتيم امروز از پشت سر آوازهاى ديگرى برميخاست .\r\nاز يكسو روسيان خود را در تنگنا ديده امروز روى نرمى نشان ميدادند و قونسول ايشان گفتگو از آشتى ميكرد و اين جز نيرنگى نبود و قونسول ميخواست\r\n\r\n","description":"","footnote":"","page_name":" 277 ","page_number":297},
  {"content":"\r\n\r\nجلو جنگ را نگهدارد تا لشگرهاى ايروان و تفليس كه در راه بودند برسند ولى تبريزيان چون از آن لشگرها آگاهى نداشتند سخن قونسول را از روى راستى مى - پنداشتند . از يكسو نيز سرگذشت خانواده ختايى و كشتار بيچارگان رشته شكيبايى را از دست شادروان ثقة الاسلام گرفته آن مرد غيرتمندى كه دو روز پيش پشتيبانى از جنگ مىكرد و چنان كه سپس روسيان مدعى شدند با رومى نامه نوشته مردم آنجا را بروسيان ميشورانيد امروز به سختى از جنگ بيزارى مينمود و عمامه خود را بر زمين مىزد . گذشته از اينها تلگرافهايى كه از تهران بضياء الدوله ميرسيد او را در تنگنا گزارده و او نيز دل خود را باخته پافشارى براى دست كشيدن از جنگ مينمود .\r\nاگرچه در چنين هنگامها يكى از راه‌هاى چاره اينست كه بكوشند و كار را هرچه بزرگتر گردانند . تبريز نيز اگر روسيان را از شهر بيرون كردى كار بزرگتر شدى و لشگرهايى كه دوباره مىرسيدندى هرچه بيشتر بودندى تبريز يك ماه در برابر آنها ايستادگى توانستى . چيزى كه هست با آن حال تهران كه مجلس را بسته و رشته بيكبار بدست ناصر الملك و همراهان او افتاده بود و اينان از پراكنده شدن خبرها نيز جلوگيرى ميكردند از آن ايستادگى تبريز هم نتيجه درستى بدست نيامدى گذشته از اينكه روسيان در آن يك ماه بديه‌ها و آباديهاى بيرون شهر صد گزند رسانيدندى ، گويا شادروان ثقة الاسلام اينها را مىانديشيد كه در پاسخ امير حشمت و ديگران مى - گفت : اگر بتوانيم بهتر است راه جلفا را ببنديم تا روسيان نتوانند گذشت . نه اينكه در درون شهر با ايشان جنگ كنيم .\r\nبارى روز يكشنبه قونسول روس بآگاهى قونسولهاى ديگر گفتگوى آشتى مىكرد و اين بود هنگام پسين جنگ فرونشست . شب دوشنبه براى تبريز يك شب انديشناكى گذشت . هركسى انديشه ديگرى مىكرد . روز دوشنبه سوم ديماه ( سوم محرم ) ديگر جنگ نبود . امروز بار ديگر گفتگوى آشتى پيش مىرفت . چنين نهادند كه مجاهدان كه جنگ كرده‌اند تفنگهاى خود را بسپارند و پى كارهاى خود روند و بايشان زينهار داده شود و يا اگر خواستند شهر را گزارده بيرون روند . ضياء الدوله همچنان در كار نايب الايالگى بماند . روسيان خاندان ختايى و ديگر دستگيرشدگان\r\n\r\n","description":"","footnote":"","page_name":" 278 ","page_number":298},
  {"content":"\r\n\r\nرا رها سازند . اين بود نتيجه گفتگو كه هردو سو به آن خرسندى دادند . امير حشمت و ياران او خرسندى نداشتند و راستى اينست كه باور نميكردند روسيان بر سر پيمان خواهند ايستاد و ميخواستند جنگ را همچنان پيش برند . ولى چنان كه گفتيم ثقة الاسلام و ضياء الدوله و نمايندگان انجمن و ديگران بنام نگهدارى خاندان‌هاى بيگناه از گزند و بنام فرمانبردارى از دستور دولت پافشارى ميكردند .\r\nپسين امروز قونسول روس بباغ شمال رفت تا با رئيس لشگر روس گفتگو كند و چون بايستى از ميان دسته‌هاى مجاهدان بگذرد بيرق سفيد بالاى درشگه افراشته يكتن هم از ايرانيان ( از كاركنان كارگذارى يا از كسان ثقة الاسلام ) با او نشست و چون در رفتن و برگشتن چشمش بردهء مجاهدان مىافتاد و آن سامان و استوارى در كار آنان ميديد و آن چهره‌هاى مردانه را تماشا ميكرد دل تيره‌اش بتكان آمده بارها شگفتى مينمود و آفرين ميسرود . با آن خشم و كينه كه همه را با روسيان بود و با آن پيشرفتى كه مجاهدان پيدا كرده و روسيانرا به زير دست آورده بودند همين كه دستور از ضياء الدوله و امير حشمت رسيده بود بيكبار دست از جنگ كشيده و يك تير بى جا نيانداخته بودند . ولى در همانحال جايگاه خود را استوار ميداشتند و با آنكه از چند روز باز همه در جنگ و زد و خورد بسر داده بودند و همگى از رهگذر خانه‌هاى خود دل ناآسوده ميداشتند كسى آن نميكرد سنگر را رها كند و به خانه خود يا پى كار ديگرى رود .\r\nشب سه‌شنبه انجمنى ( گويا در خانه حاج سيد المحققين ) از ضياء الدوله و بيشتر نمايندگان برپا گرديده و امير حشمت و پاره سردستگان مجاهدان نيز به آنجا درآمدند .\r\nضياء الدوله چگونگى را آگاهى داد و با مجاهدان چنين گفت : شما يا از شهر بيرون شويد و يا تفنگها را سپرده و به كارهاى ديرين خود پردازيد . يك انجمن اندوه‌انگيز و دلگدازى بود . گفتگو فراوان شد و سرانجام مجاهدان ناگزير شدند گردن بگزارند و شبانه بسردستگان مجاهدان در گرداگرد باغ شمال آگهى دادند .\r\nبهنگاميكه چهار روز پياپى جانفشانىها كرده و چندين تن از دليران بنام و صدها از ديگران را قربانى داده و كنون به اين نتيجه رسيده بودند كه دشمن را در چنگ مى -\r\n\r\n","description":"","footnote":"","page_name":" 279 ","page_number":299},
  {"content":"\r\n\r\nداشتند ناگزير شده آن را رها كردند . رها كردند كه آنهمه گزندها و نامرديها كه خواهيم ديد از دست او بينند .\r\nسه‌شنبه چهارم ديماه ( چهارم محرم ) تبريز را يك روز آشفته درهمى بود و پايانش نيز بترس و سراسيمگى انجاميد . مجاهدان و سردستگان آزادى بتلاش افتاده نمىدانستند چه بايد كرد . بسيارى از ايشان خانه و زندگى در تبريز مىداشتند و دل از زنان و فرزندان خود نميكندند و از آنسوى بر جان خود ايمن نبودند . بيشتر ايشان نيز دست تهى داشتند . زيرا از چندين ماه كوشيده و پولى نگرفته بودند و اين نمونه غيرت و پاكدامنى ايشان بود كه با چنان تنگدستى در آن چند روز كه بانكهاى روس و انگليس و مليونها دارايى ديگران را در زيردست داشتند چشم بسوى آنها باز نكردند و بدانسان كه بود گزاشتند و گذشتند و اينهنگام از تهيدستى ناگزير بودند كه از شهر بيرون نروند و خواهيم ديد كه بيشتر ايشان قربانى غيرت و درستكارى خود شدند .\r\nدر آغاز روز ضياء الدوله بعالىقاپو آمده به كار پرداخت و بمردم آگهى داد كه آرامش روى داده و هركسى به كار خود پردازد . آقايان امير حشمت و بلورى كه در اين چند روز و شب همه در عالىقاپو مىزيستند از آنجا بيرون آمده آهنگ ششكلان كردند كه در آنجا با ديگر سردستگان فراهم نشينند و در كار خود بسكالش پردازند .\r\nبازارها اندكى باز شده و گمان ميرفت ديگر آرامش خواهد بود كه در اين ميان ناگهان غوغاى نوينى در شهر پديد آمد ، غوغاييكه بايد ننگ تاريخ آذربايجانش ناميد .\r\nتبريز پس از آن مردانگيهاى تاريخى ميبايست از ننگين‌كاريها نيز بهره داشته باشد و آغاز آنها اين غوغا بود .\r\nگفته‌ايم در تبريز دسته انبوهى دشمن مشروطه و هواخواه محمد عليميرزا بودند و كسانى از اينان در پى چيرگى روسيان بازگشت محمد على را اميد ميداشتند . از آن سوى دسته‌اى از ملايان پس از مشروطه بازار خود را سرد يافته و افتادن آن را ، اگر - چه با دست روس باشد ، آرزو ميكردند و اينان جز از ملايان اسلاميه بودند كه آشكاره با مشروطه دشمنى كرده و از شهر بيرون رفته ولى پيروان ايشان نيز در شهر در اينهنگام\r\n\r\n","description":"","footnote":"","page_name":" 280 ","page_number":300},
  {"content":"\r\n\r\nبيكار نمىنشستند . سستى كار آزاديخواهان و گفتگوى اينكه مجاهدان از ميان ميروند به اين دسته‌ها ميدان داد كه ناگهان برخيزند و بعنوان اينكه برويم صمد خان را به شهر بياوريم غوغا پديد آورند . اين نيرنگ دوم بود كه روسيان به كار ميزدند .\r\nصمد خان را گفتيم كه پس از پيش‌آمد التماتوم انجمن خواست او را به شهر بياورد و در غيرت و مردانگى در برابر روسيان با خود همدست گرداند صمد خان چون با روسيان در نهان سازشهايى داشت خواهش انجمن را نپذيرفت و همچنان در باسمنج نشست . ليكن در اين جنگ با روسيان ازو تكانى ديده نشد و اين مايه خرسندى آزاديخواهان بود كه در چنان هنگام سختى از يكسو نيز او به شهر نپرداخت . در اين‌باره ميگويند او خود مىخواست بكارى برخيزد ولى سركردگان كه همراهش بودند فرمانبردارى ننمودند . هرچه هست در شهر از اين رهگذر ازو خرسند بودند . روز چهارم جنگ ( دوم ديماه ) پيامى ازو با تلفون رسيد كه خواستار شده بود دو تن از بزرگان شهرى نزد او روند و گفتگو كنند . انجمن خواهش او را پذيرفته بى جا ندانست در چنان زمانى با او پيوستگى در ميان باشد . گفته‌اند : « دريا افتاده دست بسوى مار يازد » . ليكن چون در نعمت‌آباد بر سر راه باسمنج يكدسته قزاق نشيمن داشت از ترس گلوله آنان كسى نپذيرفت روانه باسمنج گردد . سرانجام آقاى ميرزا جعفر راسته‌كوچه‌اى و آقا سيد محمد خامنه‌اى كه از علماى آزاديخواه بودند خواهش انجمن را پذيرفته پسين همان روز روانه شدند و چون شبانه نزد صمد خان رسيدند مرد تيره‌دل پيش از همه زبان سرزنش بازنموده گفت : « خسته شديد ؟ ! از كرده پشيمان شديد ؟ ! . . » سخنانى گفت كه مىگويند آن دو تن به ياد ستمديدگى تبريزيان بگريه افتادند . سپس داستان جنگ را پرسيد و چون چگونگى را بازگفتند و از كشتار بيدريغ روسيان ناله نمودند صمد خان گفت : « من مىدانستم اين كار خواهد شد . چاره اينست فردا از شهر بيست تن از علما و اعيان و سادات و بازرگانان پيش من آيند تا من خواستى را كه روسيان دارند و خود من دارم با ايشان گفتگو كنم . هرگاه پذيرفتند من به شهر آيم و اين جنگ فرونشيند » . آن بيست تن را يكايك نام برد كه پنج تن از ملايان بدخواه مشروطه و ديگران از بستگان روس و از هواداران محمد على و همگى مردان آلوده بدنامى\r\n\r\n","description":"","footnote":"","page_name":" 281 ","page_number":301},
  {"content":"\r\n\r\nبودند . پيداست كه همه اينها با دستور روسيان بود و اين كسان با قونسولگرى پيوستگى نهانى مىداشتند .\r\nفردا كه دوشنبه سوم ديماه بود آقايان خامنه‌اى و راسته‌كوچه‌اى از باسمنج بازگشتند و چون به نزديكى شهر رسيدند دسته‌دسته خيابانيان را ديدند كه براهنمايى ملايان و ديگران رو بسوى باسمنج در راه‌اند . . . اينان كيان بودند و براى چه بباسمنج مىرفتند ؟ . . چگونگى اينست كه چنان كه گفتيم كشتار بيدريغ روسيان در مارالان مردم را بيكبار بيتاب ساخته و كاركنان روسيان و هوادار ايشان كه در خيابان و مارالان بيشتر بود آن را فرصت شمرده مردم را بر مجاهدان مىشورانيدند و بايشان ياد مىدادند كه برويد و از روسيان زينهار طلبيد . چون اين را مجاهدان شنيدند در كار خود درماندند و از سادگى و مردانگى كه داشتند چنين گفتند : « كنون كه كار باينجا رسيده بارى رو بسوى يك مسلمان و ايرانى آوريد بباسمنج رفته از صمد خان زينهار خواهيد ما كه كشته خواهيم شد بگزاريد با دست او كشته شويم » يكى از ايشان يوزباشى تقى ( بالاتقى ) كه نگهدارى راه باسمنج با او بود از بس شوريدگى داشت خويشتن جلو افتاده با دسته‌اى آهنگ باسمنج نمود و از اين كار او هواداران روسيان ميدان يافته دسته‌دسته مردم را بباسمنج كشيدند . آقايان راسته‌كوچه‌اى و خامنه‌اى چون در راه باينان بر - خوردند خواستند بازگردانند ولى نتوانستند . اينان چون بباسمنج رسيدند يوزباشى تقى بىپروا و بيباك روبروى صمد خان ايستاده جوان غيرتمند ساده درون چنين گفت :\r\n« با پاى خود آمده‌ام كه مرا بكشيد ليكن به شهر آمده نگزاريد روسيان زنان و فرزندان را كشتار كنند ! » ببينيد يكمشت مردان ساده‌درون غيرتمند با چه اندوههاى دلخراشى روبرو ميگرديدند !\r\nصمد خان در بيرون دلسوزى نشان مىداد و چون سخن از حاج حسينخان و ديگران بميان آمد بهمگى زينهار داد . اما درباره آمدن خود به شهر گفت بايد كسانى كه خواسته‌ام بيايند و مردم همگى خواستار آمدن من باشند . يوزباشى و همراهان او به شهر بازگرديدند . اينها همگى روز دوشنبه رخ داد . هنگامى كه در بخش‌هاى ديگر\r\n\r\n","description":"","footnote":"","page_name":" 282 ","page_number":302},
  {"content":"\r\n\r\nآرامش بود و مردم چشم به راه گفتگوهاى ضياء الدوله و قونسولها داشتند در خيابان و مارالان اين كارها پيش مىرفت .\r\nبارى چون آقا ميرزا جعفر و آقا سيد محمد پيام صمد خان را به انجمن رسانيدند انجمن خواست بيست تن ديگرى از علما و بازرگانان برگزيند و بباسمنج بفرستد .\r\nليكن همين كه پيام صمد خان در بيرون پراكنده گرديد آنكسانى كه صمد خان نام برده و بباسمنج خواسته بود تكانى به خود دادند و براهنمايىهاى نهانى كاركنان قونسولگرى بر آن شدند كه آشوبى پديد آورند و چنان كه گفتيم چون روز سه‌شنبه چهارم ديماه دسته - هاى مجاهدان بهم خورد آنان ميدان يافته از آغاز روز در مسجد آدينه گرد آمدند و يكى از مجتهدان كه تا چندى پيش با مشروطه همراهى داشته و از رهگذر آن بر نام و آوازه افزوده و كسى نمىدانست از چه راه از مشروطه روبرگردانيده بود امروز با پيروان خود به مسجد درآمد و ديگران نيز به آنجا درآمدند و بجلو مردم غوغايى افتاده رو به راه نهادند كه از بازارها و خيابانها گذشته روانه باسمنج گردند . در راه هركه را مىديدند با خود همراه مىساختند . مشتى مردان بيشرم داد زده بمشروطه بد ميگفتند :\r\n« ما مشروطه نمىخواهيم ، دين مىخواهيم » يكدسته از ايشان بعالىقاپو درآمده ضياء الدوله را از اطاق بيرون كشيدند و پافشارى نمودند كه با ايشان بيايد تا رفته از باسمنج صمد خان را بياورند . بيچاره مرد غيرتمند با كوشش بسيار خود را از دست ايشان رهانيد . بدينسان هياهوكنان از بازارها گذشته بجلو انجمن رسيدند . آقاى مجتهد و همراهان او كه سوار الاغ و در جلو بودند بگذشتند ولى غوغاييان بانجمن ريخته به جستجوى نمايندگان پرداختند . كسانى كه از ايشان در آنجا بودند گريخته جان بدر بردند . غوغاييان دست بتاراج كرده هرچه خواستند بردند . بيرق انجمن را پايين آورده از هم دريدند . سپس بدر و پنجره پرداخته همه را درآوردند . درخت‌هاى باغچه را كندند . عمارت به آن بزرگى و زيبايى را بيكبار ويرانه ساختند . مجتهد و همراهانش چون بخيابان رسيدند ناگزير شدند در آنجا درنگ كنند تا غوغاييان از كار تاراج و ويرانى رها شده بايشان پيوندند . در آنجا در خانه يكى از پيروان خود براى\r\n\r\n","description":"","footnote":"","page_name":" 283 ","page_number":303},
  {"content":"\r\n\r\nناهار و نماز فرود آمدند و چون بدينسان تا پسين در آنجا ماندند از رفتن باسمنج چشم پوشيده يكى را بنمايندگى فرستادند .\r\nمن اين را بكوتاهى آوردم . ولى دوباره ميگويم ننگ تاريخ آذربايجان است .\r\nدر چنان روزى كه مىبايست هركسى كينه‌هاى ديرينه را كنار نهاده بنام همشهريگرى به بيرون رفتن مجاهدان يارى كند ، در چنان روزى كه مىبايست در برابر دشمن بيگانه همه غيرت ايرانيگرى نشان دهند چنين كارهايى آن هم از كسانى كه عنوان پيشوايى با خود داشتند بىاندازه ننگين است .\r\nدر اين آشفتگى مجاهدان اينسو و آنسو شتافته بچاره مىكوشيدند سردستگان در ششكلان گردآمده درباره رفتن و ماندن گفتگو مينمودند و چون كسى از ايشان پى به نيرنگ روسيان نبرده ماندن را چندان بيمناك نمىدانستند اينست برخى برفتن رأى نمىدادند . ولى بيشتر ايشان انديشه رفتن را داشتند و اين بود با تلفون يا با زبان اين و آن به همه مجاهدان پيام فرستاده آنان را نيز بهمراهى مىخواندند . آقاى بلورى ميگويد : من خودم سوار اسب شده و به مارالان رفتم و حاج حسين خان را ديده خواهش كردم او نيز با ما بيايد . مرد ساده‌درون پاسخ داد كه صمد خان بماها زينهار داده و همراهى نكرد . از سه هزار تن كمابيش كه شماره مجاهدان شهرى بود تنها پنجاه تن كمابيش آماده رفتن گرديدند . ديگران يا از فشار تهيدستى و بيچارگى و يا از روى دلبستگى بخاندان و فرزندان خويش و يا باميد زينهار صمد خان و قونسولگرى ماندن را برگزيدند . آن دسته اندك نيز در كار خود درمانده بودند . آنان نيز توشه راه و ابزار سفر نداشتند و اين بود گاهى آنان نيز دچار دودلى ميشدند .\r\nدر اين چند روز در همه گفتگوهاى آشتى و در آمد و شدها شادروان ثقة الاسلام پا در ميان مىداشت و چنان كه گفتيم بيش از همگى پافشارى نشان مىداد . امروز نيز با آن غوغا و آشفتگى كه در شهر بود آسوده ننشسته بكارهايى مىكوشيد . خاندان ختايى كه ده تن در باغ بودند يكى از ايشان بنام زين العابدين كه پسر بزرگتر شادروان حاج على و از زخميان بود در آنجا درگذشت و به پدر و مادر و برادر خود پيوست . نه تن ديگر امروز بكوشش ثقة الاسلام رها شدند . با همه پراكندن مجاهدان روسيان امروز\r\n\r\n","description":"","footnote":"","page_name":" 284 ","page_number":304},
  {"content":"\r\n\r\nهم دليرى به بيرون آمدن نداشتند . اين بود ثقة الاسلام يكى را از سوى خود فرستاد كه روسيان او را بگرو نگه داشتند و سپس ارابه‌هاى خود را فرستادند تا كشتگان را كه هنوز به روى زمين بودند بيرون آوردند و گرفتاران را نيز همراه آنها فرستادند .\r\nدر همانروز بازمانده خانه‌هاى ايشانرا نيز تاراج نمودند .\r\nبدينسان روز ميگذشت و هركسى مىپنداشت سختىها و آشفتگىها بپايان ميرسد و از فردا آسايش و ايمنى آغاز خواهد شد . هيچكس آگاهى نداشت كه روسيان سه لشگر ديگرى از ايروان و تفليس با توپخانه روانه ساخته‌اند و آنها با شتاب راه مىپيمايند كه زودتر برسند و بر سر تبريز آتش بارند و پيش‌ترين آنها در نزديكى شهر مىباشد . بيچاره ضياء الدوله با آن آزارى كه پيش از نيمروز از غوغاييان كشيده بود پا كنار ننهاده و در عالىقاپو نشسته به كار ميپرداخت و حاج ناصر حضرت نماينده انجمن كه نويسندگىهاى ايالت را نيز در گردن داشت با او نشسته و ديگران نيز هركدام در سر كار خود بودند كه يكساعت بغروب مانده ناگهان توپى سخت غرنبيده و خانه‌هاى شهر را تكان داد . ضياء الدوله تا خواست پرسد اين چيست و از كجاست يكى ديگر غرنبيد و همچنان غرش و غرنبش پياپى شد . ضياء الدوله دانست چه داستانيست .\r\nنايستاد و شنل خود را برداشته بشتاب روانه گرديد . كجا رفت آن مرد غيرتمند ؟ . .\r\nبقونسولگرى روس كه مگر چاره‌اى براى شهر كند و چون كارى از پيش نبرد از همانجا بقونسولگرى انگليس شتافته بستى نشست و خواهيم ديد كه در آنجا نيز چه كرد و بكجا رفت .\r\nاين غرشها از پل آجى برميخاست . دسته پنجم ايروان با هشتصد تن سالدات و چهار دستگاه توپ كه سركرده آنها يك كولنل دژآگاه دژخويى بود بنزديك پل رسيده با اين شليك رسيدن خود را آگاهى مىداد . شليك تا غروب پياپى بود و آن هنگام خاموش شد . حال شهر و اندازه ترس مردم بينوا از اين پيش‌آمد بستودن نيايد .\r\nدوباره مردم بهم برآمدند و سراسيمه‌وار باينسو و آنسو رفتند . هركسى دانست آن نرمى روسيان از راه نيرنگ بود و اين نيرو كه رسيده فردا از شهر كينه خواهند جست .\r\nضياء الدوله گزارش امروز را بتهران چنين فرستاد :\r\n\r\n","description":"","footnote":"","page_name":" 285 ","page_number":305},
  {"content":"\r\n\r\n« روز چهارم پس از اينكه از طرف ايالت اعلان آرامى داده شد و بعضى از دكاكين را باز كرده بودند و عبور و مرور ميشد غفلتا يك ساعت بغروب مانده قشون تازه كه وارد ميشد از طرف اجى شروع بشليك توپ نموده مردم بوحشت غريبى افتاده با كارگزار فورا رفتيم قونسولخانه روس جواب گفت چون راهها مسدود است اطلاع ندارم چه اوضاعيست از اين بيان معلوم شد كه قشون در شهر اقدامات خواهد كرد و ضمنا اظهار داشت كه ما مجبوريم كه بعضى اشخاص را دستگير كنيم يا خودتان بگيريد برييس اردو تسليم كنيد هرچه اصرار كرديم كه چند روز مهلت بدهد قبول نكرد از اين اقدام يقين كرديم كه فردا در شهر خونريزى عظيم مىشود زيرا مردمى كه آنهمه كشته داده‌اند و از قشون صاحبمنصب و سالدات كشته‌اند قشون كه در شهر بينند براى دفاع زن و بچه حاضر جنگ مىشوند و از طرفى گرفتن آن اشخاص براى بنده غيرممكن بود بگيرم و تسليم كنم لاعلاج بقونسولخانه انگليس پناهنده شدم . امروز جمعيت كثيرى آمدند بايالت كه ما انجمن نميخواهيم بنده را از اطاق كشيده ببرند كه بروند بباسمنج صمد خان را بياورند با هزار زحمت از توى جمعيت فرار كردم از ايالت رفتند و در و بيرق انجمن را شكستند اسبابش را بردند مىخواستند وكلا را بكشند فرار كردند » .\r\nشب چهارشنبه را چه ستايم و چه نام دهم ؟ . . شبيكه كمتر كسى از ترس و اندوه خواب آرامى كرد . شبى كه هزارها خاندان با ديده‌هاى اشگبار سرپرست خود را به سفر فرستادند و يا از خود دور ساخته بنهانگاهى سپردند . اين شب تبريز براى نخستين‌بار تلخى خوارى و درماندگى را چشيد . امشب تبريز دشمنان چيره را از هرسو به خود نزديك ديد و چون نگاه كرد كسى را از سرپرستان غيرتمند نديد . ديروز انجمن تاراج گرديده و نمايندگان آن هركدام بجايى گريختند ، ضياء الدوله بقونسولگرى انگليس رفت ، مجاهدان پراكنده شدند ، تنها كسانى كه هنوز مىايستادند امير حشمت و ديگران در ششكلان بودند كه اينان نيز مىبايست هرچه زودتر بيرون روند تا گرفتار نشوند .\r\nاينان دانستند كه روسيان نيرنگ به كار زده‌اند و تبريز را آينده بيمناكى در پيش است ولى چه مىتوانستند كردن ؟ ! .\r\nدر آغاز شب آقايان يكانى و امير خيزى و كسان ديگرى به خانه ثقة الاسلام رفتند\r\n\r\n","description":"","footnote":"","page_name":" 286 ","page_number":306},
  {"content":"\r\n\r\nتا ازو شورى خواهند . ثقة الاسلام از قونسولگرى روس برمىگشت و از سخنان نيش‌دار قونسول كه پس از رسيدن لشگر ايروان بيكبار رفتار و گفتار ديگر ساخته بود دل پر از درد ميداشت و اين بود بهمگى پاسخ داد هرچه زودتر از شهر بيرون روند . اينان شام را اينجا خوردند و چون برخاستند از ثقة الاسلام پرسيدند پس شما چه خواهيد كرد ؟ . . پاسخ داد ! « من كار خود را به خدا مىسپارم » ( افوض امرى الى اللّه ) .\r\nاينان نيز بششكلان رفتند و بامير حشمت و ياران او آگهى بردند و همگى دل برفتن نهاده به بسيج پرداختند . چون هنوز ارك را از دست نهشته بودند عليزاده خيابانى را با چند تن فرستادند آنچه اسبهاى توپخانه در آنجا بود با چندبار فشنگ برداشته بششكلان آوردند و كسانى كه پياده بودند يكى از اين اسبها را گرفتند كسانى نيز بر اسبهايى كه از روسيان گرفته بودند سوار شدند و همگى آماده شدند و پيش از دميدن بامداد راه افتادند .\r\nكسى چه داند اين جوان‌مردان در آنهنگام چه حالى داشتند ، پس از شش سال جانفشانىها در راه آزادى كشور در نتيجه پستيها و نادانيهاى ديگران اكنون بايستى شهر خود را بدست دشمن خونخوار سپارده و از زنان و فرزندان خود چشم پوشيده بدينسان بيرون روند .\r\nاينان مىبايست از رود آجى بگذرند و چون پل دست روسيان بود مىبايست خود را به آب زنند و چون گذرگاه از پل چندان دور نبود و اين زمان هوا روشن ميشد روسيان از پل ايشان را ديده بيكبار توپها را بغرش آوردند و در آن تنگنا دو تن از ايشان نيز به آب افتاده با اسب در غلطيدند . مجاهدان خود را نباخته آنان را از آب بيرون آوردند و بىآنكه بشليك توپ‌ها پاسخى دهند كار خود را انجام داده به راه پرداختند . اينان را در رفتن مىگزاريم تا تاريخچه سفرشان را در جاى ديگرى بنگاريم .\r\nدر اينجا تنها نامها را تا آنجا كه ما ميدانيم ياد مىكنيم : امير حشمت آقاى بلورى ، مشهدى محمد عليخان ، اسد آقا خان ، ابراهيم آقا ، حاجى خان ( پسر على مسيو ) حاج بابا خان اردبيلى ، آقاى امير خيزى ، آقاى يكانى ، فارس الملك ، صولت السلطان ، هاشم\r\n\r\n","description":"","footnote":"","page_name":" 287 ","page_number":307},
  {"content":"\r\n\r\nخان ، نصرت اللّه خان ( اين چهار تن خويشان امير حشمت‌اند ) حسن آقا قفقازى ، ميرزا احمد خان معاون كلانترى بازار ، عليزاده خيابانى ، سيد كاظم يكانى ( همانروز به يارى تبريز رسيده بود ) ميرزا آقا مدير ناله ملت ، سلطانعلى ، يوسفخان ، ميرزا حسين اردبيلى محرم ( اين چهار تن از دسته ابراهيم آقا بودند ) يكتن روس ابش عزت ( اين دو تن از دسته حاج بابا خان بودند ) بالا بيك ، حسين‌زاده ، غلام آقا ( خويشاوند اسد آقا خان ) غلام آقا ( يكى ديگر ) مشهدى تقى و نامهاى ديگران را ما در دست نداريم .\r\nاما در شهر مردم با ترس و نگرانى شب را بسر داده و شايد در آخر آن بود كه بخواب رفته بودند كه ناگهان به او از شليك روسيان ( شليكى كه بر مجاهدان ميكردند ) سراسيمه بيدار شدند و چون پيدا بود به شهر نپرداخته‌اند و شليك زود فرونشست اندكى آرام گرفتند و هركسى گمان ديگرى برد . و چون آفتاب بلند شد بيكبار غرش توپها برخاست . همچون پسين ديروز گلوله‌ها پياپى رسيده و در هوا تركيده و بهرسو ميريخت .\r\nاز غرنب توپها خانه‌ها ميلرزيد . مردم چون بيم كشتار داشتند و اين بمباردمان را آغاز آن ميدانستند سخت سراسيمه شدند . اينكه گويند دلها از ترس چاك شود شايد گزافه است ولى من خود ديدم در امروز لب‌ها از ترس چاك ميشد . مردى را در كوچه ديدم به ديوار تكيه كرده و از تكان افتاده و لبهايش خشكيده و تركيده . آوازش كردم پاسخى نتوانست . از دستش گرفته تا در خانه‌اش رسانيدم .\r\nتا دو ساعت به نيمروز همچنان شهر زير آتش سنگين توپها بود . كولنل دژآهنگ بىآنكه نقشه‌اى از شهر در دست داشته باشد و جايگاه قونسولگريها و لشگرگاه خود روسيان را بداند و بىآنكه آمدن خود را بكاركنان روسى در شهر آگاهى دهد و از آنها دستورى خواهد بيباكانه شهر را به آتش ميگرفت و اين خوشبختى شهريان بود كه پاره گلوها به خانه اروپاييان رسيد ( اگرچه گزندى نرسانيد ) و يكى نيز بيرق قونسولگرى آمريكا را بيانداخت و از اينرو از شهر كسى را بنزد كولنل فرستادند و به او دستور دادند آتش را ببرد و چنان كه مستر تورنر مىنويسد سپس به آن سركردهء دژآهنگ گوشمال دادند\r\nاين سپاه خود را از بيرون بلشگرگاه رسانيدند . در اينهنگام سالدات و قزاق كه در باغ شمال بودند بيرون آمده و ارگ را كه مجاهدان رها كرده‌بودند گرفته و\r\n\r\n","description":"","footnote":"","page_name":" 288 ","page_number":308},
  {"content":"\r\n\r\nدسته‌هاى ايشان ببازارها و كوچه‌ها پراكنده شده هركه را مىديدند لخت مىكردند و اگر يكى ايستادگى مينمود سخت مىزدند . اين را من با ديده ديدم و خودم نيز آنچه در جيب و بغل داشتم از دست دادم . تا سه روز اين رفتار را داشتند و مردم از اينكه از كشتار چشم پوشيده‌اند آن را با روى باز مىپذيرفتند . گزارش امروز را ضياء الدوله بتهران چنان نوشت :\r\n« صبح پنجم از طرف امير خيز صداى شليك توپ بلند ميشد بعضى از مردم تمرد كرده ايستادگى نمودند پس از يكربع فرار كردند دو ساعت به ظهر مانده شليك تمام شد اين قشون تازه وارد شده از بيرون شهر رفتند باردو از طرف اردو هم چند توپ جواب گفتند تا يك ساعت بغروب مانده شهر آرام يك ساعت بغروب از طرف شمال شهر صداى شليك متراليوز و تفنگ و توپ با شدت شروع شد معلوم شد قشون تازه وارد شهر شده اطراف را خلوت مىكنند اكثر مردم بيرق سفيد زدند اهالى انجمن فرار كرده مردم اگر اسلحه دست كسى ببينند ميگيرند جمعيت كثيرى رفتند پيش صمد خان او را بياورند سالدات يكساعت بغروب ارك را گرفتند بيرق زدند پس از روز سلخ و اول و دوم كشتار و جنك نشد . . . »\r\nضياء الدوله چگونگى شليك بامداد را كه بر سر امير حشمت و ياران او بوده درست نمىدانسته . در پايان آگاهى نيز نادرستىهايى هست ارك را روسيان پيش از ظهر گرفته بودند و جنگ نيز چهار روز بود نه سه روز .\r\nبدينسان از روز پنجم ديماه 1290 ( پنجم محرم 1330 ) روسيان در تبريز بيكبار چيره شدند و دستگاه آزادى از آنجا برچيده گرديد و چند سال تبريز بدترين حال را داشت و كارهاى ننگينى رخ داد كه آنها را در بخش ديگرى خواهيم سرود .\r\nدر اينجا بايد بگوييم روز بيست‌وهشتم آذر روسيان در رشت و انزلى هم بكارهايى برخاستند كه آنها را نيز در بخش ديگر خواهيم نگاشت و اين دليل ديگر بر آنست كه جنگ را ايشان پيش‌آوردند . چنين ميخواستند جنبش و گرمى آذربايجان و گيلان را كه جلوگيرى از پيشرفت سياست ايشان مينمود فرونشانند و اين بود در همه‌جا در يك روز به كار برخاستند .\r\nاين را هم بايد بگوييم كه روسيان تا توانستند پرده به روى پيش‌آمدهاى تبريز\r\n\r\n","description":"","footnote":"","page_name":" 289 ","page_number":309},
  {"content":"\r\n\r\nكشيدند و چنين وانمودند كه يك زد و خورد بسيار كوچكى بود و آن را هم مجاهدان پيش آوردند و در همهء زمان جنگ روسيان با مردم بمهربانى بسيار رفتار كردند ولى مجاهدان بوارونهء اين سالداتها را كه دستگير كردند شكنجه دريغ نگفتند و پيش از كشتن اندامهاى آنان را بريدند و اين دروغها را بدستيارى رويتر و يا از راههاى ديگر در همه‌جا پراكنده نمودند . دولت ايران كه نه آگاهى درستى از پيش‌آمد داشت و نه ميخواست در برابر روسيان مردانگى از خود نشان دهد بپاسخ اين دروغها برنخاست .\r\nتنها كارى كه رخ داد اين بود كه چون ضياء الدوله در يك تلگراف خود گفته :\r\n« عجالتا آنچه راپورت رسيد پانصد نفر بچه و مرد از اهالى بيچاره كشتند » دولت ايران آن را بلندن آگاهى داده و از لندن درستى و نادرستى آن را از سفير خود از تهران پرسيده‌اند و او از قونسول خودشان در تبريز پرسيده و اين قونسول كه بيكبار هواى روسيان را داشته پاسخ داده كشتار زن و بچه پاك دروغ است و از مردم بيگناه بيش از يكتن كه در گرماگرم جنگ او را زدند كس ديگرى گزند نديده و داستان خاندان ختايى را بدينسان وانمود كه خود آن خاندان پناه بروسيان برده و از ايشان نگهدارى خواسته‌اند و اينست روسيان آنان را بلشگرگاه خود برده‌اند و در همان هنگام كه اين كار را انجام مىدادند فداييان يك سركرده را با تير زده و كشته‌اند و چون اين گفته سر تا پا دروغ بلندن رسيده آن را در روزنامها چاپ كرده‌اند و تيمس گفتارى نوشته بعنوان اينكه ايرانيان داستانهاى دروغ و گزافه‌آميز پراكنده كرده مايه بدنامى دولت دوست ايشان ميگردند نكوهش‌ها كرده و بدينسان زبان دولت ايران كند شده . سپس نيز هم دولت ايران و هم سفارت روس از ضياء الدوله از رهگذر آن تلگراف بازخواست كرده و بيچاره را در فشار گزارده‌اند و يكى از جهت‌هايى كه بيچاره شاهزاده را بخودكشى واداشته همين بوده .\r\nاين نمونه‌ايست كه چگونه پرده به روى اين سرگذشت تبريز كشيده‌اند و چنان كه گفتيم جز از پرفسور براون كه دفترى در اين‌باره چاپ كرده و اندكى از راستىها را بازنموده چيزى در اين‌باره نوشته نشده و اينست خود ايرانيان نيز از آن آگاهى درست نداشته‌اند . اينست تا ما توانستيم آن را بازتر نوشتيم و بهرگامى كه برداشتيم\r\n\r\n","description":"","footnote":"","page_name":" 290 ","page_number":310},
  {"content":"\r\n\r\nسخت پاييديم كه داستان را بزرگتر و پرشورتر از آنچه بوده نشان ندهيم بلكه بايد گفت چون بسيارى از كارها و سرگذشتها را چون آگهى روشنى از آن در دست نداشتيم بيكبار كنار گزاشتيم و از اينجا داستان كوچكتر از آنچه بوده نموده شده است .\r\nاين تلگراف ضياء الدوله را ما در اينجا نياورديم . زيرا اگرچه كشتار زن و مرد و بچه با دست روسيان دروغ نبوده و ما نيز آن را ياد كرديم ليكن كشتار پانصد تن در يكروز يا در يك جا بيگمان دروغ است . راستى به همان اندازه است كه ما نگاشتيم .\r\nضياء الدوله چنان كه خود او ميگويد از خانه بيرون نمىآمده و آنچه از زبانها مىشنيده يا با تلفون ميپرسيده بتهران آگهى ميداده . هرچه هست اگر اين گزافه يك بدى دارد آن دروغهاى قونسول انگليس ده بدى خواهد داشت . ببينيد پيش‌آمد دلگداز خاندان ختايى را كه هنوز هزاران مرد و زن گواه راستى آن مىباشند و هنوز كسانى از آنان كه دستگير كرده بباغ شمال بردند زنده هستند و من سرگذشت را از زبان خود ايشان شنيده بودم كه كوتاه كرده و در اينجا آوردم چنين سرگذشت آشكارى را بدانسان پاك وارونه گردانيده است .\r\nاين شگفت‌تر كه چون كتابچه پرفسور براون چاپ يافته و در آن اندكى از راستىها باز نموده شده و دولت انگليس آن را عنوان ساخته دوباره پرسشهائى از مستر شيپلى قونسول تبريز كه اين هنگام در استانبول ميزيسته كرده اين‌بار نيز مستر شيپلى بيكرشته دروغ‌هاى بىسرانجامى پرداخته است .\r\nدرباره شكنجه كردن و بريدن اندامهاى سالدات كه بارها از آن گفتگو كرده‌اند و چنان كه مستر تورنر مينويسد پيكره‌هايى نيز براى نشاندادن آن در تبريز در دست روسيان بوده چنان كه گفتيم درخور باور كردن نيست . گويا در قانون روسى براى چنان كارى كيفر بسيار سختى نهاده بوده سركردگان روسى براى آنكه دستاويز پيدا كرده و كيفرهاى بس سختى به تبريزيان بدهند آن را درست كرده‌اند و گرنه ما هرگز سراغ نداريم كه سالداتى يا قزاقى زنده بدست افتاده و او را كشته باشند . هرچه كشته‌اند در جنگ كشته‌اند . مستر تورنر گمان برده شايد با كشته آنها آن رفتار را كرده باشند .\r\n\r\n","description":"","footnote":"","page_name":" 291 ","page_number":311},
  {"content":"\r\n\r\nما سخنى در برابر اين نداريم . زيرا در شهرى كه آنهمه ستم از روسيان ديده بودند هنگاميكه كشته‌هاى سالدات و قزاق اينسو و آنسو پراكنده بوده كسى چه‌داند مردم بيكاره چه رفتارى با آنها كرده‌اند . هرچه هست باندازه‌اى كه روسيان مدعى بودند نبوده و آنچه بيگمان دانسته شد و روسيان آن را دنبال كردند تنها بريدن سر يك سالدات كشته‌اى بود كه حاجى نقى جواهرى كرده بود و روسيان نيز او را بدار آويختند .\r\nپايان بخش يكم\r\n\r\n","description":"","footnote":"","page_name":" 292 ","page_number":312},
  {"content":"\r\n\r\n\r\nبخش دوم\r\n\r\n","description":"","footnote":"","page_name":" 293 ","page_number":313},
  {"content":"\r\n\r\nشادروان ثقة الاسلام اى نيكمرد كه مايه روسفيدى و سرفرازى ايرانيان گرديدى ! ايرانيان هيحگاه ترا فراموش نخواهند كرد و نامت همواره آرايه تاريخ ايران خواهد بود .\r\n\r\n","description":"","footnote":"","page_name":" 294 ","page_number":314},
  {"content":"\r\n\r\nآنچه در ديباچه اين بخش مىبايست گفت در بخش‌هاى ديگر گفته‌ايم ، در اينجا تنها به اين بسنده مىكنيم كه كلمه آقا كه بر سر نامها به كار ميرود چندان معنايى ندارد و در تاريخ نوشتن نبايد آن را به كار برد . ولى چون ما در اين تاريخ گفتگو از كسانى ميداريم كه بسيارى از آنان زنده‌اند و ديگران نيز تازه درگذشته‌اند از اينرو آن را بر سر نامها مىآوريم . ليكن در اين بخش اين كار را تنها درباره زندگان خواهيم كرد و اميدواريم كم‌كم اين كلمه پوچ نيز از ميان برود .\r\nهمچنين درباره لقب‌ها اگرچه امروزه اينان از ميان رفته ولى ما چون گفتگو از سى سال پيش ميداريم و ناگزيريم از حال آن زمان پيروى نماييم مىبايست لقب‌ها را بنگاريم . چيزى كه هست چون اين كلمه‌هاى پوچ از نخست بى جا بوده و در تاريخها نيز هرچه كمتر پديدار شود بهتر خواهد بود اينست در اين‌باره هم آن خواهيم كرد كه كسانى كه هنوز زنده‌اند و امروز بنامهاى خود شناخته ميشوند از لقب‌هاى اينان بيك‌بار چشم پوشيم و در همه‌جا نامهاى خودشان را نگاريم . ولى ديگران را با لقب آوريم . اين شيوه‌ايست كه بانديشه گزارده‌ايم . مگر در پاره جاها جهت ديگرى پيش‌آيد و نتوانيم اين شيوه خود را به كار بريم .\r\nتهران آذرماه 1317\r\nاحمد كسروى\r\n\r\n","description":"","footnote":"","page_name":" 295 ","page_number":315},
  {"content":"\r\n\r\n\r\nگفتار يكم از روز پنجم ديماه\r\nدر بخش اول تا داستان يادداشت روسيان و لشگركشى ايشان بايران پيش آمده گفتيم در تهران دولت درخواست‌هاى روس را پذيرفت و مجلس را بست و در تبريز جنگ ميانه سپاه روس و مجاهدان درگرفت ، و داستان جنگ را آورديم . مىبايست در اينجا به پيش‌آمدهاى گيلان پردازيم . زيرا در آن هنگام كه در تبريز جنگ پيش ميرفت در رشت و انزلى هم يك رشته كارهاى دلخراشى رخ ميداد و گيلانيان از گزند دشمن بى بهره نمىبودند . ليكن چون پيش‌آمدهاى تبريز را تا بپايان نرسانيده‌ايم و مىتوان گفت چشم خوانندگان به راه است كه دنباله آن داستانهاى خونين را بخوانند ، از اينرو در اينجا نخست از تبريز و روزهاى تيره آن سخن مىرانيم تا سپس به داستان گيلان پردازيم و پس از آن بتهران بازگرديم .\r\nدر بخش پيش تا آنجا رسيديم كه چون روسيان خود را در دست مجاهدان زبون ديدند ميلر كونسول كارآزموده روس از در آشتى خواهى درآمد و مجاهدان و سردستگان آزادى چون از تهران پشت‌گرمى نمىداشتند و از آنسوى كشتار زنان و بچگان بيگناه كه روسيان ميكردند مردم را بر ايشان شورانيده بود و ثقة الاسلام پافشارى در دست برداشتن از جنگ مينمود آنان نيز بآرامش و آشتى گراييدند ، و پس از آنكه روسيان را از همه‌جا پس رانده و باغ شمال را كه لشگرگاه ايشان بود گرد فروگرفته بودند و بسيارى داوطلبانه تا كنار ديوار باغ پيش رفته از آنجا با درون باغ مىجنگيدند ناگزير شدند دشمن زبون را به حال خود گزارند و از روز دوشنبه سوم ديماه ( كه سوم محرم 1330 نيز بود ) جنگ را رها كردند ، ولى آن روز را همچنان در سنگرها مىايستادند .\r\n\r\n","description":"","footnote":"","page_name":" 296 ","page_number":316},
  {"content":"\r\n\r\nو چون ضياء الدوله و ثقة الاسلام و ديگر پيشروان كه بميانجيگرى كونسول‌هاى انگليس و فرانسه با ميلر گفتگوى آشتى و آرامش ميكردند چنين نهادند كه مجاهدان فشنگ و تفنگ از خود دور كرده هركسى به كار خويش پردازد ، و هرگاه برخى اين نخواهند از شهر بيرون روند . ميلر زبان ميداد كه روسيان گذشته را فراموش كنند و بر كسانى كه از مجاهدان در شهر مانده به كارهاى خود مىپردازند آزارى نرسانند . نيز روسيان هيچگاه از باغ شمال بيرون نيايند و به شهر كارى نداشته باشند ، و براى ايمنى شهر پانصد تن پاسبان با رخت و نشان دولتى گمارده شود كه جز از ايشان هيچ كس در شهر با تفنگ و ابزار جنگ نباشد . بدينسان از دو سو سخن نهادند و ميلر به گردن گرفت كه اگر صمد خان از نبودن مجاهدان دلير شده به شهر تازد روسيان جلو گيرند ، و خود او همانروز از ميان سنگرهاى مجاهدان گذشته به باغ شمال رفت و با فرمانده روسى گفتگو كرد و بازگشته پيام خرسندى از آنجا آورد . نيز همانروز خاندان ختايى از باغ آزاد شدند .\r\nدر سايه اين زينهار و پيمان روز سه‌شنبه چهارم ديماه مجاهدان از گرد باغ شمال برخاسته پراكنده شدند و هركسى بانديشه كار خود پرداخت كه از شهر برون رود و يا بازماند . اگرچه سخن روسيان درخور دل‌گرمى نمىبود و بيم گزند و آزار بسيار مىرفت ليكن از آنجا كه بيشتر مجاهدان مردان كم‌چيز و خانه‌دارى مىبودند و كمتر يكى را توانايى بيرون رفتن ميبود ، بويژه در آن هنگام سخت زمستان ، بيچارگان دل از فرزندان و خانه خود كندن نتوانستند و با همه بيم گزند كه مىرفت بازماندن در شهر را برگزيدند ، و تنها يكدسته اندكى از امير حشمت و بلورى و ديگران دل برفتن نهادند و در ششكلان گرد آمدند كه بسيج راه كنند .\r\nپنداشته ميشد آشوب فرو نشست و گزند درگذشت . ضياء الدوله بعالىقاپو آمده در پشت ميز فرمانروايى نشست و آگهى در شهر براى بازكردن بازارها پراكنده گرديد ، نيز نمايندگان انجمن در آنجا براى گفتگو گرد آمدند ، ولى افسوس كه گرفتارى بپايان نرسيده و روزهاى تيره تبريز تازه آغاز ميشد و در همان هنگام يك شورش ننگينى در كار پديد آمدن ميبود .\r\n\r\n","description":"","footnote":"","page_name":" 297 ","page_number":317},
  {"content":"\r\n\r\nروسيان كه مجاهدان را پراكنده و بال و پر مشروطه را كنده بودند در آن اندازه نايستاده با دست كاركنان خود در شهر دشمنان آزادى را كه بس فراوان مى - بودند ميشورانيدند و از اين كار دو چيز را ميخواستند : يكى آنكه بنياد مشروطه را از آذربايجان براندازند و بار ديگر در آنجا دستگاه كهن خودكامگى را برپا سازند ، ديگرى اينكه صمد خان را به شهر بياورند و رشته كارها را در دست او گزارند و آن پيمانى كه نهاده بودند جز از راه نيرنگ نبوده .\r\nاين زمان آذربايجان را از آن خود دانسته ولى از ترس خرده‌گيرى توده انگليس ( نه دولت آن ) و ديگر همچشمان اروپايى نميتوانستند خودشان يكسره رشته كارها بدست گيرند ، و ميخواستند كسى از ايرانيان بنام ايران رشته كارها را در دست گيرد و خود افزار سياست آنان باشد كه هرچه خواهند انجام دهد ، و اين كس را كه صمد خان ميبود پيدا كرده و از چند ماه باز در باسمنج نگاه داشته بودند و كنون مىبايست مردم او را به شهر بياورند تا رويه كارها در دست باشد و كسى خرده نتواند گرفت . چنان كه گفته‌ايم دسته‌هايى از خيابان بباسمنج شتافته و آمدن صمد خانرا به شهر خواستار شده بودند . ولى آن اندازه بس نبود و مىبايست كسان بنامترى به كار برخيزند و او را به شهر آورند .\r\nچنان كه گفته‌ايم مردم سرخاب و دوچى و قراملك و هواخواهان محمد على ميرزا و بستگان مجتهد و امام جمعه و بيشتر ملايان و روضه‌خوانان و انبوهى از خشكه دينداران همگى بدخواهان مشروطه بشمار مىرفتند و اينان كه خود توده نيرومندى مىبودند از ديروز جوش و جنبش از خود مينمودند و يكدسته از آنان در مسجد صادقيه گرد آمده سخنانى مىراندند و بيگمان پيوستگيهايى ميانه ايشان با كونسولخانه روس مىبوده .\r\nاين روز را اينان دسته بس انبوهى پديد آورده و بيشتر ملايان شهر را با يكتن از مجتهدان بنام كه تا چندى پيش هوادارى از مشروطه مينمود و كنون رو بسوى ديگر ميداشت بجلو انداخته بدستاويز آنكه بباسمنج روند و صمد خان را به شهر آورند با غوغا و خروش بسيارى راه افتادند ، و چنان كه نوشته‌ايم انجمن ايالتى را كه در آنهنگام يگانه پناهگاهى براى آذربايجان بشمار مىرفت تاراج كرده و نمايندگان را از هم\r\n\r\n","description":"","footnote":"","page_name":" 298 ","page_number":318},
  {"content":"\r\n\r\nپراكندند و بيرق سه رنگ نشان آزادى ايران را از هم دريدند و بدينسان بنياد مشروطه را از آذربايجان برانداختند . اين نخستين سياهكارى در تاريخ آذربايجان بود و افسوس كه ننگين‌كاريهاى ديگرى را در پى خود مىداشت .\r\nبدينسان يكروز آشفته و تيره مىگذشت و كسى از پس پرده آگاهى نداشته نميدانست چه سختيهاى ديگرى در پيش است . آرى كسى نمىدانست سه لشگر از ايروان و تفليس بآهنگ تبريز راه برگرفته و شتابان مىآيند و لشگر ايروان كه هشتصد تن سالدات و چهار توپ شهر كوپ بزرگ را با خود ميدارد با يك كولنل دژآهنگ تا چند فرسنگى شهر رسيده است .\r\nيك ساعت پيش از فرورفتن آفتاب بود و هواى زمستان سختى خود را نموده برف همچون تكه‌هاى پنبه از آسمان فروميريخت كه ناگهان اين لشگر بكنار پل آجى رسيد و بيكبار روى توپها را به شهر برگردانيده بشليك پرداخت . از نخستين آتش تو گفتى لرزه بر شهر افتاد و چنان غرنبى برخاست كه سراسر شهر را فراگرفت .\r\nضياء الدوله كه از آغاز روز آنهمه آسيب ديده و با اينهمه بر سر كار خوددارى نشان ميداد و در ايالت به كار مىپرداخت همين كه اين آواز را شنيد شنل خود را برداشته بكونسولگرى روس شتافت كه چگونگى را بداند و براى شهر چاره‌اى بينديشد و چون از ميلر پاسخ‌هاى درشتى شنيد و آينده شهر را تاريك ديد از آنجا به كونسولگرى انگليس پناهنده گرديد و خواهيم ديد كه جز مرده‌اش از آنجا بيرون نيامد .\r\nتوپها پياپى مىغريد و مردم اميرخيز و چوست‌دوزان كه بر سر راه آجى افتاده‌اند خانه‌هاى خود را رها كرده و در آن هنگام سخت از دست بچه‌هاى خود گرفته بجا - هاى ديگر ميگريختند . از اين سو سالدات‌هاى باغ شمال كه تا ايندم در باغ خزيده و از ترس جان ياراى بيرون آمدن نمىداشتند همين كه غرش توپ‌ها را شنيده و از رسيدن لشگر نوينى بياريشان آگاه شدند از باغ بيرون ريخته بار ديگر در مارالان و آن پيرامونها بكشتار مردم بيگناه پرداختند . چنين مىگويند : در همان گيرودار دسته انبوهى را به خاك و خون كشيده كينه‌اى را كه از دست مجاهدان داشتند از اين\r\n\r\n","description":"","footnote":"","page_name":" 299 ","page_number":319},
  {"content":"\r\n\r\nبينوايان بازجستند . چون بيست‌واند سال از آنزمان گذشته و راه بازجستن بسته شده من كوتاه مىآورم و جز چيزهايى را كه بيگمانست نمىنگارم . كسى كه آن روزها در تبريز نبوده از گفتن چه خواهد دانست حال مردم چگونه بوده .\r\nشليك تا يكساعت پيش ميرفت و هنگام شام بريد . شب چهارشنبه نخست شبى بود كه تبريز ، آن شهر از اديستان ، خود را بيچاره مىيافت . مردم در بيم سختى مى - بودند و هركسى گمان ميكرد فردا روسيان با كشتار به شهر خواهند درآمد ، و شايد يك نيم ايشان از ترس بخواب نرفتند . اين شب بسيارى از خاندانها سرپرست خود را به سفر مىفرستادند و يا بنهانگاه ميسپاردند . اين شب امير حشمت و يارانش از شهر بيرون رفتند و ما چون داستان ايشان را اندكى نگاشته‌ايم و بازمانده را جداگانه دنبال خواهيم كرد در اينجا گزارده مىگذريم .\r\nفردا چهارشنبه پنجم ديماه مردم هراسان برخاستند ، و چون اندكى از روز گذشت بار ديگر توپخانه پل آجى بشليك پرداخت . تبريزيان كه در آن چند سال بارها شهر را زير گلوله‌باران ديده بودند توپهايى به اين نيرومندى و آتشى به اين سنگينى نديده بودند . توپخانه باغ شمال نيز به كار افتاده پاسخ توپهاى پل آجى را ميداد و گلوله - ها پياپى از روى شهر ميگذشت و بسيارى از آنها در هوا تركيده فروميريخت و يا بخانه‌ها و ديوارها برخورده گزند ميرسانيد . آسيب و ويرانى چندان نميبود كه ترس مردم و سراسيمگى ايشان . كسى نميدانست چه پيش خواهد آمد ، هراس همه را فرا گرفته بود ، تا دو ساعت به نيمروز شهر در زير آتش دو توپخانه مىبود . كولنل دژخوى ايروان نقشه شهر را در دست نميداشت و آمدن خود را بكونسول و فرمانده باغ شمال آگهى نفرستاده و از اينان دستور نخواسته بود و بسيارى از گلوله‌هاى او از روى خانه - هاى اروپاييان و قونسولخانه‌ها ميگذشت و يكى از آن‌ها بيرق قونسولگرى امريكا را انداخت . از اين‌رو ميلر كسى را فرستاده كولنل را نكوهش كرده دستور داد شليك ببرد و لشگر از راه بيرون شهر روانه باغ شمال گردد . مستر تورنر مينويسد : سپس كولنل را گوشمالى دادند . ميلر با بدىهايى كه كرده اين نيكى را ازو فراموش نبايد كرد .\r\n\r\n","description":"","footnote":"","page_name":" 300 ","page_number":320},
  {"content":"\r\n\r\nدو ساعت به نيمروز شليك بريده مردم اندكى آرام يافتند . هنگام پسين ناگهان بار ديگر از باغ شمال آواز توپها و متراليوزها برخاست و مردم بار ديگر ترس كردند و بهم برآمدند . ليكن اين شليك زود بريد و دانسته گرديد چون لشگر تازه درآمده بباغ مىرسيده از آنجا بجشن و شادمانى اين شليك را كرده‌اند .\r\nاين روز در آن هراس و آشوب تنها كسى كه رشته چاره‌جويى را از دست نداده و بكارهايى برميخاست شادروان ثقة الاسلام مىبود . در آغاز روز كه هنوز كسانى از پيشروان مشروطه‌خواهى در بيرون مىبودند باز در پيش او گرد آمدند تا گفتگويى كنند . در اينميان شليك روسيان مردم را شورانيده دسته‌هايى از ايشان به آنجا درآمدند .\r\nبيچارگان سراسيمه پى چاره مىگشتند و كسانى از ايشان از ناچارى و يا بانگيزش ديگران رفتن به باسمنج و آوردن صمد خان را خواستار بوده و هياهو ميكردند .\r\nثقة الاسلام مردانه با ايشان بگفتگو درآمده پاسخ داد : « شما اگر سرپرست ميخواهيد از دولت خود خواهيد . چرا بباسمنج مىرويد ؟ ! » بدينسان ايشان را راه انداخت .\r\nسپس سه تن از درباريان پيشين را : ناظم الدوله ، و سردار سطوت ، و اعتماد الدوله - كه فرستاده و بدانجا خوانده بود روانه باسمنج گردانيد كه نزد صمد خان رفته و با او گفتگو كرده از زبان او چنين پيام رسانند : « اگر تو ميخواهى به شهر آيى من ناخرسند نيستم ولى كارى كن كه با دستور دولت و بنام دولت بيائى » . اينان همان ساعت روانه گرديدند .\r\nخود ثقة الاسلام نيز تلگرافى بتهران فرستاده حال شهر را آگاهى داد و خواستار شد دولت هرچه زودتر كارى كند و بچاره پردازد . از دو سه روز پيش سيمهاى تلگراف بريده و تهران از پيش‌آمدهاى تبريز آگاهى نداشت و ما در نوشته‌هاى وزارت خارجه مىبينيم كه بكونسول ايروان دستور داده‌اند كسى را بتبريز فرستاده از چگونگى آنجا آگاهى بياورد و با تلگراف به تهران گفته شود . ولى امروز را سيمها كار ميكرد و تهران از چگونگى شهر آگاهى داشت . ولى چه ميتوانست كردن ؟ ! . . وزيران با آن زبونى كه از خود نشان داده بودند چكارى ميتوانستند انجام دادن ؟ ! . .\r\nاينها نمونه‌اى از پافشارى و پاكدلى ثقة الاسلام است . ببينيد چگونه در آن آشوب و هراس نيز خود را نباخته و بهرگامى پرواى آبروى كشور و توده را ميكرده\r\n\r\n","description":"","footnote":"","page_name":" 301 ","page_number":321},
  {"content":"\r\n\r\nاست : افسوس كه اين كوششها بيهوده مىرفت . تبريز را روزگار تيره فرارسيده و مى - بايست از روز پنجم دىماه آغاز شود . از تهران بيش از اين پاسخ ندادند كه بكوشيد و نگزاريد بيشتر آشوب شود ! همان روز رفيع الدوله و مشير دفتر بنمايندگى از صمد خان به شهر رسيدند و كار يكرويه گرديد . هركسى از مشروطه‌خواهان كه هنوز بيرون بود اگر توانست خود را پنهان ساخت . آن سه تن كه به باسمنج رفته بودند نوميدانه بازگشتند .\r\nاين از گفته آقاى ناظم الدوله است كه ما چون بباسمنج رسيديم دستگاه را ديگرگونه ديديم . زيرا همه كارها را در دست كونسول روس و كسان او يافتيم . حاج فتوح الملك چون ما را ديد و از خواستى كه داشتيم آگاهى يافت روان شمرد با صمد خان گفتگو كنيم و كارهايى را كه در پرده ميرفت براى ما بازنمود . با اينهمه سردار سطوت پيش صمد خان رفته گفتگو كرد ولى او نيز نوميد بازگشت . ميگويد آنجا شنيديم كه بسيارى بر ثقة الاسلام خشمناكند و چون روسيان بمجتهد و امام جمعه پيشنهاد كرده‌اند به شهر آيند مجتهد گفته تا ثقة الاسلام باشد من نخواهم آمد . ما ديگر نمانده شب را به شهر بازگشتيم و از بس آشفتگى بود نتوانستيم نزد ثقة الاسلام رويم . ليكن خود او به خانه يكى از خويشانش در نزديكى ما آمده مرا به آنجا خواند و چگونگى را جست ، و پاسخى را كه از تهران به تلگراف او رسيده بود براى من خواند .\r\nاين روز ميلر بديدن رفيع الدوله آمده با او گفتگوهايى كرد و دستورهايى كه ميبايست داد . تبريز در آن پنجسال به اندازه پنجاه سال پيش آمده و اداره شهربانى بسيار آراسته و بسامانى ميداشت . ولى پس از جنگ به هم خورده و كاركنان آن‌كه بيشتر از مجاهدان مىبودند پراكنده شده بودند . و چون ميلر ميخواست نشانى از مشروطه باز نماند و دستگاه كهن خودكامگى بازگردد رفيع الدوله مىبايست كدخدايان پيشين را به كار اندازد و آن دستگاه را دوباره درچيند .\r\nشب پنجشنبه ششم ديماه نيم ساعت از شب رفته باز آواز توپ و تفنگ از باغ شمال برخاست ولى پس از اندكى آرام يافت و بار ديگر نيم شب شليك آغاز شد و تا\r\n\r\n","description":"","footnote":"","page_name":" 302 ","page_number":322},
  {"content":"\r\n\r\nديرى آواز آن در همه‌جا شنيده ميشد . گويا روسيان جشن و شادى مينمودند . اين شب را نيز مردم كمتر خوابيدند و يكى از شب‌هاى هراسناك تبريز مىبود .\r\nروز پنجشنبه روسيان بارك درآمده آنجا را بدست گرفتند و بيرق خود را بالاى آن برافراشتند ، و چون هنوز از شهر بيم ميداشتند آنچه گندم و جو و قورخانه در آنجا بود بار كرده بباغ شمال بردند . نيز بعالىقاپو و گمرك و پستخانه سالدات و قزاق گزاردند .\r\nهنگام پسين يكدسته ديگر از سپاه روس كه تازه مىرسيدند به شهر درآمده و از ميان شهر گذشته و بباغ شمال رفتند . اين دو روز را قزاق و سالدات در كوچه‌ها و بازار - ها هركه را ميديدند جيب و بغلش را تهى مىساختند . كسانى را زده و آزار ميكردند .\r\nبدستاويز جستجوى تفنگ و فشنگ بخانه‌ها مىريختند .\r\nاز امروز يك رشته بدرفتاريها از خود مردم آغاز شد . چنان كه گفتيم بدخواهان مشروطه دسته‌هاى انبوهى مىبودند و بسيارى از ايشان را كه از شهر بيرون كرده بودند كنون به شهر بازمىگشتند . بدنهادانى از اينان و ديگران بكينه‌جويى برخاسته هركه را از مشروطه‌خواهان و يا از بستگان ايشان ميديدند بآزارش مىپرداختند .\r\nدرباريان كهن از كدخدايان و فراشان و ديگران بيرون ريخته به شادى بازگشت دستگاه كهن باينسو و آنسو مىدويدند و از كينه‌جويى بازنمىايستادند .\r\nاز روز هفتم جستجوى آزاديخواهان آغاز شد . از پترسبورگ دستور رسيده بود كسانى را كه با سپاه روس جنگ كرده‌اند گرفتار و از روى قانون جنگى روس بسزا رسانند . تلگراف رمزى را كه سفير ايران از پترسبورگ بدولت فرستاده در اينجا مىآوريم :\r\n« 7 محرم مجلس وزراء قرار داده‌اند برؤساى قشون در تبريز و رشت و انزلى اختيار تام داده شود كه باتفاق قونسول روس مقصرين اغتشاش را چه رعيت ايران چه روس حبس و بموجب قانون نظامى سياست كنند از فداييها نزع اسلحه و امكنه‌هايى را كه از آنجا مقاومت ميكنند خراب نمايند » .\r\nولى ميلر و دستيار او و دنسكى از يكسو كسانى را كه در جنگ چهار روزه پا\r\n\r\n","description":"","footnote":"","page_name":" 303 ","page_number":323},
  {"content":"\r\n\r\nدر ميان داشته بودند دنبال نموده گرفتارى آنان را از كاركنان خود ميخواستند و كسانى را بنام ياد ميكردند . اسد آقا كه روز يكم جنگ آن دليرى را در پيرامون كونسولگرى 21 - دست راست مشهدى محمد عليخان - دست چپ اسد آقا خان اين پيكره در سال 1287 ببرداشته شده و اسد آقا را با چشم درست نشان مىدهد\r\nكرده و يك افسرى را كشته و متراليوز از روسيان گرفته بود كنون ميلر پا به زمين كوبيده مىگفت : آن يك چشم را پيدا كنيد . از سوى ديگر سياست مكياولى به كار برده مى -\r\n\r\n","description":"","footnote":"","page_name":" 304 ","page_number":324},
  {"content":"\r\n\r\nخواستند فرصت از دست نداده همه كسانى را كه بغيرت و كاردانى شناخته گرديده‌اند و در يك روز سختى مايه دليرى مردم توانند بود نابود سازند .\r\nاز سران آزادى كسى جز ثقة الاسلام در آشكار نبود . ولى بسيارى از ايشان از شهر بيرون نرفته در خانه‌هاى خود مىنشستند . در اين دو روزه ثقة الاسلام هركه را ميديد دستور ميداد از شهر بيرون رود . ولى خودش همچنان در آشكار مىايستاد ، و با همهء بيميكه مىرفت دل بمرگ نهاده بجايى نمىرفت .\r\nاين گفته از آقاى هيئت « 1 » است كه چون روز پنجم ديماه از خانه ثقة الاسلام بيرون آمديم و شهر با آن آشفتگى و هراس مىبود حاج سيد المحققين گفت بيم بسيار مىرود و مىبايد در پى نهان‌گاهى بود . ولى من چون به خانه آمدم نامه به ثقة الاسلام نوشتم و پرسيدم : آيا شما چه خواهيد كرد و ما چه كنيم ؟ . در پاسخ نوشته بود :\r\n« شما اگر ميتوانيد از شهر بيرون رويد اما من كار خود را به خدا مىسپارم « 2 » » . از زبان حاج ميرزا آقا فرشى مىگويند كه چون در آن روزها من در شهبندرى عثمانى پناهنده بودم شهبندر با من گفت : « روسيان آهنگ گرفتن ثقة الاسلام را ميدارند ، شما بنويسيد او نيز خود را بشهبندرى رساند » . من نامه‌اى نوشته با دست يكى از كسان خود فرستادم ، و چون بازگشت نامه‌اى آورد كه ثقة الاسلام در پاسخ نامه من فرستاده و در آن چنين نوشته بود : « هنگامى كه در زمان شكست عباس ميرزا آقا مير فتاح جلو افتاده شهر تبريز را بدست روس سپرد از آن زمان صد سال مىگذرد و هميشه نام آقا مير فتاح ببدى ياد مىشود ، شما چگونه خرسندى ميدهيد كه من در اين آخر زندگى از ترس مرگ خود را بپناهگاهى كشم و ديگران را در دست دشمن گزارم ؟ ! »\r\nمستر تورنر مينويسد : « ثقة الاسلام بقونسولگرى انگليس رفته پرسيد كه هر - گاه بدانجا پناهد او را خواهند پذيرفت ؟ ! . . كونسول پاسخ داد تا يك ترس نزديكى بجان او در ميان نباشد نگهدارى ازو نتوانند كرد . » بيگمان اين سخن دروغ است و شايد\r\n\r\n\r\n","description":"","footnote":"\r\n( 1 ) آقا ميرزا على هيئت چون از شاگردان آخوند خراسانى و تازه از نجف رسيده بود از سران آزاديخواهان بشمار مىرفت .\r\n( 2 ) « افوض امرى الى اللّه » .\r\n","page_name":" 305 ","page_number":325},
  {"content":"\r\n\r\nمستر تورنر آن را از خود كونسول شنيده . زيرا چنان كه آورديم ثقة الاسلام هيچگاه در انديشه پناهندگى نميبود و از مرگ نمىترسيد ، و گرنه به شهبندرى پناهيدى يا از شهر بيرون رفتى . با آن جايگاهى كه پيش پيروان و دوستانش ميداشت چاره‌جويى براى او كار دشوار نمىبود .\r\nچنين پيداست كه از دو سه روز پيش‌آهنگ روسيان را درباره خود ميدانسته و گاهى آن را بر زبان مىآورده و پيشگويى از مرگ خود ميكرده . ميرزا عليخان اديب - خلوت با آن شادروان دوستى ميداشته و روز هفتم ديماه ناهار را با او ميخورده . ثقة الاسلام ميگويد : شايد اين آخرين ناهار خوردن من با شما باشد . اديب خلوت مىپرسد : مگر آهنگ سفرى داريد ؟ ! . مىگويد : آرى ! سفر بس دورى ! اديب خلوت خواست او را دريافته اندوهگين مىشود و سپس مىگويد : بهتر است چندى بيرون رويد ، ثقة الاسلام پاسخ مىدهد : دريغ ! من اگر در كالبد عيسى جا گيرم روسيان دست از من نخواهند برداشت .\r\nدر اين چند روز يك كار هم به خاك سپردن كشتگان مىبود كه كسانى را كه روسيان كشته بودند و هنوز در بيرون مىبودند به خاك مىسپردند . روسيان نيز كه در اين دو سه روزه از باغ بيرون آمده بودند كشتگان سالدات و قزاق را مىجستند و اين بهانه ديگرى براى آزار مردم در دست ايشان شده بود . چنان كه داستان كوى دوچى و حاج نقى جواهرى را در جاى ديگرى خواهيم نگاشت .\r\nروز هشتم ژنرال وردنف با دو دسته ( رژيمان ) از سالدات و قزاق كه تازه از راه مىرسيدند به شهر درآمدند و بباغ شمال رفتند . قزاق و سالدات همچنان در كوچه‌ها و بازارها گرديده جيب و بغل‌ها را تهى ميساختند ، پى آزاديخواهان مىگشتند ، از آنسوى چون صمد خان هنوز در باسمنج مىنشست سرشناسان شهر دسته‌دسته بديدن او مىشتافتند و هركسى با زبان ديگرى به او نزديكى مىجستند . چون ماه محرم مى - بود و بشيوه همه ساله از كويها دسته‌هاى سينه زن برميخاست و در چنين آشوب آن را فراموش نكرده بودند ، دسته‌دسته سينه‌زنان بباسمنج مىرفتند . راه شهر تا آنجا همچون كوچه و بازار پر از آمد و شد ميبود ، شهر حال شگفت و بس آشفته‌اى ميداشت ،\r\n\r\n","description":"","footnote":"","page_name":" 306 ","page_number":326},
  {"content":"\r\n\r\nامروز شادروان شيخ سليم را با برادرش آقا كريم دستگير كرده بروسيان سپردند و هردو را بكونسولخانه بردند .\r\nروز نهم ديماه دسته‌اى از مردم شهر همراه ملايان و آقاى مجتهد كه يادش كرده‌ايم روانه باسمنج گرديدند و صمد خان را ديده دوباره به شهر بازگشتند . اين روز هنگام پسين ثقة الاسلام از خانه خود بيرون آمده ميخواست به خانه دكتر علينقيخان رود سر كوچه و دنسكى با يكتن افسر روسى در درشگه رسيده و از درشگه پايين آمده پس از درود چنين گفت : « ژنرال كونسول درود رساند و چون در كونسولخانه نشستى خواهد بود و چند تن ديگر هستند خواهش كرد شما نيز باشيد » . ثقة الاسلام خواست پس از ايشان در درشگه ديگرى برود و دنسكى خرسندى نداده بنام اينكه درشگه را كونسول از بهر شما فرستاده او را با خود نشانده روانه گرديد . اين بود چگونگى گرفتارى آن مرد نيك .\r\nنيز اين روز ضياء العلماء و صادق الملك و آقا محمد ابراهيم قفقايچى و حسن و قدير دو پسران على مسيو را گرفتند و بكونسولخانه بردند و از آنجا بباغ شمال فرستادند .\r\nضياء العلماء را چون ميگرفتند داييش حاج محمد قليخان نيز كه پيرمرد سالخورده‌اى ميبود همراه او رفت تا آگاهى از بهر مادرش بياورد و خواهيم ديد كه از خود او آگاهى نيامد . آقا محمد ابراهيم را چندين تن قزاق با يكى از كاركنان كونسولگرى از كوچه گرفتند . دو روز پيش كسانى به او گفته بودند كه خود را بپايد و بيرون نيايد . پسران داييش چون چاپارخانه تبريز و جلفا در دست ايشان ميبود بسراغش آمده خواسته بودند كه او را از شهر بيرون برند ، آقا محمد ابراهيم خرسندى نداده و نخواسته بود از مرگ بگريزد . حسن و قدير داستان دلگدازى دارند ، پدرشان شادروان على مسيو كه از پيشروان جنبش آزادى و بنيادگزاران دسته مجاهدان تبريز مىبود و هميشه بايد تاريخ ايران نام آنمرد غيرتمند نيك را نگه دارد چند ماه پيش از آن درگذشته و برادر بزرگشان حاجى خان كه چون از سردستگان مجاهد و در جنگ با روس از جنگجويان ميبود با دسته امير حشمت از شهر بيرون رفته ، و برادر ديگرشان حسين آقا در جايى پنهان گرديده بود روسيان چون به خانه ايشان ريخته و آن را تاراج كردند\r\n\r\n","description":"","footnote":"","page_name":" 307 ","page_number":327},
  {"content":"\r\n\r\nاين دو پسر جايى پيدا نكرده بحاجى مرتضى نامى از بستگان روس كه دوستى و آشنايى با پدرشان ميداشت پناهنده شدند و خود را به خانه او رسانيدند ، و آن نامرد بدنهاد ننگ مهمانگيرى را بر خود پسنديده هردو را گرفته بدست روسيان سپرد .\r\nشب دوشنبه دهم ديماه يك شب پراندوهى بود . در اين شب از كسانى كه نياسود يكى من بودم . در آغاز شب گرفتارى ثقة الاسلام و ديگران را شنيده با دلى پراندوه به خانه رفتم و تا بامداد نياسودم . اين را در اينجا بنگارم : نخستين‌بار كه من بميان آزاديخواهان درآمدم و به كار برخاستم در اين پيش‌آمد جنگ با روسيان بود ، مرا اين هنگام سال به بيست و دو رسيده ، و چون آگهى از جنگ يافتم تكان سختى خوردم و بدشوارى خوددارى مىتوانستم . و چون پنداشته ميشد جنگ با روسيان 22 - آقا محمد ابراهيم قفقابچى\r\nدر همه‌جا درگرفته و دامنه آن بس دراز خواهد بود ، هرگز گمان نميرفت كه در تبريز روسيان خون ايرانيان را ريزند ، در تهران وزيران ايران با كاركنان روس در آرامش و آشتى باشند ، اين بود بر آن شدم كه مردم را بآمادگى وادارم . چون محرم فرارسيده و مردم شبها در مسجدها گرد مىآمدند من در مسجديكه بنام نيايم ( مسجد آقا مير احمد ) مىباشد و ديگر جاها با مردم بگفتگو برخاستم و بشورانيدن آنان كوشيدم و با حاج عباس كه روانش شاد باد بر آن شديم بانجمن رفته و تفنگ گرفته و دسته‌اى پديد آوريم ، ليكن در اينميان جنگ فرونشست ، و چون روسيان بدينسان چيره گرديدند و بدخواهان مشروطه در همه‌جا بيرون آمده به كار برخاستند از كسانى كه بيمناك مىزيست من بودم ولى پروا ننموده بيرون مىآمدم .\r\n\r\n","description":"","footnote":"","page_name":" 308 ","page_number":328},
  {"content":"\r\n\r\n\r\nگفتار دوم روز دهم ديماه\r\nروز دوشنبه دهم ديماه تبريز را پراندوهترين روزى بود . در اين روز كه دهم محرم نيز ميبود چون آفتاب برخاست گذشته از جنبش و خروشى كه همه ساله بنام محرم برخاستى و امسال را نيز با همه گرفتارىها در كار ميبود ، و گذشته از آمد و شد و جوش و جنبى كه روسيان در كوچه‌ها و بازارها همچون روزهاى پيش ميداشتند يك تكان ديگرى از ايشان در سربازخانه و پيرامون آنجا ديده ميشد ، دسته انبوهى از سالدات و قزاق ( ششصد تن كمابيش ) سربازخانه را گرفته و چنين گفته ميشد كسانى را كه از سردستگان مشروطه گرفتار كرده بودند در آنجا بدار خواهند كشيد . در يكسو در پهلوى درختى دو تيرى ستون‌وار بلند كرده و يك تير افقى بر روى آنها ميخ - كوب ميساختند و ريسمانها از آن مىآويختند . اين دارى بود كه آماده ميكردند ، و چون با كشتن سران آزادى ايران جشن مىگرفتند تيرها را با پارچه‌هاى سه رنگ بيرق روسى مىآراستند .\r\nيكساعت به نيمروز چهار شصت تير به چهار گوشه سربازخانه كشيدند و بر پشت بامها سالدات و قزاق براى نگهبانى گماردند .\r\nيكدسته از مردم جلو سربازخانه گرد آمده خاموش و سرافكنده مىايستادند .\r\nپس از نيمروز ناگهان دو ارابه بارى روسى كه نه تن دستگير : ثقة الاسلام ، شيخ سليم ، آقا كريم برادر او ، ضياء العلماء ، محمد قليخان دايى او ، صادق الملك ، آقا محمد ابراهيم ، حسن پسر هجده ساله على مسيو ، قدير برادر شانزده ساله او . در توى آنها مىبودند از راه باغ شمال پديدار گرديد . يكدسته قزاق و سالدات با تفنگهاى سر -\r\n\r\n","description":"","footnote":"","page_name":" 309 ","page_number":329},
  {"content":"\r\n\r\nنيزه‌دار بدست گرداگرد آنها را گرفته همچنان راه مىآمدند . دستگيران با رنگ - هاى پريده و رخسارهاى پژمرده خاموش مىنشستند و ثقة الاسلام و برخى آهسته دعا ميخواندند .\r\nارابه‌ها چون بسربازخانه رسيد بدرون رفت و درهاى سربازخانه را بسته كسى را از ايرانيان راه ندادند . يك افسر كه از باغ شمال براى كار اينان فرستاده شده بود پس از اندكى در درشگه رسيد . سه تن از ايرانيان ( مختار علاف از مردم باغميشه و كريم نام از مردم سرخاب و اسمعيل سفيدگر از مردم دوچى ) براى انجام كار دژخيمى در آنجا مىبودند . اينان از بدخواهان مشروطه و سپس از فراشان صمد خان ميبودند و چنين پيداست روسيان ايشان را از بيگلربيگى خواسته بودند ، و چون بايشان دستور داده شد بر سر دستگيران ريخته بكندن رختهاى ايشان پرداختند و جز پيراهن و زيرشلوارى همه را از تنشان درآوردند . گويا شيخ سليم ايستادگى مينموده كريم سرخابى با قمه از بازوى وى زد و او را زخمى ساخت .\r\nهنگامه دلگداز بس سختى ميبود ، يكدسته مردان غيرتمندى را دشمنان بيگانه در شهر خودشان بگناه آزاديخواهى بدار ميكشيدند و كسى نبود بداد ايشان رسد . مرگ سياه يكسو و غم درماندگى كشور يكسو ، خدا ميداند چه دل‌سوخته‌اى در آنساعت ميداشتند .\r\nثقة الاسلام بهمگى دل ميداد و از هراس و غم ايشان مىكاست ، شيخ سليم بيتابى - ها مينمود ، ثقة الاسلام گفت : « اين بيتابى بهر چيست ؟ ! ما را چه بهتر از اين‌كه در چنين روزى در دست دشمنان دين كشته شويم » . قدير همچون بيد مىلرزيد ، ليكن حسن پروا نمينمود ، شادروان ثقة الاسلام بايشان نيز دلدارى داده ميگفت : « رنج ما دو دقيقه بيش نيست پس از آن بيكبار خوش و آسوده خواهيم بود » .\r\nچون خواستند دار زنند نخست شيخ سليم را خواندند : بيچاره خواست سخنى گويد افسر دژخوى روسى سيلى برويش زده خاموشش گردانيد . دژخيمان ريسمان بگردنش انداختند و كرسى را از زير پايش كشيدند . دوم نوبت ثقة الاسلام بود : شادروان\r\n\r\n","description":"","footnote":"","page_name":" 310 ","page_number":330},
  {"content":"\r\n\r\nهمچنان بىپروا مىايستاد ، دو ركعت نماز خوانده بالاى كرسى رفت « 1 » . سوم ضياء - العلماء را خواندند : شادروان از جوانى تن بمرگ نميداد و دست مىگشاد و بروسى با افسر سخن آغاز كرده مىگفت : « ما چه گناه كرده‌ايم ؟ ! . . آيا كوشيدن در راه كشور خود گناه است ؟ ! . . » دژخيمان دستهاى او را از پشت بستند و با زور بالاى كرسيش بردند .\r\nچهارم صادق الملك را خواندند . پنجم آقا محمد ابراهيم را پيش آوردند : او با پاى خود بالاى كرسى رفت و ريسمان را به گردن انداخت . ششم دايى ضياء العلماء آن پير - مرد را پيش خواندند . هفتم نوبت حسن بود : جوان دلير بالاى كرسى با آواز بلند داد زد : « زنده باد ايران ، زنده باد مشروطه » . پس از همه نوبت قدير پسر شانزده ساله رسيد و او را نيز بالاى كرسى برده ريسمان بگردنش انداختند « 2 » .\r\nروسيان براى آنكه دژخويى خود را نيك نشان دهند بارى آن نكردند چشمهاى اينان را بندند و يا چون يكى را مىآويزند و بالاى دار دست و پا مىزند ديگران را دور نگه دارند . برادر را روبروى چشم برادر بدار كشيدند . چنان كه از پيكره‌ها پيداست دژخيمان از ناآزمودگى ريسمانها را چنان نينداخته‌اند كه زود آسوده گرداند ، بيشترشان تا دقيقه‌ها گرفتار شكنجه جان كندن بوده‌اند .\r\nسربازخانه كه در آن چند سال همواره كانون جوشها و خروشهاى غيرتمندانه آزاديخواهان ميبود كنون چنين هنگامه دلگداز را به خود ميديد ، ولى جاى افسوس نميبود . در آنهنگامه دلگداز نيز غيرت ايرانى كار خود را كرده و سربازخانه مردانگى - هاى ثقة الاسلام و آقا محمد ابراهيم و ديگران را ديده و آواز بلند حسن نوجوان را به « زنده باد ايران ، زنده باد مشروطه » شنيد .\r\nچون اين كار انجام يافت در سربازخانه را باز كردند ، و گويا در اينهنگام بوده كه آقا كريم برادر شيخ سليم را كه بازماندهء نه تن بود آزاد ساختند . ايرانيان كه در بيرون ايستاده بودند بدرون آمده آن ديدار دلگداز را تماشا نمودند . غيرتمندان\r\n\r\n\r\n","description":"","footnote":"\r\n( 1 ) مستر تورنر مينويسد : چون نوبت به ثقة الاسلام رسيد دژخيمان خود را پس كشيدند . افسران روسى آنانرا سخت زدند و با زور به كار واداشتند .\r\n( 2 ) اين داستان بدينسان از روى جستجوهاييست كه آقاى مهدوى كرده و يادداشت نموده و براى ما فرستاده ، چند جمله نيز از يادداشت اردبيلى بر آن افزوده شده . درست‌ترين آگاهى كه بدست آمده همينست .\r\n","page_name":" 311 ","page_number":331},
  {"content":"\r\n\r\nبه خود لرزيده و نايستاده و زود بازگشتند . ولى بدنهادانى شادمانى نيز مىنمودند ، كينه شوم شيخى و متشرع در اينجا نيز كار خود را ميكرد . روسيان آن پيرامونها را پر كرده در پشت‌بامها و ديگر جاها آماده مىايستادند كه مبادا شورشى رو نمايد ، از اينكه كينه كشتگان خود را جسته‌اند شادى نشان ميدادند .\r\nما گرفتن اين نه تن و بردن ايشان را بكونسولخانه نوشتيم ولى از اينكه چه رفتارى با ايشان در آنجا و در باغشمال كردند و چه گناهى بر آنان گرفتند ، سخنى نرانديم .\r\nدر اينجا مىبايد به آن پردازيم :\r\nچنان كه گفتيم از پترسبورگ دستور رسيده بود كسانى را كه در جنگ روسيان پا در ميان داشته بودند دستگير كرده و رسيدگى نموده از روى قانون جنگى روس بسزا رسانند و ما خواهيم ديد از اين هشت تن چندتنى هرگز پايى در ميان كار نداشته بودند و ديگران نيز گناهى كه سزايش مرگ باشد ( اگرچه از ديده روسيان بنگريم ) نميداشتند . پس براى چه اينان را بدار آويختند ؟ ! . . براى چه آن يكتن را رها كردند ؟ ! . .\r\nچنان كه گفتيم ميلر كونسول روس و ودنسكى دستيار او و فرمانده باغ شمال كه اين زمان رشته كارها را در دست ميداشتند و اين كشتارها با دستور آنان پيش مىرفت چندين خواست را در يك جا دنبال ميكردند ، از يكسو كينه سيلى را كه از دست مجاهدان خورده بودند بازمىجستند ، از يكسو مردان كاردان و غيرتمند را از پا انداخته راه پيشرفت سياست خود را هموار ميساختند . پس از همه ميكوشيدند رويه كار را نگه - داشته زمينه خرده‌گيرى بتوده انگليس و ديگران باز ننمايند . اين بود عنوان رسيدگى و داورى پيش آورده و چنين مىنمودند كه كسانى را كه مىگيرند بداورى ميكشند و بگناهش رسيدگى مىنمايند و هركه را كه گناهى نبوده رها ميسازند ، چنان كه از اين نه تن آقا كريم را رها ساختند .\r\nو ليكن راستى را نه داورانى مىبودند و نه رسيدگى ميشد ، كسانى را كه مى - گرفتند برخى را خود ميلر و ودنسكى ميشناختند كه از بنيادگزاران مشروطه ميباشند و چون مردان غيرتمند و كاردانى هستند در آينده سنگ راه سياست روس خواهند بود\r\n\r\n","description":"","footnote":"","page_name":" 312 ","page_number":332},
  {"content":"\r\n\r\nو از اينرو زنده نميگزاردند ، برخى را ميدانستند از مجاهدانند و كينه جنگ را از ايشان مىجستند ، بر كسانى نيز براى ترسانيدن چشم مردم يا تنها از راه سنگدلى و خونخوارى دريغ نمىگفتند ، ولى در اينميان يكى دوتنى را هم رها ميساختند تا گفته نشود همه را مىكشند . داستان ميرزا احمد و نايب محمد آقا را كه خواهيم آورد نمونه نيكى از چگونگى رسيدگى داوران روسى مىباشد .\r\nاما اين هشت تن مىبايد از ايشان يكايك گفتگو بداريم :\r\n1 ) شيخ سليم : اين مرد از روستا برخاسته و در نجف درس خوانده و در تبريز از شمار پيشنمازان بوده ولى چندان نامى نداشته تا هنگاميكه جنبش مشروطه پديد آمد و نخستين دسته‌اى كه بكونسولخانه انگليس رفتند چون اين در ميان ايشان بود از آنجا مرد بنامى گرديد سپس نيز چون چنين نهادند چندتنى از واعظان در مسجد - هاى بزرگ بمنبر روند و معنى مشروطه و سود آن بمردم گويند اين يكى از آنان بود ، و چون مردم آرام و بىآزارى ميبود و زندگى بس ساده‌اى ميداشت و در منبر با زبان روستايى خود سخنان شيرين گفتى و به بيچيزان نويدهاى خوش‌آيند دادى از اينرو مردم بسيار دوستش داشتندى و هميشه نامش بر زبانها رفتى . سپس در سال 1287 چون رحيمخان به شهر درآمد و در همه شهر بجز امير خيز بيرقهاى سفيد زدند و در آنهنگام بيشترى از پيشروان آزادى از شهر مىگريختند شيخ سليم نيز گريخته بعتبات رفت ، و پس از چندماهى از آنجا باستانبول رفته و از آنجا بتبريز آمد و بنمايندگى انجمن ايالتى برگزيده شد . در آخرين انجمن او يكى از نمايندگان ميبود و در كارهايى كه ميشد پا در ميان ميداشت ، ولى در جنگ با روس چنان كه گفته‌ايم هيچكس از اينان به آن خرسندى نداشتند و هركسى پايان ناگوار آن را ميدانست ، ولى چون روسيان بجنگ برخاستند همگى ناگزير شده بجلوگيرى خرسندى دادند و شيخ سليم نيز در ميان آنان مىبود .\r\nاينمرد در آن چند سال كسى را نيازرد ، و از كسى پول نگرفت ، و شيوه زندگى را ديگر نساخت ، و هيچگاه كسى را پشت سر نينداخت ، و جز بنيكى مردم نكوشيد .\r\nهمه پاك زيست و در راه غيرت بدار رفت .\r\n\r\n","description":"","footnote":"","page_name":" 313 ","page_number":333},
  {"content":"\r\n\r\n2 ) ميرزا على آقا ثقة الاسلام : اينمرد پيشواى شيخيان شمرده ميشد ، خوانندگان نام شيخى را شنيده‌اند ، ايندسته از زمان فتحعلى شاه پديد آمدند و عنوانش آن بود كه شيخ احمد احسايى كه از مجتهدان بنام ميبود فلسفه يونان را با دين اسلام درآميخته بسخنانى برخاست و ديگران با او به پيكار برخاستند و مردم را برو شورانيدند . و چون شيخ را نيز هواداران بسيار مىبود در ميانه كشاكش و دو تيرگى پديد آمد و پيروان او را « شيخى » ناميدند . پس از شيخ احمد سيد كاظم رشتى جانشين او شد ، پس ازو كريم خان در كرمان و حاج ميرزا شفيع آقا در تبريز خود را جانشين خواندند و بدينسان شيخيان نيز دو دسته شدند . از آنسوى در شيراز سيد عليمحمد باب برخاست و بيكبار راه ديگرى پيش گرفت ، در تبريز هردو تيره شيخيان مىبودند و ميانه ايشان با ديگران كه متشرع ناميده ميشدند كار بجنگ كشيد . آن پندارهايى كه افلاطون و ارسطو دو هزار سال پيش در باغ آكادمى آتن بافته بودند در تبريز قمه شده در ميدان ويجويه به شكم جوانان فروميرفت . پس از سالهايى خونريزى خوابيده ولى سه دسته بيكبار جدا زيستندى . دو همسايه كه يكى شيخى و ديگرى متشرع بودى باهم آمد و شد نكردندى ، دختر بهمديگر ندادندى ، در كوچه به يكديگر سلام ندادندى . ملايان كه از اين كشاكش بازار خود را گرم يافتندى همه ساله در رمضان و محرم بالاى منبرها اين سخنان كهن را تازه كردندى ، و اينسو از آن و آنسو از اين آنچه ناگفتنى بود گفتندى .\r\nسردسته شيخيان چنان كه گفتيم حاج ميرزا شفيع آقا و خاندان او ، و از اينسوى سردسته متشرعان حاج ميرزا احمد آقا و خاندان او مىبودند . پس از ميرزا شفيع آقا پسرش ميرزا موسى آقا بجايش نشست . پس از وى در سال 1280 ميرزا على آقا جانشين گرديد ، ولى اين نيكمرد از روز نخست بكاستن از سختى دو تيرگى و دشمنى كوشيد و در اين‌باره داستان‌هايى هست كه در اينجا نمىآوريم ، همين اندازه مى - نگاريم : از گام نخست پاكى خود را به همه نشانداد ، و چون در سال 1285 جنبش مشروطه برخاست و مجتهدان و ملايان در مسجد صمصام خان گرد آمدند او نيز به آن جا درآمده همزانوى ايشان نشست و پاكدرونانه آميزش آغاز كرد . جنبش مشروطه تكان\r\n\r\n","description":"","footnote":"","page_name":" 314 ","page_number":334},
  {"content":"\r\n\r\n23 - اين پيكره در سال نخست مشروطه برداشته شده : ردهء پيش در ميانه حاج نظام الدوله و در دست راست او شادروان شيخ سليم ايستاده\r\n\r\n","description":"","footnote":"","page_name":" 315 ","page_number":335},
  {"content":"\r\n\r\nبس سختى بتبريز داده بسيارى از دو تيرگيهاى پيشين را از ميان برد و بازارهاى مردم فريبى را بيكبار بست . اين بود بيشتر ملايان كم‌كم رو برگردانيدند و با مشروطه دشمنى نمودند . ولى ميرزا على آقا از پاكدرونى كه جز نيكى كشور را نميخواست همچنان پايدار ماند و از آمد و شد به انجمن بازنايستاد .\r\nدر سال 1287 چون اسلاميه برپا گرديده آن جنگهاى خونين درگرفت ميرزا على آقا در خانه خود نشسته بيرون نيامد ، ولى چون در بهار سال 1288 كار شهر از نبودن خواربار به سختى انجاميد آن شادروان تاب نياورده با دو تن ديگر روانه باسمنج گرديد و از آنجا تلگرافها به محمد على ميرزا فرستاده به او پند داد كه دوباره مشروطه را برپا گرداند و راه را به روى تبريز باز كند . آن تلگراف‌ها چاپ شده و در دسترس مىباشد ، پس از آن چون دوباره مشروطه برپا شد و دسته‌هاى دموكرات و اعتدال پديد آمد ميرزا على آقا تو گويى از درون بنيادگزاران دموكراتى آگاهى داشت از آنان دورى گزيد و اين بود دموكراتيان او را دشمن داشتند و بدگويى دريغ نگفتند . سپس چون داستان التماتوم روس پيش آمد و چنان كه گفتيم در تبريز روسيان بدژرفتاريهايى برخاستند و از آنسوى مردم در مسجد گرد آمده جوش و خروش بسيار مىنمودند ، نيز در بازار هميشه مجاهدان روسيان را مىپاييدند و آمادگى خود را برخ ايشان ميكشيدند ثقة الاسلام پايان اين كار را بيمناك ميديد و ناخرسندى مينمود و خود را كنار ميگرفت .\r\nدموكراتيان او را هوادار روسيان خواندند و چنين ميگويند رجب سرابى كشنده بهبهانى را برگماردند او را بكشد . رجب نپذيرفته چگونگى را به ثقة الاسلام آگاهى داد و سپس كسانى ميانجى شده رنجيدگى را از ميان برداشتند . چنان كه گفته‌ايم دموكراتيان و مجاهدان ناگزير بودند آن رفتار را با روسيان نمايند و يكدسته مردان گردنفراز را جز آن نبايستى . از اينسوى ثقة الاسلام نيرومندى روس و خونخوارى ايشانرا دانسته پرواى زنان و بچگان و مردم بيدست و پا مىنمود و چون گفتگو ميشد همين را بميان مىآورد و بر رفتار مجاهدان و دموكراتيان خرده ميگرفت . با اين همه چون روز بيست‌ونهم آذر روسيان ناگهان جنگ آغاز كردند آن مرد غيرتمند خود را كنار نگرفته و در زمان بيرون آمده خود را به خانه ضياء الدوله رسانيد و چنان كه\r\n\r\n","description":"","footnote":"","page_name":" 316 ","page_number":336},
  {"content":"\r\n\r\nگفته‌ايم با همراهى ديگران بمجاهدان دستور جنگ و جلوگيرى دادند و چون امير حشمت نوشته ميخواست از آن هم بازنايستادند . سپس نيز او تا آنجا كه مى - توانست در راه نگهدارى شهر و آبروى دولت كوشش دريغ نگفت و هيچ‌گاه پرواى خود نكرد .\r\nآنچه بزرگى اينمرد را بهتر مىنمايد خوددارىهاى گردانه او در كونسولخانه و باغ شمال است . ما گرفتارى او را نوشتيم و كنون ببينيم با او چه كردند و چه پرسيدند ؟ ! . .\r\nدر اين‌باره روسيان چيزى بيرون نداده‌اند ولى داستان پنهان نمانده و كاركنان كونسولگرى و ديگران آن را به همه گفته‌اند . روز نهم ديماه هنگام پسين چون آن شادروان را بكونسولخانه رسانيدند ميلر آن سياستگر دورو كه چند روز پيش آن نرميها را مينمودى با زبان درشتى بسخن درآمده نخست توانايى دولت روس و فزونى سپاه او را برخ ثقة الاسلام كشيده ازو بازپرسها كرد كه چرا جلوگيرى از مجاهدان نكرده ؟\r\nثقة الاسلام پاسخ داد : از نيرومندى دولت روس ناآگاه نيستيم ، ليكن راستى نيز براى خود نيرويى دارد ، درباره جنگ نيز خود شما آن را پيش آورديد و گرنه كسى از سررشته‌داران تبريز به آن خرسندى نميداشت . سپس ميلر تلگرافهايى را كه ثقة الاسلام بتهران فرستاده و از دولت چاره طلبيده بود نشان داده زبان رنجيدگى بازنمود . « 1 » او پاسخ داد : من بنام مسلمانى چيرگى شما را بر آذربايجان نمىخواستم اكنون شما نيز بنام سياست آنچه مىخواهيد بكنيد . كونسول نوشته‌اى را كه از پيش آماده ميداشت ، در اين‌باره كه « جنگ را مجاهدان آغاز كردند و روسيان ناگزير شده براى نگهدارى خود با آنان بپيكار برخاستند و شهر را دوباره بجنگ بگشادند » جلو گزارده خواهش كرد ثقة الاسلام آن را مهر كند و نويدهايى از پشتيبانى و نوازش دولت امپراتورى روس داد . روسيان براى آنكه از تبريز بيرون نروند و پاسخى براى خرده‌گيريهاى دولتهاى ديگر در دست داشته باشند بچنين نوشته‌اى نياز ميداشتند . ثقة الاسلام خواست او را دانست و مردانه ايستادگى نموده پاسخ داد : اينها دروغ است جنگ را شما آغاز كرديد .\r\n\r\n\r\n","description":"","footnote":"\r\n( 1 ) تورنر مىنويسد : نامه‌اى به ثقة الاسلام نمودند كه با رومى بيكى از دوستان خود فرستاده و در آن نوشته بود : « ما با روسيان بجنگ برخاسته‌ايم شما نيز آنجا بجنگ برخيزيد » و ازو پرسيدند آيا اين نامه را شما نوشته‌ايد ؟ ثقة الاسلام پاسخ داد : من نوشته‌ام .\r\n","page_name":" 317 ","page_number":337},
  {"content":"\r\n\r\nميلر هرچه پافشارى نشانداد و از در بيم و نويد آمد نتيجه نه‌بخشيد . سپس ميرزا على اكبر خان دبير كونسولگرى را كه از مردم تبريز مىبود فرستاده چنين پيام داد كه شما اگر اين نوشته را مهر نكنيد من ناگزيرم بباغ شمالتان بفرستم و در آنجا رشته از دست من بيرونست . ميرزا على اكبر خان چون پيام گزارد و از زبان خود دلسوزىها كرد ثقة الاسلام با او بسخن درآمده پاسخ داد : شما مسلمانيد چگونه ميخواهيد من بچيرگى بيدينان بكشور خرسندى دهم ؟ ! .\r\nميلر چون ايستادگى او را ديد نوميد گرديد و سرشب او را بدست سالداتهايى سپرده روانه باغ شمال گردانيد . اردبيلى « 1 » از زبان يك بازرگان ارمنى و ديگران مىآورد : او را دستها از پشت سر بسته و چند تن سالدات بميان گرفته مىبردند و يكتن افسر ده تير بدست پيشاپيش او مىرفت ، در ميان راه يكجايى پر از گل ميبود او خواست از كنار بگذرد يك سالدات سيلى برويش زده بروسى گفت : « تو با امپراتور گناه كرده‌اى و مىبايد از توى گل به روى » ، و دشنامهايى پياپى شمرد . ثقة الاسلام به روى خود نياورده از ميان گل راه پيمود .\r\nدر باغ شمال كه ديگران را نيز به آنجا آورده بودند همانشب بار ديگر با ترجمانى بابايوف بازپرسهايى كردند ، از همگى اين را مىپرسيدند : چرا گزارديد مجاهدان روسيان را كشتار كنند ؟ . . اينان نيز هركدام پاسخى ميدادند و كسانى از آنان هرگز درخور چنين بازپرسى نبودند . چنين مىگويند : از ثقة الاسلام دوباره مهر كردن آن نوشته را طلبيدند و آن مرد دلير با آنكه ميانه مرگ و زندگى مىايستاد نترسيده همچنان سرباز زد .\r\nنيز ميگويند : چون پرسشهايى ميكردند گفت اگر اين رسيدگى در جاى ديگرى و از روى دادگرى بودى پاسخ دادمى ، ولى در اينجا و با اينحال چسودى از پاسخ و گفتگو تواند بود ؟ . . بدينسان از پاسخ‌گويى بازايستاد .\r\n\r\n\r\n","description":"","footnote":"\r\n( 1 ) يكتن بازرگان بنام ميرزا على اكبر اردبيلى در اين زمان در تبريز خانه‌نشين ميبوده و پيش‌آمدها را يادداشت مىكرده و چون بخش كمى از آن يادداشت‌ها بدست ما افتاده در همه‌جا آن را بنام « يادداشت‌هاى اردبيلى » ياد خواهيم كرد .\r\n","page_name":" 318 ","page_number":338},
  {"content":"\r\n\r\nخدا ميداند آنشب در باغ چه برايشان گذشت و در ميان هياهوى دلخراش قزاق و سالدات و با آن دژخوييهاى سركردگان چه شب تيره و پر اندوهى را بسر دادند .\r\nروسيان همانشب آنچه مىبايست درباره ايشان انديشيدند و چون روز شد بهشت تن آگاهى دادند كه كشته خواهند گرديد و به آقا كريم نويد رهايى دادند .\r\nاين بود آخرين سرگذشت ميرزا على آقا . اين مرد خردمند بود ، دانشمند بود ، نيكوكار و نيكو خوى بود . در آخرين ساعت‌هاى زندگانيش دانسته شد گرد نيز بوده و مرگ را بس خوار ميداشته . روانت همواره شاد بادا اى مرد نيك .\r\nدرباره كشتن او سخنان بسيارى رانده شده ، كسانى گفته‌اند به خواهش مجتهد و امام جمعه بوده ، كسانى گفته‌اند صمد خان آن را خواستار شد ، گاهى نيز ميگويند :\r\nسفير ايران در پترسبورگ كه خويشاوندى با ثقة الاسلام داشت چون از دستگيرى او با تلگراف آگاهى يافت نزد امپراتور رفته رهايى او را خواست و امپراتور در زمان تلگرافى فرستاد ، ليكن ميلر آن را بيرون نياورد تا ثقة الاسلام را بدار زدند ، و اين بود سپس ميلر را از كار برداشتند . ولى اينها باور كردنى نيست ، دار زدن مردى همچون ثقة الاسلام كار كوچكى نبود ، و اگر سختگيريهاى دولت ايران جلو را نگرفتى بيگمان شورشهايى در سراسر ايران پديد آوردى ، و اين نشدنى بود كه روسيان بچنين كارى به خواهش اين و آن برخواستندى ، نيز نشدنى بود كه ميلر بىآگاهى دولت پترسبورگ بگرفتن او شتافتى و يا با رسيدن تلگراف او را رها نساختى ، بيگمان دستور گرفتن و كشتن او از پترسبورگ رسيده بوده ، زيرا با آن غيرت و مردانگى كه ازو در آن چند روز پديد آمد بيگمان روسيان او را سنگ بزرگى در راه سياست خود شناختند و ببرداشتن آن پرداختند . چيزيست بسيار روشن : همسايگان با آن سياستى كه دنبال مينمودند چشم ديدن مردان غيرتمند و دلير را نداشتند و اين است از هر راه بنابودى آنان ميكوشيدند ، چنان كه بهبهانى و صنيع الدوله را كشتند و پاى ستار خان را شكستند ، و خواهيم ديد كه پس از اندكى از رهگذر يفرم و يار محمد خان و ديگران نيز آسوده شدند ، ولى از آنسوى دغلكاران پست‌نهاد را بسيار پسنديده پشتيبانى از ايشان دريغ نميگفتند و هميشه آنان را از آسيب نگه ميداشتند .\r\n\r\n","description":"","footnote":"","page_name":" 319 ","page_number":339},
  {"content":"\r\n\r\n3 ) ضياء العلماء : اين جوان دانشمند داماد امام جمعه و با اينهمه از هواداران پا برجاى مشروطه بود ، زمانى نيز روزنامه‌اى نيز بنام « جريده اسلاميه » برپا كرد كه من تا پنج شماره از آن را ديده‌ام ، سپس در عدليه يكى از داوران استيناف بود و با همه ملايى زبانهاى روسى و فرانسه را نيك ميدانست .\r\n4 ) ميرزا صادق خان صادق الملك : اين جوان از مردم سلماس بود ، ولى در استانبول درس خوانده و از آنجا بتبريز آمده و در جنبش مشروطه پا در ميان ميداشت ، گويا زمانى حكمران اردبيل بود و زمانى نيز در كمسيون سرحدى نمايندگى داشت ، ولى در سال 1289 يكى از نمايندگان انجمن ايالتى گرديد و به همين گناه بود كه بر سر دار رفت .\r\n5 ) آقا محمد ابراهيم قفقايچى : اين مرد چنان كه از نامش پيداست پيشه بازرگانى داشت « 1 » و خود مرد توانگرى بود . از آغاز جنبش مشروطه‌خواهى پاكدلانه به آن درآمده با پول ياوريها ميكرد ، سپس نيز در جنگهاى 1287 - 1288 تفنگ بدوش گرفته با مجاهدان همراهى مينمود . او نيز در گرد سر باسگرويل بود ، سپس چون جنگ فرونشست و دسته ديموكرات برپا گرديد آقا محمد ابراهيم به آن دسته پيوست و در تبريز يكى از سردستگان بشمار مىرفت ، ليكن در جنگ با روس پا در ميان نداشت ، با اينهمه روسيان برو نبخشودند و بگناه غيرت و مردانگى بدارش آويختند .\r\n6 ) حاج محمد قليخان دايى ضياء العلماء : اين پير سالخورده پايى در ميان مشروطه‌خواهان نداشت و گناه او جز اين نبود كه چون ضياء العلماء را از خانه‌اش گرفتند و مادرش بيتابى مينمود اين مرد را دل بخواهرش سوخت و همراه خواهرزاده خود رفت كه ازو آگاهى بياورد ، ولى چون بباغ شمال رسيد روسيان ديگر رهايش نكردند و ميان ديگران او را نيز بميدان مرگ فرستادند . اين نمونه‌اى از داستان داوريست كه روسيان ميگفتند دارند .\r\n7 و 8 ) حسن و قدير : اين دو نوجوان گناهشان پسرى على مسيو بود . ما از\r\n\r\n\r\n","description":"","footnote":"\r\n( 1 ) در تبريز بازرگانى را كه با شهرى دادوستد داشتى بنام آن شهر خواندندى . همچون : رشتچى تهرانچى ، يزدچى . آقا محمد ابراهيم نيز با قفقاى ( زاقفقاز ) دادوستد داشته .\r\n","page_name":" 320 ","page_number":340},
  {"content":"\r\n\r\nاينمرد بارها نام برده‌ايم و از كسانى است كه همواره بايد در تاريخ آزادى ايران ياد كرده شود .\r\nاو يكى از بنيادگزاران دسته مجاهدان تبريز و از راهبران ايشان بوده و هميشه در سختىها پاى مردانگى پيش گزارده گره از كارها ميگشود . در تابستان 1287 كه رحيمخان بتبريز درآمد على مسيو چون خانه‌اش در نوبر زير پاى سواران او بود از آنجا بيرون آمده بامير خيز نزد ستار خان رفت و در آنجا يكى از پشتيبانان آن گرد آزادى اين بود . با آنكه رحيمخان خانه او را بتاراج داد به روى مردانگيش نياورد و همچنان سرگرم كوشش ميبود . پسر بزرگ او حاجى خان يكى از سردستگان مجاهدان گرديده و از دليران بنام شمرده ميشد ، چنان كه در جنگ روس يكى از پيشگامان او بود و چون او همراه امير حشمت و ديگران بيرون رفت و خود على مسيو تا اين هنگام درگذشته بود روسيان كينه آن دو را از اين دو نوجوان جستند . حسن و قدير تفنگ بدوش مىگرفتند و حسن گاهى بجنگ نيز مىرفت ، ولى از ايشان با آن كمسالى چه برميخاست و بهرحال در جنگ روس هيچيك پا در ميان نداشتند و گناهكار نبودند .\r\n9 ) آقا كريم برادر شيخ سليم : اينمرد هيچ‌كاره بوده و در جنبش مشروطه پا در ميان نداشت و تنها بگناه برادرى شيخ سليم گرفتارش كرده بودند و چنان كه نوشتيم از پاى دار رهايش ساختند . اين هنوز زنده و در تبريز است و چنين ميگويد : ما را چون روز هشتم محرم گرفتار كردند بكونسولخانه و از آنجا بباغ شمال بردند و چون ديگران را نيز آوردند شب دهم محرم بترجمانى بابايوف بازپرسها كردند و همه مىگفتند : چرا گزارديد مجاهدان دست بجنگ باز كنند ؟ ! . . دستگيران نيز پاسخ‌هايى ميدادند ، و چون روز شد بگاه نزد ما آمده به آن هشت تن آگاهى دادند كه بدار خواهند رفت و به من گفتند تو را رها خواهيم كرد . ميگويد : براى من نان آوردند ولى به آن هشت تن چيزى ندادند و تا هنگاميكه بدار رفتند همچنان ناشتا بودند .\r\n\r\n","description":"","footnote":"","page_name":" 321 ","page_number":341},
  {"content":"\r\n\r\n24 - اين پيكره در سال 1286 ( 1325 قمرى ) برداشته شده و بسيارى از سردستگان مجاهدان ليلاوا در آن ديده مىشوند .\r\nآنكه در ميانه ايستاده شادروان على مسيو و دو پسر با تفنگ در اينور و آنور او حسن و قدير پسران او مىباشند .\r\n\r\n","description":"","footnote":"","page_name":" 322 ","page_number":342},
  {"content":"\r\n\r\n\r\nگفتار سوم در آمدن صمد خان به شهر\r\nروز يازدهم شهر همچنان پر شور و تكان ميبود ، تن‌هاى بيروان هشت تن در سربازخانه همچنان از دار مىآويخت و روسيان در آن پيرامون انبوه و آماده در تكان بودند و دسته‌هايى از مردم نيز بديدن رفته و برمىگشتند ، روسيان از يكسو آزاديخواهان را جسته و دستگير مىكردند و بباغ مىبردند ، و از يكسو خانه تاراج مىنمودند .\r\nامروز صمد خان به شهر مىرسيد و مردم ميبايست پيشواز كنند . روسيان نيز در سراسر راه از سربازخانه تا باغ صاحبديوان سالدات و قزاق بنگاهبانى مىگماردند .\r\nيكى دو ساعت پس از نيمروز صمد خان به شهر رسيد ، بر اسبى نشسته و شمشيرى از دوش آويخته و هزار سوار از شاهسون و چاردولى و ديگران گردش را گرفته با اين شكوه مىآمد ، هنگامى كه از خيابان مىگذشت سالدات و قزاق‌خانه باقر خان سالار را تاراج كرده با دوشهاى پر بار دسته‌دسته از آنجا بيرون مىآمدند ، نيز در همان هنگام مير جعفر پدر پير شادروان مير هاشمخان را با دسته ديگرى گرفتار كرده سالدات و قزاق بميان گرفته بباغ شمال مىبردند .\r\nصمد خان براى آنكه بدنهادى خود را به همه نشان دهد بيست‌واند تن را از آزاديخوان كه در باسمنج گرفتار كرده بود بر خران پالانى نشانده با رسوايى بسيار از پشت سر خود همراه مىآورد سالدات و قزاق اينان را كه ميديدند ريشخند ميكردند ، دست ميزدند ، از هيچ آزارى بازنمىايستادند . بدخواهان مشروطه بدتر از آنان مى -\r\n\r\n","description":"","footnote":"","page_name":" 323 ","page_number":343},
  {"content":"\r\n\r\nنمودند . بيچارگان بر روى خر و هر هفت يا هشت تن بيك زنجير بسته ، در ميان اين شور و نادانى حالى ميداشتند كه دل هر غيرتمندى را آتش مىزد .\r\nما تنها چند تن از آنان را مىشناسيم كه در اينجا ياد مىكنيم و داستانشان را مىنگاريم : مشهدى عباسعلى قندفروش كه از خويشان سالار و از سردستگان آزاديخواهى بود و ما نام او را در چند جا برده‌ايم . نايب محمد آقا نجار كه از دليران مجاهدان و از سردستگان بنام بشمار مىرفت و ما نام او و برادرش محمود را كه روز نخست جنگ روس كشته گرديد نگاشته‌ايم . ميرزا احمد برادر ديگر نايب محمد آقا كه از دستار بندان و خود مرد آرامى بود . ميرزا عليخان امين تذكره سراب . مخاطب السلطان رئيس تلگراف سراب .\r\nنايب محمد آقا و ميرزا احمد و مشهدى عباسعلى را گويا روز نهم ديماه دستگير كردند . چنان كه گفته‌ايم مردم خيابان از روز نخست رو بصمد خان آوردند و پيش خود مىگفتند او هرچه باشد باز ايرانيست و بهتر از روسيان مىباشد . صمد خان نيز بايشان نويدها داده روى خوشى مينمود . از اينرو مجاهدان آن كوى بيباك و بىپروا بباسمنج آمد و شد ميكردند و دسته‌هاى سينه زن از آنجا بباسمنج مىرفت . روز نهم مشهدى عباسعلى و نايب محمد آقا نيز رفتند ، ولى چون خواستند بازگردند صمد خان فرستاد هرسه را دستگير كرده برگردانيدند و با كسان ديگرى كه گرفته بودند در يك استبلى جا دادند .\r\nامين تذكره و تلگرافچى سراب جز اين گناهى نداشتند كه با ملايى در سراب دشمنى پيدا كرده و او بصمد خان نامه نوشته و اين دو تن را مشروطه‌خواه نشانداده و صمد خان به حاكم آنجا دستور فرستاده و او هردو را دستگير كرده بود . امين تذكره كنون در تهران است و چنين ميگويد : مرا چون گرفتند تا چند روزى در سراب نگه داشتند و آنچه توانستند پول ستدند . و سپس همراه رئيس تلگراف روانه باسمنج ساختند كه روز نهم به آنجا رسيديم .\r\nميگويد : چون بباسمنج رسيديم هنگامهء بس شگفتى يافتيم و چون ما را نيز باستبل بردند نايب محمد آقا و ديگران را در آنجا ديديم ، فراشان آنچه آزار و بد\r\n\r\n","description":"","footnote":"","page_name":" 324 ","page_number":344},
  {"content":"\r\n\r\nرفتارى بود دريغ نمىگفتند ، پس از يكساعت مشهدى عباسعلى و نايب محمد آقا را نزد صمد خان بردند و چون بازگشتند ديديم سر و رويشان سراسر كوفته شده و زخمى گرديده ، بيچارگان را بسيار زده بودند ، پس از ديرى كنده بسيار آورده آنجا ريختند كه بپاىهاى ما بزنند و چون كسى پايش بزرگتر بود و كنده به پايش نميرفت با چكوچ زده پا را در آن‌جا ميدادند . آنشب را با سختى بسيار بسر برديم . چون روز شد و آفتاب اندكى برخاست ناگهان آواز كوس و دهل بلند شد و آگهى آوردند كه صمد خان بتبريز خواهد رفت ما نيز همراه او خواهيم بود ، و چون اندكى گذشت يكدسته خران پالانى را آورده ما را بر آنها نشاندند . سختى در اينجا بود كه چون ما را سه دسته كرده هرهفت يا هشت تن را بيك زنجير كشيده بودند در روى الاغها بهم بسته بوديم و چون يكى از آنها تندتر مىرفت يا پس‌تر ميماند مايه آزار همه ميشد . در راه رييس تلگراف از خر افتاد و نزديك بود همه ما بيفتيم ، با سختى بسيار او را سوار كردند ، بدينسان از پشت سر صمد خان و همراهان او مىآمديم ، و چون به نزديكى شهر رسيديم سالداتها كه ما را ميديدند آواز بخنده و ريشخند بلند ميكردند و با دست بگلوى خود ماليده از دور ما را نشان ميدادند و ميخواستند بفهمانند كه ما را براى سر بريدن مىبرند . با اين رسوايى به شهر درآمديم ، مشهدى عباسعلى با آن گزنديكه ديده بود و با اين خوارى كه ميكشيد خود را فراموش كرده بنادانىهاى پاره مردم افسوس مىخورد . ميرزا على اكبر خان نويسنده كونسولخانه روس كه بر اسبى سوار و بر روى آن به خود مىباليد مشهدى عباسعلى خوددارى نتوانسته سخنان زشتى به او گفت .\r\nبدينسان صمد خان به شهر درآمده و از جلو سربازخانه گذشته و در ششكلان در باغ امير نظام فرود آمد . دستگيران را دو دسته كرده چندتنى را از امين تذكره و رييس تلگراف سراب و ديگران در آنجا بزندان انداختند و ديگران را كه نايب محمد آقا و برادرش و مشهدى عباسعلى در ميان ايشان بود بباغ شمال فرستادند .\r\nروسيان براى برانداختن ريشه آزاديخواهى از آذربايجان كسى بهتر از صمد خان نيافتندى . اينمرد بىاندازه خونخوار و بيباك و بدنهاد و از آنسوى بسيار كاردان\r\n\r\n","description":"","footnote":"","page_name":" 325 ","page_number":345},
  {"content":"\r\n\r\nو توانا بود ، از امروز كه پايش به شهر رسيد دژخوييها كه از چند روز باز در شهر آغاز شده بود دو برابر گرديد . گذشته از دسته‌هايى كه همراه خود آورده بود در سراسر شهر هرچه از كهنه‌فراشان و درباريان بودند به نزدش شتافتند و چون كار ديگرى نداشتند همه بآزار آزاديخواهان و خاندان‌هاى آنان پرداختند . كسانى كه در آن روزها در تبريز نبوده و راسته ششكلان و جلو خان باغ امير را با آن هياهو و دژخوييها نديده با شنيدن چه خواهند دانست .\r\nامروز سالداتها در خيابان و آن پيرامونها آنچه بدرفتارى و دژخويى ميتوانستند ميكردند . هركه را ميديدند ميزدند و كلاه و عبا از سر و دوشش مىربودند . يكدسته از ملايان كه بديدن صمد خان رفته و از پس او از باسمنج بازمىگشتند سالداتها آنان را بسيار زدند و آزار دريغ نگفتند .\r\nدر اين چندروزه آنچه ما از آزار و گزند سالدات و قزاق و از هراس مردم نوشته‌ايم از ده يكى نيست . روزها كه در كوچه‌ها و بازارها ريخته آن آزارها را مىرسانيدند شبها نيز چون مردم در مسجدها گرد مىآمدند اينان بمسجدها نيز رفته و در آنجاها نيز جيب‌ها و بغل‌ها را تهى ميساختند و آزار دريغ نمىگفتند ، گاهى برخى از زنان از ترس بچه مىانداختند ، اين گونه داستانهاى دلخراش فراوان رخ ميداد .\r\nنزديك فرورفتن آفتاب تن‌هاى ثقة الاسلام و ديگران را از دار گشاده به روى خاك انداختند . خاندانهاشان چون آگاه شدند رفته و آنها را بيرون آورده و شسته و كفن كرده و نماز خوانده و به خاك سپردند .\r\nاز روز چهارشنبه دوازدهم ديماه از يكسو روسيان كارهاى خود را دنبال نمودند و از يكسو صمد خان به كار برخاست . روسيان بگاه به خانه شادروان حاج محمد بالا ريخته بتاراج پرداختند . اين مرد يكى از بازرگانان و توانگران بشمار مىرفت و دارايى بسيار و خانه باشكوهى داشت . و چون مرد غيرتمند و كاردانى بود و از آغاز جنبش مشروطه از هوادارى بازنايستاده و دو پسر او بنام مشهدى احمد آقا و آقا زين العابدين در ميان مجاهدان بودند و از دليران ايشان بشمار ميرفتند ، نيز شيخ سليمان برادر او\r\n\r\n","description":"","footnote":"","page_name":" 326 ","page_number":346},
  {"content":"\r\n\r\nاز پيشنمازان بنام و خود از هواداران پابرجاى آزادى بود وانگاه با نوبرى خويشاوندى داشتند ، از اينرو خاندان ايشان يكى از كانونهاى آزاديخواهى شمرده مىشد و اين بود كه روسيان كينه با ايشان داشتند و خانه‌شان را تاراج كردند و آنچه بود با جاروب يغما روفتند . سپس نيز نارنجك و ديناميت گزارده آن را از بن برانداختند .\r\nنيز اين روز خانه حاج ابو القاسم دلال را در كوچه صدر كه گفتيم امير حشمت در آنجا مىنشستى و روز نخست جنگ روسيان آنجا را گرد فروگرفتند و از باغ شمال به آنجا گلوله باريدند ولى امير حشمت با كسان خود جنگ‌كنان بيرون آمد و روسيان را بپراكند و راه باز كرده خود را بعالىقاپو رسانيد ، به اين كينه روسيان آنجا را هم يغما كردند و سپس با ديناميت از بن برانداختند .\r\nنيز خانه‌هاى حاج نصر اللّه خسروشاهى را كه از بازرگانان توانگر بود بگناه همسايگى آنجا تاراج و ويران كردند .\r\nنيز خانه‌هاى سالار را كه ديروز يغما كرده و آنهمه كاچال و افزار برده بودند امروز با ديناميت برانداختند .\r\nنيز خانه كربلايى حسين فشنگچى را در دوچى يغما كرده سپس برانداختند ، خود كربلايى حسين آقا گريخته و جان بدر برده بود .\r\nنيز خانه‌هاى ستار خان سردار را در اميرخيز تاراج كرده و آن همه فرش و كاچالهاى فراوان كه در آنچند ساله اندوخته بوده بردند و سپس با ديناميت خانه‌ها را ويران ساختند .\r\nاز هرگوشه شهر آواز برانداختن خانه‌ها شنيده ميشد ، در چنين هنگام اندوهناكى درباريان كهن و ملايان و ديگران دسته‌دسته بديدن صمد خان ميشتافتند و كوچه‌ها پر از آمد و شد ميبود ، نادانان از اينكه بار ديگر بازارگرمى پيدا كرده‌اند شادمانى مىنمودند .\r\nامروز دو ساعت پيش از فرورفتن آفتاب باز روسيان چهار كس را در سربازخانه بپاى دار آوردند . بدينسان : 1 ) حاج محمد على ميلانى - 2 ) رضا قلى مارالانى - 3 ) محمد تقى بيگ خيابانى - 4 ) نايب عبد الاحد بنايى . حاج محمد على را بنام آنكه بيگناه شناخته\r\n\r\n","description":"","footnote":"","page_name":" 327 ","page_number":347},
  {"content":"\r\n\r\nشده از پاى دار رها ساختند ولى آن سه تن را يكى پس از ديگرى به روى كرسى برده و ريسمان به گردن انداختند و بيجان گردانيدند . « 1 »\r\nگويا ميلانى را گرفته بوده‌اند تنها براى آنكه از پاى دار رهايش سازند و چنين وانمايند كه گناهكار و بيگناه را از هم بازمىشناسند . شايد با خودش نيز آن را گفته بودند ، و گرنه ما چنين كسى را در ميان آزاديخواهان و سرجنبانان مشروطه نميشناسيم .\r\nاما آن سه تن : عبد الاحد بيك يكى از سردستگان مجاهدان بود كه از بناب از دست صمد خان گريخته و بتبريز آمده بود . سپس نيز در شهربانى يكى از سران به‌شمار ميرفت . رضا قلى نخست از دسته موزيكانچى بوده و سپس بميان مجاهدان آمده بود ، از محمد تقى بيك آگاهى درستى نداريم ، اينان دسته دوم از كشتگان روسيان بودند .\r\nروز سيزدهم عمارت ظفر السلطنه را كه گفتيم جايگاه انجمن ايالتى بود و چند روز پيش مردم تاراج كرده بودند روسيان آن را نيز با ديناميت برانداختند .\r\nامروز يك كار سخت از آن دبيرستانها بود . چنان كه گفتيم تبريز در آن پنج سال باندازهء پنجاه سال پيش آمده و دبيرستانهاى بس بزرگ و باشكوهى داشت كه همه را بازرگانان و ديگران با پولهاى خود بنياد نهاده بودند ، كنون اينها چه بايستى كنند ؟ . . بدخواهان مشروطه همگى با آنها دشمنى داشتند و ملايان درسهاى آنها را بيدينى ميشماردند ، كنون با چيرگى كه اين دسته‌ها را بود دبيرستانها چه بايستى شود ؟ . . از روزيكه جنگ برخاست همگى اينها بست و سپس نيز تاسوعا و عاشورا رسيد كه ميبايست بسته بماند . ولى امروز مىبايست باز شود و از آنسوى بيم سختى مى - رفت . اين بود ناگزير شدند همچون مكتبهاى كهن بمسجدها پناهند ، و هر يكى مسجد بزرگى را در نزديكى خود پيدا كرده شاگردان را به آنجا كشيدند و به روى حصير نشاندند ، نيز درسهاى جغرافى و زبانهاى اروپايى و مانند اينها را كه ملايان از نادانى مايه بيدينى ميشماردند رها كردند ، پيداست با چه سختى روز مىگزاردند . تا چندى بدينسان بودند تا دانسته شد روسيان و صمد خان را با آنها دشمنى نيست و ملايان نيز در تنهايى كارى نتوانند . اين بود دوباره بسر جاهاى خود بازگرديدند .\r\n\r\n\r\n","description":"","footnote":"\r\n( 1 ) اين داستان از يادداشت‌هاى اردبيلى برداشته شده خود ما در آن‌باره آگاهى نداريم .\r\n","page_name":" 328 ","page_number":348},
  {"content":"\r\n\r\nاز روزهاى چهاردهم و پانزدهم ديماه داستانى در ياد ندارم ، جز اينكه از روز چهاردهم بازارها سراسر باز شده مردم بدادوستد پرداختند . روز شانزدهم رفتار بس زشتى از ملايان پديدار شد . چنان كه گفتيم اينان ميدان يافته از ناآگاهى كه از 25 - اين پيكره در بهار سال 1288 برداشته شده ، كسانى كه در آن ديده ميشوند از پيرامونيان باسكرويل بودند و اين پيكره را پس از كشته شدن او برداشته بمادرش در آمريكا فرستاده‌اند : و چون آقا محمد ابراهيم را ( نخستين كس از دست راست رده يكم ) در رخت مجاهدى نشان ميدهد آن را در اينجا آورديم .\r\nهيچ جا و از هيچ چيز آگاهى نداشتند و از خودخواهى كه جز پيشرفت كار خود را نميخواستند در چنان هنگام گرفتارى بجنب و جوشهايى برميخاستند كه همه بزيان\r\n\r\n","description":"","footnote":"","page_name":" 329 ","page_number":349},
  {"content":"\r\n\r\nكشور و همه مايه رسوايى بود و از نادانى چنين مىپنداشتند دين را كه مشروطه از ميان برده بوده زنده مىسازند . در جاييكه مىبايست به ثقة الاسلام و ياران بيگناه او كه در دست دشمنان كشور كشته شده بودند بگريند و مردم را بر روسيان بشورانند و بشكيبايى و مردانگى وادارند از چند روز پيش بر آن شده بودند كه براى ملايانى كه در كشاكشهاى مشروطه‌خواهى كشته شده بودند ختم برپا كنند و مردم را بچنين كار بيجايى واميداشتند . نخست كوى سرخاب به اين كار برخاست و اين روز دسته « فاتحه خوانچى » « 1 » از آن كوى ببازار آمد . بدينسان كه مير قربان گچيز و سيف السادات كه دو تن از بدخواهان بنام مشروطه بودند با چند سيد ديگر جلو افتاده ، و دو تن سيد با درفش‌هاى سياه در دست از پى ايشان مىآمدند و چاوشى از پشت سر ايشان با آواز بلند شعرهاى دلسوز سوگوارى مىخواند و از پى او ملا حسن فاتحه خوانچى سواره مىآمد كه چون بسر چهارسويى مىرسيد همگى مىايستادند و ملا حسن آواز برمىداشت :\r\n« شهداى راه شريعت غرا ، و جانفشانان طريقت ملت بيضاء ، حضرت مستطاب آقاى آقا شيخ فضل اللّه نورى مقيم تهران ، حاجى خمامى رشتى مقيم رشت ، آخوند ملا قربانعلى زنجانى ، فاضل قزوينى ، آقا شيخ جليل سنقرى ، آقا ميرزا ابراهيم خويى و ساير شهدا و سادات سرخاب و محله شتربان . . . » « 2 »\r\nبدينسان بازارها را ميگرديدند و كينه مردم را با آزاديخواهان هرچه بيشتر مىگردانيدند . اين از كوى سرخاب بود كه يكروزونيم ختم برپا كردند و ديگران\r\n\r\n\r\n","description":"","footnote":"\r\n( 1 ) در تبريز چون مرد بنامى مردى و خواستندى ختمى يا بگفته خودشان « فاتحه‌خوانى » برپا كنند مردى را كه فاتحه‌خوانچى ناميدندى ببازار فرستادندى و او بر روى اسب بازارها را گرديدى و بر سر چهارسوها ايستاده با آواز بلند نام مرده را با ستايش‌هايى از او بر زبان راندى و جايگاه فاتحه‌خوانى را باز نمودى . اگر مرده يكى از برجستگان بودى يدك و بيرق نيز همراه او فرستادندى .\r\n( 2 ) اين جمله‌ها را اردبيلى يادداشت كرده ، اين كسان همگى از ملايان بنام و از كشتگان در دست آزاديخواهان بودند كه ما داستان هريكى را در جاى خود آورده‌ايم ( فاضل قزوينى حاج ميرزا مسعود است ) ، بجز از شيخ جليل سنقرى كه يادى ازو نكرده‌ايم و كنون هم بيش از اين نميدانيم كه ملاى سنقر بوده و در سال دوم مشروطه بهنگام بيرون آمدن از گرمابه كشته شده و نميدانيم كشندگان كه بوده‌اند و از بهر چه او را كشته‌اند .\r\n","page_name":" 330 ","page_number":350},
  {"content":"\r\n\r\nدسته‌دسته به آنجا مىرفتند و مسجد و پيرامونش همه پر ميبود . روضه‌خوانان بمنبر رفته آنچه ميخواستند از مشروطه و مشروطه‌خواهان بد مىگفتند و رسوايى و نادانى را از اندازه بيرون ميكردند .\r\nدو روز ديگر نوبت بكوى دوچى رسيد : از آنجا نيز دسته فاتحه‌خوانچى ببازار آمد و همان نادانيها دوباره انجام گرفت . پس از آن نوهء حاج ميرزا جواد در مسجد بزرگ آدينه ختم گزاشت . پس از آن در كوى ششكلان ختم گزاردند . چون نميخواهيم از يكايك آنها سخن رانيم در اينجا فهرست‌وار شمرديم .\r\nبا آن غيرتمندى و كاردانى كه از شادروانان آخوند خراسانى و حاج شيخ مازندرانى و طباطبائى و بهبهانى و حاج سيد عبد الحسين لارى پديدار شده و با آن مردانگى و بزرگوارى كه از ثقة الاسلام نمودار گرديده بود اين سبكسريها و نادانيها از اينان بس زشت مينمود .\r\nاين روز دو ساعت پيش از فرورفتن آفتاب روسيان بار ديگر دسته‌اى را بدار زدند ، ولى اين‌بار سربازخانه را رها كرده « قم‌باغى » را كه جايى در پشت باغ شمال مىباشد براى آدم‌كشيهاى خود برگزيده بودند .\r\nچنان كه گفتيم نايب محمد آقا و مشهدى عباسعلى و ميرزا احمد را كه صمد خان با آن رسوايى به شهر آورد هرسه را بدست روسيان سپرد . نيز گرفتارى حاجى على دوافروش را ياد كرديم . او را نيز بباغ شمال فرستادند . روسيان اينان را با ميرزا احمد سهيلى و محمد خان و كريمخان دو برادرزاده ستار خان كه آنان را هم دستگير كرده بودند يكدسته ساخته امروز بداورى كشيدند بدينسان كه از هريكى پرسشهايى كرده و سپس به نايب محمد آقا و مشهدى عباسعلى گفتند شما بيگناهيد و رها خواهيد گرديد و به آن پنج تن ديگر آگاهى دادند كه بدار كشيده خواهيد شد . ليكن ميرزا احمد را نيز از پاى دار رها كردند . و چون اين داستان شگفتى و خود نمونه نيكى از رسيدگى داوران روس مىباشد اينست در اينجا مىنگاريم .\r\nچنان كه گفته‌ايم مشهدى عباسعلى از خويشان سالار و از پيشروان آزادى بود و نايب محمد آقا و دو برادرش از سران مجاهدان بشمار ميرفتند كه يك برادرش در\r\n\r\n","description":"","footnote":"","page_name":" 331 ","page_number":351},
  {"content":"\r\n\r\nجنگ‌هاى سال 1288 كشته شده و ديگرى نيز ( نايب محمود ) روز نخست جنگ روس از پا افتاد . نايب محمد آقا در آن جنگ از پيشگامان ميبود ، ليكن روسيان گويا اينها را نميدانسته‌اند و اينست او را با مشهدى عباسعلى كنار ميكنند ولى ميرزا احمد را كه مرد كناره‌گيرى بود گناهكار ميگيرند و دار زدن ميخواهند ، از اين پيداست كه چگونه رسيدگى ميكرده‌اند .\r\nاز آنسوى جوانمردى نايب محمد آقا را نگريد : همين كه روسيان اين آگاهى را ميدهند بيچاره ميرزا احمد تنش ميلرزد و مشهدى عباسعلى و نايب محمد آقا سخت بگريه مىافتند ، يك مادام روسى در كنار درياچه باغ مىايستاده ، محمد آقا دويده دامن او را مىگيرد و گريان چنين ميگويد : « مادام تفنگ را من برداشته‌ام و با روسيان من جنگيده‌ام سزاوار كشته شدن من ميباشم ، اين برادر من مكتبدار بيچاره‌اى بيش نيست بخطا او را بجاى من گرفته‌اند ، شما كارى كنيد كه مرا بكشند و او را رها كنند . . . » مادام گويا زن فرمانده روسى بوده و تركى را نيز مىفهميده ، از اين گفته - هاى نايب محمد آقا و از گريه و ناله او و مشهدى عباسعلى سخت تكان مىخورد و دلش به حال آنان مىسوزد و در زمان بدرون مىرود كه ميرزا احمد را رها گرداند .\r\nليكن در اينميان يك افسرى با رأى داوران در دست با يك دسته سالدات همگى هفت تن را جلو انداخته بسوى قم باغى ميرانند . بيچاره ميرزا احمد دل بمرگ نهاده با پاى لرزان راه مىپيموده و چون از ترس يا از چه راه ديگرى پياپى سرفه مىكرده يكى از سالداتها با ته تفنگ سخت بكمر او مىزند چنان كه نزديك مىشود از پا افتد ولى از ترس خوددارى مينمايد ، بدينسان همگى را بپاى دار ميرسانند . آن افيسر رأى داوران را خوانده و ترجمه مىكند و سپس آنانى را كه بدار خواستندى رفت يكايك نام مىبرد : يكم محمد خان ، دوم كريمخان ، سوم حاج على دوافروش ، چهارم ميرزا احمد سهيلى ، پنجم ميرزا احمد خيابانى . . .\r\nهمين كه به اين نام ميرسد افيسرى از پشت سر آواز برميدارد : « ميرزا احمد خيابانى را بامپراتور بخشيده‌اند . . . آزاد است برود . . »\r\nبيچاره ميرزا احمد نيمه‌جان همراه برادرش و مشهدى عباسعلى راه برميگيرند\r\n\r\n","description":"","footnote":"","page_name":" 332 ","page_number":352},
  {"content":"\r\n\r\nو از آنسوى بيابان بخانه‌هاى خود برميگردند . ميرزا احمد از گزند ته تفنگ تا ديرى با عصا راه ميرفتى . « 1 » داستان مشهدى عباسعلى و نايب محمد آقا را هم خواهيم آورد . اما چهار تن را چنان كه گفتيم يكايك بدار كشيدند و ما بايد از هركدام سخنانى بنگاريم :\r\n1 ) محمد خان اميرتومان : اين جوان برادرزاده ستار خان بود . پدر او اسماعيل خان را بفرمان محمد على ميرزا پيش از داستان مشروطه سر بريده بودند و آن داستان شگفتى دارد . اين جوان زير دست عمويش بزرگ شده و اينست در جنگ‌هاى سال 1287 نيز در پيرامون او مىبود و دليريها مينمود تا در جنگى گلوله توپ پايش را خرد كرد . چنان كه ناگزير شدند آن را ببرند و پاى چوبين بجايش گزارند چنان كه اين‌ها را در جاى خود نگاشته‌ايم ، پس از اين پيش‌آمد بود كه نام اميرتومان به او دادند و ستار خان و ديگران هميشه دلسوزانه با وى رفتار ميكردند .\r\n2 ) كريمخان : پسر برادر ديگر ستار خان بود . او نيز در جنگهاى عمويش نزد او بودى و دليريها نمودى ، ولى در جنگ با روس او و محمد خان هيچيك پا در ميان نداشتند و اين بود بيم نميكردند و چون صمد خان به شهر آمد بديدن او رفتند ، صمد خان نيز نوازش دريغ نگفت ، ليكن چون از نزد او برمىگشتند بدنهادانى هردو را گرفتار كرده بدست روسيان سپردند .\r\n3 ) حاجى على دوافروش : اينمرد هم از كسانيست كه بايد نامش در تاريخ مشروطه جاويدان ماند ، چنان كه از نامش پيداست پيشه دوافروشى داشت و پيش از جنبش مشروطه چون از شيمى اندكى آگاه بود و براى آتشبازيهاى دولتى آتش‌هاى رنگارنگ آماده كردى از اين راه بدستگاه محمد عليميرزا بستگى داشت و نزد او ارجمند بود .\r\nبا اينهمه چون جنبش مشروطه پيدا شد يكى از پيشگامان او بود و بهمدستى على مسيو و حاج رسول صدقيانى و ديگران دسته مجاهدان تبريز را با آن شكوه و سامان پديد آورده و انجمن نهانى بنام « مركز غيبى » برپا كرده و آن دسته را به راه انداختند .\r\n\r\n\r\n","description":"","footnote":"\r\n( 1 ) اين سرگذشت از زبان خود ميرزا احمد و نايب محمد آقاست كه پس از بيرون آمدن از باغ بازگفته‌اند .\r\n","page_name":" 333 ","page_number":353},
  {"content":"\r\n\r\nاين نمونه‌اى از اندازه كاردانى و كوشش ايشان است . خوانندگان اين تاريخ ميدانند كه چون در سال 1287 محمد عليميرزا مشروطه را برانداخت ايستادگى شيردلانه تبريز دوباره آن را بازگردانيد . اين ايستادگى تبريز نيز نتيجه دليريها و جانبازيهاى 26 - يكدسته از روسيان با زنهاى خود در باغ شمال\r\nستار خان و باقر خان و مجاهدان و اينها همه ميوه كوششهاى بخردانه و غيرتمندانه حاج على و يارانش بود . بيهوده نميگوييم : بايد نام حاج على در تاريخ مشروطه جاويدان ماند .\r\nاينان بدينسان پاكدلانه و غيرتمندانه مىكوشيدند يكدسته هم در پيرامون\r\n\r\n","description":"","footnote":"","page_name":" 334 ","page_number":354},
  {"content":"\r\n\r\nآنان دغلكارانه مىجنبيدند و در پى هوسهاى بدنهادانه خود ميبودند ، اينست همه آن كوششها را بىنتيجه مىگردانيدند .\r\nشادروان حاجى على با اين جايگاهى كه ميان آزاديخواهان داشت تا ميتوانست خود را كنار ميگرفت . با اينهمه نامش هميشه بر زبانها مىرفت و يكى از سردستگان ارجدار شمرده ميشد . اين بود در سال 1288 كه پس از آمدن روسيان بتبريز سردار و سالار بشهبندرى عثمانى پناهيدند او و شادروان على مسيو نيز با ايشان بودند تا با ايشان بيرون آمدند . ولى در جنگ با روس گويا او دست نداشت و اين بود از شهر نگريخت ، و چون با فرمانده قزاقان ايرانى كه دسته‌اى در تبريز بودند دوستى داشت بميانجيگرى او بكونسولخانه روس راه يافته و از ميلر زينهار براى خويش گرفت . ولى چون صمد خان به شهر درآمد كسانش او را نيز گرفتند و با زدن و آزار بسيار به زندان بردند و سپس از آنجا بباغ شمال فرستادند ، روسيان نيز كه بر چنان كسان غيرتمندى هرگز نمىبخشودند او را زنده نگزاردند .\r\nدر همان روزها به خانه‌اش هم ريختند و تاراج كردند سپس نيز با ديناميت آن را ويرانه گردانيدند .\r\n4 ) ميرزا احمد سهيلى : اين جوان پيش از مشروطه در بازار دادوستد كردى ، ولى جوان بافهمى بود كه گويا كتابى نيز از شعرهاى پراكنده گرد آورده و بچاپ رسانيده . هم گويا خود او شعر مىسروده و « سهيلى » نام شعرى او بوده . سپس در جنبش مشروطه او نيز پا در ميان ميداشت و چون روزنامه شفق آغاز شد يكى از نويسندگانش بود . ليكن نخستين‌بار كه بنام گرديد هنگامى بود كه در تابستان سال 1290 صمد خان بآهنگ تبريز بباسمنج آمد و در تبريز مجاهدان بنگهدارى شهر برخاستند و بآمادگى ميكوشيدند و روسيان براى آنكه كار را برايشان دشوار گردانند آگهى فرستادند كه بايد جز سپاهيان دولتى كس ديگرى تفنگ بدست نگيرد و انجمن ايالتى خواست بمجاهدان رختهاى يكرنگ و يكسان بپوشاند و دسته‌هاى بسامانى پديد آورد چون در تبريز در آن هنگام سختى پارچه يكرنگ به اندازه دربايست بدست نمىآمد اين سهيلى را با پول روانه تفليس گردانيدند تا از آنجا پارچه خريدارى كند ، جوان\r\n\r\n","description":"","footnote":"","page_name":" 335 ","page_number":355},
  {"content":"\r\n\r\nغيرتمند چاپكانه به تفليس رفته و آنچه مىبايست خريده و فرستاده و خود نيز بازگشت . از اين كار نام او بر زبانها افتاده و همانا به همين گناه بود كه روسيان زنده‌اش نگزاردند .\r\nاينست آنچه ما از اين چهار تن مىشناسيم ، اينان گروه سوم از كشتگان با دست روسيان بودند .\r\nروز دوشنبه هفدهم چه روسيان و چه صمد خان سرگرم كارهاى خود بودند .\r\nاين روز حاج ميرزا حسن مجتهد به شهر مىآمد و مردم مىبايست پيشواز كنند گذشته از بستگان و هواداران خود او دسته‌هايى نيز از ترس تا كند رود پيش رفته بودند و پس از نيمروز بازارها بسته و همگى مردم دسته‌دسته رو بسوى خيابان آوردند . مردم قراملك بدانسانكه در سال 1287 در بازگشتن مجتهد از تهران كرده بودند هوادارى بىاندازه مينمودند و از خودنمايى بازنمىايستادند ، اين‌بار نيز تخت روان او را بدوش كشيدند و با همهمه و هياهوى فراوان از خيابان گذرانيدند . يكساعت پيش از فرو رفتن آفتاب بود كه او را بجايش رسانيدند ، امام جمعه يكى دو روز جلوتر از او به شهر درآمده و مردم او را نيز پيشواز كرده بودند ، ولى ما چون روزش را نمىدانيم آن را ياد نكرده‌ايم . همچنين ميرزا صادق آقا و برادرش در همين روزها به شهر بازگشتند .\r\n\r\n","description":"","footnote":"","page_name":" 336 ","page_number":356},
  {"content":"\r\n\r\n\r\nگفتار چهارم آدمكشيهاى صمد خان\r\nچنان كه ديديم صمد خان را روسيان به شهر آوردند تا بدست او كارهاى خود را انجام دهند ولى چنين وانمودند كه مردم او را خواسته‌اند . دولت ايران او را نپذيرفت و چنان كه خواهيم آورد بدر آمدن او بتبريز و كارهاى ديگر روسيان خرسندى نداد و رنجيدگى نمود و داستان كشتن ثقة الاسلام تا ديرى زمينه گفتگو بود . ولى روسيان ارجى به اينها نگزاردند و همچنان در پى كارهاى خود بودند و دولت انگليس كه اينزمان در برابر دژرفتاريهاى روسيان در ايران بخاموشى گراييده بود در اين‌باره هم خاموش ماند ، چيزى كه هست چون اين هنگام محمد عليميرزا در ايران درنگ داشت و هنوز از تاج و تخت بيكبار نوميد نشده بود و صمد خان از هواداران او بشمار ميرفت انگليسيان اين اندازه خواستار شدند كه صمد خان از آن هوادارى دست بردارد ، نيز بناخرسندى دولت ايران اين اندازه ارج نهادند كه بكونسول خود در تبريز دستور دادند تا دولت ايران صمد خان را نشناخته از پذيراييها و پيوستگىهاى رسمى با او خود - دارى نمايد .\r\nاما پيوستگيهاى صمد خان با روسيان و كارهاييكه براى ايشان ميكرد چنان كه گفتيم از روز نخست چه خود او و چه كسانش جز با دستور ميلر و ودنسگى رفتار نميكردند و صمد خان از زمانيكه به شهر رسيد تا چند روز خود او كسى را نميكشت و تنها بگرفتن و بند كردن و پول طلبيدن بس مينمود و كسانى را كه ميگرفت و كشتنى مىپنداشت بباغشمال مىفرستاد چنان كه با حاج على و ديگران اين رفتار را كرد .\r\n\r\n","description":"","footnote":"","page_name":" 337 ","page_number":357},
  {"content":"\r\n\r\nليكن پس از يك هفته خود او نيز بكشتن برخاست و كشتارگاه ديگرى هم او برپا كرد .\r\nما درست نميدانيم چه رازى ميانه او و روسيان بوده و چه كسانى را آنان بايستى كشند و يا اين بايستى كشد ، و رويهمرفته مىتوان گفت كسانى را اين مىكشت كه راه بسياست نداشته بودند ، هرچه هست ما كارهاى او را با كارهاى روسيان جدا از - هم نگردانيده پيش‌آمدها را بدانسان كه از روى تاريخ روزبروز مىنگاشتيم خواهيم نگاشت :\r\nروز سه‌شنبه هجدهم ديماه « 1 » با دستور صمد خان نايب يوسف هكماوارى را در ميدان ويجويه سر بريدند ، اين نخستين آدمكشى او و از دلخراشترين داستانهاى تاريخ مشروطه مىباشد . در بخشهاى گذشته بارها نام نايب يوسف را برده و دشمنيهاى او را با نايب عباس نوشته و داستان دستگيرى او را با دست روسيان ياد كرده‌ايم .\r\nچون از آن دستگيرى رها گرديد چون در جنگهاى سال 1287 - 1288 خانه‌هايى را تاراج كرده بود و خداوندان آنها دارايى خود را ميخواستند و كونسول روس از ايشان پشتيبانى مىنمود شهربانى او را گرفتار كرد و چندماهى نيز در زندان شهربانى ميزيست تا از آنجا نيز رها گرديد و گويا در سايه اين فشارها بود كه پا از ميان مجاهدان پس گزاشت و در جنگ با روسيان دستى نداشت . از اينرو روسيان با او كارى نداشتند ، ولى صمد خان كه او را نيك مىشناخت و از داستان كشتن مادر عباس آگاه بود بيگمان او را زنده نگزاشتى و خود يوسف اين را مىدانست ، با اينحال دانسته نيست بهرچه از شهر بيرون نرفت و به اين بس كرد كه در خانه خويش نشيند و رو نهان كند و اين شگفتر كه به آن نيز تاب نياورده پس از آنكه چهار پنجروز نهان مىبود بيرون آمده خود را به خانه عباسعلى نامى انداخت و ازو درخواست كه ويرا بدرخانه صمد خان رساند . عباسعلى سركشى چشمه‌هاى حاج نظام الدوله را داشت و چون صمد خان در خانه حاج نظام الدوله ( باغ امير ) فرود آمده بود و اين عباسعلى به آنجا\r\n\r\n\r\n","description":"","footnote":"\r\n( 1 ) در يادداشت اردبيلى كشتن او را در روز شانزدهم نوشته ولى پيدا است كه او آگاهى درستى نداشته و سپس آن را شنيده . من نيك ياد دارم كه كشتن او روز فرداى در آمدن حاج ميرزا حسن بتبريز بود .\r\n","page_name":" 338 ","page_number":358},
  {"content":"\r\n\r\nآمد و شد ميكرد بدبخت خون گرفته مىپنداشت مگر با پايمردى حاج نظام الدوله از كشته شدن رها گردد . ولى همين كه عباسعلى چگونگى را بكسان صمد خان آگاهى داد و با دستور او يوسف را در درشكه نشانده به باغ امير رسانيد يكسر بزندانش فرستادند . ما نمىدانيم آن شب را چه رفتارى با او كردند ليكن فردا بگاه او را بيرون آوردند و كاظم برادر كوچك عباس كه بجاى برادرانش در دستگاه صمد خان مىبود يوسف را به او سپردند كه برده به خون مادرش بكشد و دژخيمى بنام محمد همراه او گردانيدند . صمد خان دستور داده بود او را دو تكه كنند و هر تكه‌اش را از جاى ديگرى آويزند . بدينسان او را تا ميدان ويجويه آوردند و در آنجا كه چندين راه بهم ميرسد و گذرگاه هكماواريان مىباشد نگاه داشتند . دژخيم نخست سر او را بريد و هنوز جانش درنرفته از جلو دكان نانوايى سرنگون آويخته يك پايش را با يك نيم تنش تا كمر جدا گردانيد و آن را از جلو دكان ديگرى در روبرو آويزان گردانيد .\r\nداستان بس دلخراشى بود ، من آن روز از هكماوار مىآمدم ، چون بويجويه رسيدم در نزديكيهاى ميدان آنجا مردم را ميديدم كه با رنگ‌هاى پريده و حال پريشيده از جلوم تند مىگذرند و تو گويى از يك چيزى ميگريزند ، دانستم كارى پيش آمده و چون از دروازه « 1 » پا بميدان نهادم در سوى چپ چشمم به چيز بزرگى افتاد كه از جلو نانوايى آويزان و خون ازو مىچكد و پارچه سفيد خون‌آلودى روى آن كشيده شده ( يوسف پيراهن و زيرشلوارى سفيد و بلندى بتن مىداشته كه با همانها كشته و دو تكه‌اش كرده بودند ) . چشم برگردانيدم تكه ديگرى را بهمان‌گونه در روبرو ديدم .\r\nسخت يكه خوردم و ندانستم چيست ، در آنميان آواز كاظم را شنيدم : « عمواغلى ! خون مادرم را گرفتم . . . » دانستم يوسف است و دو تكه‌اش كرده‌اند . نايستادم و بشتاب از آنجا دور شدم . كاظم چند گامى دنبالم كرد و سخنانى ميگفت ، ولى من به او نپرداخته رو پس نگردانيدم و هنگام پسين نيز از آن راه بازنگشتم و هنوز پس از بيست و هشت سال آنحال دلخراش را فراموش نكرده‌ام .\r\n\r\n\r\n","description":"","footnote":"\r\n( 1 ) در روزهاى جنگ به همه سركوبها دروازه گزارده بودند و در ويجويه نيز در آنجا كه بميدان مىرسيد دروازه بود و تا اينهنگام برنداشته بودند .\r\n","page_name":" 339 ","page_number":359},
  {"content":"\r\n\r\nاز روزهاى چهارشنبه و پنجشنبه و آدينه داستانى جداگانه در ياد نميدارم جز اينكه جستجوى خانه‌ها و گرفتن آزاديخواهان همچنان پيش مىرفت ، زندانها چه 26 - پيكره شادروان ثقة اسلام و ديگران بالاى دار از راست به چپ : 1 ) قدير 2 ) ضياء العلماء 3 ) دايى او 4 ) صادق الملك 5 ) ثقة الاسلام 6 ) آقا محمد ابراهيم 7 ) حسن 8 ) شيخ سليم .\r\nدر باغشمال و چه در باغ امير پر بود ، روسيان در جاهايى كه نشيمن گرفته بودند ، از عالىقاپو و جبه‌خانه و پستخانه و شهربانى و ديگر اداره‌ها ، از كندن و شكستن و ويران\r\n\r\n","description":"","footnote":"","page_name":" 340 ","page_number":360},
  {"content":"\r\n\r\nكردن بازنمىايستادند . جبه‌خانه كه جايگاه بزرگى و در چهار سوى آن دكان‌هاى شمشيرسازى و تفنگ‌سازى و زرگرى و مانند اينها بود همه ويرانه گرديد و افزار و كاچال دكانداران نيز بتاراج رفت و از آنهنگام بود كه ديگر به آبادى بازنگشت « 1 » .\r\nچون ميخواستند از هرسو و بنيادى كه با ايشان جنگ شده آنجا را براندازند و بزرگترين آنها ارك بود و آن را به آن بزرگى و استوارى به آسانى نتوانستندى بر - انداخت و آنگاه از برانداختن آن شايد بخش بزرگى از شهر آسيب ديدى بر آن شدند كه ديوارهاى آن را براندازند و چون ديوارها بس استوار بود و با ديناميت كارى از پيش نمىرفت كارگرانى را با مزد به كندن آن‌ها واداشتند و بدينسان ديوارهاى آن را برانداختند .\r\nصمد خان از كسانى كه گرفت و بزندان انداخت و او پول هنكفتى ميخواست شادروان حاجى محمد بالا بود . مرد غيرتمند آنچه آسيب و سختى بود در زندان ديد و ناگزير شده آنچه از داراييش بازمانده بود ببهاى كم فروخت و به صمد - خان داد .\r\nشادروان ملا غفار چرندابى را كه روسيان گرفته بودند و سپس رها كردند صمد - خان ازو درنگذشت و با حاجى سيف العلماء و ديگران كه گرفتار كرده بود در آن سرماى سخت زمستان روانه مراغه گردانيد كه آنجا در زندان باشند . بيچاره ملا - غفار چون پوشاك درستى نداشت و خود مرد پيرى بود بسرما تاب نياورده در نيمه راه بدرود جهان گفت . مىگويند : كسانى از ديگران نيز مردند ولى ما نام‌هاى ايشان را نمىدانيم .\r\nحاج سيف العلماء و ديگران كه زنده بمراغه رسيدند تا ديرى در زندان بسر مى بردند . از اينسوى خانه حاج سيف را در خيابان با دستور صمد خان تاراج كرده چيزى بازنگزاردند .\r\nشنبه روز بيست‌ودوم ديماه با دستور صمد خان محمد سيلابى را كه « ورثه محمد »\r\n\r\n\r\n","description":"","footnote":"\r\n( 1 ) اين جبه‌خانه همانست كه در شصت و هفتاد سال پيش از آن سربازخانه كوچك ناميده ميشد و سيد عليمحمد باب را در آنجا تيرباران كرده‌اند . اكنون در جايگاه آن اداره‌هاى شهربانى و عدليه برپاست .\r\n","page_name":" 341 ","page_number":361},
  {"content":"\r\n\r\nناميده شدى و مرد شصت ساله‌اى بود در ميان مهرانرود سر بريدند ، او هم يكى از مجاهدان بود ولى ميگفتند در جنگ‌هاى سال 1287 جوانى بيگناه را در جلو در خانه‌اش كشته بوده . خويشان جوان از صمد خان داد خواستند و او دستور داد محمد را دستگير كردند و پس از آنكه چندروزى در بند ميبود اين روز بسزايش رسانيدند .\r\nهمان روز روسيان چهار تن ديگر را در قم باغى آويختند ، بدينسان : آقا ميرزا على واعظ ويجويه‌اى ، حاج صمد خياط ، حاجى خان قفقازى ، مشهدى شكور خرازى .\r\nاينان را از چند روز پيش گرفته بودند و ما از سرگذشت ايشان در باغ شمال و چگونگى بازپرس و دار كشيدن آنان آگاهى درستى نداريم ولى پيكره‌اى در دست است كه سركردكان روسى هر چهار تن را در پاى دار نگاهداشته‌اند و در همانجا بازپرس ميكنند و ريسمان‌ها از بالاى سر آنان آويزان است . از اينجا پيداست كه چه رفتارى با ايشان كرده‌اند و چگونه داورى نموده‌اند . از يكايك اينان نيز سخن ميرانيم :\r\n1 ) آقاى ميرزا على واعظ : اينمرد از مردم ويجويه و چنان كه از نامش پيداست از دسته واعظان بود . در آن زمان بسيارى از واعظان بقفقاز رفته در آنجا بواعظى پرداختندى ، آقا ميرزا على نيز از اينان بوده . ولى چون جنبش مشروطه‌خواهى برخاست و آواز آن بقفقاز رسيد و بسيارى از ايرانيان بازميگشتند او نيز بتبريز بازگشت و بآزاديخواهان پيوسته يكى از واعظان بنام مشروطه گرديد . ما در تاريخ بارها نام او را برده‌ايم ، مرد نيكخو و شيوا زبان و غيرتمندى بود و با آنكه از پيشروان آزادى بشمار ميرفت بانجمن و اداره‌ها درنيامده به همان كار واعظى خرسندى داشت . و چون كسى را نيازرده و در پيش‌آمد جنگ روس هم دست نداشته بود از اينرو بيمى به خود راه نداده از شهر بيرون نرفت . امير حشمت و يارانش به او نيز پيام فرستاده پيشنهاد همراهى كردند ولى او انگيزه‌اى براى بيرون رفتن از شهر نمىپنداشت و آن را نپذيرفت ، ليكن چون ثقة الاسلام و ديگران را گرفتند و اندازه بدخواهى و سخت‌گيرى روسيان دانسته شد او نيز بر خود ترسيده بچاره برخاست ، ولى از شهر بيرون نرفت و پناه بردن به خانه خويشان و دوستان را روا نشمرد و در آن دل زمستان بباغى در كوى كوچه باغ پناهيد و در يكسراى سرد و تهى در آنجا بنگهدارى خود پرداخت . و چون كسى در چنان جايى نهان نماند\r\n\r\n","description":"","footnote":"","page_name":" 342 ","page_number":362},
  {"content":"\r\n\r\nحسينخان فراشباشى جايگاه او را دانسته و با بستگان خود بسراغ وى آمد و او را دستگير كرده و با كسان ديگرى كه دستگير كرده بود براى روسيان برد .\r\nاين حسينخان كه فراشباشى ويجويه و هكماوار بوده پس از جنبش مشروطه بآزاديخواهان پيوسته و در جنگها نيز هميشه پا در ميان ميداشت و دسته‌اى زير دست او بودند ، با اينهمه چون روسيان چيره شدند در زمان به حال و جايگاه ديرين خويش برگشته باز فراشباشى گرديد و نامردانه بجستن و گرفتن آزاديخواهان پرداخت كه بيش از ديگران در اين راه ميكوشيد و بسيارى از كسانى كه روسيان و صمد خان از ويجويه و قره‌اغاج و آن پيرامونها كشتند گرفتاريشان با دست اين ميبود . و چون خود او داستان بس شگفتى دارد و چند سال ديرتر مجاهدان او را بكيفر اين نامرديهايش كشتند از اينرو در اينجا بشناسانيدن او پرداختيم . « 1 »\r\n2 ) حاج صمد درزى : اينمرد چنان كه از نامش پيداست پيشه درزيگرى داشت ، ولى همچون بسيارى از پيشه‌وران تبريز بدسته مجاهدان پيوستگى پيدا كرده و ميان ايشان نامور ميبود و چنين ميگويند كه كشتن حاجى قاسم اردبيلى كه ما در بخش يكم ياد كرده‌ايم با دست او بوده ، حاج قاسم را انبوه مردم كشتند و نتوان يك كس را كشنده او دانست ، ليكن ميگويند : مردم را حاج صمد بر آغاليده و بكشتن او واداشته و خويشتن نيز از زدن و كوفتن بازنايستاده ، از اينرو برادران حاج قاسم او را خونى خود ميدانسته‌اند و گويا از صمد خان داد خواسته و گرفتارى او را طلبيده‌اند ، او را نيز چون از مردم ويجويه بود حسينخان گرفتار كرد و ما بيش از اين آگاهى درباره وى نداريم .\r\n3 - حاجى خان قفقازى : در جاى ديگرى نيز گفته‌ايم كه اين مجاهدان كه قفقازى ناميده ميشدند اگر دسته گرجيان را كنار گزاريم از ديگران بيش از چند تن\r\n\r\n\r\n","description":"","footnote":"\r\n( 1 ) پس از رفتن روسيان از تبريز كه ديموكراتيان در تبريز نيرومند شدند اين حسين خان از شهر گريخته بود ولى يك شب نهانى بازميگشته و ديموكراتيان آگاه شده و در گورستان گجيل او را كشته و يكپارچه سفيدى به روى سينه‌اش دوخته و به روى آن با خون نوشته بودند « بانتقام خون ميرزا على واعظ و حاجى خان . . . » و بامدادان كه او را برداشته و در آن نزديكى به خانه كلانترى آورده و به روى زمين انداخته بودند من نيز به آنجا رفته و آن را ديدم و اين شگفت كه همانخانه از آن حاجى خان بوده و مادر داغديده پير او كه تا آنزمان زنده بود بالا سر كشته حسين خان ايستاده و ميگفت پسر مرا اين بكشتن داد .\r\n","page_name":" 343 ","page_number":363},
  {"content":"\r\n\r\nقفقازى نبودند ، بازمانده از مردم خود آذربايجان بودند كه بقفقاز رفته و اينهنگام باز گشته بودند . پيش از مشروطه در سايه فشار زندگانى دسته‌دسته آذربايجانيان بقفقاز رفته و در آنجا بدادوستد و افزارسازى و رنجبرى پرداختندى و هميشه انبوهى از آنان در شهرهاى قفقاز بودندى ، ولى چون جنبش مشروطه آغاز شد و آوازه آن بهمه‌جا رسيد ايرانيان كه در قفقاز بودند بسيارى از آنان بآذربايجان شتافتند و چون در تبريز دسته مجاهدان پديد آمده بود به آنان پيوستند و چون اينان رخت قفقازى بتن كردندى و از ديگر مجاهدان چالاكتر و چشم بازتر بودندى براى شناخته شدن از ديگران ايشان را قفقازى ناميدندى .\r\nاين حاجى خان نيز از آنان بود ، خانه ايشان در سرويجويه نزديكى بازار گجيل بوده و پيش از مشروطه با برادرش مشهدى احمد بقفقاز رفته و در باكو حاجى خان بخرازىفروشى و احمد بنانوايى ميپرداخته ولى پس از جنبش آزاديخواهى هردو بتبريز بازگشته و بمجاهدان پيوسته بودند . حاجى خان رختهاى پاكيزه پوشيدى و خود جوان ميانه‌بالا و خوشرويى بود و با آنكه سواد نداشت گاهى در انجمنها بگفتار نيز برخاستى ، من او را روز جنگ هكماوار ديدم كه چون پس از شكست صمد خان و گريختن او مجاهدان به آنجا درآمدند و دسته‌دسته خانه‌ها را ميگرديدند اين جوان با دسته‌اى به خانه ما درآمد و با مهربانى بسيار پرسشهايى كرد و بازگشت و تو گويى اكنون بالاى مردانه او با رخت‌هاى پاكيزه دربر و قطارهاى فشنگ بر دوش و تفنگ پنجتير بدست در برابرم ايستاده .\r\nآنچه غيرتمندى و گردنفرازى او را مىرساند اينكه چون در سال 1288 جنگها فرونشست او از رخت مجاهدى درآمده و بار ديگر در پى دادوستد شد و با مشهدى شكور كه در باكو انبازش بوده و اين زمان در تبريز دكان خرازىفروشى داشت بار ديگر دست يكى كرد و به كار پرداخت . از اينرو بود كه در جنگ با روسيان پا در ميان نداشت ، نيز از اينرو بود كه چون روسيان چيره درآمدند و مجاهدان از شهر بيرون ميرفتند او بيرون نرفت و كسى گمان نميداشت كه روسيان او را دنبال نمايند ، و ليكن حسين خان او را نيز گرفت و بدست روسيان داد و آنان بيدريغ بكشتن برخاستند .\r\n\r\n","description":"","footnote":"","page_name":" 344 ","page_number":364},
  {"content":"\r\n\r\n4 - مشهدى شكور خرازىفروش : اين را بايد از شمار دايى ضياء العلماء گرفت ، زيرا بيچاره هيچ كاره نبوده و گناهى جز آشنايى با حاجى خان و همكارى با او نداشته ، من او را نديده و پيش از آنكه بدارش كشند نامش را نيز نشنيده بودم . يكمرد پير كوتاه بالاى بيدست و پايى بوده است . گويا او را نيز حسينخان گرفته بدست روسيان داد و آنان بىهيچ رسيدگى با ديگران نابودش ساختند .\r\nچنان كه گفتيم از سرگذشت اينان در باغ شمال و چگونگى دار كشيدن‌شان آگاهى نميداريم ، ولى پس از كشته شدن من آنان را ديدم : آن روزى كه اينان را كشته بودند فردا بگاه از هكماوار روانه بازار بودم ، نرسيده بميدان ويجويه باز مردم را ديدم كه با چهرهء پژمرده و با آه و افسوس از جلوم ميگذرند ، دانستم باز چيزى رخ داده و چون بميدان رسيدم دو عرابه سبز رنگ روسى را ديدم كه در ميدان نزديك بدروازه ايستاده و كسانى بالاى آنهايند و چيزهايى را فروميدهند و يكدسته مردم با رنگهاى پريده گرد آنان را فروگرفته‌اند و چون نزديك شدم ديدم چهار تن بيروانست كه روسيان آورده‌اند و باربرانى كه همراه ايشان بوده از عرابه‌ها پايين مىآورند و چون هر چهار تا را پهلوى هم روى زمين خوابانيدند من هرچه نگاه كردم نشناختم زيرا رنگهاشان همه برگشته بود . در اينميان آقا ميرزا حسين برادر شادروان ميرزا على واعظ كه ميشناختم ديدم بالاسر آنها ايستاده و چون باربران و روسيان كه آنها را آورده بودند مزد ميخواستند با آنان سخن ميگفت ، ولى دوبار ديدم رو برگردانيده و به پشت دروازه رفته و گريه كرد و باز چشمهاى خود را پاك كرده بازگشت . از اينحال او دانستم يكى از كشتگان آقا ميرزا على است و چون ديگران را پرسيدم يكايك نشان دادند كه اين حاجى خان است و آن حاج صمد است و آن مشهدى شكور است . چند دقيقه‌اى كه در آنجا ايستادم از چيزهايست كه هيچگاه فراموشم نگشته و نخواهد گرديد . از آنهنگام هرزمان حسين خان فراشباشى را ديدمى تو گفتى كشنده پدر خود را مىبينم ، جهان در چشمم تار گشتى ، ولى رسيد آنروزى كه كشته او را نيز ديدم و خدا را سپاس گزاردم .\r\nاز روزهاى بيست‌وسوم ديماه و پس از آن آگاهى در دست نيست نه اينست كه كارى رخ نداده باشد ، روسيان و صمد خان در اين روزها ساعتى بيكار نمينشستند و روزى\r\n\r\n","description":"","footnote":"","page_name":" 345 ","page_number":365},
  {"content":"\r\n\r\nنميبود كه به بيداد تازه‌اى برنخيزند ، از گرفتن و بستن و پول ستدن و خانه تاراج كردن و بنياد برانداختن و كشتن .\r\nچيزى كه هست بسيارى از آن كارها روزش دانسته نيست بسيارى نيز كارهايى 27 - پتروسخان ( آنكه در كنار ايستاده و دوربين بدست ميدارد ) با دسته‌اى از ارمنيان\r\nاست كه در نهان رخ داده و آگاهى درستى بدست ما نرسيده ، از اينرشته كارهاى صمد خانست كشتن شادروان ميرزا محمود سلماسى و حاج احمد نقاش و حافظ افندى كه چون اينها در درون باغ امير انجام گرفته آگاهى درستى به بيرون نيامده و آنگاه روزهايش\r\n\r\n","description":"","footnote":"","page_name":" 346 ","page_number":366},
  {"content":"\r\n\r\nنيز دانسته نيست ولى اين اندازه بيگمان است كه كشتن اين سه كس از اين روزها كه ما گفتگو ميداريم بيرون نبوده اينست آنها را در اينجا ياد مىكنيم و آنچه دانسته‌ايم مينگاريم :\r\nشادروان ميرزا محمود از مردم سلماس و از علمايى بود كه هوادارى از مشروطه مينمودند و در اين راه كوششها به كار برده بود و چون در سال 1288 بنمايندگى از شهر ارومى براى برگزيدن نمايندگان دار الشورا به تبريز آمد و آن كار را انجام دادند ديگر بازنگشته در تبريز ماند ، انجمن او را به عدليه برگماشت و گويا يكى از داوران استيناف مىبود ، و چون اين گونه كسان هيچيكى بيمى درباره خود نداشتند پس از چيرگى روسيان او نيز در شهر مانده بجايى نرفت و در خانه خود مىنشست ، ولى از آنجا كه مردم هميشه از داوران رنجيدگى نمايند و راست و دروغ بديهايى از ايشان گويند بويژه در آن زمان كه عدليه تازه بنياد يافته بود و زورمندان چشم ديدن آن را نداشتند بدگوييها مىكردند . كسانى از آنان در اينهنگام فرصت يافته از ميرزا محمود بدگويىها نزد صمد خان نمودند و آن درندهء خونخوار كه در پى چنين بهانه‌اى مى - گشت در زمان كسانى فرستاد و ميرزا محمود را پيش خود خواند ، و او چون آمد صمد خان نخست نكوهشهايى نمود و زخم زبان دريغ نگفت سپس سنگدلانه دستور داد چشمهاى او را كندند ، سپس نيز گفت او را كشتند . بدينسان يكمرد غيرتمندى را با شكنجه نابود گردانيد . كسانى گفته‌اند : زبان او را نيز بريدند و پرفسور براون اين را در كتاب خود آورده . ولى ما آگاهى دربارهء آن بدست نياورده‌ايم و گويا چيزى باشد كه بر داستان افزوده‌اند .\r\nاما حاج احمد نقاش و حافظ افندى : مىبايد حاج احمد را نيك شناخت ، كسانى او را خونخوار مىستايند و كشتن كسان بسيارى را بنام او مىبندند ، ولى گويا به آن اندازه‌ها نيست . اينمرد از آغاز جنبش آزاديخواهى در تبريز پا در ميان ميداشت و يكى از سردستگان بشمار ميرفت و در كارهاى سخت هميشه پا بميان مينهاد ، در جنگ - هاى سال 1287 نيز در تبريز بوده و در آنهنگام است كه ميگويند كسانى را از بد - خواهان مشروطه كه گرفتار شده بودند در ارك كشته است ، ولى سپس بقفقاز رفته و\r\n\r\n","description":"","footnote":"","page_name":" 347 ","page_number":367},
  {"content":"\r\n\r\nاز آنجا ب گيلان شتافته و چنان كه دانسته‌ايم يكى از بنيادگزاران كوميته ستار در رشت او بوده كه سپس نيز در لشگركشى بر سر قزوين با يكدسته كه بر گرد سر داشت همراه معز السلطان و يفرمخان بوده و حاج احمد ترك كه نام برده‌ايم اوست ، سپس نيز ما او را در تبريز مىيابيم كه در جنگ با روسيان يكى از پيشگامان بشمار ميرفت .\r\nاينها نمونه غيرتمندى اوست كه هميشه ميخواسته در كوشش و جانفشانى باشد و بر دشمنان آزادى نمىبخشوده ولى بسيارى از سست‌نهادى اين اندازه غيرتمندى و سخت‌گيرى را برنتابند و بر چنين مردان غيرتمندى زبان دراز دارند . يكى از نارساييهاى جنبش آزاديخواهى در ايران اين سست نهاديها بوده .\r\nمردم چندان جدايى ميانه نيك و بد نمىگزارده‌اند و بسيارى از آنان كه پا بميان نهاده و بنام مشروطه‌خواهى مىكوشيده‌اند خود از تباهكاران دورو بوده و اينست از تباهكاريها و دورويىهاى ديگران بخشم نمىآمده‌اند و سختگيرى بر آنان را تندروى مىشمارده‌اند و كارهاى غيرتمندانه حاج احمد و مانندگان او را نمىپسنديده‌اند . از اين سست نهادى و نادانى داستانهاى بس شگفتى در تاريخ مشروطه توان يافت .\r\nچنان كه ياد كرده‌ايم يكدسته يكرو بسوى دربار و يكرو بسوى آزاديخواهان ميداشتند و بدينسان هميشه كار خود را پيش مىبردند . برخى از اينان بىپروايى را تا به آنجا رسانيدند كه سيزده ماه در باغشاه گرد محمد عليميرزا مىبودند و ازو ماهانه مىگرفتند و با اينحال همين كه او رفت يكسر بميان آزاديخواهان آمدند و كسى بر ايشان خرده نگرفت . اين نمونه‌اى از سست نهادى مردم است . بايد گفت : از ناتوانى خردها زيان اين كارها را چندانكه بوده درنمىيافته و آن نميدانسته‌اند كه اين دوروييها همه كوششها را بىنتيجه گزارده و بايد در كارهاى توده از كوچك‌ترين گناهى چشم نپوشيد . اينست چون مجاهدان كسانى را از دشمنان آزادى ميكشته‌اند اينان آن را ناروا شمارده گله و رنجيدگى مىنموده‌اند . يكدسته نيز خود بدخواه مشروطه بوده‌اند و از همه كارهاى آزاديخواهان رنجيدگى نشان ميداده‌اند ، كار بجايى است كه كسانى بكشتن رحيمخان خرده گرفته‌اند و به اين زبان كه كشتن او\r\n\r\n","description":"","footnote":"","page_name":" 348 ","page_number":368},
  {"content":"\r\n\r\nمايه نوميدى ديگر سران ايلها خواهد گرديد نكوهشها سروده‌اند . اين نمونه نادانى و درماندگى ايشان است .\r\nاز حاج احمد هوادارى نمينماييم ، زيرا نميدانيم او چه كسانى را كشته ، ليكن رويهمرفته اين گونه بدگوييها از مجاهدان يا از روى سست‌نهادى و نادانى بوده ، و يا عنوان كارشكنى و بدنام گردانيدن ايشان را داشته ، و گرنه در شورش آزاديخواهى گله نه از فزونى خون‌ريزى ، بلكه از كمى آن مىبايد كرد . صدها كسان سزاوار كشتن بوده‌اند و كشته نشده‌اند .\r\nبارى چنان كه گفتيم حاج احمد در جنگ با روس نيز يكى از پيشگامان بشمار مىرفت ، و در آن روزها كارى ازو سر زد كه نمونه‌اى از دورانديشى ، و يا بگفته مردم بيباكى ، او بود و آن اينكه صد تن بيشتر را از دشمنان آزاديخواهى و كسانى كه روى دل بسوى روسيان ميداشتند فهرست كرده بمجاهدان چنين پيشنهاد نمود : « ما در اين جنگ فيروز نخواهيم بود . دولت بزرگى همچون روس با چند مليون سپاه ، پيكار ما با او جز نابودى نتيجه نخواهد داد و ما همگى كشته خواهيم شد ، و اين كسان كه فهرست كرده‌ام دشمنان ما و دشمنان كشور ميباشند و پس از ما آزار از بازماندگان ما دريغ نخواهند گفت . پس بهتر است تا زنده‌ايم همگى را بكشيم و كشور را از آنان بپيراييم » مجاهدان اين پيشنهاد را نپذيرفتند و در آنهنگام سخت فرصتى براى انديشه درباره آينده نبود . هرچه هست اين كار حاج احمد بر زبان‌ها افتاد و به گوش مردم رسيد .\r\nروزهايى كه صمد خان تازه به شهر آمده بود يكى از گفتگوهايى كه بسيار ميشد داستان اين پيشنهاد خونين او مىبود و كسانى آرايه‌ها نيز برو بسته چنين مىگفتند :\r\n« مشروطه‌خواهان ميخواستند هزار كس را بكشند » . هواداران صمد خان آن را دستاويز ساخته پياپى ميگفتند : « ببينيد بيدينان چه آهنگهايى داشته‌اند ! ؟ اگر حضرت اشرف نبودى يك نيم‌شهر را كشته بودندى ! » من اين گفته‌ها را در آن روز - ها مىشنيدم و از سرچشمه آنها آگاهى نمىداشتم تا سپس داستان پيشنهاد حاج احمد را دانستم .\r\n\r\n","description":"","footnote":"","page_name":" 349 ","page_number":369},
  {"content":"\r\n\r\nبارى چون مجاهدان گوش به پيشنهاد ، يا بهتر بگويم : بآرزوى حاج احمد - ندادند و از آنسوى جنگ با روسيان فرونشست و مجاهدان ميخواستند از شهر بيرون روند او نيز با حافظ افندى از شهر بيرون رفتند و بر آن بودند كه از راه كردستان خود را به خاك عثمانى رسانند ولى هنوز چند فرسخ نرفته بودند كه در اجبشير ( عجب‌شير ) كه يكى از ديه‌هاى بزرگ غربى تبريز است دستگير افتادند چنان كه داستان آن را خواهيم آورد .\r\nاما حافظ افندى : چنان كه از نامش پيداست از مردم عثمانى بود ولى از سالها بآذربايجان آمده در زنوز مىزيست و در جنگهاى مشروطه‌خواهى پا در ميان ميداشت .\r\nاز اينرو چون در سال 1290 صمد خان بار ديگر بر سر تبريز آمد و در شهريورماه آن سال شجاع نظام در مرند بآشوب برخاست و آزاديخواهان را ميگرفت حافظ با چند تن ديگر شبانه از زنوز بيرون آمدند و از بيراهه آهنگ تبريز كردند ، و چون پس از رنج‌ها خود را به نزديكى شهر رسانيدند بر سر پل آجى داستانى نابيوسان رخ داد . بدينسان كه چون با صمد خان جنگ پيش مىرفت و در پيرامون شهر در همه‌جا سنگرها بود و آن روز را ميرزا آقا بالا خان خيابانى با دسته‌اى از ژاندارم در سنگر - هاى بيرون پل آجى مىبودند اينان از دور حافظ و يارانش را ديده از بستگان صمد خان شماردند و اين بود اسب بسوى ايشان جهانيدند ، از آنسو حافظ و يارانش اينان را از سواران صمد خان دانسته و از كمى شمارهء خود در برابر ايشان ايستادگى نخواسته تازيانه بر اسبها زده رو بگريز آوردند . دو دسته با اين تاخت و گريز بر سر پل آجى رسيدند و چون روسيان در آنجا لشگر داشتند جلو همه را گرفتند و از آنجا كه در آن روزها مجاهدان هيچگاه با روسيان بجنگ نايستادندى به آسانى ميرزا آقا بالا خان و حافظ و دسته‌اى از ژاندارم و ديگران را دستگير كردند و پس از آنكه ايشان را بسيار زدند همگى را دست بسته به شهر فرستاده در باغ شمال بند كردند .\r\nاين دژخويى بر تبريزيان بس سخت افتاد و انجمن ايالتى نامه بكونسولگرى نوشت . ليكن روسيان ارج ننهادند ، حافظ را چون بسته عثمانى بود رها كردند ولى ميرزا آقا بالا خان و ديگران تا ديرى در بند مىبودند تا يكى دو روز پيش از جنگ\r\n\r\n","description":"","footnote":"","page_name":" 350 ","page_number":370},
  {"content":"\r\n\r\nآزادشان ساختند . سخن ما از حافظ است ، او چون آزاد گرديد با كسانى كه بر گرد سر ميداشت ميان مجاهدان ميبود و در همان روزها نيز زخمى برداشت و تا چندى بسترى ماند ، ولى پس از بهبودى دوباره با مجاهدان ميبود و چون جنگ با روس پيش آمد همچنان جانفشانى مينمود و همراه حاج احمد و ديگران در ارك جنگ ميكرد تا هنگامى كه خواستند از شهر بيرون روند چون او بسته عثمانى بود با حاج احمد چنان نهادند كه پياده از راه كردستان به خاك عثمانى روند و به اين آهنگ از شهر بيرون رفتند ، ليكن چنان كه گفتيم در اجبشير دستگيرشان كرده به شهر آوردند و گويا چند روزى در بند بودند تا كشته شدند . حافظ چون بسته عثمانى بود او را نهانى در زندان نابود كرده‌اند و ما را هيچگونه آگاهى در اين‌باره نيست .\r\nاما حاج احمد او را گفته‌اند صمد خان بجلو سگ انداخت . صمد خان را سگ درنده بس بزرگى بنام « آلاباش » بود كه از مراغه همراه ميداشت . حاج احمد را دست و پا بسته جلو او مىاندازند ، سگ به او نزديك شده از اين ور و آنور ميبويدش ولى چون دستهايش بسته بوده و هيچ تكانى نميكرده ، چنان كه خيم سگانست آزارى به او نميرساند . صمد خان دستور ميدهد يكدست او را باز ميكنند و اين‌بار چون سگ به او نزديك مىشود و حاج احمد دست بلند كرده و ميخواهد او را دور كند سگ برو پريده از هم ميدرد . اين داستان را بگونه ديگرى نيز گفته‌اند . اين بيگمان است كه صمد خان يكى از مجاهدان را بسگ درانيده . ولى در چگونگى آن و اينكه آيا آن مجاهد حاج احمد يا ديگرى بوده سخنان گوناگون گفته شده .\r\nروز پنجشنبه بيست‌وهفتم ديماه با دستور صمد خان ميرزا آقا بالا خان خيابانى را كشتند ، اينمرد پيش از مشروطه از دستاربندان بود و در كوى خيابان مكتبدارى كردى و چون مشروطه برخاست بمجاهدان پيوسته يكى از سردستگان گرديد و دستار و رخت ملايى را رها كرد و چون جنگهاى سال 1287 آغاز شد او در سايه دليرى و كاردانى نامور گرديد ، ولى در آنهنگام يك كار بس زشتى ازو سرزد و آن كشتن ميرزا محمد آقا ( برادر امام جمعه ) و شيخ الاسلام داش آتانى بود كه ما داستانش را در تاريخ مشروطه آورده‌ايم . ميرزا محمد آقا جوان ساده و شيخ الاسلام پير بيچاره‌اى بود ، هركسى\r\n\r\n","description":"","footnote":"","page_name":" 351 ","page_number":371},
  {"content":"\r\n\r\nرا دل بر بيگناهى آنجوان و آن پير ميسوخت و از ميرزا آقا بالا نكوهش دريغ نميگفت و دليريهاى او نتوانست چاره كار را كند . پس از پايان جنگ در سال 1288 چون دوباره اداره شهربانى را بنياد مينهادند يكدسته پاسبانان سواره بنام ژاندارم پديد آوردند كه 28 - شادروانان حاج على دوافروش و ميرزا احمد سهيلى بر سر دار\r\nرخت‌هاى پاكيزه سفيد دربر كردندى و كلاه‌هاى پوستى سفيد بسر نهادندى و ميرزا آقا - بالا خان را فرمانده ايشان برگماردند و او چون مرد تناور و بلندبالايى بود با اين رختها بس دلكش و آراسته نمودى . مردم هميشه بتماشاى اين سركردگان ايستادندى ،\r\n\r\n","description":"","footnote":"","page_name":" 352 ","page_number":372},
  {"content":"\r\n\r\nليكن ميرزا آقا بالا خان با همه نمود و آراستگى مردم به ياد خون آن دو بيگناه ازو روگردانيدندى .\r\nداستان گرفتارى او را با ژاندارمها با دست روسيان نگاشتيم ، و چون از آنجا رها گرديد و در همان روزها جنگ با روسيان آغاز شد گويا ميرزا آقا بالا در آن دست نداشت و چنان كه گفتيم مجاهدان خيابان بصمد خان گراييده بباسمنج نزد او مىرفتند ، اين نيز همراه ايشان بباسمنج رفت و با صمد خان ديدار كرد ، سپس نيز بكندرود نزد حاج ميرزا حسن آقا رفت و چنين ميگويند ازو درباره كشتن ميرزا محمد آقا ( كه برادرزادهء حاج ميرزا حسن بود ) آمرزش خواست ، و چون از آنجا بازگشت به يكى از ديه‌هاى نزديك شهر رفته و در آنجا نهان گرديد ، ولى صمد خان او را دنبال ميكرد و اينست نهانگاهش را دانسته و دستگيرش كردند و به شهر آوردند و روز بيست هفتم در پشت مغازه‌هاى مجد الملك در جاييكه « قويون ميدانى » ناميده ميشد در ميان انبوه تماشاييان با ريسمان خفه‌اش كردند و سپس در مغازه‌هاى مجد الملك سرنگون و آويزانش كردند .\r\nمىگويند : بهنگام كشتن ترسى به خود راه نداده آرام مىايستاد و چون برخى تماشاييان نام ميرزا محمد آقا را به زبان مىآوردند ميرزا آقا بالا در پاسخ ايشان بدىهاى امام جمعه و حاج ميرزا حسن و خاندان ايشان را مىشمرد و از بدگويى بازنمىايستاد .\r\nروز آدينه بيست‌وهشتم ديماه روسيان استاد محمد جعفر سرتراش و عباسعلى شاگرد او و على نامى كه در دكان او براى سر تراشيدن بوده و همه را در يك جا گرفتار كرده بودند بدار زدند . امروز بار ديگر كشتارگاه را عوض كرده و بجاى قم‌باغى پشت‌بام ارك را كه جاى بس بلنديست برگزيده بودند . ما از داستان بازپرس و داورى و چگونگى دار زدن آنان آگاهى نمىداريم ولى داستان خود ايشان را مىنگاريم :\r\nاستاد محمد جعفر را مىگويند مرد ديندار و عامى و از بدخواهان مشروطه بوده و هرگز پيوستگى بآزاديخواهان نداشته ، ليكن چنان كه گفته‌ايم روز بيست‌ونهم\r\n\r\n","description":"","footnote":"","page_name":" 353 ","page_number":373},
  {"content":"\r\n\r\nآذرماه كه با روسيان جنگ درگرفت بيشتر زد و خورد و كشتار در پيرامون ارك رخ داد . در آنجا بود كه مجاهدان دسته‌دسته قزاق و سالدات را به خاك ريختند ، اين محمد - جعفر خانه‌اش در آنجا بود و چنين رخ داد كه يكدسته از سالدات يا قزاق به خانه او پناهيده سرايى را سنگر گرفته و نوميدانه بنگهدارى خود پرداختند . مجاهدان مى - خواستند ايشان از آنجا بيرون آيند و راه خود را گرفته بباغ شمال روانه شوند ، ولى ايشان خواست مجاهدان را نفهميدند و همچنان پا فشردند . در اين ميان حاج بابا اردبيلى با دسته خود رسيده بر آن شدند كه روسيانرا از آنجا بيرون آورند و از پشت‌بام و ديگر جايها با ايشان به پيكار پرداختند و همگى آنان را كشتند . چنين مىگفتند محمد جعفر نيز بنام دشمنى با روسيان در راه نمودن و ديگر كارها بمجاهدان يارى ميكرده . هرچه هست چون جنگ فرونشست و روسيان شهر را بدست گرفتند و پى كشته‌هاى خود مىگشتند چند تنى را از خانهء محمد جعفر بيرون آوردند و به همين گناه خانه او را تاراج كردند و سپس محمد جعفر را با شاگردش عباسعلى نام كه پسرى بيش نبوده و در هيچ كارى پا نداشته دستگير كردند . نيز على قره‌باغى را كه به آنجا براى پيراستن سر و رو آمده بوده با ايشان گرفتند .\r\nبرادر على حاج محمد در ميان آزاديخواهان و در شهربانى از بازجويان بوده ولى خود او جوان آرام و بىدست و پايى و در بازار خرازىفروشى مىكرده ، كسانى مىپنداشتند او را از رهگذر برادرش گرفتار كرده‌اند ، و اين بود قره‌باغيان كه خود بستگان روس بودند در يك جا گرد آمده نامه بكونسول نوشتند كه على را آگاهى از كارهاى برادرش نبوده و ازو دور مىزيسته و رهايى او را خواستار گرديدند ، ولى روسيان كه دربند اين چيزها نبودند پروا نكرده پاسخى ندادند .\r\nنيز درباره محمد جعفر ميگفتند : در كشتن حاج قاسم اردبيلى و بريدن اندام او دست داشته و به اين گناه روسيان گرفتارش كرده‌اند ، ليكن همه اينها دروغهاى بيپايى بود و چنان كه گفته‌ايم روسيان جز در پى كار خود نبودند و از گرفتن و كشتن مردم خواستهاى چندى را دنبال مينمودند ، گيرم كه محمد جعفر آن گناه را\r\n\r\n","description":"","footnote":"","page_name":" 354 ","page_number":374},
  {"content":"\r\n\r\nكرده بوده و على نيز برادرش محمد بوده ، آيا عباسعلى جوان نوسال چه گناه داشته است ؟ ! . .\r\nدر اين روزها يكى از گرفتاريها در تبريز دروغهايى بود كه كسانى ساخته و ميان مردم مىپراكندند و روزى نميگذشت كه دروغ تازه‌اى پديد نيايد . يكروز پراكنده مى - كردند كه آقاى بلورى را با چند تن ديگرى در بندر درياچه‌شاهى گرفته‌اند و ميآورند .\r\nيكروز بيرون ميدادند كه اصغر مسكين خود را بمردگى زده و درون قوطى رفته و به اين نيرنگ ميخواسته از شهر بيرون رود و بهنگامى كه كسانى او را بدوش گرفته و بنام مرده از شهر بيرون مىبرده‌اند روسيان رسيده و او را دستگير كرده‌اند . يكروز ميگفتند امير حشمت را گرفته‌اند و مىآورند . يكروز آوازه مىانداختند كه حاج پيشنماز را دست بسته آورده‌اند . كسان بسيارى را نام مىبردند كه روسيان كشته‌اند و پس از چندى دانسته ميشد زنده‌اند .\r\nبيچاره محمد جعفر خانه‌اش را نيز با ديناميت برانداختند و نشانى ازو بازنگزاردند .\r\nاين بود اندازه بيداد روسيان .\r\nروز شنبه بيست‌ونهم ديماه از روزهاى فراموش‌نشدنى تبريز است . در اين روز روسيان پتروسخان را بدار زدند و چون اين داستان بس پرشور و ارجدار است ما آن را گشادتر خواهيم نگاشت .\r\n\r\n","description":"","footnote":"","page_name":" 355 ","page_number":375},
  {"content":"\r\n\r\n\r\nگفتار پنجم دار زدن پتروسخان\r\nچنان كه گفته‌ايم از سال 1287 كه در تبريز جنگ آغاز شد يكدسته از ارمنيان در ميان مجاهدان و آزاديخواهان بودند و كسانى از آنان نيز از قفقاز آمدند و در جنگها دليريها از اينان ديده ميشد . سپس كه شورش گيلان برخاست و يفرمخان يكى از سردستگان گرديد دسته‌اى نيز بر سر او گرد آمدند و دليريهاى بسيار از خود نشان ميدادند . اينان بودند كه بيشتر بنام « فدايى » خوانده ميشدند و بدانسان كارهاى يفرمخان را پيش مىبردند . هركسى نام « داشناكسيون » را شنيده ، اين دسته هوادار پيشرفت مشروطه در ايران مىبود و در همه‌جا ارمنيان را به يارى جنبش برمى - انگيخت ، بويژه پس از برخاستن يفرمخان و آن جايگاهى كه او در ميان آزاديخواهان پيدا كرد .\r\nليكن در جنگهاى سال 1290 كه در تبريز با صمد خان ميرفت چنان كه گفته‌ايم اين جنگ را خود تبريزيان ميكردند و از ديگران جز دسته كمى از گرجيان و قفقازيان نبودند . از ارمنيان نيز تنها تبريزيان بودند و از كسان بنامى ميان ايشان يكى پتروسخان بود كه ما نيز نام او را در جايش برده‌ايم . اينمرد از تهران به سرپرستى « اداره ثلاث » ( اداره ماليات ترياك و باده و توتون ) آمده بود و ميان آزاديخواهان جايگاهى داشت و چون صمد خان دوباره بر سر تبريز آمد و جنگ درگرفت او نيز با ديگران همدستى نموده با يكدسته از ارمنيان از جنگها پا پس نگزاشت .\r\nسپس چون صمد خان خود را بباسمنج كشيد و در تبريز به آن مىكوشيدند كه\r\n\r\n","description":"","footnote":"","page_name":" 356 ","page_number":376},
  {"content":"\r\n\r\nسپاهى ساخته بر سر او روند و در تهران يفرمخان و ديگران نيز با اين انديشه همداستان بودند و پس از آن نيز داستان التماتوم روس پيش آمد و در آغاز كار در تهران و همه شهرها مردم آن جوش و خروش را نشان ميدادند و دسته‌هاى ديموكرات و اعتدالى و داشناكسيون در تهران همگى انديشه ايستادگى داشتند در اين ميان بود كه در نتيجه گفتگوهايى ميانه تهران و تبريز بر اين نهادند كه دسته انبوهترى از ارمنيان با مجاهدان همدست باشند و از تهران پولى براى دربايست ايشان فرستادند . نيز دومانامى بسر - دستگى آنان آمد كه در تبريز قره‌بابا خوانده ميشد و او يكدسته را نيك آراسته و آماده گردانيد . با اينهمه اينان در جنگ با روس دست نداشتند و چند روز پيش از آن از شهر بيرون رفتند .\r\nاين از گفته آقاى يكانيست كه چون كار التماتوم بالا گرفت و در تبريز بيم زد و خورد روزبروز بيشتر ميگرديد كميته داشناكسيون نمايندگانى از دسته ديموكرات تبريز خواست كه گفتگوهايى شود و كميته ديموكرات مرا با كربلايى على آقا حريرى بنمايندگى فرستاد و ما چون رفتيم پنج تن از ارمنيان با ما بگفتگو نشستند كه يكى از ايشان پتروسخان بود ، و چون فراهم نشستيم و گفتگو از رفتار روسيان كرديم پتروسخان گفتار تندى راند و همه بر آن شديم كه اگر روسيان جنگ آغاز كنند ما نيز بجلوگيرى برخيزيم و دست نبنديم ، و با اين پيمان از آنجا برخاستيم . ليكن دو سه روز پيش از جنگ با روس بود كه شنيديم دوما همهء دسته خود را برداشته و از شهر بيرون رفته است .\r\nاين كار ارمنيان از آنجا بود كه در تهران يفرمخان گردن بالتماتوم روس نهاده و از انديشه ايستادگى بازگشته بود و شايد انگيزه ديگرى نيز داشت ، هرچه هست در جنگ با روس ارمنيان را دستى نبود و جز از پتروسخان كس بنامى از ايشان در شهر نمانده بود . پتروسخان نيز تا آنجا كه ما آگاهيم در آنجنگ دست نداشت و از اينرو بود كه به خود نترسيده پس از چيرگى روسيان نگريخت ، بلكه چنان شنيده‌ايم نهان نيز نگشت ، اين بود صمد خان چون به شهر آمد و كارها را بدست گرفت ميگويند بيگلربيگى او را نزد خود خواست و با او گفتگوى اداره ثلاث را كرد و نويد داد كه\r\n\r\n","description":"","footnote":"","page_name":" 357 ","page_number":377},
  {"content":"\r\n\r\nدوباره آن اداره باز شود . با اين همه پس از دو سه روز ناگهان او را گرفته بروسيان سپرد ، شايد روسيان او را خواسته بودند ، و اين پيدا است كه ميلر و همكاران او بزنده ماندن يكمرد آزاديخواه دليرى همچون او خرسندى ندادندى .\r\nما از سرگذشت او در باغ شمال آگاهى نميداريم و اين نميدانيم ازو چه پرسيدند و برو چه گناهى گرفتند . اين شنيده‌ايم كه چون رأى داوران را دربارهء كشتن او مى - خواندند پتروسخان همچنان آرام و خونسردى نمود و هيچ ترسى به خود راه نداد . سپس چون كشيشى خواندند كه سفارشهاى ( وصيت‌ها ) او را نويسد كشيش دستش مىلرزيد پتروسخان هى به او زده گفت : « آقا مرا مىكشند و شما دستتان ميلرزد ؟ ! . . » اين گفته خامه را از دست او گرفت و خويشتن سفارش‌هاى خود را نوشت ، و يكى از چيزهايى كه سپرد اين بود : « چون زنم بارور است هر فرزندى ازو زايد چه پسر باشد و چه دختر نامش را « وريژ » ( كينه‌جويى ) گزارند » . همه از دليرى و خونسردى او در شگفت شدند .\r\nچون اين كارها انجام گرفت روسيان او را بيكدسته قزاق سوار دادند و قزاقان او را پياده بميان انداخته بكشتارگاه كه پشت‌بام ارك بود روانه شدند . مستر تورنر مينويسد : كسانى كه او را در اينهنگام ديده بودند از دليرى و خويشتن‌دارى او ستايش مىسرودند .\r\nچنان كه گفتيم اين روز شنبه بيست و نهم ديماه بود كه روز پيش محمد جعفر و دو همراهش را دار زده بودند و امروز ميخواستند آنانرا پايين آورده پتروسخان را بجاى ايشان آويزند ، و چون ارمنيان تا پيش از جنگ جهانگير تاريخ يوليوسى را پيروى كردندى « 1 » و اين روزها بنام سال نو جشن ميداشتند تو گويى روسيان دانسته اين روز را برگزيده بودند تا جشن آنانرا بسوگوارى آلايند .\r\nهميشه كسى را كه دار زدندى يا كشتندى مردم بتماشا گرد آمدندى و چون بازگشتندى داستانها آوردندى . امروز مردم هرچه بيشتر گرد آمده و ارمنى و مسلمان\r\n\r\n\r\n","description":"","footnote":"\r\n( 1 ) از روى تاريخ گريگورى اين روز بيستم ژانويه بوده . ولى چون تاريخ يوليوسى دوازده روز ديرتر از آن بودى از روى اين روز هشتم ژانويه شمرده مىشده و اينست ارمنيان و روسيان را روز جشن بوده .\r\n","page_name":" 358 ","page_number":378},
  {"content":"\r\n\r\nدسته‌دسته بتماشا ايستاده بودند . چنين ميگويند : زن تيره‌روز پتروسخان نيز براى آخرين ديدار شوهر گردش در آنجا بوده . روسيان نيز امروز نگهبان بيشتر گمارده و فزونتر بيدارى مينمودند .\r\n29 - محمد خان و كريمخان ( برادرزادگان ستار خان ) بر سر دار اينان را با حاج على و ميرزا احمد يك جا دار كشيدند ولى پيكره را دو بخش كرده‌اند\r\nپتروسخان همچنان آرام ايستاده خود را نمىباخت ، و چون هنگام كار رسيد با پاى خود بالاى كرسى رفت . و چون ريسمانرا به گردنش انداخته و كرسى را از زير پايش كشيدند بهنگاميكه چشمها اشكريزان بسوى او باز مىبود و كسانى تاب ديدن\r\n\r\n","description":"","footnote":"","page_name":" 359 ","page_number":379},
  {"content":"\r\n\r\nنياورده بازميگشتند ناگهان داستان ديگرى رخ داد ، و آن اينكه ريسمان از سنگينى تن پتروسخان پاره شد و او به زمين افتاد و بىآنكه خود را باخته باشد و يا توان از دست دهد به پا برخاست . از اين پيش‌آمد غريو از مردم برخاست و همه اميد داشتند كه او را آزاد خواهند كرد و ولى سياست تيره روس اين چيزها را نمىفهميد و دژخيم با دستور افيسران دوباره ريسمانرا بست و دوباره پتروسخان را به بالاى كرسى خواند . مرد غيرتمند دوباره با پاى خود از پله‌ها بالا رفت . همه از اين توانايى و نترسى او در شگفت شدند و همه را بمردانگى و غيرتمندى او دل سوخت . مردم بحالى افتادند كه نتوان ستود .\r\nببينيد زن تيره‌روزش چه حالى داشته است . همانا آتش اين سوزشهاى تبريز بود كه دامن نيكلا و خاندانش را گرفت و بدانسان خاكسترش گردانيد .\r\nمستر تورنر مينويسد : دوبار ريسمان گسيخت و هردو بار آن را بستند و باز به گردن پتروسخان انداختند . مينويسد : يك افيسر جوان روسى كه در آن نزديكى ايستاده بود خوددارى نتوانسته گفت : « اين رنجى كه مىبايست كشد كشيد و در هر كشورى چنين كسى را آزاد سازند » . ولى روسيان گوش ندادند و او را بر سر اين دلسوزى كه نموده بود گوشمالى دادند . مينويسد : همانشب سالداتهاى روس سرودخوانان و هورا كشان كوچه‌هاى ارمنستان را گرديدند و اين از بهر آن كردند كه همه ارمنيان را بهراسانند .\r\nاين بود سرگذشت دلگداز پتروسخان . اما داستانش : او يكى از ارمنيان مجونبار « 1 » بود و خانواده‌اش بنام ملك اندرياسيان شناخته مىشد . ولى در شورش‌هاى مشروطه چون در رشت بوده در آنجا به آزاديخواهان پيوسته و يكى از ياران يفرمخان گرديده بود كه در جنگ‌هاى قزوين و پيرامون تهران پا در ميان داشت . سپس چون جنگها فرونشست و يفرمخان رئيس شهربانى تهران گرديد و در همه‌جا « اداره ثلاث » برپا ميشد او را نيز به تبريز فرستادند و چنان كه گفتيم در آنجا اداره ثلاث را برپا كرد .\r\nمن او را نديده بودم و چون اين گونه مجاهدان ارمنى و گرجى را كمتر با نام ياد كردندى نامش را نيز نشنيده بودم . ليكن چون داستان دار كشيدنش پيش آمد و بدينسان\r\n\r\n\r\n","description":"","footnote":"\r\n( 1 ) يكديه ارمنىنشين در چند فرسنگى تبريز است .\r\n","page_name":" 360 ","page_number":380},
  {"content":"\r\n\r\nغيرتمندى و مردانگى ازو نمودار گرديد و تا ديرى در همه‌جا گفتگو ازو مىرفت در آنزمان او را شناختم و بر آن شدم حالش را جستجو كنيم . مرد تناور و بالابلند و خوشرويى بوده و بر دليريش نيز همين سرگذشت كه نگاشتيم بهترين گواهست .\r\nدرباره سفارش او و اينكه فرزندش را « ويرژ » نامند اين اندازه آگاهى ميدارم كه دخترى از زنش پديد آمد و او را به همان نام خواندند ولى از سرگذشت او و مادرش ديگر آگاهى پيدا نكرده‌ام . هرچه هست نام اين جوانمرد دلير هميشه در تاريخ ايران خواهد ماند ، و اين به گردن همه ايرانيانست كه كينه او و صد مانند او را از آن بد نهادانى كه اين روزهاى خونين را براى تبريز پيش آورده بودند بازجويند .\r\nروز يكشنبه سىام ديماه ( يكم صفر ) نوبت صمد خان بود كه يكى را بكشد و دژخويى و خونخوارى خود را بار ديگر هويدا گرداند . امروز با دستور او غلامخان را كه از چند روز پيش گرفته و بند كرده بودند در قويون ميدانى خفه كردند و سپس كشته او را بمغازه‌هاى مجد الملك آورده و از نردبانى آويزان كردند . اردبيلى كه خودش كشته او را ديده بوده چنين مىنگارد : « زمان خفه نمودن بيچاره بممانعت بر خاسته و خيلى دست و پا زده بود . دستهايش خاك‌آلوده و كلاهش كج بر سر خود نهاده بود . آستين پيراهنش از دو طرف از زير تكمه‌ها پاره شده و چهره‌اش گردآلود بود .\r\nاز قراريكه معلوم شد اول ريسمان بگردنش انداخته و خفه كرده و بعد از پله نردبان آويزان كرده بودند به اين معنى كه يك سر نردبان را به ديوار گذاشته ريسمان را به پله‌اش بسته بودند كه پاىهايش به اندازه نيم ذرع از زمين بالا ايستاده و گردنش از دو جا خط كبود ريسمان پيدا كرده بود . معلوم شد اولى جاى زمان خفه كردنش بوده دومى محل ريسمانى بود كه به آن آويخته بودند . لبها ورم كرده و چشمها بزرگ شده و از بينى و دهانش قدرى خون آمده بود ، بسبب ثقلت جثه ريسمان خودبخود تاب داده مىشد و بدن او يواش‌يواش چرخ خورده و در هر دقيقه رويش را به طرفى مىكرد » .\r\nاز اينمرد هم ما در تاريخ نام برده‌ايم . يكى از سردستگان مجاهدان بشمار مىرفت و پس از فرونشستن جنگها يكى از سركردگان شهربانى بود كه زمانى همراه نايب محمد آقا خان در شهردارى به كارهاى آنجا مىپرداختند . سپس غلامخان دستيار\r\n\r\n","description":"","footnote":"","page_name":" 361 ","page_number":381},
  {"content":"\r\n\r\nكلانتر ارمنستان بود كه جنگ روس رخ داد . ما را بيش از اين آگاهى ازو نيست و نميدانيم بهرچه از شهر بيرون نرفته بوده و چگونه گرفتار گرديده .\r\nاز روزهاى يكم بهمن و دو سه روز ديگر پيش‌آمد بنامى يادداشت نكرده‌ايم و اينست ميخواهيم در اينجا اندكى ايستاده بسخنان ديگرى پردازيم تا سپس بار ديگر رشته كشتارها را دنبال كنيم .\r\nما امير حشمت و يارانش را در راه گزارده‌ايم كه پس از نگارش سرگذشت تبريز بداستان ايشان پردازيم ، ولى چنان كه ميدانيم آنان جز يكدسته از آزاديخواهان و مجاهدان را همراه نداشتند و بيشتر سردستگان و ديگران در شهر ماندند و هركدام خود را بنهانگاهى كشيدند . در آن هنگام كه ما داستان اين كشتارها را ميخوانيم مى - بايد فراموش نكنيم كه صدها كسان از آنانيكه اگر بدست افتادندى كشته شدندى در شهر نهان ميبودند و اين درخورد پروا كردنست كه در اينهنگام به آنان چه ميگذشت و از شنيدن اين خونخوارىها بچه حالى مىافتادند .\r\nمىبايد ما در اينجا يادى از آنان نيز كنيم ، ليكن چيزى كه هست آنان هر كدام سرگذشت جدايى داشته‌اند و هر يكى سختيهاى ديگرى كشيده‌اند كه ما آگاهى نداريم ، و اينست تنها بيادى از چند تن كه اندك آگاهى از ايشان ميداريم بسنده مىكنيم :\r\nشادروان ميرزا اسماعيل نوبرى : ما ازو گاهى در تاريخ نام برده‌ايم ، ليكن بايد او را يكى از بنيادگزاران مشروطه ايران دانست . اينمرد با آنكه از دستاربندان مىبود و جز درس ملايى نخوانده بود يكى از آزاديخواهان بسيار دلير و بيباك و از پشتيبانان مجاهدان بشمار ميرفتى . در كشتن رحيمخان او نيز دست داشت . نيز در جنگ با روس كه كسانى آن را ناروا ميشماردند اين يكى از پافشاران ميبود و چنان كه گفته‌ايم چون روز بيست و نهم آذر جنگ ناگهان برخاست و مجاهدان نوشته از ضياء الدوله و انجمن مىخواستند از كسانى كه آن نوشته را مهر كردند نوبرى بود .\r\nاز اينرو ميلر او را با نام مىشناخت و در اين روزها كه رشته كارهاى شهر بدست او و چند افيسر روسى افتاده بود بارها نام او را مىبرد و گرفتارى او را مىخواست .\r\n\r\n","description":"","footnote":"","page_name":" 362 ","page_number":382},
  {"content":"\r\n\r\nاگر نوبرى را دستگير كردندى ميلر بسيار شادمان گرديدى و يكسره او را بكشتار - گاه فرستادى .\r\nدر آن شبيكه امير حشمت و يارانش از شهر بيرون ميرفتند شادروان نوبرى نتوانست با ايشان همراهى كند و پس از آن نيز نتوانست بيرون برود اين بود در شهر ماند و تا ديرى نهانى بود تا از راهى خود را به قره‌داغ انداخت و از آنجا با رخت ناشناس و از بيراهه تا مرز عثمانى پيش رفت و خود را به خاك عثمانى انداخته آسوده گرديد و چون آقاى بلورى و ديگران اين زمان در وان بودند اين نيز به آنجا رفت و با يك پيشواز باشكوهى كه مجاهدان كردند بايشان پيوست .\r\nآقا حسين آقا فشنگچى : اين نيز از كسانيست كه در راه مشروطه كوشش كرده و هميشه در سختيها پا در ميان داشته نيز نوشتيم كه او روز بيست و نهم آذر با روسيان جنگ كرده و كسانى را از ايشان كشت ( چنان كه اين داستانرا گشادتر از آن پس از اين خواهيم آورد ) . با اينهمه چون روسيان چيره شدند او از شهر نگريخت و اگر به شهبندرى نپناهيدى بيگمان بر سر دار رفتى . چنان كه نوشتيم روسيان خانه‌اش را تاراج كرده ويران ساختند . ليكن خود او در شهبندرى مىبود تا پس از ماههايى بيرون آمده خود را بتهران رسانيد و بدينسان از مرگ ايمن گرديد .\r\nشادروان حاج محمد ميراب : ما از اين مرد كمتر نام برده‌ايم ولى بايد هميشه نامش در تاريخ مشروطه بماند . در ميان مجاهدان چند كسى چنين بودند كه درس نخوانده و دانش نميداشتند ، ليكن از پاكدلى معنى مشروطه و آزادى را بهتر از بسيار ديگران مىفهميدند و دلبستگى بيشتر از ديگران نشان ميدادند ، اينان كسانى بودند كه نه پيشوايى ميخواستند و نه نام آرزو ميكردند و نه در پى پول‌اندوزى مىبودند ، تنها بنام مردانگى بكوشش برخاسته بودند و از جيب خود پول ريخته و هميشه در سخت‌ترين هنگام‌ها پا پيش مىگزاردندى و در سايه اين غيرت و پاكدلى همه ايشان را دوست داشتندى و هركدام دسته‌اى را بر سر خود گرد آورده بود .\r\nحاج محمد عمو يكى از آن كسان بود و من فراموش نميكنم كه هرگاه او را ميديدم از ديدارش شاد ميشدم . اينمرد ريش‌سفيد مجاهدان ليلاوا بود و دسته بزرگى\r\n\r\n","description":"","footnote":"","page_name":" 363 ","page_number":383},
  {"content":"\r\n\r\nرا بر گرد سر داشت و در جنگها هميشه غيرت و مردانگى ازو نمودار شدى . پس از چيرگى روسيان او نيز نتوانست از شهر بيرون رود و در خانه خود نهان گرديد . و چون ليلاوا يكى از بهترين كويهاى تبريز است و مردم آنجا كسان نيكخواه و نيكنهادند و هميشه هواى يكديگر را دارند اينست حاج محمد عمو توانست خود را در خانه نگه - دارد . زيرا هر زمان كه كسانى از روسيان و ديگران آهنگ آنجا كردندى مردم پيشاپيش دويده آگاهى رسانيدندى و حاج محمد عمو بخانه‌هاى همسايگان رفتى و در يكى از آنها نهان گرديدى . با اينهمه حاج محمد زيانهاى بسيار ديد و از گزند بىبهره نماند ، زيرا ناگزير شد يكى از خانه‌هاى خود را بعباد اللّه بيگ نامى كه بسته روس و از آموزگاران دبيرستان روسى بود واگزارد و از بيرقى كه او بالاى درب خانه ميزد سود جويد . نيز ميگويند : يك بار او را گرفتند و بكونسولگرى بردند و چون هنگامى بود كه روسيان كشتارهاى خود را بپايان رسانيده و خشمشان فرونشسته بود و از سوى ديگر پيشخدمت ميلر كه يكى از مردم ليلاوا بوده 1500 تومان پول گرفت اين بود مرد نيك را نكشته دوباره رها كردند .\r\nآقا ميرزا حاج آقا رضازاده ( دكتر شفق ) : چنان كه گفته‌ايم اين دارنده روزنامه شفق بود و آن روزنامه گفتارهاى تند در نكوهش روسيان مينوشت ، او نيز از شهر بيرون نرفته و چنان كه دانسته‌ايم در خانه خواهر سيف السادات « 1 » نهان شده بوده ، اين زن نيك ازو نگهدارى مينموده تا پس از چند ماهى با رخت ناشناس از شهر بيرون رفته و از بيراهه خود را به خاك عثمانى مىرساند . پدر او مشهدى رضا را روسها گرفتند تا نهانگاه پسرش را بدانند ولى چون چيزى بدست نيامد رهايش كردند .\r\nآقاى سرتيپ‌زاده : اين نيز از پيشروان آزاديخواهى بود و با آنكه خانه آراسته و زندگى آسوده‌اى داشت هميشه در جنگها پا بميان مىنهاد ، چنان كه در جنگ با روس در ارك همراه مجاهدان مىبود و پس از فرونشستن جنگ كه او نيز بيرون نرفت ناگزير گرديد پنهان شود و در هكماوار به خانه حاج ميرزا ( برادر حاج على عمو ) « 2 »\r\n\r\n\r\n","description":"","footnote":"\r\n( 1 ) سيف السادات از مردم دوچى و يكى از پيشگامان بدخواهان مشروطه بود .\r\n( 2 ) خود حاج على عمو اين زمان در گيلان بود .\r\n","page_name":" 364 ","page_number":384},
  {"content":"\r\n\r\nكه خويشى باهم داشتند پناهيد و تا بازار كشتار روسيان گرم مىبود نهان زيست .\r\nشادروان حاج محمد على بادامچى : اين نيز از سردستگان بشمار مىرفت و پس از چيرگى روسيان به خانه شونيمان آگنت آلمان پناهيد و ماههايى در آنجا مىبود تا بيرون آمده روانه تهران گرديد .\r\nحاج سيد المحققين : چنان كه گفته‌ايم اين رئيس انجمن ايالتى بود و روز نخست جنگ نوشته را او نيز مهر كرد ، اين بود مىبايست نهان گردد ، ولى چون خويشان او نزد صمد خان راه داشتند و بپايمردى برخاستند صمد خان بوى ايمنى داده پس از آنكه يك ماه نهان ميبود بيرون آمده با صمد خان ديدار كرد . چنين ميگويند صمد خان هزار تومان به او پول داده روانه قم گردانيد .\r\nحاج ناصر حضرت : او را نوشته‌ايم كه يكى از نمايندگان انجمن مىبود و آنگاه نويسندگى شاهزاده ضياء الدوله را داشت ، او نيز از شهر بيرون نرفته در يكباغ دورى نهان گرديد و پس از يك ماه و چهل روز از آنجا بدرون شهر آمده در خانه‌اى پنهان زيست ، ليكن پس از زمانى كسانى از صمد خان ايمنى برايش گرفتند و او بيرون آمد .\r\nآقاى عطايى : او را نوشته‌ايم با همه آسايش و خوشى هوادارى از مشروطه مينمودى و خود تفنگ بدوش انداخته بجنگ مىشتافتى و در جنگ با صمد خان و روسيان پا در ميان ميداشت . پس از چيرگى روسيان تا ديرى در شهر نهان بود و پس از آن بيرون رفته چندماهى در قراداغ زيست .\r\nاينها چيزهاييست كه من گاهى شنيده‌ام و در يادم مانده و در اينجا مينگارم . صد كس ديگرى اين حال را داشته‌اند و من آگاهى از سرگذشت ايشان نيافته‌ام . كسانى تا دو سال و سه سال در نهانگاه ماندند و راه بجايى نيافتند .\r\nمشهدى حسن درزى نامى از مجاهدان سه سال كمابيش در خانه خود در كوى ويجويه نهان ميزيست و تا نمرد گماشتگان صمد خان ازو آگاه نشدند . كسانى نيز از نهان زيستن بستوه آمدند و چون پس از دو سال ميانه تهران و صمد خان پيوستگى پيدا شده بود بيچارگان فريب خورده و از بيم بيرون آمده خود را آشكار ساختند ولى\r\n\r\n","description":"","footnote":"","page_name":" 365 ","page_number":385},
  {"content":"\r\n\r\nگرفتار شده گزند ديدند نيز كسانى از آنان كه به جاهاى نزديكى از قفقاز و عراق رفته بودند چنين فريب خورده بازگشتند و گزند يافتند چنان كه داستان برخى از اينها را در جاى خود خواهيم نگاشت . اگر جنگ بزرگ اروپا درنگرفتى و صمد خان از تبريز بيرون نرفتى و شورش روسيان پيش نيامدى اين بيچارگان كمتر رها گشتندى .\r\nترس مردم تا اندازه‌اى بود كه ملا مناف خليجانى را كه يكى از ملايان مشروطه خواه بود ميگويند : بيچاره بهركجا رفت راه ندادند و از ترس جان در يكدخمه گورستان ( شاميانه ) نهان گرديد و زمان درازى در آن‌جاى هراسناك ماند كه با اندك نان و آبى كه گاهى كسانش مىرسانيدند در آنجا زيست .\r\nكسانى كه آن روزها را نديده‌اند نميدانند چه ستمها مىرفت . يك كسى كه گرفتار ميشد از فراش و فراشباشى و كدخدا گرفته تا بيگلربيگى و صمد خان هركدام گزند ديگرى به او ميرسانيدند . كسانى كه كشتنى بودند كارشان تنها با صمد خان يا با روسيان مىبود ، ولى ديگران از چندجا گزند و آزار ميديدند . بيهوده نبود بيچارگان اين اندازه مىترسيدند .\r\nدر ميان نهان‌شدگان شگفتر از همه داستان آقا ميرزا حسين واعظ است كه در جاى خويش خواهيم آورد نيز داستان حسين خان را خواهيم نگاشت .\r\nاز كارهاييكه صمد خان در اينروزها كرد يكى اين بود كه سامخان ارشد و برادرش كه داستان ايشان را نگاشته‌ايم لشگر بر سر ايشان فرستاده دستگير ساخت و سامخان را بمراغه فرستاده در آنجا بند كرد ، نيز خانه‌هاى ايشان را بتاراج داد .\r\nچون با زور روسيان بر سراسر آذربايجان دست يافته بود همه سرجنبانان را زير دست خود ميگردانيد ، بلكه به اين اندازه بس نكرده ميخواست بنام هوادارى محمد عليميرزا ب گيلان و زنجان نيز دست يابد ، چنان كه در همين روزها رشيد السلطان نامى را با دسته‌اى از شاهسون از راه اردبيل بر سر گيلان فرستاد و چون محمد عليميرزا هنوز در استراباد درنگ داشت صمد خان گاهى آرزو ميكرد كه از راه گيلان و زنجان بر سر تهران تازد و آنشهر را گرفته محمد عليميرزا را بر تخت نشاند . بيگمان روسيان چنين كارى را خواستار بودند ، ولى چون انگليسيان سخت ايستادگى مينمودند از آن\r\n\r\n","description":"","footnote":"","page_name":" 366 ","page_number":386},
  {"content":"\r\n\r\nخوددارى نشان ميدادند و از صمد خان جلوگيرى كردند . كونسول انزلى از رشيد - السلطان و همراهانش تفنگ و فشنگ گرفته آنان را باردبيل بازگردانيد . با اينهمه صمد خان از هوادارى محمد على بازنايستاد و خواهيم ديد بچه كارهايى در اين زمينه برخاست .\r\nروسيان همچنان خانه‌ها را تاراج و ويران ميكردند ، چنان كه در اين روزها خانه حاجى غفار بزاز را در نزديكيهاى بازارچه ميارميار تاراج كرده و سپس با ديناميت برانداختند . در جنگ با قزاقها كه گفتيم در آن پيرامونها با اسد آقا خان و همراهانش رخ داد گويا از خانه حاج غفار نيز بقزاقها گلوله انداخته ميشد .\r\nپتروس خان را كه بدانسان كشتند خانه - اش را نيز تاراج كردند و سپس برانداختند .\r\nدر ميان اين ترسها و گرفتاريها و در سرماى سخت زمستان و برف و كولاك يك گرفتارى نيز كار نان بود كه در اين روزها كم شده بود و مردم مىبايست جلو نانواييها انبوه شوند ، صمد خان نانوايان را نزد خود خوانده خواست ايشان را شكنجه كند ولى بپايمردى بيگلربيگى رها كرد .\r\n30 - غلامخان\r\nروسيان ميكوشيدند كه همه تفنگها را از شهر بگيرند و هيچ ابزار جنگى باز نگزارند . از روزيكه چيره شده بودند هميشه جستجو ميكردند ، با اينهمه كونسول امروزها آگهى در شهر پراكند كه هركه تفنگ يا فشنگ يا ابزار ديگرى ميدارد مىبايد تا بيست و چهار ساعت بياورد و بروسيان بسپارد .\r\n\r\n","description":"","footnote":"","page_name":" 367 ","page_number":387},
  {"content":"\r\n\r\n\r\nگفتار ششم دار زدن آقا مير كريم و ديگران\r\nروز آدينه پنجم بهمن ( ششم صفر ) باز روسيان شهر را باندوه آلودند ، زيرا آقا مير كريم و مشهدى محمد عمو اغلى را با چهار تن ديگر بدار آويختند . آقا مير - كريم را روز دوم بهمن از خانه‌اش گرفته بودند و چون او را بباغ شمال بردند با هفت تن ديگرى يكدسته گردانيده بداورى كشيدند . بدينسان : مشهدى محمد عمو اغلى و عليشاه امير خيزى و زينالخان مارالانى و يوزباشى احمد قهوه‌چى و مشهدى احمد نانوا و نايب ممىگذرچى و پسر مشهدى هاشم حراجچى .\r\nاز اينان نيز دو تن را كه نايب ممى و پسر مشهدى هاشم باشد بيگناه شناخته نويد رهايى دادند و درباره شش تن ديگر حكم كشتن دادند و بپاى دار فرستادند .\r\nهشت تن را بازوها از پشت سربسته و هرچهار تن را در يك كالسكه بزرگى جا داده و در هر كالسكه‌اى يك سركرده روسى نشانده ، و قزاقان با تفنگها به روى دست گرداگرد ايشان گرفته بودند و بدينسامان و بسيج روانه گرديدند كه ايشان را بارك رسانند . در راه كه مىآمدند آقا مير كريم و ديگران چون بآشنايى برميخوردند از دور با او سخن رانده بدرود ميگفتند و آمرزش ميخواستند . مير على اكبر نامى ميگويد :\r\nبا آقا على اصغر ختايى مىآمديم ناگهان دسته قزاق و دو كالسكه پيدا شد ، ما چون ايستاديم و كالسكه‌ها بما نزديك شد ديديم آقا مير كريم سر از كالسكه بيرون آورد و رو به من كرده چنين گفت : « عمو اغلى ما رفتيم خداحافظ . ما را بحل كنيد » . سپس مشهدى عمو اغلى رو به همراهم كرده گفت : « آقا على اصغر همه برادران دينى ما را\r\n\r\n","description":"","footnote":"","page_name":" 368 ","page_number":388},
  {"content":"\r\n\r\nبحل كنيد . خداحافظ » . بدينسان مردان دلير مرگ را پيشواز مىكردند ، و چون ايشان را بحياط ارك رسانيدند روسيان از يك ساعت پيش پشت‌بامهاى آن پيرامون را گرفته و نگاهبانان انبوه گمارده بودند . هشت تن را از كالسكه‌ها پايين آورده همچنان دست‌بسته به پشت‌بام رسانيدند و زير چوب دار نگاهداشتند ، حكم را در آنجا دوباره خواندند و نايب ممى و پسر مشهدى هاشم را جدا كرده بكنار فرستادند و شش تن را بدژخيمان سپاردند . اينان نخست رختهاى آنان را كندند و چون اين كارها بپايان رسيد نزديك بفرورفتن آفتاب بود كه بدار زدن آغاز كردند . نخست مشهدى محمد عمو اغلى دليرانه خود پاى پيش گزاشت و با يك شلوارى به پا و كلاهى بر سر دويد و بالاى كرسى رفت و با دست خود ريسمان را به گردن انداخت و كلاه را از سر برداشته بكله افسرى زد و با پاى خود كرسى را زده دور انداخت . چاپكانه و دليرانه اين كارها را انجام داده دوبار چرخ خورد و اندكى پايهاى خود را بالا كشيد و بيجان ايستاد مردانه زيست و مردانه خود را بمرگ سپرد .\r\nپس از وى ديگران يكايك بالاى كرسى رفتند و همگى مردانگى نمودند . آقا مير كريم بهريكى دل ميداد و اين جمله‌ها را پياپى ميگفت : « سرنوشت همگى مرگست ، همگى كاروان اين راهيم ، رنج ما دو دقيقه بيش نيست ، مردانه بالاى دار رويد » . بهمگى كلمه شهادت ياد ميداد كه بالاى كرسى بر زبان رانند .\r\nپس از همه نوبت خود او بود پاى پيش گزاشت و رو بمردم كرده دوبار فرياد زد : « زنده باد مشروطه » و ريسمان را به گردن خود انداخت و چون دژخيم كرسى را از زير پايش كشيد و آويزان گرديد باندك زمانى او نيز بيجان گشت « 1 » . بدينسان در يك ساعت شش تن از ارجمندترين فرزندان ايران فداى پستيها و نادانىهاى اين و آن گرديدند .\r\nشب شنبه هزاران كسان تا بامداد چشم نبستند و يا اگر بستند همه خواب‌هاى آشفته ديدند و بترس بيدار شدند . اينان دسته هفتم از كشتگان روسيان بودند ، ولى هيچيك از كشتارهاى پيش اين تكان را بمردم نداده بود . در آن چند سال از بس ملايان\r\n\r\n\r\n","description":"","footnote":"\r\n( 1 ) اين داستان از يادداشتهاى اردبيلى آورده شده .\r\n","page_name":" 369 ","page_number":389},
  {"content":"\r\n\r\nمشروطه‌خواهان را بيدين ناميده بودند انبوهى از مردم براستى آنان را بيدين شماردندى و روزهاى نخست كه كسانى را روسيان بدار ميزدند يا صمد خان مىكشت مردم را دل به آنان نمىسوخت بلكه گاهى خشنودى نيز از ايشان نمودار مىشد . ولى اكنون را حال ديگرى پيدا گرديده و مردم از اين بيدادگريها سخت تكان مىخوردند و از رفتار كشتگان كه هريكى بالاى كرسى مسلمانى از خود نموده با آواز بلند گواهى بيگانگى خدا ميدادند پى بدروغ بدخواهان مشروطه برده از بدگمانيهاى خود پشيمان ميشدند . بيش از همه رفتار آقا مير كريم كارگر افتاد و تو گويى هزاران كسان در خواب مىبودند و اين زمان بيدار شدند . اردبيلى كه خود از بدخواهان مشروطه بوده و از آقا مير كريم پيش از آن بد نوشته چون باينجا ميرسد خوددارى نتوانسته ميگويد :\r\n« نزديك است كه بشومى اين خونهاى ناحق از آسمان آتش ببارد » .\r\nمىبايد از يكايك اين شش تن سخن رانيم :\r\n1 ) مشهدى محمد عمو اغلى : اينمرد از اسكو « 1 » بود و اسكو جايگاه دليرانست و هميشه از آنجا مردان گردنفراز و غيرتمند برخيزد . لوتيهاى اسكو در تبريز بنام ميبودندى . عمواغلى در جوانى بقفقاز رفته و در آنجا كار ميكرده ولى چون مشروطه برخاست بايران بازگشته و در تهران از همدستان حيدر عمو اغلى بوده كه به محمد عليميرزا بمب انداخته‌اند ( چنان كه ما اين داستان را در جاى خود ياد كرده‌ايم ) « 2 » .\r\nپس از فرونشستن جنگهاى سال 1287 - 1288 مشهدى محمد عمو اغلى به تبريز آمد ، چون مرد بنامى بود آزاديخواهان ارجش شناختند و او را يكى از سردستگان گرفتند و كلانترى سرخاب و ششكلان را به او سپردند . ولى اين مرد حالهاى شگفتى داشت ، در جاييكه كلانترى بخش بزرگى از شهر تبريز را در دست ميداشت و هميشه سر و كارش با تفنگچيان و جنگجويان مىبود و اين كار را بنيكى انجام ميداد از سوى ديگر همچون خداشناسان پاكدل در تاريكىهاى شب ياد بينوايان ميكرده و با رخت ناشناس نان و پول بدر خانه‌هاى ايشان مىبرده .\r\n\r\n\r\n","description":"","footnote":"\r\n( 1 ) آبادى در چندفرسنگى تبريز است .\r\n( 2 ) تاريخ مشروطه بخش دوم .\r\n","page_name":" 370 ","page_number":390},
  {"content":"\r\n\r\nاردبيلى با آنكه از بدخواهان مشروطه بوده درباره اينمرد نگارشى دارد كه آن را چنان كه بوده در اينجا مىآوريم : « اين شخص از بلواى سابقى باينطرف شهرت كرده مشهور شد ، در اداره نظميه سمت كوميسرى و سرشعبگى داشت ، از طرف اداره او را به محله سرخاب و ششكلان كدخدا كرده بودند مثل ساير ارباب مناصب به تجملات ظاهرى مقيد نبود ، ابدا در اين مدت لباس رسمى نپوشيد ، مثل سايرين خودش را با جامه - هاى قيمتى گلابتون‌دار و دستكش سفيد و شمشير نظامى و غيره آراسته نكرد . مردى بود پر حيله و عامىنما در ظاهر از طرز گفتارش عامى به نظر مىآمد ولى كردارش خلاف آن را نشان ميداد ، كلاه پوستى كلفت بسر مىگذاشت ، كلجهء مشهور بگيمه از ماهوت آبىرنگ مثل ساير لوتيهاى اسكويى دربر ميكرد ، اكثر اوقات كفشهاى پاشنه خوابيده اروسى در پا ميكرد ، هروقت ميخواست تندتر برود با پاشنه‌كش پاشنه‌هاى خود را ميكشيد ، سن او قريب به شصت و شصت دو به نظر مىآمد . . . »\r\nچنان كه گفته‌ايم چون جنگ روس برخاست عمواغلى نيز پا در ميان ميداشت و دليرانه ميجنگيد و در آن جنگ‌ها بود كه چند تن از روسيان ( گويا پنج تن ) دستگير افتادند . عمواغلى آنها را نگه داشت و پس از چيرگى روسيان آسوده بكونسولگرى فرستاد . روسيان از اين رفتار او خوشنودى نمودند و او را نواخته داروغگى بازار را به او سپردند . عمواغلى فريب اين نوازش را خورده از شهر بيرون نرفت و يك ماه كمابيش كه بر سر كار بود باز نيكىها بمردم كرد و تا توانست دست آزاديخواهان را گرفت .\r\nولى در اينميان چون ميلر و ديگران او را نيك شناختند و از داستان بمب تهران آگاه شدند دستور گرفتاريش را دادند و بدانسانكه گفتيم نابودش ساختند .\r\n2 ) آقا مير كريم : اينمرد در ويجويه مىنشستى و چون آن كوى بسر راه هكماوار نهاده پيش از مشروطه من بارها او را ديده بودم و مىشناختم ، مردى بود خوشرو و مهربان و پارسا و در بازار دكان بزازى ميداشت ، و چون مشروطه برخاست يكى از هواداران پافشار آن گرديد و گاهى در اينجا و آنجا گفتارها راندى و با آنكه درس نخوانده و چندان دانش نداشت سخنان بجا سرودى . سپس چون سال 1287 فرارسيد كه محمد عليميرزا در تهران مجلس را بتوپ بست و در تبريز پس از دو هفته جنگ\r\n\r\n","description":"","footnote":"","page_name":" 371 ","page_number":391},
  {"content":"\r\n\r\nمجاهدان شكست يافتند و جز ستار خان كه در اميرخيز ايستادگى مينمود ديگران همگى سپر انداختند و رحيمخان با سواران خود بدرون شهر آمد و آزاديخواهان همگى نوميد شدند در اين هنگام سخت بود كه شادروان مير كريم بهمدستى حاج 31 - آقا ميرزا على حاج صمد حاجى خان مشهدى شكور\r\nشيخ على اصغر ليلاوايى گوهر خود را نشانداده بيك كار بيباكانه شگفتى برخاستند ، و آن اينكه مسجد صمصامخان را كه در ارمنستان نهاده و از نخست انجمنگاه مردم مىبود رها نكردند و ترس و نوميدى به خود راه نداده در چنان روزگارى هر روز را به آن\r\n\r\n","description":"","footnote":"","page_name":" 372 ","page_number":392},
  {"content":"\r\n\r\nمسجد رفته و از بام تا شام نشسته و ناهار را يك لقمه نان تهى در آنجا خوردند و همين كه چندتنى را در برابر خود ديدند بمنبر رفته گفتارهاى آتشين راندند و بارها گروهى را از بيش و كم پشت سر انداخته « زنده باد مشروطه » گويان بكوچه‌ها آمدند و تا جاييكه توانستند پيش رفتند . از چيزهاييكه دوباره آتش شورش را در تبريز فروزان گردانيد پس از ايستادگى مردانه ستار خان و ياران اندك او اين پافشارى حاج شيخ على اصغر و آقا مير كريم بود . بيهوده نبود روسيان همين كه به تبريز درآمدند حاج شيخ على اصغر را ببهانه اينكه نخست از مردم قفقاز بوده گرفتند و بردند و نابود كردند و بآقا مير كريم نيز در اين هنگام زينهار نداده بدارش آويختند .\r\nپس از چيرگى روسيان شادروان مير كريم چون بيمى به خود راه نميداد از شهر بيرون نرفت و سپس نيز نتوانست بيرون رود اينست در خانه خود نهان گرديد و ميبود تا حسينخان آگاه شده و با فراشان به آنجا ريخته و او را دستگير كردند . سخنان بس دلسوزى از حال خاندان او در هنگام گرفتنش ميگويند كه نميخواهم در اينجا بنگارم ولى خودم كمتر فراموش خواهم كرد و اكنون با ديده پر اشك اين چند جمله را مىنگارم .\r\n3 ) يوزباشى احمد : ازو آگاهى درستى ندارم و اين اندازه ميدانم كه از مجاهدان بوده ولى پس از فرونشستن آتش جنگ در سال 1288 به كار پرداخته و در بازار قهوه‌خانه باز كرده بوده ، و در جنگ با روس دست نداشته است .\r\n4 ) مشهدى احمد : اين برادر حاجى قفقازيست و « نانوا » شناخته مىشد .\r\nچنان كه گفتيم او و برادرش نيز پس از سال 1288 به كار پرداخته بودند و در جنگ با روس دست نداشتند ، اين را هم گفتم كه مادر داغديده اين دو جوان سالها پس از ايشان زنده مىبود و من او را بر سر كشته حسينخان ديدم ، و چون شناختم مادر حاجى خان و مشهدى احمد است دلم تكان سختى خورد و چون بيادم افتاد اين زن دو جوان نازنين خود را در راه كشور از دست داده و هيچ نوازش و پاداشى نديده خدا ميداند كه چه حالى پيدا كردم و چه انديشه‌هايى از دلم گذشت .\r\n\r\n","description":"","footnote":"","page_name":" 373 ","page_number":393},
  {"content":"\r\n\r\n5 ) عليشاه اميرخيزى : اين از مجاهدان بنام ميبود ، ولى من او را نيك نميشناسم و آگاهى از داستان و سرگذشتش نميدارم .\r\n6 ) زينال مارالانى : از اين نيز مرا آگاهى نيست و اين اندازه ميدانم كه از مجاهدان بنام ميبود .\r\nاما نايب ممى و پسر مشهدى هاشم : نايب ممى عموى حاجى خان و مشهدى احمد بوده و گويا گناهى جز خويشاوندى با ايشان نداشته است . نيز خود مشهدى هاشم از سردستگان مجاهدان از اهراب بود و داستان دار رفتن او را خواهيم نگاشت ، ولى از پسرش آگاهى نميداريم .\r\nبه نوشته اردبيلى دارايى كه از مشهدى محمد عمواغلى پس‌مانده بود چون رسيدند و شمردند همگى بيش از صد تومان نشد ، مرديكه آن كوششها و جانفشانيهاى بزرگ را كرده و دو سال بيشتر كلانتر دو كوى از بزرگترين و توانگرترين كويهاى تبريز مىبود و پس از همگى هنگامى كه با روس جنگ برخاست بخشى از بازار را در دست ميداشت همگى داراييش اين بوده ، تنها اين نيست بيشتر ديگران همين حال را داشتند .\r\nروسياه آن كسانى كه اينان را مردم‌آزار و تاراجگر مىناميدند و از ديده‌ها ميانداختند ولى از آنسوى به تباهكارانى كه از باغشاه درآمده در بهارستان جا مىگزيدند و هر يكى ماهانه پول گزافى بپاداش سياهكارىهاى خود از دولت مىگرفتند و دارايى مى - اندوختند كوچكترين نكوهش روا نمىشماردند . در اينجاست كه بايد خوانندگان راز تاريخ را دريابند و نيك دانند كه اين خشكه پارسايان جهان سياست چكاره ميبوده‌اند و در چه راه ميكوشيده‌اند .\r\nبر سر تاريخ برويم : فردا شنبه ششم بهمن ( هفتم صفر ) مردم چون بيرون آمدند با اندوه ديگرى روبرو شدند . اين‌بار نوبت صمد خان بود كه دستى يازد و خونى ريزد و دلها را پر درد گرداند ، و چون از روز پيش مشهدى عباسعلى قندفروش را با نايب محمد آقا نجار دوباره گرفته بودند امروز دستور داد مشهدى عباسعلى را در قويون‌ميدانى خفه كردند و سپس مرده او را در مغازه‌هاى مجد الملك آويزان كردند ( بدانسانكه با غلامخان و ميرزا آقا بالا كرده بودند ) . هنوز تازه آفتاب برميخاست كه تن بيروان\r\n\r\n","description":"","footnote":"","page_name":" 374 ","page_number":394},
  {"content":"\r\n\r\nمشهدى عباسعلى از نردبان آويزان گرديد . نايب محمد آقا در زندان ميخوابيد تا نوبت او نيز برسد .\r\nاز مشهدى عباسعلى سخن رانده‌ايم و داستان گرفتارى او را در باسمنج و آزاديش را از باغ شمال آورده‌ايم ، پيداست كه صمد خان با آن خونخوارى و تيره‌دلى كه داشت بر اين گونه كسان نمىبخشود و دانسته نيست بروسيان چه گفته كه اجازه كشتن او را گرفته است . اما داستان دستگيريش بدينسان بود كه چون با محمد آقا خان از باغشمال بيرون آمدند هركدام در خانه خود بودند ، روزى صمد خان نايب محمد آقا را پيش خود خواند و به او چنين گفت : « من بشما جوانان كار آمده نياز دارم برو پيش سالار مكرم ( فراشباشى صمد خان ) تا بسپارم كارى بشما دهد » . محمد آقا خان چون گمان ديگرى نمىبرد دستور او را پذيرفت و تا زمانى هر روز بدستگاه سالار مكرم ميرفت ، گويا روز آدينه ششم بهمن بود كه سالار مكرم او را پيش خود خوانده گفت :\r\n« برو پيش مشهدى عباسعلى بگو هنگام پسين در خانه باشد من بديدنش خواهم آمد شما نيز آنجا باشيد » . نايب محمد آقا اين پيام را بمشهدى عباسعلى رسانيد و او گمان ديگرى نبرده آماده پذيرايى گرديد و چايى و شيرينى نهاد ، هنگام پسين فراشباشى صمد خان با دسته‌اى فراش به آنجا آمد و چون نشست و چايى و شيرينى خورد و قليان كشيد ناگهان بفراشان دستور داد مشهدى عباسعلى و نايب محمد آقا را گرفتند و دست بستند ، و در همان هنگام فراشان افزار و كاچال خانه را تاراج كردند و از تن آن دو رختهايشان را كنده در آن سرماى زمستان با يك پيراهن و شلوار آنان را بزندان فرستادند كه چنان كه گفتيم مشهدى عباسعلى يكشب در آنجا مانده فردا راه جهان ديگر را پيش گرفت .\r\nاز روزهاى هفتم و هشتم چيزى يادداشت نكرده‌ايم . روز نهم روسيان باز در پشت‌بام ارك يكتنى را بدار زدند - يكتنى كه بر تبريزيان ميهمان و بس گرامى مى - بود و داستان او بر همه ناگوار افتاد ، بويژه با آن شكنجه و سختى كه بدرود زندگانى گفت .\r\nگرجيان كه از سال 1287 بتبريز آمدند و كسانى از آنان تا سال 1290 باز\r\n\r\n","description":"","footnote":"","page_name":" 375 ","page_number":395},
  {"content":"\r\n\r\nماندند و در جنگ با روس نيز دست داشتند يكى از ايشان از شهر بيرون نرفته و در كاروانسرايى پنهان شده بود ، روسيان جايش را دانسته گرفتارش كردند و امروز هنگام پسين بپاى دارش آوردند . زاده غيرتمند گرجستان خود را نباخته بود و خونسردى مينمود و چون پاى دار رسيد رو بمردم كرده چنين گفت : « بشما دو سپارش دارم يكى اينكه يك ماه در كاروانسرا زيستم و چون پولى نداشتم در رفت زندگى مرا كاروانسرادار به گردن گرفت و من وامدار اويم و چون چيزى از خود جز يك لحاف ابريشمى بازنمى - گزارم آن را بكاروانسرادار دهيد - سپارش ديگرم اينكه مسلمان شده‌ام و مرا در گورستان مسلمانان و بآيين اسلام زير خاك سپاريد » .\r\nاينها را چون گفت و دژخيم بكارش پرداخت باز آنجا مسلمانى از خود نمود و هنگاميكه ريسمان بگردنش انداختند و كرسى از پايش كشيدند چون تناور بود ريسمان پاره شد و او بر زمين افتاد ، چون بار دوم ريسمان بستند و بگردنش انداختند باز پاره شده افتاد ، بار سوم نيمه‌جان به روى كرسيش بردند و ريسمان بگردنش انداختند و آويزانش كردند . اين‌بار چرخى خورد و جان بيرون داد .\r\nنميدانم كسانى كه در آنجا بودند و اين سرگذشت دلگداز را ديدند چه حالى پيدا كردند ولى منكه فردا آن را شنيدم حالى پيدا كردم كه بستودن نيايد . جوانمردى كه خانه و آسايش خود را رها كرده و براى كوشش در راه آزادى يك كشورى به شهر بيگانه افتاده بود آيا اين سزايش بوده ؟ ! . كنون هم كه اين را مينويسم خود را شرمنده مىيابم ، اين بدتر كه نامهاى اين جوانمردان را نميدانيم كه بنگاريم ، ولى ايجوانمردان تاريخ آزادى ايران همواره سپاس‌گزار كوششهاى گرانبهاى شماست و نام گرجستان هميشه در تاريخ ايران ارجمند خواهد بود .\r\nچنان كه سپارش خودش بود او را بآيين مسلمانان شسته و كفن كرده و نماز خوانده و در گورستان دروازه نوبر به خاك سپردند .\r\nيكدو روز پس از اين « 1 » روسيان را گزندى رخ داد بدينسان چون ارك را در دست ميداشتند و يكدسته سالدات هميشه در آنجا ميبودند دانسته نيست چه رخ داد\r\n\r\n\r\n","description":"","footnote":"\r\n( 1 ) تاريخ درست اين پيش‌آمد دانسته نيست ولى گويا روز دوازدهم بهمن بوده است .\r\n","page_name":" 376 ","page_number":396},
  {"content":"\r\n\r\nكه ناگهان يكى از انبارهاى باروت آتش گرفت و بيكبار انبار و در و ديوار را با يكدسته از سالدات به هوا پرانيد ، مردم بآواز آن بيرون آمدند و چون دود بس تيره و انبوهى از بالاى ارك برميخاست دانستند پيش‌آمد چيست . روسيان آن روز را به بيرون آوردن 32 - ارك پس از آتش گرفتن انبار باروت\r\nكشتگان و زخميان پرداختند كه همه را در باغ شمال بردند ، زخميان را در ارابه‌ها نشانده و كشتگان را خوابانيده و پوشاكى به روى آنها كشيده بودند ، در شهر ميگفتند تا دويست تن كشته و زخمى داشته‌اند .\r\nمستر تورنر سخنى مينويسد كه مىبايد آن را بياوريم و در پيرامونش سخن رانيم .\r\n\r\n","description":"","footnote":"","page_name":" 377 ","page_number":397},
  {"content":"\r\n\r\nمىگويد : چهل و دو تن از روسيان در اين گزند كشته گرديد و چون شمرده شد كسانى را كه ديوان جنگى روس تا آن روز از آزادىخواهان كشته بود نيز چهل و دو تن بودند . « 1 » نميتوان گفت كه اين چهل و دو تن به خون آن چهل و دو تن گرفتار آمده‌اند ، زيرا كشنده آزاديخواهان سالداتها نبودند ميلر و ودنسكى و افسران بودند و اگر گرفتار شدندى مىبايست آنان شدندى ، ولى ما از نوشته تورنر نكته ديگرى را ميخواهيم و آن اينكه روسيان تا امروز چهل و دو تن را كشته بوده‌اند ، در حالى كه ما تا اينجا بيش از سى تن نشمرده‌ايم . از اينرو بايد گفت : كسانى بوده‌اند كه ما فراموش كرده‌ايم .\r\nاين دليل ديگرى نيز دارد و آن اينكه در كتاب پرفسور براون يكى از پيكره‌ها كه آورده پشت‌بام ارك را با دستگاه‌دار روسيان نشان ميدهد و پنج تن از آن آويزان ميباشند در جاييكه ما آنان را هيچ نمىشناسيم . درباره كشتگان با دست صمد خان نيز پيكره‌هايى در دست است كه ما آگاهى از داستان آنان بدست نياورده‌ايم ، و اين را در جاى ديگرى نيز ياد خواهيم كرد .\r\nاز اين گزند روسيان رفتار خود را ديگر نكردند و گويا پسين همانروز ( يا پسين فرداى آن ) بود كه يك بيگناه ديگرى را بدار زدند و دلهاى تبريزيان را پر اندوه ساختند . مشهدى غفار خان برادر ستار خان سردار را كه گرفته و بباغ شمال برده بودند امروز با يكدسته قزاق و يك افسر بپاى دار فرستادند . كسى كه داستان را با چشم ديده چنين ميگويد : چون او را به بالاى پشت‌بام ارك رسانيدند رو بسوى تماشاچيان كرده خواست سخنى راند دژخيم سيلى برويش زد چنان كه كلاه از سرش افتاد . افيسر روسى بدژخيم پرخاش كرده كلاه مشهدى غفار را از زمين برداشته بسرش گزاشت ، مشهدى غفار چون اين مهربانى را ديد خواهش چند دقيقه مهلت كرد و چون خواهش او پذيرفته شد دستنماز گرفته دو ركعت نماز خواند و چون آن را بانجام رسانيد نزديك چوب دار آمده رختهاى خود را كند و رو بدژخيم كرده گفت هركارى داريد بكنيد . دژخيم جلتقه را هم از تن او درآورد و سپس بازوى او را بست و چون مشهدى غفار مرد تناورى\r\n\r\n\r\n","description":"","footnote":"\r\n( 1 ) اين گفته‌هايى كه از مستر تورنر مىآوريم از كتاب پرفسور براون « فرمانروايى هراس در تبريز » است .\r\n","page_name":" 378 ","page_number":398},
  {"content":"\r\n\r\nبود دو ريسمان را يكى كرده به گردن او انداخت . در اينميان مشهدى غفار شهادت مى - گفت و چون كرسى را از زير پايش كشيدند دوسه‌بار چرخ خورد و سپس لرزه سختى بتن او افتاد ، دژخيم از پايش گرفته چندبار پايين كشيد تا جانش دررفت و بىتكان ايستاد . ميگويد كسانى از تماشاييان چنان بهايهاى ميگريستند كه ما ترسيديم مايه خشم روسيان باشد و ايشانرا آرام ساختيم .\r\nستار خان را تا آنجا كه ما ميدانيم سه برادر بوده : يكى اسماعيل خان كه پيش از مشروطه در زمان وليعهدى محمد عليميرزا كشته شده و داستان شگفتى دارد ، ديگرى حاج عظيم خان كه در جنگها تفنگ نيز برميداشت ولى هميشه بمردم نيكيها ميكرد و پس از رنجها كه ديده و خانه‌اش بتاراج رفته كنون در تبريز با سختى روز ميگزارد .\r\nديگرى اين مشهدى غفار خان كه مرد بسيار بىآزار و كناره‌گيرى بوده و در جنگها نيز دست نداشته ، ولى روسيان بگناه برادرى ستار خان برو دريغ نگفتند و بدارش زدند .\r\nستار خان از آن دليريهاى بيمانند خود بيش از اين نتيجه نبرد كه آزادىخواهان در تهران پاى او را شكستند و روسيان در تبريز يك برادر و دو برادرزاده‌اش را بدار كشيدند و خانه‌هاى او را تاراج نمودند .\r\nروز دوشنبه پانزدهم بهمن با دستور صمد خان محمد قفقازى را كه چاپق محمد ناميده ميشد در قويون‌ميدانى سر بريده و كشته او را با خنجرى فرورفته به سينه‌اش براى تماشاى مردم به روى زمين گزاردند .\r\nاينمرد در پيش ستار خان ميبود و يكى از سردستگان مجاهدان بشمار مىرفت و چون جاى زخمى بيكسوى چهره‌اش ميبود كه گويا در آغاز جوانيش با قمه زده بوده‌اند از اينرو او را « چاپق » ميناميدند و خود مرد بيباك و خونريزى بود كه بسيارى از كسان كشتنى را بدست او مىسپاردند . ما نيز نوشته‌ايم كه چون نايب عباس و برادرش در دهخوارقان دستگير شدند و ايشان را به شهر مىآوردند از شهر اين محمد را فرستادند كه رفت و آنان را در نيمه راه كشت . هم گويا از اين رهگذر بود كه صمد خان او را با نام مىشناخت و گرفتارى او را مىخواست و چون تلگراف از جلفا درباره\r\n\r\n","description":"","footnote":"","page_name":" 379 ","page_number":399},
  {"content":"\r\n\r\nگرفتارى او رسيد بتلگرافچى مژدگانى داد و دستور داد او را هرچه زودتر به شهر بياورند .\r\nمحمد با رخت ناشناس از شهر بيرون رفته روانه جلفا شده بود كه از آنجا بقفقاز رود ولى در جلفا مير محمد گچ‌پز كه از مردم تبريز و از بدخواهان بنام آزادى بود و اين زمان در آنجا مىزيست او را شناخته جلوگيرى از رفتن كرد و در زمان با تلگراف بصمد خان آگاهى فرستاد و چنان كه گفتيم صمد خان دستور داد او را به شهر بياورند و چون آوردند بيدرنگ فرمان كشتنش را داد .\r\nبدينسان روزهاى دلگداز ميگذشت و در شب سه‌شنبه شانزدهم بهمن داستان اندوهناك ديگرى رخ داد و آن خودكشى شاهزاده ضياء الدوله بود كه مىبايد آن را در گفتار جداگانه بنگاريم .\r\n\r\n","description":"","footnote":"","page_name":" 380 ","page_number":400},
  {"content":"\r\n\r\n\r\nگفتار هفتم خودكشى شاهزاده امان اللّه ميرزا\r\nدر اينجا كه ميخواهيم داستان خودكشى شاهزاده امان اللّه ميرزا را بنگاريم بايد انگيزه آن را نيز ياد كنيم و در اينميان ميدان خواهيم داشت كه بسخنان ديگرى - هم پردازيم .\r\nچنان كه گفته‌ايم شاهزاده در تبريز جانشين والى بود و عنوان سرپرستى داشت ، و چون مرد غيرتمندى بود از روز نخست با آزادىخواهان گرم گرفت و با همگى پاكدلانه رفتار كرد . آزاديخواهان نيز او را دوست داشتند و از خود دانستند ، و چون روز بيست‌ونهم آذر روسيان به كار برخاستند و بدانسان چيرگى نمودند شاهزاده همچون يكى از مردم تبريز پا پيش گزاشت و خود را كنار نگرفت . نخست با روسيان از در گفتگو درآمده كارگزار را نزد كونسول روس فرستاد و نامه نوشت ، و چون ديد روسيان انديشه ديگرى را دنبال ميكنند جلو مجاهدان را بازگزاشت كه بجنگ برخيزند و چون امير حشمت نوشته ميخواست از دادن آن نيز بازنايستاد .\r\nاينها همه از راه غيرت بود ، اگر در آن روزها بجاى اين نيك‌مرد يك والى ترسو بودى و يا او رو بسوى روسيان داشتى جلو مجاهدان را گرفتى و دستور جنگ ندادى و نتيجه آن شدى كه روسيان بىآنكه جنگى كنند شهر را بدست گرفتندى و آزادى - خواهان همگى بىآنكه دليرى از خود نموده جانفشانى نشان داده باشند بچنگ ايشان افتادندى كه اين خود ننگ بزرگى بودى .\r\nسپس نيز چون روسيان با آنكه پيشدستى را ايشان كرده بودند در تهران از در نيرنگ درآمده چنين وامينمودند كه پيشدستى را مجاهدان كرده‌اند و ايشانند كه دست\r\n\r\n","description":"","footnote":"","page_name":" 381 ","page_number":401},
  {"content":"\r\n\r\nاز جنگ برنميدارند و از تهران بىآنكه چگونگى را بفهمند پياپى تلگراف ميفرستادند كه مجاهدان جنگ نكنند ، اگر شاهزاده امان اللّه ميرزا آن دستورها را به كار بستى همه كوشش‌هاى مجاهدان را هدر گردانيدى و همگى آنان را دست بسته بدست روسيان سپردى .\r\nاين غيرتمندىها و پاكدرونىها برو بس گران سرآمد و جانش در اين راه رفت ، ليكن يك نام نيك‌جاويدانى در تاريخ ايران از خود بازگزاشت .\r\nچهار روز كه جنگ پيش ميرفت شاهزاده در خانه خويش و يا در عالىقاپو نشسته كارها را مىپاييد و چنان كه گفتيم بهمراهى ثقة الاسلام و ديگران و بميانجيگرى كونسول - هاى انگليس و فرانسه با روسيان بآشتى ميكوشيد . از آنسو نيز روزانه چگونگى را بتهران آگاهى مىفرستاد و پرده از روى نيرنگ روسيان برميداشت . در يك تلگرافى چنين ميگويد :\r\n« . . . تعجب در اينجاست كه عرايض صديقانه اين بنده را باور نميفرماييد از طرف اهالى اقدامات نشده . امروز با شدت شليك كردند و هجوم آورده زن و بچه را از خانه كشيدند . . . از وحشيگرى ذره‌اى فروگذار نيستند آخر اهالى بيچاره كه جنگ كن نيستند حفظ ناموس خود مىكنند و اللّه و باللّه زن و طفل در كوچه‌ها كشتند كارها مىكنند كه از تقرير و تحرير عاجزم و خود نميگذارند تردد شود و لا محاله مذاكره به عمل آيد . . . متصل هجوم و شليك مىكنند ، اينكه متصل سفارش مىفرماييد از طرف اهالى اقدامى نشود ابدا اقدام نيست روسها هرگز گوش نميدهند . . . »\r\nاين تلگرافهاى شاهزاده بر روسيان بس سخت مىافتاد و پرده از روى نيرنگ - هاى ايشان برميداشت ، و چون در يكى از آنها ميگويد « عجالتا آنچه راپورت رسيد پانصد نفر بچه و مرد از اهالى بيچاره كشتند » ، و دولت اين تلگراف‌ها را عنوان نموده بيدادهاى روسيان را بنماينده سياسى خود در لندن آگاهى ميداد و او در آنجا با دولت انگليس به گفتگو برميخاست اين داستان كشتار پانصد تن بچه و مرد انگليسيان را تكانداد و در آن‌باره پرسشى از نماينده سياسى خودشان در تهران كردند و او پرسشى از كونسول تبريز كرد و كونسول تبريز پاسخى داد كه ما آن را در كتاب آبى مى - يابيم . بدينسان :\r\n\r\n","description":"","footnote":"","page_name":" 382 ","page_number":402},
  {"content":"\r\n\r\n« اينكه گفته‌اند روسيان كشتار مىكنند راست نيست و آنچه رخ داد جز آن مىباشد . سپاهيان روس 12 تا 15 تن زن و بچه ايرانى را در ساعت 12 بلشگرگاه خود آورده با ايشان بمهربانى رفتار كردند و هنگامى كه يك سركرده روسى بآرامش و سنگينى ايشان را راه ميآورد شورشيان برو شليك كردند و وى را در همانجا كشتند . چنين پيداست كه ديگر خاندان هاى ايرانى نيز از روسيان خواستار چنان نگهدارى شده‌اند .\r\nچنان كه شنيده شد قزاقان به برخى دكانهاى مىفروشى و دكان‌هاى ديگرى درون رفته‌اند . در تلگراف پيش سرگذشت مردى را كه از جنگجويان نبود و در آشوب دست نداشت و با اينحال در اينسوى شهر كشته گرديد آگهى دادم و كنون ميكوشم جستجو كرده ببينم اگر در گوشه‌هاى ديگر شهر چنان سرگذشتى رخ داده سپس آگاهى دهم . نيز در اين‌باره كه ميگويند روسيان در كشتن بيگناه از گناهكار جدا نمىكنند جستجو خواهم كرد . ليكن كنون را دور نمىشمارم كه برخى زن و بچه بهنگام بمب‌باران كشته شده باشند . ولى گمان نمىدارم عنوان رفتارهاى نامردميانه در باره سپاهيان روس شايسته باشد و ما دليلى براستى چنان عنوانى در دست نميداريم »\r\nاين نمونه‌ايست كه نمايندگان سياسى انگليس چه پرده‌كشيها به روى سياهكاريهاى روسيان ميكرده‌اند . ببينيد چه نامردانه دروغبافى كرده و همه چيز را به يك بار وارونه ساخته است . اين گفته شاهزاده امان اللّه ميرزا « پانصد نفر و بچه و مرد از اهالى بيچاره كشتند » شايد چندان راست نبوده ، زيرا اگرچه روسيان در روز يكم و دوم جنگ در خانه‌هاى مارالان هركه را يافتند از بزرگ و كوچك به خون كشيدند و چه بسا كسانى را دو تن بهم بسته در تنور انداختند ، با اينهمه چون ما آگاهى درستى از آن داستان - هاى دلگداز نداريم نميتوانيم بگوييم « كشتن پانصد تن بچه و مرد در يك جا » راست بوده . هرچه هست كشتن روسيان بيگناهان را درخور پنهان كردن نبوده و ما در شگفتيم كه چگونه كونسول انگليس بدانسان پرده‌كشى كرده و چگونه روا دانسته كه آن هوادارى را نمايد . داستان 12 تا 15 تن زن و بچه و بردن ايشان بلشگرگاه روسيان كه در تلگراف مىآورد همان داستان دلگداز خاندان ختاييست كه ما نگاشته‌ايم سالداتها ناگهان به خانه ايشان ريختند و در يكدم نه تن را از بزرگ و كوچك و از زن و مرد به خاك\r\n\r\n","description":"","footnote":"","page_name":" 383 ","page_number":403},
  {"content":"\r\n\r\nو خون غلطانيدند و بازماندگانرا از زخمى و تندرست بباغ شمال بردند و خانه‌ها را سراسر تاراج كرده و آتش زدند . چنين ستمگرى و نامردمى را مهربانى مينامد و آرامش و سنگينى ميخواند ، و اين بدتر كه ميگويد : « ديگر خاندانهاى ايرانى نيز خواستار چنان نگهدارى شده‌اند » .\r\nاين نمونه‌ايست كه در سياست پرواى هيچ چيز نيست . اگر دنبال كنيم هر جمله تلگراف درخور ايراد ديگر است .\r\nمستر شپلى نامى كه اين زمان كونسول انگليس در تبريز بوده هوادارى سختى از سياست روسيان مينموده ، آنهمه كسانى را كه روسيان دار كشيدند و يا صمد خان كشت كتاب آبى را كه ببينيد بجز از داستان ثقة الاسلام و همراهان هفتگانه او از ديگران هيچ يادى نيست و چنين پيداست كه مستر شپلى آگاهى نداده « 1 » .\r\nاز سخن خود دور نيفتيم . از روزهاى نخست چون تلگراف‌هاى امان اللّه ميرزا بتهران مىرسيد و دولت آنها را بسفير خود در لندن آگهى ميداد سفير ايران گذشته از گفتگو با وزارت خارجه انگليس آگهىهايى بروزنامه‌هاى لندن نيز داد و چون توده انگليس چيرگى روسيان را بايران نميخواستند و با سياست دولت خود درباره آزاد گزاردن روسيان همداستان نبودند و مردان ارجدارى همچون مستر لنچ و لورد لامينگتون و پرفسور براون و ديگران هميشه بر سياست دولت خود خرده ميگرفتند از اينرو آگاهيهايى كه روزنامه‌هاى لندن از پيش‌آمدهاى تبريز و رشت نوشتند تكانى در ميان انگليسيان پديد آورد و پرفسور براون و ديگران گفتارهايى نوشتند . روسيان چون ميخواستند سياهكاريهاشان در پرده ماند ناگزير شده بپاسخ برخاستند و در آنجا نيز چنين گفتند كه پيشدستى از مجاهدان بود و سپاهيان روسى جز از روى ناچارى و از بهر نگهدارى جان خودشان دست باز نكرده‌اند و دروغ‌هاى بسيارى از دژرفتاريهاى\r\n\r\n\r\n","description":"","footnote":"\r\n( 1 ) يكسال‌ونيم بيشتر پس از اين پيش‌آمدها چون كتاب براون بنام « فرمانروايى هراس در تبريز » چاپ شده و در آن پيكره‌هاى كشته‌شدگان و داررفتگان نشان داده شده دولت انگليس درباره آنها پرسشى از مستر شپلى كرده و او كه اينزمان در استانبول بوده بار ديگر بيكرشته سخنان بىسر و انجام ديگرى پرداخته است . از اينجا پيداست كه پيش از چاپ شدن كتاب براون و پراكنده گرديدن آن پيكره‌ها دولت انگليس از داستان آنها نيك آگاه نبوده است .\r\n","page_name":" 384 ","page_number":404},
  {"content":"\r\n\r\nمجاهدان با سالداتهايى كه دستگير مىكرده‌اند و يا مىكشته‌اند ساخته پراكنده كردند « 1 » .\r\nسفير ايران عنوان ميكرد كه اينكه روسيان در تبريز و رشت در يك روز به كار برخاسته‌اند دليل است كه ايشان پيشدستى بجنگ كرده‌اند و از ديرزمان كار را آماده ساخته بوده‌اند تا دستاويز درست كرده به گيلان و آذربايجان چيره گردند . روزنامه نوىورميا اين دليل را برگردانيده چنين مينوشت : اينكه مجاهدان در تبريز و رشت در يك روز به كار برخاسته‌اند دليل است كه نقشه كار را از ديرباز كشيده و مجاهدان دو شهر از انديشه همديگر آگاه بوده‌اند .\r\nاين دليل‌آوريها در ميان ميبود كه ناگهان خبرنگار رويتر از تبريز ( كه دانسته نيست كه بوده ) آگهى فرستاد كه داستان كشتار زن و بچه دروغ است و رويتر اين را به همه جا آگهى داد و روزنامهاى لندن نيز آن را چاپ كردند . پياپى آن ( گويا روز هفتم ديماه ) تلگراف كونسول تبريز كه بلندن رسيده بود ( همان تلگرافى كه ما آن را آورديم ) بروزنامه‌ها داده شد و همگى آن را بچاپ رسانيدند . پيداست كه هر دوى اينها بزيان ايران بود و زبان سفير ايران و هواداران انگليسى او را كوتاه گردانيد و چون از چگونگى آگاهى درستى نميداشتند نتوانستند دروغ بودن آنها را بازنمايند .\r\nاينها كارهايى بود كه در آشكار رخ ميداد . در نهان نيز روسيان با زبان نمايندگان خود به وزيران و ديگر كاركنان سياسى انگليس سخنانى مىسرودند . سفير ايران در تلگراف خود بوزارت خارجه چنين ميگويد :\r\n« روس‌ها معلوم مىشود خيلى حرف‌ها به انگليسها زده‌اند در باب\r\n\r\n\r\n","description":"","footnote":"\r\n( 1 ) از اين گونه كه مجاهدان چون سالداتها را دستگير مىكردند آنها را شكنجه مىدادند و در همان هنگام موسيقىشان بنوازش درمىآمد و بدينسان آنها را مىكشتند . نيز دستگيران را اندام مىبريدند و پس از كشتن آنها را تكه‌تكه مىكردند . مىگفتند پيكره‌هايى از تنهاى تكه‌تكه و اندام‌هاى بريده كشتگان سالدات و قزاق در دست است .\r\nاين شگفتر كه شپلى در نگارشى كه گفتيم از استانبول فرستاده ميگويد آن پيكره‌ها را ديده است و ما نميدانيم چرا روسيان آنها را چاپ نكردند تا ديگران نيز ببينند ؟ !\r\n","page_name":" 385 ","page_number":405},
  {"content":"\r\n\r\nاينكه فدايىها اسباب خطر هستند و اهل تبريز از ورود قشون روس خوشوقت شدند » .\r\nولى مىبايد ما اين را بهتر و روشنتر بازنماييم : بايد دانست دولتهاى اروپا هيچگاه بجنبش غيرتمندانه‌اى در شرق خرسندى ندهند . از قرنها كه اينان بر آسيا چيره گرديده‌اند و گنجينه‌هاى خدا دادى اين سرزمين را تاراج ميكنند چنين وامينمايند كه مردم آسيا شايستگى ندارند كه سرى بلند كنند و نگاهى بجهان نمايند و در پى آزادى و گردنفرازى باشند يا بگفته خودشان بسياست درآيند ، و هميشه مى - خواهند شرقيان بكشاكش‌هاى دينى پردازند و رشته فلسفه و شعر و صوفيگرى را از دست نهلند و سر پايين انداخته سرگرم اين نادانيها باشند . اينست هميشه با يكدست اين نادانيها را در شرق هرچه فروتر و بيشتر مىگردانند و با يكدست بر سر غيرتمندان ميكوبند . در آغاز جنبش مشروطه در ايران دولت انگليس با آن يارى نمود و اين از بهر آن بود كه با روسيان سخت همچشمى ميداشتند و چون آنان هوادار محمد عليميرزا بودند اينان هم هواى مشروطه را داشتند ، ليكن در اين ميان پيمان 1907 ميان آن دو دولت بسته گرديد و همچشمى بسيار كم شد و از اينسوى جنبش آزاديخواهى در ايران حال ديگرى پيدا كرد ، ايستادگى يازده‌ماهه تبريز و جنبش گيلان و اسپهان و پيدايش مردانى همچون ستار خان و يفرمخان و حيدر عمواغلى و آن غيرتمنديها و جانفشانيها كه از مجاهدان پديد آمد چيزهايى بود كه دو دولت گمان نكرده بودند . اگرچه اينان كاركنانى در ميان درباريان كهن ( كه اين زمان بميان مشروطه‌خواهان درآمده بودند ) فراوان ميداشتند و نيز كسانى را از پيشروان آزادى بسوى خود كشيده بودند ولى اينان نچيزى بودند كه جلو آن جوش و خروش مردانه را كه در ميان توده غيرتمند انبوه پديد آمده بود بگيرند ، آنمردانگى و دليرى و پاكدلى كه از مجاهدان پديدار بود اگر جلوگيرى نشدى به جاهاى بسيار بزرگى رسيدى .\r\nشايد پيش‌آمدهاى شورش فرانسه بارديگر در تاريخ ديده شدى ، سپس نيز چون دسته ديموكرات پديد آمد بيشتر آنان نيز مردان غيرتمندى مىبودند ، ليكن كاركنان دو دولت پيشوايان آنانرا زيردست خود ميداشتند و اينست از آنان چندان بيمى\r\n\r\n","description":"","footnote":"","page_name":" 386 ","page_number":406},
  {"content":"\r\n\r\nنميكردند . ليكن از مجاهدان مىبايست جلو گيرند و در اين‌باره هردو دولت همدست ميبودند . اگر كسانى ميخواهند انديشه كاركنان سياسى اين دو دولت را درباره ايران و جنبش ايرانيان بشناسند بگفتگوى بس درازى كه در پيش‌آمد مستر شوستر در 33 - ميرزا آقا بالا خان كه پس از كشتن وارونه آويخته‌اند\r\nپترسبورگ ميانه وزير خارجه روس و نماينده انگليس ميگذشته و ما اندكى از آن را در بخش اول آورديم نگاه كند .\r\n\r\n","description":"","footnote":"","page_name":" 387 ","page_number":407},
  {"content":"\r\n\r\nپس پيداست كه كاركنان سياسى انگليس بمجاهدان همان نگاه را داشته‌اند كه كاركنان سياسى روس و اينكه سفير ايران در تلگراف خود ميگويد : « روسها معلوم مىشود خيلى حرفها بانگليسها زده‌اند در باب اينكه فداييها اسباب خطر هستند . . . » گفته خاميست ، مگر انگليسيان خودشان آگاهى از ايران و حال مجاهدان نميداشتند ؟ ! .\r\nبيگمان ميداشتند و با روسيان هم انديشه مىبودند .\r\nآنچه بايد گفت اينست كه در انگليس اينهنگام دو انديشه در كار سياست شرقى در ميان ميبود : يكى اينكه با روسيان همدستى نمايند و جلو ايشانرا در شمال ايران بازگزارند و اين سياستى بود كه دولت دنبال مىكرد و اين از بهر آن بود كه روزبروز آلمانيان بر نيرو مىافزودند و هرزمان بيم جنگ بزرگى در اروپا بيشتر مىگرديد و انگليسيان چون در آنجنگ نياز به يارى روس خواستندى داشت از اكنون دلهاى ايشانرا مىجستند و روشنتر بگويم بهره‌مندىهاى خود را در شرق فداى سياست غربى خود ميساختند . انديشه ديگر اينكه با روسيان همچنان دشمنى نمايند و با ايرانيان در برابر آنان يارى كرده از نزديك شدن آنان بهندوستان جلوگيرى كنند . پرفسور براون و مستر لنچ و ديگران هواداران اين انديشه مىبودند . توده انگليس نيز با اينان همراهى مينمود و بايرانيان همدردى نشان ميداد و آن آوازها از توده برميخاست .\r\nروسيان نيز اگر ناگزير ميشدند كه دليلهايى آورند و پرده به روى سياهكاريهاى خود بكشند جز در برابر توده انگليس نمىبود . اين را براى روشنى داستان نگاشتيم و اكنون بر سر تاريخ ميرويم :\r\nاينها در دهه نخست ديماه پيش ميرفت كه هنوز داستان دار زدن ثقة الاسلام و ديگران رخ نداده و آگهى از آنها بلندن نرسيده بود و چون بدانسان زبان هواداران ايران كوتاه شد هواداران روسى بزبان‌درازى برخاستند و برخى از روزنامهاى انگليسى كه يكى از آنها تايمس بود گفتارها در نكوهش ايرانيان نوشتند و روسيانرا براستگويى ستودند . سفير ايران ( آقا ميرزا مهديخان ) بدولت پيشنهاد كرد كه كمسيونى از ايرانى و اروپايى برپا كرده براى جستجو از چگونگى و پيش‌آمد وادارد تا راست و دروغ\r\n\r\n","description":"","footnote":"","page_name":" 388 ","page_number":408},
  {"content":"\r\n\r\nروشن گردد . ولى دولت ايران را در اينهنگام چنان توانايى نبود و ما در جاى خود خواهيم نگاشت كه چه گرفتاريهايى ميداشت ، در اينجا سخن از شاهزاده امان اللّه ميرزا مىرانيم .\r\nاز اين پيكارها و دليل‌آوريها كه در ميان مىرفت روسيان دانستند كه آگهىها را بدولت ايران شاهزاده داده و آگهى كشتار پانصد تن بچه و مرد هم ازوست و از اينرو سخت دشمن او گرديدند .\r\nشاهزاده چون روز پنجم ديماه به كونسولخانه انگليس پناهيد كونسول او را نيك پذيرفت و تا دو سه هفته سخنى در ميان نبود ، ولى چون انگليسيان ميخواستند او را آسوده به خانه خود ( در تهران ) رسانند و ميخواستند او از راه قفقاز روانه شود اين بود ميانه لندن و پترسبورگ تلگرافهايى بآمد و شد پرداخت . انگليسيان خواستار شدند كه روسيان در راه با او خوشرفتارى نمايند و او را بىگزند بتهران رسانند ، روسيان چون كينه او را در دل ميداشتند خرسندى ندادند و آشكاره پاسخ دادند كه نخواهند توانست او را بىكيفر گزارند ، ليكن كشتن او را نخواسته پيشنهاد كردند كه ضياء الدوله چون بتهران رسد او را از پايگاهى كه در سپاه داشته پايين آورند و ديگر كارى از دولت به او ندهند و ماهانه‌اى نپردازند ، و چنين مىگفتند كه او از كسانيست كه آتش جنگ را در تبريز دامن زده ، پس از اين پاسخ از روسيان سرادواردگرى وزير خارجه انگليس بر اين شد كه ضياء الدوله همچنان در پناهندگى بماند و بيرون نيايد ، ليكن وزير مختار ايشان در تهران پيشنهاد كرد كه دولت انگليس با آن اندازه كيفريكه روسيان ميخواستند همداستان شود و شاهزاده را به بيرون آمدن از پناهندگى وادارند و چون ادواردگرى آن را پذيرفت وزير مختار روز دوم فوريه 1912 ( سيزدهم بهمن ) با تلگراف چگونگى را بكونسول تبريز دستور فرستاد ، ليكن همان روز روسيان بسخن ديگرى برخاستند و آن اينكه امان اللّه ميرا نبايد در تهران زيست كند و بايد بجاى بس دورى رانده شود . از اين سخن انگليسيان دوباره رميدند و دستور به تبريز فرستادند كه شاهزاده همچنان در بست‌نشينى بماند و پيشنهاد بيرون رفتن به او كرده نشود .\r\nاين گفتگوهايى بود كه ميانه دو دولت مىرفت . اما خود شاهزاده امان اللّه ميرزا\r\n\r\n","description":"","footnote":"","page_name":" 389 ","page_number":409},
  {"content":"\r\n\r\nاز روزيكه بكونسولگرى پناهيد رو بسوى تهران برگردانيده رهايى خود را از آنجا خواست و بارها تلگراف فرستاد . ليكن ما ميدانيم دولت در آنهنگام توانايى رهانيدن او را نميداشت و اين بود هر بار بنويد چند روز ديگر بسنده ميكرد . در اين ميان چنان كه گفتيم داستان گفتگوهاى سفير ايران و هواداران ايرانى در لندن پيش ميرفت و آن نگارش‌ها در روزنامه‌ها رخ ميداد و چون خبرنگار رويتر و كونسول تبريز داستان كشتار زن و بچه را كه شاهزاده آگهى داده بود دروغ نشاندادند و زبان هواداران ايران كوتاه شد خود دولت ايران نيز به گمان افتاده تلگرافى بشاهزاده فرستاد كه مى - گويند داستان كشتار گزافه‌آميز بوده و دستور داد كه جستجوى ديگرى كرده و گزارش جنگ و كشتار را بهتر و راستر آگهى دهد . شاهزاده پاسخ فرستاد كه من آنچه شنيده بودم آگهى دادم و كنون را چون نمىتوانم از كونسولخانه بيرون روم كارى از من در اين‌باره برنيايد . او نيز پيشنهاد برپا ساختن كمسيونى را كرد .\r\nگويا در آخرهاى ديماه بود كه روسيان خودشان يكسره با شاهزاده بگفتگو پرداختند و وزير مختار روس ( گويا بميانجيگرى كونسول انگليس ) ازو بازخواست كرد كه چرا آگهى داده سالداتها مردم بيگناه را كشتار كردند با آنكه چنين كارى رخ نداده بوده ؟ ! . . شاهزاده پاسخى نيز به او داد . ليكن روسيان دست برنداشتند و دوباره بازخواست كردند كه آيا شاهزاده دستور جنگ به مجاهدان داده و آيا نوشته بدست ايشان سپرده يا نه ؟ . .\r\nاين پرسش بود كه ميدان زندگى را بر مرد غيرتمند تنگ ساخت و او را به خود - كشى واداشت ، گويا مىپنداشته كه آن نوشته بدست روسيان افتاده و مىترسيده كه آن را دستاويز گيرند كه هم آذربايجان را براى هميشگى در دست دارند و هم او را زنده نگزارند .\r\nاز شگفتىهاست كه صمد خان با آن بدنهادى و خونخوارى با شاهزاده مهربانى مينموده و گاهى يكى از كسان خود را به نزد او مىفرستاده و حالش را مىپرسيده ، همانكس كه اكنون در تهرانست چنين ميگويد : واپسين‌بار كه بنزد او رفتم سخت\r\n\r\n","description":"","footnote":"","page_name":" 390 ","page_number":410},
  {"content":"\r\n\r\nآشفته و اندوهناكش ديدم ، چون پرسيدم مگر چه رخ داده چگونگى را بازگفت .\r\nپرسيدم : مگر اين پرسش چه سختى دارد ؟ ! . . گفت : من اگر بگويم : دستور جنگ ندادم دروغ خواهد بود و اگر بگويم دادم چون نماينده رسمى دولت ميبودم روسيان آن را دستاويز گرفته آذربايجان را مىبرند و من چون كاغذ مهر كرده‌ام آن را دستاويز ساخته مرا زنده نگزارند .\r\nميگويد : من دلداريها دادم ليكن پيدا بود كه كارگر نيفتاد و چون زمانى نزد او بودم برخاسته بازگشتم .\r\nدر كتاب آبى درباره نگهدارى او در كونسولخانه و يا بيرون فرستادنش بيشتر از آنچه آورديم نيست ، ليكن چنين پيداست كه انگليسيان به بيرون رفتن او خرسندى داده بودند و از اينراه بوده كه شاهزاده بر جان خويش نيز ايمنى نمى - داشته است .\r\nاما چگونگى خودكشى : شاهزاده چون بكونسولگرى رفت دو تپانچه جيبى كوچك همراه خود داشته ، كونسول آنها را گرفته با فشنگ‌هايش باطاق خود برده ولى پاره فشنگهاى آنها در جامه‌دان شاهزاده بازمانده كه كونسول آنها را نديده و اينهنگام كه شاهزاده آهنگ خودكشى كرده نامه‌اى بكونسول نوشته بدينسان كه چون حاج شجاع الدوله با من مهربانى نموده و چندبار براى پرسيدن حالم فرستاده در اينهنگام كه ميخواهم بتهران بروم بهتر است نامه‌اى بنام سپاسگزارى بايشان بنويسم و ميخواهم آن دو تپانچه را هم بايشان ارمغان سازم شما آنها را بدهيد بياورند نزد من . قونسول چون گمان ديگرى نمىبرده اين سخن را باور كرده ، با اينهمه تپانچه - ها را داده و فشنگها را نگهداشته .\r\nشبانه شاهزاده تا ديرى از شب بيدار مىبوده و نامه مينوشته و چون آنها را بپايان رسانيده فشنگى از جامه‌دان بيرون آورده و بيكى از تپانچه‌ها انداخته و در حالى كه رو بسوى قبله دراز كشيده بوده تپانچه را به پهلوى خود گزارده و تهى كرده و بدرود زندگى گفته است .\r\nكونسول گزارش را بتهران چنين آگاهى داده :\r\n\r\n","description":"","footnote":"","page_name":" 391 ","page_number":411},
  {"content":"\r\n\r\n« چون امروز ضياء الدوله بساعت هر روزه بيرون نيامد من باطاق او رفتم استونس و يكى از نوكرها نيز همراه بودند . او را ديدم مرده و به روى سينه خود به زمين افتاده و يكسوى دلش را گلوله زخمى ساخته . رختها همه در برش و دكمه‌هاى پيراهن و نيم‌تنه‌اش باز مىبود . افزار اطاق همه بجاى خود بود . از هر راهى پيدا بود كه او خودكشى كرده .\r\nمن پى دكتر فرستاده‌ام و نماينده كارگزار را هم باينجا خوانده‌ام كه در رسيدگى او نيز باشد . شاهزاده چند كاغذ نوشته آنكه بنام من است به هنگام گفتگو باز كرده خواهم خواند »\r\nآن فرستاده صمد خان كه يادش كرديم چنين ميگويد : هنگام نيمروز بر سر سفره صمد خان بوديم كه آگهى دادند از كونسولگرى تلفون كرده ميگويند ضياء - الدوله خود را كشته است . ميگويد : صمد خان در اينجا نيز مرا برگزيد و بنام نمايندگى از سوى خود فرستاد و چند كسى نيز همراه گردانيد ، ما چون رفتيم نماينده كارگزارى و كسان ديگرى نيز آمده بودند . چون در اطاق را باز كردند ديديم شاهزاده بر روى زمين خوابيده و بر روى ميز چهار كاغذ ديديم . يكى از آنها را بنام سرپرست پسرش در پترسبورگ نوشته كه به تلگراف فرستاده شود . چون پسرش در پترسبورگ درس ميخواند به سرپرست او نوشته بود : من ناگزير شده خود را كشتم و چون اين را در روزنامها خواهند نوشت شما پسرم را پيش از آن از چگونگى آگاه گردانيده دلدارى دهيد . ديگرى بنام پدرش جهانسوز ميرزا بود كه در تهران مىزيست . به او نيز داستانرا آگاهى داده و بدرود گفته بود . سومى را بنام همسرش نوشته و چون سر پاكت را لاك كرده بود آن را نتوانستيم خواند . چهارمى بنام حاج صمد خان بود به او نيز سپاس گزارده و خواهش كرده بود كشته او را خوار ندارند و پاسدارانه به خاك سپارند .\r\nمىگويد : چون خواستند او را از روى زمين بلند كنند ترسيدند دوباره خون از زخمش بيرون آيد ، اين بود پنبه به روى آن گزارده استوار بستند و سپس از روى زمين بلند كردند . گذشته از ما كاركنان كارگزارى بودند . كونسول نيز چهار سپاهى هندى همراه ساخت كه دو تن با بيرقها در دست جلو افتادند و دو تن ديگر از دنبال\r\n\r\n","description":"","footnote":"","page_name":" 392 ","page_number":412},
  {"content":"\r\n\r\nمىآمدند . بدينسان جنازه را باشكوه بلند ساختيم و بآهنگ بارگاه سيد حمزه روانه گرديديم و آن را به آنجا رسانيديم كه شسته و كفن كرده زير خاك سپردند .\r\nاين بود داستان دلسوز خودكشى ضياء الدوله . اينمردان كه بدينسان درمى - گذشتند اگرچه در آشكار بزم سوگوارى براى ايشان برپا نميشد ليكن در نهان در هزارها خانه‌ها سوگوارى برايشان ميكردند . اينمرد نيز چون درگذشت هزاران كسان برو گريستند و شايد دلهاى بدخواهان و دشمنان نيز برو سوخت .\r\nمن آن روز را از خانه بيرون نيامده بودم و از پيش‌آمد آگاهى نيافتم ولى شب چهارشنبه كه در انجمنى را شنيدم اگرچه در آنجا خوددارى نشانداده چيزى نگفتم ، ولى چون به خانه بازگشتم تا نيمشب نخوابيدم و همه ياد او و غيرتش را كردم و آه از دل كشيدم .\r\nاز تاريخچه زندگانى اين نيكمرد آنچه دانسته‌ايم و در اينجا مىبايد بنگاريم اينست كه پيش از جنبش مشروطه او يكى از سركردگان قزاقخانه و در آنجا پايگاه اميرتومانى داشته است ، ولى چون جنبش مشروطه‌خواهى پيش آمد و از آنسوى لياخف رئيس قزاقخانه گرديد و در نتيجه پيش‌آمدهايى چندتنى از سركردگان قزاقخانه كناره جستند يكى از آنان اين شاهزاده بود كه از آنجا بريده بآزاديخواهان پيوست و اين بود در مجلس يكم يكى از نمايندگان گرديد و سپس بدستيارى وزارت جنگ رسيد ، و چون محمد عليميرزا مشروطه را برانداخت او در تهران بگوشه‌اى خزيده بود تا دوباره آزاديخواهان بتهران آمدند و آنجا را بگشادند او نيز بار ديگر در كار بود تا بآذربايجان آمد و كارها و داستان او را در آذربايجان در پيشرفت تاريخ يكايك آورده‌ايم .\r\n\r\n","description":"","footnote":"","page_name":" 393 ","page_number":413},
  {"content":"\r\n\r\n\r\nگفتار هشتم دار زدن حاجى نقى با يك گرجى\r\nروز چهارشنبه هفدهم بهمن ( 18 صفر ) هنگام پسين حاجى نقى را با يك تن گرجى بالاى پشت‌بام ارك بدار زدند و چنانچه گفته‌ايم حاجى نقى را داستانى هست كه در اينجا مىآوريم :\r\nچنان كه گفتيم روسيان چون شب بيست‌ونهم آذرماه در تبريز به كار برخاستند و در جلو ادارهء شهربانى دو تن را كشته و شبانه بيشتر اداره‌ها را بدست گرفتند اينان كار شهر را بسيار آسان مىشماردند و چنين مىپنداشتند كه با يك جنبشى سراسر شهر را بدست خواهند آورد و مجاهدان را دستگير خواهند كرد اين بود چون بامداد دميد و هوا اندكى روشن گرديد سالدات و قزاق را ببازارها و خيابانها ريختند و سر راهها را گرفتند و از آنسوى براى گرفتن كلانتريها سركردگانى را با دسته‌هايى از قزاق و سالدات نامزد گردانيدند كه هريكى با دسته خود بر سر يك كلانترى برود دسته نخستى از آنان بآهنگ كلانترى دوچى روانه گرديدند و اينان از آن سالدات‌هاى كاروانسراى محمدافها بودند كه گفتيم دو سه روز پيش از اردبيل رسيده و در آن كاروانسراى جا گرفتند و از هرباره بر ديگر سالداتها برترى داشتند و بيباكى و دژخويى فزونتر از آنان نشان ميدادند كه از روزيكه رسيدند بيم مردم بيشتر گرديد .\r\nاينان چون روانه گرديدند تا گورستان دوچى كسى جلو آنانرا نگرفت ، زيرا هنوز آغاز روز بود و جنگى رخ نداده و مردم هنوز آگاهى از پيش‌آمد نداشتند و كسى از آهنگ اينان آگاه نبود ، ولى چون بگورستان دوچى رسيدند و آهنگ ايشان دانسته شد كربلايى حسين آقا فشنگچى و مجاهدانى كه در آن نزديكى بودند بجلوگيرى\r\n\r\n","description":"","footnote":"","page_name":" 394 ","page_number":414},
  {"content":"\r\n\r\nپرداختند و زد و خورد آغاز شد . اين نخستين زد و خورد آن روز بود و كسى كه آن روز در آن نزديكيها بوده و آن جنگ را ديده چنان گويد :\r\nروسيان خود را بكاروانسراى حاج غلامرضا سدهى در نزديكى گورستان انداخته و آنجا را سنگر گرفتند و بنگهدارى خود پرداختند از آنسوى مجاهدان گرد آنجا را گرفته زد و خورد را دنبال كردند . روسيان با آنكه گروه اندكى بودند و از لشگرگاه خود بس دورافتاده و اميد چندانى به رسيدن ياور نميداشتند دليرانه ايستادگى نمودند و پياپى از مجاهدان مىكشتند ، از آنسوى مجاهدان نيز از كشته شدن نترسيده زمان به زمان بكاروانسرا نزديك ميشدند . آنان نيز چند تن از روسيان را كشتند . اين زد - و خورد تا غروب پيش مىرفت و چون در سراسر شهر جنگ و خونريزى سختى برپا مىبود اينان همچنان جنگ را رها نميكردند و چون روسيان در جايگاه استوارى مى - بودند تا هنگام پسين بيست و هفت تن كمابيش از مجاهدان را به خاك انداختند ولى از ايشان بيش از نه تن كشته نگرديد . مجاهدان خواستند از پشت‌بام سوراخى باز كنند و از آنجا تير اندازند ، همين كه سوراخ باز شد روسيان مهلت نداده يكى از مجاهدانرا كه دم سوراخ ايستاده بود از پايين با تير زدند كه گلوله از زير چانه‌اش خورد و از پشت سرش بدر رفت ، ديگران ترسيده خود را كنار كشيدند . كسانى خواستند آتش بكاروانسرا زنند چون پر از كالاى بازرگانى بود مجاهدان جلوگيرى كردند . از كسانى كه در اين جنگ كشته گرديد يكى جوانى باقر نام از دليران بنام مجاهدان و ديگرى برادر حاجى نقى بود ( كه ما داستان او را خواهيم سرود ) . چون روسيان بتنگنا افتاده بودند و جز چند تنى از ايشان نمىماندند يكى از مجاهدان ايشانرا آواز كرده به زبان روسى چنين گفت : بياييد دست از جنگ برداريد و از آنجا بيرون آييد و ما بشما زينهار ميدهيم . سركرده ايشان پاسخ داد : ما نان امپراتور را خورده‌ايم كه در چنين روزى در راه او كشته شويم . بدينسان از زينهارخواهى سرباز زدند ، و چون شب فرارسيد و هوا تاريك شد و مجاهدان از آن پيرامون پراكنده شدند و خود شب پر بيم و آشوبى بود سركرده روسى با دو تن ديگر كه زنده مانده بودند از كاروانسرا بيرون آمدند و چون راه را نمىشناختند يكى از بازارخوابان را ( داروغه شاگرد ) جلو\r\n\r\n","description":"","footnote":"","page_name":" 395 ","page_number":415},
  {"content":"\r\n\r\nانداخته آهنگ كاروانسراى محمدافها كردند و چنين مىپنداشتند يارانشان در آنجا ميباشند . با آنكه هنگام فرورفتن آفتاب مجاهدان به آنجا رو آورده و با يك تاخت بسيار بيباكانه خونريزانه آنجا را از روسيان تهى ساخته بودند ، آنان اين را نميدانستند و چون بنزديك كاروانسرا رسيدند راهنما را رها كردند و خود را بكاروانسرا درآورده شب را در كنج طويله بسر بردند و چون روز شد و دوباره با روسيان در پيرامونهاى باغ شمال جنگ پيش ميرفت كسانى نادانسته بديدن كاروانسرا آمدند . روسيان از نهانگاه دست باز كرده و سه تن را با گلوله زدند و از اينجا مجاهدان از بودن ايشان در آنجا آگاه گرديدند و چون سنگر استوارى پديد آورده بودند كسى دليرى نميكرد پيش رود تا حاجى بابا خان اردبيلى به آنجا رسيد و پا پيش گزارده با چند تير هرسه را از پا انداخت .\r\nاين بود داستان جنگ كاروانسراى سدهى .\r\nاما پيش‌آمد حاجى نقى و برادرانش : اينان سه برادر بودند كه بزرگترشان حاجى نقى شصت سال كمابيش داشت و به كار جواهرفروشى مىپرداخت و مرد آسايش طلبى بود . دو برادر ديگرش گويا بخريد و فروش تفنگ و فشنگ مىپرداخته و اينست با مجاهدان پيوستگى ميداشتند و هميشه با ايشان بجنگ ميرفتند يكى از آن دو در اين جنگ كاروانسرا نيز بود و چنان كه گفته شد با تير روسيان از پا درآمد و چون كشته او را بخانه‌اش بردند زنان بسوك و شيون بس سختى برخاستند و كسانى از آنان بيتابى را از اندازه گذرانيده آرام نميگرفتند . حاجى نقى دلسوخته كه برادر جوان و دلير خود را از دست داده و از اينسوى اين بيتابى زنانرا ميديد ديوانه‌وار بيك كار بيهوده زشتى برخاست و آن اينكه يكى از كشتگان روسى را كه در پيرامون كاروانسرا بود سربريده آن را براى آرامى زنان به خانه آورد ( و گويا اين روز دوم جنگ بوده ) .\r\nاين بود گناهى كه از او سرزد ، و چون دو سه روز ديگر جنگ فرونشست و سپس نيز روسيان شهر را بدست گرفتند و پى كشتگان خود ميگشتند تن سربريدهء آن سالدات را پيدا كردند كه از يكسو همان را دستاويز ساخته در لندن و پترسبورك پراكنده كردند كه مجاهدان چون سالداتها را ميگرفتند شكنجه ميكردند و اندامهاى ايشان را مى - بريدند . اين گناهها را كه بر مجاهدان ميشمردند يگانه دستاويز آن همين تن سر\r\n\r\n","description":"","footnote":"","page_name":" 396 ","page_number":416},
  {"content":"\r\n\r\nبريده بود و بس . از يكسو نيز جستن سر آن را بهانه گرفته به اين خانه و آن خانه ريختند و چون آن را پيدا نكردند كار را بر مردم دوچى سخت گردانيدند تا آنجا كه توپ بر سر بلندى كشيده بيم دادند كه اگر آن سر پيدا نشود سراسر كوى را بتوپ خواهند بست . خود حاجى نقى گريخته و جايش دانسته نبود . روسيان پسرش را كه يگانه فرزندش بود دستگير كردند و بزندان سپردند . نيز خانه‌اش را تاراج كردند و چون ميخواستند آن را با ديناميت براندازند همسايگان از ترس آنكه بخانه‌هاى ايشان گزند رسد از آن جلوگيرى نمودند و خود به گردن گرفتند كه كارگر گزارده با بيل و كلنگ آن را ويرانه گردانند در اينميان سربريده نيز پيدا شد . بدينسان كه حاجى نقى چون آن را بريده و به خانه آورده بود پس از نشاندادن بزنان و ديگران بحياطتون گرمابه‌اى در آن نزديكى انداخته بوده چون يكى دو روز آنجا مانده آقاى حاج ميرزا على اكبر صدقيانى كه در دوچى نشيمن داشت و خانه‌اش در آن نزديكى بود « 1 » از چگونگى آگاه گرديده و بتونتاب دستور داده كه آن را بيرون برده در يك‌جايى زير خاك كندو تونتاب دستور او را به كار بسته بوده . اين بوده پيش‌آمد سر و چون روسيان آن سختگيرى را نمودند آقاى صدقيانى تونتاب را فرستاد و آن را از جاييكه زير خاك كرده بود بيرون آورد و بروسيان داد كه خرسند گرديدند و از سر آزار مردم گذشتند .\r\nحاجى نقى چهل روز كمابيش در نهانگاه ميبود و چون شنيد روسيان بپسرش آزار مىرسانند و بجان او بيم كرد بيرون آمد و خود را بروسيان سپرد و آنان او را چند روز نگاهداشته و بازپرسها كردند و چنان كه گفتيم روز هفدهم بهمن با يك تن گرجى بدارش زدند . اين گرجى را هم مىگفتند از ارومى گرفته آورده‌اند و خود از گريختگان سيبريا بوده كه بتبريز مىآمده و بمجاهدان پيوسته و ما خود آگاهى از او نداريم .\r\nهمان روز دو تن كرد را كه مىگفتند ايشانرا نيز از ارومى گرفته‌اند دست بسته\r\n\r\n\r\n","description":"","footnote":"\r\n( 1 ) كنون نيز در تبريز و در همانجاست\r\n","page_name":" 397 ","page_number":417},
  {"content":"\r\n\r\nبه شهر آوردند و بباغ شمال بردند و فردا پنجشنبه هيجدهم بهمن ( 19 صفر ) هنگام پسين آنان را به پشت‌بام ارك آورده از پهلوى حاجى نقى و گرجى آويزان كردند . « 1 » چنين مىگفتند ايشان در راه ارومى با سپاهيان روس زد و خورد كرده و يكتن افسر را كشته بودند .\r\nاز روزهاى نوزدهم تا بيست‌وچهارم بهمن پيش‌آمدى يادداشت نكرده‌ايم جز اينكه صمد خان چون سرش اندكى از بستن و كشتن آسوده شده بود كم‌كم به كارهاى ديگرى مىپرداخت . اين بود كه روز نوزدهم بهمن آگهى با دستينه « امير فيروز » در شهر پراكنده گرديد در اين‌باره كه « اهالى محلات در تنظيف كوچه‌هاى نشيمنى خود ساعى باشند و سر چاهها و بالوعه‌ها را مسدود نمايند و اغنيا و متمولين در معابر شبها در سردر خود فانوس الى اذان صبح روشن نمايند . »\r\nاين امير فيروز همان رفيع الدوله است كه صمد خان بيگلربيگى تبريزش كرده بود و بيشتر كارها با دست او و كسانش انجام ميگرفت و صمد خان بتازگى به او لقب امير فيروز داده بود . آن شهردارى تاريخى تبريز كه در اندك زمانى شهر را پاكترين و بسامانترين شهرهاى ايران گردانيده بود ، شهردارى كه در سال 1287 در گرماگرم جنگهاى تبريز و در زير گلوله‌هاى توپ كه بر شهر ميريخت كوچه‌ها را سنگ‌فرش ميساخت ، شهردارى كه براى نخستين‌بار در ايران بيمارستان پاكيزه و آبرومندى برپا كرده بود ، اينان آن را برانداخته و بجاى آن اين گونه آگهى بيرون ميدادند .\r\nروى نادانى سياه باد .\r\nروز پنجشنبه بيست‌وپنجم بهمن هنگام پسين با دستور صمد خان نايب محمد آقا را كه تاكنون در زندان ميخوابيد در قويون‌ميدانى ( پشت مغازه‌هاى مجد الملك ) خفه كردند ، سرگذشت او را كه اردبيلى نوشته بس دلگذار است . جوان دلير را چون بكشتنگاه آوردند و به روى زمين نشانيدند رو بدژخيم و همدستان او آورده گفت :\r\n« خواستارم پس از كشتن مرا نياويزيد » . اين را گفت و دژخيم با شاگردش پيش آمدند\r\n\r\n\r\n","description":"","footnote":"\r\n( 1 ) در ياداشت اردبيلى گفته يكى از ايشان را بدار زدند ولى تلگرافخانه بتهران دار زدن هردو را آگاهى داده .\r\n","page_name":" 398 ","page_number":418},
  {"content":"\r\n\r\nو ريسمان بگردنش انداختند و هريكى يكسر آن را گرفته و پاى خود را بدوش او تكيه داده از دو سو كشيدند . بيچاره رنگش سياه شده به زمين افتاد . دژخيم چند لگدى نيز به سينه‌اش زد با اينهمه چون جانش درنرفته بود عرقچين شاگردش را برداشته و تر كرده و با نوك خنجر بگلوى آن بيچاره طپانيد كه دهان و زبانش نيز زخمى گرديد و بدين سختى او جان سپرد . چنان كه خواهش كرده بود كشته او را نياويختند و نيم ساعت به روى زمين بود تا پولى از خويشان و بازماندگانش گرفتند و او را بايشان سپاردند كه بدوش چهار باربر داده براى شستن و زير خاك كردن بدر بردند .\r\nاز اينمرد بارها نام برده‌ايم . چون در تبريز جنبش مشروطه برخاست و دسته مجاهدان پديد مىآمد و كوى خيابان يكى از كانونهاى جوش و خروش بود اين جوان با دو برادر خود محمود و ابو القاسم بمجاهدان پيوستند ، و چون در تبريز جنگها برخاست اينان از سردستگان جنگجويان بودند و جان‌فشانيها مينمودند و ابو القاسم كه از همه كوچكتر بود در جنگ خطيب با دست كسان صمد خان كشته گرديد . پس از آن چون جنگ فرونشست و در تبريز شهربانى برپا گرديد نايب محمد آقا و نايب محمود از سركردگان شهربانى شدند و نايب محمد آقا يكى از كلانتران بود و زمانى نيز در شهردارى سرپرستى كارهاى آنجا را داشت . داستان نايب محمود را با امير حشمت در جاى خود آورده‌ايم ، و چون جنگ با روس آغاز شد اين دو برادر در آن جنگ از پيشگامان بودند و نايب محمود در آغاز زد و خورد كشته گرديد و سرگذشت خود نايب محمد آقا را با برادرش ميرزا احمد آورده‌ايم . اينست نمونه‌اى از جانفشانى تبريز در راه آزادى ايران : از يك خاندان سه جوان دلير و ارجدار جان خود را در اين راه از دست دادند . ميرزا احمد برادر بزرگ اينان تا چند سال پيش در تبريز زنده بوده .\r\nچنان كه گفته‌ايم در اين دو ماه يكى از كارهاى روسيان برانداختن خانه‌ها بود كه از هر كجا كه تيرى به روى ايشان انداخته شده بود با ديناميت به هوا مىپرانيدند .\r\nجبه‌خانه را سراسر ويران كردند ، ديوارهاى ارك را كندند ، خانه‌هاى بسيارى را ويران نمودند . كمتر روزى بود كه آواى برافتادن جايى از يك گوشه شهر برنخيزد .\r\n\r\n","description":"","footnote":"","page_name":" 399 ","page_number":419},
  {"content":"\r\n\r\nبويژه در روزهاى بيست‌وهفتم و بيست‌وهشتم و بيست‌ونهم بهمن كه جاهاى بسيارى را برانداختند و روزانه پياپى آواى برافتادن از اينسو و آنسو برميخاست . بگفته اردبيلى هر روز صد بار بيشتر خارخار ويرانى شنيده ميشد . يكى از جاهايى كه در اين چند روزه ويران كردند كاروانسراى سدهى بود كه داستان آن را نگاشته‌ايم .\r\nروز سه‌شنبه سىام بهمن ( يكم ربيع الاول ) روسيان باز دو تن را كه مشهدى هاشم هراجچى و يكتن از گرجيان باشد در پشت‌بام ارك بدار زدند . مشهدى هاشم يكى از سردستگان مجاهدان و خود مردى ميانه‌بالا و خوشرويى بود كه از نخست بميان مجاهدان درآمده و يكى از سردستگان شمرده ميشد و در جنگ‌هاى سال 1287 دليريها كرده و مرد بنامى گرديده بود . ما بارها نام او را برده‌ايم و چنان كه گفتيم روسيان پسر او را گرفته بودند و روز دار زدن آقا مير كريم و ديگران او را از پاى دار رها كردند . خود مشهدى هاشم نهان بود تا روز بيست‌وسوم بهمن او را گرفتند و دست‌بسته نزد صمد خان بردند . كسى كه او را در اينهنگام ديده چنين ميگويد : مشهدى هاشم خود را نباخته و هيچ پروايى نمينمود و سر بپايين انداخته زير لب دعا مىخواند . صمد خان او را نزد روسيان فرستاد و آنان در باغ شمال نگهداشتند و بازپرسهايى كردند و امروز بپاى دارش آوردند و با بودن تماشاييان بدار آويختند .\r\nولى از گرجى همراه او هيچگونه آگاهى نميداريم . اين جوانمردان كه به يارى تبريز آمده بودند و بدينسان جان خود را در راه آزادى ايران مىباختند بارى نامهاشان نيز شناخته نيست .\r\nاگر آن دو تن كرد را كه از آزاديخواهان نبودند بشمار نياوريم اين‌بار يازدهم كشتار روسيان بود و تا آنجا كه ما دانسته‌ايم و نام برده‌ايم تا امروز سى و هفت تن را بدار آويخته بودند . اينها جز از كسانيند كه با دستور صمد خان كشته شده‌اند . تا آنجا كه ما ميدانيم مشهدى هاشم و آن گرجى واپسين كسانى بودند كه روسيان بدار زدند و پس از آن ديگر در تبريز كسى را ايشان نكشتند . ولى آدمكشيهاى صمد - خان همچنان دنباله ميداشت چنان كه داستان آنها را خواهيم آورد . نيز روسيان كسانى را در خوى و ديگر جاها كشتند كه آنها را نيز خواهيم نگاشت .\r\n\r\n","description":"","footnote":"","page_name":" 400 ","page_number":420},
  {"content":"\r\n\r\nچنان كه گفته‌ايم در اين زمان در تبريز دروغهاى بسيار پراكنده ميشد ، اينها را بدخواهان مشروطه ساخته و پراكنده ميكردند و در اينروزها پراكنده كردند كه حاجى پيشنماز را گرفته‌اند و زنجير در گردن به شهر آورده‌اند . نيز امير حشمت را عثمانيان گرفته و با هفت تن از يارانش به مرز ايران آورده‌اند تا بايرانيان سپارند و 34 - غلامخان بالاى دار\r\nصمد خان يكدسته سواره براى بازگرفتن و آوردن ايشان فرستاده . اين دروغ‌ها را چنان به زبان مىآوردند كه هر شنونده‌اى باور ميكرد و سپس دانسته شد همگى دروغ بوده است .\r\n\r\n","description":"","footnote":"","page_name":" 401 ","page_number":421},
  {"content":"\r\n\r\n\r\nگفتار نهم جنبش ملايان براى خواستن محمد عليميرزا\r\nچنان كه گفته‌ايم صمد خان چون با زور روسيان آذربايجان را در دست ميداشت و پشتش به يارى ايشان گرم مىبود آرزو ميكرد محمد عليميرزا را دوباره بتاج و تخت ايران برساند و چون محمد عليميرزا هنوز در ايران مىزيست و در استراباد هواخواهانى بر گرد سرش بودند و ايلهاى ايران بيشتر نيكخواه او بشمار مىرفتند و پس از همه روسيان هميشه پشتيبانى نشان ميدادند چندان دشوارى در آن كار نميديد ، بويژه با بسته شدن مجلس و بهم خوردن شكوه آزاديخواهى در تهران و ديگر جاها كه بر دليرى دشمنان مشروطه بسيار مىافزود . چنان كه در همان هنگام‌ها سالار الدوله بار ديگر ميدان يافته بكرمانشاهان تاخت و آنجا را گرفت . با آن گسيختن شيرازه كارها و درماندگى دولت محمد على اين‌بار به آسانى توانستى كار از پيش برد ، صمد خان نيز بيهوده اميد نمىبست ، چيزى كه هست انگليسيان از محمد على سخت بيزار بودند و روسيان ناگزير شده با ايشان همراهى مينمودند . اينست صمد خان چون به كار برخاست و ايلهاى آذربايجان را بر آن واميداشت كه لشگرگاهى در ميانه پديد آورند و همه در آنجا گرد آمده بهمدستى ايلهاى خمسه لشگر انبوهى آرايند و آهنگ تهران كنند و نيز دسته‌اى از شاهسونان را ب گيلان فرستاد كه از آن راه پيش روند ، انگليسيان زبان برنجيدگى بازنمودند و با دست روسيان جلو كار را گرفتند .\r\nصمد خان چون ديد از آن راه كارى پيش نرفت بانديشه ديگرى افتاد و آن اينكه ملايان تبريز را بخواستن محمد عليميرزا وادارد و چون آموزگار او در اين نيرنگها رشيد الملك بود هم با دست او ملايان را به كار برانگيخت . حاجى ميرزا حسن\r\n\r\n","description":"","footnote":"","page_name":" 402 ","page_number":422},
  {"content":"\r\n\r\nاز شهر بيرون رفته و ديگران همه بودند و نخست ملايانى از پايگاه دويم به كار برخاستند ، بدينسان كه بر روى يكذرع‌ونيم چلوار چند سطر بدينگونه نوشتند : « ما مردم تبريز همگى پادشاه خودمان محمد عليشاه را ميخواهيم » و همگى آن را مهر كردند ، سپس ميرزا رضا نامى به گردن گرفت آن را به مهر مردم رساند و نوكران خود را واداشت كه دسته‌دسته مردم را به خانه او مىبردند و خواه‌ناخواه به مهر كردن چلوار واميداشتند ، به اين كار از روز نهم اسفند آغاز كردند . از روز يازدهم مردم را واداشتند كه در بازار - ها بيرق زدند و بنام محمد عليميرزا جنبشى از خود نشان دادند ، بازاريان يكدسته بدخواه مشروطه بودند و يكدسته هم از ترس جان بايشان پيروى نشان ميدادند . بر روى بيرقها « زنده باد محمد عليشاه » و اين‌گونه جمله‌ها نوشته و شادمانيها از خود مينمودند . كسانى بدنهادى از اندازه بيرون كرده از دشنام و بدگويى بمشروطه - خواهان بازنمىايستادند و در بشقابها زنجفيل ريخته اگر كسى را آزاديخواه مى - شناختند بجلو او ميگرفتند « 1 » در زمان مشروطه جوشش‌ها و خروشهايى كه از مردم پديد آمدى اينان ميخواستند مانندهء آن را نشان دهند ليكن چون يك كار زوركى بود بسيار سرد مىافتاد . اينها نمايشهايى بود كه در بازار رخ ميداد ، از آنسوى ملايان تلگرافها بلندن براى پادشاه انگليس و به پترسبورك بامپراتور روس فرستاده بازگشت محمد على را بتاج و تخت ايران از ايشان خواستار ميشدند . هر كسى آن تلگرافها\r\n\r\n\r\n","description":"","footnote":"\r\n( 1 ) شايد كسانى از خوانندگان معنى زنجبيل گرفتن بجلو مردم را نفهمند . ما اين را در جاى ديگرى هم بازنموده‌ايم ، در آذربايجان زنجبيل را درمان دل‌درد مىشناختند و كسى كه دلش درد مىكرد زنجبيل به او ميخورانيدند ، از آنسوى در زبان رشك بردن را نيز دل‌درد مىناميدند و كسى كه بيك كارى رشك مىبرد مىگفتند دلش به درد آمده ، گاهى نيز مىگفتند زنجبيل در بايستش شده كه اين نيز همان معنى رشك بردن را مىرسانيد ، از اينرو بود كه در جنبش مشروطه كه شهر به دو دسته شده و دشمنى سختى در ميانه پديد آمده بود گاهيكه مژده پيشرفتى در كار مشروطه رخ ميداد و آزاديخواهان جنبش و شادى مىنمودندى اين جمله پياپى بر زبانها مىرفتى : « اى مستبدان براى شما زنجبيل دربايست است » باينمعنى كه شما رشك به فيروزمندى آزاديخواهان مىبريد و دلتان درد گرفته است ، سپس گامى پيش‌تر رفته درفشها كه مىافراشتند بر روى آن اين جمله را مىنوشتند : « مستبدان زنجبيل در اينجا آماده است » . از اين هم جلوتر رفته تكه‌هاى زنجبيل را از اينگوشه و آنگوشه بيرقها مىآويختند . مير تقى قلج آن را بنوك شمشير خود بند مىكرد . كسانى از اين هم بالاتر رفته بشقاب را پر از زنجبيل كرده در جشن و شادى در جلو دكانها مىگزاردند ، اينها كارهاى بيهوده و عاميانه بود كه كرده مىشد و اين هنگام بدخواهان آزادى آن را به خود مشروطه‌خواهان بازمىگردانيدند .\r\n","page_name":" 403 ","page_number":423},
  {"content":"\r\n\r\nرا ديده اندازه سبك مغزى اين دسته را نيك شناخته است ، يكى از آن تلگرافها را كه حبل المتين بدست آورده و چاپ كرده ما اينك در اينجا مىآوريم :\r\n« لندن بتوسط وزارت جليله امور خارجه مقام منيع هيئت وزراى عظام دامت شوكتهم بوسيله عريضه تلگرافى بخاكپاى مبارك اعليحضرت اقدس امپراتور اعظم خلد اللّه ملكه متظلم شديم كه بواسطهء هجرت اعليحضرت محمد عليشاه از مملكت موروثى خود و انفصال ذات مقدس آن اعليحضرت از تاج و تخت نياكان زحمت و خسارت بيپايان باهالى ايران توجه نموده و مصيبت زياد از اتلاف نفوس و اموال بعموم مردم اين سامان وارد شده است و استدعا نموديم در اعاده و رجعت آن اعليحضرت بايران توجهات خسروانه مبذول فرمايند تاكنون بصدور جواب مفتخر نگرديده‌ايم اينك هم بتوسط وزراى محترم تجديد تظلم و استدعا نموده از پيشگاه عدل و رأفت بندگان اعليحضرت مقدس امپراطور استرحام مينماييم كه باقتضاى مراحم ملوكانه اهالى ايران را بوجود مقدس پادشاه بالاستحقاق خود مفتخر و سرافراز فرمايند كه بدعاى ذات همايونى مشغول باشيم .\r\nحاجى ميرزا تقى مجتهد - ميرزا ( ؟ ) موسوى - ميرزا ابو القاسم مجتهد - حاجى ميرزا محمد مجتهد - حاجى ميرزا عبد الحسين مجتهد - آقا ميرزا يوسف مجتهد - ميرزا صادق مجتهد - ميرزا محسن مجتهد - حاجى ميرزا عبد الكريم امامجمعه - حاجى ميرزا ابو الحسن مجتهد - حاجى ميرزا رضا آقا مجتهد - حاجى ميرزا عبد العلى آقا مجتهد - آقا ميرزا عبد الرحيم مجتهد - حاجى ميرزا باقر آقا قاضى - حاجى ميرزا عبد الوهاب آقا - آقا ميرزا محمود آقا پيشنماز - آقا ميرزا عبد الشكور پيشنماز - ميرزا يوسف واعظ - سر العلماء ( ؟ ) - آقا ميرزا ( ؟ ) »\r\nدر جاييكه در اينهنگام همگى مجتهدان نجف و كربلا و سامره ( بجز سيد كاظم يزدى ) در كاظمين گرد آمده و براى پايدارى مشروطه و آزادى و جلوگيرى از چيرگى روسيان پياپى تلگرافها بهمه‌جا مىفرستادند ( چنان كه تاريخچه آن را در جاى خود خواهيم نگاشت ) ، اينان در تبريز بدينسان دشمنى با مشروطه مينمودند و براى بازگشت محمد على دست بسوى اين بيگانه و آن بيگانه دراز ميكردند . اينست نمونه‌اى از آشفته‌كاريهاى كسانى كه خود را پيشوايان توده ميشماردند .\r\n\r\n","description":"","footnote":"","page_name":" 404 ","page_number":424},
  {"content":"\r\n\r\nبارى تا چهار روز در بازار اين نمايشها مىرفت و ملايان نيز ميكوشيدند ، ولى چنان كه گفتيم اين كار نه بدلخواه انگليسيان مىبود و در همان روز نمايندگان دو دولت در تهران با دولت ايران گفتگوهايى در ميان ميداشتند و درباره محمد عليميرزا نيز چنين مىنهادند كه دوباره دولت ايران پولى سالانه به گردن گيرد كه به او پردازد و محمد عليميرزا از ايران بيرون رود . اين گفت و شنيد پيش رفته و محمد على آماده رفتن مىشد ( چنان كه در 18 اسفند از ايران بيرون رفت ) . اين بود روسيان جلوگيرى از اين كار صمد خان كردند و او خود جارچى ببازار فرستاده و مردم را به برچيدن بيرق‌ها واداشت و بدينسان جنبش و كوشش ملايان از ميان رفت .\r\nدر اين ماه ( اسفند ) بازار آدمكشى از گرمى افتاد چنان كه ما آگاهيم جز داستان تقيوف كه آن را خواهيم آورد كسى در تبريز كشته نگرديد ، ليكن بگير و بند و آزار و تاراج همچنان رواج مىداشت و اين هنگام شصت تن كمابيش از آزاديخواهان در زندان صمد خان مىزيستند . كسانى را كه ما شناخته‌ايم در اينجا نام ميبريم :\r\nآقا مير جعفر خيابانى ( پدر شادروان مير هاشمخان ) كه گفتيم روز يازدهم ديماه روسيان او را گرفتند و بباغ شمال بردند و همان روز خانه‌هاى ايشانرا با خانه - هاى باقر خان سالار تاراج كردند ، پس از چندى روسيان او را نزد صمد خان فرستادند و صمد خان چون با او آشنايى ميداشت از در مهربانى درآمده او را رها كرد و ايمنى به او داد . آقا مير جعفر چون به خانه بازگشت و پسران و نوادگانش ( آقا مير حسينخان و ديگران ) كه گريزان بودند نيز ايمن گرديده به خانه بازگشتند ، ولى چندى نگذشت كه صمد خان كسى فرستاده ايشانرا نزد خويش خواند و چون رفتند دوباره آنان را بزندان فرستاد كه تا اينهنگام دربند ميزيستند و صمد خان هشت هزار تومان پول ميخواست كه آنانرا رها سازد .\r\nشادروان مير اسد اللّه خويى كه سردسته مجاهدان خوى و خود مرد جنگ آزموده و دليرى بود و ما نام او را در داستان جنگ‌هاى شهر خوى با كردان برده‌ايم ، او را با دو پسرش مير آقا و مير هدايت دستگير كرده بتبريز آوردند ، صمد خان دستور داد نخست\r\n\r\n","description":"","footnote":"","page_name":" 405 ","page_number":425},
  {"content":"\r\n\r\nچوب بسيارى بپاهاى آنان زدند و سپس هرسه را كوفته و خسته زنجير به گردن زده به زندان سپردند كه تا اين زمان در بند ميبودند .\r\nآقا ميرزا رحيم صدقيانى كه يكى از سرجنبانان آزاديخواهان خيابان بشمار رفتى و هميشه كوششهاى فراوان كردى ، اينهنگام او نيز در زندان ميزيست .\r\nدر اين روزها بشادروان حاجى محمد باقر ويجويه‌اى گزند سختى رسيد كه بايد آن را هم بنگاريم : اينمرد كه يكى از هواخواهان مشروطه بود و در سال 1287 كه جنگ‌هاى دوچى رخ داد پيش‌آمدهاى چهارماهه را نوشته و بنام « بلواى تبريز » كتابى ساخت و در همان هنگام آن را بچاپ رسانيد كه ما در تاريخ مشروطه كوتاهشده نگارش - هاى او را آورده‌ايم . در اينروزها كدخداى ويجويه او را خواسته پس از دشنام و سرزنش و آزار پيرمرد ناتوان را به بند انداخت و سپس پسرش احمد آقا را خواسته در پيش چشم پدر چوب بسيارى زد ، به اينها بس نكرده با زور و فشار پول و خواسته از ايشان گرفت ، و چون اين آگاهى به بيگلربيگى رسيد بكدخدا برآشفت و او را از كار برانداخت و حاجى محمد باقر و پسرش را از بند آزاد گردانيد و پول و افزار كه داده بودند بخودشان بازگردانيد ولى چون در دستگاه صمد خان هيچكارى بىپول پيش نرفتى خود بيگلربيگى يكصد و چهل تومان از حاج محمد باقر گرفت ، پيرمرد بيچاره پس از رهايى در شهر نمانده بآهنگ استانبول بيرون رفت « 1 » اين يك نمونه ديگر از گرفتارى مردم در آن روزها مىباشد .\r\nشب پنجشنبه بيست‌وسوم اسفند تقيوف را دستگير كرده بنزد صمد خان بردند و با دستور او بزندان سپردند كه روز را در آنجا بود و چون شب آدينه فرارسيد از آنجا درآورده در جلو در زندان خفه‌اش كردند . آقا مير حسينخان « 2 » كه گفتيم در اينهنگام در زندان صمد خان مىزيست . مىگويد : تقيوف را در پيش روى ما كشتند و از ديدن او زندانيان بحالى افتادند كه به گفتن نيايد . ميگويد : تقيوف چون مرد تناور\r\n\r\n\r\n","description":"","footnote":"\r\n( 1 ) از يادداشتهاى اردبيلى آورده شده .\r\n( 2 ) آقاى سرهنگ هاشمى\r\n","page_name":" 406 ","page_number":426},
  {"content":"\r\n\r\nو نيرومندى بود و ريسمان كه بگردنش انداخته بودند به آسانى جان نميداد دژخيم به روى سينه و شكم او رفته پاى ميكوفت ، بيچاره را با صد شكنجه بيجان ساختند .\r\nبدينسان تقيوف را كشتند و بامدادان تن بيروان او را بقويون‌ميدانى آورده بتماشاگاه مردم گزاردند . اردبيلى كه او را در اينحال ديده چنين مينگارد : « جز از پيراهن و زيرشلوارى در تنش نگزارده و تاكنون كسى را بدين‌خوارى نكشته بودند . تن به خاك آغشته و از بينى و دهان خون روان شده و چون از ديرباز موى از سر و روى خود نسترده بود با موىهاى درهم و ژوليده ديدار بس بيمناكى مىداشت » .\r\nما از اين تقيوف نيز گاهى نام برده‌ايم ، در سال 1287 ميان مجاهدان ميبود ولى چندان دليرى از او پديدار نميشد ، در جنگ با روس پا در ميان نداشت با اينهمه چون روسيان چيره درآمدند و بگرفتن آزاديخواهان پرداختند او نيز با برادرش پنهان گشت كه سه ماه كمابيش در خانه يكى از دوستان مىزيستند و چون خواستند از آنجا بيرون رفته خود را بجاى ديگرى رسانند و نيمشب روانه گرديدند ميان راه بشبگردان برخوردند كه بانگ بر ايشان زدند ، برادرش گريخته جان بدر برد ليكن تقيوف چون مرد تنومند و سنگينى بود فروماند و شبگردان او را دستگير ساختند و بدانسان كه گفتيم نزد صمد خان بردند .\r\nتقيوف كسانى را آزرده و به كسانى نيكيها كرده بود و هنگامى كه گرفتار شد چون مادر دلسوخته‌اش بيتابى ميكرده كسانى از خاندان « عزب‌دفتر » كه نيكى از تقيوف ديده بودند به پيش صمد خان رفته آمرزش او را خواستند و صمد خان خوشرويى نموده نويدى داد ولى چنان كه گفتيم شبانه دستور كشتن او را داد .\r\nبدينسان سال تيره 1290 بپايان مىرسيد ، روز پنجشنبه كه يكم فروردين و روز نخست نوروز بود يك چيز پراندوه ديگرى رخ داد ، و آن اينكه چون بشيوه هر ساله شليك توپ آغاز شد همين كه سه تير دررفت آواز بريد و چنان كه بزبانها افتاد روسيان جلوگيرى كرده بودند و اين مىرسانيد كه آذربايجان را از آن خود گرفته‌اند و بر آنند كه نشانهاى ايرانيگرى را از آن براندازند .\r\n\r\n","description":"","footnote":"","page_name":" 407 ","page_number":427},
  {"content":"\r\n\r\nدر اين جشن صمد خان پيكره محمد عليميرزا را در اطاق گزارده و ميخواست سلام و خطبه بنام او باشد و چون محمد عليميرزا اينهنگام از ايران بيرون رفته 35 - شادروان حاجى على دوافروش اين پيكره در سال 1288 برداشته شده كه در جنگهاى آنسال شادروان حاجى على زخمى شده بود چنان كه در پيكره پيداست .\r\nو ديگر اميدى به پادشاه شدن او نمانده بود از اينرو كسانى از پيرامونيانش خرسندى ندادند و چون صمد خان نيز به ديگرى خرسندى نميداد خطبه و سلامى انجام نگرفت .\r\n\r\n","description":"","footnote":"","page_name":" 408 ","page_number":428},
  {"content":"\r\n\r\n\r\nگفتار دهم واليگرى محمد وليخان بآذربايجان\r\nدر سال 1291 تا چند ماه كارهاى صمد خان را يكايك نمىشناسيم ، در اين زمان من براى آنكه خود را از آزار و زبان‌درازى ملايان و ديگران آسوده دارم از خانه كمتر بيرون مىآمدم و يكسال كمابيش از پيش‌آمدهاى شهر آگاهى چندانى پيدا نميكردم ، يادداشتى هم از ديگرى درباره اين چند ماه در دست نيست « 1 » . آنچه ميدانيم بازار گرفتن و بستن و زدن و پول گرفتن همچنان گرم ميبود و بهريك يا دو هفته كسى را از آزاديخواهان پيدا كرده با دستور صمد خان ميكشتند .\r\nچنان كه گفته‌ايم همهء كسانى را كه صمد خان كشته ما بنام نمىشناسيم و شماره آنها بسيار بيشتر است . در روزنامه حكمت كه در آنزمان در مصر به فارسى پراكنده ميشد شماره آنها را در نه ماه نخست 243 تن نوشته . اين شمارش اگرچه چندان درست نيست ليكن بسيار دروغ هم نيست .\r\nاكنون يكرشته پيكره‌ها در دست ماست كه هر يكى تن بيروانى را آويخته بدار يا خوابيده به روى خاك با نگاهبانى از سربازان در پيرامون آن نشان ميدهد و در بيشتر آنها « محمد ميرغضب » دژخيم صمد خان نيز پديدار است و اين مىرساند كه هماندم كه كار كشتن انجام گرفته پيكره برداشته شده است . بر رو يا بر پشت برخى از آنها نام كشته را هم از « محمد خان قفقازى » و « يونس اردبيلى » و « امامقلى » مىيابيم ليكن سرگذشت دلگداز هيچيك را نميدانيم و از زمان آن آگاه نيستيم . از آنسوى در فهرستى كه يكى از تبريزيان از كشتگان با دستور صمد خان گرفته است نامهاى\r\n\r\n\r\n","description":"","footnote":"\r\n( 1 ) يادداشت‌هاى اردبيلى در اينجا بريده شده و آنچه بوده از ميان رفته .\r\n","page_name":" 409 ","page_number":429},
  {"content":"\r\n\r\n« اسحق اردبيلى » و « جواد اردبيلى » و « يونس اردبيلى » « 1 » را مىيابيم و چنين پيداست كه اينانرا در آن چند ماه كشته‌اند . نيز نايب حسين اخمقيه كه از سردستگان مجاهدان و مرد جنگجو و دليرى بود و او را با دستور صمد خان در سردرود ( دو فرسنگى تبريز سرراه مراغه ) دم پل از درخت آويخته‌اند . گويا اين سرگذشت او نيز در همان ماهها رخ داده است ، ما را چون از اينها آگاهى درستى نيست به همين اندازه بسنده ميكنيم .\r\nاز چيزهايى كه در همين هنگام‌ها رخ داده داستان ميرزا غفار خان زنوزيست .\r\nاينمرد يكى از هواداران تند رو مشروطه بود كه در آغاز جنبش از قفقاز بتبريز آمد و چون مرد زباندار و بيباكى بود گفتارهاى بس تندى مىراند و شور و تكان مردم را فزون مىگردانيد و چنان كه گفته‌ايم زمانى هم در تهران بود و در پيش‌آمد پارك اتابك پا در ميان داشت ، پس از آن به تبريز آمده و چون در چيرگى روسيان نتوانسته بود از شهر بيرون رود در دبيرستان كاتوليكها كه در نگهدارى كونسولگرى فرانسه بودى پناه جسته بود ، صمد خان نگهبانانى نهانى در دبيرستان گمارده و دستور داده بود كه اگر بتوانند ميرزا غفار خان را بدست آورند و اينان روزى او را در بيرون دريافته دستگيرش ميكنند و پيش صمد خان مىبرند و او دستور كشتنش را ميدهد ، ليكن در اينميان كاتوليكيان آگاه گرديده چند تنى از ايشان با نماينده‌اى از كونسولگرى فرانسه به رهانيدن او شتافتند و با يك پافشارى مردانه او را از چنگال مرگ بيرون آوردند . من چون سرگذشت را از دور شنيده‌ام به اين كوتاهى آوردم ، پس از آن ميرزا غفار خان در ايران نماند و خود را به خاك عثمانى رسانيد و از آنجا به استانبول شتافت .\r\nدر اين دو سه ماه خود صمد خان با يك گرفتارى روبرو بود و آن اينكه چون ناصر الملك و كابينه حاج نجفقلى خان ( صمصام السلطنه ) محمد عليميرزا را از ايران راه انداختند و با روس و انگليس نيز پيمانى بدلخواه ايشان بستند و رويهمرفته اندكى آسوده گرديدند بر آن شدند كه محمد وليخان ( سپهدار ) را بواليگرى آذربايجان\r\n\r\n\r\n","description":"","footnote":"\r\n( 1 ) اين يونس همانست كه پيكره نيز ازو در دست است .\r\n","page_name":" 410 ","page_number":430},
  {"content":"\r\n\r\nفرستند ، زيرا محمد وليخان از پارسال كه از كار افتاده و آزرده ميبود و از دشمنى با حاجى نجفقلى و ديگران بازنمىايستاد و با روسيان پيوستگى داشت گاهى گفتگو مىشد كه بار ديگر به كار آيد و كابينه برپا كند ، از اينرو وزيران ميخواستند او را از تهران دور گردانند . از آنسوى صمد خان چون با زور روسيان باذربايجان چيره گرديده و خود را بسته و نماينده محمد عليميرزا مىشناخت هيچگاه روى نرمى بتهران نشان نميداد و اينست وزيران هميشه مىكوشيدند او را از آذربايجان بردارند و بجاى او كسى را بهتر از محمد وليخان نمىشناختند و گمان ميكردند كه روسيان خرسندى خواهند داد .\r\nاين گفتگو در ماه فروردين بود ، روسيان نخست خوشنودى نشان دادند و تنها اين را خواستند كه سپهدار صمد خان را از آذربايجان بيرون نكند و دوباره مراغه را به او واگزارد . محمد وليخان نيز آن را پذيرفت ، ليكن صمد خان چون از چگونگى آگاه شد سخت بيازرد و با روسيان بگفتگو پرداخته بجلوگيرى كوشيد و چون جانشين قونسولگرى روس در تبريز « 1 » با او همراهى داشت توانست روسيانرا بر سپهدار بر آغالد .\r\nصمد خان چنين مىگفت : سپهدار فدائيان قفقاز و گيلان را بر سر خود گرد آورد و لشگر بتهران كشيد و محمد عليميرزا را از تخت انداخت و كنون همين كه او بتبريز آيد فدائيان از هر كجا كه هستند در تبريز پديدار خواهند گرديد و دوباره شهر را بدست خواهند گرفت . اين سخنان با آنكه بيپا بود روسيان از ترسيكه در دلهاى خود از فدائيان مىداشتند آن را باور كردند و بواليگرى سپهدار روى ناخشنودى نشان دادند . ما چون كتاب آبى را ميخوانيم مىبينيم در بيست‌وششم فروردين ( 15 آپريل ) مسيو سازانف وزير خارجه روس با نماينده انگليس در پترسبورگ گفتگو ميكرده و از واليگرى سپهدار سخت ناخرسند بوده و چنين ميگفته : « پس از آنكه واليگرى سپهدار در آذربايجان دانسته شد در زمان نهصد تن فدائى به شهر درآمدند » و ما نميدانيم اين دروغ از كجا به گوش او برخورده بوده . شايد صمد خان براى پيشرفت كار خود بهمدستى جانشين قونسولگرى روس آن را ساخته و به پترسبورگ آگاهى داده . سازانف\r\n\r\n\r\n","description":"","footnote":"\r\n( 1 ) اين زمان ميلر از تبريز رفته و كارها بدست ودنسكى بود .\r\n","page_name":" 411 ","page_number":431},
  {"content":"\r\n\r\nمىگفته : « شجاع الدوله تنها كسى بود كه ميتوانست كارهاى آذربايجان را انجام دهد » و از اينكه با برداشتن او از سر كار با دولت ايران همراهى نموده بوده پشيمانى آشكار ميساخت و براى آنكه پافشارى خود را در نگاهدارى صمد خان بانگليسيان بفهماند با زبان « ديپلوماتى » خود چنين مىگفت : « اگر سپهدار آمد و پيرامونيان او بآشوبى همچون آشوب ماه دسامبر گذشته « 1 » برخاستند يگانه راهى كه به روى دولت امپراتورى روس باز خواهد بود اينست كه رشته كارهاى آذربايجان را خود بدست گيرد . »\r\nپيداست كه انگليسيان با آرزوى روسيان درباره بدست خود گرفتن كارهاى آذربايجان همداستان نبودند ، اينست با خواست ايشان درباره نگهدارى صمد خان همراهى نمودند ، ليكن گفتگو در ميانه لندن و پترسبورگ و تهران و تبريز همچنان پيش مىرفت و تلگرافها آمد و شد ميكرد . كابينه تهران درباره فرستادن سپهدار پا - فشارى مينمود و اين بيشتر براى آسودگى خودشان ميبود . در آغازهاى تيره ماه روسيان باز روى نرمى نشان دادند ليكن پيشنهاد نمودند كه شاخه‌اى از بريكاد قزاق در تبريز برپا شود كه هفتصد تن قزاق از خود آنجا بگيرند و بسرپرستى دو سركردهء روسيان سپارند . چون اين قزاقان كه با پول ايران زندگى ميكردند خود سپاهى براى روسيان مىبودند ميخواستند بر شماره آنان بيفزايند . كابينه حاجى نجفقلى خان اين را پذيرفت و بر آن نهادند كه سپهدار هرچه زودتر از تهران روانه گردد . اين شگفتر كه چون سپهدار به بيرون رفتن از تهران خرسندى نميداد وزيران نمايندگان روس و انگليس را به ميانجيگرى برانگيختند . اين بود اندازهء درماندگى دولت پس از پيش‌آمد التماتوم .\r\nروز بيست‌وهفتم تيرماه محمد وليخان از تهران روانه گرديد ولى در قزوين چون دانست كه در تبريز مردم را برو شورانيده‌اند در آنجا نشست و تا آگاهيهاى ديگرى بوى نرسيد از قزوين بيرون نيامد . اما در تبريز چنان كه گفتيم صمد خان سخت رنجيده بود و بدشمنى ميكوشيد ، ولى ميان مردم چيزهاى ديگرى پيش آمد . بدينسان\r\n\r\n\r\n","description":"","footnote":"\r\n( 1 ) جنگ چهار روزه مجاهدان با روسيان را ميگويد .\r\n","page_name":" 412 ","page_number":432},
  {"content":"\r\n\r\nكه چون در ماه فروردين نامه‌هايى از تهران رسيد و كسانى آگاهى از واليگرى محمد وليخان نوشته بودند مردم فريب نام او را خوردند و چون ويرا يكى از سرداران مشروطه‌خواهى ميشناختند و از حال او كه اينزمان ميداشت آگاه نبودند به خود اميدواريها دادند و بهمديگر مژده رسانيدند . آگاهى در اينجا رويه ديگرى به خود گرفت و مردم گمان ميكردند دولت ايران برهايى آذربايجان برخاسته است و سپهدار به يارى آزادى - خواهان آذربايجان مىآيد ، و كم‌كم بآگاهى پر و بال داده چنين گفتند : سپهدار با لشگر و توپخانه به زودى خواهد رسيد . پيداست كه از اين سخنان جنبشى پديد آمد و نتيجه اين را داد كه كسانى بيگناه گرفتار خشم و آزار صمد خان گرديدند ، زيرا او هركسى را كه شنيد چنان سخنى گفته و يا نام سپهدار را بر زبان رانده فرستاد گرفتند و آوردند و چوب زدند و پول ستدند . دلگدازتر از همه داستان مشهدى كاظم فرشفروش است كه در اينجا مينگاريم :\r\nشادروان مشهدى كاظم از هواخواهان مشروطه بود و گويا در جايى گفته بوده :\r\nچند روز ديگر سپهدار خواهد رسيد و مشروطه دوباره برپا خواهد شد . اين سخن را چون بصمد خان رسانيدند مرد بدنهاد يكدسته فراش فرستاد كه به خانه او ريختند و دژخويانه او را دستگير كرده نزد صمد خان بردند و در آنجا پايهايش را بفلك بسته چندان زدند كه از خود دررفت و سپس چون به خود آمد صمد خان دستور داد بينىاش را سوراخ كرده ريسمان از آن گذرانيدند ( مهار كردند ) و پيرمرد آبرومند را با پاى زخمى و با آن حال دلگداز دژخيم سر ريسمان را گرفته و فراشان دژخوى با چوبها بدست پيش رو و پشت سر افتاده در بازارها گردانيدند تا چشم ديگران را بترسانند و پس از همه او را نگه داشته تا سيصد تومان نستدند رهايش نساختند . مرد آبرومند بسزاى يك سخن اينهمه گزند ديد . اينست نمونه‌اى از سختىهاى مردم تبريز .\r\nدر اين ميان آدمكشى نيز پيش ميرفت و گذشته از كسانى كه نام برديم در آخرهاى تيرماه امامعلى را از كوه گرفتند و آوردند و كشتند . چنان كه گفته ميشد او از كسان ستار خان سردار بوده و در جنگها هميشه با او همراهى مينموده و هم با او بتهران رفته و اينزمان كه ستار خان در خانه مىنشست و بسيارى از بستگانش او را رها كرده بودند اين\r\n\r\n","description":"","footnote":"","page_name":" 413 ","page_number":433},
  {"content":"\r\n\r\nامامعلى نمك‌شناسى نموده و در خانه او را رها نكرده بوده و چون داستان آدمكشى صمد خان بتهران ميرسد و ستار خان از سرگذشت برادر خود غفار خان و برادرزادگانش محمد خان و كريمخان كه روسيان بدار زدند آگاه ميگردد مرد شيردل بر آن مىشود كه دست گزند صمد خان را از تبريز بدور گرداند و بامامعلى پول و تفنگ داده روانه تبريز ميسازد كه اگر دست يافت صمد خانرا بكشد . امامعلى به تبريز آمده در كوه اينالى « 1 » ( عمونعلى ) جا ميگيرد و در آنجا كسان ديگرى از آزاديخواهان بودند كه بنگهدارى خود مىپرداختند . امامعلى نيز بايشان مىپيوندد و ديرى در آنجا بوده و فرصت مىجسته ، ليكن در اينميان برادرش از كار او آگاهى يافته و خود را بنزد صمد خان رسانيده و چگونگى را به او آگاهى داده و از او سيصد تومان پاداش گرفته و بدينسان پرده از روى كار امامعلى برداشته شده ، صمد خان پنجاه تن سرباز بر سر او فرستاد كه در كوه بجستجو پرداختند و براهنمايى برادرش او را پيدا كردند . كسانى كه با امامعلى بودند بگريختند ولى او چون گلوله خورده و زخمى شد دستگيرش كردند و به شهر آوردند و فرداى آن روز بدارش آويختند .\r\nچند روز ديگر يوزباشى تقى خيابانى ( بالاتقى ) را شبانه در ديه زرنه كشته روز پنجشنبه سوم مرداد ( دهم شعبان 1330 ) بشهرش آوردند و در قويون‌ميدانى بدار زدند . اين مرد يكى از سردستگان مجاهدان خيابان بود و ما دليريهاى او را در جنگهاى تبريز ياد كرده‌ايم . در جنگ با روس نيز پا در ميان مىداشت ولى چنان كه گفته‌ايم روز سوم ديماه كه جنگ با روسيان همانروز فرونشسته و گفتگوى آشتى در ميان ميبود او از ديدن تنهاى نميسوخته زنان و بچگانى كه روسيان در مارالان آتش زده بودند دلش سخت به درد آمد و بيكبار رشته خويشتندارى را از دست داد و خود پيش افتاده مردم خيابان را بسوى باسمنج كشانيد كه بروند و صمد خانرا به شهر آورند و چون به آنجا رسيد ساده‌درونانه چنين گفت : « با پاى خود آمده‌ام كه مرا بكشيد ليكن به شهر آمده نگزاريد روسيان زنان و بچگان بيگناه را كشتار كنند » از اين كار صمد خان ازو چشم پوشى نموده و ايمنى داد و او در شهر مىزيست ، ليكن رفيع الدوله و ديگران هر روز\r\n\r\n\r\n","description":"","footnote":"\r\n( 1 ) كوهى كه شمال تبريز را گرفته است و شهر از دامنه آن آغاز شده .\r\n","page_name":" 414 ","page_number":434},
  {"content":"\r\n\r\nبهانه ديگرى جسته ازو پول ميخواستند و كار را بجايى رسانيدند كه او ناچار گرديده در شهبندرخانه عثمانى بستى نشست . صمد خان چون اين را شنيد او را نزد خود خواست و انگيزه بستى نشستن را پرسيد . يوزباشى تقى چگونگى را بازگفت . صمد خان دوباره به او ايمنى داد و دست رفيع الدوله و ديگران را ازو كوتاه گردانيد . يوزباشى تقى آسوده شده بديه زرنه كه در اجاره خود مىداشت رفت و در آنجا به كار زندگانى پرداخت و بود تا اين زمان كه آگاهى از بيرون آمدن سپهدار از تهران بصمد خان رسيد و او آماده جنگ و ايستادگى مىشد ، گويا زنده ماندن چنين كسانى را بزيان كار خود ميشناخت . اينست دسته تفنگدارانى را فرستاد كه او را شبانه در ديه كشتند ، چگونگى اين كار دانسته نيست . كسانى مىگفتند او را در خواب يافته و ميان رختخواب كه دستش به روى سينه‌اش بوده تيرى زده‌اند كه دستش را سوراخ كرده و سينه‌اش را نيز شكافته . ديگران مىگفتند : بيدار شده و با ده تير زمانى بنگهدارى خود كوشيده تا با گلوله از پا درآمده . هرچه هست رختهايش را كنده و تن خون‌آلودش را با يك پيراهن و يك شلوار به روى چهارپايى انداخته به شهر آورده بودند و با دستور صمد خان او را در قويون‌ميدانى آويزان كرده و سربازانى براى نگهبانى گماردند كه مردم تماشايش كنند .\r\nيك كار زشت‌تر اين بود كه چون مردم بتماشا ايستاده بودند يكى از فراشان صمد خان بالايوزباشى نام به آن تن خونين نزديك شده و خنجر خود را از كمر درآورده شكم او را دريد و روده‌هاى او را بيرون ريخت . هركس از اين بدنهادى او در شگفت شد . « 1 » پدر يوزباشى تقى زنده بود و چون بدينسان پسر دلير خود را از دست داد شب‌ها در كوچه‌ها مىگرديده و ناله ميكرده و همى گفته « بالاتقى ! كجا هستى ؟ ! چرا نمىآيى ؟ ! چرا پاسخ نميدهى ؟ ! . »\r\nچنان كه گفتيم محمد وليخان در اينهنگام از تهران بيرون آمده بود . صمد خان\r\n\r\n\r\n","description":"","footnote":"\r\n( 1 ) چند سال ديگر كه دوباره در تبريز آزاديخواهان نيرومند گرديدند اين بالايوزباشى از ترس جان بمرند گريخته و خود را نهان كرده بود . مجاهدانى سراغش را گرفته بمرند رفتند و او را از نهانگاه درآورده ميان كوچه خونش ريختند و بتبريز بازگشتند .\r\n","page_name":" 415 ","page_number":435},
  {"content":"\r\n\r\nهمچنان سرباز ميزد و براى جلوگيرى آماده ميشد . انگليسيان به او پند ميدادند كه بدولت ايران فرمانبردارى نمايد . ليكن او گوش نميداد و بر آن بود كه تا مىتواند ايستادگى كند و پس از آن بخانه‌اى كه در نعمت‌آباد « 1 » براى خود درست كرده 36 - مشهدى عباسعلى قندفروش بالاى دار\r\nبود رفته به زير بيرق روس پناهد . آمدن سپهدار را كه تا امروز پنهان ميداشت و اگر كسى آن را به زبان مىآورد بدانسان مىآزرد كنون خود را ناچار ميديد آن را آشكار گرداند و باز دست بدامن ملايان و مردم شهر زده ايشانرا به كار انگيزد و چنين پيداست\r\n\r\n\r\n","description":"","footnote":"\r\n( 1 ) ديهى در نزديكى تبريز كه تابستانگاه كونسولگرى روس بوده .\r\n","page_name":" 416 ","page_number":436},
  {"content":"\r\n\r\nكه روسيان با آنكه در بيرون با واليگرى سپهدار همداستانى مينمودند از درون همچنان ناخشنود ميبودند و اينست صمد خان را از اينكارها بازنميداشتند . روز پنجشنبه سوم مرداد همانروزيكه بالاتقى را كشته بودند دسته‌اى از بازرگانان و ديگران را بباغ امير خواندند ، به اين عنوان كه درباره قاليهاى جوهرى رنگ در پيش صمد خان گفتگو خواهد شد ، ولى چون خوانده‌شدگان گرد آمدند و انجمن برپا گرديد جنرال كونسول روس نيز به آنجا رسيد و نخست او سر سخن را باز كرده داستان تاخت و تاز شاهسونان را كه اينهنگام تا چند فرسنگى تبريز مىچاپيدند بميان آورد و چنين گفت كه دولت روس ميخواهد كيفر سختى بايشان دهد . سپس صمد خان بسخن درآمده و از داستان واليگرى سپهدار گفتگو كرده از بازرگانان رأى خواست . پيداست كه هيچكسى نتوانستى پاسخى آزادانه گويد و چون كسانى از هواداران خود را بر انگيخته بودند آنان بسخن‌رانى پرداختند و ستايشهاى بسيار از صمد خان كرده و از آمدن سپهدار ناخرسندى نمودند ، و بر آن نهادند كه فردا همگى بتلگرافخانه انگليس رفته به تهران تلگراف كنند و بازگردانيدن محمد وليخانرا خواستار گردند . بدينسان نشست بپايان رسيد . فردا بدانسان كه نهاده بودند در تلگرافخانه انگليس گرد آمدند و بتهران تلگراف فرستادند و نامه‌هايى بكونسولگرىها نوشتند .\r\nدر شهر شور و جنبش ديگرى ديده ميشد و چنين ميگفتند كه سپهدار دوازده هزار سپاه آراسته و توپخانه همراه ميدارد و براى جنگ مىآيد . از اينرو آزاديخواهان شادى مينمودند و آنچه استوارى اين سخنان را مىرساند اين بود كه صمد خان تفنگ و افزار جنگ بكسان خود ميداد و بآمادگى ميكوشيد . چنين مىگفتند كه از روسيان توپ و تفنگ فراوان خريده است و در اين چند روزه خواهند آورد . كار بجايى رسيد كه حاجى ميرزا حسن مجتهد و حاجى ميرزا كريم امامجمعه و آقا ميرزا صادق و حاجى ميرزا ابو الحسن انكجى ( همان مجتهدى كه انجمن ايالتى را بتاراج داده بود ) در شهر نماندند و بديه‌هاى خود كه در پيرامون شهر مىداشتند رفتند و اين در نتيجه ترسى بود كه در دلهاى آنان پديد آمده بود و سود خود را در كناره‌گيرى ميدانستند . ولى ملايان ديگر در شهر بودند و صمد خان آنانرا به كار واداشت . بدينسان\r\n\r\n","description":"","footnote":"","page_name":" 417 ","page_number":437},
  {"content":"\r\n\r\nكه روز شنبه پنجم مرداد ( 12 شعبان ) كدخدايان كويها هركدام دسته‌اى از كوى خود روانه خانه حاجى ميرزا رضا كردند و چون انبوهى در آنجا گرد آمدند آهنگ مسجد صمصامخان كردند و آنجا را نشيمنگاه ساخته شور و خروش بنياد نهادند . نيز كسانى را از سيد و ملا ببازار فرستاده مردم را به بستن دكانها واداشتند و همه را بسوى مسجد كشانيدند .\r\nمسجد صمصامخان كه هميشه يكى از كانونهاى شور و خروش آزاديخواهان ميبود اين هنگام كانونى براى دشمنان آزادى گرديد . ديوارهاى مسجد كه آنهمه آواز آقا ميرزا حسين و شادروانان مير كريم و حاجى شيخ على اصغر را شنيده بود اين زمان آواز دشمنان آزادى را مىشنيد . همه گفتگو از اين بود كه سپهدار را نميخواهيم و از مشروطه بيزاريم و جز حاجى شجاع الدوله كسى ديگرى را بواليگرى نخواهيم پذيرفت و نكوهش‌هاى فراوان از مشروطه‌خواهان و مجاهدان مينمودند . با دست بيگانگان مىجنبيدند و غيرت و مردانگى را لگدمال مىساختند . روى نادانى سياه بادا !\r\nچند روز بدينسان گذشت و چون از تهران پاسخى نرسيد از روز پنجشنبه دهم مرداد مسجد آدينه را كه بزرگتر است نشيمنگاه گرفته كدخدايان مردم را دسته‌دسته به آنجا مىفرستادند . حاجى اسمعيل مدير « 1 » و ديگر بدخواهان مشروطه كاسه‌گردانى مينمودند و مردم را سرگرم ميداشتند . چون شور و خروش ساختگى و زوركى بود كه زور و ستم صمد خان آن را پديد آورده و با دست يكمشت نادانان فرومايه راه برده ميشد چيز بسيار خنك و سردى پديد مىآمد . اردبيلى كه خودش آن را با ديده ديده چيز بس شگفتى مىنگارد كه مىبايد آن را بدانسانكه نگاشته اوست در اينجا بياوريم .\r\nميگويد : « روز پنجشنبه كه ما را به مسجد جامع بردند و در نزديكى منبر در مقابل حاجى ميرزا رضاى مزبور جاى دادند كم‌كم مسجد مملو گرديد . اشخاصى كه با حاجى\r\n\r\n\r\n","description":"","footnote":"\r\n( 1 ) اين يكى از بدخواهان مشروطه و خود مرد بيشرمى بود و در تابستان سال 1290 كه محمد عليميرزا بايران بازگشت و در همه‌جا هواخواهان او جوش و جنبشى نشان مىدادند و هر روز دروغ‌هايى ساخته ميان مردم پراكنده ميكردند و در تبريز چند كسى را به اين گناه دستگير كرده و بسه پايه بستند يكى هم اين حاجى اسمعيل بود كه پس از تازيانه زدن از شهر بيرونش كرده بودند و اين زمان بازگشته و يكى از سرجنبانان دشمنى با آزادى خواهى شده بود .\r\n","page_name":" 418 ","page_number":438},
  {"content":"\r\n\r\nاسمعيل مزبور سرپا ايستاده مشغول نظم و تمشيت بودند بهركس از علماء و واعظين و ذاكرين اصرار و ابرام نمودند كه بالاى منبر رود كسى قبول ننمود بالاخره آقا مير على اكبر روضه‌خوان عرب را كه با هرسه زبان روضه ميخواند زوركى بالاى منبر فرستاده و آنمردك عوام اول مطلبى را كه عنوان كرد اين بود ايها الناس خلايق مثل رمه و گله گوسفند مىباشند براى رمه يكزاعى يعنى چوپان و شبان لازم است اعم از اينكه اين راعى سگ باشد اينست كه در كتاب شرح لمعه خوانده‌ام براى سگ شكارى در شرع خونبها معين كرده‌اند يعنى هرگاه كسى سك شكارى را مىكشد بايد خونبهاى او را به صاحبش بدهد . حالا فهميديد كه براى رمه راعى لازم است . . . الان برادر عوام من ! تو چه ميدانى آنسگ كه به جهت محافظت شما مىآيد از اين سگ بهتر باشد .\r\nمقصودش اين بود كه سپهدار كه از طهران حركت كرده بحكومت آذربايجان ميآيد از حاجى شجاع الدوله بهتر باشد . مرد احمق سپهدار و آقاى حاجى شجاع الدوله را سگ كرد بعد بغلط خود متنبه شده هرچه دست و پا زد كه به گفته خود پرده‌پوشى نمايد از بد بدتر گردانيد بعد از اينكه از منبر پايين آمد كربلاى مهدى بزاز شتربانى و مير على اكبر مكبر مجتهد و چند نفر از سادات سرخاب و شتربان سرپا ايستاده نطق هاى مضحك نمودند ، قدرى بمشروطه‌طلبان توپ و تشر بستند ، بعد ملا اسد اللّه روضه - خوان « 1 » . . . سر منبر رفته كاغذى بدست گرفته چند شعرى در خصوص آمدن سپهدار و ظلمهاييكه به اعتقاد ايشان از مشروطه‌خواهان باستبداديان در اين مدت وارد گشته با لحن خوش و مليح و غناى صريح شروع به خواندن نمود . يك فرد از اشعار كه در خاطرم مانده اينست ( مجتهد رشت را از ظلم و عدوان كشته‌اند - شيخ فضل اللّه را هم تير - باران كرده‌اند ) و بعد آنچه تر و خشك بر دهانش آمد در پشت سر مشروطه‌خواهان سر منبر بقالب زد . از جمله سخنان بيمعنى كه مير على اكبر عرب بر سر منبر بقالب زد يكى اين بود كه ايها الناس خدا مستبد است و پيغمبر و امير المؤمنين و ساير ائمه و علماء و مجتهدين مستبد هستند زيرا كه استبداد برأيه كار مىكند استبد ، يستبد استبدادا . . . »\r\n\r\n\r\n","description":"","footnote":"\r\n( 1 ) اكنون زنده است و در خيابان‌هاى تهران تسبيح بدست راه مىرود .\r\n","page_name":" 419 ","page_number":439},
  {"content":"\r\n\r\nببينيد چه كسانى با چه سخنانى به كار برخاسته بودند و آزادى كشور و توده را لگدمال مىساختند . اين بهترين نمونه است كه چون دست بيگانه بكشورى دراز گرديد به چه پستيها و نادانيها ميدان دهد و با دست چه فرومايگانى گلوى غيرتمندان را بفشارد . اين جوش و جنب بىمغز در تهران و ديگر جاها بسيار بزرگ نمودار شده و گاهى ميترسيدند كه مبادا دامنه آن تا خواستن محمد على ميرزا بايران كشيده شود و دوباره تكانى در همه‌جا ميان هواخواهان او پديد آورد .\r\nدر اين آشوب صمد خان از يكسو نيز بترسانيدن چشمها ميكوشيد و اين بود روز شنبه دوازدهم مرداد با دستور او دايى محمد را كه از مجاهدان بود به دار كشيدند و چون او مرد تناور سنگينى بود دوبار ريسمان پاره شد و به زمين افتاد و در هردوبار دويده و گرفته و باز بالاى كرسيش بردند .\r\nچنان كه گفتيم او از مجاهدان بنام مىبود و چون پس از چيرگى روسيان بيرون نرفته بود كسانى نزد صمد خان ميانجى شدند و او را با دادن هشتصد تومان پول از مرگ رها گردانيدند . صمد خان به او گفت از شهر بيرون نرود و او خود را به اعتماد - الدوله كه يكى از نزديكان صمد خان بود بسته نزد وى ماند ، و بود تا روز دوم يا سوم ديماه او را گرفتند و پس از زدن و سر شكستن بزندانش سپردند ، و در اين چند روزه بر آن ميكوشيدند كه پول‌هاى او را از دستش گيرند چنان كه هرچه در بانك و ديگر جاها داشت گرفتند و از كسانى كه طلبكار بود با شكنجه نام‌هاى ايشان را پرسيد ، و جاهاشان را دانسته و كسانى فرستاده و همه را ستدند و او را در درشگه نشانده و بخانه‌اش برده و آنچه پول در جايى نهان كرده بوده همه را پيدا نموده و برگرفتند . پس از اين كارها بود كه دوباره او را در درشگه نشانيده بازگردانيدند و از همان راه بپاى دار آوردند .\r\nاردبيلى كه اين داستان از يادداشت‌هاى اوست ميگويد : « او را چون از خانه‌اش مى آوردند زنان و فرزندان و خويشانش دانستند كه او را براى كشتن مىبرند ، دلسوختگان گرداگرد درشگه را گرفته و بسوك و شيون پرداختند و با او تا كشتنگاه آمدند و چنان مىناليدند و مىموييدند و خاك زمين را بر سرهاى خود ميريختند كه همه را بگريه انداختند » .\r\n\r\n","description":"","footnote":"","page_name":" 420 ","page_number":440},
  {"content":"\r\n\r\nببينيد يكدسته غيرتمندان بگناه جانفشانى در راه آزادى كشور با چه ستمهاى دلگدازى دچار آمدند ، ببينيد دغلكارى يكمشت بدنهاد چه نتيجه شومى به آن جانفشانيهاى مردانه مىداد .\r\nروز يكشنبه سيزدهم مرداد همچنان بازارها بسته و شور و خروش مسجد آدينه به حال خود ميبود . امروز كونسول روس بصمد خان آگهى داد كه دولت روس بواليگرى محمد وليخان در آذربايجان خرسندى داده او نيز بايد از در فرمانبردارى باشد . صمد خان ناگزير بود آن را بپذيرد ولى بهمدستى كونسول رويه ديگرى به كار داده و اعتماد - الدوله و ميرزا على اكبر خان منشى كونسولخانه را به نمايندگى از صمد خان و كونسول به مسجد فرستادند كه با زبان ديگرى مردم را پراكنده كنند . هنگام نيمروز بود كه اينان به مسجد درآمدند و در ميان شور و غوغاى مردم تا نزديكى ملايان رسيدند .\r\nاعتماد الدوله نوشته‌اى از صمد خان بيرون آورد و براى مردم خواند : در اين‌باره كه آمدن سپهدار نه براى واليگرى آذربايجان ، بلكه براى كارهاى سرحديست ، مردم شور و خروش را فرونشانند و آسوده و ايمن به كارهاى خود روند . ميرزا على اكبر خان نيز پيامى از امپراتور روس به مردم آذربايجان گزارد ، در اين‌باره كه مردم او را هميشه نگهبان خود دانند و ترس به خود راه ندهند . سپس او نيز خواستار گرديد كه هنگامه را بپراكنند .\r\nبدينسان مردم را از مسجد بيرون كردند و بازارها باز شد و كارها به راه خود افتاد و ملايان نيز بخانه‌هاشان رفتند . دستگاهى را كه خود درچيده بودند خود برچيدند .\r\nشنيد نيست كه در اين هنگام روزنامه‌اى بنام « فكر » در تبريز پراكنده مىشد كه صمد خان آن را بنياد نهاده و يك ارمنى بنام الكساندر آن را راه مىانداخت .\r\nكسانى كه ديروز روزنامه‌نويسى را يكى از گناههاى آزاديخواهان ميشماردند امروز خودشان روزنامه مىنوشتند . اگر كسانى شماره‌هاى آن روزنامه را ديده‌اند مىدانند كه چه رسوايى بوده . گذشته از آنكه سراسر روزنامه ستايش صمد خان و برويه نيك در آوردن ستمگريهاى او بود بيشرمانه دستورهاى سرداران قفقاز و تلگراف‌هاى\r\n\r\n","description":"","footnote":"","page_name":" 421 ","page_number":441},
  {"content":"\r\n\r\nپترسبورگ را در ميان « اخبار داخله » ميآورد . يك كلمه بگويم : سخنانى در آن نوشته ميشد كه بهاى خون نويسنده‌اش بود . اين را هم بايد دانست كه ارمنيان در اين هنگام آزادتر از ديگران مىبودند و به كارهايى كه ديگران راه نداشتند آنان برمىخاستند .\r\n37 - كشته چاپق محمد بر روى زمين\r\n\r\n","description":"","footnote":"","page_name":" 422 ","page_number":442},
  {"content":"\r\n\r\n\r\nگفتار يازدهم رسيدن سپهدار بتبريز\r\nچنان كه گفته‌ايم محمد وليخان روز بيست‌وهفتم تيرماه از تهران بآهنگ آذربايجان بيرون آمد . ولى چون بقزوين رسيد و داستان آشفتن تبريز و بسته شدن بازارها را شنيد در آنجا درنگ نمود و تا دوباره از باز شدن بازارها و آرامش شهر ايمن نگرديد روانه نشد ، در راه نيز آهسته مىرفت تا روز سىام مردادماه به باسمنج رسيد .\r\nاما در تبريز چون هنگامه مسجد آدينه بهم خورد و كوشش‌هاى صمد خان ناانجام ماند آزاديخواهان آن را از نيرومندى دولت و از استوارى كار محمد وليخان شماردند و در اميدهايى كه بآمدن سپهدار و رهايى آذربايجان از دست صمد خان و روسيان ميبستند دلگرمتر گرديدند و چون سپهدار از قافلانكوه فراتر رسيد بسيارى از ايشان به پيشواز شتافتند و او را با شكوه و پاسدارى بباسمنج رسانيدند . در اينجا نيز دسته‌هاى انبوهى كه از شهر رسيده و براى پذيرايى آماده ايستاده بودند از ديدن او و يارانش شاديها نمودند و نوازش و پذيرايى دريغ نگفتند . صمد خان نيز تا باسمنج پيشواز كرد و از در فرمانبردارى و فروتنى درآمد .\r\nسپهدار چشم ميداشت كه روسيان پس از گفتگوهايى كه كرده و پاداشى كه خواسته و گرفته بودند او را با ديده والى آذربايجان ببينند و پاس واليگريش دارند .\r\nاين بود خواستار گرديد كه عالىقاپو و ديگر سراهاى دولتى را كه از هشت ماه بازگرفته بودند رها كنند و چون اميد مىبست كه خواهند پذيرفت خواست تا تهى شدن آنها در باسمنج ماند و بمردم چنين گفت : « چون ماه رمضانست تا آخر آن به شهر نخواهم\r\n\r\n","description":"","footnote":"","page_name":" 423 ","page_number":443},
  {"content":"\r\n\r\nآمد » بدينسان تا چندى در باسمنج مىنشست و پس از آن ببارنج كه نزديكتر به شهر است درآمد . ولى چون روسيان پرواى او را نداشتند و خواهشش را نپذيرفتند چاره نديده به شهر درآمد و در خانه‌هاى كلانتر نشيمن گرفت .\r\nمردم اميدوار بودند كه صمد خان از شهر بيرون خواهد رفت و خود سپهدار كارها را در دست خواهد گرفت و اين نويدى بود كه روسيان بدولت داده بودند و ما در كتاب آبى مىبينيم كه گفتگوى رفتن صمد خان بروسستان در ميان بوده ، ليكن روسيان دوباره بنگهدارى او برخاسته نه تنها نگزاشتند از شهر بيرون رود ، نگزاردند كارها نيز از دست او گرفته شود . سپهدار و كسانش بودند و او و بستگانش نيز بودند .\r\nسپهدار به همه خواهش روسيان گردن ميگزاشت .\r\nبدينسان تير اميد آزاديخواهان به سنگ درآمد و از محمد وليخان چندان سودى بدست نيامده زيانش بيشتر گرديد . راست است كه پس از درآمدن او بتبريز دست صمد خان از كشتار كوتاه گرديد و تا آنجا كه ما دانسته‌ايم تا او در تبريز ميبود كسى با دست صمد خان كشته نشد ، ليكن گذشته از كسانى كه صمد خان پيش از درآمدن او بنام ترسانيدن چشمها كشته بود خود سپهدار يكمردى را بكشتن داد كه ارج صد مرد را داشت و او حاجى حسينخان مارالانى بود كه بدست روسيان سپرد و آنان بخوى برده و در آنجا بدارش كشيدند .\r\nما بارها نام اينمرد را برده‌ايم . در سال 1287 كه جنگ در تبريز درگرفت و در اندك زمانى كسانى بدليرى و جنگجويى نامور گرديدند و آوازه پيدا كردند اگر پنج تن از آنانرا در رده نخست شماريم اين حاجى حسينخان يكى از آنها بود و هميشه نامش بر زبانها ميرفت . « 1 » بويژه با پاكدامنى و نيكوكارى كه از خود مينمود و بمردم نه تنها آزار نميرسانيد دستگيرى و مهربانى نيز مينمود . آنهمه باغهاى ميوه و انگور كه در كوى مارالانست و در سراسر تابستان در زير دست حاجى حسينخان و مجاهدان او بود همه را نگه داشت و بهيچيك زيانى نرسانيد .\r\nدر آنسال ماه روزه بتابستان افتاده و بسيار سخت بود كه مجاهدان با آن گرفتارى -\r\n\r\n\r\n","description":"","footnote":"\r\n( 1 ) آنزمان هنوز حاجى نبود و حسينخان مالارانى ناميده مىشد .\r\n","page_name":" 424 ","page_number":444},
  {"content":"\r\n\r\nهايى كه مىداشتند روزه گيرند و با گرماى تابستان و گرمى سنگرها پانزده ساعت آب نخورند اين بود كمتر كسى روزه ميگرفت . ولى حاجى حسينخان روزه مىگرفت و با اينهمه از جنگ نيز بازنمىماند و روزى تشنگى چندان برو زور آورد كه بيتاب افتاد و با اينهمه روزه را نشكست . اين داستانهاى او بر سر زبانها ميرفت و از يك جوان جنگجويى اين اندازه پارسايى بر همه شگفت مىافتاد .\r\nپس از فرونشستن جنگ در سال 1288 حاجى حسينخان پى كارهاى خود رفت و چون مرد توانگر و ديندارى مىبود روانه حج گرديد و پس از بازگشت هم در پى كارهاى خود بود . ليكن چون سال 1290 فرارسيد و بار ديگر صمد خان بر سر شهر آمد در آن گيرودار نيز او از پيشروان جنگ بود . ولى دليرى و مردانگى او بيش از همه در جنگ چهار روزه با روسيان پديدار گرديد و نام و آوازه‌اش هرچه فزونتر شد .\r\nزيرا چنان كه گفته‌ايم روزهاى دوم و سوم و چهارم بيشتر جنگ از سوى مارالان پيش ميرفت كه حاجى حسينخان و دسته او ميكردند و بر روسيان گزند بسيار ميرسانيدند .\r\nآنسنگدلى را كه روسيان در كوى مارالان كردند و زنان و مردان بيگناه را كشتند و سوختند همه بكينه شكستهايى بود كه از حاجى حسينخان ديده بودند . چون به او دست نمىيافتند كينه از بىدست و پايان مىجستند ، چندتنى را كه ايشان دشمن خود ميشناختند و بنام ميشماردند يكى هم اينمرد دلير ميبود .\r\nبا اينهمه چون روسيان چيره درآمدند و مجاهدان ميخواستند از شهر بيرون روند حاجى حسينخان ساده‌دلانه بيرون نرفت . آقاى بلورى ميگويد : من سوار اسب شده و بمارالان رفته و با او ديدار كرده و چگونگى را گفتم و خواهش كردم كه با ما بيايد نپذيرفت و خونسردانه پاسخ داد كه ريش‌سفيدان كوى كه بباسمنج پيش حاجى شجاع - الدوله رفته بودند براى من زينهار ازو گرفته‌اند . اين نمونه ساده‌دلى اوست كه بزينهار صمد خان دلگرم كرد و در چنان هنگام بيمناكى از شهر درنرفت .\r\nولى سپس چون روسيان دست بگير و دار گشودند و كسانى را كه دهيك اين با آنان دشمنى نكرده بودند بدار كشيدند حاجى حسينخان بر جان خود ترسيده از شهر بيرون رفت ، ليكن اين‌بار نيز بجاى دورى نرفته به آباديهاى نزديك شهر از كندرود\r\n\r\n","description":"","footnote":"","page_name":" 425 ","page_number":445},
  {"content":"\r\n\r\nوزرنه و باسمنج پناهيد كه هميشه تفنگ بدوش ميگرديد و بنگهدارى خود ميپرداخت .\r\nگاهى نيز بمارالان آمده به خانه خويش سرميزد . بارها صمد خان و روسيان سراغ او را در نزديكى شهر گرفتند و دسته‌اى از سواره و پياده بگرفتارى او فرستادند ولى كارى نتوانستند . حاجى حسينخان گذشته از دليرى و بيباكى و چاپكى كه به آسانى خود را بيرون مىانداخت چون مرد نيكنامى بود هركسى او را دوست مىداشت و دشمنان مشروطه نيز بنگهدارى او ميكوشيدند ، چنان كه ديه كندرود كه از آن حاجى ميرزا حسن مجتهد بود و حاجى حسينخان بيشتر به آنجا ميپناهيد كسان مجتهد او را نگه مىداشتند و پاسبانى دريغ نميگفتند .\r\nباينسان مرد دلير هشت ماه خود را نگه داشت و دامن بدست دشمن نداد ، ولى چون آوازه آمدن سپهدار درگرفت و مردم همه او را رهانندهء آذربايجان ميشماردند و از نخست او را يكى از سرداران بزرگ آزادى شناخته و از كارها و حالش در سالهاى ديرتر آگاهى پيدا نكرده بودند حاجى حسينخان نيز او را جز يك سردار آزادى نمى - شناخت و چون آمدنش را شنيد از سادگى بىاندازه كه مىداشت و اينكه آزاديخواهان از دور و نزديك يكديگر را برادر ، و سرداران را همگى سرپرست خود ميشماردند بر آن شد كه بوى پناهد و چون سپهدار بسعدآباد ( يكفرسنگى باسمنج ) رسيد خود را به نزد او رسانيد و چگونگى را گفت و به پيرامونيان او پيوست . تا سپهدار در باسمنج بود از دستگاه او بيرون نرفت و با وى تا بارنج آمد . ولى در آنجا روسيان او را با كريمخان رشيد الدوله پسر عموى رحيمخان كه او نيز بسپهدار پناهيده بود خواستند و سپهدار هردو را گرفته نزد صمد خان فرستاد كه او نيز بروسيان سپرد . از اين كار مردم سخت رنجيدند ولى باز گمان كردند سپهدار برهانيدن آنان خواهد كوشيد و بيكبار از خوش‌گمانى درباره او برنگشتند . يك ماه بيشتر حاجى حسينخان و كريم خان در زندان بودند و گويا در آخرهاى شهريور بود كه روزى هنگام درآمدن آفتاب هردو را با بندهاى آهنين در پا بكالسكه نشاندند و يك دسته قزاق و سالدات با درفشهاى روسى در پيش و با كوس و شيپور و زيج گرد آنانرا گرفته و با همهمه و هياهو از شهر گذرانيده از راه پل آجى روانه گردانيدند . گفته ميشد ايشانرا به خاك روس مىبرند و در\r\n\r\n","description":"","footnote":"","page_name":" 426 ","page_number":446},
  {"content":"\r\n\r\nآنجا آزاد خواهند بود و اين مايه دلدارى براى مردم ميشد ، ليكن دو سه روز نگذشت كه دانسته شد آنها را بخوى برده‌اند ، در اين هنگام روسيان خوى را كانونى براى كار - هاى خود گرفته و دادگاه و داورانشان در آنجا ميبودند . پس از ديرى هم دانسته شد كريمخانرا رها كرده و حاجى حسينخانرا در آنجا بدار زده‌اند .\r\nبدينسان يكمرد دلير ديگرى قربانى نادانى سررشته‌داران گرديد . در تبريز مىگفتند سپهدار به حاجى حسينخان ايمنى داده بوده ، ولى من جستجو كرده‌ام سپهدار به او گفته بوده كه اگر روسيان ترا بخواهند من نخواهم توانست نگاهت دارم و بدست ايشان نسپارم و حاجى حسينخان يا از سادگى باور نميكرده كه همچون سپهدار مردى نتواند او را نگه دارد و يا از سختى كه در آن هشت ماه در دشت و بيابان كشيده بوده بستوه آمده و ديگر نميخواسته به آن زندگانى بازگردد هرچه هست از نزد او بيرون نرفت . بايد گفت حاجى حسين خان از سادگى خود بر سر دار رفت ، ولى سپهدار نيز كارنامه خود را سياه كرد . زيرا او مىتوانست حاجى حسينخانرا بگريزاند و ب گيلان و جاى ديگرى فرستد ، هم ميتوانست از سپردن او بدست روسيان خوددارى نمايد و از گزند و زيان نترسد . مردان نيك در راه نگهدارى يك سپرده از زيان و گزند نترسند چه رسد بنگهدارى يك پناهنده‌اى همچون حاجى حسينخان . از بس در ايران اين گونه نامردىها فراوان شده زشتى آن از ميان برخاسته هرگز از اين گونه گناهان نبايد چشم پوشيد . سپهدار و حاجى حسينخان هردو مرده‌اند و رفته‌اند ولى داورى تاريخ هميشه خواهد ماند .\r\nسپهدار را گفته‌ايم كه در تابستان سال 1290 رئيس الوزراء بود ولى چون در آن هنگام داستان بازگشت محمد عليميرزا رخ داد و در ايران دوباره تكانى پديد آمد و كينهء محمد على در همهء دلها بيدار گشت و در اين ميان دانسته شد او را با سپهدار پيوستگيهايى در ميان است سپهدار را از كار برانداختند و حاجى نجفقليخان بختيارى رئيس الوزراء شد . سپهدار از آنهنگام با آزاديخواهان دشمنى پيدا كرده و با بختياريان از در همچشمى و كينه‌جويى بود و چنان كه نوشتيم بيشتر از اين رهگذر بود كه او را به آذربايجان فرستادند و او در اينجا همچنان هوادارى از محمد عليميرزا مينمود و\r\n\r\n","description":"","footnote":"","page_name":" 427 ","page_number":447},
  {"content":"\r\n\r\nاينست حشمة الدوله و كسان ديگرى از پيرامونيان محمد على را همراه خود آورده بود . در اينجا نيز حاجب الدوله و برخى ديگر از نزديكان شاه به او پيوستند . آنچه مردم از سپهدار چشم مىداشتند همه وارونه آن درآمد و تبريز شهر آزاديستان به - يك بار كانون هوادارى از محمد عليميرزا گرديد . با آنكه محمد عليميرزا اين زمان از ايران بيرون رفته و ديگر اميدى ببازگشت او نبود اينان دست برنداشته از كوشش بازنمىايستادند . اين زمان زنجان نيز در دست اينان بود . زيرا سردار مؤيد برادر صمد خان در آنجا فرمانروايى داشت و او اگرچه خود مرد بىآزارى بود در هوادارى از محمد على و دشمنى با مشروطه پيروى از برادر خود ميكرد و اين بود كه در همان روزها دوباره تكانى در تبريز و زنجان بنام خواستن محمد على پديد آوردند كه نخست در تبريز امامجمعه و ديگر ملايان تلگرافى نوشته بسفارتخانه روس و انگليس در تهران فرستادند . نيز بقونسولخانه‌ها نامه نوشتند . سپس ملايان زنجان پيروى از ايشان كردند و تلگرافها و نامه‌ها فرستادند . اينها همه بانگيزش صمد خان و سپهدار ميبود و روسيان نيز در نهان پشتگرمى ميدادند .\r\nمستر تورنر كه ما بارها نام او را برده‌ايم در اين روزها ( در 14 مرداد ) بتبريز رسيده و زمانى در آنجا بوده و چون چيزهايى از ديدار خود مينگارد ما بهتر ميدانيم گفته‌هاى او را در اينجا ترجمه نماييم .\r\nميگويد : تبريز بيكبار در چنگ روسيان است ، همه بنيادهاى ارجدار شهر كه سربازخانه و نشيمنگاه فرمانروا ( عالىقاپو ) و اداره شهردارى و ارك در ميان آنهاست در دست ايشان مىباشد . سالداتها تا به دندان افزار جنگ پوشيده و در كوچه‌ها پراكنده و سرگرم دژخويى ميباشند . من با يك ايرانى از بازار ميگذشتم ناگهان دو تن سالدات خود را بميان ما زدند و همراه مرا سخت زده بدور انداختند و چون مرا نيز تكانى دادند و من برگشتم كه ببينم چيست ديدم مرد ديگرى را در پشت سرم زدند و برانداختند .\r\nمن دست بدوش يكى از آنان گزاردم و چون از روسى جز چند كلمه نمىدانستم بانگليسى او را نكوهش كردم . براى آنكه بدانيم تبريزيان چگونه با اين دژرفتاريها ميسازند ميبايد پيش‌آمدهاى هراس‌آور نه ماه گذشته را تا آنجا كه ميتوانيم بانديشه\r\n\r\n","description":"","footnote":"","page_name":" 428 ","page_number":448},
  {"content":"\r\n\r\nبياوريم . دوستان من در تبريز سركردگان روسى را ديده‌اند كه شلاق بدست راه ميروند و بهركه دستشان ميرسد بر سر و رو ميكوبند . من خودم در تهران يك روس را ديدم كه بر اسب چموشى سوار بود و بيكبار با شلاق بر سر يك درشگچى كوفت چرا كه اسب خود او بدرشكه برخورد . همان روس پيش از آن در راه با من رسيده و بد رفتارى دريغ نگفته بود ولى سپس چون دانست كه من انگليسيم از در پوزش درآمده بود .\r\nدر تبريز تاراج بيدريغ خانها بدستاويز آنكه مجاهدان در آنجا بوده‌اند و ربودن پول و كالا از دكانها يك كار روزانه براى روسيانست .\r\nسپهدار كه مستر مورگان شوستر سخنان بسيارى براى گفتن ازو دارد من او را در سىام جولاى در قزوين ديدم كه والى آذربايجان شده و روانه آنجا بود . پيداست كه شجاع الدوله از اينكه پشتيبانان روسى او گزارده‌اند سپهدار بجاى وى بيايد سخت برنجيد و چنين دانسته ميشد كه آن كار در نتيجه كوششهاى سروالتر تاونلى انجام گرفته .\r\nاو از گام نخست بجلوگيرى برخاست و چهارصد تن از بازرگانان تبريز را بر آن واداشت كه تلگراف بتهران فرستاده از پيش‌آمد رنجيدگى نمودند و نيز واداشت كه همگى گرد آمده و بىآنكه دلخواه خودشان باشد درباره واليگرى سپهدار ايستادگى نشان دادند . در نتيجه اين كارها دوبار بازار بسته گرديد و اين به زور فشار كونسول روس بود كه بار ديگر بازگرديد . كنون سپهدار رسيده و نخستين كار او اين بود كه بروسيان پيام فرستاد كه تا ايشان سراهاى دولتى را تهى نكنند او به شهر نخواهد درآمد همچنين باغ شمال را كه از سه سال باز لشگرگاه روسيانست بازخواست . نيز ارك و عالىقاپو را طلبيد .\r\nچون كونسول روس به اين درخواست او كه از هرباره بجا بود سر فرونياورد سپهدار با او رشته را بريده يكسر با تهران بگفتگو برخاست . اگر روسيان همچنان بىپروايى كنند و اين سراها را بدست سپهدار نسپارند ، بويژه نشيمنگاه فرمانروايى را ، همه گفته‌هاى ايشان درباره آنكه دست به روى تبريز نگزارده‌اند دروغ خواهد درآمد . راستى را هم اين يك دروغ بسيار بزرگ سياسى است كه روسيان بهانه ميآورند .\r\nهنگاميكه من از تبريز بيرون آمدم با يك افيسر بزرگ كه ببازرسى دسته‌هاى\r\n\r\n","description":"","footnote":"","page_name":" 429 ","page_number":449},
  {"content":"\r\n\r\nسپاهيان روسى در آذربايجان ( كه كنون شماره‌شان 25000 است ) ميرفت همراه شدم .\r\nاتومبيل از تبريز تا جلفا در جلو هريك از ايستگاه‌ها ميايستاد و افسر بازرسى ميكرد 38 - اين پيكره در ارومى برداشته شده ( گويا در سال 1288 ) و امير حشمت را با همراهان خود نشان ميدهد آنكه در دست چپ در كنار نشسته شادروان جهانگير ميرزا است\r\nكه هركدام تا چه اندازه گنجايش سپاه دارد و آن را يادداشت ميكرد . از سخنان\r\n\r\n","description":"","footnote":"","page_name":" 430 ","page_number":450},
  {"content":"\r\n\r\nاو پيدا بود كه چشم به راه رسيدن 12000 سپاهيان ديگر ميباشند . آيا اينهمه دسته‌هاى روزافزون براى چيست ؟ . تا اينجاست سخن مستر تورنر .\r\nيك پيش‌آمد ديگر آذربايجان در اين هنگام جنگهاى سختى بود كه ميانه شاهسونان با روسيان ميرفت . چنان كه گفتيم شاهسونان بتاخت و تاراج پرداخته تا نزديكيهاى تبريز پيش مىآمدند و شايد اين كار را بانگيزش خود روسيان مىكردند .\r\nزيرا يكدسته مردم دژآگاه و لگام گسيخته به آسانى مىتوانستند فريب بيگانگان را خورند . در جاييكه ملايان بدانسان افزار دست روسيان شده بودند از شاهسونان چه دورى مىداشت ؟ ! هرچه هست روسيان تاخت و تاز ايشان را دستاويز گرفته دسته‌هاى ديگرى از قزاق و سالدات بآذربايجان آوردند و با شاهسونان بجنگ برخاستند و تا ديرزمان جنگ و خونريزى در ميانه ميرفت و شاهسونان در اين هنگام دليرى بسيار از خود مينمودند چنان كه داستانشان هميشه بر زبانها ميرفت . و ما چون چگونگى آن جنگها را نميدانيم وانگاه چندان چيز ارجدارى نمىشماريم اينست به اين اندازه ياد آورى بسنده ميكنيم .\r\n\r\n","description":"","footnote":"","page_name":" 431 ","page_number":451},
  {"content":"\r\n\r\n\r\nگفتار دوازدهم پيش‌آمدهاى ارومى و كشته شدن مشهدى اسمعيل\r\nمىبايد در اينجا رشته داستان تبريز را بريده و بازپس گرديده و بمجاهدان كه در راه گزارده‌ايم پردازيم و چنان كه گفته‌ايم پيش‌آمد گيلان را بنگاريم و بتهران و پيش‌آمدهاى آن درآييم . ليكن چون تاكنون به ارومى نپرداخته‌ايم و از مشهدى اسمعيل كه از دليران و آزادىخواهان آنجا مىبود و با دستور صمد خان ، بلكه با دستور خود روسيان با حال دلگدازى از درخت آويخته شد يادى نكرده‌ايم اينست در اين گفتار به ارومى و پيش‌آمدهاى آنجا مىپردازيم تا سپس بداستان‌هاى ديگر برسيم .\r\nيكى از شهرهاى آذربايجان كه از سال 1285 ( سال نخست جنبش آزادى ) جوش و تكان در آنجا پيدا شد ارومى بود كه به پيروى از تبريز مجاهدان جانباز در آنجا پديد آمدند و روزنامه برپا گرديد و كسانى از ملايان بنام ، بهوادارى از مشروطه و يا بدشمنى با آن برخاستند و در منبرها بستايش و يا نكوهش آن كوشيدند چنان كه ما از آنان نام آقاى عسكرآبادى و حاجى ميرزا ابو القاسم را شنيده‌ايم كه آن يكى هوادار مشروطه و اين يكى بدخواه آن بوده .\r\nپس از تبريز و خوى ارومى سوم شهر آذربايجان بود كه كانون جنبش بشمار ميرفت . ليكن چون در آنهنگام داستان كشاكش مرزى ميانه ايران و عثمانى پيش‌آمد و دولت عثمانى سپاه بكناره‌هاى ايران آورد و كردان را بتاخت و تاراج آبادىها شورانيد ارومى در سايه نزديكيش بمرز گزند بسيار ديد و گرفتارى پيدا كرد كه ما اندكى از آن را در تاريخ مشروطه ياد كرده‌ايم .\r\n\r\n","description":"","footnote":"","page_name":" 432 ","page_number":452},
  {"content":"\r\n\r\nاز تهران كميسيونى براى گفتگو با نمايندگان عثمانى فرستادند و اينان در ارومى گرد آمدند و محمد عليميرزا فرمانروايى آنجا را نيز بحاجى محتشم السلطنه رييس كميسيون واگزاشت و اين بود چون در تهران مجلس بسته گرديد آقاى حاجى محتشم السلطنه نيز انجمن آنجا را بست و دستگاه مشروطه را برچيد . با اينهمه آزاديخواهان بيكبار از كار نايستادند ، هنگاميكه در خوى با كردان و ديگران جنگ مىرفت مشهدى باقر خان و مشهدى اسمعيل و آقا ميرزا محمود كه سردسته مجاهدان ارومى مىبودند با دسته‌اى به يارى عمواغلى و امير حشمت رفتند و تا ديرى در آنجا بودند . سپس نيز چون امير حشمت از خوى آهنگ ارومى كرد و آنجا را بگشاد و حاجى محتشم السلطنه را بسلماس برد دوباره آزادى در آنجا برپا گرديد و آزاديخواهان به كار افتادند . ما چون اين داستان‌ها را نيك نميدانيم بكوتاهى از آنها ميگذريم و به پيش - آمدهاى سال 1290 ميپردازيم .\r\nدر آنهنگام كه روسيان در تبريز جنگيده و آن دژرفتاريها را ميكردند ارومى را بىبهره نگزاردند . نخست داستان اشرف‌زاده پيش آمد . اينجوان از مردم تبريز و از خاندان توانگرى بود ، برادرش منشى كونسولخانه فرانسه و مرد آسايش‌خواهى بود ، ولى اين شور آزادى در سر داشت و از خاندان خود بريده و بآزاديخواهان پيوست و چون جوان دانشمندى بود و زبان‌هاى فرانسه و روسى را ميدانست گاهى در روزنامه - ها چيز مىنوشت و اينهنگام كه در ارومى ميبود و در گمرك آنجا كار ميكرد بيك كار بسيار بيمناك و بيهوده‌اى برخاست ، كاريكه سودى به كسى نداشت و به خود او زيانها داشت و آن اينكه كابين نامه‌اى بنام محمد عليميرزا و نيكولا امپراتور روس نوشت و آن را در روزنامه فروردين كه دارنده‌اش آقاى ميرزا حبيب اللّه آقازاده بود بچاپ رسانيد .\r\nروسيان كه در آن روزها بىدستاويز بمردم مىپيچيدند و آزار و گزند دريغ نميگفتند پيداست كه از اين كار او چشم نپوشيدندى . گويا روز بيست‌ونهم آذر ( همان روزيكه در تبريز جنگ آغاز شد ) بود كه سالدات فرستاده و اشرف‌زاده را گرفته و بلشگرگاه خود بردند و او را ببازپرس كشيدند . او كه كار بدى كرده و درخور نكوهش بود با دليرى و مردانگى كه در برابر بازپرس و شكنجه روسيان نشانداد خود را از نكوهش بيرون\r\n\r\n","description":"","footnote":"","page_name":" 433 ","page_number":453},
  {"content":"\r\n\r\nآورد ، زيرا روسيان چون پرسيدند انكار نكرد و چون بازخواست كردند گفت اينجا كشور ماست و ما آزاديم . روسيان او را بچهارپايه بسته چندان چوب به پشتش زدند كه از خويش رفت و چون به خود آمد يادش دادند بگو نفهميدم و آمرزش بخواه گفت فهميده‌ام و آمرزش نميخواهم . دوباره چندان زدند كه بيهوش شد ولى باز همچنان ايستادگى نمود و بار سوم چوب بسيار زدند و با بدترين حالى رهايش كردند . پس از اين پيش‌آمد از گمرك او را بيرون كردند و جوان بيچاره ناگزير شد خسته و دلسوخته از ارومى بيرون رود و چون بسلماس آمد مجاهدان تبريز در آنجا مىبودند او نيز بايشان پيوست و به خاك عثمانى رفت .\r\nپس از آن چون روسيان در تبريز بر مجاهدان چيره درآمدند و كارهاى آذربايجان را بدست گرفتند و صمد خانرا به شهر آوردند پيداست كه ميبايست در ارومى و همه‌جا آزاديخواهان را براندازند و چشمهاى مردم را بترسانند . در ارومى اينزمان فرمانروا اجلال الملك مىبود و چنان كه بارها نوشته‌ايم او از شمار مشروطه‌خواهان و در ميان آنان مىبود . ولى هميشه دورانديشى مينمودى و با دشمنان مشروطه راه ميرفتى . در اينجا نيز خواست با روسيان و صمد خان راه رود ، روزهاى نخست راه بسته و سيمها گسسته ميبود و آگاهى درستى از تبريز نميرسيد ولى آزاديخواهان ميدانستند كه چيزهايى در تبريز رو داده و نگران و بيمناك مىايستادند ، كم‌كم آگاهى آمد و چگونگى از پرده بيرون افتاد . مجاهدان كه از تبريز گريخته و بسلماس رسيده بودند امير حشمت ميخواست با رومى رود و بتلفن گفتگو با اجلال الملك كرد و خواهيم آورد كه چه در ميانه ايشان گذشت . پيدا بود كه در ارومى نيز كارهايى پيش خواهد آمد و اين روز هفدهم ديماه بود كه بگير و ببند آغاز شد . نخست اجلال الملك به كار برخاست و سپس روسيان كسانى را گرفتند . اجلال الملك از پيش پيام بآزاديخواهان فرستاد كه روسيان شما را خواسته‌اند و من ناگزيرم خواهش آنانرا انجام دهم اگر توانيد خود را بيرون اندازيد . كسانى آن را شنيدند و خود را بيرون انداختند و يا بشهبندرخانه عثمانى پناهيدند . عثمانيان در ارومى سپاه ميداشتند و شهبندر نه تنها آزاديخواهان را مىپذيرفت خود سپاه فرستاده آنانرا از خانه‌هاشان تا شهبندر خانه مىآورد . اين بود\r\n\r\n","description":"","footnote":"","page_name":" 434 ","page_number":454},
  {"content":"\r\n\r\nكسانى از آقازاده دارندهء فرودين و مشهدى باقر سردسته مجاهدان و چند تن از بازرگانان كه بآزاديخواهى شناخته بودند هر يكى از راهى خود را بشهبندرى رسانيدند و زينهار يافتند . از آنسوى كسان اجلال الملك مشهدى اسماعيل سردسته مجاهدان و حاجى اتاكشى بيك مؤيد التجار و برخى ديگر را گرفتند و سپس خود روسيان آقاى ابو طالب عليزاده و حاجى سيد حسين ملك التجار و حاجى عباسقلى وكيل التجار و برخى ديگر از شناختگان را از خانه‌هاشان گرفتند و به لشگرگاه خود برده و بند كردند . اينان هر يكى سرگذشت جدايى دارند و عليزاده از دژرفتارى روسيان با گرفتاران داستان دلسوزى سروده . ولى داستان مشهدى اسماعيل از همه دلسوزتر است . او را ده روز كمابيش در ادارهء فرمانفرمايى نگه داشتند و سپس چون كنسول خواست او را بكونسولخانه فرستادند ، ده روز نيز در آنجا بود . روسيان او را زنده نگزاردندى . يكمرد دلير و بنامى بدترين دشمن ايشان بشمار ميرفت ، ولى دادگاه و داورانى بآنسان كه در تبريز درست كرده بودند در ارومى نميداشتند و اينست دست نگه ميداشتند و بيگمان با دستور خود آنان بود كه صمد خان ويرا از اجلال الملك خواست و او را از كونسولگرى خواسته بيكدسته سواران قراجه‌داغى سپرد كه ويرا بتبريز برند . مشهدى اسماعيل ميدانست كه چون بتبريز رسد در زمان كشته خواهد شد و بدادرسى اميد نميداشت و اين بود شباهنگام آهنگ خودكشى كرد و چون دسترس بافزارى نداشت با يك كارد از كار افتاده كندى رگهاى گردن خود را بريد و چون با آن نتوانست بيكبار خود را آسوده گرداند سواران كه پاسبانش مىبودند از چگونگى آگاه شدند و جلوگيرى كردند و پيش‌آمد را با جلال الملك آگاهى دادند و او با تلگراف صمد خان را آگاه گردانيد و چون او را با حالى كه داشت نتوانستندى بتبريز رسانيد صمد خان دستور داد در همانجا بدارش زنند و گويا روز نهم بهمن ماه ( دهم صفر ) بود كه در ميدان توپخانه ريسمانى از درخت توت آويختند و مرد دلير را با گلوى نيم بريده بميدان آوردند و ريسمان بگردنش انداخته بيجان ساختند . ارومى بدينسان يكقربانى شايسته‌اى در راه آزادى داد .\r\nكسانى كه در لشگرگاه روس ميبودند هركدام پس از چندى رنج و بند آزاد\r\n\r\n","description":"","footnote":"","page_name":" 435 ","page_number":455},
  {"content":"\r\n\r\nشدند و آنان كه در شهبندرى ميبودند كم‌كم بيرون رفته هر يكى خود را بجايى رسانيدند .\r\nاجلال الملك تا چندى فرمانروايى داشت تا با صمد خان رشته را بريد و از كار كناره گرفته روانه تهران گرديد و والى نامى از مردم خود ارومى بجاى خود او نشست كه او را نيز با آزاديخواهان داستان‌هايى هست و ما در جاى خود آن را ياد خواهيم كرد .\r\n39 - شادروان مير كريم بزاز\r\n\r\n","description":"","footnote":"","page_name":" 436 ","page_number":456},
  {"content":"\r\n\r\n\r\nگفتار سيزدهم كوچندگان\r\nكنون بداستان كوچندگان يا مجاهدانى كه از تبريز بيرون رفتند ميپردازيم .\r\nچنان كه در آخر بخش اول اين تاريخ گفتيم چون با روسيان پس از چهار روز جنگ چنين نهاده شد كه مجاهدان هركه خواست از شهر بيرون رود و هركه نخواست تفنگ و فشنگ پس داده به كار خود پردازد و يكدسته از سرشناسان ايشان با بستگان خود در ششكلان گرد آمده سخن بر آن نهادند كه از شهر بيرون روند و شب چهارشنبه پنجم ديماه 1290 پيش از دميدن آفتاب راه افتادند ، نيز گفتيم ما همگى آنان را نمىشناسيم و كسانى كه ميشناسيم اينان بودند كه نام ميبريم :\r\nامير حشمت « 1 » ، حاجى ميرزا آقا بلورى « 2 » ، مشهدى محمد على خان « 3 » ، اسد آقا خان « 4 » ، ابراهيم آقا « 5 » ، حاجى خان پسر على مسيو « 6 » ، حاجى بابا خان اردبيلى « 7 » ، ميرزا احمد خان معاون كلانترى بازار « 8 » ، ميرزا آقا مدير ناله ملت « 9 » ، فارس الملك ، صولت السلطان ، هاشم خان ، نصرت اللّه خان « 10 » ، حسن آقا قفقازى ، عليزاده خيابانى ، ملا على ضرغام ، سيد كاظم يكانى « 11 » ، سلطانعلى ، يوسفخان ، ميرزا حسين اردبيلى ، محرم « 12 » ، ابش ، عزت « 13 » ، بالا بيك حسين زاده ، غلام آقا ، غلام آقا ( يكى ديگر ) ، مشهدى تقى ، چند تن از قره‌بلاغيان كه نامهاى\r\n\r\n\r\n","description":"","footnote":"\r\n( 1 ) كنون در تهران است آقاى ابو الحسن نيسارى .\r\n( 2 ) كنون در تبريز است .\r\n( 3 ) كنون در تبريز است آقاى محمد على آذر .\r\n( 4 ) در ساوجبلاغ كشته شده .\r\n( 5 ) كنون در قفقاز است\r\n( 6 ) كشته شده .\r\n( 7 ) كشته شده .\r\n( 8 ) در تهرانست سرهنگ احمد حكيمى .\r\n( 9 ) درگذشته است .\r\n( 10 ) اين چهار تن خويشان امير حشمت‌اند\r\n( 11 ) همان روز به يارى تبريز آمده بود .\r\n( 12 ) اين چهار تن از كسان ابراهيم آقا بودند\r\n( 13 ) اين دو تن از دسته حاجى بابا خان بودند .\r\n","page_name":" 437 ","page_number":457},
  {"content":"\r\n\r\nايشان را نميدانيم . اينان از مجاهدان بودند . از ديگران آقايان امير خيزى و يكانى .\r\nچنان كه گفته‌ايم يكتن روسى نيز با آنان بوده .\r\nچگونگى بيرون رفتن اينان را گفته‌ايم ، در اينجا آنچه بايد گفت آنست كه اينان كه چند سال در جنگ بسر برده و هميشه فيروز و نيرومند بوده و دست بدارايى مردم بازداشته بودند و در روزهاى آخر سراسر بازار تبريز با بانك‌هاى روس و انگليس سپرده باينان بوده كنون كه از شهر بيرون ميرفتند بيشتر اينان تهيدست بودند و اين نمونه پاكدامنى ايشانست . اين را در جاى ديگر نيز گفته‌ايم كه بسيارى از مجاهدان كه از شهر بيرون نرفتند و بدانسان بگير روس و صمد خان افتادند از رهگذر تهيدستى بود . مشهدى محمد عليخان ميگويد : من و اسد آقا خان دو تن در يك جا صد و بيست و هشت ريال پول داشتيم . مىگويد حاجى خان پسر على مسيو چون پول نتوانسته بود همراه بياورد گوشواره‌هاى زرين همسر خود را آورده بود كه در راه بفروشد . بدينسان يكدسته غيرتمندان با دل شكسته و دست تهى از شهر بيرون ميرفتند .\r\nاينان ميبايست از رود اجى بگذرند و چون پل در دست روسيان بود بالاتر از آن از جايى كه كومورچايى ناميده شود بگذشتند و چنان كه نوشته‌ايم در آن هنگام روسيان از سر پل اندك شليكى هم كردند ولى مجاهدان پروا نكردند و دو تن از آنان كه به آب افتاده و با اسب در غلطيدند آنان را هم درآوردند و از آب بگذشتند ، ديه شرينجه كه در سر راه بود نيمساعت در آنجا ايستادند تا آنان كه پس‌مانده‌اند برسند و چون از آنجا روانه گرديدند هنگام پسين به الو كه ديهى از قره‌داغ است و در اجاره صولت السلطان بود رسيدند . شب را در آنجا آسودند و ميهمان صولت بودند . امير حشمت ميگفت جايى را در اين نزديكى نشيمن گرفته و سنگر بسته بنگهدارى خود پردازيم و بجاى ديگر نرويم . ولى ديگران خرسندى ندادند و پافشارى نمودند كه آهنگ خاك عثمانى كنند فردا نيز تا پسين در آنجا ماندند و چون ميدانستند فداييان ارمنى با سردسته‌شان قره‌بابا در دو فرسخى در ديه مجونبارند كس فرستاده بايشان آگاهى دادند كه اگر رفتن بخواهند همراهى كنند . آنان پاسخ فرستادند كه خواهند رفت و در ديه خود آماده‌اند تا اينان رسند و باهم راه بيفتند .\r\n\r\n","description":"","footnote":"","page_name":" 438 ","page_number":458},
  {"content":"\r\n\r\nهنگام پسين از الو بيرون آمدند و روانه مجونبار گرديدند و آفتاب تازه فرورفته بود كه به آنجا رسيدند و چون برف و كولاك سختى درگرفته بود اينان ميخواستند شب را در مجونبار مانند ، ليكن فداييان چون آماده ايستاده و همين كه اينان رسيدند راه افتادند در آنجا نمانده آهنگ‌ساز كردند . ما داستان اين فداييان را نوشته‌ايم كه چون در تابستان گذشته صمد خان برسر تبريز آمد و جنگها با او رفت و سپس نيز داستان التماتوم روس پيش آمد و بيش از همه در تبريز بيم جنگ مىرفت و در آغاز كار در تهران همه دسته‌ها از دموكرات و اعتدالى و ديگران روى ايستادگى نشان مىدادند و ارمنيان نيز با ايشان بودند در آن هنگام يفرمخان و دسته داشناكسيون خواستند در تبريز دسته آبرومندى از ارمنيان براى همدستى در كارهاى آزاديخواهى پديد آورند و براى اين كار پولى از تهران فرستادند و دوما را كه در تبريز قره‌بابا ناميده مىشد براى سر پرستى روانه كردند و او هنگاميكه آمد به كار برخاست و دسته‌اى آراست كه نخست همدستى با مجاهدان مىنمودند ، ليكن سپس چون در تهران شور و جنبش رنگ ديگرى به خود گرفت و يفرمخان از انديشه ايستادگى درگذشت اينان هم بپيروى از تهران پا كنار كشيدند و چون در تبريز هرزمان بيم جنگ ميرفت دو روز پيش از آنكه زد و خورد آغاز شود دوما دسته خود را برداشته از شهر بيرون رفت و در مجونبار درنگ نمود و كنون با آنكه جنگى با روس نكرده بودند بر جان خود مىترسيدند و همراه مجاهدان روانه گرديدند . شماره آنها چهل و پنج يا چهل و شش تن بود ولى همگى مردان جنگ ديده و آزموده‌اى بودند و افزار جنگ و سفر را در دست داشتند . هر يكى تفنگ و پنج تيرى با دو قطار فشنگ بر دوش و ده تيرى بر كمر و اسب رهوارى زير پا و ياپونچى بدوش ميداشتند .\r\nچون از آنجا روانه گرديدند پس از يك ساعت بسار رسيدند و شب را در آنجا ماندند . ماسار و مجونبار را نوشته‌ايم كه در سال 1287 چون تبريز با محمد على - ميرزا مىجنگيد سامخان و برادرش با سواران خود بر اين آباديها ريختند و پس از زد و خورد كه دسته‌اى از ارمنى و مسلمان كشته شدند بر آنها دست يافتند و تاراج كردند . در سار هنوز نشانه‌هاى ويرانى پديدار مىبود .\r\n\r\n","description":"","footnote":"","page_name":" 439 ","page_number":459},
  {"content":"\r\n\r\nفردا آدينه هفتم ديماه از سار روانه گرديدند و چون آهنگ خاك عثمانى داشتند و مىبايست برگردند و از راه شوسهء جلفا و تبريز گذشته از ميانه آرونق روانه شوند آهنگ امند كردند و پس از فرورفتن آفتاب بود كه به آنجا رسيدند و شام را در آنجا خورده باز سوار شدند كه راه شوسه را شب بگذرند ، و چون راه شوسه در دست روسيان ميبود و اين زمان پياپى دسته‌هاى سالدات و قزاق از جلفا رو بسوى تبريز مىآمدند و كمتر زمانى راه تهى ميبود خود را سخت مىپاييدند و سردستگان پياپى ميسپاردند كه آرام رويد و آوازى در نياوريد و آتشى نيفروزيد . بدينسان مىآمدند تا در نزديكى الوار از راه شوسه گذشتند و اندكى آسوده شدند ، و چون به بكجه‌خواتون رسيدند مشهدى محمد على خان و اسد آقا خان و ابراهيم آقا و ارمنيان نماندند و همچنان روانه گرديدند . ولى امير حشمت و ديگران فرود آمده بازماندهء شب را در آنجا بسر بردند ، و روز چون برخاستند و روانه گرديدند و در شبستر با پيش‌آمدى روبرو شدند و آن اينكه چون مشهدى محمد على خان و يارانش جلوتر رفته بودند به گمان آنكه از اين سو رفته‌اند و راه ايمن است بىهيچ نگرانى اسب مىراندند و چون به شبستر رسيدند از ميان آبادى روانه گرديدند ولى هنوز تا بپايان نرسيده بودند كه ناگهان آواز شليك برخاست و گلوله‌ها در هوا پريدن گرفت . جلال لشگر نامى از سوى صمد خان در اينجا مىبوده و كسانش مىخواستند جلو اينان را گيرند و يا گزندى رسانند . ولى كارى نتوانستند و اينان خود را بشتاب از آبادى بيرون انداخته و در جايى ايستادند و چند تيرى هم ايشان انداختند و دو تن از سواران جلال لشگر را دستگير كرده و اسب‌ها و تفنگ‌هاشان گرفتند . بدينسان زد و خورد بپايان رسيد و از آنجا روانه گرديدند و هنگام نيمروز بشيخ ولى رسيده پايين آمدند و ناهار خورده بياسودند .\r\nپذيرايىها و خوشرويىهاى مردم در اينجا پيش آمد شبستر را از يادها برد چنان كه شيوه بيشتر ايرانيانست مهمان‌نوازى و پذيرايى دريغ نگفتند . نايب نامى كه امير حشمت و چند تن ديگر از سردستگان در خانه او فرودآمده بودند هنوز نامش برسر زبانهاست و پذيراييها و خوشرويىهاى او از يادها نرفته . شب را نيز در اينجا ماندند و مشهدى محمد على خان و همراهان او كه از پيش رفته بودند كاغذ از ايشان رسيد و\r\n\r\n","description":"","footnote":"","page_name":" 440 ","page_number":460},
  {"content":"\r\n\r\nدانسته شد شب راه را گم كرده و شبستر را نديده و بكوشك كافى الملك رفته‌اند . پاسخ نوشتند كه ايشان نيز به شيخ ولى آيند . فردا يكشنبه نهم ديماه ناهار را نيز در شيخ ولى خوردند و چون مشهدى محمد على خان و همراهانش رسيدند از آنجا بيرون آمده و روانه گرديدند و چون از تسوج مىگذشتند رشيد نظام مرندى با يكدسته سواران صد تن كمابيش در آنجا بود و به آهنگ جلوگيرى پيش آمد و اندك تيراندازى در ميانه رخ داد . ولى زود خوابيده و كوچندگان نايستاده روانه گرديدند و شب را بآلماسراى رسيده در آنجا ماندند . در آلماسراى امامعلى خان نامى از دوستان ديرين ستار خان سردار بوده و با اينكه در اينهنگام خودش در آنجا نبود زنش آقايان يكانى و امير خيزى و ديگران را بميهمانى خواند و پذيرايى كرد .\r\nدوشنبه دهم ديماه ( روز عاشورا ) از آلماسراى بيرون آمده روانه گرديدند و چون بصوفيان رسيدند اندكى آسودند و ناهار خوردند و روانه شدند و شب را بسلماس رسيدند . در اينجا آسوده‌تر بودند . زيرا در سلماس آزاديخواهان فراوان بودند و آنگاه تا مرز عثمانى چندان دورى نداشتند . حاجى پيشنماز و برادرش صدر الاسلام و ديگران به پذيرايى برخاستند و هريكى چندتنى را به خانه خود بردند . شش روز در اينجا ماندند و چون عثمانيان بعنوان كشاكش مرزى سپاه بچهريق آورده بودند كسى را نزد سركرده آنان فرستاده و چگونگى كار خود را و اينكه با روس جنگيده و از تبريز بيرون آمده‌اند آگاهى دادند و پرسيدند كه آيا مىتوانند به خاك عثمانى پناهند ؟ . يكدسته همچنان خواهان رفتن به خاك عثمانى مىبودند ولى امير حشمت خرسندى نمىداد و مىخواست در جايى ايستند و بنگهدارى خود كوشند و يا روانه تهران گردند .\r\nهنوز تا اينجا آگاهى از پيش‌آمدهاى تبريز پس از بيرون آمدن خودشان نيافته بودند و گاهى مىشنيدند صمد خان را به شهر راه نداده‌اند و دولت ايستادگى سختى نموده و از تهران فرمانروايى فرستاده كه كارهاى شهر را بدست گيرد . اين گفته‌ها اميدى در دلها پديد آورده كسانى پشتشان بهوادارى دولت و نگه‌دارى آن گرم ميشد و چنان مىپنداشتند كه اگر بتهران روند و يا در جايى ايستند و خود را نگه دارند دولت نيز پشتيبانى كند . برخى بانديشه ديگر برخاستند و آن اينكه در جايى ايستند\r\n\r\n","description":"","footnote":"","page_name":" 441 ","page_number":461},
  {"content":"\r\n\r\nو مجاهدان را از هرسو بر سر خود گرد آورند و دوباره با روسيان بجنگ برخيزند و اين انديشه چندان دور نمىنمود ، زيرا گذشته از اينكه خود اينان چند صد تن مردان جنگ‌آزموده و دليرى مىبودند و در سلماس نيز آزاديخواهان بايشان پيوسته بودند سيد كاظم يكانى بخوى رفت و يكانيان را از آقا ميرزا نور اللّه خان و قوچعليخان و بخشعليخان و ديگران تا پانصد تن بسلماس آورد . اينان همگى مردان جنگ ديده و جانفشانى بودند و اگر پشتيبانى از دولت ديدندى و يا يك سرپرست كاردانى داشتندى راستى را به كارهاى بس بزرگى برخاستندى . آنكه دست و پاى اينان را مىبست دورنگى سررشته‌داران و روى سردى بود كه هميشه باينان نشان مىدادند . امير حشمت خواست با اجلال الملك گفتگو شود و اگر او همراهى نمايد همگى با رومى روند و آنجا را كانونى سازند و بار ديگر با روسيان بجنگند و چون ميرزا آقا مدير ناله ملت با اجلال الملك دوستى مىداشت او را با آقاى امير خيزى به تلگرافخانه فرستادند كه اجلال الملك را بپاى سيم خواسته با او گفتگو نمايند . پيداست كه اجلال الملك آن را نپذيرفتى و در پاسخ تلگراف آمدن صمد خان را به تبريز و چيرگى روسيان را در آنجا و ديگر جاها آگاهى داد « 1 » و هزار ريال پول براى ميرزا آقا فرستاده سخت سپرد كه هرچه زودتر از خاك ايران بيرون روند . سپس گويا خود امير حشمت تلگرافى به او فرستاد و او پاسخ داد و در ميانه سخنان بس تندى بهم گفتند . روزها بدينسان ميگذشت و آزاديخواهان در كار خود فرومانده نميدانستند چكنند و از آنسوى سلماسيان پيش‌آمدهاى تبريز را شنيده سخت بيم ميكردند كه مبادا روسيان بر سر مجاهدان آيند و با سلماس آن كنند كه با تبريز كردند و اگرچه از پذيرايى نمىكاستند ولى در درون سخت بيمناك ميبودند . در اينميان بار ديگر تلگرافى از اجلال - الملك رسيد كه آگاهى ميداد كه چهار هزار تن سالدات و قزاق با توپخانه از خوى بآهنگ سلماس بيرون آمده‌اند . كسانى مىپندارند او اين تلگراف را به خواهش مردم سلماس فرستاد كه مجاهدان از آنجا بيرون روند . هرچه هست پس از شش روز ماندن از سلماس بيرون آمدند و در كهنه شهر گرد آمده بار ديگر درباره رفتن به خاك عثمانى\r\n\r\n\r\n","description":"","footnote":"\r\n( 1 ) گويا پيش‌آمد روز عاشورا و دار زدن ثقة الاسلام و ديگران ندانسته بوده كه آن را گاهى نداد .\r\n","page_name":" 442 ","page_number":462},
  {"content":"\r\n\r\nو يا جاى ديگرى بگفتگو پرداختند و در نتيجه بسه بخش شدند . امير حشمت از رفتن به خاك عثمانى همچنان بازايستاد و بر آن شد كه از آنجا آهنگ تهران نمايد و حاجى بابا خان و اقبلاغيان و كسانى ديگر از حسن آقا قفقازى و عليزاده و يوسفخان و سلطان على و ابش و عزت و ديگران كه رويهمرفته بيست و پنج تن كمابيش بودند با او همراهى نمودند . از اينسوى آقاى بلورى و مشهدى محمد عليخان و اسد آقا خان و ديگر كسانى كه با اينان از تبريز بيرون آمده بودند با ارمنيان و با چندتنى از آزادى خواهان سلماس از احمدزاده دهقان و شادروان غنىزاده و ميرزا عبد الرزاق خان و ديگران كه به بيست تن ميرسيدند روانه چهريق شدند . سركرده عثمانى پاسخ فرستاده بود آنان را خواهد پذيرفت ليكن بايد تفنگ و افزار جنگى خود را بايشان سپارند .\r\nاين بود مجاهدان در سلماس و كهنه شهر تا توانستند تفنگ‌ها و افزارهاى خود را به فروش رسانيدند و اين راهى بود كه تهىدستان اندك پولى بدست آورند و بيكبار درمانده نباشند . بارى اينان با امير حشمت و دسته او بدرود گفته روانه چهريق گرديدند .\r\nاز آنسوى قوچعليخان و يكانيان آهنگ يكان كردند و چون بيرون رفتن از ايران بايشان ناگوار مىآمد و از آهنگ روسيان چندان آگاه نميبودند و چنين مىپنداشتند كه تنها دشمنى آنان با مجاهدان تبريز است از اينرو بر آن شدند كه در يكان ديهى را استوار گردانند و بنشينند و اگر سوارانى از صمد خان يا از جاى ديگرى بر سرشان آمدند جنگ كنند . ميرزا نور اللّه خان بخوى رفت كه در آنجا كارهاى خود را انجام داده او نيز باينان پيوندد . بدينسان سه دسته از هم جدا گرديدند و ما داستان هريكى را جداگانه ياد مىكنيم .\r\nآقاى بلورى و همراهانش چون بچهريق رسيدند عثمانيان پيشواز و پذيرايى كردند و اينان را در سربازخانه ( قشله ) خود پايين آورده بميزبانى برخاستند و آن شب پذيرايى و مهربانى دريغ نگفتند . فردا يك سركرده با چند سپاهى همراه ايشان ساخته روانه قلعه‌سر كه آخر خاك ايرانست گردانيدند . در قلعه‌سر شب را ماندند و رستم آقا شكاك كه دارنده آنجا بود پذيرايى و مهربانى بسيار نمود . فردا از آنجا آهنگ باش‌قلعه كه در خاك عثمانيست كردند . در اينجا هم مردم پذيرايى و مهربانى دريغ\r\n\r\n","description":"","footnote":"","page_name":" 443 ","page_number":463},
  {"content":"\r\n\r\nنگفتند . مظهر افندى كه يكى از سرشناسان آنجا و مردى دودمان‌دار و توانگرى بود بميزبانى برخاست و آنچه شرط مهماننوازى بود دريغ نگفت . او را عمويى يا پدرى بود كه مردى دانا و جهان‌ديده‌اى بود و بر پيش‌آمد ايران و چيرگى روسيان اندوه مىخورد .\r\nآقاى امير خيزى ميگويد : چون ما را ديد اين شعر فارسى را خواند :\r\n رو به ترك آوردن ايرانيان بيوجه نيست * روزگار آيينه را محتاج خاكستر كند \r\nتو گويى مرد جهان ديده آينده را با چشم مىديد كه مىگفت : شما شكست خورديد و بما رو آورديد . اگر ما شكست خورديم بكه رو خواهيم آورد ؟ ! . اين مى - گفت و بانديشه اندوهگين فرومىرفت و تو گويى مىدانست كه جنگ جهانگير در پيش است و سه سال نخواهد گذشت كه سپاهيان دژخوى روس به آنجا دست يافته همه خاندان ايشان را از خرد و بزرگ كشتار خواهند كرد .\r\nدسته دوما و فداييان كه با اينان مىبودند در همه‌جا ارمنيان به آنان پذيرايى نيكى نمودند . در باش‌قلعه نيز آنچه پذيرايى و ميزبانى بود از همكيشان خود دريغ نگفتند . گذشته از پيوستگى و مهربانى كه همه ارمنيان شناسا و ناشناسا بيك ديگر مىنمايند چون خود دوما مرد بنامى مىبود و پيش ارمنيان جايگاه ديگرى مىداشت در همه‌جا ارمنيان بر سر او گرد مىآمدند و پذيرايى بسيار مينمودند .\r\nمرزداران عثمانى رسيدن پناهندگان را باستانبول آگاهى داده و چشم به راه رسيدن دستور دولت مىبودند . تا آن برسد اينان در باش‌قلعه درنگ كردند ، و در اينجا بود كه از استانبول تلگراف رسيد و آگاهى از پيش‌آمد روز عاشورا در تبريز و دار زدن ثقة الاسلام و هفت تن ديگر را رسانيد . از اين آگاهى همگى سخت افسردند و در اين هنگام بود كه اندازه دشمنى روسيان را با آزاديخواهان ايران دريافته نيك دانستند كه اگر در تبريز مانده بودندى همگى ايشان نيز بسردار رفتندى . نيز دانستند كه كسانى كه از مجاهدان و آزاديخواهان در تبريز ماندند و بيرون نيامدند كمتر يكى زنده خواهد ماند و سخت نگران گرديدند . بدتر از همه حال حاجى خان پسر على مسيو بود كه تلگراف استانبول به دار رفتن دو برادر بيگناه او را آگاهى مىداد\r\n\r\n","description":"","footnote":"","page_name":" 444 ","page_number":464},
  {"content":"\r\n\r\nو آقاى بلورى و ديگران چون چگونگى را به او آگاهى دادند بگردش درآمده دلداريش دادند .\r\nاز استانبول دستور رسيد كه پناهندگان را تاوان برسانند و از آنجا آزادشان گزارند كه بهرسو از خاك عثمانى خواستند بروند . نيز پولى از دولت براى ايشان فرستادند كه ميانشان بخشيده شود و كسانى كه نيازمند مىبودند آن را گرفتند ولى بيشترشان بىنيازى نموده نگرفتند . پس از ده روز كه در باش‌قلعه مانده بودند همراه كسانى از عثمانيان از آنجا روانه گرديده و آهنگ وان كردند . در وان چون ارمنيان فراوان مىبودند همگى پيشواز كردند . عثمانيان نيز پذيرايى دريغ نگفتند . ارمنيان در خانه‌هاى همكيشان خود فرودآمدند و ديگران را نيز شهردارى در يك سراى دولتى جا داد و چون از اينجا آزاد بودند و ديگر بيمى در ميان نمىبود دسته‌دسته شده بجز از آقاى بلورى و مدير ناله ملت كه در وان ماندند ديگران پس و پيش رو بسوى استانبول آوردند . در ارزروم و ديگر شهرها كه بازرگانان آذربايجانى فراوان ميبودند به پيشواز مىشتافتند و مهربانى و پذيرايى دريغ نمىگفتند . بدينسان همگى باستانبول رسيدند و در آنجا هريكى به كار و پيشه‌اى پرداخته در پى زندگانى خود شدند . آقاى بلورى كه در وان ماند كسانى را كه از پشت سر ميرسيدند مىپذيرفت و پياپى روانه استانبول ميگردانيد و او در اينجا بود كه امير حشمت و يارانش نيز آمدند و نوبرى و ديگران هم رسيدند و پس از زمانى همگى اينان در استانبول گرد آمدند .\r\nاما امير حشمت و يارانش : چنان كه گفتيم اينان آهنگ تهران مىداشتند و چنين ميخواستند كه بسولدوز و ساوجبلاغ رفته از راه كردستان روانه تهران شوند .\r\nگفتيم اينان از روزيكه با روسيان جنگ كرده و سپس از شهر بيرون آمده بودند از تهران و پيش‌آمدهاى آنجا آگاهى درستى نمىداشتند و امير حشمت مىپنداشت كه چون بتهران آيند دولت ايشان را نگه دارد ، و ميگفت اگر درباره جنگ بازپرس كردند ما در دست خود نوشته از ضياء الدوله و ثقة الاسلام و نمايندگان انجمن ايالتى مىداريم و براى نگه‌دارى جان خود با دشمنان كشور جنگ كرده‌ايم ، و اين بود كه\r\n\r\n","description":"","footnote":"","page_name":" 445 ","page_number":465},
  {"content":"\r\n\r\nبنوشته‌اى كه با مهر ضياء الدوله و ديگران گرفته بود و با خود ميداشت ارج ميگزاشت .\r\nاين همان نوشته‌ايست كه گفتم شادروان ضياء الدوله بيم مىداشت بدست روسيان افتاده باشد كه آن را دستاويزى براى بردن آذربايجان گيرند و بر خود او نيز نبخشايند ، و گفتيم كه يكى از انگيزه‌هاى خود كشيش همين بيم گرديد . اين شگفت كه امير حشمت كه به آن نوشته معناى ديگرى مىداد و ارج مينهاد نگه‌دارى آن را بآقاى بلورى واگزاشت و چون در كهنه شهر دو دسته از هم جدا گرديدند فراموش كرده آن را باز - نستد و آقاى بلورى چون به خاك عثمانى رسيد آن را پاره كرده دور انداخت . خود او چنين مىگويد : با خود انديشيده ديدم از آن ما را سودى نخواهد بود و بلكه بيم ميرود كه بدست روسيان افتد و مايه زيان باشد و چون امير حشمت نيز نبود بهتر ديدم آن را پاره كرده دور اندازم . اينست داستان آن نوشته و از اينجا پيداست كه هنگاميكه ضياء الدوله خودكشى كرد اين نوشته از ميان رفته بوده و او بيم بى جا ميكرده است .\r\nبارى امير حشمت و يارانش در كهنه شهر مىبودند كه آقايان بلورى و ديگران به آهنگ چهريق راه افتادند و پس از رفتن ايشان و نزديك به نيمروز بود كه اينان نيز روانه گرديدند ، و چون ما سرگذشت را از آقاى امير حشمت پرسيده‌ايم كوتاه شدهء آن را از زبان خود او مينگاريم . ميگويد :\r\nشماره ما تا چهل و پنج تن ميرسيد كه تنها پانزده تن كمابيش مردان جنگى ورزيده‌اى مىبودند و از ديگران چندان كارى برنيامدى ، و چون از كهنه شهر روانه شديم در جلومان در خان تختى كه آبادى بر سر راه است روسيان ايستگاه مى - داشتند . اين بود ما در راه درنگ كرديم و شب به آنجا رسيديم و چون خواستيم در تاريكى بگذريم روسيان فهميدند و بشليك پرداختند ولى ما پروا نكرده بگذشتيم . شب را بگردنه قوشچى رسيده و چون برف و كولاك سختى درگرفته بود بآباديى در آنجا روآورديم و حاجى ناظم نامى از مردم آنجا كه از مجاهدان بشمار ميرفت و در جنگهاى خوى با من بوده و آشنايى نزديك مىداشت به خانه او فرودآمديم . حاجى ناظم بپذيرايى\r\n\r\n","description":"","footnote":"","page_name":" 446 ","page_number":466},
  {"content":"\r\n\r\nبرخاست و دستور شام داد و ما نيز تفنگ و سنگينى از خود دور كرده آسوده نشستيم .\r\nدر اين ميان ناگهان صدر الاسلام به آنجا درآمد و چون اندكى گذشت حاجى ناظم نزد من آمده گفت : خواهش ميكنم همين كه شام خورديد روانه شويد . دانسته شد صدر - الاسلام پيش‌آمدهاى سلماس و رنجش اجلال الملك را از من به او بازگفته و او ميترسد مبادا روسيان يا سواران اجلال الملك از دنبال ما آيند و بر ديه و مردم آنجا گزند رسانند ، و اينست ميخواهد ما را هرچه زودتر روانه نمايد . اگرچه ما همگى فرسوده و در آن تاريكى و برف و كولاك بس دشوار بود كه از گردنه بگذريم با اينهمه چون شام خورديم دوباره آماده شده راه افتاديم ، و چون بقوشچى رسيديم روسيان در آنجا ميبودند و در تاريكى شب بجلوگيرى كوشيدند . ما نيز بجنگ ايستاديم ولى چون تاريكى بود زود جدا گرديده راه افتاديم و براى اينكه بار ديگر با روسيان روبرو نياييم از شاهراه دورى جسته بكنار دريا برگشتيم . فردا روز بآباديى در كنار دريا رسيديم كه اجلال خلوت نامى از آشنايان ديرين من در آنجا بود و به خانه او فرود آمديم ، و او با آنكه از درباريان محمد عليميرزا و از بدخواهان مشروطه ميبود از پذيرايى و مهربانى بازنايستاد و ناهار شايانى آورد و شب نيز ما را نگه داشت كه از رنج راه آسوديم . فردا چون از آنجا روانه شديم و چند ساعتى راه رفتيم و بديه ديزه نزديك شديم ناگهان از دور سوارانى پيدا شدند و چون بنزديك رسيدند ديديم عبد اللّه بيك رئيس ايل هركى است كه چون بما رسيد از اسب پياده گرديد و نزديك آمده سلام داد و دست مرا بوسيد و چنين گفت كه ديزه از آن اوست و چون آمدن ما را شنيده به پيشواز آمده تا ما را به خانه خود برد و ناهار در آنجا بخوريم . ما از اين رفتار او بدگمان شديم و برخى همراهان به زبان آمدند ولى چون ديزه در سر راهمان بود خواهش او را پذيرفته روانه شديم و چون بديه رسيديم ديديم تفنگچيان فراوانى بهرسو پديداراند و اين بر بدگمانى ما افزود و سپس ديديم عبد اللّه بيك مىخواهد مرا با چند كس در خانه خود كه جايگاه استوار و دزمانندى بود فرود آورده و ديگران هرچند تن را بجاى ديگرى فرستد . من اينرا نپذيرفتم و گفتم ما بايد همگى در يك جا باشيم چون\r\n\r\n","description":"","footnote":"","page_name":" 447 ","page_number":467},
  {"content":"\r\n\r\nمن ايستادگى كردم گفت باكى نيست در پايين ده كاروانسرايى هست مىرويم همگى آنجا باشيد ، بدينسان ما را به كاروانسرا آورد . چون فرود آمديم و اندكى آسوديم و عبد اللّه بيك و گروهى از كردان نيز بر گرداگرد ما ميبودند هرچه چشم داشتيم ناهار 40 - شادروان حاجى شيخ على اصغر\r\nنياوردند . عبد اللّه بيك پياپى كس فرستاده پيام مىداد كه ناهار را بياوريد سپس خود او برخاسته رفت و ما يكساعت ديگر چشم‌براه داشتيم و ناهار نياوردند . بهمراهان گفتم سوار شويد راه افتيم و چون سوار شديم و بدر كاروانسرا نزديك گرديديم و\r\n\r\n","description":"","footnote":"","page_name":" 448 ","page_number":468},
  {"content":"\r\n\r\nمىخواستيم بيرون آييم ناگهان از روبرو شليكى كردند كه يكى از ما ( خواهرزاده رجب سرابى كه جوان نيكى بود ) افتاده به خون غلطيد و سه تن ( يكى على آقا نام ) نيز سخت زخمى گرديدند . ما چون اين را ديديم بدرون كاروانسرا بازگشته بنگهدارى خود پرداختيم . در زمان دستور دادم كردانى را كه در كاروانسرا ميبودند دستگير كردند .\r\nسپس بر آن شديم كه در كاروانسرا را ببنديم و چون مىدانستيم هركس از ما پيش رود خواهند زد يكى از كردان را فرستاديم . ولى او همين كه بدر نزديك شد خود را بيرون انداخته بگريخت . دومى نيز همان كار را كرد . سومى را فرستاده بيمش داديم كه اگر خواست بگريزد از پشت سر با گلوله زنيم و او ناگزير شد درها را بست و ما سنگ‌پشت آن ريخته استوار گردانيديم . كاروانسرا ديوارهاى كلفتى مىداشت و جاى بس استوارى بود و چهار برج در گوشه‌هاى خود مىداشت كه آنها را سنگر گرفته بجنگ برخاستيم . كردان نيز برجهاى ديگر آبادى و بلنديها را گرفته بودند .\r\nدر آنميان كه جنگ ميرفت من بانديشه خوراك افتادم و چون گرديديم در كاروانسرا چند خيك پر از روغن يافتيم . « 1 » يك قهوه‌خانه و دكان كوچكى نيز در آنجا بود كه دارندگانشان گريخته بودند از آنها نيز اندكى قند و چاى و دانگيها بدست آمد و چون يكى از اسبهاى بزرگ روسى كه در تبريز از روسيان گرفته بوديم در اين شليك تير خورده و افتاده بود گفتم پوست آن را بكنند و از گوشتش با روغن خوراك سازند .\r\nبدينسان تا غروب آفتاب ايستاديم كه هم خود را نگه داشتيم و هم بچاره گرسنگى پرداختيم . شب جنگ فرونشست و حاجى بابا خان تدبيرى به كار برده از ديه نانى گرفت .\r\nبدينسان كه كردان را كه دستگير ما بودند واداشت از كسان خودشان نان خواستند و آنان نان‌هايى از بالاى ديوار بدرون انداختند و اين تدبير چند روز در ميان ميبود تا عبد اللّه بيك فهميده جلوگيرى كرد .\r\n\r\n\r\n","description":"","footnote":"\r\n( 1 ) اين روغنها داستانى دارد و آن اينكه بازرگانى در ارومى از هواداران محمد عليميرزا و از بدخواهان مشروطه بود و هنگامى كه تبريز با محمد عليميرزا مىجنگيد هرزمان كه پيشرفتى از سوى محمد عليميرزا رخ دادى و آگاهى با رومى رسيدى او شاديها مىنمودى و مردم را بر سر خود گرد مىآورده و در پشت سر آزاديخواهان بدزبانى ميكردى اين روغنها از آن او بوده كه برايش مىبرده‌اند و بدينسان بهره آزاديخواهان گرديد ، و چنان كه گفته مىشود چندبار برنج نيز بوده . ولى آقاى نيسارى تنها روغن را گفته است .\r\n","page_name":" 449 ","page_number":469},
  {"content":"\r\n\r\nشب را هردو سو پاس مىداشتيم و چون فردا شد باز جنگ آغاز گرديد و تا شب پيش ميرفت . شب دوم نيز بدانسان گذشت . عبد اللّه بيك كه ما را در اينجا نگه داشت بارومى آگاهى فرستاده و توپ و سپاه خواسته بوده . روز سوم چند تن از سركردگان ارومى از سردار و مفخم الدوله و حشمت ديوان و سرتيپ عليخان با توپ و سواره و پياده رسيدند و كار جنگ بالا گرفت . اينان از هر سو گرد كاروانسر را گرفته و دهان توپ را نيز سوى ما گردانيدند ولى كمتر ميتوانستند گامى پيش گزارند . مجاهدان كه ورزيدهء اين گونه جنگ ميبودند كسى را بنزديك راه نمىدادند . توپ نيز بديوارهاى كلفت كاروانسرا برميخورد و آن را سوراخ كرده ميگذشت . دو روز ديگر بدينسان گذشت و روز پنجم يك سركرده روسى با دسته خود رسيد و ايشان نيز بجنگ بر - خاستند . ولى هيچكارى انجام ندادند . سركرده روسى كه يك كولنلى ميبود اميد مى - داشت كه ما از گرسنگى بستوه آمده خود زينهار خواهيم خواست و اين اميد او چندان بى جا نبود ، زيرا ما در اينروزها از رهگذر خوراك بفشار سختى افتاده بوديم و بسيارى از همراهان از بدى خوراك بيمار شده بودند . روزهاى آخر آب نيز ناياب گرديد ، زيرا آبى را كه از ميان كاروانسرا ميگذشت برگردانيده بودند و ما آنچه آب در آنجا بود خورده بوديم . روز نهم در آمدنمان بكاروانسرا بود كه ديگر هيچ آب نمىداشتيم و تشنگى همه را بيتاب ميساخت . همان روز چون شب فرارسيد من گفتم نهانى ديوار را شكافند و بر آن بودم كه خودم با دو سه تن بيرون رفته و ناگهان بر سر كردان و ديگران تاخته و ايشانرا از سر راه آب دور گردانم . ولى مجاهدان برفتن من خرسندى ندادند و عزت نام نوكرى كه ميداشتم و بسيار دلير و كارى ميبود با چند تن ديگر همچون او به گردن گرفتند كه آن كار را انجام دهند و از رخنه ديوار بيرون رفته و ناگهان با ده تير بر سر كردان و روسان تاختند و آنان را از كنار جوى دور راندند . من بالاى برج ايستاده نگران ميبودم و ديدم آواز عزت بلند شد كه دشمنان را دور رانديم و بياييد آب برداريد . دستور دادم كسانى ظرفها را بردند و از آب پر كردند و بازگشتند .\r\nبدينسان چاره تشنگى كرديم . ولى گرسنگى و بيمارى همراهان را بيتاب ميساخت .\r\nفرداى آن روز سركرده روسى با مفخم الدوله و ديگران زينهار گرفته بدرون كاروانسرا\r\n\r\n","description":"","footnote":"","page_name":" 450 ","page_number":470},
  {"content":"\r\n\r\nآمدند و خواستشان اين بود كه بما زينهار دهند و از آنجا بيرون آورند . سركرده روسى پيش آمد شب گذشته و آن بيباكى و جوانمردى عزت و همراهانش را ياد ميكرد و ارجشناسى مينمود و گفت : روانيست چنين مردان كارآمدى بيهوده خود را بكشتن دهند . بياييد خود را بما سپاريد و من بنام دولت خود بشما زينهار مىدهم . پيداست كه ما گفته او را نپذيرفتيم و آنان از راهى كه آمده بودند بازگشتند و ما سه روز ديگر در آن تنگنا ميبوديم ولى چون روزبروز از نيرومان ميكاست ناچار بوديم انديشه چاره كنيم اين ديه ديزه در پهلوى كوهى نهاده كه يكسو دريا و يكسو نيز ديه بالانيش است . اين بالانيش از آن ايرانست ولى عثمانيان به آنجا سپاه آورده و نشيمنگا ، ساخته بودند . ما ناگزير شديم كه از ميان كردان و روسيان گذشته خود را به آن كوه رسانيم ، و پس از آنكه سيزده روز در تنگنا مانده بوديم شبانه بسيج بيرون رفتن كرديم . اسبهاى ما از گرسنگى يكايك مرده و لاشه‌هاشان كاروانسرا را پر كرده بود . من جنگيان را به دو دسته كردم يكدسته را گفتم جلو افتند و جنگ‌كنان راه باز كنند و رو بسوى كوه پيش روند و يك دسته را همراه خود براى پاسدارى پشت سر نگه داشتم . به كسانى كه چندان جنگى نبودند دستور دادم زخميان و بيماران را برداشته در ميانه روانه شوند .\r\nبدينسان از كاروانسرا بيرون آمده راه برگرفتيم و چون تاريكى شب در ميان بود و كردان و روسان چشمشان از ما ترسيده و كمتر دليرى بجنگ روبرو ميكردند به آسانى توانستيم راه براى خود باز كنيم ولى چون كوه را بالا ميرفتيم دچار سختى بوديم ، زيرا بيشتر همراهان بيتاب مىبودند و بردن بيماران و زخميان سختى داشت . با اينهمه خود را تا بالاى كوه رسانيديم و چون در اينميان جنگ نيز پيش مىدفت و آواز تفنگ پياپى در كوه‌ها و دره‌ها مىپيچيد عثمانيان آگاه شده آنان نيز از بالانيش بيرون آمده بودند و چون اينهنگام روز رسيده و هوا روشن گرديده بود ديديم سركرده‌اى از ايشان خود را بما رسانيد و از زبان بحرى بيك بيگباشى كه فرمانده بالانيش مىبود پيام آورد كه جنگ را رها كرده خود را بايشان سپاريم . من با آنكه در خوى با عثمانيان جنگ كرده و از پناهيدن بايشان سخت گريزان ميبودم ناگزير شدم پيشنهاد او را پذيرفتم و در زمان عثمانيان خود را بما رسانيدند و ياورى كرده همگى را تا بالانيش\r\n\r\n","description":"","footnote":"","page_name":" 451 ","page_number":471},
  {"content":"\r\n\r\nبردند . بحرى بيك آنچه توانست مهربانى و پذيرايى دريغ نگفت و همراهان پس از ديرزمانى كه با بيم و سختى گذرانيده بودند در ميهمانى بحرى بيك نيك آسودند .\r\nزخميان و بيماران نيز آسايش يافته رو به بهبود آوردند .\r\nپنجروز ميهمان بحرى بيك مىبوديم . سپس ما را بسركرده‌اى از چركسان سپرده پياده روانه موانه ساختند و در آنجا ما را بجاسم بيك بيگباشى كه سركردهء عثمانى و خود از نژاد عرب ميبود سپردند . او نيز شب را پذيرايى نمود ولى چون فردا شد ناگهان رفتار خود را ديگر كرد و دستور داد مرا دستگير كرده بيك اطاقى جداگانه انداختند و نگهبان برايم گماردند ، نيز همراهان را در جاى ديگرى نگه داشتند . ما در شگفت شديم و سپس دانسته شد روسيان ما را ازو خواسته‌اند و اين بر آنست كه همگى را برگردانيده بدست روسيان سپارد و چون باستانبول آگاهى داده چشم به راه آنجا مىباشد . من پروا ننمودم ولى از اين رفتار او خود عثمانيان سخت رنجيدند . آن سركرده چركس كه ما را از بالانيش آورده بود سخنان تندى به بحرى بيك گفت و نشانهاى خود را كنده جلو او گزاشت . همو چندان دلسوزى نشان ميداد كه نزد من آمده كيسه پولى جلوم گزاشت و خواستار شد بردارم ولى من برنداشتم و از جوانمردى او خوشنودى نمودم . پزشك لشگرگاه و قاضى عسكر و ديگران همگى دلسوزى مى - نمودند . قاضى عسكر نزد من آمده ياد داد كه تلگرافى بمحمود شوكت پاشا كه اين زمان رئيس الوزراء بود بفرستم و حال خود را بازنمايم . گفتم افندى راهش را نميدانم و آنگاه آزاد نيستم . گفت : من مينويسم و خودم آن را بتلگرافخانه مىبرم و آنجا نشست و من سرگذشت خود را كه گفتم او يك تلگرافى نوشت و من چون دستينه نهادم برداشته به تلگرافخانه برد . دوازده روز ما در اينجا مانديم تا از استانبول پاسخ آمد كه ما را بازنگردانند و جاسم بيك ما را پياده روانه رواندوز گردانيد كه از آنجا بوان آمديم .\r\nاينست كوتاه شده سرگذشت كه ما از زبان خود آقاى نيسارى آورديم اين نمونه ديگرى از اندازه دليرى و جانبازى مجاهدان آذربايجان است .\r\nشايد كسانى به آسانى باور نكنند كه چهل و چند تن در يك كاروانسرايى در برابر\r\n\r\n","description":"","footnote":"","page_name":" 452 ","page_number":472},
  {"content":"\r\n\r\nچند دسته سپاه از كردان و روسان و ديگران ده‌واند روز ايستادگى نمايند و خود را نباخته سر بدشمن فرونياورند و بدانسان گردانه خود را رها گردانند . ليكن اكنون كه ما اينها را مينگاريم هستند هزاران كسانى كه در آن روز در ارومى و نزديكيهايش بوده‌اند و اين داستان را نيك ميدانند و هنوز شورى را كه آن ايستادگى دليرانه اينان در ارومى و آن پيرامونها ميان مردم پديد آورده بود فراموش نكرده‌اند . در زبانها سخنان بسيارى هست از زبردستى مجاهدان در تيراندازى و از دليرى ايشان در جنگ كه ما در اينجا نياورديم .\r\nكنون يكانيان را مينويسم : « 1 » اينان چنان كه گفتيم از آهنگ روسيان نيك آگاه نبودند و دشمن خود را تنها صمد خان و بدخواهان مشروطه ميدانستند و اين بود ميخواستند ديهى را استوار گردانند و بنگهدارى خود پردازند ، ولى سپس از آهنگ روسيان درباره آزاديخواهان ايران آگاه شدند و خود را ناگزير ديدند كه آنان نيز از ايران بيرون روند . در خاك ايران براى فرزندان دلير او جاى زيستن نبود . آقا ميرزا نور اللّه خان كه بخوى رفت در آنجا روسيان را در پى خويش ديد و اين بود اندك پولى بسيج كرده خود را بيرون انداخت و بديه يزدكان كه از خاك ايران و در چهار فرسخى خويست و آن زمان عثمانيان بدست گرفته بودند پناهيد . قوچعلى خان و بخشعلى خان و رجبعلى خان و ديگران نيز به آنجا آمدند و گروهى شدند ، و چون همگى مردان جنگديده و غيرتمندى مىبودند و بىكار نمىتوانستند نشست بر آن شدند كه از روسيان كينه جويند و چون سالدات و قزاق هميشه ميانه خوى و سلماس آمد و شد كردندى و قورخانه بردندى اينان بر سر ايشان ريخته و كشته و پريشان ميساختند و قورخانه بتاراج مىبردند . تا ديرى اين كار را ميكردند تا روسيان چگونگى را دانسته و بعثمانيان گله نوشتند و رنجيدگى نمودند . عثمانيان اينان را از مرز دور ساخته به وان فرستادند . در آنجا نيز به همين كار پرداختند كه دسته‌ها پديد آورده و بر سر روسيان در ايواغلى و پيرامونهاى خوى مىفرستادند . تا ديرى نيز از اين راه\r\n\r\n\r\n","description":"","footnote":"\r\n( 1 ) آنچه در اين‌باره نوشته شده بيشترش از روى يادداشتى است كه آقاى نور اللّه يكانى كه در خوى ميزيد فرستاده .\r\n","page_name":" 453 ","page_number":473},
  {"content":"\r\n\r\nروسيان را ناآسوده مىساختند تا دوباره عثمانيان فهميده آنانرا به دو دسته كردند .\r\nيكدسته را با ميرزا نور اللّه خان باستانبول فرستادند و يكدسته را با بخشعليخان و رجعبليخان به بتليس برده در آنجا بند نمودند . آندسته كه باستانبول رفتند داستانشان را با ديگر كوچندگان در جاى خود خواهيم سرود . ولى سرگذشت گردانه بخشعلى - خان را تا بپايان در اينجا مىآوريم . اين جوان از كسانيست كه بايد تاريخ آزادى نام آنان را فراموش نكند و همواره ايران بداشتن چنان جوانان گردى بنازد .\r\nچنان كه گفتيم عثمانيان او را با چند تن به بتليس فرستادند . پس از چندى او همراه رجبعلى خان گريخته به خاك ايران بازگشتند و در يكان بزندگى پرداختند .\r\nبدينسان كه هرچندگاه يك بار خود را بروسيان زده كسانى را از آنان ميكشتند و خود را بيرون مىانداختند . با آنكه يكان نزديك بجلفاست و روسيان در اين پيرامونها بسيار مىبودند و ايستگاهها بنياد نهاده بودند باينان دست نمىيافتند . كم‌كم نام بخشعلى خان بر زبانها افتاد و روسيان از نام او ميترسيدند ، دليرىهاى اينجوان بسيار است ولى ما چون از دور شنيده‌ايم به اين اندازه بس مىكنيم . بدينسان بخشعلى خان خود را نگه ميداشت تا جنگ جهانگير اروپا برخاست و دامنهء آن بايران نيز كشيده و در سال 1293 عثمانيان از راه خوى و سلماس لشگر بايران آوردند و بسيارى از كوچندگان از ميرزا نور اللّه خان و ديگران با ايشان ميبودند . بخشعلى خان نيز باينان پيوست و در جنگها همچنان دليرى مينمود و در همه‌جا پيشرو او بود . ليكن در اين لشگركشى عثمانيان فيروز نيامدند و روسيان كه پس نشسته بودند دوباره سپاه از قفقاز خواسته و نيرومند گرديده عثمانيان را پس نشاندند ( چنان كه ما اين پيش‌آمدها را در جاى خود خواهيم نگاشت ) . بخشعليخان همچنان در خاك ايران ماند و با روسيان از در دشمنى درآمد ، و چون اسماعيل آقا سمتقو سرايل شكاك نيز بعثمانيان پيوسته و همراه ايشان با روسيان جنگيده بود بخشعلى خان با اين آشنايى او را دوست خود مىپنداشت و يكشب در چهريق به خانه او فرود آمد . اسماعيل آقا در پذيرايى و مهربانى درآمد ولى نيمه‌شب او را در رختخواب گرفته و دست بست و فردا بروسيان سپرد و بدينسان با ايشان در دوستى و هوادارى كوفته براى خود و كسانش زينهار ستد . روسيان\r\n\r\n","description":"","footnote":"","page_name":" 454 ","page_number":474},
  {"content":"\r\n\r\nبسيار شادمان شدند و بخشعليخان را در خوى بزندان انداختند و پس از چند روزى در ميدان آنشهر بدار زدند . جوان دلير بهنگام دار زدن چنين گفت : « سمتقو نامردانه مرا در خانه خود دستگير كرده . شما مرا آزاد كنيد و تفنگ و اسبم را به من دهيد اگر سمتقو توانست با همه ايل خود با من برآيد و مرا دستگير كند سزاست كه شما مرا بكشيد » . ولى روسيان كى به اين سخنان گوش دادندى ؟ ! . با آن كينه كه از وى در دل ميداشتند كى او را رها كردندى ؟ ! . . بدينسان يكجوان دلير ديگرى قربانى نادانى - هاى كشورداران گرديد .\r\nاينان سه برادر بودند : قوچعلى خان و بخشعليخان و شير عليخان و چنان كه در بخش دوم تاريخ مشروطه گفته‌ايم در سال 1288 قوچعليخان بهمدستى ميرزا نور اللّه خان شهر خوى را بگشادند . بخشعلى خان نيز در آن جنگها بود و با آنكه بيست سال بيشتر نميداشت دليريهاى فراوان مينمود . در پيشرفت كار مشروطه در آذربايجان يكانيان بويژه اين چند تن كه نام مىبريم رنج بسيار برده‌اند و همواره بايد نامهاشان بنيكى ياد شود . آقاى نور اللّه خان مينويسد : در سال 1288 من چون از قفقاز بآذربايجان مىآمدم قوچعليخان با دو برادر خود نگهدارى راه خوى و جلفا را مىكردند و در جلفا نشيمن ميداشتند . من با ايشان گفتگو كرده معنى مشروطه و نتيجه‌هاى آن را باز نمودم و آنانرا بهوادارى مشروطه خواندم ، هرسه پذيرفتند و سوگند ياد كردند كه تا زنده‌اند در راه آزادى ايران بكوشند و سرفرازانه اين سوگند خود را بسر بردند ، زيرا بخشعلى خانرا روسيان بدانسان كشتند ، برادرش قوچعلى نيز در اشنويه با دست همراهان خود كشته گرديد « 1 » اما شير على كه از همه كوچكتر مىبود « 2 » چون روسيان خانه‌هاى ايشانرا تاراج كرده بودند شير على با مادرش بديه ماراكان پناهيده در خانه‌هاى داييهاى خود پنهان مىزيست . عليخان ماكويى كه اقبال السلطنه او را بفرمانروايى يكان گمارده بود كس فرستاد كه او را گرفت كشت : اينست سرگذشت سه تن برادر .\r\n\r\n\r\n","description":"","footnote":"\r\n( 1 ) در جاى خود خواهد آمد .\r\n( 2 ) گويا اين جوان از پاشل مىبود و اينست كه با برادران خود نرفته و در ايران مانده بود .\r\n","page_name":" 455 ","page_number":475},
  {"content":"\r\n\r\nچنان كه گفته‌ايم گذشته از اين دسته‌ها كه بدينسان به خاك عثمانى كوچيدند كسان ديگرى نيز از پشت سر به آنان پيوستند و ما از اينان نامهاى ميرزا اسمعيل نوبرى 41 - شادروان بخشعليخان آنكه در ميان نشسته بخشعليخان است و ديگران از خويشان و بستگان او مىباشند .\r\nو اصغر خان ( مسكين ) و ميرزا غفار خان زنوزى و ميرزا حاجى آقا رضازاده را برده‌ايم و در اينجا هم نامهاى حاجى پيشنماز و آقاى مؤتمن را مىبريم . حاجى پيشنماز را گفتيم كه با برادرش حاجى صدر الاسلام كوچندگان را در سلماس پذيرفتند . سپس\r\n\r\n","description":"","footnote":"","page_name":" 456 ","page_number":476},
  {"content":"\r\n\r\nخود حاجى پيشنماز نيز آهنگ سفر كرده از پشت سر آنان به خاك عثمانى و استانبول رفت . برادرش حاجى صدر الاسلام را روسيان گرفته بقفقاز بردند و گويا در آنجا مرد و يا كشته گرديد . اما آقاى مؤتمن چون برادر آقاى بلوريست و خود هم در جنبشهاى آزادى پا در ميان داشته و در « مركز غيبى » همراهى با شادروانان على مسيو و حاجى على دوافروش و ديگران كرده بود از اينرو پس از رفتن آقاى بلورى و ديگران ناگزير شد پنهان شود و خود را نگه دارد ، و پس از آنكه هيجده ماه در نهانگاه ماند با رخت ناشناس خود را از ايران بيرون انداخت و در استانبول به ديگران پيوست .\r\nما از سرگذشت اينان در استانبول يادى خواهيم كرد و آنچه ميدانيم خواهيم نوشت ، و در اينجا آنچه مىبايد ياد كنيم دو چيز است : يكى جوانمردى عثمانيان كه با آنكه ساليان دراز با ايران دشمنى داشته و از آغاز مشروطه در سايه پيش‌آمد كشاكش‌هاى مرزى دوباره كينه‌هاى كهن تازه گرديده بود در اين هنگام از پذيرفتن مجاهدان و نگهدارى آنان بازنايستادند . اين نيكى در تاريخ ايران فراموش نخواهد گرديد . ديگرى كوششهاى انجمن سعادت استانبول است كه اين هنگام نيز برپا مىبود و با آنكه توانايى و شكوه پيشين خود را نميداشت از كوشش در راه كوچندگان و آسان ساختن كار ايشان خوددارى ننمود .\r\nبا آن تشنگى كه روسيان به خون مجاهدان ميداشتند و چنان كه گفتيم امير - حشمت را بنام مىخواستند نگهدارى اينان كار آسانى نبود و در اين‌باره گذشته از انجمن سعادت و ايرانيان استانبول احتشام السلطنه سفير ايران نيز كوشش‌ها كرد .\r\nولى چنان كه همگى ميگويند آقاى تقىزاده كه اين هنگام در استانبول مىزيست هيچ پروايى ننموده و پس از ديرى نيز آنجا را گزارده بامريكا رفت « 1 »\r\n\r\n\r\n","description":"","footnote":"\r\n( 1 ) از كتاب پرفسور براون پيداست كه يكتن ايرانى اينهنگام در استانبول ميزيسته و پيش‌آمدهاى تبريز را براى پرفسور مىنوشته و از بيدادگرى روسيان مىناليده . اين ايرانى جز آقاى تقىزاده يا خويشاوند و همراز او آقاى تربيت نبوده و اين بسيار شگفت است كه كسى از ستم روس آن ناله‌ها را كند و بستمديدگان كمترين دلسوزى و دستگيرى ننمايد .\r\n","page_name":" 457 ","page_number":477},
  {"content":"\r\n\r\n\r\nگفتار چهاردهم پيش‌آمدهاى گيلان « 1 »\r\nبارها گفته‌ايم كه پس از آذربايجان گيلان دوم جايى بود كه شور مشروطه - خواهى در آنجا ژرفا داشت و گيلانيان از درون دل خواهان آزادى گرديده و در راه آن بكوشش و جانفشانى برخاستند و ياران بسيار نيكى براى آزاديخواهان آذربايجان درآمدند . انجمن ايالتى رشت هميشه بانجمن آذربايجان همدستى مينمود و از آغاز جنبش تا اين زمان كه روسيان در آنجا نيز به كار برخاستند گيلانيان كوتاهى از خود نشان ندادند و دغلكاران و پست‌نهادان كه در تهران و ديگر جاها ميان آزاديخواهان فراوان پديد آمدند در گيلان همچون آذربايجان كم ديده شدند .\r\nروسيان از تابستان 1290 كه محمد عليميرزا را بايران آوردند چنان كه در آذربايجان دژرفتارى مينمودند در گيلان نيز بكارشكنى و مردم‌آزارى برخاستند و چنان كه در جاى خود گفته‌ايم در آنجا بود كه نكراسف كونسول روس نامه‌اى بفرمانرواى گيلان نوشت بدينسان كه هرگاه كونسولگرى « هريك از بلواييان را در هر لباس و درجه و بهر شغل و خدمت كه باشد تبعه دولت امپراتورى روس بشمارد در هر خانه و دست هركس باشد بدون مراجعه بكارگزاران امور دولت عليه ( ايران ) بملاحظه ضيق وقت در باب رسيدگى به صحت و سقم آن شخصا بوسايل لازمه دستگير نموده و تا اعاده امنيت عمومى محبوس خواهد نمود » ، و اين براى آن بود كه قفقازيان و ديگران\r\n\r\n\r\n","description":"","footnote":"\r\n( 1 ) آگاهيهاى اين گفتار از روى نوشته‌هاى وزارت خارجه است كه در دسترس ما گزارده شده .\r\nآقاى احمد طباطبائى از روى آنها و با آگاهىهايى كه خود مىدارد براى اين بخش از پيش‌آمدهاى گيلان تاريخچه‌اى نوشته كه جداگانه يا در پيمان چاپ خواهد شد .\r\n","page_name":" 458 ","page_number":478},
  {"content":"\r\n\r\nدليرى ننمايند تفنگ برداشته براى جنگ با محمد عليميرزا و هواداران او آماده شوند و مجاهدان هميشه در بيم گرفتارى باشند .\r\nاز اين نامه اندازه دژرفتارى نكراسف بدست ميآيد . اگرچه فرمانروا پاسخ دليرانه به او داد و انجمن گيلان آسوده ننشسته تلگرافها بتهران فرستاد و ايستادگى از خود نشان داد ، و نيز دولت ايران با دستيارى سفيران خود در لندن و پترسبورگ رنجيدگى از اين رفتار نكراسف نمود . ولى از هيچيك نتيجه بدست نيامد و او همچنان در گيلان ماند و رفتار خود را دنبال كرد .\r\nسپس چون محمد على شكست خورد و روسيان خود بجلو آمدند و داستان التماتوم را بميان آوردند و در تهران و ديگر شهرها مردم بشور و خروش برخاستند در گيلان نيز در رشت و انزلى بازارها را بسته و در مسجد آدينه گرد آمده و ايستادگى از خود نمودند . نيز چنان كه در تهران و ديگر شهرها آغاز شده بود از خريد كالاى روسى خوددارى نمودند و در اين‌باره سختى بسزا نشان دادند و روسيان هرچه قزاق و سالدات ببازار و پيرامون مسجد فرستادند و از در ترسانيدن درآمدند گيلانيان پروا ننموده ترس به خود راه ندادند . بلكه اينان بترسانيدن دشمنان آزادى برخاستند چنان كه روز سه‌شنبه بيست و هفتم آذر غلامعلى نام جوان گروسى حاجى محمد رضاى كاشانى را كه از بازرگانان قند ميبود و با همه آن پيش‌آمدها از دادوستد قند بازنميايستاد آماج گلوله گردانيد . هنگام غروب كه حاجى محمد رضا به خانه خود بازميگشت غلامعلى در سبزه‌ميدان جلوش را گرفت و كارش را ساخت . ولى حاجى محمد رضا نمرد و گلوله از شانه گرفته از پشت بيرون رفت و چون او را بخانه‌اى در آن نزديكى بردند تاجرباشى روس و مانندگان او بر سرش گرد آمدند و بدلدارى پرداختند .\r\nپيداست اين دليريها بر روسيان بس سخت ميافتاد و در چنان هنگامى كه مى - خواستند مشت سختى بر آزاديخواهان ايران نواخته چشم همگى را ترسانند و انديشه شوم خود را درباره اين كشور به كار بندند از چنان دليرى چشم نپوشيدندى و گيلانيان غيرتمند را بىكيفر نگزاردندى .\r\nپنجشنبه بيست و نهم آذرماه كه از شب آن در تبريز به كار برخاسته بودند در رشت\r\n\r\n","description":"","footnote":"","page_name":" 459 ","page_number":479},
  {"content":"\r\n\r\nو انزلى نيز دست اندر كار شدند . ما پيش‌آمد هر شهر را جداگانه مينگاريم :\r\nدر انزلى شبانه چند كسى به خانه ظهير حضور فرمانرواى آنجا ريخته او را از پنج جا زخم زدند و چون دو تن از آنان دستگير افتادند دانسته شد بانگيزش روسيان بچنان كارى برخاسته‌اند . فردا پنجشنبه دو ساعت پيش از نيمروز عزيز بيگ سركرده روسيان با يكدسته سالدات ببازار آمد و بمردم دستور ميداد و ميگفت : « دكانهاى خود را باز كنيد ، كسى بشما سخنى نخواهد گفت ، نگهدارى شهر با ماست » . بدينسان بچيرگى دستورها ميداد و چون بجلو مسجد رسيد كه مردم انبوه ميبودند و در آنجا نيز بدستور دادن پرداخت مردم چيرگى او را برنتافتند و نخودفروشى چهارپايه خود را بلند كرده بر سر او زد . عزيز بيگ فرمان شليك داد و در زمان بيست و دو تن از مردم به خاك افتادند كه برخى مردند و برخى زخمى شدند . مردم رو بگريز نهاده پراكنده شدند .\r\nعزيز بيگ چند تن از كاركنان دولتى را دستگير ساخت و در همان هنگام يكدسته قزاق از غازيان باينسو آورد كه در كوچه‌ها رده كشيده بايستادند . نيز كشتى جنگى روس كه از چند روز باز به بندر آمده و لنگر انداخته بود دهان توپها را بسوى شهر برگردانيد و آماده ايستاد كه اگر جنبشى در شهر ديده شود به بمب‌باران پردازد .\r\nدر همان زمان گرفت و گير آغاز شد و اگر خاندانهايى ميخواستند از شهر بگريزند راه ندادند . از كسانى كه گرفتند حاجى على توپچى بود كه نخست از كاركنان قورخانه بوده و كنون در بازار دكان صرافى ميداشت . بيچاره را به چوب بسته و بسيار زدند و باداره شهربانى ريخته آنچه تفنگ و ديگر ابزار جنگ بود برداشته بردند .\r\nفردا نيز عزيز بيك رييس شهربانى و غلامحسين ياور و ديگران را كه گرفته بود با خود برداشته به خانه ظهير حضور برد و در آنجا آنچه دژخويى و پرده‌درى بود با ظهير حضور كه زخمى ميخوابيد و با ديگران دريغ نگفت و چند تن پاسبان كه آنجا ميبودند از همگى تفنگ و فشنگ بازگرفت و از آنجا رييس شهربانى و ديگر دستگيران را همراه برداشته روانه بازار گرديد و دكان حاجى على را باز كرده دو تفنگ پنج‌تير برداشت و از آنجا بميان پشته بباغ معتمد الوزاره « 1 » رفته خواست او را دستگير كند\r\n\r\n\r\n","description":"","footnote":"\r\n( 1 ) آقاى حسين كىاستوان كه اكنون در تهرانست .\r\n","page_name":" 460 ","page_number":480},
  {"content":"\r\n\r\nولى چون او نبود پس از جستجو بازگرديد و رييس شهربانى و غلامحسين ياور را پس از سخنان دلخراشى كه بايشان گفت رها ساخت . در شهر جستجوى تفنگ و فشنگ همچنان پيش مىرفت و نيز قزاق و سالدات در پى كسانى ميبودند كه بگيرند . كارگزار كه چگونگى گزارش را بوزارت خارجه نوشته و ما اين آگاهيها را بيشتر از نامه او برداشته‌ايم نامهاى پانزده تن را مىشمارد كه مىجسته‌اند تا بگيرند . از كسانى كه شمرده نام‌هاى سيد رفيع آقا و امجد الواعظين را در اينجا مىآوريم . نيز مينويسد :\r\n« سيد رضا كرجىبان را كشته‌اند » .\r\nپس از اين پيش‌آمد رشته كارهاى انزلى در دست عزيز بيك ميبود و او همه روزه ببازار آمده چيرگيها مينمود و دژخويى دريغ نميگفت . كارگزار در دوم محرم ( دوم دى 1290 ) مينويسد :\r\nامروز يكشنبه دوم عزيز بيگ با چند نفر سالدات بازار آمده به اهالى حاكمانه ميگفت در همه‌جا قراول خواهم گزاشت دو نفر سالدات در جلو او با تفنگ مىرفت ديدن اين بدبختى و فلاكت براى فدوى و مأموريت دولت بدترين ذلت است حيات مردم در اختيار روسها مانده عاجلا تكليف را معين نمايند كه حكومت در انزلى با كيست سيم تلگراف را روسها مشغول داشته‌اند عرايض از تلگرافخانه رشت عرض مىشود ابو القاسم .\r\nدر هفتم محرم ( 7 ديماه ) برمز تلگراف مىكند :\r\nحسين خان معتمد الوزاره و جمعى بيگناه را جستجوى ميكنند بگيرند جمعى از ترس متوارى شده گريخته‌اند . اگر حسين خان را بگيرند يا تلف ميكنند يا بروسيه تبعيد به حبس خواهند فرستاد ابو القاسم .\r\nدر هفدهم ربيع الاول ( شانزدهم اسفند ) مينويسد :\r\nمدتيست حفظ امنيت انزلى به عهده مأمورين نظامى روس است سالدات و رييس كل آنها در غازيان باغ سردار منصور منزل كرده دو سه نفر صاحبمنصب با چند نفر سالدات هم در انزلى در دو سه خانه منزل كرده‌اند .\r\nكماندان سالداتها مهر رسمى كنده كه وسط آن علامت دولت روس و اطراف آن با زبان روسى اينطور محكوك است ( كماندان قرد انزلى ) « 1 » بعضيها كه تفنگ شكارى داشته‌اند اجازه از كماندان گرفته‌اند كه كسى\r\n\r\n\r\n","description":"","footnote":"\r\n( 1 ) « فرمانده شهر انزلى » .\r\n","page_name":" 461 ","page_number":481},
  {"content":"\r\n\r\nمتعرض نشود در اين اجازه‌نامه همين مهر را زده‌اند . اطلاعا عرض شد ابو القاسم .\r\nاين پيش‌آمد انزلى است . نيز سرگذشت دو تن را كه در آنجا بدار زدند خواهيم آورد . اما در رشت اينجا نيز خونريزى از روز بيست و نهم آغاز شد ولى يك روز پيش نكراسف بيك دژخويى برخاست كه مىبايد ما نخست آن را ياد كنيم : روز چهارشنبه بيست و هشتم آذر بامدادان به بستگان روس آگاهى دادند كه امروز كار - هايى در شهر كرده خواهد شد آگاه باشيد و نترسيد . ولى آن روز كارى رخ نداد جز آنكه هنگام پسين نكراسف بدرشگه نشست و بيش از صد قزاق پشت سر خود انداخت و بدانسان در شهر بتاخت و گردش پرداخت و چون بجلو چاپخانه « عروة الوثقى » رسيد پياده شده خود بدرون رفت و بقزاقها دستور داد ماشينها را بشكنند و از هم پاشند و بدينسان چاپخانه را نابود گردانيد . اين چاپخانه را حاجى رضا نامى از آزاديخواهان نيك گيلان بنياد نهاده بود و بيشتر روزنامهاى گيلان در آنجا چاپ يافتى و حاجى رضا رادمردانه از بسيارى از ايشان پولى نگرفتى . دشمنى نكراسف با حاجى رضا از اين راه بود و در همان زمان كسانى نيز بجستجو و گرفتارى خود او فرستاده بود .\r\nولى چون مسيو را بينو كونسول ايرانشناس انگليس « 1 » از دژآهنگى نكراسف از پيش آگاهى يافته و حاجى رضا را به كونسولخانه خودشان خواسته و در آنجا نگاهداشته بود روسيان دست به او نيافتند و او جان بدر برد .\r\nگيلان حال بس سختى ميداشت و با گرفتارى دلخراشى كه درباره تبريز گفتيم روبرو ميبود . گيلانيان بنام غيرت و مردانگى به پا برخاسته و در برابر دشمن پر زور و بيدادگرى همچون روس ايستادگى از خود مينمودند و آزاديخواهان چه در رشت و چه در انزلى براى جانبازى آماده شده بودند و انجمن ايالتى دليرى و كاردانى شايانى\r\n\r\n\r\n","description":"","footnote":"\r\n( 1 ) مسيو رابينو كنون گويا در مصر باشد . اين مرد را همه ميشناسيم كه به تاريخ ايران نيكيها كرده و در همان زمان كتاب سيد ظهير الدين را در چاپخانه عروة الوثقى بچاپ مىرسانيده و آشناييش با حاجى رضا از اين راه بوده . شايد او را يادداشتهايى درباره اين پيش‌آمدهاى رشت و انزلى باشد و جاى افسوس است كه آنها را بچاپ نرساند و پراكنده نكند بويژه كه اكنون آن پيش‌آمدها از سياست بيرون افتاده و جز رويه تاريخى نميدارد .\r\n","page_name":" 462 ","page_number":482},
  {"content":"\r\n\r\nاز خود نشان ميداد . ولى افسوس كه در كار خود آزاد نميبودند و در چنان گيرودارى مىبايست روزبروز با تهران گفتگو كرده دستور گيرند و بدينسان دستهاى خود را بسته ميداشتند . اين از دلگدازترين گرفتاريهاست كه يكدسته در چنان حالى بمفت نابود شوند و از كوشش‌هاى خود جز زيان و بدنامى نتيجه نبرند . چنان كه در تبريز همين گرفتارى بود ، ولى در آنجا خوشبختانه نماينده دولت شاهزاده امان اللّه ميرزا ميبود و او خود جنگ ديده و آتش مردانگى در دلش زبانه ميزد و چنان كه گفته‌ايم دلسوزى و غيرتمندى او مجاهدان تبريز را از يكدام سختى رها گردانيد . ولى در گيلان نماينده دولت ظهير الدوله ميبود كه خود در رشت نشسته و پسرش ظهير حضور را به انزلى فرستاده ، و اين مرد را همه مىشناسيم كه پيشواى صوفيان و يا بگفته خودشان « فقير مولا » ميبود و بودن او در رشت بسنگينى بار آزاديخواهان مىافزود « 1 » . اگرچه او آلوده نبود و با روسيان راه نميداشت و اين در جاى خود مايه خرسنديست ليكن در چنان هنگامى ناتوانى يك فرمانروا زيانهاى بزرگى را دربر ميتوانست داشت .\r\nچه‌اندازه بر من ناگوار است كه آنشور و خروش مردم گيلانرا بنگارم و در پى آن بگويم روسيان بىآنكه بيش از يكقزاق از ايشان كشته شود شهرهاى رشت و انزلى را بدست گرفتند . اين چيزيست كه هركسى چون شنود درباره آن شور و جنبش بدگمان گردد ، و راستى را اگر جنگهاى دليرانه تبريزيان با روس و آنچيرگى ايشان نبودى بايستى هركسى ستايش‌هايى را كه از مجاهدان و آزاديخواهان ايران شنيده دروغ انگارد و به ايرانيان با ديده بدگمانى نگرد . ولى جنگ‌هاى دليرانه مجاهدان تبريز با روسيان و آن سيلى سختى را كه به روى آنان زدند نمونه نيكى است كه آزاديخواهان تا چه‌اندازه پيش آمده بودند . افسوس كه پشت سر اينان يكدسته مردان دودل و دورويى ايستاده و رشته كارها را در دست ميداشتند اينست آنچه كوششها را هدر گردانيده . اينست آنچه جنبش آزاديخواهى را در ايران به آن نتيجه بسيار دلگدازى رسانيده .\r\n\r\n\r\n","description":"","footnote":"\r\n( 1 ) ظهير الدوله در سوم آذر كه روز پنجم پيش آمد بوده چگونگى را براى وزارت خارجه نوشته و ما چون آن را ميخوانيم در چندجا نادرستى مىيابيم از جمله آنكه بجاى پنجشنبه 29 آذر كه روز شليك است چهار شنبه 28 را آورده است و همچنين روزهاى ديگر را بهم آميخته و اين نمونه كاردانى يك فرمانرواست .\r\n","page_name":" 463 ","page_number":483},
  {"content":"\r\n\r\nروز پنجشنبه بيست و نهم آذر ( همانروزيكه در تبريز جنگ بس خونريزى مى - رفت و در انزلى آن كارها رخ ميداد ) نكراسف خواست رشت را بىبهره نگزارد .\r\nنقشه او اين بود كه روسيان ناگهان اداره‌ها و جاهاى استوار شهر را فراگيرند و پس از آن بگرفتن و بستن دست يازند و تفنگ و ابزار جنگ هرچه پيدا كردند از چنگ مردم بيرون آورند . پس از نيمروز ناگهان دسته انبوهى از قزاق و سالدات به شهر ريخته و بر سر اداره‌هاى شهربانى و تلگراف و سراى فرمانروايى كه پهلوى هم نهاده آمدند و همه آنها را گرد فروگرفتند و به جنگ و شليك پرداختند . در همان هنگام خود نكراسف با دسته‌هاى ديگرى بسبزه‌ميدان آمده آن پيرامونها را فراگرفت . گيلانيان دست بجنگ نگشادند و از شهربانى بيش از چند تير هوايى انداخته نشد و هركسى برهانيدن خود كوشيد . در سراى فرمانروايى يكدسته سواران تالش بسركردگى سيد اشرف مىنشستند . اينان اندك جنگى كردند و يكتن قزاق را كشتند و دو تن هم از ايشان كشته گرديد . ولى چون خود را تنها ديدند گريخته جان بدر بردند . روسيان همچنان شليك مىكردند و تا آنجا كه ما دانسته‌ايم نه تن را كشته و سى و چهار تن را زخمى ساختند و بشهربانى و تلگراف‌خانه و سراى فرمانروايى دست يافته استوار نشستند .\r\nآن روز بدينسان گذشت . فردا آدينه روسيان هركه از سربازان و پاسبانان دولتى را ديدند تفنگ از دستش گرفتند و اگر يكى ايستادگى نمود سخت زدند .\r\nگذشته از اداره شهربانى و سراى فرمانروايى امروز جاهاى بلند ديگرى را گرفتند و در همه‌جا سنگر ساختند . نيز بدستاويز جستجوى ابزار جنگ بر سر خانها رفتند .\r\nيكدسته قزاق گرد خانه ميرزا كريمخان را گرفتند و چون كسى بجلوگيرى بر - نخاست بدرون رفتند و آنچه تفنگ و فشنگ بود برداشتند و تاراج و زيان دريغ نگفتند . نيز با خانه‌هاى كسان او اين رفتار را كردند . بازارها همچنان بسته و مردم ايستادگى مينمودند . انجمن پيش‌آمد را با تلگراف بتهران گفته چشم به راه دستور ميداشت . امروز كارگزار نامه‌اى بنام دولت به نكراسف نوشته انگيزه آن كارها را پرسيد . ولى نكراسف پاسخى نداد .\r\n\r\n","description":"","footnote":"","page_name":" 464 ","page_number":484},
  {"content":"\r\n\r\nشنبه يكم دى روسيان همچنان شهر را در دست ميداشتند و چون اندكى از روز گذشت حاجى صمد تاجرباشى روس با يكدسته قزاق ببازار آمدند و مردم را بيم داده مىگفتند كه اگر تا دو ساعت پيش از فرورفتن آفتاب دكانها را باز نكنيد همه را شكسته و تاراج خواهند كرد ، بدينسان بيم دهان بازارها را ميگرديدند .\r\nاين آگهى مايه پريشانحالى مردم گرديد و همگى بر دارايى خود ترسيدند . با اينهمه بازارها را باز نكردند ، امروز ظهير الدوله با چند تن از سران شهر ( از درباريان پيشين ) به انجمن آمدند و همه پافشارى مينمودند كه بازارها باز شود و چاره‌اى در برابر پيش‌آمد جز گردن گزاردن به زور بيگانه نميديدند ، ولى آزاديخواهان خرسندى ندادند . بويژه با آگهى كه تاجرباشى داده بوده . هنوز در گيلان از پيش‌آمد تهران و از اينكه دولت التماتوم را پذيرفته و در تبريز خونها ريخته مىشود آگاهى نيافته بودند و اميدوارانه ايستادگى ميكردند ، از تهران پاسخى كه ميرسيد اين بود كه دست باز نكنيد و نويد مىدادند كه با دست سفارت جلوگيرى از دژخويىهاى نكراسف شود .\r\nامروز نيز روسيان بر سر خانه‌ها ريختند و آزاديخواهان را ميجستند . ميرزا حسين خان كسمايى « 1 » كه از پيشروان آزادى بشمار ميرفت و در آن چندگاه در مسجد آدينه هميشه گفتارها مىراندى و مردمانرا بپافشارى در برابر بيگانه واميداشتى امروز روسيان جستجوى او را كردند و چون نيافتند بخانه‌اش زيان و ويرانى رسانيدند .\r\nنيز اسعد الحكماء و سعيد ديوان را گرفته و در كونسولخانه نگه داشتند . امروز نيز كارگزار نامه بنكراسف نوشت و او سر بپاسخ فرونياورد . همو در نامه خود بوزارت خارجه مينويسد :\r\nبنا باعلان صبحى كه داده بودند ريخته بازار كه غارت كنند . . . و هنوز غارت نكرده‌اند گويا تا نيمساعت ديگر دست بشرارت و غارت خواهند زد هيچ جرئت نيست كسى بيرون بيايد . . . توى كوچه و بازار جز سالدات و قزاق احدى نيست تفنگ و فشنگ قراولهاى تلگرافخانه را هم گرفته خانه هم هرچه داشته گرفتند عابرين هركسى هست لخت و\r\n\r\n\r\n","description":"","footnote":"\r\n( 1 ) در بخش سوم تاريخ مشروطه ياد او كرده‌ايم .\r\n","page_name":" 465 ","page_number":485},
  {"content":"\r\n\r\nپريشان مىكنند چاقو هم هست ميگيرند اغلب نقاط شهر را الان آمده ميگيرند و سنگر ميكنند .\r\nاينها پيش‌آمدهاى آغاز روز بود . هنگام پسين بار ديگر دسته انبوهى از قزاق و سالدات با سركردگانى بگرد شهربانى و تلگرافخانه و سراى فرمانروايى آمدند و آن پيرامونها را از مردم تهى ساختند و آنچه توپ و تفنگ و قورخانه دولتى بود همه را از قورخانه و ديگر جاها بيرون آوردند و بهفده گارى بار كرده به كاروانسراى كامرانيه بردند و پس از اين بود كه شهربانى را رها كرده خودشان نيز رفتند .\r\nروز يكشنبه دوم دى همان كارها در ميان ميبود . امروز نيز كارگزار نامه نوشت و خواست خود بكونسولخانه رفته نكراسف را ديدار كند و به هيچيك پاسخ نشنيد . انجمن پياپى تلگراف بتهران ميفرستاد ولى نتيجه‌اى نميديد . دولت در تهران از سفارت انگيزه كارهاى نكراسف را مىپرسيد و سفارت هرزمان پاسخ نابجاى ديگرى مىداد . يك بار مىگفت : همه كارها را فرمانده سپاهيان كرده و كونسول پاسخده نيست . بار ديگر مىگفت : براى كونسول يكسره دستور از پترسبورغ داده شده .\r\nروز دوشنبه نكراسف آگاهى پايين را بچاپ رسانيده در شهر پراكنده كرد :\r\nدر هشتم دكابر دسته كه مصمم عداوت و ضديت با روسها بودند بملتزمين و مستحفظين قونسولگرى سرريز و حمله نمودند از اوضاع پيش‌آمد اين اتفاق و سرريز نمودن واضح شد كه بودن اسلحه و ساير ادوات حربى در نزد اهالى و ذخيره محلى اسباب خطر است و بملاحظات اعادهء امنيت در شهر مباشرين حربى دولت روس در دهم دكامبر آنچه اسلحه در نزد اهالى و خانه‌ها و نظميه پيدا نموده توقيف و ضبط نمودند و خاطر عموم را قونسولگرى امپراطورى آگاه و اعلان مىنمايد همه اقدامات از روى لزوم به عمل آمده و مخصوصا بملاحظه توليد امنيت و دفع مخاطرات بوده و اكنون كه تا يكدرجه منظورات را بر وفق مقاصد مذكور به عمل آمده ديد قونسولگرى امپراطورى اهالى را دعوت بمداومت حرفه معمولى خودشان مينمايد و بايشان حمايت خود را از حيث حفظ مال و جان ايشان\r\n\r\n","description":"","footnote":"","page_name":" 466 ","page_number":486},
  {"content":"\r\n\r\nوعده داده منتهاى احترام را راجع بعقايد مذهبى آنها به عمل آورده و خاطرنشان مىنمايد شرافت مساجد و معابد آنها هميشه منظور است .\r\nقونسول دولت امپراطورى روس نكراسف .\r\n42 - شادروان شاهزاده امان إله ميرزا\r\nاين نمونه ديگرى از دروغهاى بيشرمانه سياسى است . دسته‌اى از مردم گيلان به اين آگهى او پاسخ نوشته ولى چون نتوانستند آن را در گيلان چاپ كنند بتهران براى روزنامه‌ها فرستادند ، ليكن در اين هنگام روزنامهاى تهران نيز آزاد نميبودند\r\n\r\n","description":"","footnote":"","page_name":" 467 ","page_number":487},
  {"content":"\r\n\r\nو گويا آن چاپ نشد . نيز كارگزار رشت با نامه‌هايى كه بكونسولگرى انگليس و عثمانى و دولتهاى ديگر فرستاد پاسخ اين دروغها را داد . همان روز سراى فرمان‌روايى را كه تا توانسته آسيب زده بودند رها كردند و رفتند و امروز اندك آرامشى بود .\r\nروز چهارشنبه پنجم دى ( پنجم محرم ) شادروان سيد عبد الوهاب نماينده انجمن ايالتى بهنگامى كه در تلگرافخانه با تهران بگفتگو مىپرداخت يكدسته قزاق به آنجا ريختند و او را دستگير كرده و بكونسولخانه بردند و در آنجا بند كردند . نيز يوسفخان دستيار اداره شهربانى و سليم خان رئيس اداره امنيه و فتح اللّه خان سر كلانتر را كه باهم از رشت بيرون آمده و روانه تهران شده بودند نكراسف آگاهى يافته تلفون كرد كه هرسه را در رودبار گرفتند و برشت بازگردانيدند و بكونسولخانه برده با ديگران بند نمودند . نيز شب آن روز مشهدى محمد زرگرباشى را از خانه‌اش گرفته و برده و بند كرده بودند . پياپى كسانى را ميگرفتند كه برخى را رها مىكردند و برخى را نگه ميداشتند .\r\nروز ششم يا هفتم دى آقا سيد عبد الوهاب را با نه تن ديگرى از دستگيرشدگان همراه يكدسته قزاق روانه انزلى ساخته و از آنجا با كشتى بباكو بردند . كونسول ايران در باكو در تاريخ هشتم دى نامه پايين را بوزارت خارجه نوشته :\r\nچنان كه تلگرافا عرض شده ديروز صبح با كشتى روس ده نفر از اشخاص معروف و معتبر انزلى كه اسامى ايشان بموجب صورت معروض مىشود از انزلى وارد بادكوبه نمودند و تحت الحفظ با يكدسته قزاق كه از انزلى همراه بودند بحكومت محله ( ؟ ) برده بعد از تحقيقات بحبسخانه فرستاد و چاكر بعد از اطلاع نزد حاكم رفته و علت مسئله و جهت آوردن آنها را از انزلى ببادكوبه خواستار شد جواب داد كه در اين خصوص بهيچوجه مطلبى بما معلوم نيست چون چاكر ديدم كه جواب مساعدى نشد لهذا مراتب را بژنرال قونسولگرى تفليس را پورت كرده مطلب را اطلاع دادم كه اگر ممكن باشد ژنرال قونسولگرى با جناب فرمانفرماى قفقاز حل مسئله نمايند و در خصوص فهميدن علت گرفتارى و استخلاص اين اشخاص اقدامات فرمايند فعلا اشخاص معروض در حبس خانه در تحت نظارت سخت\r\n\r\n","description":"","footnote":"","page_name":" 468 ","page_number":488},
  {"content":"\r\n\r\nمحبوس‌اند و احدى را نزد آنها راه نميدهند و از اهالى رشت و انزلى كه در بادكوبه اقامت دارند در اين خصوص خيلى هيجان دارند و هرروز در كونسولگرى جمع شده در خصوص استخلاص آنها اصرار مىنمايند و چاكر بيك قسمى آنها را اميدوار كرده و ساكت مىنمايد و از ژنرال قونسولگرى تكليف خواسته منتظر جواب است كه بموجب دستور العمل ژنرال قنسولگرى اقدام شود محض استحضار وزارت جليله امور خارجه عرض و جسارت گرديده . صورت اسامى شخصيكه قونسول دولت بهيه روسيه از انزلى تحت الحفظ ببادكوبه فرستاده :\r\nحاجى آقا خليل رئيس بلديه ، يوسفخان رئيس نظميه ، آقا سيد عبد الوهاب مجتهد ، فتح الله خان ، سليم خان رئيس امنيه ، حاجى اسماعيل ، حاجى على ، شيخ على اكبر واعظ ، دو نفر ارمنى .\r\nبدينسان دستگاه آزادى از گيلان برچيده شد . پيداست كه پس از اين پيش آمد انجمن ايالتى از ميان رفته و بازارها نيز خواه و ناخواه باز و همه رنجهاى چند ساله هدر گرديد . روسيان چه در انزلى و چه در رشت رشته كارها را بدست گرفتند .\r\nاگرچه از تهران آصف الدوله را بفرمانروايى گيلان فرستادند و عميد همايون در انزلى اين نام را ميداشت ولى اينانرا هيچگونه توانايى نبودى و روسيان بيكبار چيره شده رشته همه كارها را در دست ميداشتند و براى آنكه اندازه چيرگى آنان دانسته شود آگهى را كه در بيستم دى جنرال گيخ در رشت چاپ و بديوارها چسبانيده در اينجا مىآوريم :\r\nبعموم اهالى رشت و انزلى اخطار مىشود كه در هشتم و بيست و يكم « 1 » شهر حال دكابر در شهر رشت و انزلى بر حسب تحريك اشخاص شرير به قشونها حمله‌ور شده و سرريز نمودند مقصرين بشديدترين محكمه تفويض خواهند شد من باب عدم تكرار حوادث فوق و براى محافظت اتباع روس از وقايع مذكور و من باب اعاده امنيت من با اردو اترياد برشت وارد شدم از براى انجام اين منظور مطالب ذيل را مطالبه ميكنم :\r\n\r\n\r\n","description":"","footnote":"\r\n( 1 ) روسيان تا پيش از شورش بلشويكى در سال شمارى تاريخ وليوسى را به كار ميبردند كه ده‌واند روز ديرتر از تاريخ گريگورى ميبود و اينست گاهى ناگزير ميشدند هردو تاريخ را ياد كنند . در اينجا نيز جنرال روسى همان رفتار را نموده . پيش‌آمد رشت و تبريز و انزلى در بيست يكم دسمبر 1912 بوده كه از روى تاريخ يوليوسى هشتم دسامبر شمرده ميشده و روسيان دسمبر را « دكابر » نامند .\r\n","page_name":" 469 ","page_number":489},
  {"content":"\r\n\r\nاول - هيچكس از خانه خود با اسلحه خارج نشود . كسى كه به اين حكم اطاعت نكند فورا خلع اسلحه خواهد شد و اسلحه ضبط مىشود و بعد به اندازه ملاحظه حال گناهكار مذكور جريمه خواهد شد يا توقيف و يا محبوس مىشود و بضد كسى كه امتناع و ضديت كند استعمال آلات حرب خواهد شد .\r\nدوم - از خانه و پنجره و درب و پشت‌بام و ديوار هرگاه فقط يك تير هم از روى مقصود بد خالى شود سخت‌ترين اقدامات راجع به آن به عمل خواهد آمد - حتى تيرباران شده يا اينكه منهدم خواهد شد .\r\nسيم - در نزد كسانى كه ذخيره اسلحه و بمب و ساير قواء محترقه است در موعد هفت روز تحويل اردو راسا يا بوسيله حكومت گيلان بدهند . امتناع كنندگان از اين حكم محكوم بحبس در محبس ميشوند و صاحبان چنين خانه با بودن عدم اطلاع و ندادن اخبار بار دوم جريمه خواهند شد .\r\nچهارم - كانيكه ميل دارند با خود اسلحه داشته باشند مراجعت به اترياد نموده تا بليط مخصوص معينه را براى اين كار دريافت نمايند . از صميم قلب ميل دارم تا زمانيكه اردوى ما در گيلان هستند بما لازم نشود كه از روى منتهى سختى اقدامات كنيم . كليتا بسته بقوه عاقله شماها كه اهالى رشت و انزلى هستيد خواهد بود در صورت اتفاق برعكس كليه مسئوليت پيش‌آمدهاى بد بسته بشماها و در دست شماست .\r\n20 محرم جنرال گيخ\r\nدولت ايران با دست سفير خود در پترسبورغ رنجيدگى بسيار از نكراسف و كارهاى او نمود و كوشيد كه او را از گيلان بردارند و ببازپرس و داورى كشند ولى نتيجه‌اى بدست نيامد . آن ده تن را كه بباكو فرستادند تا ديرى در آنجا نگهداشتند و سپس با دستور پترسبورغ ب گيلان بازگردانيدند كه با كسان ديگرى كه پس از بردن ايشان گرفته بودند بداورى كشند و براى ترسانيدن چشم مردم بكيفر رسانند . آنان را چون برگردانيدند حاجى آقا خليل چون برادر شريعتمدار بود رهايش كردند ولى ميبايست در گيلان نماند و باروپا رود . اين شريعتمدار يكى از ملايان توانگر رشت و نزد روسيان ارجمند مىبود و در اين هنگام نيكى او به دو تن از گرفتاران رسيد ، زيرا چنان كه گفتيم روسيان حاجى آقا خليل را رها كردند و نكشتند . نيز پس از چند روز\r\n\r\n","description":"","footnote":"","page_name":" 470 ","page_number":490},
  {"content":"\r\n\r\nآقا سيد عبد الوهاب را بميانجيگرى شريعتمدار رها كردند . مىبايست او نيز در گيلان نماند و باستانبول رود ليكن بازماندگان را ببازپرس و داورى سپاردند .\r\nما داورى روسيان را در تبريز ديده‌ايم ولى در اينجا راه اندك بهترى را پيش گرفتند . در تبريز جز پرسشهايى از گرفتار به چيز ديگرى نياز نميديدند ولى در اينجا گواهانى نيز آماده كردند ، گواهانى كه سوگند به قرآن خورند و گواهى دروغ دهند . گناهيكه به آنان ميگرفتند اين بود كه روز بيست و نهم آذر در رشت يا در انزلى شليك بسپاهيان روس كرده‌اند و از رشت و از انزلى كسانى را براى دادن چنان گواهى برانگيختند و اينان چون مسلمان مىبودند نخست بآيين مسلمانى دستمان گرفتند و در يك امامزاده سوگند به قرآن خوردند كه دروغ نگويند و سپس به نزد داوران بازگشته بدلخواه روسيان گواهى دادند . ما از اينان نامهاى برخى را از نوشتهاى وزارت خارجه و از ديگر جاها بدست آورده‌ايم و در اينجا ياد مىكنيم . از رشت : ضياء العلماء ، حاجى آقا كريموف ، مير ابو طالب خان دريابيگى ، حاج صمد خان تاجرباشى ، نايب رحمان ، شاه جان يخ‌فروش . از انزلى : كربلايى مؤمن داداشوف ، مشهدى كاظم عليوف ، حاج رضا عليوف ، حاج على عباس رمضانوف ، ابراهيم معمار .\r\nاينان برخى از مردم قفقاز و بستگان روسيان و برخى از مردم خود گيلان ميبودند از رشت يكى هم رييس تلگرافخانه گواهى داد .\r\nبارى در نتيجه رسيدگى چهار تن را از رشت و دو تن را از انزلى كشتنى ساختند .\r\nبدينسان : يوسفخان و صالح خان و كاظمخان و شريعتمدار گرگانرودى از رشت ، و حاجى على توپچى و فيروز كرجىبان از انزلى آن چهار تن را روز دوازدهم بهمن ( سيزدهم صفر ) ، در بيرون رشت در زمين ناصريه بدار زدند و پس از آنكه زمانى آويزان ماندند پايين آورده و بدرون كيسه‌اى انداخته و در چاله‌اى كه كنده بودند به زير خاك كردند . گزارش را كارگزار بوزارت خارجه چنين مينگارد :\r\n14 صفر 1330 استخراج تلگراف رمز رشت\r\nديروز يكساعت قبل از ظهر شريعتمدار گرگانرودى و يوسف خان سرتيپ معاون سابق نظميه و كاظم خان كميسر سابق و صالح رسدباشى سابق\r\n\r\n","description":"","footnote":"","page_name":" 471 ","page_number":491},
  {"content":"\r\n\r\nژاندارم را به ترتيب ذيل در ميدان مشهور به ناصريه بدار كشيدند مشار اليهم را با دو عراده از قونسولگرى به محل مذكور آورده يكنفر صاحبمنصب تقصيرنامه آنها را مىخواند و محمد آقاى كسمايى مستشار قونسولگرى خطاب به مقصرين ترجمه به فارسى مىنمايد ملخص آن اينست كه بشهادت دوازده نفر كه قبل از وقت اداى شهادت قسم ياد كرده‌اند اشخاص مذكور به طرف قشون روس تير خالى كرده و چهار نفر قزاق كشته‌اند و آقاى سيد عبد الوهاب را بطور يقين و دو نفر ديگر را هم افواها ديروز رها كرده‌اند و شنيده شد كه دو نفر ديگر را به انزلى برده‌اند كه در آنجا مجازات بدهند .\r\n14 صفر نمره 66 اسحق\r\nهرچه در اين‌باره گفته شود كم است . در جاييكه خود روسيان بر سر اداره‌ها آمده‌اند و نخست آنان بشليك برخاسته‌اند و از سپاه ايشان بيش از يكقزاق آن هم با دست سواران سيد اشرف كشته نشده و خود آنان نه تن را به خاك انداخته‌اند بدينسان داستانرا وارونه ميگردانند و كاركنان اداره‌ها را بنام آنكه بر سر روسيان ريخته‌اند و شليك كرده‌اند و چهار تن قزاق كشته‌اند گناهكار ميگيرند و دوازده تن نيز از مسلمانان پس از سوگند بچنان دروغى گواهى داده خون چهار تن بيگناه را به گردن مىگيرند !\r\nآنچه ما از اينان دانسته‌ايم مىنگاريم : يوسفخان را نوشتيم كه دستيار اداره شهربانى بوده و چون با دو تن از رشت ميگريخته از رودبار يا از قزوين بازگردانيدند .\r\nپيكره‌اى كه ازو در دست است مىرساند جوان خوشرويى بوده . كاظمخان كلانترى كوى كياب را در رشت ميداشته و چنين ميگويند كه پس از پيش‌آمد روز بيست و نهم آذر بمدبر الممالك نامى كه بنزد نكراسف آمد و رفت ميداشت پناهيد و او از نكراسف زينهار برايش خواسته و همراه خود بكونسولگرى برده در آنجا با دستور نكراسف بند گرديد . صالح خان از مجاهدان و او نيز از كاركنان اداره ژاندارم رشت مىبود . او را هم ميگويند پس از پيش‌آمد به مير باقر خان نامى پناهيد و سرگذشت وى همان بود كه سرگذشت كاظمخان . از شريعتمدار چيزى نمىشناسيم .\r\nمحمد آقا كسمايى كه نامش برده مىشود برادر ميرزا حسينخان كسمايى بوده .\r\n\r\n","description":"","footnote":"","page_name":" 472 ","page_number":492},
  {"content":"\r\n\r\nولى اين خود را بروسيان بسته و نويسنده و ترجمان كونسولگرى مىبوده و بازپرس گرفتاران را او انجام ميداده . زمين ناصريه كه كشتنگاه اين چهار تن بوده و سپس تنهاى آنان را دربر گرفته چنان كه ميگويند كنون در دست بيمارستان رشت است و جاييكه خوابگاه آن چهار تن مىباشد . بميان بنيادهاى بيمارستان افتاده است و روى آن را گل‌كارى كرده‌اند .\r\nاما حاجى على و فيروز آنان را بانزلى فرستادند و گويا روز سيزدهم بهمن ( يكروز ديرتر از كشتن آن چهار تن ) بود كه در آنجا بدارشان زدند . حاجى على را چنان كه گفتيم نخست از شمار كاركنان قورخانه ايران بوده و سپس در انزلى دكان صرافى ميداشته و چون آزاديخواه دليرى بوده روسيان بودنش را نميخواسته‌اند و گفتيم كه عزيز بيك همان روز نخست دژرفتارى او را دستگير كرده و چوب بسيار زد . سپس هم او را به رشت فرستاد كه بندش كردند و پايان كارش اين بود كه بر سر دار رفت . از فيروز آگاهى نميداريم .\r\nديگر گرفتاران برخى چون هوادارانى ميداشتند رها گرديدند و چندتنى كه واعظزاده استانبولى و امجد الواعظين و ميرزا غلامحسين مغازه و ابراهيم پيراهن‌دوز باشند چند ماه همچنان در بند ماندند تا آنكه آصف الدوله بفرمانروايى گيلان آمد و آنانرا از كونسولگرى گرفته خود از شهر بيرون راند « 1 »\r\nيكدسته را نيز به خواهش روسيان شهربانى گرفته از شهر بيرون كرد . نيز يكدسته كه خود گريخته و بتهران و ديگر جاها آمده بودند روسيان از دولت خواستار شدند كه پنجسال ب گيلان بازنگردند . ما در ميان نوشته‌هاى وزارت خارجه نامه‌اى از سفارت روس درباره اين كسان مىيابيم كه بهتر مىدانيم آن را در اينجا بياوريم :\r\nمراسله سفارت روسيه مورخه 22 صفر 1330\r\nجناب اجل اكرم افخم دوستان استظهارى مكرم محترم - دوستدار با كمال احترام در تكميل مذاكرات شفاهيه بين خود و جناب مستطاب عالى\r\n\r\n\r\n","description":"","footnote":"\r\n( 1 ) از اينان آقاى واعظزاده اكنون در ارومى زندگى مىكند . امجد الواعظين در تهرانست . از آن ديگران آگاهى درستى نميداريم .\r\n","page_name":" 473 ","page_number":493},
  {"content":"\r\n\r\nو براى اينكه ديگر در گيلان شورش و اغتشاش تجديد نشود زحمت‌افزا شده خواهشمند است مقرر فرمايند احكام لازمه صادر گردد . اشخاص مفصلة - الاسامى را كه اقدامات سابقه آنها واضحا مدلل ميدارد كه توقف آنها در 43 - اين پيكره‌ها در سال 1289 در ارومى برداشته شده و از دست راست به چپ : سردار ارومى ، اجلال الملك تقىزاده ، حاجى ميرزا علينقى گنجه‌اى را نشان ميدهد . آنسال تقىزاده پس از كشته شدن بهبهانى از تهران بيرون رفته و از راه آذربايجان روانه استامبول مىشد . شادروان حاجى ميرزا علينقى آقا هم در ارومى رييس عدليه مىبود .\r\nگيلان لابد باعث اغتشاش دائمى و اختلافات خواهد شد از رشت و انزلى به جاهاى دوردست در ايران يا خارج از ايران تبعيد نمايند .\r\nاز انزلى : رفيع خرازى - غلامعلى خان امين الرعايا - معتمد الوزاره -\r\n\r\n","description":"","footnote":"","page_name":" 474 ","page_number":494},
  {"content":"\r\n\r\nحسين جان قربانف - حنيف حمال‌باشى - ملا شيخ باقر - ملا آقا - شيخ محمد زيم‌برى - ضرغام السلطنه - هامبار سوم ملك سركيسانس\r\nاز رشت : احمد عليخان برادر ميرزا كريمخان - ميرزا حسينخان كسمائى - مير احمد امام - افصح المتكلمين - محمد كاظم تبريزى - ميرزا على محمد بصير الرعايا - ميرزا محمد على رئيس روزنامه كنكاش - رحيم شيشه‌بر - احمد كلاه‌دوز - دكتر ابو القاسم - غلامحسين رضايف - ميرزا محمدى - ميرزا عبد الغفور توكلى - عزت اللّه كميسر - سيد جلال شهرآشوب - مبصر - الملك - آقا گل تبريزى - مير حاجى آقا تبريزى - يوسف خان عمو - محمد رضا صاحب مطبعه عروة الوثقى - حاجى ميرزا محمد رضا - نايب الصدر - شيخ سعيد - آقا بزرك - حاجى شيخ رضا لاكانى - نرسيس نرسيسيانس .\r\nتمام اشخاص مفصله مزبور بايد براى مدت 5 سال از گيلان تبعيد شوند .\r\nعلاوه بر اين لازم است كه قدغن شود در ظرف مدت مزبور اشخاص ذيل ب گيلان نروند :\r\nميرزا كريمخان - سردار محيى - عباسخان برادر مشار اليها - عميد السلطان - پاشا خان - نواب الملك - ميرزا محمد على رضايف - اسكندر آقا كميسر - سيد يحيى ندامانى ناصر الاسلام - عيسى خان منشى سردار منصور - ايوان يگازار يانس - ميسان گازاريانس - امام‌جمعه رشت - سيد عبد الوهاب اگر از گيلان رفته باشد و الا بايد او را تبعيد نمود و اشخاصى را كه بايد تهديد سخت نمود از اين قرارند : امام‌جمعه انزلى - شيخ محمود - آقا شريف - حاجى شيخ حسن حسينى - شيخ محمد لنگرودى .\r\nاز قبول اين اقدام و اجراى آن احتراما خواستار است دوستدار را مستحضر فرمايند . در اين موقع احترامات فائقه را تجديد مينمايد .\r\n\r\n","description":"","footnote":"","page_name":" 475 ","page_number":495},
  {"content":"\r\n\r\n\r\nگفتار پانزدهم كشاكش مجلس و دولت\r\nكنون بتهران بازميگرديم و با آنكه داستان التماتوم و كشاكش مجلس و دولت را تا بسته شدن مجلس در بخش سوم تاريخ مشروطه نوشته‌ايم براى پيوستگى سخن دوباره آن داستان را بكوتاهى در اينجا مىآوريم و در اين ميان آنچه را كه در آنجا ننوشته‌ايم خواهيم نگاشت « 1 » . چنان كه گفته‌ايم چون دولت ايران بالتماتوم نخست روسيان گردن گزاشت دانسته شد يك التماتوم بس سخت‌تر ديگرى در پى مىباشد و روز چهار شنبه هفتم آذر 1290 ( هفتم ذىحجه 1329 ) آن التماتوم رسيد . دولت روس از كشور آزاد ايران سه چيز را ميخواست : 1 ) مستر شوستر و مستر لكوفر از كارهاى ايران بر كنار باشند . 2 ) دولت ايران پس از آن كسى را از بيگانگان براى كارهاى خود بى آگاهى دو دولت نخواهد . 3 ) در رفت لشگركشى روسيان را كه سپاه برشت آورده بودند به گردن گيرد . هم بايستى در چهل و هشت ساعت ( از نيمروز چهارشنبه تا نيمروز آدينه ) پاسخى كه مىخواستند داده شود و گرنه قزاق و سالدات بسوى قزوين پيش خواستندى آمد .\r\nچون اين داستان در بيرون پراكنده گرديد مردم چه در تهران و چه در تبريز و رشت و ديگر شهرها بشوريدند و همه بيك آواز خواستار ايستادگى گرديدند . روز پنجشنبه همچنان مردم در شور و خروش ميبودند و نمايندگان مجلس بويژه آذربايجانيان و دموكراتيان بيكار ننشسته نشستها برپا كردند و گفتارها راندند و همه را براى ايستادن و نترسيدن آماده ساختند .\r\n\r\n\r\n","description":"","footnote":"\r\n( 1 ) در آنجا در ياد كردن روزها اندك لغزشى هم رو داده .\r\n","page_name":" 476 ","page_number":496},
  {"content":"\r\n\r\nروز آدينه نهم آذرماه در تهران يكروز بيمانندى بود . زيرا ميبايست تا نيمروز پاسخ التماتوم داده شود و سرنوشت ايران روشن گردد . ميبايست پيش از نيمروز مجلس برپا شده درباره پيش‌آمد رأى دهد . در آغاز امروز مجاهدان با دستور يفرمخان علاء الدوله را كشتند . زيرا اين مرد خودكامه كهن با كسانى از دشمنان مشروطه از زور - گويى و چيرگى روسيان ميدان يافته بر آن ميكوشيدند كه با دست روسيان محمد - على ميرزا را كه اين زمان در استراباد ميزيست بتهران آورند و نامه‌اى براى اين درخواست بسفارت روس نوشته بودند كه بدست شهربانى افتاد . يفرمخان در اين شور و خروش بر كنار ايستاده و چون سرپرست شهربانى بود تنها بر آن ميكوشيد كه شهر را در سامان و آرامش نگهدارد و جلو آشوبكارى ياران محمد عليميرزا را گيرد و اين كار را بشايستگى انجام ميداد . همان روز مجاهدان بمشير السلطنه صدر اعظم باغشاه محمد عليميرزا كه از همدستان علاء الدوله بود نيز تير انداختند و او زخمى گرديده نمرد ، ولى برادرزاده‌اش كه همراه بود كشته شد . هرچه هست اين كارهاى ايشان در چنان روزى بسيار بجا افتاد .\r\nيكساعت پيش از نيمروز مجلس برپا شد . آقاى حسن وثوق وزير خارجه با سه تن ديگر از همكاران خود ( آقايان ابو الحسن پيرنيا و حسن اسفنديارى و محمد على فروغى ) در آنجا بودند . وزير خارجه بگفتار آمده چگونگى را بازنمود و يادداشت سفارت روس را بازخوانده از مجلس رأى خواست . مجلس دليرانه آن را نپذيرفت . از كسانى كه در اين نشست سخن راندند شادروانان شيخ محمد خيابانى و شيخ اسماعيل هشترودى و شيخ رضا دهخوارقانى بودند . شادروان خيابانى گفتار آرام ولى بس استوارى سرود و دليل‌ها بر آن گفتار خود آورد . هشترودى سخنان تند و بسيار دليرانه راند .\r\nدهخوارقانى بدوسه جمله بس استوارى بسنده نمود .\r\nمستر شوستر كه اين نشست تاريخى پارلمان ايران را بسيار پسنديده و ستوده پايان آن را چنين مينگارد : « چند دقيقه پيش از نيمروز از همگى رأى خواستند .\r\nيك يا دو تن فرومايه ترسو از مجلس بيرون رفتند و خود را كنار كشيدند . از ديگران نام هركسى كه خوانده شد به پا برخاست و آشكاره رأى خود را گفت و چون خواندن\r\n\r\n","description":"","footnote":"","page_name":" 477 ","page_number":497},
  {"content":"\r\n\r\nنامهاى نمايندگان بپايان رسيد نتيجه آن شد كه هر يكى از آنان رأى خود را گفته و بىآنكه پرواى آينده خود و خاندانش را كند انديشه خود را آشكار ساخته بود همه نمايندگان بدشمن شمالى آن پاسخ را دادند كه بيك توده نوميد پامال شده مىشايست - توده‌اى كه از آينده بيمناك تاريك خود نترسيده نگهدارى آزادى و آبروى خود را بر آن برگزيد . همه نمايندگان خواهشهاى روس را برگردانيدند » « 1 » .\r\nبدينسان مجلس شورى دليرى شايسته‌اى از خود نشانداد هنگامى كه در مجلس اين رأى داده ميشد تماشاييان اشگ شادى از ديده ميريختند . دولتى كه ناصر الملك نايب السلطنه و حاجى نجفقليخان بختيارى وزيران كابينه او باشند بر آن بودند كه ايران در برابر اين زورگويى نيز گردن فروآورد ، و چون مجلس بدينسان از در ايستادگى درآمد كشاكش ميانه دولت و مجلس پيدا شد . وزيران همانروز كنار ، جويى نمودند ( و خود بايستى نمايند ) ، ولى ناصر الملك آنان را نگهداشت . شور و خروش مردم روز بروز بيشتر ميشد . در عراق آخوند خراسانى و حاجى شيخ مازندرانى بكوشش برخاستند و فتوى به پرهيز از كالاى روسى داده و آن را با تلگراف به همه جا رسانيدند ، و سپس با همه مجتهدان و ملايان ( بجز از سيد كاظم يزدى ) بر اين شدند كه آهنگ ايران كنند و اين كار ايشان بشور و خروش مردم افزود . در تهران چهار دسته دموكرات و اعتدالى و اتحاد و ترقى و داشناكسيون ( از آن ارمنيان ) كه ميبودند دست يكى كرده براى ايستادگى در برابر هر پيش‌آمدى بآمادگى كوشيدند .\r\nاين پشتيبانيها مجلس را استوار نگه ميداشت . از آنسوى ناصر الملك و وزيران همچنان پافشارى مينمودند كه التماتوم پذيرفته شود ، و چون از مجلس نوميد شده بودند ميخواستند مجلس را از ميان بردارند ، بدينسان كه نمايندگان اعتدالى را كه در نهان هوادار دولت ميبودند بكناره‌جويى وادارند ، و چون با رفتن آنان شماره نمايندگان اعتدالى كمتر از اندازه قانونى گرديدى از آنراه خواست خود را پيش برند .\r\nاين را با نمايندگان اعتدالى گفتگو كردند ولى آنان از ترس مردم بچنان كارى\r\n\r\n\r\n","description":"","footnote":"\r\n( 1 ) ترجمه از روى معنى شده و اندك جدايى درميانست .\r\n","page_name":" 478 ","page_number":498},
  {"content":"\r\n\r\nدليرى ننمودند . از تبريز هم تلگرافى بنام رنجيدگى از آن بدولت رسيد و اين بود از آن چشم پوشيدند .\r\nبدينسان روزها ميگذشت و كشاكش ميانه دولت و مجلس پيش ميرفت . نخست از هرباره كفه مجلس سنگينتر مينمود . ليكن پس از چند روزى كم‌كم كفه دولت رو - بسنگينى نهاد . زيرا در اينهنگام دسته‌دسته سپاهيان روس با توپخانه و قورخانه از رشت بقزوين ميشتافتند و اين آگاهى كه بتهرانيان ميرسيد يك آينده بيمناكى را در پيش چشم خاندانها پديدار ميساخت . ايرانيان در جنگ با روس اگر هم به نتيجه‌اى توانستندى رسيد پس از گزندهاى بسيار دلگدازى توانستى بود . نيز چون التماتوم بهمداستانى دولت انگليس آماده شده بود كاركنان ايشان در تهران همه بفرونشاندن جوش و تكان مردم ميكوشيدند و پيداست كه آن روز گفته‌هاى اينان بس كارگر افتادى . وانگاه حاجى عليقلى خان بختيارى ( سردار اسعد ) كه در همان روزها از اروپا بازگشت ، او نيز هواى دولت را داشت و با پيشرفتى كه سخن او را ميان آزاديخواهان ميبود همه بكاستن از تندى ايشان پرداخت و بدينسان همه بختياريان بسوى دولت رفتند و يفرمخان و مجاهدان او نيز پيروى نمودند . در اين ميان از نجف نيز مرگ آخوند را آگاهى دادند كه هنگاميكه با مجتهدان و طلبه آماده سفر بوده ناگهان درگذشته است . اينها چيزهايى بود كه پياپى رو داد و از نيروى ايستادگى مردم تهران كاست . ولى در تبريز و گيلان روزبروز بر نيروى ايستادگى مىافزود .\r\nروز بيست و چهارم آذرماه سفارت روس دوباره با دولت بگفتگو پرداخته آگاهى داد كه چون سپاه در قزوين گرد آمده اگر تا شش روز ديگر همه خواهشهاى ما پذيرفته نشود آهنگ تهران خواهند كرد . راستى هم اينست روسيان چون التماتوم دادند اين اندازه ايستادگى را از توده ايران اميد نميداشتند و اكنون بهتر ميدانستند كه اندكى نرمى نمايند و تا بتوانند رشته را پاره نكنند . چه ميدانستند كه گرفتن تهران و برانداختن آزادى ايران اگر هم آسان باشد دشواريهاى ديگرى را در پى خواهد داشت و گذشته از ناخرسنديهاى دولتهاى اروپايى از خود كشور جنبشهاى خونريزانه پديد خواهد آمد .\r\nاينست ميكوشيدند خواست خود را تنها با زور پيش نبرند و اندكى نرمى نموده به\r\n\r\n","description":"","footnote":"","page_name":" 479 ","page_number":499},
  {"content":"\r\n\r\nنيرنگ‌هايى هم دست زنند نيز فرصت كار بناصر الملك و آقاى حسن وثوق و همدستان ايشان كه هوادار پذيرفتن التماتوم بودند دهند . آن بود اين زمان مهلت شش روزه ميدادند و در آنميان در خود تهران بكارهايى برخاسته و چون در آنميان نان در تهران كمياب شده و بكمچيزان سخت ميگذشت كاركنان سفارت پول و نان بايشان مىبخشيدند و بدينسان مهربانى و دلسوزى از خود نشان ميدادند .\r\nاين بازگشت روسيان دولت را واداشت كه روز بيست و هشتم آذر دوباره با مجلس پيش‌آمد را بگفتگو گزارد و وزير خارجه بمجلس آمده باز زمينه را بميان آورد و از مجلس درخواست كه درباره پذيرفتن التماتوم با دولت همداستانى نمايند و كمسيونى براى گفتگو با روسيان و پايان دادن بكشاكش از ميان خود برگزينند . نيز پيشنهاد كرد كه چون از روى قانون كابينه از كار افتاده وزيران ديگرى برگزيده شود . اگر چه اين‌بار چندان تندى و گرمى از نمايندگان ديده نشد و نمايندگان اعتدالى هوا خواهى دولت نمودند ، با اينهمه بيست و يك تن نمايندگان ديموكرات و كسانى از نمايندگان آذربايجان و ديگران كه با همه ديموكرات نبودن در اين هنگام بايشان پيوسته بودند همچنان ايستادگى نشان دادند . برگزيدن كابينه ديگرى را ديموكراتيان پذيرفتند ولى از گفتگو نتيجه بدست نيامد و خود ايشان چنين ميگويند كه ناصر الملك كارشكنى كرد .\r\nروز بيست و هشتم ناگهان يفرمخان و مجاهدان در ميدان سياست پديدار شدند و چون آخرين روز مهلت و زمان بس تنگ ميبود بالتماتوم چهار ساعته نمايندگانرا ناگزير ساختند كه با دولت همداستان شوند و در نتيجه اين فشار ايشان و تنگى زمان بود كه همانروز مجلس در نشست نهانى با سى و نه رأى در برابر نوزده رأى اين را پذيرفت كه كميته‌اى از پنج تن برگزيند و رشته را به او سپارد كه بهمدستى دولت با روسيان بكنار آيد . اين رأى داده شد ولى كميته برگزيده نگرديد زيرا از ديموكراتيان هيچ كس بودن در آن كميته را نپذيرفت .\r\nشب بيست و نهم چنان كه نوشته‌ايم روسيان در تبريز به كار برخاستند و فرداى آن جنگهاى خونين در آن شهر پيش رفت . نيز در رشت و انزلى روسيان خونها ريختند .\r\n\r\n","description":"","footnote":"","page_name":" 480 ","page_number":500},
  {"content":"\r\n\r\nچون اين خبرها بتهران رسيد بيشتر آزاديخواهان بيكبار سست شدند و بجاى آنكه ايستادگى را از سر گيرند و به يارى برادران خود برخيزند از در سست‌نهادى درآمدند و ناشايستى از خود نمودند و همانروز هنگام پسين دوباره مجلس برپا گرديد و در نشستى كه تا نيم‌شب كشيد آن پنج تن را برگزيد ( يكى از ايشان سردار اسعد و ديگرى شيخ ابراهيم زنجانى بوده ) و اينان همان شبانه گرد هم آمده و بپذيرفتن التماتوم روس رأى دادند و شبانه كار خود را بسفارتخانه آگاهى دادند .\r\nبدينسان روسيان سخن خود را پيش بردند و پنداشته ميشد داستان بپايان رسيد و كشاكش فرونشست . ولى دولت چون چيره شده بود و اين زمان در نتيجه گرفتارى تبريز و گيلان مجلس را بىپشت و پناه ميديد از در كينه‌جويى درآمد ، و روز دوم ديماه ( دوم محرم 1330 ) نشستى در دربار برپا گرديد كه وزيران و بسيارى از نمايندگان مجلس ( نمايندگان اعتدالى ) و ديگران در آنجا بودند . نخست آقاى حسن وثوق وزير خارجه گفتار درازى از حال كشور و ايستادگى مجلس رانده نكوهش بسيار كرد و پس از آن يادداشتى را كه از پيش نوشته و با دستينه همه وزيران آماده كرده بودند بناصر الملك دادند . در اين يادداشت نيز نكوهشهاى فراوان از دسته دموكرات و نمايندگان مجلس كه در برابر التماتوم روس ايستادگى نموده بودند ميرفت و در پايان درخواست بستن مجلس از نايب السلطنه ميشد . ناصر الملك درخواست آنانرا پذيرفته فرمان بستن مجلس را داد و به كار بستن آن فرمان را به يفرمخان واگزاشت كه او نيز همان هنگام پسين يكدسته از زيردستان خود را فرستاده نمايندگانرا از بهارستان بيرون راند و در آنجا نگهبانان گماشت كه كسى را راه ندهند . روسيان بهنگاميكه در تبريز با دست سالدات و قزاق مجاهدان و آزاديخواهانرا سرگرم جنگ ساخته بودند در تهران با دست ناصر الملك و وثوق الدوله ريشه آزادى را ميكندند . چنان كه گفته‌ايم از پارسال سروزير حاجى نجفقلى خان بود و ديگر وزيران كه چندبار رفتند و آمدند و جابجا شدند اين زمان بدينسان ميبودند : حسن وثوق وزير خارجه . غلامحسين بختيارى ( سردار محتشم ) وزير جنگ ، احمد قوام وزير داخله ، ابراهيم حكيمى وزير ماليه ، ابو الحسن پيرنيا وزير پست و تلگراف ، محمد على فروغى وزير عدليه . وزيرى\r\n\r\n","description":"","footnote":"","page_name":" 481 ","page_number":501},
  {"content":"\r\n\r\nداخله را خود حاجى نجفقليخان ميداشت . بدينسان مجلس دوم بسته گرديد و بهتر گوييم دستگاه مشروطه برچيده شد . بايد دانست التماتوم روس و بسته شدن مجلس و پيش‌آمدهاى ديگرى كه با آن توام بود يكى از نشاندارترين داستانهاست و بگفته اروپا « سنگ سرپيچى » در تاريخ ايران پديد مىآورد . زيرا چنان كه خواهيم ديد نتيجه - هاى بسيارى آن را در پى بود و پيشرفت تند توده ايران را كه از هفت سال باز آغاز شده بود بيكبار ايستانيده آن را بسوى بازپس گردانيد . اگرچه مجلس يكم نيز سرگذشت خونين داشت و محمد على ميرزا آن را با توپ بست و كسانى از نمايندگان و سران آزادى را به خون غلطانيد ولى آن سرگذشت را با اين جدايى بسيار است . آن پيش‌آمد به اين تيرگى و تاريكى نبوده بلكه اگر راستى را بخواهيم آنچيرگى محمد عليميرزا بسود آزادى درآمد . زيرا چون جنبش مشروطه‌خواهى در ايران در آغاز خود به آسانى پيش رفت و پاى آزمايش بميان نيامد راهبران نخستين آن جز مردان سختى نديده و تن آسانى نبودند و بسيارى از رويه‌كاران و دغلكاران به آنان آميخته بودند و محمد عليميرزا چون مجلس يكم را بهم زد مىبايد گفت آن مشروطه‌خواهان كم ارج را پراكنده گردانيد و نتيجه آن شد كه در سايه شورشى كه برخاست و جنگ‌هايى كه رو داد دسته - هاى انبوهى مردان پا برجاى كارآمد پيدا شدند كه با جانفشانيهاى مردانه خود مشروطه را دوباره بنياد نهادند و براى نگهدارى آن آماده ايستادند . ولى در اين پيش‌آمد روسيان آنمشروطه‌خواهان كارآمد و جانفشانرا از هم پراكندند و بجاى ايشان يكدسته مردان سست‌نهاد و خودخواه را به كار گماردند كه همه بزيان ايران و بسود بيگانگان بودند .\r\nيك كلمه بگويم روسيان يك تيشه كارى بريشه آزادى ايران فرود آوردند و زمينه براى سه بخش كردن اينكشور كه پيمان‌نامه 1907 را با انگليسيان از بهر آن بسته بودند آماده ساختند . اگر بخواهيم مانندى براى اين داستان در تاريخ نزديك ايران پيدا كنيم بايد شكست عباس ميرزا را از روسيان و پيمان‌نامه تركمانچايى را ياد نماييم . زيرا در آنشكست گذشته از آنكه دولت ايران كوچك و ناتوان گرديد و در ميان دولتها از جايگاه خود افتاد در درون كشور هم در ميان توده نوميدى سختى پديد آمد و انديشه‌ها بسيار كوتاه و پست گرديد . بدانسان كه آب چون جلوش بسته گرديد و از رفتن ايستاد\r\n\r\n","description":"","footnote":"","page_name":" 482 ","page_number":502},
  {"content":"\r\n\r\nبدبو و تباه گردد ، يك توده نيز چون خود را زبون يافت و راه اميدش بسته گرديد ناگزير انديشه‌ها پست گردد و تباهىهاى بسيار در ميان مردم پيدا شود . پس از شكستهاى پياپى عباس ميرزا در برابر روسيان و بسته شدن پيمان‌نامه تركمانچايى كه شكست ناصر الدين - شاه در برابر انگليسيان و رها كردن هرات نيز پشت سر آن آمد بيكبار راه اميد به روى مردم ايران بسته گرديد و گرد زبونى به روى توده نشست و بدتر از همه حال كاركنان دولتى بود كه از آن پس كمتر يكى در پى سود خود نبودى و پرواى كار و سود كشور مى - نمودى و اگر كسى خواستى نيك باشد و پرواى توده و كشور نمايد و از در جانفشانى درآيد با دشواريهاى بسيار روبرو گرديدى و اين بود كه در آن يكدوره كه از آخر زمان فتحعليشاه تا آغاز مشروطه كشيده ايران يكدوره نوميدى سختى را گذرانيده و نتيجه آن پرورده شدن يكدسته از مردان دربارى و كاركنان دولتى شده بود كه همگى آنانرا ميشناسيم و از كارهاى ننگينشان آگاهيم جنبش آزاديخواهى آن دوره را بپايان رسانيد و راه پيشرفت و اميدى به روى توده بازگردانيد و اينست در آن چند سال گذشته از همه چيز انديشه‌ها تكان خورد و ايرانيان گرد زبونى و درماندگى از خود دور افشاندند و آن كاركنان دربارى آنچنانى دستهاشان از كار كوتاه گرديد ، و اگر كسانى در سايه دورويى و دغلكارى خود را بميان اين جنبش انداختند ناگزير شدند اگرچه در بيرون و براى پرده كشيدن بچشمهاى مردم باشد بسود ايران كوشند و دلسوزى از خود نمايند .\r\nولى چون روسيان اين مشت را نواختند و جوش و تكان هفت ساله توده را از ميان بردند دوباره رشته كارها بدست سررشته‌داران كهن كه بسود بيگانگان بيشتر ميبودند تا بسود ايران افتاد و خواهيم ديد كه اينان چه نيكو بندگيها به دو دولت نمودند و چه آتشى در كشور در سايه ناشايستى آنان افروخته گرديد . از آنسوى دوباره نوميدى بس سختى بتوده چيرگى يافت و بار ديگر انديشه‌ها بكوتاهى گراييده خويها به پستى رو آورد ، و در نتيجه اينها بود كه از مردان نيكو و غمخوار اگر هم كسانى بازمانده بودند خود را بكنار كشيدند و اين زمان يكدسته ديگرى ، دسته سودجو و ناشايستى بجاى ايشان آمدند و چون هنوز نام مشروطه ( نام دروغى آن ) در ميان ميبود بدستاويز روزنامه\r\n\r\n","description":"","footnote":"","page_name":" 483 ","page_number":503},
  {"content":"\r\n\r\nنويسى و آزاديخواهى و دسته‌بندى بميداندارى پرداختند و اينان در اندك زمانى در تهران بسيار فراوان شدند و چنان جا گرفتند و شيوه سودجويى و دغلكارى خود را رواج دادند كه چون پس از چند سالى جنگ جهانگير اروپا پيش آمد و فشار روسيان در 44 - يكدسته از روسيان در باغ شمال\r\nايران كمتر گرديد و سپس نيز بيكبار آنان از ايران پا كشيدند و دوباره دستگاه آزادى درچيده شد اينگروه و دغلكاريهاى اينان همچنان بازماند و كسى نتوانست آنها را كنار گرداند و ما اين را خواهيم ديد كه يكى از بيمناك‌ترين زمانهاى ايران آندهسالى\r\n\r\n","description":"","footnote":"","page_name":" 484 ","page_number":504},
  {"content":"\r\n\r\nاست كه كشور پس از التماتوم روس ( تا سى و سه سال پيش از اين ) گذرانيد و در آن ده سال در تهران رشته كارها در دست يكمشت دغل و سودجو بود و در حالى كه سراسر كشور به آتش آشوب و ناايمنى ميسوخت و اينان در تهران در راه سودهاى بس كوچك خود كشاكش و هياهو را از اندازه ميگذرانيدند و در همان دوره است كه روزنامهاى تهران ننگين‌ترين رويه را به خود گرفته است . اينها همه نتيجه شوم التماتوم روس بوده و ما اينها را در جاى خود روشن خواهيم گردانيد .\r\nما درخواست روسيانرا از التماتوم و سختگيرى بازنموده‌ايم . يك كلمه بايد گفت روسيان چون بخشى از ايرانرا در زمان فتحعليشاه برده و ببازمانده آن نيز چشم دوخته بودند از اين‌رو هميشه اينكشور را ناتوان و درمانده ميخواستند و باز شدن چشم مردم و تكان توده را به خود هموار نميكردند . اينست پيش‌آمد مشروطه را بزيان خود دانستند و از گام نخست از در دشمنى و كارشكنى درآمدند . بويژه پس از آنكه دسته مجاهدان پيدا شدند و آن جانبازيها را از خود نمودند و روسيان دانستند كه چه سنگ بزرگى در راه پيشرفت سياست آنان در ايران و آسيا پديد مىآيد . اينست پس از افتادن محمد عليميرزا كه دسته‌اى بنام دموكرات در تهران و تبريز پيدا شد روسيان از آن خوشنود گرديده بر اين شدند كه با دست كاركنان خود آندسته را در راه نابودى مجاهدان به كار برند و اين بود دشمنيها ميان آنان با مجاهدان انداختند . ليكن سپس ديدند دسته دموكرات با همه آلودگى بيشتر سردستگانشان خود سنگ ديگرى در راه سياست ايشان خواهند شد و از كوششهاى اينان در راه پيشرفت كارهاى ايران سخت رنجيدند .\r\nبويژه پس از آنكه مستر شوستر و ديگر امريكاييان بتهران آمدند و نمايندگان دموكرات در مجلس هوادارى بىاندازه از ايشان نمودند و آنانرا بهرگونه كوشش و كار دلير گردانيدند .\r\nاينها چيزهايى بود كه همچون خار به چشم كاركنان سياسى روس ميخليد . اين بود شكيبايى ننموده و چون پيش‌آمدهاى اروپا و پيوستگى نوينى كه پس از بستن پيمان 1907 با انگليس پيدا كرده بودند فرصت بدست ايشان ميداد براى ناانجام گزاردن كارهاى آزاديخواهان ، در تابستان 1290 محمد عليميرزا را دوباره بايران آوردند و آن\r\n\r\n","description":"","footnote":"","page_name":" 485 ","page_number":505},
  {"content":"\r\n\r\nآشوبها را در چند گوشه كشور پديد گردانيدند ولى چون نيروى آزاديخواهان همه آن آشوبها را فرونشاند اين زمان خودشان يكسره به كار برخاستند و كارهاى مستر شوستر را بهانه گرفته يكى پس از ديگرى دو التماتوم دادند و لشگر تا قزوين پيش آوردند . در همهء اين كارها دولت . انگليس ( نه توده آن ) همداستان و همدست روسيان مىبود و اين بود خاموش ايستاده و ميانجيگرى نيز دريغ گفت . اين خواست روسيان بود .\r\nاما دولت ايران ، پيداست كه در آن روز با پاشيدگيهاى بسيارى كه در كشور بود دولت بجنگ با روسيان يارا نداشت و اگر كار بجنگ ميكشيدى بيگمان شهرها و آباديهاى ايران گزند بسيار ميديدى و اگر هم در انجام كوشش ايرانيان فيروز درآمدندى چنان كه گفته‌ايم آن فيروزى بسيار گران بسر آمدى . از اين‌رو دولت از انجاميدن كار بجنگ بسيار مىپرهيخت . چيزى كه هست در چنان پيش‌آمدهايى روا نتوان شمرد كه يكتوده بىهيچگونه كوشش و جانبازى گردن بزورگويى بيگانه گزارد ، پس غيرت و مردانگى براى چه زوريست ؟ ! وانگاه زورگويى كه پايان ندارد و يكتوده كه بىهيچ ايستادگى گردن بزورگويى همسايه گزاشت بايد نابودى خود را در پيش چشم دارد . در چنان هنگامى شايسته خردمندى اينست كه دليرى و ايستادگى را با دورانديشى و خوددارى توأم گردانند ، بدينسان كه براى جنگ و جانبازى آماده گردند تا دشمن بيكبار چيره نباشد و در زورگويى اندازه نگه دارد . از آنسو نيز در آشتى را بيكبار بسته نگردانند تا بتوانند هنگاميكه دشمن نرم گرديد با او بكنار آيند . چه‌بسا نياز افتد كه يك يا دو جنگ بسيار دليرانه‌اى كنند و پس از آن روى نرمى و آشتى نمايند .\r\nناصر الملك و وزيران او نيز مىبايست از اين راه پيش آيند و از گام نخست زبونى و درماندگى ننمايند ، آنان مىبايست با سران آزادى و با نمايندگان پاكدلانه همدست و همراز باشند و در برابر زورگويى روس يكرده ايستند و تا ميتوانستند دليرى و ايستادگى نشان دهند تا بتوانند بيك آشتى آبرومندى دست يابند . ولى ما مىبينيم آنان اين كار را نكرده و از در دلسوزى و همدستى نيامده‌اند بلكه از گام نخست روى دشمنى نشانداده‌اند و ايستادگى غيرتمندانه و بسيار بجاى دموكراتيان و ديگرانرا نپسنديده\r\n\r\n","description":"","footnote":"","page_name":" 486 ","page_number":506},
  {"content":"\r\n\r\nو آن را كينه‌اى در دلهاى خود ساخته‌اند . بهترين دليل اين دشمنى و كينه‌توزى آنان بستن مجلس مىباشد كه هيچ نيازى به آن نداشتند . از آنسوى يادداشتى كه وزيران به ناصر الملك نوشته و بستن مجلس را ازو خواسته‌اند از سراسر آن دشمنى پديدار است و ما گفته‌هايى را در آن مىبينيم كه هم دروغ و هم بسيار زيان‌آور بوده است . زيرا چنان كه گفته‌ايم ، در جنگها و خونريزىهايى كه ميان روس با مجاهدان در تبريز و رشت و انزلى رو داد روسيان ميكوشيدند كه بگويند مجاهدان پيشدستى كرده‌اند و اين دعوى دروغ را دستاويز بردن آذربايجان و گيلان سازند و گفته‌ايم كه ثقة الاسلام و امان اللّه ميرزا بيش از همه بر سر اين سخن جان خود را باختند و ما مىبينيم وزيران در نوشته خود از راه ديگرى آن دروغ را پيش كشيده‌اند و بىباك و بىپروا عنوان بدست روسيان داده‌اند . زيرا در آن نوشته پس از نكوهشهاييكه از ايستادگىهاى نمايندگان مجلس ( نمايندگان ديموكرات ) در برابر التماتوم روس مينمايند و آن را يك دشمنى با دولت نشان ميدهند رو بناصر الملك چنين ميگويند : « و الا حضرت از آنچه گفتيم خواهند ديد كه پيش‌آمدهاى تبريز و رشت گزندهاييست كه دشمنيها و نافرمانيها با دولت آن را پديد آورده و تلگرافها و انگيزشها كه از پايتخت شده مايه آنها شده » . ما مىپرسيم آيا اين سخن درست است ؟ ! اگر راستى را بخواهيم آن ايستادگىهاى تبريز بود كه بتهران دل ميداد ، نه آنكه نمايندگان تهران تبريز و رشت را بايستادگى انگيزند . از آنسوى آيا جنگ تبريز و خونريزى رشت نتيجه تلگرافهاى پايتخت بوده ؟ ! در تبريز آنهنگاميكه روسيان سراسر اداره‌ها را گرفتند و بر كوچه‌ها و گذرها ريخته بآهنگ بازگرفتن ابزار جنگ از مجاهدان دست‌اندركار شدند آيا مجاهدان جز جنگ و مردانگى چه توانستندى كرد ؟ ! يكدسته مردان جانباز و غيرتمند در برابر چيرگى و زورگويى بيگانه جز كشتن و كشته شدن چه چاره ديگرى توانستندى داشت ؟ ! آيا آن كار بد بوده ؟ ! وانگاه آيا آن را تلگراف‌هاى تهران پديد آورده بوده ؟ ! آيا وزيران چشم ميداشتند كه تبريزيان و رشتيان پس از آنكه هفت سال لاف جانبازى در راه كشور زده بودند در برابر زورگوييهاى روس بىهيچگونه تكان و آوازى گردن فرومياوردندى و براى نگهدارى خود يا بنام غيرت و مردانگى به هيچ كوششى برنمى -\r\n\r\n","description":"","footnote":"","page_name":" 487 ","page_number":507},
  {"content":"\r\n\r\nخواستندى ؟ ! آيا اين شايسته بود كه وزيران بنام كينه‌جويى از يكمشت ديموكرات از سود كشور چشم پوشند ؟ !\r\nاينها ايرادهاييست كه ما بناصر الملك و همدستان او ميگيريم و هميشه در تاريخ بازخواهد ماند . اين كار آقاى ناصر الملك و وزيران او كه بخيره مجلس را بستند آن داستانرا به ياد ما ميآورد كه چند ماه پيش هنگاميكه روسيان تازه از ايران رنجيدگى مينمودند مسيو نراتوف جانشين وزير خارجه روس با مستر اوبرون نماينده سياسى انگليس در پترسبورغ درباره كارهاى ايران گفتگو كرده و از نيرومندى مجلس شوراى ايران و بيدارى آن در كارهاى سياسى رنجيدگى نموده ميگفت : « بايد مجلس انجمنى باشد كه به كار قانونگزارى پردازد ( از سياست بر كنار باشد ) » نيز ميگفت : « بايد مجلس سنا باز نموده اختيار نايب السلطنه را بيشتر گردانيد » .\r\nدر روزهاييكه هنوز مجلس ايستادگى مينمود وزير مختار روس در يكى از تلگرافهاى خود به پترسبورگ چنين ميگويد :\r\n« اگر دولت ايران با پذيرفتن همه التماتوم خرسندى ما را فراهم آورد باز ما بايد از پيشرفت سپاهيان خود سود جسته بهره‌منديهاى خود را در ايران در زمان‌هاى آينده بيكرويه ايمنى بخشى آوريم . مجلس و اين گونه فرمانروايى ( مشروطه ) پس از آنكه وام گرفتن از ما را كه گفتگو هاى ديپلماسى درباره آن بپايان رسيده بود نپذيرفت ديگر جاى اميدى باز نمىگزارد . . . بايد بيرون كردن شوستر توام باشد با ديگر شدن فرمانروايى ( حكومت ) . . . پس از اين پيش‌آمد بايد در ايران يك فرمانروايى باشد كه با دولت روس دوست ، و با انجام گرفتن همه گفتگوها بسود آندولت همداستان باشد » « 1 » .\r\nاين تلگراف آشكاره مىرساند كه روسيان گذشته از آنچه كه در بيرون و بنام التماتوم از كشور آزاد ايران مىخواسته‌اند در نهان نيز درخواست‌هايى ميداشته‌اند ، و ما چون اين تلگراف را با بستن مجلس و پيش‌آمدهاى ديگرى پس از آن مىسنجيم ناگزير ميشويم باور كنيم كه ميانه سررشته‌داران آنروزى با روسيان سازشهايى بوده و آنان به همه خواهشهاى همسايه نيرومند گردن نهاده بوده‌اند .\r\n\r\n\r\n","description":"","footnote":"\r\n( 1 ) اين تكه از مهنامه آينده شماره 22 برداشته شده .\r\n","page_name":" 488 ","page_number":508},
  {"content":"\r\n\r\nدر اين‌باره راستى آنست كه ناصر الملك و مانندگان ايشان كه پدرانشان و خودشان در دربار خودكامه قاجارى پرورش يافته بودند چون همواره توده را زيردست خود ديده و همواره فرمان رانده بودند اين بر خود هموار نمىساختند كه از همان توده زيردست مردانى سر برافرازند و با آنان از در همسرى درآيند و در كار كشوردارى و فرمانروايى از انديشه‌هاى خود سخنى گويند . اينان آن نبودند كه به نيرومندى كشور و سرفرازى توده و اين گونه چيزها ارج گزارند و در راه رسيدن به آن از آرزوها و خوشىهاى خود چشم پوشند و برادرانه با توده همدستى نمايند ، و اگر بسيارى از ايشان باروپا رفته و درس خوانده و يا با اروپاييان آميزش داشته و آگاهى اندوخته بودند از اين آگاهى خود بجاى آنكه معنى درست كشور و كشوردارى را بشناسند و بمعنى توده و اندازه نيروى آن پى برده اين بدانند كه بايد در ايران نيز توده را بتكان آورد و بسوى پيشرفت راه انداخت از ديدن شكوه و نيروى اروپاييان خود را باخته و از سنجش پريشانى و ناتوانى ايران با توانايى و بسامانى دولتهاى اروپايى بيكبار دچار نوميدى گرديده و چنين دانسته بودند كه ايران را از رفتن به زير يوغ همسايگان گزيرى نيست ، و اين پندار زهرناك را در دلهاى آلوده خود پرورش داده و دشمن بدخواه كشور خويش گرديده بودند . در اين‌باره ناصر الملك از همه پيش بوده ، چندانكه گاهى از بازنمودن پندار بيهوده خويش خوددارى نمىنموده و هنوز زنده‌اند كسانى كه آن را از زبان وى شنيده‌اند . درباره بدخواهى او با مشروطه ايران نوشته‌اى از خودش در دست مىباشد .\r\nبدينسان كه چون در سال 1285 ( 1324 ) شادروانان بهبهانى و طباطبايى در راه گرفتن مشروطه ميكوشيده‌اند و هنوز نتيجه بدست نيامده بوده اينمرد نامه بس درازى بشادروان طباطبايى نوشته كه هم اكنون در دست مىباشد « 1 » ، و در آن ايرانيان را شايسته داشتن مشروطه و مجلس و آزادى نشناخته آن را زود ميشمارد و همه مىكوشد كه طباطبايى و ديگرانرا از راهى كه مىپيمودند بازگرداند و دستاويزيكه ميدارد اينست كه در ايران مردان دانشمند آگاه از درخواستهاى زمانه ( همچون خود او ! ) نيست و تا نباشند\r\n\r\n\r\n","description":"","footnote":"\r\n( 1 ) در مهنامه آينده شماره 22 چاپ شده . ( مقصود شماره 22 مجله پيمان است - ناشر )\r\n","page_name":" 489 ","page_number":509},
  {"content":"\r\n\r\nمجلس شورى و آزادى سودى نخواهد داشت و اين بهانه‌ايست كه هميشه و در همه‌جا هواداران ستمگرى و خودكامگى داشته‌اند .\r\nاين درون و راز آن كسانست ، و اينكه با اين بدخواهى بميان مشروطه درآمده بودند از راه سودجويى و رويه‌كارى ميبود و بسيارى از آنان آهنگ كارشكنى و دشمنى نيز در دلهاى خود ميداشتند و ما مىبينيم كه چون جاى خود را استوار كرده و رشته كارها را بدست گرفته‌اند بدينسان دشمنى نيز نموده‌اند . از بزرگترين لغزش مشروطه خواهان بوده كه اينان را بميان خود راه داده‌اند و اين جز نتيجه ساده‌دلى ايشان نبوده .\r\nاينها چيزهاييست كه بوده و در آنهنگام مردم نفهميده‌اند ، ولى ما در جستجو - هاى تاريخى خود به آنها برمىخوريم و ناگزيريم براى روشنى سخن آنها را بازنماييم .\r\nچيزى كه هست درباره كابينه بايد گفت همه وزيران دست در كار نداشته‌اند و آنچه ما شنيده‌ايم و باور مىنماييم اينست كه وزيرى كه يكسر با سفارتخانه روس گفتگو مى - كرده و تنها سخن او در پيش ناصر الملك پيشرفت داشته آقاى وثوق وزير خارجه بوده و ديگران بيچون و چرا پيروى او مينموده‌اند . هم درباره سردار اسعد و يفرمخان و آزاديخواهان كه هوادارى از پذيرفتن التماتوم نمودند گذشته از آنكه اينان نتيجه ايستادگى را جنگ و نتيجه جنگ را بدميديدند ( چنان كه در بخش اول اين را آورده‌ايم ) مىبايد گفت در آغاز كار فريب نويدهاى دو دولت را خوردند و چنين دانستند اگر ايران گردن بالتماتوم گزارد روسيان سپاه خود را از قزوين بازگردانند و بار ديگر ايران را بآزادى خود گزارند ، و ناصر الملك كه مجلس را بست به اين عنوان بود كه به زودى نمايندگان برگزيده شوند و مجلس ديگرى بازگردد . ولى سپس كه پى به آهنگ دشمن بردند اين هنگام فرصت را از دست داده بودند . درباره بختياريان سخن ديگرى نيز هست و ما خواهيم ديد كه آنان از اين سپس بسيار آلوده و بدنام گرديدند .\r\nبسخن خود بازميگرديم : چنان كه گفتيم روز دوم ديماه ( دوم محرم 1330 ) هنگام پسين بفرمان ناصر الملك يفرمخان در مجلس را بست و نگهبانان به آنجا برگماشت\r\n\r\n","description":"","footnote":"","page_name":" 490 ","page_number":510},
  {"content":"\r\n\r\nكه كسى را راه ندهند ، و در شهر « حكومت‌نظامى » با دست يفرمخان برپا گرديد . نيز همانروز « مجمع ادب » را كه كانون ديموكراتها بود بستند و آنانرا از هم پراكندند .\r\nهمچنين ديگر كانونها را بستند و از گرد آمدن مردم جلو گرفتند . روزنامهء « ايران نو » را كه زبان دسته ديموكرات بود چند روز پيش بسته و روزنامه « ايران نوين » كه بجاى آن چاپ مىيافت از اين هم جلو گرفته بودند و سپس كه « راهبر ايران نو » آغاز شده و روز سىام آذر ( يا روز يكم دى ) آگاهيهايى كه از جنگ روسيان در تبريز و از بيداد - گريهاى آنان رسيده بوده در شماره خود نوشته و پراكنده كرده بود همانروز نسخه‌هاى آن را هركجا يافتند بازگرفتند و اكنون كه بدينسان دست و پاى دموكراتيان را مى - بستند بيكبار روزنامه را از ميان بردند و از چاپخانه‌ها نوشته گرفتند كه هيچ روزنامه‌اى از آنان را بچاپ نرسانند .\r\nبدينسان كابينه حاجى نجفقليخان چيره گرديده و كارهاى خود را پيش مىبرد .\r\nدر اينهنگام يكى از خواستهاى دولت بود كه پيش‌آمدهاى تبريز مايه شورش تهران و ديگر جاها نگردد و جلوگيرى از پراكنده شدن هرگونه آگاهى ميكرد .\r\nفردا سوم ديماه دموكراتيان و همدستان ايشان آخرين ايستادگى خود را نشان دادند . بدينسان كه با آنكه از بسته شدن مجلس آگاه بودند بگاه آهنگ بهارستان نمودند و چنين ميخواستند كه اگر توانند بدرون روند و مجلس را برپا كنند ولى در را بسته ديدند و راهى نيافتند و باهم نهادند كه در خانه مصطفى خان نوايى ( نير السلطان ) كه از نمايندگان مجلس و از شمار ديموكراتها مىبود گرد آيند و در آنجا مجلس را برپا كنند ولى چون بيش از پنجاه‌واند تن از نمايندگان گرد نيامدند و با اين اندازه مجلس برپا نميشد چنان خواستند كه جوش و خروشى در شهر پديد آورند اينست از آنجا بيرون آمده رو بسوى بازار آوردند . انبوهى از ديموكراتيان ميبودند و چون ببازار سمساران رسيدند بر آن شدند در آنجا گفتارهايى رانند . مردم بس انبوهى گرد آمده و بازارها را چه از اينسو و چه از آنسو پر كرده بودند . در اينجا نيز از نمايندگان آقايان شيخ اسماعيل هشترودى و شيخ محمد خيابانى يكى پس از ديگرى بگفتار برخاستند . نيز آقاى سلطان احمد راد ( معتمد الممالك ) و آقاى مصطفى كاظمى كه از\r\n\r\n","description":"","footnote":"","page_name":" 491 ","page_number":511},
  {"content":"\r\n\r\nدسته دموكرات مىبودند ( آقاى راد از نويسندگان ايران نو نيز بشمار مىرفت ) گفتارها راندند . مردم از بستن مجلس و ديگر كارهاى كابينه خشمناك ميبودند و جوش و جنب بسزايى نشان ميدادند و بسيارى از آزاديخواهان تپانچه و ابزار جنگ با خود ميداشتند .\r\nولى در اين هنگام يفرمخان با سواران خود ببازار آمده و از هرسو گرد ايشانرا فرو گرفته بود . اگرچه از گفتار و سخنرانى جلوگيرى نميكرد ولى پيدا بود كه اگر از اين اندازه بگذرند كار بخونريزى خواهد كشيد . يفرم اگرچه بسوى دولت رفته و اين زمان آن يفرمخان سردستهء شورش و آزاديخواهى نبود ولى شايستگى و كاردانى خود را از دست نداده و اين كارهاى خود را بشايستگى بسيار انجام ميداد و در چنان هنگاميكه سراسر شهر شوريده و دسته‌هاى گوناگونى بتكان آمده و دستهاى گوناگون در انگيزش مردم به كار ميرفت اين مرد كاردان آن را ايمن نگه ميداشت و به هيچ آشوبى ره نميداد .\r\nاين درخور افسوس بود كه اين كارها با دست يفرمخان انجام گيرد و مجلسى كه در سايه جانبازيهاى دليرانه او و همراهان آزاديخواهش گشاده شده بود با دست او بسته گردد .\r\nچيزى كه هست اين زمان كار از كار گذشته و اين چيزها كه انجام گرفتنى بود چه بهتر كه با دست يفرمخان انجام ميگرفت . زيرا وزيران پس از آنكه آن سازش را كرده بودند اگر شورشى هم از آزادىخواهان پديد آمدى و آشوبى در تهران برخاستى چه بسا از قزوين سالدات و قزاق بتهران خواسته شدى و شورش و آشوب با دست آنان فرو خوابيدى و اين ننگ ديگرى بودى . يفرمخان با همه اين كارهاييكه ميكرد رشته نيكنهادى را از دست نمىهشت و مهربانى دريغ نميگفت و ما خواهيم ديد كه سپس پى بفريب خوردن خود برده و سخت پشيمان و دلتنگ مىبوده .\r\nچنان كه مستر شوستر نوشته وزيران در اين هنگام به خود ميترسيده‌اند و كسانى از آنان تفنگچى بگرد خانه خود گمارده بودند ، نيز دو هزار سوار بختيارى كه اين زمان در تهران بودند دسته‌دسته در خيابانها ميگرديده‌اند . همه اينها دليل است كه از شورش دموكراتيان و همدستان ايشان مىترسيده‌اند . ولى چنان كه گفتيم آنان از در شورش نيامدند و همين كه گفتارها رانده شد پراكنده گرديدند ، و اين آخرين نمايش\r\n\r\n","description":"","footnote":"","page_name":" 492 ","page_number":512},
  {"content":"\r\n\r\nايشان بود . پس از آن تا چند روزى در مسجد شيخ عبد الحسين كه نزديك به همان بازار سمسارانست گروهى گرد مىآمدند و كسانى بر سر منبر گفتارهايى مىراندند ولى 45 - شادروان كربلايى على آقا مسيو اينها چيزى نبود كه نتيجه‌اى برخيزد و يا درخور پروا باشد . ليكن چنان كه مستر شوستر نيز نوشته در شهرهاى ديگر مردم چگونگى را نيك نفهميده و هنوز نوميد نشده\r\n\r\n","description":"","footnote":"","page_name":" 493 ","page_number":513},
  {"content":"\r\n\r\nبودند و اينست تا چند روز ديگر تلگرافهاى پياپى از آنها بدولت ميرسيد كه از بستن مجلس رنجيدگى نموده و از نكوهش و گله خوددارى نمىنمودند . پيداست كه اينها اثرى نتوانستى داشت و پس از آنكه تبريز كانون شور و خروش از پا افتاده بود از شهرهاى ديگر هيچ كارى برنخاستى ، و اين بود كه چون داستان تبريز پراكنده گرديد از همه‌جا آوازها بريد .\r\n\r\n","description":"","footnote":"","page_name":" 494 ","page_number":514},
  {"content":"\r\n\r\n\r\nگفتار شانزدهم پس از بسته شدن مجلس\r\nپس از بسته شدن مجلس نخستين كار وزيران آن بود كه مستر شوستر و مستر لكوفر را از كارهاى خود بردارند . مستر لكوفر چون انگليسى مىبود و روسيان تنها نبودنش را در شمال ميخواستند اين بود او را از تبريز بازگردانيدند و پس از زمانى در جنوب به كار گماردند . ولى مستر شوستر مىبايست از كار خزانه‌دارى بيكبار بر كنار باشد و از ايران بيرون رود . روز سوم ديماه ( روز فرداى بسته شدن مجلس ) نامه‌اى با دستينهء همه وزيران به او نوشته چگونگى را آگاهى دادند . شوستر ناگزير بود بپذيرد .\r\nولى چون دربارهء جانشينى او نيز گفتگو پيش آمد ، زيرا نمايندگان دو دولت ايران را در اين‌باره هم آزاد نگزاردند و مورنارد بلژيكى را كه از سالها در ايران و در كار هاى دولتى بوده و همچون نوز و بسيارى از همشهريان خود از كاركنان سياسى روسيان بشمار ميرفت بجاى مستر شوستر بخزانه‌دارى ايران پيشنهاد كردند . دولت ايران ايستادگى نشان ميداد و چون گفتگو در ميانه ميرفت مستر شوستر كارها را بدست يكى ديگر از امريكاييان بنام مستر كرنز سپرده خود را كنار كشيد و آماده بيرون رفتن از ايران گرديد . ليكن در اين ميان دولت ايران خزانه‌دارى مورنارد را پذيرفت و مستر كرنز كارها را بدست او سپرد . شوستر نيز پس از آنكه كارهاى خود را انجام داده و پولهايى كه مىخواست از دولت گرفت روز بيستم ديماه از تهران روانه گرديد و چون خود او اين‌ها را بگشادى نوشته ما به اين كوتاهى بسنده مينماييم .\r\nولى كار تنها بستن مجلس و بيرون كردن شوستر نمىبود و ناصر الملك و همدستان او در راهى كه براى خود پسنديده و پيش گرفته بودند با دشوارىهايى روبرو ميبودند\r\n\r\n","description":"","footnote":"","page_name":" 495 ","page_number":515},
  {"content":"\r\n\r\nكه مىبايست آنها را نيز يكسو گردانند تا آسوده راه خود پيمايند . زيرا چنان كه گفته‌ايم در اين هنگام از يكسو محمد على ميرزا در استراباد درنگ ميداشت و هنوز از پا ننشسته و آرزوى تخت و تاج را از سر بيرون نكرده بود و از اين پيش‌آمد التماتوم و زورگويى روسيان او و هوادارانش اميدوارى پيدا كرده و اين پيش‌آمدها را بسود خود مىپنداشتند و در پى آن خود را فيروز مىشماردند . گذشته از دسته‌هاى تركمانان و ديگران چنان كه گفته ميشد ، سه هزار تن تفنگچى قفقازى بر گرد سر محمد على مىبودند ، و او دوباره بكوشش برخاسته بود و در روزهايى كه كشاكش در ميان دولت و مجلس سخت‌تر گرديده و سالدات و قزاق روسى كه در قزوين گرد آمده بودند هر زمان در تهران بيم پيش آمدن آنان ميرفت ياران محمد على از اين گرفتارى فرصت جسته تا سمنان و دامغان پيش آمدند و اگر جلو گرفته نشدى باشد كه تا تهران پيش آمدندى ليكن يفرمخان فرصت بيشتر نداد و منتصر الدوله را با دسته‌اى از مجاهدان روانه گردانيد كه سر راه بايشان گرفتند و باندك جنگ بازشان گردانيدند .\r\nاز آنسوى سالار الدوله كه پس از شكست در نوبران تا بروجرد گريخته و در آن پيرامونها ناپيدا شده بود در همان روزها فرصت جست و دوباره آهنگ كرمانشاهان كرد و به آنجا دست يافت ( گويا روز 26 آذرماه ) و دوباره بشورانيدن كردان و لران تاراجگر پرداخت .\r\nدولت مىبايست اينها را از ميان بردارد . از آنسوى صمد خان كه بسر خود به شهر تبريز درآمده و بدانسان دژخويانه فرمان مىراند به اين اندازه بس نكرده آشكاره دم از هوادارى محمد على ميزد و خود را دست‌نشانده او مىشمرد و بيباكانه بر آن ميكوشيد كه ب گيلان و زنجان نيز دست يابد و سپاه بر سر تهران فرستد ، چنان كه رشيد السلطان نامى را با يكدسته تفنگچى بانزلى فرستاد ( و گفتيم كه كونسول روس تفنگ از ايشان گرفته بازشان گردانيد ) . نيز دسته‌هاى سواره بر سر زنجان فرستاد و اينان اگرچه به شهر دست نيافتند در بيرون آنچه توانستند تاراج و چپاول و ويرانى دريغ نگفتند .\r\nدر ماه‌هاى دى و بهمن در تهران هرزمان سخنان گزافه‌آميز ديگرى درباره صمد خان و آهنگ او بتهران پراكنده ميشد و دولت را ناآسود ميساخت .\r\n\r\n","description":"","footnote":"","page_name":" 496 ","page_number":516},
  {"content":"\r\n\r\nگذشته از اينها دولت ميبايست مردم را آرام گرداند و خشم ايشان را فرونشاند .\r\nزيرا يك توده كه از هفت سال باز در تكان بوده و بآزادى و وارستگى كشور دلبستگى پيدا كرده بود بيگمان براهيكه ناصر الملك و ياران او پيش گرفته بودند خرسندى ندادى و دير يا زود بجنبش‌هايى برخاستى . اگرچه در اين هنگام تبريز كه كانون همه شورها و خروش‌ها مىبود از ميان رفته و گيلان نيز پى او را گرفته بود ، و در تهران آزاديخواهان آنچه مىتوانستندى كوشيده و اين زمان بخاموشى گراييده بودند با اين همه خواست دولت بجا نيامده بود و از رهگذر توده باز بيمهايى ميرفت .\r\nيك كاريكه در آن ميان رخ داد و بر بيم دولت افزود آمدن علماى عتبات بكاظمين و هياهوى ايشان ميبود كه مىبايست آنانرا از آن جوش و جنب پايين آورد و بر سر جايشان بازگرداند و بهرحال نگزارد آواز ايشان به گوش مردم رسد . ما اين داستانرا اندكى گشادتر مينگاريم : چنان كه گفته‌ايم چون روسيان التماتوم دوم را دادند و مردم در همه‌جاى ايران شوريدند و گمان ميرفت كه دولت و توده يكدل و يكزبان در برابر آن زورگويى ايستادگى خواهند نمود در نجف آخوند خراسانى و حاجى شيخ مازندرانى كه ما بارها غيرت و مردانگى ايشان را ستوده‌ايم بر اين شدند كه با پيروان خود بايران آيند و همه مردم را يكدل و يكزبان بكوشش و ايستادگى برانگيزند ، و اين كار ايشان با آن گمانيكه ميرفت بسيار بجا بود و اگر دولت و توده يكزبان بودندى و آنان نيز بدانسانكه اميد مىرفت بايران آمده بودندى يك نتيجه بسيار بزرگى بدست آمدى . و چون آخوند و حاجى شيخ پاپيش گزاردند همه ملايان ديگر از نجف و كربلا و كاظمين از بزرگ و كوچك همدردى و پيروى نمودند . جز از سيد كاظم يزدى كه از نخست با مشروطه‌خواهى دشمنى نشانداده و هوادارى از محمد على ميرزا نموده بود و اين هنگام نيز با آنكه گفتگو از روس و ايران در ميان ميبود نه از مشروطه و محمد على ميرزا همچنان پا پس گزاشت و راستى اينست كه روسيان با دست كاركنان خود او را رام خويش گردانيده بودند .\r\nآخوند و يارانش بر آن بودند كه روز چهارشنبه بيست و يكم آذر ( 21 ذيحجه 1329 ) از نجف روانه شوند . ولى چون پاره‌اى چهارشنبه را براى سفر نيك نمىشماردند\r\n\r\n","description":"","footnote":"","page_name":" 497 ","page_number":517},
  {"content":"\r\n\r\nچنان نهادند كه روز سه‌شنبه بيرون آمده و آهنگ مسجد سهله كنند و شب را در آنجا بسر داده فردا روانه شوند . ولى شب سه‌شنبه نزديك بامداد ناگهان آخوند را درددلى گرفت ، كسانش پى پزشك فرستادند و خود به آن شدند كه فردا از رفتن چشم پوشند و چگونگى را بمردم آگاهى دهند شادروان آخوند خرسندى نداد و همچنان انديشه رفتن ميداشت و دستور بسيج ميداد و افسوس كه ديرى نگذشت ناگهان درددل سخت‌تر گرديد و پيش از آنكه آفتاب درآيد او درگذشت .\r\nاين رخداد رشته كار را از هم گسيخت و كسانى كه بار بسته و آماده سفر شده بودند ناگزير گرديدند بارگشايند و همه در كار خود درماندند چنان كه گفته‌ايم اين پيش‌آمد در ايران نيز بدكارگر افتاد و مايه دلسردى بسيارى از آزاديخواهان شد و كسانى گمان بردند كه او نمرده و با زهر او را كشته‌اند و اين بود در همه شهرها ختمهاى بسيار با - شكوهى درچيدند و سوگوارى بمرگ او را با دلسوزى بگرفتاريهاى كشور بهم آميختند .\r\nدر نجف نيز پياپى ختمها گزاردند و چون بپايان رسانيدند بر اين شدند كه از سفر بازنمانند و دوباره بسيج راه ديده و روز يازدهم ديماه از نجف بيرون آمدند . اين زمان سردسته ايشان حاج شيخ مازندرانى ميبود ، و اين شادروان در پاكدلى و غيرتمندى و دلبستگى بايران كمتر از آخوند بشمار نرفتى . ولى بايد گفت در كارها توانايى به اندازه آخوند نميداشته و سادگى و ناآگاهى دست و پاى او را مىبسته . از آنسوى كسانى كه بنام همراهى گرد او را گرفته بودند بديشان بيش از نيكشان ميبود . ما نيك ميدانيم كه اين گروه كه در آغاز جوانى از خانه و خاندان خود دور افتاده و هريكى بيست سال و سى سال در نجف يا در كربلا با سختىها بسر مىبردند جز يك آرزو در دل نميداشتند و آن اينكه روزى بيايد و مردم او را مجتهد شمارند و « حجة الاسلام » يا « آيت اللّه » خوانند و گروهى از مردم رشته « تقليد » او را به گردن اندازند . براى يك چنين آرزويى بيست سال سختى مىكشيدند . چنين كسانى به هيچ كار بزرگى نتوانند برخاست و اگر هم برخيزند به آسانى فريب خورند و از پا نشينند . در اين پيش‌آمد نيز اگرچه شور مشروطه - خواهى و ايراندوستى در آن چند سال در اينان نيز كارگر افتاده بود و بسيارى راستى را ميخواستند كارى انجام دهند با اين حال بيگمان هريكى بيش از همه در بند خود و\r\n\r\n","description":"","footnote":"","page_name":" 498 ","page_number":518},
  {"content":"\r\n\r\nآرزوى خود ميبود و همه گوش بدهانها مىداشت كه او را بچه نامى ميخوانند و چه جايگاهى در ميان ديگران به او ميدهند . اگر هم گرد ميبودند دلهاشان پراكنده مى بود و بسيارى از ايشان پس از آنزمان ناپاكى خود را نشان داده‌اند و من چون از كسى نام نمىبرم به ياد اينان نيز نمىپردازم .\r\nبارى هفدهم ديماه ملايان بكاظمين رسيدند . شماره ايشان تا بسى تن از ملايان بنام و چند صد تن از طلبه ميرسيد . دسته انبوهى از ايرانيان نجف و كربلا نيز با آنان ميبودند . بغداديان پيشواز باشكوهى كردند ، لكن چنان كه خوانندگان ميدانند تا اين هنگام روسيان در ايران كارهاى خود را كرده و خواست خويش را پيش برده بودند ، تا اينهنگام التماتوم پذيرفته شده و مجلس بسته گرديده و تبريز و گيلان از مجاهدان تهى شده و ثقة الاسلام با همراهان خود ( و دو دسته ديگرى پس از ايشان ) بدار رفته بودند . اينان بسيار دير كرده بودند ، و اگر هم كارى از دست ايشان خواستى برآمد زمانش گذشته بود و اگر در اين هنگام ايشان بايران درآمدندى بيگمان جز مايه شورش و آشوب نبودندى . هرچه هست دولت ميبايست آنانرا بازگرداند .\r\nاينهاست دشواريهايى كه ناصر الملك و همدستان او در برابر ميداشتند و مىبايست چاره نمايند ، و پيداست براى هركاريكه ميخواستند انجام دهند به پول نياز داشتند و ما ميدانيم كه از پارسال دولت بتنگدستى افتاده و اين زمان بيكبار دستش تهى مىبود و اين بىپولى سختى كارها را هرچه فزونتر ميگردانيد .\r\nگذشته از همه اينها روسيان دژخويى و زورگويى را چندين برابر گردانيده و بدولت ايران كمتر ارج ميگزاردند . چه در آذربايجان و چه در گيلان آن بيدادگريها را مينمودند و با اينحال در روزنامهاى خود گناه را به گردن ايرانيان انداخته و خود را بيگناه بازمينمودند و چون آگاهيهايى از يك جا بدولت ميرسيد بيش از آن نمى - توانست كه نامه‌اى بسفارت روس يا انگليس نويسد و گله نمايد و پيداست كه هيچ اثرى از آن پديدار نميشد . روسيان پيش از آن گفته بودند هرزمانى كه ايران خواهشهاى آنانرا پذيرفت سپاه از ايران بازگردانند و ناصر الملك و همدستان او نيز اين نويد را باور كرده بودند ولى اينهنگام با آنكه همه خواهشها پذيرفته شده و سپس\r\n\r\n","description":"","footnote":"","page_name":" 499 ","page_number":519},
  {"content":"\r\n\r\nمجلس نيز بسته گرديده و مجاهدان و ديموكراتيان از ميان رفته بودند كه همه اينها بسود ايشان انجام گرفته بود باز از بردن سپاه خويش بازمىايستادند و بهانه‌هاى ديگرى پيش مىآوردند ، و در اينجا بود كه وزيران اندكى به خود آمده و خطاى خويش را درمىيافتند و پشيمانى آشكار ميكردند .\r\nكنون ببينيم دولت با اين دشواريها چكرد . نخست از توده و حال آن سخن رانيم .\r\nچنان كه گفتيم در تهران دولت بختياريان و دسته بزرگى از مجاهدان را بسوى خود كشيده بود و با دست اينان بر سر ديگران ميكوفت . كاردانيهاى يفرمخان در اين هنگام كمك بسيارى بدولت رسانيد . فرمانيكه ناصر الملك براى بستن مجلس نوشت هم در آن نويد باز كردن مجلس نوين را ميداد و در همان زمان فرمان برگزيدن نمايندگان نوين را پراكنده كردند . روزنامه‌هاى ديموكرات و ديگر روزنامه‌ها را كه از ميان بردند روزنامه آفتاب و مانند آن را بجايش گزاردند . اينها همه براى فريب مردم مىبود .\r\nداستان دار كشيدن ثقة الاسلام و مانند آن را توانستند پنهان داشته و نگزاردند بگوشها رسد و بدينسان شورش مردم را جلو گرفتند . راستى هم اينست كه جز از آذربايجان و گيلان و تهران در شهرهاى ديگر ايران آزاديخواهى چندان ريشه ندوانيده بود كه اين زمان برپا ماند و مردم ايستادگى توانند .\r\nاما ملايان كه بكاظمين رسيده بودند و بيم ميرفت آواز ايشان بايران رسد و تكانى پديد آورد دولت با اينان رفتارى كرد كه مىسزيدند . بدينسان كه تلگراف - هاى پياپى فرستاد و عبارتهاى خوش‌آيند ايشان - از « حضرات آيات ادام اللّه ظلالهم » و « بركات انفاس و توجهات مقدسه » و « مقامات عاليه اركان عظيم اسلاميت » و مانند اينها - به كار برد و همچون كودك فريبشان داد .\r\nروز نخست كه اينان بكاظمين رسيدند چون از حال ايران آگاهى درستى نميداشتند و خود نميدانستند بكجا ميروند و براى چه مىروند ناگزير در آنجا درنگ كردند . در اين ميان تلگرافهاى استانبول آگاهى از سرگذشت ثقة الاسلام و ديگران داد و پيداست كه بسيارى از اين آگاهى ترسيدند و پايهاشان سست گرديد و چون\r\n\r\n","description":"","footnote":"","page_name":" 500 ","page_number":520},
  {"content":"\r\n\r\nبرادر ثقة الاسلام همراه ايشان بود در آنجا ختمى بنام او گزاردند . در اين ميان تلگرافى از تهران از دولت با دست كونسولگرى ايران رسيد كه پس از خوش‌گوييهايى خواستار شده بود آنان از آمدن بايران چشم پوشند و چنين نوشته بود كه دولت براى جلوگيرى از نابودى كشور سياست نرم رفتارى پيش گرفته است و آمدن شما بايران آن را بهم خواهد زد . ملايان چون در كار خويش درمانده و نميدانستند چكار كنند از اين يك تلگراف انديشه ديگر كردند و بدولت چنين گفتند كه آمدن ما بكاظمين بآهنگ ايران نه از بهرآن بوده كه ايرانيانرا بجنگ روس برانگيزيم ، بلكه براى اين بوده كه آنان را بهمدستى با يكديگر و فرمانبردارى با دولت برانگيزيم و اكنون كه دولت با آمدن ما بايران همداستان نيست از آمدن چشم ميپوشيم . بدينسان سه ماه بيشتر در كاظمين ايستادند و هرچند زمان يك بار تلگراف كرده از دولت پرسشها مىكردند و دولت پاسخهاى فريب - آميز مىفرستاد و نتيجه كه از اين كار گرفته شد آن بود كه ملايان يكرشته تلگرافهاى بيهوده‌اى باينسو و آنسو پراكندند و كسانى كه براى شورانيدن مردم و انگيختن آنان به يارى مجلس شورى و جنگ با روس از خانه خود بيرون آمده بودند بر آن كوشيدند كه مردم را به آرامى و خاموشى در برابر پيشامد و فرمانبردارى بدولتى كه التماتوم روس را پذيرفته و بكام دل آنان مجلس را بسته بود وادارند و ايلها را كه بيم نافرمانى ايشان ميرفت بتلگرافهاى پياپى بفرمانبرى دولت بخوانند . چنان كه گفته‌ايم چون داستان التماتوم پيش آمد مردم در تهران و ديگر جاها از كالاى روسى پرهيز نمودند و در جنوب اين رفتار را با كالاى انگليس پيش گرفتند و چنين شناخته شده بود كه اين دستور از علماى نجف رسيده است ، و چون انگليسيان از اين پرهيز مردم زيان ميديدند و گله‌ها مينمودند در اين هنگام فرصت يافتند و بميانجيگرى دولت از ملايان كاظمين خواستار شدند كه مردم را ببازگشت از آن پرهيز وادارند و آنان اگرچه آندرخواست را نپذيرفتند ولى چون پاسخ ميدادند كه ما تاكنون دستورى براى پرهيز كردن از كالاى بيگانگان نداده‌ايم تا دستور براى بازگشت از آن دهيم ، به همين عنوان تلگرافها به همه شهرها فرستادند و بدينسان خواست انگليسيان انجام يافت .\r\n\r\n","description":"","footnote":"","page_name":" 501 ","page_number":521},
  {"content":"\r\n\r\nدولت در تلگرافهاى خود گناه را به گردن مفسدين كه خواستش مشروطه خواهان بود مىانداخت و نويدها ميداد كه به زودى در نتيجه سياست بخردانه‌اى كه پيش گرفته كشور را از سپاه بيگانه تهى خواهد گردانيد . و در اين‌باره برخى از ملايان تهران را « 1 » با خود همدست گردانيده بود كه با تلگرافهاى دروغ‌آميز خود كار را بدولت آسان ميگردانيدند . بدينسان حاجى شيخ عبد اللّه و ديگران سه ماه و چند روز در كاظمين ايستادند و از سادگى و چشم بستگى ( و بسيارى هم از بلهوسى و آزمندى ) دست‌افزار خودى و بيگانه گرديدند . كسانى از آنان نيز فرصت يافته خود را بتهران رسانيدند و از نوازشهاى دولت بهره يافتند و يا از همانجا جايگاهى براى خود در دستگاه دولت باز كردند . « 2 »\r\nاينست رفتاريكه دولت براى آرام گردانيدن توده و برگردانيدن علماى نجف پيش گرفت . اما دو دولت ، اينان شور آزادىخواهى را در ايران فرونشانده و حالى را كه براى ايران آرزو مىكردند پديد آورده بودند و همه خرسند مىايستادند . ولى انگليسيان از بودن محمد على ميرزا در ايران بيمناك مىزيستند و راستى هم اينست كه بودن محمد على ميرزا در ايران مايه دليرى هواداران او شده آشوبهايى پديد مى - آورد چنان كه در همان زمانها در مشهد آشوب سيد محمد يزدى ( طالب الحق ) و يوسفخان هراتى پيش آمد كه روسيان براى خوابانيدن آن گنبد مشهد را بتوپ بستند و آن رسواييها رخ داد . روسيان از اينها سود مىجستند ولى انگليسيان ناخرسندى مينمودند اين بود با دولت روس در پترسبورغ بگفتگو پرداختند كه بهمدستى ايشان محمد - على را به بيرون رفتن از ايران وادارند . پيداست كه روسيان از درون خرسندى نمى دادند ولى در بيرون به روى خود نياوردند و خرسندى نشاندادند و چنين گفتند كه بايد براى او سالانه‌اى از دولت ايران گرفت ، و پس از چيزهايى كه در ميان خود نهادند با دست نمايندگان خود در تهران بدولت ايران پيشنهاد نمودند كه با محمد عليميرزا\r\n\r\n\r\n","description":"","footnote":"\r\n( 1 ) يكى از آنان سيد محسن برادر صدر العلماء بود كه چند سال پس از آن در تهران كشته گرديد\r\n( 2 ) نظام الدين‌زاده نامى كه خود همراه ملايان بوده و پيش‌آمدها را از نزديك ديده كتابچه‌اى بنام « هجوم روس بايران زمين و نهضت رؤساى دين بكاظمين » پرداخته كه در بغداد چاپ شده و ما اين داستانها را از كتاب او آورديم\r\n","page_name":" 502 ","page_number":522},
  {"content":"\r\n\r\n46 - مير على اكبر خان خيابانى اسد آقا خان ميرزا نور اللّه خان يكانى حسين خان مسيوزاده\r\n\r\n","description":"","footnote":"","page_name":" 503 ","page_number":523},
  {"content":"\r\n\r\nراه گفتگو باز شود و دولت او را به بيرون رفتن از ايران وادارد و كونسول روس در استراباد ميانجى باشد .\r\nاز آنسوى چون از چند سال پيش يكى از آرزوهاى دو دولت اين بود كه باز وامى بدولت ايران دهند و در اين ميان هرچه ميخواهند به گردن دولت بگزارند و گفته‌ايم كه مجلس شورى جلو اين كار را ميگرفت ، نيز گفته‌ايم كه يكى از چيزهاييكه دو دولت را بر مجلس شورى خشمناك گردانيد همين جلوگيرى از وام مىبود ، و چون اين هنگام مجلس در ميان نبود بر اين شدند كه دوباره آن آرزو را دنبال كنند و با آگاهى كه از تنگدستى دولت ايران و از ناتوانى آن ميداشتند به پيشرفت كار اميدوار گرديده سنگين‌ترين درخواست‌ها را پيش آوردند . بدينسان كه پس از گفتگوها در ميانه لندن و پترسبورگ در بيست و هشتم بهمن ماه ( 18 فوريه 1912 ) دو سفارتخانه نامه‌اى بدولت ايران فرستاده پيشنهادهاى پايين را نمودند :\r\n1 - براى آنكه دست دولت ايران بيكبار بسته نباشد دو دولت مىتوانند هريكى صد هزار ليره وام دهند . بدينسان كه روسيان رسد خود را ببانك روس و انگليسيان ببانك شاهنشاهى سپارند و آن دو بانك حسابى بنام دولت ايران باز نمايند .\r\n2 - به آن وام سالانه صدى هفت سود افزوده شود .\r\n3 - آن پول با نگرانى خزانه‌دارى ( مرنارد بلژيكى ) و همداستانى دو سفارت در جاهايى كه دولت ايران ميخواهد به كار برده شود و بهرحال بخشى از آن براى ايمنى جنوب به كار رود .\r\nچنين خواستند كه در برابر اين دستگيرى دولت ايران نيز چيزهاى پايين را به گردن گيرد :\r\n1 - سياست خود را با پيمان‌نامه‌اى كه دو دولت در سال 1907 بسته بودند سازگار گرداند ( روسيان را در شمال و انگليسيان را در جنوب در كارهايى كه بسود خود ميكنند آزاد شناسد ) .\r\n2 - همين كه محمد على ميرزا و سالار الدوله از ايران بيرون رفتند از سپاهيان نابسامان ( كه فداييان باشند ) افزار جنگ گرفته و آنانرا پراكنده سازد .\r\n\r\n","description":"","footnote":"","page_name":" 504 ","page_number":524},
  {"content":"\r\n\r\n3 - با دو سفارت درباره چگونگى پديد آوردن يك سپاه بسامان كوچكى بسكالش و گفتگو پردازد .\r\n4 - با محمد عليميرزا درباره بيرون رفتن وى از ايران بگفتگو پردازد و بهمراهان او آمرزش همگانى ( عفو عمومى ) دهد .\r\nاينست پيشنهادهاييكه دولتهاى همسايه بدولت ايران مينمودند و بپاداش يك دستگيرى بسيار كوچكى چنين چيزهاى بزرگى را درخواست مينمودند . شما چون نيك انديشيد اين درخواستها سنگين‌تر و ننگين‌تر از آنهاست كه با التماتوم پيشنهاد كرده بودند و آنشور و خروش را در ايران پديد آورد . بويژه داستان سازش دادن سياست دولت با پيمان‌نامه 1907 كه خود خرسندى دادن به دو بخشى ايران ميانه دو همسايه ميبود . ما گفته‌ايم كه روس و انگليس آن پيمان‌نامه را در ميان خود بىآگاهى از ايران بستند و چون آن را آشكار گردانيدند دولت رنجيدگى سختى نمود و توده بيزارى از آن نشاندادند ، روزنامه‌ها گفتارها نوشتند . اكنون دو دولت با نرمى و آرامى آن را به گردن دولت ايران مىگزاردند .\r\nدرخواست دوم كه پراكنده ساختن مجاهدان باشد پرده از روى يك رازى بر - ميدارد ، و آن اينكه دو دولت از پيدايش مجاهدان ناخشنود ميبودند و اين دسته مردان غيرتمند و جانباز را كه ناگهان از ميان توده بيرون آمدند و در اندك زمانى يك نيروى بزرگ و توانايى شدند بزيان كار خود ميدانستند . و اين بود هميشه از در كارشكنى مىآمدند ، و هواداران خود را بكاستن از ارج ايشان واميداشتند . اينكه ما مىبينيم كسانى از پيشروان از گام نخست بمجاهدان روى سرد نشان ميدادند و نام تاراجگر يا مردم‌آزار به روى ايشان ميگزاردند ، و سپس چون محمد عليميرزا برافتاد و نيازى بجنگ و جانبازى نماند بجاى ارجشناسى از آنان و گرامى داشتن سخت خوارشان داشتند و تا توانستند به هيچ كار راهشان ندادند ، و در برابر آنان دسته ديموكرات را پديد آوردند ، و دشمنى بميان ايشان انداخته داستان پارك اتابك را پيش آوردند - اين كارها اگر هم با دستور نمايندگان دو دولت نبوده بهرحال بسود ايشان بوده است .\r\nدر اينجا هم مىبينيم از درخواستهاييكه مىكنند آنست كه بازماندهء آنمردان\r\n\r\n","description":"","footnote":"","page_name":" 505 ","page_number":525},
  {"content":"\r\n\r\nغيرتمند نيز از ميان رود و جاى بيمى براى آن دو دولت بازنماند ، و براى آنكه پرده به روى خواست زهرآلود خود كشند نام « سپاهيان نابسامان » به روى آنان ميگزارند . در جاييكه مجاهدان از همه سپاهيانيكه آن روز دولت ميداشت بسامانتر مىبودند و اينست در جنگها آنهنرهاى ارجدار را مينمودند . اگر خواست دو دولت جلوگيرى از نابسامانى بودى بايستى برانداختن نايب حسين كاشانى و ديگر راهزنان را در خواست نمايند .\r\nو چون درخواست سوم را نيز بديده گيريم بايد يك كلمه بگوييم ميخواسته‌اند با دادن دويست هزار ليره از هرباره رشته كارهاى كشور را بدست گيرند و شما آن را ببينيد كه دولت از پذيرفتن اينها سرباز نزد و در پاسخى كه در 29 اسفند ( 20 مارس ) به آن نامه داد همه آن پيشنهادها را با اندكى كم و بيش به گردن گرفت . اين بود اندازه ناتوانى دولت . اين بود نتيجه‌اى كه ناصر الملك و همدستانش از كار و رفتار خود مىگرفتند .\r\nاما محمد على ميرزا ، از گفتگوهاييكه با وى مىرفت بآنسان كه كاركنان دو دولت ميان خود نهاده بودند اين نتيجه بدست آمد كه دولت ايران 75 هزار تومان سالانه به او پردازد و چون محمد على ميگفت براى پرداختن مزد و ماهانه تركمانان و قفقازيان به پول نقدى نياز دارد بر آن شدند كه 70 هزار تومان از همان پوليكه روس و انگليس به حساب دولت ايران ببانك‌ها سپرده بودند به محمد على بپردازند و در برابر هر ساله 10 هزار تومان از سالانه او كم گزارند . نيز دولت آمرزش همگانى بهمراهان او داد . محمد على نيز چون از پيشرفت كار خود نوميد شده بود و روسيان نيز از پشتيبانى او بازميايستادند از اينرو ماندن در ايرانرا بيهوده ديده بار ديگر به خاك روس رفت ( در 18 اسفند ) . بدينسان ترسى از رهگذر او بازنماند و هوادارانش نيز بجاى خود نشستند .\r\nچنان كه گفته‌ايم صمد خان كه در تبريز مردم را بخواستن او واداشته بود و ملايان تلگرافها به پترسبورگ و لندن مىفرستادند همه آنكوششها بىنتيجه ماند و او نيز ناگزير شد تن بنوميدى دهد .\r\nبدينسان ناصر الملك و همدستان او گردن بزورگوييهاى دو همسايه مىنهادند\r\n\r\n","description":"","footnote":"","page_name":" 506 ","page_number":526},
  {"content":"\r\n\r\nو چون محمد على ميرزا را از ايران بيرون كردند از رهگذر او و هوادارانش بياسودند و چنان كه گفتيم از كوششهاييكه صمد خان در تبريز براى بازگشت محمد على به تخت و تاج مينمود و ملايان با دستور او تلگراف بلندن و پترسبورگ مىفرستادند خود دو دولت جلو گرفتند و دولت از سوى او نيز دل‌آسوده گرديد . ليكن سالار الدوله در كرمانشاه همچنان ميايستاد و آنزمان كه در تهران گفتگوها ميانه دولت ايران و نمايندگان روس و انگليس پيش ميرفت و با محمد على ميرزا سخن از بيرون رفتن او از ايران در ميان ميبود در كرمانشاهان و آن پيرامونها پيش‌آمدهاى ديگرى پديدار و ميانه سالار الدوله و يار محمد خان بر سر آنشهر جنگ و خونريزى در كار ميبود ، و چون داستان سالار الدوله بس دراز است و او با همه بىارجى مايه كشته شدن دو تن از گردان ارجمند آزادى ( يفرمخان و يار محمد خان ) گرديده گفتگو از آن را بگفتار جداگانه واميگزاريم .\r\nپس از سازش دولت با روس و انگليس ناخشنودى مردم از دولت بيشتر گرديد و در آغازهاى ارديبهشت داستانى در تهران پيش آمد و آن اينكه شهربانى دسته‌اى از آزاديخواهانرا پيدا كرد كه زبان يكى كرده و ميخواسته‌اند شورش پديد آورند و اينست همگى را دستگير ساخته بند كرد و چون ايشان از دسته‌هاى گوناگون بودند هر دسته‌اى را جداگانه بجايى فرستاد . بدينسانكه مستعان الملك و ميرزا محمد عليخان مغازه و چند تن ديگر را كه از دسته اتفاق و ترقى بودند بمازندران فرستاد .\r\nسردار محيى و برادرانش ميرزا كريمخان و عميد السلطانرا با ناصر الاسلام ندامانى كه از دسته اعتدال ميبودند روانه يزد گردانيد . ولى اينان چون بقم رسيدند آگهى از آشوب نايب حسين كاشانى و ناايمنى راه يزد يافته در آنجا درنگ كردند . و چون فردا آقاى سيد جليل اردبيلى و منتصر السلطان و سليمان ميرزا و كسان ديگرى كه از دسته ديموكرات بودند و آنان هم بايستى به يزد روند بقم رسيدند با سردار محيى و همراهان او سخن يكى كرده تلگراف بتهران فرستاده چگونگى آشوب راه را باز نمودند ، و از تهران دستور رسيد كه تا ايمن شدن راه در قم بازمانند و اين بود همگى در آنجا ماندند .\r\n\r\n","description":"","footnote":"","page_name":" 507 ","page_number":527},
  {"content":"\r\n\r\nشهربانى ميرزا احمد قزوينى و حاجى مير باقر آقا و شيخ رضا دهخوارقانى و سيد حسين گزازى را نيز همدست آنان مىشمرد و در جستجو بود كه دستگيرشان 47 - اين پيكره آقا عمو اغلى را كه يكى از سردستگان مجاهدان بود نشان ميدهد . در پيش‌آمد چيرگى روسيان و صمد خان او نيز پنهان شده بود و چون پس از يكسال بيشتر ناگزير شد از نهانگاه بيرون آيد اين پيكره در همان زمان برداشته شده .\r\nنمايد ولى چون نهان شده بودند به آنان دست نيافت . وحيد الملك و حسين قليخان نواب كه از دسته ديموكرات بشمار ميرفتند روسيان از آنان نيز ناخشنود مىبودند\r\n\r\n","description":"","footnote":"","page_name":" 508 ","page_number":528},
  {"content":"\r\n\r\nولى چون پشتيبان ميداشتند باروپا فرستاده شدند .\r\nناصر الملك اين پيش‌آمد را بسيار بزرگ ميشمرد و چون آهنگ رفتن باروپا ميداشت آن را عنوان ديگرى برنجيدگى خود از ايرانيان ميساخت . ولى پيداست كه چندان بزرگ نبوده و جز كسان اندكى پا در ميان نميداشته‌اند .\r\n\r\n","description":"","footnote":"","page_name":" 509 ","page_number":529},
  {"content":"\r\n\r\n\r\nگفتار هفدهم جنگهاى با سالار الدوله و كشته شدن يفرمخان\r\nچنان كه گفته‌ايم پيش‌آمد التماتوم و چيرگى روسيان و بسته شدن مجلس دوم دور نوينى را در تاريخ مشروطه ايران بازنمود و نتيجه‌هاى بسيار بدى را در پى خود ميداشت . يكى از آن نتيجه‌ها اينكه از ارج دولت در ديده گردنكشان كاسته و آنانرا كه در هر گوشه فراوان ميبودند بگردنكشى و آشوب‌كارى دليرتر گردانيد . در اين زمان كه ما گفتگو از آن ميداريم در بسيارى از گوشه‌هاى كشور ناايمنى برپا بود و ما اگرچه سخنى از آنها در اينجا نميرانيم ولى داستان سالار الدوله كه خواهيم نگاشت اندازه ناتوانى دولت را خواهد رسانيد .\r\nچنان كه گفتيم در آخرهاى آذرماه 1290 كه مجلس و دولت گرفتار پيش‌آمد التماتوم ميبودند و كشاكش باهم مينمودند جوان آشوب‌طلب قاجارى فرصت يافته بار ديگر بر سر كرمانشاهان تاخت و آنجا را كه بىپاسدار مىبود بدست گرفت .\r\nاعظم الدوله كه رشته فرمانروايى آنجا را داشت در كونسولخانه انگليس بستى نشست .\r\nسپس چون كار التماتوم يكسره گرديد و دولت رشته كارها را بدست گرفت بر آن شد كه او را در كرمانشاهان نگزارد و اينست عبد الحسين ميرزاى فرمانفرما را كه چند ماهى بنام فرمانروايى آذربايجان در قزوين و زنجان درنگ كرده و تازه بتهران بازگشته بود نامزد فرمانروايى آنجا گردانيد . ولى چون سپاهى كه همراه او رود نبود ناگزير دست بدامن مجاهدان يازيدند و يار محمد خان را با سيصد تن از مجاهدان برگزيده با توپ و شصت‌تير از پيش روانه نمودند .\r\nيار محمد خان را خوانندگان نيك مىشناسند . اينمرد دلير با آندسته اندك\r\n\r\n","description":"","footnote":"","page_name":" 510 ","page_number":530},
  {"content":"\r\n\r\nروانه گرديد و با آنكه پيرامونيان سالار الدوله كمتر از هفت هزار نمىبودند باك نكرده آهنگ ايشان كرد . و چون روز هفدهم بهمن به بيستون چند فرسخى كرمانشاهان رسيد آنجا را از دست كسان سالار بازگرفت و سپس شبانه به پيشرفت پرداخت . در كنار قره‌سو و بر سر پل آن نيز جنگهايى رخ داد و در اينجا بود كه حسينخان كرمانشاهى برادرخوانده يار محمد خان با چند تن ديگر از مجاهدان كشته گرديدند .\r\nبا اينهمه يار محمد خان و يارانش از پيشرفت بازنايستادند و خود را بر سر شهر رسانيدند .\r\nروز هجدهم همه جنگ مىرفت و مجاهدان گام‌بگام پيش مىآمدند تا بهمه‌جا دست يافتند . سالار الدوله با همراهان خود ( از داود خان كلهر ، سردار مظفر و ديگران ) نايستاده بگريختند .\r\nبدينسان يار محمد خان با دسته اندكى شهر را بگشود و اين نمونهء ديگرى از اندازهء آزمودگى و كاردانى مجاهدان مىباشد . اعظم الدوله كه در كونسولگرى انگليس مىنشست يار محمد خان او را بيرون آورده رشتهء كارهاى شهر را بدست او سپرد . در شهر آرامش و ايمنى نمودار گرديد و مردم به كار پرداختند . و چون بسيارى از كسان سالار گريختن نتوانسته و در شهر مانده بودند و گرفتار ميشدند مجاهدان چند تن از ايشانرا بكشتند . شرف الملك رييس ايل جاف را كه به خانه يكى از ملايان پناهنده شده بود با برادرزاده‌اش گرفتند و بكشتند . نيز چون ملايان كرمانشاهان با سالار الدوله همراهيها كرده بودند و نوشته‌هايى از ايشان بدست افتاده با دستور يار محمد خان چند تن را دستگير كردند و پس از رسيدگى در انجمنى آقا محمد نامى را از آنان روز بيست و دوم بدار زدند .\r\nچنان كه گفته‌ايم اين زمان علماى عتبات در كاظمين ميبودند و با دولت بتلگراف گفتگو ميداشتند . چون داستان گرفتارى ملايان كرمانشاه بايشان رسيد تلگراف كرده از دولت رهايى آنانرا خواستار شدند و دولت پاسخى بتلگراف ايشان داده كه پيداست يار محمد خان و كارهاى او را دوست نميداشته و اينكه او را بكرمانشاهان فرستاد جز از راه ناگزيرى نبوده و خود نابودى او را ميخواسته است و ما اينك آن تلگراف را در اينجا مىآوريم :\r\n\r\n","description":"","footnote":"","page_name":" 511 ","page_number":531},
  {"content":"\r\n\r\nتلگراف مبارك دائر بمراقبت دولت در تحفظ آقايان و كرمانشاهان و لزوم جلب قلوب در موقعى كه اخبار موحش كرمانشاهان و ترتيبات خودسرانه بعضى از منتخبين دولت رسيده بود زيارت شد البته مسلك فعلى دولت حاضره حسن سلوك با داخله و مسالمت با خارجه است صحيحا در انظار مبارك با اين وصف معلوم است كه اين پيش‌آمدهاى گوناگون در اصقاع مملكت در اين موقع باريك در نظر هيئت دولت بچه درجه غير مقبول بلكه منفور است و اين جسارت‌هاى استقلال‌شكن را دولت مثل ساير عقلاء عالم بطريق قطع مستند به همين حركات ناگوار يك مشت تجدد پروران صورى ميداند اينست كه با نهايت جد اولياى دولت حاضره در صدد قطع اين ريشه كه مادة المواد هر فساد مملكتى است برآمده و در خصوص واقعه كرمانشهان هم مباشرين اين ترتيبات را احضار و البته در صدد مجازات خواهند بود مقصود اين است اولياى امور حاليه خوب ملتفت هستند كه تمام اين مفاسد از نفاق قلوب فراهم شده و شب و روز مشغول جلب و تغيير مسلك سابق هستند و انشاء اللّه به زودى شر اين اشرار كه اينطور انضجار مردم را فراهم آورده‌اند خواهد شد .\r\nنمره 85 ( هيئت وزراء )\r\nبارى سالار الدوله چون از شهر بيرون رفت در ماهيدشت و آن پيرامونها درنگ كرد و پيكها بميان كردان و لران فرستاد و از آنان يارى خواست و در اندك زمانى دسته‌هاى انبوهى بر سر خود گرد آورد . يار محمد خان گذشته از مجاهدان خود گروهى از سربازان كرمانشاهان و برخى داوطلبانرا نيز بگرد سر آورده و رويهمرفته تا هزار تن در پيرامون خود ميداشت .\r\nولى اين اندازه در برابر دسته‌هاى انبوه كردان درخور سنجش نبود . يار محمد خان بفرمانفرما آگاهى فرستاده ازو يارى خواست و بتهران نيز تلگرافها كرد و خود باستوارى شهر كوشيد . روزهاى نخست مردم به اميد آنكه فرنفرما از پشت سر ميرسد هوادارى از يار محمد خان مينمودند و بسيارى از سران كردان خوددارى نموده به سالار الدوله نپيوستند . ليكن چون از فرمانفرما آگاهى نرسيد و قورخانه نفرستاد و از تهران پاسخى بدرخواستهاى يار محمد خان ندادند مردم نوميد گرديدند و سالار الدوله بسيار نزديك آمد .\r\n\r\n","description":"","footnote":"","page_name":" 512 ","page_number":532},
  {"content":"\r\n\r\nيار محمد خان خود را نباخته ميكوشيد . از شب دوم اسفند جنگ در پيرامون شهر آغاز شد ، فردا بامدادان كردان بسنگرهاى شهر تاختند مجاهدان از سنگرها دليرانه ميجنگيدند ولى كسانى كه از مردم شهر به ايشان پيوسته بودند ايستادگى ننمودند و سنگرهاى خود را رها كرده به كردان پيوستند و بدينسان راه شهر را به روى آنان باز كردند . كردان پيش آمده جاهايى را بگرفتند و دست بتاراج گشادند . مجاهدان بر آنان تاخته پس از جنگ خونين بازشان گردانيدند . تا شام همچنان جنگ پيش مىرفت و انبوهى از مجاهدان به خاك افتادند . يار محمد خان چون از نگهدارى شهر نوميد شد با چندبار قورخانه و با چهل تن كمابيش از مجاهدان بيرون گريخت و بدينسان جان بدر برد . بگفته كتاب آبى كشتگان از دو سوى بيشتر از چهارصد تن بودند .\r\nفردا سوم اسفند سالار الدوله با همراهان خود به شهر درآمد و كردان دست بيغما گشادند و جز يكى دوجا سراسر شهر را از بازارها و خانه‌ها تاراج كردند . بسيارى از مجاهدان گريختن نتوانسته و در شهر بازمانده بودند ، كردان هركه را از آنان و از سربازان دولتى گرفتند زنده نگزاردند .\r\nچنين ميگويند : يكصد و چهل و سه تن را در يكزمان كشتند و بسيارى از ايشان را چند تن بهم بسته و نفت ريخته و آتش زدند . چيزهايى مىگويند كه ناشنيدنيست .\r\nروز چهارم اسفند باز كسانى را دستگير كردند و كشتند ، اعتلاء الدوله كارگزار محمره « 1 » او نيز گرفتار شده بود نابودش كردند . روز پنجم اسفند دسته‌اى از سربازان را كه گرفتار كرده بودند كشتار كردند . نيز اعظم الدوله را كه در چند فرسخى شهر دستگير ساخته بودند با دو پسرش روز هفتم اسفند نابود ساختند . بدينسان سالار الدوله در راه هوس‌هاى ديوانگى خود خون ميريخت . مجلل السلطان پيشخدمت محمد على ميرزا كه كارهاى او را در آذربايجان نوشته‌ايم اينزمان بسالار الدوله پيوسته و پيشكارى\r\n\r\n\r\n","description":"","footnote":"\r\n( 1 ) در بازگشت از محمره بآشوب كرمانشاهان دچار شده و در آنجا مانده بود و چون يار محمد خان به شهر درآمده او نيز بنام آنكه از بستگان دولت است در كارها با او همدستى نموده بود .\r\n","page_name":" 513 ","page_number":533},
  {"content":"\r\n\r\nاو را ميداشت و در اين جنگ همراه او ميبود . شنيدنيست كه فرمانفرما كه از تهران بآهنگ كرمانشاهان بيرون آمده بود چون اين داستانرا شنيد از همانجا كه بود بتهران بازگرديد .\r\nسالار الدوله از اين فيروزى بر اميد و آرزو افزوده بر آن شد كه دست به جاهاى ديگرى يازد . چنان كه گفتيم در همين روزها گفتگو در ميان دولت با محمد على ميرزا بپايان رسيده و محمد على آماده بازگشت به خاك روس ميشد . انگليسيان از كار - هاى سالار الدوله نيز ناخرسندى مينمودند و اين بود از روسيان خواستار شدند كه او را نيز از ايران بيرون كنند و با دولت بگفتگو پرداخته چنين نهادند كه اگر سالار الدوله پند پذيرفت و بىجنگ و خونريزى ايرانرا رها كرده باروپا رفت دولت به گردن گيرد كه سالانه دوازده هزار تومان به او داده شود ( ششهزار تومان براى خودش در اروپا و ششهزار تومان براى خانواده‌اش در ايران ) و بكونسولهاى خود در كرمانشاه دستور فرستادند كه با او گفتگو كنند . ولى سالار الدوله آن را نپذيرفت و چنين پاسخ داد كه اگر محمد على ميرزا چشم از تاج و تخت ايران پوشيده كنون نوبت اوست كه پادشاهى را براى خود خواهد و با زور بازو بدست آورد . ولى چون نميخواهد بيشتر از آن خون ريخته شود آماده است كه بدولت فرمانبردارى نمايد .\r\nولى بايد دولت فرمانروايى - بلكه بهتر گويم پادشاهى - يك نيم ايران را كه آذربايجان و همدان و كرمانشاهان و خوزستان و لرستان و عراق و خمسه باشد به او واگذارد و سالانه باندك باجى از او بسنده نمايند و اگر اين درخواست را نپذيرفت او ناگزير است كه خود را پادشاه خوانده و سپاه برسر تهران كشد . اين بود پاسخى كه جوان بلهوس قاجارى به پيشنهاد كنسولها ميداد . راستى اينست كه روسيان دست به پشت او مىكشيدند و اين زمان رشته كارهاى او در دست مجلل السلطان بود كه از ديرباز زيردست روسيان كار كرده و نيك آزموده شده بود . روسيان ميخواستند هميشه آشوبى در ميان باشد كه بهانه پيدا كرده سپاه خود را به همه شهرهاى شمالى جا دهند و از آنسوى در جنگ‌هايى كه پيش ميآيد بازمانده مجاهدان كشته شوند و دولت نيز هرچه ناتوانتر گردد . براى اين سالار -\r\n\r\n","description":"","footnote":"","page_name":" 514 ","page_number":534},
  {"content":"\r\n\r\nالدوله را بر سر پا نگه ميداشتند و ما خواهيم ديد كه داستان اين جوان سبكمغز قاجارى تا كجا كشيد و چه رسواييها از آن پديد آمد .\r\nتا نيمه‌هاى فروردين 1291 سالار الدوله در كرمانشاهان ميبود و چون دولت بدرخواست او پاسخى نداد و كونسولها آگاهى دادند كه خواهش او پذيرفتنى نيست از گفتگو نوميد گرديده بر آن شد كه خود را پادشاه خواند و باز لشگر بر سر خود گرد آورد و چون بهار رسيده و راهها باز شده بود روانه كردستان گرديد كه سران كرد را با خود همدست گرداند . دولت تنها كاريكه كرد آن بود كه همدان را استوار گردانيد .\r\n48 - شادروان آقا كريم اسكندانى از اينسوى فرمانفرما را كه هنوز فرمانرواى كرمانشاه ناميده ميشد ولى در تهران ميزيست واداشت كه با سپاهى از قزاقان ايرانى و سواران دولتى با توپخانه روز هيجدهم فروردين از تهران آهنگ كرمانشاهان كرد . فرمانفرما در راه دير كرد و بيست و اند روزه بهمدان رسيد و اين هنگام مجلل با دسته‌هايى از كردان تا نزديكيهاى آنجا پيش آمده بود .\r\nسالار الدوله هنوز در كردستان بود كه همدانرا بيم ميداد و به آنجا تلگراف فرستاده آگاهى ميداد كه والى پشتكوه و ديگر سران كرد با او همراه شده‌اند و او به زودى بكرمانشاه بازگرديده آهنگ همدان خواهد كرد و مجلل را از آنجا فرستاد كه بر سر همدان آيد .\r\nفرمانفرما از همدان روانه گرديده در چند فرسخى آنجا با مجلل و دسته‌هاى\r\n\r\n","description":"","footnote":"","page_name":" 515 ","page_number":535},
  {"content":"\r\n\r\nاو روبرو گرديده و روز چهاردهم ارديبهشت در ميانه جنگ رخ داد ، جنگى كه مايه رسوايى براى دولت گرديد . زيرا پيرامونيان فرمانفرما با اندك كارزارى شكست خورده و بيكبار رو بگريز نهادند و خود او نيز گريخته جان بدر برد ، و كردان فيروز درآمده قورخانه و دارايى آنانرا با سه توپ بزرگ شنيدر بدست آوردند . فرمانفرما چنان كه خود او بتهران آگاهى داد يك زيركى بسيار بجايى نمود و آن اينكه پيش از گريز دستور داد گلن‌گدنهاى توپ را برداشتند تا دشمن نتواند از آنها سود جويد ( ! )\r\nسالار الدوله از اين فيروزى كه بسيار آسان بدست آورد بر پندار افزود و او و پيرامونيانش دليرتر گرديدند . از اينسوى در تهران چون از چگونگى آگاه گرديدند ناگزير شدند دست بدامن مجاهدان و بختياريان زنند . يكدسته از فداييان كه در عراق ميبودند بتلگراف دستور دادند كه زودتر خود را بنزد فرمانفرما رسانند ، نيز بدسته‌اى از بختيارى كه در زنجان درنگ ميداشتند آن دستور را دادند . خود يفرمخان بر آن شد كه بهمدان رفته رشتهء فرماندهى را خود بدست گيرد .\r\nولى اينهنگام يك داستان ديگرى در ميان ميبود و آن اينكه دستهء داشناكسيون كه يفرمخان يكى از آنان بوده و سپس بجايگاه بالاترى رسيده بود از پيش‌آمدها ناخشنود گرديده و ميانه آنان با يفرمخان نيز رنجشهايى پديد آمده بود . دسته داشناكسيون كه از سال دوم مشروطه ايران با شورش همراهى نموده و گروهى از بستگان خود را كه يفرمخان و كريخان و دومان نيز از آن‌ها بودند ، بهمدستى با مجاهدان واداشته بود چنان كه گفتيم در پيش‌آمد التماتوم همراه دسته‌هاى ديموكرات و اعتدال و اتفاق و ترقى پذيرفتن التماتوم را روا نميشماردند و براى جنگ و ايستادگى ميكوشيدند . و چون يفرمخان هوادارى از پذيرفتن التماتوم نمود و سپس نيز مجلس با دست او بسته شد و آزاديخواهانرا كه گرفتند و از تهران بيرون راندند همه اين كارها بدستيارى او انجام گرفت كميته داشناكسيون از اين رفتارهاى خودسرانه او بيزارى نمود و از در خشم و رنجيدگى درآمد ولى يفرمخان پروا نكرد و با آنان نيز رفتار ديگر كرد و براى ترسانيدن چشم همگى شش تن از ارمنيان را كه نادرستى نموده بودند در ميدان مشق بدار كشيد و بيكبار راه خودكامگى پيش گرفت . كميته بژلاتين\r\n\r\n","description":"","footnote":"","page_name":" 516 ","page_number":536},
  {"content":"\r\n\r\nنوشته‌هايى دربارهء او پراكنده نمود و فداييان ارمنى را به كناره‌گيرى از گرد سر او واداشت . اين بود فداييان در كار خود درماندند و بهرحال سخت دلسرد گرديدند .\r\nبويژه پس از آنكه دولت ايران يادداشت روس و انگليس را كه يكى از بندهاى آن پراكنده گردانيدن مجاهدان مىبود پذيرفت و پيداست كه اين به همه مجاهدان سخت برخورد .\r\nپيش از آنكه شكست فرمانفرما روى دهد يكدسته از فداييانرا از سر راه عراق به يارى او فرستاده بودند ولى آنان در سلطان‌آباد ايستاده و بتهران چنين تلگراف كردند كه ما تاكنون در راه آزادى ميكوشيديم و جانفشانى مينموديم و اكنون اگر دولت ميخواهد باز بكوشيم بايد چند درخواست را از ما بپذيرد : 1 ) گفتن و نوشتن آزاد باشد 2 ) مردم بتوانند در يك جا گرد آمده و گفتگو كنند 3 ) حكومت نظامى تهران برداشته شود 4 ) آزاديخواهان را كه بيرون رانده‌اند بازگردانند 5 ) مردم براى برگزيدن نمايندگان براى مجلس سوم آزاد باشند .\r\nدولت ناگزير شد نويد دهد كه تا يك ماه ديگر درخواستهاى آنان انجام خواهد گرفت . و چون در اين ميان شكست فرمانفرما رخ داد بهتر دانستند كه خود يفرم را فرستند و چنان كه گفتيم به آنان نيز دستور دادند زودتر خود را بهمدان رسانند .\r\nيفرمخان ميدانست كه تا خشنودى كميته نباشد فداييان به جنگ نخواهند رفت و زورآزمائى در اين‌باره سودى ندارد و اين بود پيش از آنكه از تهران بيرون رود با كميته از در دلجويى درآمد و پس از اين آشتى بود كه روز هجدهم ارديبهشت با ده تن مجاهدان ارمنى از تهران روانه گرديد و با اتومبيلهايى كه براى سفر نايب السلطنه باروپا آماده شده بود سه روزه خود را بهمدان رسانيد و چنان كه از توانايى او چشم داشته ميشد بكارها رويه درستى داد و سالار الدوله اين زمان از كردستان بازگشته ولى خود او در كرمانشاهان ميايستاد و رشته كارهاى جنگى همچنان در دست مجلل ميبود و او چون آمدن يفرم را شنيد اندكى پس كشيده در چند فرسخى سنگرها پديد آورده و استوار مىنشست . فرمانفرما نيز در بهار لشگرگاه ميداشت .\r\nيفرمخان روز بيست و هشتم ارديبهشت با دسته خود كه ميانهء هشتصد و نهصد تن\r\n\r\n","description":"","footnote":"","page_name":" 517 ","page_number":537},
  {"content":"\r\n\r\nمىبود از شورين روانه بهار گرديد و شب را در آنجا مانده بامدادان بيرون آمده آهنگ سنگرهاى دشمن كرد و چون به آنجا رسيد جنگ درگرفت و دشمن سنگرها را رها كرده تا سه فرسخ و نيم پس نشست و بار ديگر جنگ در ديه شورجه درگرفت و در اينجا بود كه بهنگاميكه مجاهدان فيروز گشته و دشمن را ريشه‌كن مينمودند يفرمخان در نتيجه بيباكى خود كشته گرديد .\r\nاين پيش‌آمد توانستى همهء رنجها را هدر گرداند ولى كارآزمودگى مجاهدان و توانايى كريخان كه بيدرنگ رشته كارها را بدست گرفت جلو هر نابسامانى را گرفت و مجاهدان دوباره بجنگ درآمده آنچه از سنگرها بازمانده بود بگرفتند . ليكن پس از پايان جنگ كه مجاهدان گرد تن خون‌آلود سردار خود را گرفته ميخواستند او را بسوى تهران راهى گردانند ناگهان مجلل از فرصت سود جسته با سه هزار تن بر سر ايشان تاخت ولى كريخان فرصت سودجويى به او نداده و در زمان مجاهدان را بسامان آورد و بجلوگيرى تاخت كردان برخاست و آنان را پس نشاند . بسيارى از آنان كشته گرديدند و جنگ با فيروزى اينان بپايان رسيد .\r\nدر اين‌باره در كتابهاى فارسى آگاهى درستى نيست « 1 » ولى روزنامهاى ارمنى كه در آنهنگام چاپ ميشده آگهى بسيارى درباره آن نوشته‌اند و ما اينك نگارشى را كه يكى از ياران خود يفرمخان و آورندهء مردهء او بتهران نوشته و در همان زمان در روزنامه آرشالوس چاپ شده در اينجا ترجمه نموده و به آن بسنده ميكنيم .\r\nمينويسد : پنجم مه « 2 » ( بيست و هشتم ارديبهشت ) از شاهورين ( شورين ) همدان راه افتاديم بسوى بهار كه لشگرگاه فرمانفرما در آنجا بود و چون به آنجا رسيديم كه از شهر دو فرسخ دور است در زمان پدرجان « 3 » همه را گرد آورد و از نقشه جنگ گفتگو شد . پدرجان ميخواست فرمانفرما در جنگ دست ندارد . شب را در بهار\r\n\r\n\r\n","description":"","footnote":"\r\n( 1 ) آن زمان در تهران روزنامه آفتاب بيرون مىآمد كه ما نسخه آن را در دست نميداريم .\r\n( 2 ) از روى تاريخ يوليوسى نوشته كه ارمنيان و روسيان آن زمان ميداشتند . از روى تاريخ گريگورى كه ديگر مسيحيان به كار مىبردند و امروز ارمنيان و روسيان هم پيروى از ايشان مىكنند روز هجدهم مه بوده .\r\nاينكه در كتاب آبى نوزدهم نوشته درست نيست . تاريخهاى آن كتاب بيشتر نادرست است و در خود داستانها نيز دستبرد بسيار رفته .\r\n( 3 ) يفرمخان را ميخواهد كه فداييان همگى هايريك « پدرجان » ميخواندند .\r\n","page_name":" 518 ","page_number":538},
  {"content":"\r\n\r\nبسر رسانديم . فردا روز ششم مه ( بيست و نهم ارديبهشت ) ساعت چهار بسوى دشت جنگ روانه شديم .\r\nدو فرسخ و نيم راه رفتيم تا سه سنگر بزرگ دشمن كه با سنگ ساخته بودند پديدار گرديد و چون به 2700 مترى رسيديم پنج دستگاه توپ به كار گزارديم كه سه - تاى آنها شنيدر و دوتا اتريشى بود .\r\nپدرجان فرمان شليك داد و بيست دقيقه نكشيد كه دشمن از همه سنگرها بگريختند . اين زمان كرى را با دسته تركان ( مجاهدان ) از دست چپ و گيورگى را از دست راست فرستاد « 1 » و ما با خود پدرجان از ميانه بدشمن تاختيم و آنان را دنبال كرديم تا ديه شورجه كه از آغاز نبردگاه سه فرسنگ و نيم دورى ميداشت .\r\nعبد الباقيخان چاردولى با سيصد سواره خود در اين ديه سنگر داشت و ما همانكه رسيديم آن را از هرسو گرد فروگرفتيم .\r\nپدرجان با يك توپ بر سر ديه گلوله ميباريد و ما بديه نزديكتر مىشديم و چون چندان نزديك شديم كه بيم رسيدن گلوله‌ها بما ميرفت آتش را خاموش گردانيد .\r\nاز ديه ايستادگى سختى مىنمودند . اسب مرا با گلوله زدند . نريمان را هم زخمى كردند و چون خواستند اسب ديگر به من نزديك كنند آن را هم زدند . در اينجا من به پدرجان گفتم پدرجان دربايست نيست شما بدرون ديه آييد . شما در اينجا باشيد ما رفته كار را بپايان مىرسانيم . نخست خرسندى نداد ، ولى سپس به زمين دراز كشيده گفت خوب من كمى هم فرسوده‌ام در اينجا دراز مىكشم تو برو آنچه مىخواهى بكن . من با هفتاد و هشتاد تن بديه نزديك شدم . ابراهام و هوهانيس نزد او ماندند . در ديه پس از آنكه نيم ساعت جنگ شد دشمن همه در خانه عبد الباقى گرد آمدند و در آنجا ايستادگى بيشتر نمودند . ما نزديك شده در آنخانه دزوار را شكستيم و در اينجا بود كه دو تن از ما كشته گرديد .\r\nپدرجان چون آگاه مىشود كه از ما بسيار كشته شده مىگويد : « ابراهام زود\r\n\r\n\r\n","description":"","footnote":"\r\n( 1 ) در جنگهاى نه و ده روز ديگر يار محمد خان و بختياريان نيز بوده‌اند ولى در اينجا نامى از ايشان برده نميشود و ما نميدانيم راستى چه بوده .\r\n","page_name":" 519 ","page_number":539},
  {"content":"\r\n\r\nخود را به گريشارسان » و او با چند تن از ارمنيان خود را بما رسانيد .\r\nابراهام از او دور شده و نشده از سوى ديگر نيز خود او مىآيد . ما در درون ديه مىبوديم و افزارهاى جنگى دشمن را گرد مىآورديم پدرجان چون مىشنود كه دشمن خود را سپرده از سوى ديگر دز مىآيد از دشمن بيست و پنج تا سى تن در برج بلندى مىبودند و ما ميدانستيم . مىبينند چند مردى پيش مىآيند و بايشان نزديك مىشوند ، نخست دكتر سهراب را مىزنند ، يكى از ارمنيان كه نزد پدرجان بود نزديك مىشود كه مردهء دكتر را بكشد او را هم مىزنند . اين هنگام خود پدرجان مىخواهد نزديك شود هوهانيس ( درشگه‌چى ) از دست او كشيده ميگويد : « نمىبينى هركه ميرود ميزنند ؟ ! كجا ميروى ؟ ! » ( يفرمخان ) خشمناك شده يك سيلى به روى او مىزند و پيش ميرود . ولى بمردهء دكتر نرسيده از رويش مىزنند ( از پشت گوش چپ خورده و از گونه راست بيرون مىآيد ) . نكول سردسته ميخواهد نزديك شود و مردهء پدر را بكشد او را هم مىزنند .\r\nما كار را نزديك بپايان آورده بوديم ولى هنوز ببرج نرسيده بوديم . من خواستم بيرون بيايم و چگونگى را بپدرجان آگاهى دهم ، كرى را ديدم از من پرسيد :\r\n« پدرجان كجاست ؟ » من نيز از او پرسيدم . ما نميدانستيم پدرجان افتاده است . از اينسو و آنسو كسان بسيارى آمدند و هيچيكى نميخواست به من و بكرى آگاهى دهد ، ليكن همه ميدانستند . سرانجام يكى از تفنگچيان كه نميدانست ما از چگونگى ناآگاهيم آن را بما گفت ، آنگاه كرى به من و به ديگران دل داده گفت : « هرگز نوميد نشويد و به خود دل دهيد تا كينه پدر خود را بازجوييم كنون زمان نوميدى نيست ، از پشت سر من بياييد » . اين گفت و يكسر بسوى برج رفت بىآنكه باكى كند ، ما نيز همه پى او را گرفتيم و در يكدقيقه همه آنانرا كه در برج مىبودند دستگير كرديم .\r\n( در اينجا هم سه تن از ما از ارمنى و ترك كشته شدند ) در ميان دستگيران سركرده‌شان عبد الباقيخان نيز بود كه در آشكار تيربارانش كرديم .\r\nپس از آن رفتيم و مردهء پدرجان را آورديم و بر آن بوديم كه بتهران فرستيم كه نيك رسد . ليكن در آنهنگام پاسداران ناگهان آگاهى دادند كه دشمن تاختن آورده\r\n\r\n","description":"","footnote":"","page_name":" 520 ","page_number":540},
  {"content":"\r\n\r\nاست . كرى زود برخاست و سپاه را بسامان گزاشت و ما بر سر سه هزار تن دشمن كه بفرماندهى مجلل بودند تاختيم و در نيمساعت سپاه پر زور دشمن را همه پايمال كرديم .\r\n48 - قوچعليخان و مشهدى باقر خان اين پيكره در سال 1287 هنگام گشادن خوى برداشته شده\r\nفراموش كردم بنويسم كه پدرجان در ساعت چهار پس از نيمروز گلوله خورد و اين تاختن مجلل در ساعت پنج بود .\r\nدر ساعت شش بود كه با كرى چنين نهاديم كه بيدرنگ مردهء او را بتهران فرستيم .\r\nكرى به من گفت : « جز از تو را نسزد كه اين را ببرد » از شورجه تا همدان 8 فرسخ\r\n\r\n","description":"","footnote":"","page_name":" 521 ","page_number":541},
  {"content":"\r\n\r\nاست . با درشكه كه مرده را در آن گزارده بوديم به سختى در ساعت سه پس از نيمه شب بهمدان رسيديم .\r\nهفتم ماه مه روز دوشنبه با درشكه رو بتهران راه افتاديم و در هشتم ماه اتومبيلها بما رسيد . نهم رسيديم بتهران .\r\nدر آن جنگها ما صد و پنجاه تن دستگير كرديم و دويست و پنجاه تن كشتيم .\r\nاز ما كشته شد و زخمى گرديد سى تن . پنجاه سر نيز اسب .\r\nتا اينجاست آنچه بارون گريشا در آرشالوس نوشته است . بدينسان يكى از سرداران بنام شورش آزادى از ميان رفت . اين مرد چند نيكى و فزونى را ، از دليرى و كاردانى و مردانگى و پاكدرونى و مهربانى ، در يك جا ميداشت . دليرانى ، يا بهتر گويم ، گردانى ، كه در شورش آزاديخواهى پديد آمدند و بنام گرديدند ، از ستار خان و باقر خان و حيدر عمواغلى و معز السلطان و خود يفرمخان و ديگران ، اگر بخواهيم بسنجشى ميان آنان پردازيم و براى هر يكى جايگاهى نشان دهيم بايد ستار خانرا يكم و اين مرد را دوم شمرده و سپس ديگران را بياوريم . اين مرد در دليرى و جنگ آزمودگى بستار خان نزديك ، و در بازچشمى و بلند انديشى با حيدر خان همپايه ميبود .\r\nيفرمخان بآزادى ايران نيكيهاى بسيار گرانبهايى انجام داد . در گشادن قزوين و تهران ، و در جنگ با پسر رحيمخان و با شاهسونان ، و در جلوگيرى از پيشرفت ارشد الدوله كاردانى و توانايى بسيارى از خود نشان داد و بايد تاريخ ايران هميشه نام او را نگهدارد . اين جوانمردان كه در آن روز شورش توده پا بميان نهادند و با دليرى و جانفشانى آن كارها را كردند ، با آنكه نيرنگبازيهاى بيگانگان و رشگبرى بسيارى از خود ايرانيان نگزاشت ارج آنان دانسته شود و جايگاهشان شناخته باشد ، ليكن راستى زير پرده نماند و ما خشنوديم كه پس از سى سال بدينسان نيكيهاى آنانرا باز مىنماييم .\r\nاين يك نيك‌بختى بود كه فرصت افتاد و كسانى از ستار خان و يفرمخان و باقر خان و حسين باغبان و مير هاشمخان و ثقة الاسلام و على مسيو و صد ديگرى نيكى\r\n\r\n","description":"","footnote":"","page_name":" 522 ","page_number":542},
  {"content":"\r\n\r\nو پاكى خود را به همه نشان دادند ، و آن بدبختى بود كه فلان‌زاده‌ها و فلان الملك‌ها و به همان السلطنه‌ها در چنان هنگام فرصتى جز بدى و ناپاكى از خود نشان ندادند .\r\nدر ارجمندى يفرمخان و توانايى او اين بس كه زيردستانش او را بسيار دوست داشتندى و چنان كه گفتيم فداييان ارمنى او را « پدرجان » خواندندى ، يكدسته مردمان غيرتمندى كه تفنگ بدست گرفته و چشم از جان پوشيده در راه كشور و توده بجانبازى برميخيزند دلهاى آنان آيينه پاكى براى نيك و بد باشد و كسى تا براستى نيك و ارجمند نباشد در دلهاى آنان جا نكند . چه‌بجا مىكند روزنامه آرشالوس كه مجاهدان و فداييانرا پس از مرگ يفرمخان « سپاه بىپدر » مىنامد و چنين مينويسد :\r\n« سپاه بىپدر شده بر گرد مردهء او حلقه زدند و همگى سوگند خوردند كه كينه او را بازجويند ، و چنان كوشند كه هميشه پدر سپاه ميكوشيدى » .\r\nروزنامه‌هاى ارمنى ستايشهاى بسيار ازو و از كارهايش كردند ، و دريغ و افسوس فراوان نموده‌اند ، و من همه آنها را بجا ميدانم . آرى از يفرمخان لغزشهايى هم سر زده .\r\nزيرا چنان كه گفته‌ايم با ستار خان از در دشمنى درآمد و در پيش‌آمد پارك اتابك بيش از همه او كار كرد . نيز در داستان التماتوم بسوى دولت گراييد و با نيرويى كه در دست ميداشت به يارى هواداران پذيرفتن التماتوم برخاست ، و با دست او بود كه مجلس بسته شد و كانونهاى آزادىخواهى از ميان برخاست ، و روزنامه‌ها ناپيدا شد .\r\nنيز با دست او بود كه چند دسته آزاديخواهان دستگير و از تهران بيرون رانده شدند .\r\nاينها بديهاى يفرمخان است و هيچگاه نبايد پوشيده داشت . چيزى كه هست او هيچيك از اين كارها را از روى ناپاكدلى و يا از راه سودجويى نكرد . در پيش‌آمد پارك ما روشن گردانيديم كه دستهاى بيگانه در كار بود . اين بيگفتگوست كه هم بيگانگان و هم كسانى از سران آزاديخواهان چشم ديدن مجاهدان را نداشتند . آنان از راه بدخواهى و اينان از روى رشكبرى . نيز بيگفتگوست كه دسته ديموكرات را براى كاستن از آوازه مجاهدان و كنار كردن آنان بنياد نهادند ، و چون پس از پيدايش آن كسانى بايستادگى برخاسته دسته اعتدالى را پديد آوردند در كشاكشيكه برخاست و دامن مجاهدان ساده‌درون را نيز گرفت دستهاى بيگانه در كار مىبود كه آتش دو\r\n\r\n","description":"","footnote":"","page_name":" 523 ","page_number":543},
  {"content":"\r\n\r\nتيرگى را دامن ميزدند . جاى افسوس اينجاست كه يفرمخان و حيدر عمواغلى و يار محمد خان و ديگران از رازهاى نهانى آگاه نبودند و در سايه نشناختن كسانى افزار دست آنان گرديده و با ستار خان و باقر خان و دسته آنان دشمنى مينمودند . آن روز آگاهيهايى كه ما امروز ميداريم نبود و آن مردانى را كه يكرو بسوى آزاديخواهان و يكرو بسوى لندن و يا پترسبورگ ميداشتند يفرمخان و همراهان او نميشناختند .\r\nدرباره التماتوم نيز چنان كه گفته‌ايم يفرمخان و كسان ديگر بسيارى فريب نويدهاى دو دولت را خورده و براستى باور كردند كه اگر دولت ايران آن سه خواهش را بپذيرد روسيان سپاه از ايران بازگردانيده و كشور را به خود واگذارند . گذشته از آنكه يفرمخان جنگ با روسيان را كار بس بيمناكى ميديد و پس از همه اينها پيروى از انديشه سردار اسعد كه هوادار پذيرفتن التماتوم بود مينمود ، با اينهمه ما يفرمخان را گناهكار مىشناسيم و دليل اين بهتر از همه بيزاريست كه گفتيم كميته داشناكسيون ازو و از كارهايش مينمود . ليكن اين را هم ميدانيم كه خود وى پشيمان گرديده و اين را دريافته بود كه فريب خورده ، بويژه پس از پيش‌آمد يادداشت نمايندگان سياسى روس و انگليس كه بيكباره پرده از روى خواستهاى آن دو دولت درباره ايران برداشت و همه آنكسانيكه با انديشه دولت درباره پذيرفتن التماتوم همراهى نموده بودند سخت شرمنده شدند . يفرمخان نيز شرمنده و پشيمان مىزيست و بارها بر زبان مىراند : « چگونه ما فريب ديپلوماسى دو دولت را خورديم ! » و چندان نوميد شده بود كه از گفتگو درباره آينده ايران دورى ميجست و گاهى ميخواست از ايران بيرون رفته و در يك گوشه‌اى گمنام زيست كند . « 1 » و خود در اين حال پشيمانى و دلخورى بود كه بهمدان رفت و بدانسان كشته گرديد .\r\nاين را نوشتيم كه يفرمخان با آنكه خود را افزار دست دولت ساخته و فرمانهاى آنها را بزيان آزادى بىكم و كاست به كار مىبست با اين حال از مهربانى با آزاديخواهان خوددارى نمىنمود . آقاى اردبيلى ميگويد : مرا چون دستگير كردند و نزد يفرمخان\r\n\r\n\r\n","description":"","footnote":"\r\n( 1 ) در سر سال مرگ يفرمخان تاريخچه كوتاهى ازو در روزنامه ايران كنونى چاپ شده كه ما بسيارى از اين آگاهيها را از آنجا برداشته‌ايم .\r\n","page_name":" 524 ","page_number":544},
  {"content":"\r\n\r\nبردند شبانه پذيرائى و مهربانى بسيار نمود و گفت : « شما ميرويد من نيز از پى شما خواهم آمد » . از اينجا پيداست كه با آنهمه رفتار جان سپارانه با دولت درباره خود بيمناك ميبوده است . بيگمان اگر كشته نشده بودى نمايندگان دو دولت براى برانداختن او راه ديگرى پيش آوردندى و هرگز بزنده ماندن و بر سر كار بودن او خرسندى ندادندى .\r\nدرباره زادگاه و آغاز زندگانى او نيز چيزها در روزنامهاى ارمنى نوشته‌اند و كوتاه شده آنها اينست كه يفرم در نزديكيهاى گنجه از مادر زاييده شده و چون بزرگ گرديده و جوان رسيده‌اى بوده بدسته‌اى از آشوبيان ارمنى پيوسته و همراه ايشان ميخواسته‌اند به خاك عثمانى روند و در آنجا با آشوبيان ارمنى همراه باشند .\r\nولى مرزداران روس همه را گرفته و به سيبريا فرستاده‌اند و يفرمخان چند سال در آنجا دچار سختيها بوده تا روزى فرصت يافته و همراه چند تنى از آنجا بگريخته و بژاپون رفته و سپس در سال 1898 ميلادى بايران آمده . در اينجا نيز نخست در تبريز بوده و از آنجا بسلماس رفته و در سلماس چون بيم گرفتارى ميرفته با زنى از ارمنيان كه همچون او گريزان و ترسان ميبود « 1 » بقرجه‌داغ گريخته و در آنجا در ديه آغاغان دو تن باهم زن و شوهر گرديده‌اند و يفرمخان در آنجا بآموزگارى دبستان پرداخته .\r\nولى سال ديگر دوباره از آنجا به تبريز ، و از تبريز بقزوين و رشت رفته‌اند و در رشت نشيمن گرفته‌اند . يفرمخان در آنجا بكوره‌پزى مىپرداخت تا هنگاميكه در سال 1287 شورش گيلان پيش آمد و وى بنمايندگى از كميته داشناكسيون يكى از اندامهاى « كميته ستار » گرديده و زندگانى شورشى خود را آغاز كرد .\r\nاما مردهء او چون روز چهارشنبه دوم خرداد آن را بتهران رسانيدند كسانى كه براى پيشواز و پذيرايى از سوى دولت و از ارمنيان و ديگران نامزد شده بودند در بيرون شهر در باغ مظفر الملك آن را پذيرفتند و از آنجا به خانه خودش آوردند . فردا پنجشنبه سوم خرداد كه بايستى آن را تا خوابگاه جاويدانش ( در حياط دبيرستان ارمنيان ) رسانند ،\r\n\r\n\r\n","description":"","footnote":"\r\n( 1 ) مادام يفرم كه سالها پس از شوهرش زنده مىبود و در تهران ميزيست و چند سال پيش از اين درگذشت . اين زن خود از آزاديخواهان و شايسته همسرى يفرمخان بوده است .\r\n","page_name":" 525 ","page_number":545},
  {"content":"\r\n\r\nهمه اداره‌ها و بازارها را بستند و هم دولت و هم مردم بپذيرايى و پاسدارى بسيار 50 - يفرمخان و كرى خان دو تن ايستاده در وسط شايسته‌اى برخاستند و خود يكى از روزهاى تاريخى در تهران ميبود . مرده را چون بيرون آوردند و بر روى توپى گزارده راه افتادند دسته‌هاى بزرگى از سپاهيان و از\r\n\r\n","description":"","footnote":"","page_name":" 526 ","page_number":546},
  {"content":"\r\n\r\nنمايندگان اداره‌ها و از ديگران در پيش و پس آن راه مىرفتند و تاجهاى گل بيشمار با خود مىبردند و چون از خيابان لاله‌زار بميدان توپخانه درآمدند سه شليك توپ كردند و در آنجا گفتارهايى رانده شد و سپس از خيابان علاء الدوله راه افتاده روانه شدند . در رسيدن بدبيرستان ارمنيان نيز دو شليك توپ شد . در آنجا هم گفتارهاى فراوانى رانده شد .\r\nروزنامهاى ارمنى صفحه‌هاى بسيارى را با داستان اين پذيرايى باشكوه سياه ساخته‌اند ولى ما چون بچنين كارهايى ارج نميگزاريم اينست به اين اندازه بسنده مى - كنيم . ما مىگوييم : ايكاش بجاى اين پذيرايىهاى پس از مرگ يفرمخان در زندگى او ارجش را دانستندى و پاكدلانه با او و ديگران از در همدستى درآمدندى ! اين خود از زشت‌ترين خويهاست كه بازندگان همه رشك ورزند و همچشمى نمايند ولى چون يكى مرد دريغ و افسوس آغازند و بمرده‌اش نوازش و پذيرايى نمايند . ما نيك ميدانيم كه هزاران كسان چشم ديدن يفرمخان و ديگر آزاديخواهان غيرتمند را نميداشتند و مرگ آنان را بآرزو ميخواستند و اين پذيرايىها جز از راه رويه‌كارى نبوده است .\r\n\r\n","description":"","footnote":"","page_name":" 527 ","page_number":547},
  {"content":"\r\n\r\n\r\nگفتار هجدهم بازماندهء جنگها و سرگذشت يار محمد خان\r\nچنان كه گفتيم چون يفرم كشته شد كريخان جاى او را گرفت . اين مرد آنست كه در زمستان سال 1287 با گروهى از فداييان ارمنى از قفقاز به يارى تبريز آمدند ، و در آن جنگها همراه ميبودند و دليريها مينمودند ، سپس چون جنگهاى تبريز بپايان رسيد كريخان در تهران بيفرمخان پيوست و از سركردگان زيردست او گرديد و در سفر قرجه‌داغ همراه او ميبود ( باشد كه در لشگركشى بجلوگيرى ارشد الدوله نيز بوده ) . در اين سفر نيز چنان كه ديديم او سركرده دسته‌اى از فداييان ارمنى و مجاهدان ترك مىبود و چنان كه گفتيم دليرى و كاردانى بسيار بجايى از خود نشانداد ، كه گذشته از آنكه بمجاهدان دل داده نگزاشت جنگ را ناانجام گزارند دليرانه تاخت مجلل و كردانرا كه از پيش‌آمد مرگ يفرم فرصت جسته بودند بازگردانيد و آنانرا بشكست . اين نتيجه كاردانى كريخان و مردانگى فداييان و مجاهدان بود كه مرگ يفرمخانرا دستاويز براى بازگشت نگرفتند و مردهء او را بتهران فرستاده خود همچنان در برابر دشمن ايستادند ، و از فردا جنگ را دنبال كرده رو بسوى كرمانشاهان پيش رفتند تا روز پنجشنبه دهم خرداد بآنشهر رسيدند . ما از داستان اين ده روز و جنگهايى كه رو داده آگاهى درستى نميداريم . اين اندازه ميدانيم كه مجاهدان در اين جنگها آزمودگى و كاردانى شايان نشان دادند و همين كه چند فرسخى پيش رفتند پشت سر را استوار گردانيدند و خود در سايه اين كاردانيها بود كه با همه اندكى بر دشمن فيروزى جستند و كردان را كه بزرگ‌شدهء كوه و بيابان و آزموده جنگ و\r\n\r\n","description":"","footnote":"","page_name":" 528 ","page_number":548},
  {"content":"\r\n\r\nگريز ميبودند و در آنكوه و دشت توانستندى هر زمان از سوى ديگرى آيند شكسته و نوميد ساخته پس گردانيدند ، و سالار الدوله و مجلل چاره‌اى جز رها كردن كرمانشاهان و گريختن و ناپديد شدن نيافتند .\r\nدر اين‌باره گواهى نيكى از كتاب آبى در دست است . ما كه گفتيم نمايندگان دو دولت مجاهدان را « سپاه نابسامان » ناميده و بيرون كردن ايشانرا از دولت ايران خواستار شده بودند در كتاب آبى دربارهء اين جنگها چنين مىنگارد : « آفتاب بخت سالار الدوله رو بفرو رفتن نهاد و سپاهيان دولتى ( مجاهدان ) فيروزى خود را با دلى استوار دنبال نمودند . مجلل السلطانرا گام‌بگام پس نشاندند و اين چيزيست كه در جنگهاى ايرانى ديده نشده بود » .\r\nدر اين جنگها يار محمد خان با مجاهدان خود و ضياء السلطان با دسته‌اى از بختياريان هم بودند و در تلگرافهايى كه درباره جنگ صحنه بتهران فرستاده‌اند نامهاى آنان نيز ديده مىشود . فرمانفرما كه همه‌جا با دسته خود از دنبال اينان روان ميبود همو در تلگراف خويش ستايش از دليرى و آزمودگى مجاهدان كرده است . در اين جنگ‌ها يكى از پسران داود خان كلهر كشته گرديد و خود او هم زخم برداشته سپس مرد .\r\nبدينسان آتش آشوب سالار الدوله براى بار دوم با دست مجاهدان خاموش گرديد و آرزوى پادشاهى در دل آنجوان سبكمغز ماند . دولت به اين فيروزى باليده و آن را بهمه‌جا آگاهى داد و روزنامه آفتاب چيزهايى در آن‌باره نوشت . سالار الدوله و مجلل كه گريخته بودند مجلل سر از تبريز درآورد كه بنعمت‌آباد رفته در كونسولگرى روس بستى نشست . مردك بدنهاد پس از آن سياهكاريها ناگزير بود خود را بنگهدارى روسيان سپارد . روسيان چنين نمودند كه او را گناهكار مىشمردند و بكونسول روس در تبريز دستور دادند كه او را گرفته به خاك روس فرستد ، و چون دولت ايران خواست يادداشتى فرستاده سپردن او را بدست خود ايران بطلبد سفير انگليس روا نشمرد و بدستاويز آنكه بدولت روس خواهد برخورد جلوگيرى نمود .\r\nاما خود سالار الدوله سراغش از لرستان آمد كه با يكدستگاه توپ و چند صد\r\n\r\n","description":"","footnote":"","page_name":" 529 ","page_number":549},
  {"content":"\r\n\r\nتن از پيرامونيان به نزد يكى از سران لر پناهيده است ، و اين زمان آرزوى پادشاهى از سر بيرون كرده و بپايمردى فرمانفرما فرمانروايى لرستانرا از دولت مىخواست .\r\nولى در همان هنگام از شورانيدن كردان و لران بازنمىايستاد و هواخواهان او تا چند فرسخى از كرمانشاهان را در دست ميداشتند . فرمانفرما جز شهر كرمانشاهان و پيرامونهاى آن را در دست نميداشت ، و با اينحال بشيوه فرمانروايان آنروزى در شهر چيرگى مينمود و به « بست و گشاد » مىپرداخت ، و با مجاهدان كه او را تا شهر كرمانشاهان رسانيده بودند بىپروايى نشان ميداد و بدستاويز آنكه دولت پول نفرستاده از پرداخت ماهانه ايشان بازمىايستاد . باشد هم كه راستى را پول براى پرداختن ماهانه آنان نميداشت ، ولى ما نيك ميدانيم كه فرمانفرما و مانندگان او ديدن اين مردان غيرتمند را به خود هموار نمىساختند و دل با آنان پاك نميداشتند بويژه پس از آنكه انديشه كاركنان سياسى دو دولت را درباره اينان فهميده بودند .\r\nدر نتيجه اين رفتار او كريخان با ارمنيان و بختياريان روز بيست و يكم تيرماه از كرمانشاهان بيرون آمده بآهنگ تهران روانه گرديدند و در آنجا جز يكدسته از مجاهدان بازنماندند . فرمانفرما هم پانصد تن كمابيش پيرامونيانى با خود ميداشت ولى تنها از اينان كارى پيش نرفتى ، و اندكى نگذشت كه دوباره بيم از آهنگ سالار - الدوله به آنجا پيش آمد و چنين گفته ميشد كه والى پشتكوه با دسته انبوهى بر سر كرمانشاهان مىآيد . اين بود كونسولهاى روس و انگليس بتهران تلگراف كردند و با ميانجيگرى سفارتخانه‌هاى خود خواستار شدند كه دوباره مجاهدان به كرمانشاهان بازگردند . دولت درخواست آنانرا پذيرفته ناگزير شد تلگراف به كريخان و ديگران فرستاد و به آنان دستور بازگشت كرمانشاهان داد ، و براى دلجويى پول براى ايشان فرستاد ، و آنان فرمانبردارى نموده بكرمانشاهان بازگشتند .\r\nدر اينميان هواخواهان سالار الدوله در كردستان آتش آشوب را فروزان ميداشتند و گفته ميشد خود او نيز بكردستان آمده . فرمانفرما كه فرمانروايى آنجا را هم ميداشت بر آن شد كه به سنندج رود و آنجا را بدست گيرد و آتش را فرونشاند ، و اين بود روز بيست و چهارم مرداد از كرمانشاهان روانه گرديد ولى از آنشهر بسيار\r\n\r\n","description":"","footnote":"","page_name":" 530 ","page_number":550},
  {"content":"\r\n\r\nدور نشده بود كه ناگهان داستان ديگرى پيش آمد و آن اينكه يار محمد خان با دو تن ديگر از سران مجاهدان - مسيب خان و حسينقليخان - با سيصد تن از مجاهدان ، بدستاويز رنجش از كريخان و ديگران از لشگر فرمانفرما جدا گشته و بآهنگ بازگشتن بكرمانشاهان شبانه دوازده فرسخ راه پيموده بامداد دوشنبه بيست و هشتم مرداد ( پنجم رمضان ) به بيرون شهر رسيدند و در آنجا لشگرگاه زدند و صد تن از ايشان بدرون شهر در آمدند . كسان فرمانفرما جلوگيرى ننمودند و آنان سهام الدوله جانشين فرمانفرما را دستگير كرده بلشگرگاه خود فرستادند و همه زندانيانرا رها ساختند ، و يكدستگاه توپ و آنچه قورخانه در شهر بود بدست آوردند . يار محمد خان رشته كارها را بدست گرفته آگهى چاپ كرده و بديوارها چسبانيد در اين‌باره كه ناصر الملك و همدستان او بدخواه ايران مىباشند و اينان بشورش برخاسته‌اند تا دولت را ناگزير از باز كردن مجلس كنند ، و به همين معنى تلگراف بديگر جاها فرستادند .\r\nبدينسان يار محمد خان بيك كار بسيار غيرتمندانه‌اى برخاست . با آنكه زمان گذشته و اينهنگام ستار خان پا شكسته بگوشه‌اى خزيده ، و يفرمخان زير خاك رفته و حيدر عمو اغلى از ايران بيرون افتاده ، و تبريز آن كانون غيرت بدست روسيان آمده و مجاهدان آنجا يكدسته جان باخته و يكدسته به خاك عثمانى گريخته بودند ، با اينهمه چون كارى بود غيرتمندانه و جانبازانه ، و بهرحال مايه روسفيدى ايران بود مىبايد ارج آن را دانست و از ستايش بازنايستاد . با همهء اين ديرى باز زمينه نيكى در ميان مىبود و انبوه مردم از زبونى كه ناصر الملك و همدستان او در برابر دو دولت مينمودند و هرچه خواهش آنان بود بيگفتگو مىپذيرفتند سخت رنجيده و آماده تكان مى - ايستادند . قشقاييان و برخى دسته‌هاى ديگرى از چيرگى بختياريان سخت آزرده و آشكاره دلتنگى مىنمودند . يار محمد خان غيرت نموده و درفشى برافراشته بود ، ولى با بيسوادى و چشم بستگى هرگز نيارستى كار را بجايى رساند اگر در اينهنگام كسانى از سردستگان آزادى از آنان كه سياست ميدانستند و سخنى مىتوانستند بكرمانشاهان شتافتندى و آنجا را كانون شورش گرفتندى و جانبازانه كوشيدندى ( بدانسانكه در سال 1287 ستار خان و تبريزيان كوشيدند ) چكارها كه پيش نبردندى . ولى افسوس كه\r\n\r\n","description":"","footnote":"","page_name":" 531 ","page_number":551},
  {"content":"\r\n\r\nچنين كسانى در ميدان نمىبودند و پيشروان آزادى پراكنده شده و كسانى از آنان نيز در اروپا پى كارهاى خود را ميداشتند .\r\nيار محمد خان تنها با دسته اندكى از مجاهدان ميكوشيد و شهر كرمانشاهان را در دست ميداشت . روز دوازدهم شهريور سالار الدوله با دسته‌اى از كردان و ديگران به شهر درآمده به او پيوست . دولت از نخست براى كاستن از ارج يار محمد خان نام هوا خواهى سالار الدوله بر وى مىگزاشت ، و چون بدينسان سالار بكرمانشاهان آمد دستاويز بهتر بدست دولت افتاد . ولى راستى اينست كه يار محمد خان و ياران او از دشمنىهاى دولت با آزادى و مشروطه بستوه آمده و بجلوگيرى از آن ميكوشيدند و به همين نام تلگرافها فرستاده از دولت باز شدن مجلس را خواستار ميشدند ، و آن سالار الدوله بود كه بيار محمد خان پيوست و براى پيشرفت كار خود با هواخواهان مشروطه همدستى نمود ، و اين راست است كه سالار الدوله اين هنگام مشروطه‌خواهى از خود نشان ميداد ، و يار محمد خان و همراهان او ، با اينكه مشروطه‌خواهى او را دروغ ميدانستند ناگزير شده با وى همراهى مينمودند .\r\nاز اين آمدن سالار بكرمانشاهان دوباره دولت به ترس افتاد و از آنسوى فرمانفرما چون ميخواست بر سر اين شهر درآيد مجاهدان با وى همراهى نمىنمودند . ارمنيان و بختياريان بار ديگر بسخن درآمده از رفتار دولت رنجيدگى مينمودند و دل با يار محمد خان و همراهان او يكى داشته باز شدن مجلس را ميخواستند . دولت ناگزير شد ميرزا يانس را كه از پيرامونيان يفرمخان بوده براى رام گردانيدن ارمنيان و ديگران بلشگرگاه فرمانفرما فرستاد . ولى ميرزا يانس خود با آنان همدست گرديده و همگى بر آن شدند كه نامه بنام رنجيدگى نويسند و بدولت و ديگر جاها فرستند و بدينسان نامه‌اى نوشتند :\r\n« كابينه نيك ميداند كه يكايك لشگريان از آغاز جنبش مشروطه هواخواه آزادى و وارستگى ايران بوده‌اند و براى اين خواست است كه دست از جان شسته و جنگها كرده و فيروزيها بدست آورده‌ايم . از گشادن تهران و گيلان و زنجان و قره‌داغ و اردبيل و مازندران و استرآباد و جنك با ارشد الدوله و سالار الدوله و مانند اين . يكايك اين لشگر داراى\r\n\r\n","description":"","footnote":"","page_name":" 532 ","page_number":552},
  {"content":"\r\n\r\nيك انديشه است و خود را براى هر جانفشانى آماده ميداند و ما بيگمانيم كه كابينه نيز همين انديشه را ميدارد ولى هفت ماه پيش در نتيجه فشارهاى همسايگان دولت ناگزير شد مجلس را بست و لشگريان نيز چون آن را ناگزيرى مىدانستند رنجيدگى ننمودند و بدولت در پيش بردن 51 - شادروان ضياء العلماء با داييش حاجى محمد قليخان آن يارى كردند و اين بود مجلس بسته گرديد . ليكن كابينه نويد داد كه پس از سه ماه آن را باز كند ، و كنون همين زمينه مايه نوميدى ما گرديده . يكايك سپاهيان و همه سركردگان از بزرك و كوچك خواستار\r\n\r\n","description":"","footnote":"","page_name":" 533 ","page_number":553},
  {"content":"\r\n\r\nباز شدن مجلس ميباشند و از دولت خواهش مىكنيم دستورهاى سخت دهد كه به كار برگزيدن نمايندگان آغاز كنند و پس از كمى مجلس گشاده گردد كه اين كار ايشان مايه سپاسمندى همگى ايرانيان بويژه لشگريان خواهد بود » . دستينه : ضياء السلطان ، ميرزا يانس ، شهاب السلطنه ، كرى ، غفار قزوينى ، سالار منصور ، جواد خان ، غلامحسين خان ، حبيب بهار الدوله و سى تن كمابيش از ديگران « 1 »\r\nراستى اينست كه كميته داشناكسيون در ناخرسندى كه از رفتار ناصر الملك و كابينه او ميداشت ايستادگى مينمود و اين با دستور او بود كه ميرزا يانس و ارمنيان بچنين نامه‌اى دليرى نشان ميدادند . از آنسوى چون دولت نياز سختى به كار مجاهدان مىداشت ، همچنين كاركنان روس و انگليس پيش‌آمد كرمانشاهان را آسان نشمرده بيم تكانهاى ديگرى در ايران ميداشتند اين بود بدولت فشار مىآوردند . سران بختيارى اين زمان حال ديگرى پيدا كرده و در تهران و ديگر جاها بيش از همه خوشنودى انگليسيانرا مىجستند ، چون پرواى آنانرا به پيش‌آمد ديدند بكسان خود در لشگرگاه فرمانفرما نكوهشها نوشتند و از در سخت‌گيرى درآمدند و از آنسوى دولت بار ديگر نويد باز شدن مجلس را داد و در تهران آغاز به برگزيدن نمايندگان گرديد ، و در نتيجه اينها بود كه سرانجام بختياريان و مجاهدان آماده همراهى با فرمانفرما گرديدند و ميرزا يانس از همگى زبان گرفته براى رسانيدن آگاهى آهنگ تهران نمود .\r\nليكن يار محمد خان و سالار الدوله چون شنيدند فرمانفرما با سپاه آهنگ كرمانشاهان كرده‌اند در بيست و پنجم شهريور آنشهر را رها كرده روانه سنندج شدند . گويا آنجا را براى خود بهتر ميدانستند . فرمانفرما و پيرامونيان او به كرمانشاهان درآمدند و از آنسوى يار محمد خان و سالار الدوله در سنندج استوار شدند . بدينسان دو شهر را باهم عوض كردند . سالار الدوله باز كرمانشاهان را بيم ميداد و تلگراف بكونسول انگليس كرده آگاهى فرستاد كه به زودى بر سر آنشهر خواهد\r\n\r\n\r\n","description":"","footnote":"\r\n( 1 ) اين بخش بيشتر از كتاب آبى انگليس برداشته شده و اين نامه نيز از روى آنست كه ما اندكى كوتاهترش گردانيديم و پيداست كه كلمه‌ها ديگر شده .\r\n","page_name":" 534 ","page_number":554},
  {"content":"\r\n\r\nآمد . ليكن فرمانفرما تازه در كرمانشاهان استوار ميشد كه بار ديگر مجاهدان و بختياريان از همراهى با او بيزارى نمودند و روز سى و يكم شهريور او را رها كرده بآهنگ بازگشت بتهران از كرمانشاهان بيرون آمدند و بتهران تلگراف فرستادند كه تا مجلس باز نشود بجنگى نخواهند برخاست ، مىتوان پنداشت كه اينان جنگ با يار محمد خان همراه ديرين خود را دوست نميداشتند ولى به يارى او نيز نمىشتافتند زيرا كه كار او را بىپايه مىشماردند و يا از در همچشمى درمىآمدند . بيچارگان پس از سالها جانفشانى در راه كشور بدينسان در كار خود درمانده نميدانستند چه كنند و كدام راه را پيش گيرند و يكمرد غيرتمند و چشم بازى پيدا نميشد كه آنانرا پشت سر انداخته بكوشش در راه رهايى كشور وادارد .\r\nاز آنسوى فرمانفرما بىاينان خود را ناتوان ديده سخت بيم مىكرد و مردم كرمانشاهان نيز بتلاش افتاده بر دارايى و خانه‌هاى خود مىترسيدند . باز نمايندگان روس و انگليس بدولت فشار آورده خواستار شدند كه با تلگراف مجاهدان و بختياريان را به كرمانشاهان بازگرداند . اين دلبستگى آنان به كار كرمانشاهان از بهر آن بود كه مىترسيدند كار يار محمد خان رونقى گيرد و از ديگر جاها نيز آوازى برخيزد ، و بيگمان دوست ميداشتند كه در اين جنگها از مجاهدان هرچه بيشتر كشته شود تا چون نوبت گرفتن افزار جنگ از دست ايشان ( كه يكى از درخواستهاى ايشان بوده ) برسد چنان نباشد كه ايستادگى توانند و دردسرى پديد آورند . هرچه بود در سايه فشار ايشان دولت دوباره دستور بازگشت به مجاهدان فرستاده و نويد باز كردن مجلس را داد و چون علماى كرمانشاهان نيز تلگراف بمجاهدان كرده و بازگشت آنانرا خواستار شده بودند مجاهدان دوباره بازگرديدند .\r\nدر اينميان سالار الدوله و يار محمد خان رو بسوى كرمانشاهان مىآمدند . و روز يازدهم مهر يار محمد خان با دسته‌اى از مجاهدان و كردان به شهر نزديك شدند . مردم خواستار بودند جنگ در بيرون شهر روى دهد و كونسول انگليس نامه بيار محمد خان نوشته درخواست مردم را به او رسانيد . فرمانفرما نيز نويد ميداد روز چهاردهم مهر از شهر بيرون رفته آماده جنگ ايستد . ليكن دانسته نيست چه رخ داد كه شب سيزدهم مهر\r\n\r\n","description":"","footnote":"","page_name":" 535 ","page_number":555},
  {"content":"\r\n\r\nپس از نيمشب يار محمد خان بجنگ آغاز كرد و به شهر درآمد و از اينسوى فرمانفرما و دسته او سراى فرمانروايى را سنگر . گرفته از آنجا و از ديگر جاها بجلوگيرى پرداختند . داستانرا نيك نميدانيم ، همين اندازه بايد گفت يار محمد خان فيروزانه پيش ميرفت و به بخش بزرگى از شهر دست يافت و چون روز شد همچنان كارزار برپا ميبود و يار محمد خان گام‌بگام پيش مىآمد و بسراى فرمانروايى بسيار نزديك شده بود كه در آنجا ناگهان تيرى بسرش خورد و در زمان افتاده جان داد . اين پيش‌آمد سه ساعت پيش از نيمروز بود و بيكبار رشته كارها از هم گسيخت . ياران يار محمد - خان چه از مجاهدان و چه از كردان همين كه كشته شدن او را شنيدند نايستاده جان بدر بردند و كسانى از ايشان دستگير افتادند . سالار الدوله كه از نبردگاه دور مىايستاد همين كه از چگونگى آگاه شد با همراهان خويش بيرون جست . فرمانفرما و يارانش پس از آنكه به سختى افتاده بودند گشايش يافتند و از تنگنا بيرون آمده شهر را بدست گرفتند و فيروزى خود را به تهران تلگراف كردند و از تهران نيز آن را به همه شهرها مژده فرستادند .\r\nبدينسان يكى ديگر از سرداران آزادى از ميان رفت . ما از آغاز زندگانى اينمرد آگاهى نميداريم . گويا در كرمانشاهان گمنام ميزيسته ، ولى چون به تبريز آمد و بمجاهدان پيوست در اندك زمانى بسيار بنام گرديد . داستان او اينست كه چون در خرداد سال 1287 محمد على ميرزا بباغشاه رفت و بسيج توپ بستن مجلس ميكرد و مجلس به همه شهرها تلگراف كرده از آزاديخواهان يارى ميخواست يار - محمد خان با برادرخوانده‌اش حسين خان اسب خريده و تفنگ و ابزار جنگ آماده كرده بآهنگ يارى مجلس از كرمانشاهان بيرون آمدند و گويا دو سه تن همراه مى - داشتند ولى چون بقم رسيدند در آنجا شنيدند كه محمد عليميرزا مجلس را بتوپ بسته و دستگاه مشروطه را برچيده ، و اين بود ناگزير شدند اسبهاى خود را بفروشند و افزار جنگ نهان كنند . ولى پس از چندى شنيدند كه تبريز ايستادگى نموده و در آنجا جنگ برپاست ، و اين بود با پاى پياده از بيراهه خود را بتبريز رسانيدند و بستار خان و ديگران پيوستند . از همه ايران ، از شهرهاى بيرون آذربايجان تنها اينان بودند كه به يارى\r\n\r\n","description":"","footnote":"","page_name":" 536 ","page_number":556},
  {"content":"\r\n\r\nتبريز شتافته بودند . اينست ستار خان نوازش بسيار نمود ، و سپس چون دليريها ، چه از يار محمد خان و چه از برادرخوانده‌اش حسينخان نمودار شد تبريزيان بسيار دوستشان داشتند و يار محمد خان يكى از سركردگان بنام گرديد . در يكى از جنگها او زخمى هم برداشت كه زمانى در بيمارستان ميخوابيد . ستار خان بارها از دليرى و مردانگى او ستايش كردى و چون پس از فرونشستن جنگهاى تبريز روزنامه حبل المتين كلكته ستايشها از سركردگان مينوشت و نامى از يار محمد خان نبرده بود خود ستار - خان نامه‌اى به آن روزنامه نوشته دليريهاى يار محمد خانرا ياد نمود و ستايش دريغ نگفت . نيز ما نوشته‌ايم كه چون ستار خان باردبيل رفت يار محمد خان با دسته خود همراه او بود و در آنسفر بيمناك بود كه حسينخان زخمى شد . نيز نوشته‌ايم كه يار محمد خان بود كه ستار خانرا به بيرون آمدن از اردبيل واداشت . پس از آن چون ستار خان بتهران آمد يار محمد خان نيز آمد ، و چون در تهران تقىزاده و ديگران بدسته‌بندى برخاسته و كشاكش اعتدالى و ديموكرات بالا گرفته بود اين آتش دامن مجاهدانرا نيز گرفت و يار محمد خان بسوى ديموكراتيان گراييد و در نتيجه آن گرايش بود كه از ستار خان جدا افتاد و چنان كه گفته‌ايم در پيش‌آمد پارك اتابك او نيز همراه حيدر عمواغلى و يفرمخان و ديگران در دسته دولتيان ميبودند . مردانى كه يازده ماه همدوش يكديگر در راه آزادى جانفشانى كرده و هميشه برادروار باهم راه رفته بودند و در آن يازده ماه هيچگونه دودستگى در ميانه پديد نيامده بود همين كه چند روزى رشته كارهاى خود را بدست ديگران سپاردند بدينسان دودستگى ميانه ايشان پديد آمد و خون يكديگر را ريختند . اين بهترين دليل است كه اينان با همهء بيسوادى بسيار بهتر و شايسته‌تر از آن ديگران ميبودند .\r\nپس از پيش‌آمد پارك چون دولتيان بهانه پيدا كرده و ميخواستند همه اين گونه كسانرا از تهران بيرون رانند يار محمد خانرا هم با خوارى به كرمانشاهان فرستادند و در آنجا بود تا هنگاميكه در تابستان 1290 داستان بازگشت محمد عليميرزا بايران رخ داد و در آنهنگام چون ميخواستند دوباره همه آنانرا بتهران خواهند او را نيز خواستند و يار محمد خان در تهران مىبود و بيفرمخان پيوستگى ميداشت تا\r\n\r\n","description":"","footnote":"","page_name":" 537 ","page_number":557},
  {"content":"\r\n\r\nچنان كه گفتيم فرمانفرما را فرمانرواى كرمانشاهان كردند و او را با سيصد سوار براى بيرون كردن سالار الدوله فرستادند و او رفته سالار را از كرمانشاهان بيرون كرد و چنان كه گفتيم در اين پيش‌آمد بود كه برادرخوانده‌اش حسينخان كه او خود از دليران شورش آزاديخواهى بشمار است كشته گرديد و خود يار محمد خان نيز پس از چند ماهى از دنبال او شتافت . اينمردان در روزيكه توده ايران بدليران جانفشانى نياز داشت برخاستند و با دليريها و مردانگيهاى خود روى ايرانرا سفيد كردند و سپس نيز بنيرنگ دشمنان ايران و كاركنان ايشان به خون خود غلطيده بزندگى بدرود گفتند ، و اينست نامهاشان در تاريخ اين توده بازخواهد ماند . بيخردانى به من خرده ميگيرند كه چرا اينهمه ستايش از ايشان ميكنم . ليكن من كسى نيستم كه نيك و بد نشناسم و به سخن هر بيخرد رشگبرى گوش دهم .\r\nيار محمد خان از روزيكه شوريده بود دولت او را « ياغى » نشان ميداد و هوادار سالار الدوله ميناميد و چون كشته شد بتلگراف به همه شهرها مژده فرستاد . ولى مردم از شنيدن آن اندوهگين شدند و از رفتار دولت سخت رنجيدند .\r\nاز ياران يار محمد خان حسينقليخان و مسيب خان گريخته جان بيرون بردند .\r\nچنان كه در كتاب آبى نوشته رويهمرفته از مجاهدان بيست و پنج تن كشته شدند و هشت تن دستگير افتادند .\r\nاما سالار الدوله چون بگريخت نخست ميانه همدان و قزوين ديده شد و سپس سراغ او را در نزديكيهاى تهران دادند و اين تكانى در تهران پديد آورد ، زيرا چنين پنداشتند كه ديموكراتيان او را بپايتخت خوانده‌اند و خودشان به يارى او خواهند شوريد ، پس از ديرى آگهى ازو از استراباد رسيد . اين ديوانه گريزپا داستان بسيار ننگين دارد ، روسيان او را افزارى ساخته ميخواستند درماندگى دولت ايرانرا به همه نشان دهند اين بود به او دل داده نميگزاردند از پا نشيند ، و او كه خود دلدادهء چنين نمايشهاى ننگين ميبود هرزمان از جايى سر بيرون مىآورد . دولت ايران ناگزير شد فرمانروايى گيلان را به او داد ، ليكن با اين هم چاره كار او نشد . جوان گريزپاى تاراجگر آرام ننشست و تا پاييز سال ديگر همچنان ميدان‌دارى مىكرد\r\n\r\n","description":"","footnote":"","page_name":" 538 ","page_number":558},
  {"content":"\r\n\r\nتا آنگاه خود از پا افتاد و به كونسولگرى روس در كرمانشاهان پناهيد . دولت 52 - مشهدى اسماعيل مشهدى باقر خان ميرزا محمود سلماسى\r\nناگزير شد او را به تهران آورد و در اينجا ماهانه‌اى برايش به گردن گرفت و روانه\r\n\r\n","description":"","footnote":"","page_name":" 539 ","page_number":559},
  {"content":"\r\n\r\nاروپايش گردانيد كه هنوز در آنجاست « 1 » .\r\nاما بازماندهء مجاهدان چنان كه درخواست نمايندگان دو دولت بود اندكى پس از كشته شدن يار محمد خان از همه آنان تفنگ و فشنگ بازستدند و از هم پراكندند و چون جز دسته اندكى بازنمانده بودند ايستادگى نتوانستند و جز اندك شورشى پديد نيامد . بدينسان دسته مجاهدان كه از سال يكم مشروطه نخست در تبريز پيدا شده و سپس در ديگر شهرها بويژه در گيلان پديد آمده بودند و در شش سال آبمه كارهاى ارجدار انجام دادند به خواهش بيگانگان بيكبار از ميان رفتند . ما نيز بخش دوم تاريخ را در همينجا بپايان مىرسانيم . در اينهنگام در تهران كارهايى رخ ميداد و دولت سعد الدوله را از اروپا آورده مىكوشيدند او را سروزير گردانند و با دست او بازمانده درخواست‌هاى خود را پيش برند و ديگران در برابر او كارهايى انجام ميدادند .\r\nولى ما اينها را براى بخش سوم تاريخ نگه ميداريم .\r\n\r\n\r\n","description":"","footnote":"\r\n( 1 ) چاپ اول اين كتاب در سال 1317 انجام شده ، و ما كنون نميدانيم كه او مرده يا زنده است ، « ناشر »\r\n","page_name":" 540 ","page_number":560},
  {"content":"\r\n\r\n\r\nبخش سوم\r\n\r\n","description":"","footnote":"","page_name":" 541 ","page_number":561},
  {"content":"\r\n\r\n53 - اسماعيل خويى\r\nاى جوان باآزرم كه دليرانه با دشمنان كشور جنگيدى و مردانه با مرك روبرو شدى ، ايرانيان ترا فراموش نخواهند كرد و نام تو هميشه ارايه تاريخ ايران خواهد بود .\r\n\r\n","description":"","footnote":"","page_name":" 542 ","page_number":562},
  {"content":"\r\n\r\n\r\nگفتار يكم گرفتاريهاى دولت\r\nبخش دوم تاريخ را با پيش‌آمدهاى كرمانشاهان و داستان كشته شدن يار محمد خان ( در سيزدهم مهرماه 1291 ) بپايان رسانيديم و اينك دوباره رشته پيش‌آمدها را بدست ميگيريم :\r\nدر اينهنگام نايب السلطنه ناصر الملك به اروپا رفته و چون گفته ميشد بازنخواهد گشت كسانى از عين الدوله و مستوفى الممالك و ديگران جاى او را آرزو ميكردند و از هريكى دسته‌اى هوادارى مىنمودند ، در جاييكه ناصر الملك كناره نجسته بود و بايران خواستى برگشت . در اينهنگام سازانوف وزير خارجه روس بانگلستان رفته و ادواردگرى وزير خارجه انگليس را ديده و چنان كه رويتر از پيش آگاهى ميداد يكرشته از گفتگوهاى دو وزير درباره ايران خواستى بود و ما نميدانيم رفتن ناصر الملك براى نزديك شدن به آن گفتگوها بوده و يا خود انگيزه‌اى جز گردش و آسايش نداشته .\r\nناصر الملك چنين مىگفته كه كوششهايى به كار مىبرد ، ولى ما نميدانيم چه بوده كوشش‌هاى او و هرچه هست نتيجه‌اى از اين سفر او كه بس بدرازى انجاميد سراغ نميداريم .\r\nچنان كه گفته‌ايم بسته ماندن مجلس رنجش مردم را فزونتر مىگردانيد و ما ديديم كه يار محمد خان به همين عنوان از دولت روگردانيد و مجاهدان نيز از ارمنى و مسلمان بارها بر سر آن با دولت بگفتگو برخاستند . ناصر الملك هنگام رفتن از تهران سفارشهايى در اين‌باره كرده و سپس نيز از اروپا پيامى بكابينه فرستاد . اين بود روزها سخن از باز شدن مجلس مىرفت و چنين نموده ميشد كه به زودى بازخواهد\r\n\r\n","description":"","footnote":"","page_name":" 543 ","page_number":563},
  {"content":"\r\n\r\nگرديد . ولى چون روسيان خرسندى نميدادند و بسيارى از وزيران نيز آن را نميخواستند در نهان از آن جلوگيرى ميشد و خواهيم ديد كه تا كى آن را جلو گرفتند . روزبروز كارها سخت‌تر گرديده بر گرفتاريهاى دولت مىافزود . روسيان گفتگو از راه‌آهن جلفا و تبريز بميان آورده و با نبودن مجلس امتياز آن را ميخواستند و نماينده‌اى از پترسبورغ براى اين گفتگو بتهران آمده بود . كابينه حاجى نجفقلى خان در كار خود درمانده و سخن از افتادن آن ميرفت . نيز بختياريان كه از چندى پيش چيره گرديده و پس از پيش‌آمد التماتوم بر چيرگيشان افزوده و گذشته از آنكه در تهران بيشتر كارها را بدست گرفته بودند حكمرانى بيشتر از شهرهاى جنوبى ايران را هم ايشان در دست ميداشتند در اين زمان مردم از ايشان سخت رنجيده و گله و بدگويى بىاندازه ميكردند و افتادن ايشان را ميخواستند .\r\nدر اين ميان روس و انگليس سعد الدوله را بايران آوردند . اين مرد را گفته‌ايم در آغاز مشروطه يكى از نمايندگان بنام مجلس و در كشاكشهايى كه با محمد على - ميرزا ميرفت از پيشروان آزادىخواهى و از سران توده بشمار مىرفت و در تبريز و ديگر جاها او را بسى ارجمند مىشماردند و در تهران « ابو المله » اش ميناميدند .\r\nليكن چند ماهى نگذشت كه او از آزاديخواهان بريده بمحمد على ميرزا پيوست و يكى از بدخواهان پافشار مجلس گرديد كه در پيش‌آمد ميدان توپخانه و آشوب قاطرچيان بيش از همه دست او در كار بود . سپس چون محمد على ميرزا مجلس را بتوپ بست و با تبريز و گيلان و اسپهان جنگ و كشاكش پيش آمد سعد الدوله همچنان با محمد - على ميرزا بود و در آخرها به پشتيبانى دو سفارتخانه بسروزيرى رسيد و در اين زمان بود كه بار ديگر بمشروطه گراييده محمد عليميرزا را بپذيرفتن درخواستهاى شورشيان و دادن مشروطه برانگيخت ، و همانا در سايه اين رفتارش بود كه چون محمد عليميرزا برافتاد آزاديخواهان گزندى بوى نرسانيده ببيرون كردنش از ايران بس كردند .\r\nاز آنزمان سعد الدوله در اروپا مىزيست تا اينهنگام بدرخواست دو سفارت‌خانه دولت پرگيد كه بايران بازآيد ، و در اين ميان دانسته شد او را براى كارى بايران مىآورند و چنان مىخواهند كه سروزير گردد و رشته كارها را بدست گيرد و مسيو سازانف و سر -\r\n\r\n","description":"","footnote":"","page_name":" 544 ","page_number":564},
  {"content":"\r\n\r\nادواردگرى هنگامى كه در لندن فراهم بوده‌اند درباره سروزيرى او گفتگو كرده‌اند و چنان نهاده شده كه شرطهايى بسعد الدوله پيشنهاد شود و ما در كتاب آبى مىبينيم كه وزير خارجه انگليس بسفير خودشان در پترسبورغ تلگراف كرده ميگويد هنگامى كه سازانوف در لندن بوده با وى درباره سعد الدوله گفتگو كرده . مىگويد :\r\n« به انديشه من بايد شرطهاى سروزيرى او اين باشد كه نخست سعد الدوله به گردن گيرد كه جلو پيشرفت كارهاى دارائى ايران را نگيرد ( راهنمائيهاى دو دولت را دربارهء كارهاى دارائى ( مالى بپذيرد ) . دوم به او زبان داده شود كه در آن حال دو دولت و نمايندگان آنها در ايران از او و از همه حكمرانانى كه خواهد برگماشت همراهى دريغ نخواهند داشت » .\r\nبا اين شرطها و براى چنان كارى بوده كه او را بايران ميآورده‌اند و به اين آهنگ و آرزو بود كه او همين كه پا به خاك ايران نهاد بدلجويى از آزاديخواهان مىكوشيد و دلسوزيها بكشور و مردم از خود مينمود و يك نتيجه كه از آن رفتار او پديد آمد آزادى آقا سيد جليل اردبيلى و سليمان ميرزا و ديگران بود كه گفته‌ايم در ارديبهشت ماه شهربانى تهران آنانرا گرفته و در دو دسته براى فرستادن به يزد روانه قم گردانيده و چون راه يزد در نتيجه آشوب نايب حسين كاشانى بسته و رشته آمد و رفت گسسته بود آنان اين چند ماه را در قم مىنشستند . سعد الدوله چون به خاك ايران رسيد در گيلان در شهر انزلى و رشت گفتارهايى مىراند و يكى هم‌چنين گفت : « براى چه آزاديخواهانرا گرفته‌اند و در بند نگه ميدارند ؟ ! . . » اين گفته او چون بتهران رسيد آن نتيجه را داد كه كابينه بختيارى اردبيلى و يارانش را از قم بتهران آورد و در اينجا پس از آنكه چند شبى نگهداشت آزادشان گردانيد .\r\nبارى سعد الدوله در نيمه‌هاى آبانماه ( آخرهاى ذيقعده 1330 ) بتهران درآمد و براى خواستيكه ميداشت بكوشش برخاست و او نه تنها سروزيرى ، نايب السلطنگى را هم براى خود ميخواست و چنان كه خواهيم ديد اين يك گرفتارى ديگرى براى ايران شد و پيش‌آمدهاى ناپسندى پيش آمد .\r\nيكى از گرفتاريهاى دولت بىپولى او بود و با آنكه با دو دولت پيمان‌نامه بسيار\r\n\r\n","description":"","footnote":"","page_name":" 545 ","page_number":565},
  {"content":"\r\n\r\nناپسند اسفندماه 1290 را درباره وام گرفتن بسته و باميد گشادگى دست به آن زورگوييهاى بيرون از اندازه گردن گزارده بود باز از تنگى دست و بىپولى بىاندازه در فشار ميبود . رشته دارايى بدست بلژيكيان افتاده و آنان جز از دو سفارتخانه سخن نمىشنيدند و كمترين دلسوزى بايران كه نان آن را ميخوردند از خود نشان نميدادند ، و كار بجايى رسيد كه بختياريان بمورنارد خزانه‌دار سخت‌گيريها كردند و در خانه حاجى نجفقليخان بدرفتاريها با وى نموده از پرده‌درى بازنايستادند . ولى از اينها چه سودى توانستى بود ؟ ! .\r\nچنان كه ديده‌ايم مجلس دوم يكى از انديشه‌هاييكه داشت پديد آوردن دسته - هاى نيرومند ژاندارم و ايمن گردانيدن راهها بود ، و براى اين كار سركردگانى از سويد بايران خواست ، و آنان هنگامى رسيدند كه داستان بازگشت محمد عليميرزا در ميان و مجلس و دولت گرفتار آن ميبودند و پس از آن داستان التيماتوم پيش آمد و بيكبار رشته از هم گسيخته گرديد ، و آنكار چنان كه مىبايست انجام نگرفت . راست است ژنرال يالمارسن و ديگر سركردگان سويدى همچنان در ايران مىبودند و به كار - هايى نيز مىكوشيدند ولى با سختىهايى كه در ميان بود نتيجه چندانكه مىبايست بدست نمىآمد و اين هنگام يكى از گرفتاريهاى دولت ناايمنى راهها و فراوانى دزدان و راهزنان بود و چنان كه گفتيم در نتيجه آشوب نايب حسين كاشانى و پسرانش راه يزد بسته و آمد و رفت بريده شده بود و چون اين نايب حسين يكى از سران بنام دزدان مىباشد و سپس نيز از آن نام خواهيم برد در اينجا داستانش را مىآوريم :\r\nاين راهزن از آغاز جوانى همدست برادر خود هاشم نام بدزدى و راهزنى پرداخته و چون هاشم گرفتار شده و از ميان رفته او نيز گريخته و گمنام ميزيسته و سپس هم بميان قراسورانها درآمده و راهدارى ميكرده تا در آغاز مشروطه دوباره براهزنى مى - پردازد و بياورى پسران خود و برخى همدستان ديگرى به كار برميخيزد و چون در همان هنگام محمد عليميرزا براى بدنام گردانيدن مشروطه و مجلس در همه‌جا دزدان و يغماگرانرا برميانگيخت نايب حسين نيز فرصت يافته در اندك زمانى تفنگ و اسب و\r\n\r\n","description":"","footnote":"","page_name":" 546 ","page_number":566},
  {"content":"\r\n\r\nديگر افزارهاى فراوان بدست ميآورد و دويست سواره ميارايد و بيباكانه پيرامونهاى كاشان و يزد و طبس و نايين و جندق و بيابانك و آنسامانها را تا نزديكىهاى قم و عراق ميدان تاخت و تاز ميگيرد و دستگاه بزرگى درميچيند و از پيش‌آمد جنگ در ميان محمد عليميرزا و توده آزادىخواهان كه سيزده ماه بيشتر در كار بود ميدان يافته روزبروز به نيرو ميافزايد و بر مردم آن پيرامونها چيره گرديده يكسره فرمانروايى مىكند . پس از برافتادن محمد عليميرزا و به كار آمدن دولت نوين مردم بارها بداد - خواهى برخاستند و هربار دولت دسته‌اى از بختياريانرا بر سر آنان فرستاد ولى در هيچ يكى كارى پيش نرفت و نايب حسين بجنگ نايستاده خود را بجاى دورى كشيد و همين كه سپاه بازگرديد او نيز بجاى خويش بازگشت و ستم و چيرگى بيشتر گردانيد و كسانى را كه بدخواه خود مىشناخت كشت . چنين مىگويند كه كسانى از سران بختيارى هوادار او بوده و افتادن او را نمىخواسته‌اند و از اينرو در لشگركشىها دلسوزى نشان نميداده‌اند و هربار پول هنگفتى از دولت گرفته و كسانى را بكشتن داده و بيهوده آمده و مىرفته‌اند و اين بود كه با چيرگى دولت نوين آزادى ريشه دزدان كنده نگرديد .\r\nدر همان هنگام‌ها يكى از كسانى كه با دست نايب حسين كشته گرديد حامد الملك مجاهد بنام تهران بود كه چون با دسته‌اى براى گرفتن آنان رفته بود نايب حسين ناگاه گيرش گردانيد و بكشت و بهمراهان او نيز دريغ نگفت .\r\nپس از پيش‌آمد بازگشت محمد على و داستان التماتوم نايب حسين بيكبار آسوده گرديده و بيباكانه بهركارى برخاست و در كاشان خانه و دستگاه پديد آورد و پول و دارايى فراوان اندوخت و براى خود و پسرانش لقب‌هايى از سردار اسلام و سردار جنگ و شجاع لشگر و سيف لشگر و منصور لشگر گزاشت و همچنين به پيرامونيان خود لقبهايى داد . يك كلمه بايد گفت : دستگاه فرمانروايى درچيد .\r\nپس از بسته شدن مجلس دولت دوباره بر سر آنان لشگر نفرستاد و بيك كار شگفت ديگرى برخاست و آن اينكه براى دلجويى فرمان حكمرانى كاشان و راهدارى آن سامانها را به نايب حسين و پسرانش فرستاد و نطنز را هم بر آنها افزود و لقب‌هاى سردار و سالار بايشان داد و اين رفتار بسيار نابجا نه تنها از بيدادگرى و گردن‌كشى آنان\r\n\r\n","description":"","footnote":"","page_name":" 547 ","page_number":567},
  {"content":"\r\n\r\nنكاست بر بيباكىشان افزود و اين‌بار آشكاره بنام حكمرانى هر ستميكه توانستند دريغ ننمودند و كاشان و آن پيرامونها را كه چاپيده بودند نطنز را هم به حال آنها انداختند ، چون دل آسوده گرديده بودند در كاشان سراهاى باشكوه برپا كردند و اين‌بار تنها به پول و افزار و كاچال بس نكرده دست به زمين و آسيا و ديه‌هاى مردم نيز انداختند .\r\nدر اين گرفتارى از يكسو نيز سالار الدوله همچنان ديوانگيها مينمود ، زيرا چنان كه گفته‌ايم در جنگ كرمانشاه او همراه يار محمد خان مىبود و همين كه آگاهى از مرگ او يافت گريخته جان بدر برد و پس از چند روزى او را ميانه همدان و قزوين ديدند و سپس ناگهان در نزديكى تهران نمودار شد و اين آگاهى آشوبى بتهران انداخت زيرا بسيارى گفتند دموكراتها كه با دولت دشمنند او را بپايتخت خوانده‌اند و خود نيز با وى همدستى خواهند نمود و گرنه چگونه شود كه يك گريخته‌اى با پاى خود تا نزديكى پايتخت آيد ؟ ! از اينرو ترس در مردم پديد آمد . ولى اين سخن‌ها پاك دروغ بود و دموكراتها هيچ آگاهى از سالار الدوله و كارهاى او نميداشتند . بهرحال از شهر يكدسته قزاقى بر سر او فرستادند و اينان او را نيافتند و دو سه روز ديگر آگاهى رسيد كه از راه شهرستانك روانه نور و كجور گرديده و بمازندران پناهنده شده و باز آگاهيها رسيد كه در فيروزكوه و سمنان و دامغان او را ديده‌اند . پس از ديرى باز آگاهيها از خواجه نفس و استراباد آمد ، و در اين هنگام بود كه روسيان بدستاويز ميانجيگرى بدولت پيشنهاد كردند كه از گناه او چشم پوشيده و ماهانه‌اى برايش به گردن گرفته و او را به بيرون رفتن از ايران خرسند گردانند ، و دولت ناگزير شده آن پيشنهاد را پذيرفت و از كونسول روس در استراباد خواهش كرد كه با سالار الدوله گفتگو كند و اين شگفت كه او اين پيشنهاد را نپذيرفت و باز بتكان آمد و پس از چند روزى باز آگاهى ازو از نردين و سبزوار رسيد .\r\nديوانه گريزپا نه آن ميكرد كه در جايى بجنگ ايستد و مردانه كار را يكسره كند و نه اينكه از ايران بيرون رفته خود را و ديگران را آسوده گرداند . بدينسان آواره ميگرديد و هرچند روز از جاى ديگرى سر در ميآورد و در اين سرگردانيها از\r\n\r\n","description":"","footnote":"","page_name":" 548 ","page_number":568},
  {"content":"\r\n\r\nكشتن و تاختن نيز خوددارى نمىنمود و شومى كم نميكرد .\r\nاين بود فهرستى از گرفتاريهاى دولت . در اين ميان يك پيش‌آمد نيك بيرون رفتن سپاه عثمانى از آباديهاى مرزى ايران بود . چنان كه گفته‌ايم از سال نخست مشروطه كشاكش مرزى ميانه ايران با آندولت بميان آمده و عثمانيان سپاه آورده و بخشى از خاك ايرانرا بدست گرفته بودند و در ميانه برخى خونريزيها نيز رو داده بود و از آنهنگام كشاكش در ميانه پايدار بوده و از گفتگوها و فرستادن كمسيون مرزى نتيجه بدست نيامده بود . در اين زمان عثمانيان گرفتاريهايى پيدا كردند ، زيرا در طرابلس با ايتاليا جنگ ميكردند و سپس نيز با دولتهاى كوچك بالكان كه ديگران به پا انگيخته بودند جنگ آغازيد و اين بود با ايران از در خوشرويى آمدند و با نهشى كشاكش را بپايان رسانيده و سپاهيان خود را بازگردانيدند . اين آگاهى در تهران و آذربايجان مايه شادى گرديد . ما چون از چگونگى پيش‌آمد بيش از اين آگاهى نميداريم و خود با تاريخ مشروطه چندان پيوستگى نداشته به اين كوتاهى ياد كرده از آن درمىگذريم .\r\n\r\n","description":"","footnote":"","page_name":" 549 ","page_number":569},
  {"content":"\r\n\r\n\r\nگفتار دوم پيش‌آمدهاى آذربايجان\r\nاما آذربايجان چنان كه گفته‌ايم محمد وليخان سپهدار از تهران براى فرمانفرمايى فرستاده شد و او پس از درنگهايى كه خواه و ناخواه در راه كرد در آخرهاى مردادماه بتبريز رسيد و چون روسيان عالىقاپو را براى او تهى نكردند محمد وليخان ناچار در باغميشه در خانه‌هاى كلانتر نشست . صمد خان همچنان در باغ امير مىنشست و روسيان نه تنها برفتن او بقفقاز يا بمراغه كه گفتگو شده بود خرسندى نداده و در تبريز نگاهش داشتند از محمد وليخان خواستند كه او را به پيشكارى آذربايجان بر - گزيند و رشته كارها را همچنان در دست او گزارد و سپهدار ناچار شده پذيرفت . نيز خواستند حكمرانانى كه صمد خان بشهرهاى آذربايجان فرستاده و كسان ديگرى كه به كار گمارده بود در كار خود بازمانند . سپهدار ناگزير شده اين را هم پذيرفت .\r\nنيز خواستند نقيخان رشيد الملك را رييس لشگرهاى آذربايجان گرداند و اين را هم پذيرفت . بايد اين نقيخان را نيك شناخت ، همانست كه در عالىقاپو در بند بود و روسيان او را كشيدند و بردند . ميتوان گفت كه در بيشتر كارها آموزگار صمد خان او بوده .\r\nاين زمان در آذربايجان پس از ميلر و ودنسكى رشته كارها در دست صمد خان و اين نقيخان بود . يكى هم اقبال السلطنه ماكويى كه خود با روسيان پيوستگىهايى مىداشت .\r\nبدينسان روسيان هرچه ميخواستند سپهدار مىپذيرفت . با اينهمه ارج يك فرمانروا به او نميگزاردند و ميلرو ودنسكى بهركارى دست مىيازيدند و سختگيرى بر سپهدار را تا آنجا رسانيدند كه ترجمان كونسولخانه را بباغميشه بنزد او فرستادند و\r\n\r\n","description":"","footnote":"","page_name":" 550 ","page_number":570},
  {"content":"\r\n\r\nپيام دادند كه كسانى كه نزد شما مىآيند چون سپاهيان روسى به آنان بدگمانند بايد آمد و رفت نكنند .\r\nروزنامه فكر كه گفتيم يك ارمنى بنام الكساندر ديروارتانيانس آن را برپا كرده بود صمد خان ماهانه هفتاد تومان به او يارى ميكرد و اين زمان الكساندر خود را كنار كشيده و يك ميرزا حسن نامى آن را مينوشت ، و شنيدنيست كه روزنامه‌اى به آن آلودگى ، روزنامه‌اى كه ستايشگر صمد خان خونخوار و هوادار چيرگى بيگانگان بر ايران مىبود ، گفتار درباره « فنون مملكت‌دارى » مىنوشت ، و اين نمونه‌ايست كه در اين توده چگونه سخن مفت گرديده و ناكسان و نادانانى آلودگيها و نادانيهاى خود را به روى نياورده با نيكان و دانشمندان بهمسرى برميخيزند و سخنانى را كه از آنان فراگرفته‌اند طوطىوار بازميگويند .\r\nبدينسان روزها ميگذشت و چنان كه گفته‌ايم پس از درآمدن محمد وليخان صمد خان دست از آدمكشيها كشيده و بارى از اين‌باره آسودگى و خشنودى در ميان مىبود . اگر داستان حاجى حسينخان مارالانى و كريمخان رشيد الدوله را كنار بگزاريم بايد از اين‌باره از سپهدار خرسندى نماييم .\r\nسپهدار با آنكه از فرمانفرمايى جز نام آن را نميداشت از همان نام نيز سودهايى برميخاست و گاهى نيز به كار مردم مىخورد . يكى از پيش‌آمدهاى اين زمان بيرون آمدن كربلايى حسين آقا فشنگچى و همراهان او از شهبندريست . چنان كه گفته‌ايم پس از چيرگى روسيان يكدسته آزاديخواهان بشهبندرى عثمانى پناهيدند و شهبندرى بنگهدارى آنان پرداخت ، روسيان از آن خشمناك شده و صمد خانرا بر آن واداشتند كه تفنگچيانى در نزديكىهاى شهبندرى بگمارد كه اگر كسى از پناهندگان بيرون آمد فرصت نداده بگيرند . صمد خان اين كار را كرد و عثمانيان از آن رنجيده بگله برخاستند و ميانه استانبول و پترسبورغ و تهران تلگرافهايى آمد و رفت كرد . روسيان بشيوه خود دروغى ساخته گفتند مجاهدان كه در شهبندرخانه‌اند با تفنگ بيرون آمده در كوچه‌ها ميگردند و برآنند كه در شهرآشوبى برپا كنند و براى جلوگيرى از آنست كه صمد خان در آن نزديكيها نگهبان ميگمارد . اين گفتگوها پيش ميرفت و\r\n\r\n","description":"","footnote":"","page_name":" 551 ","page_number":571},
  {"content":"\r\n\r\nدر اين ميان برخى از پناهندگان براى خود راه پيدا كرده بيرون رفتند و نماند جز آقاى فشنگچى با برادرش ، ورفاييل نامى از ارمنيان با برادرش ، و بارون استپانيان .\r\nاز اينان فشنگچى را ميدانيم كه با روسيان جنگ كرده و از آنان كشته و يك گناهكار بنام مىبود . استپانيان نيز از آغاز جنبش مشروطه به آزاديخواهان پيوسته و چون كارش پيكره‌بردارى بود در چند سال روزگار جنگ و شورش تبريز پياپى از دسته‌هاى مجاهدان و سردستگان آنان و از نمايشها و از سنگرها و از خانه‌ها و بازارهاى تاراج ديده و ويران شده و از جنگها و كشتارها پيكره‌ها برداشته و آنها را چاپ كرده و بدستها داده و بدينسان يك نيكى گرانبهايى را براى تاريخ مشروطه انجام داده بود ، و خود دلبستگى بسيار بآزادى ميداشت . اما رفائيل را نميشناسيم .\r\nسپهدار از روزيكه به تبريز رسيد آقاى شريف الدوله « 1 » كارگزار كه همراه او آمده بود درباره اين پناهندگان با صمد خان و سپهدار و شهبندر گفتگو ميداشت و در نتيجه چنين نهاده شد كه سپهدار بنام فرمانفرمايى آذربايجان زينهارنامه بنام آن پنج تن بنويسد و آنان از شهبندرى بيرون آمده از راه ساوجبلاغ و كردستان به خاك عثمانى روند . در ميان اين گفتگوها استپانيان گريخته خود بيرون رفت « 2 » براى بازمانده زينهارنامه نوشتند و آنان از شهبندرى بيرون آمده تا ساوجبلاغ و بوكان رفتند .\r\nولى از آنجا راه را برگردانيده آهنگ زنجان كردند كه روانه تهران شوند ، از اينسوى كونسول روس از بيرون آمدن آنان آگاهى يافته و ناخرسندى نمود ، و اين بود صمد خان بزنجان كه برادرش سردار مؤيد حكمران آنجا بود تلگراف فرستاده دستور داد كه آنانرا چون رسيدند بند كرده نگزارد بجاى ديگر روند . سردار مؤيد آندستور را به كار بسته آقاى فشنگچى و همراهانش را كه رسيده بودند نگهداشت و چگونگى را بتبريز آگاهى داد . از آنسوى در تبريز شهبندرى و كارگزارى نيز آگاه شدند و آنان بر سپهدار و صمد خان سخت‌گيرى كردند و نتيجه گفتگوها اين شد كه صمد خان از\r\n\r\n\r\n","description":"","footnote":"\r\n( 1 ) آقاى على محمد بنى آدم كه اكنون در تهران گوشه گيرند .\r\n( 2 ) بيشترى از پيكره‌ها كه ما در اين تاريخ مىآوريم يادگار آنمرد است ، و چنان كه دانسته‌ايم او را پس از ديرى در خاك عثمانى كشته‌اند .\r\n","page_name":" 552 ","page_number":572},
  {"content":"\r\n\r\nآوردن آنان به تبريز چشم پوشيده و دوباره دستور به برادرش فرستاد كه رهاشان گرداند و بدينسان آنان رها شده روانه تهران گرديدند .\r\nاين در ماه آذر بود . در بيست و هشتم اين ماه روسيان جشن نامگزارى امپراتور را گرفتند ، بدينسان كه پيش از نيمروز در سربازخانه با بودن همه سران اداره‌ها نمايش جنگى دادند و شب را نيز در باغ شمال جشن و ميهمانى برپا كردند كه سران اداره‌ها را هم خواندند ، با آنكه اين هنگام محرم 1331 فرارسيده و همانروز تاسوعا بشمار مىرفت و تبريزيان بشيوه همه ساله بكارها و نمايش‌هاى سوگوارانه پرداخته بودند .\r\nدر ديماه بار ديگر تكان ننگينى در تبريز نمودار گرديد . تكانى كه آن را نيرنگسازى روسيان ، و خودخواهيهاى سپهدار و سعد الدوله ، و پوچ‌مغزى ملايان تبريز پديد آورد ، تكانى كه سرچشمه آن پترسبورغ و تهران ميبود و آلودگى و بد - ناميش بهره تبريز گرديد . چگونگى آنست كه چون سعد الدوله در تهران به برانداختن كابينه بختيارى مىكوشيد كه خود كابينه ديگرى پديد آورد و بلكه با آرزوى بالاترى برخاسته و جايگاه ناصر الملك را براى خود ميخواست ، و در اين‌باره‌ها در نهان روسيان با وى همراز ميبودند ، زيرا بختياريان و ناصر الملك را هواخواه انگليس شناخته و آنان نيز افتادن اينها را ميخواستند و براى همين كار بود كه سعد الدوله را بتهران آورده بودند . از اينسوى سپهدار نيز از ناصر الملك رنجيده و از بختياريان دل پردرد ميداشت و خود همدرد سعد الدوله بود و از اينرو با سعد الدوله نامه بهم نوشته و سخن يكى كرده بودند و سپهدار آن دژرفتاريها و ناپاسداريها كه در آنچند ماه از روسيان ديده بود همه را فراموش كرده هميخواست با همدستى آنان كينه از بختياريان و ناصر الملك جويد ، در نتيجه اينها بود كه در نيمه‌هاى ديماه در تبريز حاجى ميرزا حسن مجتهد و امام‌جمعه و ديگر ملايان پيش افتادند و بازارها را بندانيدند و مردم را به مسجد و تلگرافخانه كشانيدند و بعنوان اينكه ناصر الملك و كابينه حاجى نجفقليخان را نمى - خواهيم بتهران و لندن و پترسبورغ به تلگراف فرستادن پرداختند و چون سپهدار و صمد خان و روسيان همگى با آنان همراز ميبودند دل‌آسوده هياهو و غوغا را هرچه\r\n\r\n","description":"","footnote":"","page_name":" 553 ","page_number":573},
  {"content":"\r\n\r\nبزرگتر گردانيدند و بر تلگرافخانه كسانى گمارده و از فرستاده شدن تلگراف‌هاى رمزى جلو گرفتند و اداره‌ها را ناگزير از بسته شدن كردند ، و چون شريف الدوله ايستادگى از خود نموده و كارگزارى را نبست از وى رنجيده و آهنگ سختگيرى و آزار كردند و چون نامه‌اى كه بوى نوشته‌اند نسخه‌اش در دست ماست براى نمونه در اينجا آن را مىآوريم :\r\n« كارگذارى مهام خارجه كل مملكت آذربايجان - در اين چند روز كه عموم طبقات اهالى اين شهر و رؤساى دواير در تلگرافخانه اجتماع داشته و دارند و دواير رسمى نيز به تعطيل قائل شده ولى جنابعالى بعلاوه اينكه كارگذارى را تعطيل ننموده هيچگونه مساعدت و همراهى هم با هيئت جامعه اهالى مقاصد آذربايجانى نفرموديد . چون از امروز كه 27 محرم است آذربايجانيها هيئت حاضره دولت را بمركزيت و رسميت نشناخته و در امور مملكتى مداخله نخواهند داد لهذا اخطار مىشود كه جنابعالى هم از امروز نبايد دخالت در امور كارگزارى مهام خارجه داشته باشيد .\r\nعموم حاضرين تلگرافخانه . مهر حاجى ميرزا حسن مجتهد و مهر امام‌جمعه و مهرهاى ديگران . »\r\nاز باريك‌بينى در اين نوشته و پاره جمله‌هاى آن پيداست كه خواست روسيان تنها برانداختن كابينه بختيارى و سروزير كردن سعد الدوله نبوده و انديشه‌هاى بسيار شوم ديگرى را دنبال نموده و چنين ميخواسته‌اند كه با دست خود مردم آذربايجان آن را پيش برند ، و شما پوچ مغزى ملايانرا بينيد كه خواست آنانرا نمىفهميدند و يا اگر مىفهميدند پست‌نهادانه همراهى با آن نشان ميدادند . كسانى كه خود را « جانشين امام » و سررشته‌دار كارهاى جهان دانسته و بمشروطه و مجلس شورى گردن ننهاده بودند بدينسان پوچ‌مغزانه افزار دست بيگانگان ميشدند ، اينست نتيجه شوم خودخواهى .\r\nاين نامه را نزد سپهدار بدست كارگزار دادند و سپهدار بيكبار خود را بر كنار گرفت .\r\nكارگزارى بسته شد و كارگزار تلگراف بوزارت خارجه فرستاده كناره‌جويى خواست ولى از تهران خواهش او را نپذيرفتند و علاء السلطنه وزير خارجه كه همانروزها گفتگو از سروزيرى او ميرفت چگونگى را با سفارت روس گفتگو كرد و از سفارت تلگراف بكونسول تبريز كرده و دستور دادند كه به پشتيبانى و نگهدارى كارگزارى\r\n\r\n","description":"","footnote":"","page_name":" 554 ","page_number":574},
  {"content":"\r\n\r\nكوشد . اين بود كونسول نامه بكارگزارى نوشت و چنين آگاهى داد كه اگر كسانى بگزند و آزار برخيزند و كار به سختى رسد جنرال كونسول سپاهيانى فرستاده بجلوگيرى خواهد كوشيد و بعنوان آنكه كارهاى بستگان روس در زمين نماند خواهش باز - 54 - صمد خان\r\nكردن اداره را كرد و اين بود كارگزارى پس از آنكه سه روز بسته بود باز شده به كار پرداخت . ولى فرداى آن روز از كونسول‌نامه ديگرى رسيد كه در آن بكارگزار چنين\r\n\r\n","description":"","footnote":"","page_name":" 555 ","page_number":575},
  {"content":"\r\n\r\nمىگفت : بايد نگهدارى شما را سپاهيان ايران و فرمانفرماى آذربايجان بكند .\r\nسپاهيان روس هنگامى توانند شما را نگهدارند كه بجنرال كنسولگرى آمده پناهنده شويد . بدينسان از نويد پشتيبانى و نگهدارى پيشين شانه تهى مىكرد . همين كه داستان اين نامه پراكنده شد و آشوبيان آن را دانستند در زمان دسته‌اى را بر سر كارگزارى فرستادند كه به آنجا ريخته هايهوى آغاز كردند و كارگزار را ناگزير كردند كه باز اداره را بسته دست از كار بكشد و خود نيز از تبريز بيرون رود و سخت‌گيرى و بدنهادى بىاندازه كردند . كارگزارى دوباره از كار افتاد و آقاى شريف الدوله دو روزه مهلت گرفت كه از تبريز بيرون رود . در همهء اين كارها دست روسيان در ميان بود و بودن شريف الدوله را كه گردن به نيرنگهاى آنان نميگزاشت در آذربايجان دوست نمى - داشتند و بدينسان بيرون كردن او را ميخواستند . در اين جست و خيزها از كسانى كه پا در ميان ميداشت و مردم بيسر و پا را بر سر كارگزارى مىآورد فخر المعالى پسر صدر المعالى بود كه چون پدرش در مسجد و تلگرافخانه از سرجنبانان مىبود پسرش نيز در بيرون به اين كارها برميخاست و اين همانست كه سپس با گلوله آزاديخواهان كشته گرديد چنان كه ما آن را خواهيم آورد .\r\nدر اينهنگام در تهران كابينه كهن در افتادن و كابينه نوين در پديد آمدن بود .\r\nاز تلاشهاى سعد الدوله نتيجه براى او نشد و علاء السلطنه سروزير شده و خود او به سپهدار چنين تلگراف كرد :\r\n« كابينه جديد از آقايان معظم شاهزاده عين الدوله وزير داخله ؛ آقاى مستوفى الممالك وزير جنگ ، آقاى وثوق الدوله وزير خارجه ، آقاى قوام السلطنه وزير ماليه ، آقاى مشير الدوله وزير علوم ، آقاى مؤتمن الملك وزير تجارت ، آقاى ممتاز الدوله وزير عدليه ، آقاى مستشار الدوله وزير پست و تلگراف ، رياست وزراء با اين بنده بدون پرت فوى تشكيل . . . »\r\nآشوب تبريز و آن هياهوى ملايان و كهنه‌پرستان بيش از اين نتيجه نداد كه كسى از بختياريان در اين كابينه نباشد . در تهران بهياهوى اينان ارج بيشتر گزارده مىپنداشتند راستى را انبوه مردم با ملايان هم‌آوازند و مىترسيدند كه چنان كه در\r\n\r\n","description":"","footnote":"","page_name":" 556 ","page_number":576},
  {"content":"\r\n\r\nتلگرافها بيم داده ميشد ترانه جداسرى آذربايجان آغاز و يا كار بخواستن محمد - عليميرزا كشد و اينست بسيار بيمناك مىايستادند ، و از ترس آنجا بود كه بختياريان بيكبار پا از ميان كشيدند . ولى راستى اينست كه در آن هياهو جز دسته ملايان و كهنه‌پرستان پا در ميان نميداشتند و ديگران اگر هم بازارها را بسته و در مسجد و تلگرافخانه گرد مىآمدند از روى ناچارى مىبود ، و ملايان و كهنه‌پرستان نيز كسانى نبودند كه بر سر يك چيزى ايستادگى توانند و با يكديگر همدل و همزبان باشند .\r\nاگر راستى را بخواهيم روسيان همه اينها را افزار كار خود گرفته همچون عروسك مىرقصانيدند و چون در تهران در برگزيده شدن وزيران خواست خود را پيش بردند و داستان به پايان رسيد باينان نيز روى سرد نشان دادند و به حال خودشان گزاردند كه چندى هم هياهويى درآورند و اينست درباره كارگزارخانه هم پس از چند روزى دوباره بنگهدارى از آن برخاستند و سپهدار را واداشتند كه يكدسته قزاق ايرانى براى نگهدارى آنجا از سر قزاق خواست و بدينسان بار ديگر كارگزارى باز شد و از روز شنبه بيست و هشتم دىماه ( دهم صفر 1331 ) به كار پرداخت .\r\nاما ملايان و همدستانشان تا دو هفته ديگر باز در كار خود مىبودند تا كم‌كم بازارشان سرد گرديده و سرانجام بىآنكه شرمى كنند و سر پايين اندازند پراكنده شدند و مردم آزاد گرديده بازارها را باز كردند . سپهدار نيز در تبريز نمانده و بنام آنكه دچار درد سينه شده و بايد بدرمان و چاره كوشد خواستار رفتن باروپا گرديده و از دولت پرك خواست و روز نوزدهم بهمن از تبريز به آهنگ جلفا روانه گرديد كه از آن راه باروپا رود .\r\nچنان كه گفتيم فرمانفرمايى او جز نام نبود ولى آن نام نيز سودى داشت ، و اين زمان كه از آذربايجان بيرون ميرفت براى آنكه آن نام از ميان نرود بصمد خان عنوان جانشينى خودش را داد و بدينسان صمد خان با دولت بستگى پيدا كرد و خود با ناتوانى دولت و با آن پافشارى روسيان درباره نگهداشتن وى در آذربايجان چاره جز اين نبود كه كردند . در اين‌باره هم آقاى شريف الدوله كوششهايى به كار ميبرد و برام گردانيدن صمد خان و گرايانيدن وى بسوى دولت ايران مىتلاشيد . ميتوان گفت :\r\n\r\n","description":"","footnote":"","page_name":" 557 ","page_number":577},
  {"content":"\r\n\r\nصمد خان نيز اين زمان اندكى به خود آمده و اين ميديد كه كار به آن آسانى كه پنداشته بود نيست و اميدهايى كه وى به پشتيبانى روسيان بسته بوده همگى شدنى نيست و اين بود كه پندهاى شريف الدوله را پذيرفت و دل تيره‌اش تكانى خورد . از تهران فرمانفرمايى آذربايجانرا بنام محمد حسن ميرزا گردانيده و صمد خانرا پيشكار ناميدند و به همين عنوان در تبريز كارگزارى صمد خان را بكونسولگريها شناسانيد . اين كار پس از نيمه اسفند بود ، و چون دو هفته گذشت و نوروز سال 1292 فرا رسيد صمد خان بشيوه فرمانفرمايان و حكمرانان تلگراف شادباش بنام احمد شاه بتهران فرستاد و بدينسان در گردنگزارى و فرمانبردارى كوبيد . از تهران گرمرويى نشان دادند و بتلگراف او هم خود شاه و هم برادرش محمد حسن ميرزا و هم عين الدوله وزير درونى پاسخ دادند و نيز نويد فرستادن يك شمشير گوهر نشانده ( مرصع ) بوى دادند . صمد خان اين تلگراف را بچاپ رسانيده همچون آگهى در شهر پراكنده گردانيد . نيز نسخه‌هاى آن را به همه اداره‌ها فرستاد . نيز روزنامه توفيق كه اين زمان بجاى فكر بيرون مىآمد در شماره 12 خود تلگرافى را كه صمد خان درباره ( مستمريات ) به عين الدوله فرستاده و پاسخى را كه او داده بود در ميان ستونهاى خود بچاپ رسانيد و شادى از آن نشان داد . اينها مىرسانيد كه صمد خان رام گرديده و رو بسوى تهران برگردانيده و اين چيزى بود كه مايه شادى مردم مىگرديد كه از پشت سر آن به نيكيهايى اميد مىبستند . صمد خان بداستان شمشير ارج مىگزاشت و چون از ساليان ديرين خلعت‌پوشان در باغ « صاحبديوان » ( در بيرون تبريز نزديك بسر راه تهران ) روى دادى و آن باغ در شورشهاى سال 1287 ويران گرديده بود صمد خان دستور داد آن را بازبسازند و از هرباره به بسيج يك جشن و پيشواز باشكوهى پرداخت و چون اردبيلى را در اين‌باره يادداشت شيرينى است آن را بدانسان كه نوشته خود اوست در اينجا مىآوريم :\r\n« بعد از نشر اعلان و توزيع روزنامهء مزبور از طرف آقاى شجاع الدوله حكم به تعمير عمارت خلعت‌پوشان كه از مرور زمان قريب بانهدام و مشرف بويرانى گرديده بود صادر شد ، بنايان چابك‌دست و سبك‌پاى و نقاشان چيره‌دست و هنرور مشغول به تعمير و مرمت‌كارى شدند ، در دوروبر عمارت مزبور از هر طرف خيام با احتشام و سراپرده‌هاى\r\n\r\n","description":"","footnote":"","page_name":" 558 ","page_number":578},
  {"content":"\r\n\r\nمجلل برافراشتند ، خود حضرت حكمران كل من باب بازديد و سركشى يك دفعه هم سوار شده تشريف‌فرماى خلعت‌پوشان گرديدند از براى روز استقبال خود و حامل شمشير مرصع مزبور تشريفات قرار دادند ، بكدخداهاى محلات شهر حكم صادر شد كه در روز خلعت‌پوشان هركدام بيرق خود را در راسته خيابان نصب كرده خود كدخدا با تمام من تبع خود زير بيرق قرار گرفته رعيت خود را از دست راست و دست چپ جاده بر صف بدارد و هركدام از كدخداها على مراتبهم و استعداد محلاتهم پول جمع كرده و سه رأس گوسفند قربانى خريده هنگام عبور حضرت اشرف قربانى در زير پاى مباركش ذبح نمايند . چونكه از ده سال به اين طرف اين‌گونه خلعت‌پوشانىها منسوخ گشته و حركات وحشيانهء فراشان و يوزباشيان با آن لباسهاى كذايى و كلاههاى گنده و كلفت ( نظير دلو چوبين كه با آن آب از چاه درمياورند ) و با آن سرداريهاى « بوزمه » دار كه بكمرش هزار چين ميزنند و شلوارهاى گشاد و فراخ ليفه كه از پارچه قره - مندوله در پاى و با گيوه‌هاى طهرانى هركدام چوبى بدست گرفته اول در سردسته مير غضب با لباس سرخ دربر و خنجر خونين بزرگ در كمر و كفش‌هاى يمنى قيطان و گلفه‌دار در پاى پوشيده چوبى بلند و دراز از تركه‌هاى درخت سنجد در دست گرفته در اول صف به راه افتاده با صداى كريه و درشت فرياد مىكند : « بيا ، بريد « 1 » » ساير فراشان دفعتا واحده صدا بصدا داده ميگويند : « بريد : گيد ايرلى دورير به‌ير ، گى عبانون قوللارين ، جلو گيد » چون از چند سال باينطرف اين گونه حركات را اهالى تبريز نديده بودند لهذا طالب بودند كه يك دفعه . . . « آمدن باد خاموش شدن چراغ » از تاريخ صدور دستخط تلگرافى . . . الى يومنا هذا روزها و هفته‌ها و ماهها ميگذرد نه از شمشير مزبور اثرى و نه از حامل آن خبرى است با آن گرميت كه درباريان ايالت كبرى مشغول صحبت و اقدامات هنگام ورود شمشير مزبور بودند بالمره دهان خود را بسته‌اند كانه كه هيچ اين گونه وقوعات اتفاق نيفتاده است » .\r\nتا اينجاست يادداشت اردبيلى . آنچه را كه اين درباره چگونگى خلعت‌پوشان ( يا بگفته تبريزيان خلعت‌گشان ) و پيشواز در زمان خودكامگى نوشته همه راست است\r\n\r\n\r\n","description":"","footnote":"\r\n( 1 ) بريد بجاى « برويد » است .\r\n","page_name":" 559 ","page_number":579},
  {"content":"\r\n\r\nو هنوز زنده‌اند هزاران كسانى كه آنرويه‌هاى زشت را ديده‌اند و به ياد ميدارند .\r\nچنان كه اين مينويسد بسيج جشن و پيشواز كه صمد خان ميديد ناانجام ماند و از رسيدن شمشير نشانى پديد نگشت و اين دانسته نشد كه از تهران شمشير را نفرستادند و يا از آنجا فرستادند و در تبريز صمد خان رسيدن آن را پنهان داشت « 1 » . آنچه دانسته شد اين بود كه روسيان از گراييدن صمد خان بتهران و داستان تلگراف دربار بسيار رنجيدند . بويژه از اينكه صمد خان آن تلگراف را چاپ كرده و در شهر پراكنده نموده و آن مايه اميدى براى مردم گرديده بود . بر صمد خان سخت گرفتند و چون دانستند اين كارها در سايه كوشش شريف الدوله بوده ازو بيشتر رنجيدند و دشمنى نمودند و صمد خان چون پس از آن سياهكاريها كه كرده بود نتوانستى بيكبار دست از دامن روسيان بردارد ناگزير از در پوزيدن درآمده و همانا در نتيجه اينها بوده كه داستان شمشير بدانسان پايان يافته است .\r\nدر همانروزها روسيان حاجى ميرزا مسعود پسر بزرگ حاجى ميرزا حسن مجتهد را بداورى بستگان خود ( قاضى روس ) برگزيدند ، و اين با آنكه كار كوچكى بود و حاجى ميرزا مسعود كه به خود ميباليد و گردن مىكشيد خود نگهدارى دفتر زناشويى و زايش و مرگ يكمشت بستگان روس را به او سپرده بودند ، هرچه بود مى - رسانيد كه روسيان در پى دلجويى از كاركنان خود ميباشند و نيز بدست زدن به كارهاى آذربايجان پرداخته‌اند .\r\nباز همان روزها يك داستان زشت‌تر ديگرى پيش آمد و آن اينكه روز بيست و يكم فيورال ( 14 اسفند 1291 ) روز پيدايش خاندان رومانوف و يكى از جشنهاى روسيان ميبود و چون اين زمان سيصد سال از آغاز فرمانروايى آن خاندان ميگذشت در روسستان جشن بزرگى خواستندى گرفت . در آذربايجان نيز مردم را بهمبازى در آن واداشتند .\r\nدر تبريز با دستور صمد خان بازارها را آراستند و چراغان كردند و روسيان در عالىقاپو ميهمانى داده و صمد خان و ديگران را به آنجا خواندند و پيداست كه بىرگان در آنجا\r\n\r\n\r\n","description":"","footnote":"\r\n( 1 ) بهنگام نوشتن اين تكه آقاى بنى آدم را ديدم و درباره رسيدن و نرسيدن شمشير پرسيدم ايشان هم بيش از آنچه ما نوشته‌ايم آگهى نميدارند .\r\n","page_name":" 560 ","page_number":580},
  {"content":"\r\n\r\nچه كردند و چه گفتند . روزنامه توفيق كه زبان صمد خان بود در گفتگو از اين جشن و شادى دو ستون خود را سياه گردانيده و سخنانى نوشته كه هر تكه‌اش بتنهايى بهاى خون نويسنده‌اش بوده ، و ما تكه‌اى را براى نمونه مىآوريم . زير عنوان « جشن و عيد بزرگ » مينويسد :\r\n« نظر بر حصول رفاهيت براى اهالى آذربايجان كه بواسطه مراحم و اقدامات خيرخواهانه كارگذاران دولت بهيه روس در اينمدت يكسال اتفاق افتاده عموم اهالى تبريز با يك جشن فوق العاده و سرور لانهايه در بيست و هفتم ربيع الاول كه روز تأسيس امپراطورى سال سيصدم آن دولت محترمه است با بيدقهاى مختلفه اغلب دكاكين و بازارها را مزين ساخته و با يكديگر تبريكات و تهنيت‌ها اظهار مينمودند البته اين مسرات و اشواق اهالى كه با يك حالت محبت‌آميز ظاهر مىگشت بس موجب ازدياد مرحمت ملوكانه اعليحضرت امپراطورى گرديده براى استدامت ظل عطوفت و رأفت حضرتش مسبب ثانوى خواهد گرديد اينك اداره جريده ( توفيق ) نظر بر آنكه خود را مرآت سر تا پانماى ملت مىداند از جانب عموم اهالى تبريكات و تشكرات زايد الوصف اظهار داشته سپس تهنيت‌هاى خاصه خويش را ذيلا عرض و اظهار ميدارد . . . »\r\nاين نمونه‌اى از پستى آن روزنامه است و هنوز سخنان ننگين‌تر از اين نوشته .\r\nاين نامه را « ميرزا حسين خان معاون ديوان » نامى مىنوشت ، و آن نيز همچون « فكر » پستيهاى خود را برو نياورده « تشريح اشكال حكومت » مىكرد و گفتار در سياست مى - نوشت ، و سربسر روزنامه‌هاى تهران گزارده و ايمنى آذربايجان و ناايمنى ديگر گوشه‌هاى ايران را برخ آنها ميكشيد و هميشه بهانه‌ها جسته از امپراطور روس و از كونسول تبريز ستايشها مىسرود ، و از دولت ايران بد مينوشت ، و با آنكه از تهران بصمد خان فشار آوردند و بستن آن را خواستند و او فرمانبردارى نشان داد و زمانى آن را بست باز بار ديگر بيرون آمد و به كار خود پرداخت . نزديك به دو سال كه برپا بود رسوايى از اندازه گذرانيد . كار بجايى رسيد كه در شماره 34 سال دوم پيكرهء شوم صمد خانرا چاپ كرده او را « حافظ دين و آيين اسلام و نادر زمان و ناپلئون ايران و نجات‌دهندهء پنج مليون نفوس مظلوم آذربايجان » خواند . نامه‌اى به اين روسياهى كمتر توان يافت .\r\n\r\n","description":"","footnote":"","page_name":" 561 ","page_number":581},
  {"content":"\r\n\r\nروزنامه‌هاى تهران كه بآذربايجان ميرسيد چون گاهى سخن از آذربايجان مىراندند و بآذربايجانيها اميد ميدادند صمد خان از آنها جلوگيرى كرد و آگهى در شهر پراكنده گردانيد كه كسى آنها را نپذيرد و ندارد و نخواند . با اينهمه كسانى از آزاديخواهان نهانى با روزنامهاى تهران و ديگر جاها نامه‌نويسى ميكردند و سياه - كاريهاى صمد خانرا مينوشتند .\r\nدر آخرهاى خردادماه داستان گرفتارى آقا ميرزا حسين واعظ پيش آمد ، اينمرد چنان كه نوشته‌ايم يكى از پيشگامان آزاديخواهى و يكى از واعظان بنام مشروطه بشمار ميرفت ، زيرا در شهريور 1285 ( رجب 1324 ) كه يكدسته از تبريز به كونسولخانه انگليس رفته و بنياد شورش را گزاردند ميرزا حسين در ميان ايشان بود و ده روز كه مردم در كونسولخانه بودند و كسانى در برابر آنان ايستاده و گفتار مى - راندند و معنى مشروطه و آزادى را باز مىنمودند يكى از آنكسان همين بود و سپس چون مظفر الدينشاه مشروطه را داد و از شهرها نمايندگان براى دار الشورى فرستاده ميشد و در تبريز شور و تكان روزبروز فزونتر ميگرديد و چنان نهادند كه چند مسجد بزرگ را در ميان شهر برگزينند و روزهاى آدينه مردم در آنها گرد آيند و در هر يكى واعظى بالاى منبر رود و بمردم سخن گويد چند تن را كه براى اين كار برگزيدند بنامان آنان يكى شادروان شيخ سليم و ديگرى آقا ميرزا جواد ناطق و ديگرى آقا ميرزا حسين بود . اين در مسجد بزرگ ميرزا مهدى بمنبر ميرفت و مردم در پاى منبراين بيشتر انبوه ميشدند و من نيك ياد ميدارم كه مسجد پر ميشدى و در بيرون در نيز كسانى ايستادى ، و چون روزهايى بود كه « مركز غيبى » به پديد آوردن دسته مجاهدان مى - كوشيد اين واعظان هم بيشتر از تفنگ گرفتن و مشق سربازى كردن و اين گونه چيزها سخن مىراندند ، و تو گويى خدا آواز گيراى ميرزا حسين را براى پيشرفت كار مشروطه آفريده بود كه بدانسان دلها را تكان ميدادى .\r\nكوتاه سخن در سالهاى يكم و دوم مشروطه آقا ميرزا حسين يكى از پيشاهنگان بنام شمرده مىشد ، ولى در سال سوم در آن جنگها و ايستادگيهاى گردانهء تبريز واعظان ديگرى از شادروان حاج شيخ على اصغر و آقا ميرزا على ويجويه و آقا مير\r\n\r\n","description":"","footnote":"","page_name":" 562 ","page_number":582},
  {"content":"\r\n\r\nكريم پيش آمده و از ميرزا حسين گرمى ديده نميشد و پس از آن نيز با آنكه نماينده انجمن ايالتى مىبود جز سردى نشان نميداد ، و چون در 1290 كشاكش التماتوم پيش آمد و سپس با روسيان جنگ رخ داد آقا ميرزا حسين بيكبار بر كنار مىبود و چنان كه خودش بازگفته شبى كه با روسيان جنگ رخ داد او در ميهمانى بوده كه فردا از آنجا خود را به خانه مىرساند و بيرون نمىآيد تا هنگامى كه روسيان چيره ميگردند و مجاهدان از شهر بيرون مىروند و روسيان بدستگيرى اين و آن مىپردازند و او چون اينها را مىشنود نهانى از خانه بيرون ميرود و در خانه يكى از دوستانش پنهان مىشود كه زمان بس ديرى در آنجا مىماند و با همه جستجو كس پى بجايگاه او نمىبرد و همگى مىپندارند او نيز گريخته و از شهر بيرون رفته . اينست آقا ميرزا حسين ايمن مىگردد و باز به خانه خود بازگشته در نزد خانواده خود مىزيد ولى يك بيباكى پرده از روى كار او برميدارد و ناگزيرش ميگرداند كه بيرون آيد و با پاى خود نزد صمد خان شتابد .\r\nچگونگى آنكه همسر او بارور مىگردد و چون داستان نهان كردنى نبوده مردم از آن آگاه ميگردند و آقا ميرزا حسين چنين مىانديشد كه ميانجى بنزد صمد خان فرستد و از او ايمنى گيرد و خود بيرون آيد .\r\nحاجى على آقا كمپانى كه صمد خان با خاندان ايشان آشنايى ديرين ميداشت بميانجيگرى برخاست و صمد خان خواهش او را پذيرفت و چنين نهاده شد كه آقا ميرزا حسين بيرون آيد و نزد صمد خان برود ، و در اين ميان آماده سفر گردد كه هرچه زودتر از آذربايجان بيرون رود . اين نهش به كار رفت ولى پيش از آنكه ميرزا حسين از تبريز بيرون رود روسيان از چگونگى آگاه شدند و بآزادى وى خرسندى ندادند و از صمد خان او را خواستند . صمد خان ناگزير شده او را بكونسولخانه فرستاد كه چند روزى در آنجا نگاهداشتند و سپس گويا روز هفتم تيرماه بود كه با يك دسته سالدات روانه خوى گردانيدند تا در آنجا در دادگاه بگناهش رسيدگى كنند .\r\nاين پيش‌آمد بر تبريزيان بويژه بآزاديخواهان بس سخت افتاد و دلسوزى بى\r\n\r\n","description":"","footnote":"","page_name":" 563 ","page_number":583},
  {"content":"\r\n\r\nاندازه كردند و پس از داستان شيخ سليم و ديگران كسى گمان رهايى درباره اين نمىبرد . كارگزار درباره او بكوشش برخاست و چگونگى را بوزارت خارجه آگاهى داد ، وزارت خارجه بسفير ايران در پترسبورگ تلگراف كرده دستور داد كه با دولت روس گفتگو كند ، سفير بگفتگو پرداخت و از دولت روس چنين پاسخ دادند كه دادگاه جنگى خوى بسته فرمانفرمايى قفقاز و در كارهاى خود آزاد است ، و با اينهمه كابينه دستور خواهد فرستاد كه واعظ را از كشتن نگه دارند و بكيفر ديگر بس كنند ، و چنان كه از نتيجه‌اش پيداست اين نويد خود را به كار بستند زيرا واعظ پس از آنكه چند ماهى در خوى در بند مىزيست و روسيان بازپرسهايى ازو ميكردند رهايش ساختند و او از همانجا روانه استانبول گرديد و به ديگران پيوست . چنان كه خود او بارها با كسانى گفته هنگاميكه در خوى در بند بوده چون مرگ را در برابر خود مىديده و هيچگونه اميدى برهايى نميداشته بهنگام بازپرس و داورى ديوانگى از خود نشان داده ، و گويا چنين ميداند كه در نتيجه آن رها گرديده و از كوششهاى كارگزارى و وزارتخارجه ، و اينكه روسيان كشتن او را نميخواستند آگاهى نميدارد .\r\nآقا ميرزا حسين با آنكه در زندگانى بحالهايى افتاده و ما فراموش نكرده‌ايم كه چون روسيان از آذربايجان رفتند و دوباره آزادى و آزاديخواهى در آنجا برپا گرديد و او نيز از استانبول بازگشت اين‌بار دشمنى با مشروطه مينمود و در منبرها زبان از بدگويى بازنميداشت و كنون نيز در تبريز رخت صوفيگرى به خود پوشيده با اينهمه چون نيكيهاى او در آغاز مشروطه فراموش نشدنيست ما بدينسان سرگذشت او را آورديم .\r\nبدينسان آذربايجان روزهاى سخت خود را مىپيمود . پس از اين پيش‌آمدها بود كه روسيان بودن شريف الدوله را در آذربايجان برنتافتند و بسختگيرىهايى بر - خاستند و چون در تهران نيز ازو بدگويى مىكردند وزارت خارجه ناگزير شد او را بتهران بازگردانيد .\r\n\r\n","description":"","footnote":"","page_name":" 564 ","page_number":584},
  {"content":"\r\n\r\n\r\nگفتار سوم كابينه علاء السلطنه و كارهاى آن\r\nكنون بتهران بازميگرديم : چنان كه گفتيم در آخرهاى ديماه ( 1291 ) كابينه حاجى نجفقليخان افتاده و كابينه علاء السلطنه ، بىآنكه كسى از بختياريان در آن باشد ، به روى كار آمد . اين كابينه با دشواريهاى كمترى روبرو نگرديد و در گام نخست دو گرفتارى بزرگى را در برابر خود ديد : يكى داستان امتياز راه‌آهن جلفا و تبريز كه گفتيم روسيان ميخواستند و گفتگويش از پيش آغازيده بود . ديگرى داستان ناايمنى راههاى جنوب و كشته شدن كاپتين اكفورد در شكار كه انگليسيان همان را عنوان كرده سختگيريها مينمودند و در پارلمان خود در اين زمينه گفتگو بميان ميآوردند و يكى از نمايندگان پيشنهاد ميكرد كه براى سركوب راهزنان دسته‌اى از هند فرستاده شود و ديگرى پيشنهاد مينمود دسته ژاندارمى بسركردگى انگليسيان پديد آورده شود و روزنامه تيمس در اين زمينه‌ها گفتارهاى پياپى مينوشت شگفت آنكه لرد لامينگتون نماينده پارلمان و سركميته ايران كه يكى از هواداران ايران شناخته شده و چنان كه نوشته‌ايم مجلس دوم در نشست تاريخى خود در روز 24 آبانماه 1288 در ميان ارجشناسى از بنيادگزاران آزادى ايران ازو و از همدستان او مستر لنچ و پرفسور براون ارجشناسى نمود پس از پيش‌آمد التماتوم او بايران آمده و گردشى كرده و اين زمان تازه بلندن بازگشته بود و در زمانيكه اميد هواخواهى و ياورى ازو ميرفت ناگهان انديشه ديگر كرده و او نيز از آشفتگى راههاى جنوب سخن رانده و چنين ميگفت سركردگان سوئد به اندازه انگليسيان به ايران آشنايى نميدارند\r\n\r\n","description":"","footnote":"","page_name":" 565 ","page_number":585},
  {"content":"\r\n\r\nو ايلها را كه مايه آشوب ميباشند نميشناسند و پيشنهاد ميكرد كه بجاى آنان از سر - كردگان انگليس گمارده شود .\r\nكابينه نوين مىبايست پيش از همه به اين دو گرفتارى پردازد و چاره كند . روسيان چندان پافشارى مينمودند كه شناختن كابينه و پرداختن پولى را كه از بابت وام خواستندى پرداخت بسته بگرفتن امتياز مىگردانيدند . كابينه ناگريز شد گردن بدرخواست آنان گزارد و روز بيست و هفتم بهمن به نوشته امتياز راه‌آهن جلفا و تبريز دستينه گزاشت و با نبودن مجلس شورى چنين كارى را بانجام رساند . درباره گله‌مندى و سختگيرى انگليسيان هم ناگزير شد بشمار ، ژاندارمهاى فارس بيفزايد و از هرباره بايمن گردانيدن آنجا كوشد . مخبر السلطنه والى آنجا بكارهايى برميخاست و انگليسيان از كاردانى او خرسندى مينمودند ، ليكن مىبايست از تهران دسته‌هاى نوين ژاندارم فرستاده گردد . تا اينهنگام ژنرال يالمارسن و همراهان او ، با همه بىپولى و تنگدستى در سايه كوششهاى خود و ياوريهاى مردم پيشرفتى در كار كرده و بنيادى براى ژاندارمرى گزارده بودند . دولت پانصد تن ژاندارم آماده گردانيد و با تفنگ و فشنگهاى نوينى كه تازه از كارخانه‌هاى آلمان ميرسيد آراسته و روز آدينه دوازدهم اسفند باشكوه بسيار روانه شيراز گردانيد . نيز پس از چند روزى ژنرال يالمارسن خود با اتومبيل روانه آنجا گرديد . اينان چون بفارس رسيدند بيدرنگ بر سر لران بويراحمدى كه كشتن كاپيتن اكفورد و ديگر راهزنيها و آدمكشيها با دست ايشان رو داده بود شتافتند و با جنگهاى پياپى دزهاى آنانرا بدست آوردند . از اينسوى دولت دسته پانصدتنى ديگرى آماده گردانيده با توپ و متراليوز در دو دسته روزهاى سوم و چهارم اردىبهشت 1292 روانه گردانيد . روزبروز از فارس آگاهيهاى خوشى ميرسيد .\r\nسالار الدوله ديوانگيهاى خود را پيش مىبرد و آن گرفتارى همچنان برپا ميبود در آخرهاى بهمن آگاهى ازو از مزينان رسيد كه با چهل تن كمابيش به آنجا آمده ، سپس آگاهى از سبزوار دادند كه به آنجا رسيده و حكمران نه تنها بگرفتن او برنخاسته خود شهر را به او واگزارده از اين آگاهى دولت بخراسان بيمناك گرديد ولى پس از چندى آگاهى ازو از بندر گز رسيد كه در آنجا نشيمن گرفته . نيز دانسته شد باز\r\n\r\n","description":"","footnote":"","page_name":" 566 ","page_number":586},
  {"content":"\r\n\r\nگفتگو ميانه او با دولت ، بميانجيگرى روسيان و با پيشنهاد ايشان پيش ميرود و اين 55 - حاجى بابا خان اردبيلى با همراهان خود در رخت قزاقى شگفت كه سالار الدوله كه در سروزيرى حاجى نجفقليخان سه چيز براى خود ميخواست ( آمرزش براى خودش و پيروانش ، بازگردانيدن ديه‌هايش ، پرداختن ماهى هزار\r\n\r\n","description":"","footnote":"","page_name":" 567 ","page_number":587},
  {"content":"\r\n\r\nتومان ) ، اكنون به آن اندازه بس نميكند و چنين ميخواهد كه از ايران بيرون نرود و بلكه دولت فرمانروايى يك شهر بزرگى را به او سپارد . نيز دانسته شد كه فرمانروايى رشت و گيلان را خواستار است .\r\nبر اين گفتگو روزنامه‌ها خرده گرفتند و از گيلان نيز تلگرافهاى ناخرسندى رسيد . بهرحال دولت از سپردن يك شهرى به او خوددارى كرده و بر اين پافشارى نمود كه او از ايران بيرون رود . سالار الدوله چون پشتش بروسيان گرم بود گردنكشى بيشتر گردانيد و بار ديگر بگرد آوردن تركمانان پرداخت ، و چون دسته‌هايى بر سر خود گرد آورد بمشهد سر و آن پيرامونها دست يازيد . نيز گروهى را بر سر مازندران فرستاد و خود هم از پى روانه گرديد و بىآنكه جنگى رخ دهد به آنجا دست يافت و بفرمانروايى پرداخت .\r\nاين آگاهى دولت را تكان داد و بيم بزرگ شدن كار مىرفت . اين بود سپاهى از بختيارى بسركردگى سالار مسعود با چهار توپ بسيج كرده و روز ششم خرداد از تهران بيرون فرستادند ، ولى سالار همين كه آگاهى يافت در مازندران نايستاد و روانه گيلان گرديد و چون از تنكابن ميگذشت داستانى ميانه او با كسان سپهدار رخ داد ، بدينسان كه خود سالار الدوله بكشتى نشسته از روى دريا ميرفت ولى بستگان او كه بايستى از تنكابن گذرند پسر سپهدار خرسندى نداد و پسر خود جعفر قليخانرا كه جوان نورس و بسيار دليرى بود با يكى از سركردگان بجلوگيرى فرستاد و در جنگى كه رخ داد جعفر قليخان با دسته‌اى از همراهان خود كشته گرديد و چون اين آگاهى به پسر سپهدار رسيد بخونخواهى برخاست و با دسته انبوهى بر سر آنان رفت ، كسان سالار الدوله پراكنده شدند و خود او نايستاده از خشكى بلاهيجان شتافت و از آنجا شبانه برشت آمد ، و چون بيش از پنجاه تن بگرد سرش نبودند جاى ايستادن نديده فردا باشتاب بيرون رفت و تاراج‌كنان روانه خمسه ( زنجان ) گرديد . در رشت يكصد و پنجاه تن قزاق ايرانى مىبودند و اينان اگر خواستندى او را به آسانى گرفتندى .\r\nولى چون نميخواستند و هواى او را ميداشتند با دستورهايى كه دولت براى گرفتن او بهمه‌جا فرستاده بود كنار ايستادند .\r\n\r\n","description":"","footnote":"","page_name":" 568 ","page_number":588},
  {"content":"\r\n\r\nاين گرفتارى لكه ننگى بدامن دولت شده و روزى نميگذشت كه روزنامهاى تهران نام ديوانه قاجارى را نبرند و ناله از دست او ننويسند و بدينسان رسوايى دامنه پيدا ميكرد .\r\nاز كارهاييكه در اين زمان در تهران رخ داد يكى گرفتن تفنگ از دست باز - ماندگان مجاهدان و پراكندن آنان بود . چنان كه گفته‌ايم اين را نمايندگان دو دولت خواسته و دولت نيز پذيرفته ولى تاكنون به كار نبسته بود و اينهنگام آن را به كار بست .\r\nپس از كشته شدن يفرمخان و يار محمد خان از مجاهدان جز دسته كمى بازنماند و بسيارى از آنان نيز پى كارهاى خود رفتند ، و اندكى كه بازمانده بودند با دستور دولت تفنگهاى آنانرا بگرفتند ، ولى پنجاه تن كمابيش گردن ننهاده بنافرمانى برخاستند و از تهران بيرون رفتند و ديرزمانى در پيرامونهاى قم و اراك سرمىگردانيدند و با ژاندارمها و ديگران مىجنگيدند تا ناگزير شده از در گردنگزارى درآمدند و تفنگهاى خود را سپرده همراه گماشتگان دولت بتهران بازگشتند .\r\nيك كار ديگر گرفتن سرسال براى يفرمخان بود ، بدينسان كه روز دوم خرداد كه يكسال از كشته شدن او مىگذشت همسر او بزم سوگوارى و يادآورى باشكوهى برپا كرد و چون روزنامه‌ها از پيش‌گفتارها نوشته و مردم را آگاهانيده بودند انبوهى از مردم از آزاديخواهان و ديگران در آنجا گرد آمدند و هم بر سر خاك يفرمخان و هم در خانه او گفتارهاى فراوان رانده شد و نام آنمرد دلير و داستانهايش بار ديگر بر زبانها رفت و روزنامه‌ها پيكره او را چاپ كردند .\r\nيك كار ديگر كشته شدن شيخ محمود ورامينى بود . اينمرد كه در بخش سوم تاريخ مشروطه بارها نامش را برده و اين بازنموده‌ايم كه يكى از دشمنان بنام مشروطه مىبود و در آشوب ميدان توپخانه با دسته‌اى تفنگچى از ورامين آمد و بقاطرچيان و ديگران پيوست و بدينسان نام و آوازه پيدا كرد و با آنكه يك آخوند روستايى بود نزد محمد على ميرزا جايگاهى پيدا كرد و در زمان « خرده خودكامگى » نيز از ياران او بود و پس از آن در ورامين هميشه مايه آشوب ميشد تا دولت ناگزير گرديد و او را دستگير گردانيد و بتهران آورد و در باغشاه نگهداشت ، و در آنجا مىبود تا شب شانزدهم\r\n\r\n","description":"","footnote":"","page_name":" 569 ","page_number":589},
  {"content":"\r\n\r\nخرداد نيمه‌شب آهنگ گريختن كرد و نگهبان آگاه شد و از پشت سر آماج گلوله‌اش گردانيد .\r\nنايب حسين و پسرانش در كارشان همچنان مىايستادند . گفتيم در كابينه پيش بجاى لشگر فرستادن بر سر ايشان حكمرانى كاشان و نطنز و نگهدارى راه يزد و كاشان و اسپهانرا به آنان سپردند . كابينه نوين آنرفتار را ديگر نكرد و عين الدوله وزير درونى پيوستگى با آنان بيشتر گردانيد ، تا آنجا كه صد تن از سواران نايب را با يك سركرده بتهران خواست و نزد خود نگهداشت . بدينسان دزدان بىآنكه بيمى دارند دست ستم بجان و دارايى مردم بازكردند و از تاراج‌خانه‌ها و گرفتن پول و زمين و باغ و كشتن مردم خوددارى ننمودند . از كسانى كه كشتند آقا على نراقى پيشنماز كاشان بود . اين از خاندان بنام نراقى و خود جوان پارسايى بود ، و چون بيدادگرى نايب و كسانش را ميديد دلش به حال مردم ميسوخت نامه‌اى بنام دادخواهى نوشت و آن را در تهران بنزد سيد حسن مدرس فرستاد كه بدولت برساند و اين نامه بدست عين الدوله افتاد و چنان كه گفته ميشد او نامه را بكاشان به نزد نايب حسين فرستاد . هرچه هست نايب حسين آقا على را به خانه خود خواند ، آقا على چون گمان بد نمىبرد رفت ، ولى ديگر كسى او را نديد و آگاهى از او نيافت . بيچاره مادرش بدادخواهى برخاست و نامه‌هاى پياپى بتهران فرستاد . ولى نتيجه‌اى بدست نيامد و كسى گوش بناله و دادخواهى او نداد . زن داغديده ششماه پياپى نامه‌ها مينوشت .\r\nو چون ديد نتيجه نشد خود نهانى بتهران آمد و در اينجا ناله و دادخواهى از سر گرفت .\r\nيكدسته از كاشانيان تهران همدست شده و ياورى او برخاستند و بنام ستمديدگان كاشان و نطنز بدادخواهى كوشيدند و در روزنامه‌ها گفتارهاى بسيار نوشتند و ستمگرى - هاى نايب حسين و ماشاء اللّه خان و بستگانشانرا يكايك بازنمودند و آشكاره از پيوستگى ميان ايشان با عين الدوله و ديگران سخن راندند و پرده‌درى نمودند ولى هيچ نتيجه‌اى نديدند .\r\nدر اينجا روزنامه حبل المتين را داستانى هست . اين نامه كه بيرونش بهتر از درونش بوده اين زمان خود را به عين الدوله بسته و ازو هوادارى مينمود و ستايش‌هاى بسيار خنكى مىسرود ، و چون اين داستان پيش مىآيد خود را ميان دو دشوارى مى -\r\n\r\n","description":"","footnote":"","page_name":" 570 ","page_number":590},
  {"content":"\r\n\r\nبيند . زيرا از يكسو آزردن عين الدوله را نميخواسته و از يكسو بنام كاشانيگرى از ناخشنودى كاشانيان پرهيز ميجسته ، و اينست چون ناگزير شده و دادخواهىهاى آنانرا چاپ كرده بيك سخن بسيار بيجايى برخاسته . بدينسان كه نوشته :\r\n« بر حسب فرمايش مولاى متقيان عليه السلام گويا اهل كاشان مستوجب كشيدن ظلمند ورنه دويست هزار نفر اهالى چرا نبايد شريك جماعت انگشت شمار را از خود دور نمايند » .\r\nاز مشتى مردم تهيدست چشم ميداشته كه با دزدان و راهزنان جنگجو و خونريز گلاويز شوند . چه زشت است كه آدمى بگناه خود پرده كشد و بكوشد آن را به گردن ديگران اندازد .\r\nناصر الملك يكسال بيشتر ميگذشت كه در اروپا ميزيست و هنوز انديشه بازگشت نميداشت ، و در اينميان دو تن از وزيران ، مستوفى الممالك و وثوق الدوله نيز يكى پس از ديگرى باروپا رفتند . براى اين سفرها انگيزه‌هايى گفته ميشد ولى راست و دروغ آن را ما نميدانيم براى بازگشت ناصر الملك كوششهايى از سوى مردم ميشد و تلگراف - هايى از شهرها ميرسيد .\r\nدر اينهنگام باز جنبشى در مردم براى درخواست باز شدن مجلس ديده ميشد و خواهشهايى از دولت مينمودند و اينست دولت ناگزير شده آگهى در اين‌باره بعنوان نويد در نيمه مردادماه پراكنده كرد . از نامه‌اى كه ناصر الملك پس از بازگشت از اروپا بعلاء السلطنه و وزيران نوشته « 1 » پيداست كه ناصر الملك باز شدن مجلس را سخت ميخواسته و در اين‌باره چه از پيش از رفتن باروپا و چه از آنجا يادآوريها ميكرده ولى وزيران آن را نميخواسته‌اند و بهانه‌هايى ميآورده‌اند و در اينهنگام كه در نتيجه درخواستهاى مردم بار ديگر او از اروپا يادآورى كرده وزيران ناخرسندى روس و انگليس را بهانه آورده‌اند و ناصر الملك ناگزير شده به پترسبورگ و لندن سفر كرده و با وزيرهاى خارجه دو دولت گفتگو كرده و خرسندى آنانرا بدست آورده و بتهران آگاهى داده . اين چيزيست كه در نامه ناصر الملك گفته مىشود و وزيران در پاسخيكه به آن داده‌اند اين را دروغ وانمينمايند .\r\n\r\n\r\n","description":"","footnote":"\r\n( 1 ) ياد آن نامه‌ها را سپس خواهيم كرد .\r\n","page_name":" 571 ","page_number":591},
  {"content":"\r\n\r\nولى ما آن را ساده نمىشماريم و اين نه باور كردنيست كه ميانه ناصر الملك و وزيران جدايى در انديشه بوده و يا ناصر الملك از درون دل هوادارى از مشروطه مى - نموده . ناصر الملك و وزيران و نمايندگان دولت روس همگى با مشروطه دشمن بودند و از درون دل برافتادن آن را ميخواستند . چيزى كه هست چون نميتوانستند بيكبار درخواست خود را به كار بندند ميكوشيدند تا بتوانند باز شدن مجلس را بدير اندازند و آنگاه كارى كنند كه نگزارند از ديموكراتيان و آزاديخواهان دلسوز به آن راه يابند و چنان كنند كه مجلس چون بازگردد اين‌بار افزارى در دست دولت باشد . گذشته از اين زمينه براى باز كردن مجلس سنا آماده مىكردند كه بدستيارى آن نيز از نيروى مجلس شورى بكاهند ، چون از دو مجلس گذشته چشمشان ترسيده بود به اين دورانديشى - ها درباره مجلس سوم ميكوشيدند . در همه اينها ناصر الملك نيز همداستان بوده ، چيزى كه هست او بسته ماندن مجلس را بيشتر از اين نميخواست و آن را بسود نيكنامى خود نميشناخت و آن يادآوريها و خودنماييها براى همين بوده .\r\nبارى در نيمه مرداد آگهى با دستينه عين الدوله پراكنده گرديد كه در آن نويد آغاز كردن ببرگزيدن نمايندگان را ميداد ، بدينسان كه در نيمه شهريور در تهران انجمن نظارت برپا و ببرگزيدن نمايندگان آغاز شود و در شهرهاى ديگر بيكماه پس از رسيدن دستور انداخته گردد . اين آگهى كه نويدى بيش نبود و از خود آن بايستى دانست كه باز شدن مجلس به آن زوديها نخواهد بود مردم از همان يك نويد به پا برخاستند و جوش و تكان از خود نمودند . از آنسوى بدخواهان بار ديگر ببد - گويى و دشمنى برخاستند و برخى از ملايان باز در منبر زبان بنكوهش مشروطه گشادند .\r\nدر آغازهاى مهرماه نايب السلطنه از راه قفقاز بايران رسيد و از شگفتيهاست كه از ايرانيان سخت ميترسيد و با بودن ژاندارم و پاسبان فراوان كه به پيشوازش فرستاده شده بودند در رشت و قزوين از شهر دورى گزيد و از بيرون شهر گذشت و بدينسان بتهران آمد . درباره انتخابات چنان كه نويد داده شده بود در شهريورماه در تهران انجمن نظارت برپا گرديد و بشهرها نيز دستور فرستاده شد . ولى چون در\r\n\r\n","description":"","footnote":"","page_name":" 572 ","page_number":592},
  {"content":"\r\n\r\nتبريز به همين دستاويز بار ديگر آشوبى برخاست ( چنان كه خواهيم آورد ) و در تهران نيز كوششهايى از دسته ديمكرات و دسته‌هاى ديگر پيدا شد ، دولت چون از ديموكراتها بيم ميداشت و فيروزى آنانرا در كار انتخاب نميخواست آشوب تبريز را دستاويز كرده از پيشرفت كار جلو گرفت و باز برگزيدن نمايندگان ناانجام ماند .\r\nدر اينميان كار سالار الدوله بپايان رسيد ، چه او پس از گريختن از گيلان كه روانه زنجان گرديد در آنجاها نيز نايستاده خود را بكرمانشاهان رسانيد و در كونسولخانه روس بستى نشست . اين بود روسيان بار ديگر گفتگوى او را با دولت كردند و چنين نهاده شد كه دولت سالانه هشت هزار تومان به او بپردازد و ديه مرادآباد را نيز به او واگزارد و او همراه يكدسته قزاق ايرانى بتهران آيد و از اينجا روانه اروپا گردد . پس از اين نهش در مهرماه او را بتهران آوردند و در زرگنده جاى دادند و چند روزى در آنجا بود تا روانه اروپا گرديد و بدينسان ديوانگىهاى ننگين او بپايان رسيد .\r\nشگفت آنكه چون او را بتهران آوردند و برخى روزنامه‌ها نماينده براى گفتگو با وى فرستادند نزد آنان دلبستگى بمشروطه و دلسوزى به كار توده نشان ميداد و چنين ميگفت : « من هيچگاه همراهى با انديشه‌هاى محمد عليميرزا نداشته و هوادارى ازو نميكردم ، اگر هوادار او بودمى هنگاميكه ارشد الدوله و ديگر سركردگان محمد - عليميرزا رو بتهران آورده و بسيار نزديك شده بودند اگر من نيز دهيك سپاه خود را فرستادمى كار بر دولت مشروطه دشوار شده و جلوگيرى نتوانستى » . ميگفت : « آخرين بار كه بتهران نزديك شدم سوگند خورده بودم كه به پيشرفت كار مشروطه و آسايش مردم بينوا بكوشم » . بگفته روزنامه « بيطرف » اين گفته‌ها ازو عنوانى جز « بيشرمى » ندارد ، مرديكه در راه ديوانگىهاى ننگين خود چند هزار بيگناه را بكشتن داده و آنهمه گزند بكشور خود رسانيده بود اينسخنان را ميگفت .\r\nچون در كار انتخابات فشار بدولت ميآوردند در ماه آبان نشستى در دربار برپا كردند كه نايب السلطنه و همه وزيران و گروهى از مردم ديگر در آنجا گرد آمدند و در آن نشست نامه‌اى را كه نايب السلطنه بوزيران در زمينه انتخابات و باز شدن مجلس\r\n\r\n","description":"","footnote":"","page_name":" 573 ","page_number":593},
  {"content":"\r\n\r\nنوشته و پاسخى را كه وزيران بوى داده بودند هردو را بازخواندند . « 1 » ناصر الملك در نامه خود كوششهايى را كه در راه باز شدن مجلس سوم به كار برده و يادآوريهايى را كه پياپى كرده بود بازمينمود و از وزيران ميپرسيد كه با آنحال چگونه مجلس را باز نكرده‌اند ، وزيران در پاسخ دشوارى كار و جلوگيرهايى كه در ميان بوده باز نموده و به بيگناهى خود كوشيده و در پايان نويد ميدادند كه از دوم ماه صفر ( دو ماه ديرتر ) به كار دادن تعرفه پرداخته شود . در آن نشست سيد حسن مدرس نكوهشهايى بدولت كرد و درشتيها نمود و چون سپهدار بپرخاش برخاست كار بكشاكش انجاميد و نشست با يك تلخى بسيار بپايان آمد . اين بود حالت دولت و رويه كارهاى او .\r\nدر دوم صفر ( نهم ديماه ) چنان كه نويد داده بودند در تهران تعرفه دادند و كار بر - گزيدن نمايندگان را آغاز كردند و يك ماه كمابيش نگذشت كه نمايندگان پايتخت برگزيده شدند و از آنها پيدا بود كه دولت خواست خود را پيش برده و هواخواهان خود را برگزينانيده . با اينهمه چون از شهرها باز بيمناك مىبودند در آنها همچنان دست نگه ميداشتند و در هريكى جلوگيرهاى ديگر پيش ميآوردند . نتيجه آن بود كه ششماه بيشتر گذشت و يك نيم نمايندگان در تهران گرد نيامدند و باز شدن مجلس رو نداد مگر پس از آنكه جنگ جهانگير اروپا برخاست و زمانى هم گذشت و ما چون پيش‌آمدهاى زمان جنگ را در گفتار جداگانه خواهيم نوشت اين گفتار را در اينجا بپايان ميرسانيم تا بداستان تبريز و آشوب آنجا پردازيم .\r\nآنچه در اينجا بايد افزود آنست كه از اين تاريخ تا در گرفتن جنگ جهانگير اروپا كه ششماه بيشتر در ميانه گذشت اين چندگاه ، از ديده سياست كشور ، از زمانهاى برجسته تاريخ ايران مىباشد و نمايندگان دو دولت و كاركنان ايشان در اينهنگام در تلاشهاى سختى بوده‌اند . زيرا جنگ را نزديك ديده و همدستى عثمانيان را با آلمان دانسته و اينست براى آينده خود در ايران زمينه سازگار آماده ميكرده‌اند بويژه روسيان كه از هرباره ميكوشيده‌اند . در اين ميان ميانه دو دولت نيز سردى افتاده و باز همچشمىهايى مىنموده‌اند . ولى چون اين تلاشها و همچشمىها در پرده ميرفته\r\n\r\n\r\n","description":"","footnote":"\r\n( 1 ) اين نامه‌ها در روزنامه‌ها بچاپ رسيده و همانست كه ما يادش كرديم .\r\n","page_name":" 574 ","page_number":594},
  {"content":"\r\n\r\nو در بيرون نشانى از آنها نمودار نشده و بهرحال اين داستانها بتاريخ سياسى پيوستگى ميدارد ما به آنها نمىپردازيم . كسانى كه ميخواهند از آن داستانها كم يا بيش آگاه گردند كتاب كشف تلبيس را كه در چند زبان چاپ شده بخوانند . اگرچه خود آن كتاب نيز از روى سياست نوشته شده و همه نوشته‌هاى آن را استوار نتوان داشت ليكن باز بچگونگى پى توان برد .\r\n\r\n","description":"","footnote":"","page_name":" 575 ","page_number":595},
  {"content":"\r\n\r\n\r\nگفتار چهارم بازگشت صمد خان بگردنكشى\r\nگفتيم ديرگاهى صمد خان گردنكشى و نافرمانى كم كرده با همهء پيوستگى - هاى نهانى با روسيان خود را گمارده دولت ايران بازمينمود و با تهران كجدارو مريز راه ميرفت و از آدمكشى و سخت‌گيرى بآزاديخواهان و ايراندوستان خوددارى مى - كرد . اين رفتار او بود تا داستان برگزيدن نمايندگان ( انتخابات ) رخ داد و اين رخداد بار ديگر آشوبى در تبريز پديد آورد و رفتار صمد خان را نيز ديگر گردانيد و مايه كشته شدن چندتنى شد .\r\nچگونگى آنكه چون در نيمه‌هاى شهريور از تهران دستور آمد كه آگهى برگزيدن نمايندگان پراكنده شود و انجمن نظارت برپا گردد صمد خان از يكسو فرمان را به كار بست و بدستور او آگهىهاى چاپى بزرگ بديوارها چسبانيدند ، از يكسو نيز كاركنان خود را برانگيخت تا بآشوب برخاستند و آن آگهيها را فروكندند و دور انداختند و سپس ببازارها ريخته مردم را به بستن دكانها و تيمچه‌ها بازداشتند و در مسجد آدينه فراهم آمده به هياهو و غوغا برخاستند . بدينسان بار ديگر شهر برآشفت و كاركنان روس و صمد خان بميان افتاده با تهران نبرد آغاز كردند ، ملايان همه به مسجد آمدند و مجتهد و امامجمعه و آقا ميرزا صادق و حاجى ميرزا ابو الحسن و ديگران تلگرافى نوشته بتهران فرستادند . بدين عنوان كه مردم آذربايجان از مشروطه بستوه آمده‌اند و ديگر آن را نميخواهند و دولت هم بايد از آن چشم پوشد .\r\nاين را فرستاده و ديگران را نيز به نوشتن و فرستادن تلگرافها بازداشتند . نيز حاجى\r\n\r\n","description":"","footnote":"","page_name":" 576 ","page_number":596},
  {"content":"\r\n\r\nاسماعيل مدير چلوار بزرگى به عنوان بيزارى از مشروطه و دار الشورى به مهر مردم ميرسانيد كه به كونسولخانه‌ها فرستند .\r\nدر مسجد هرگونه گفتگوها ميرفت . اين شيوه كهن بدخواهان مشروطه بود كه نابسامانيها و آشوبها كه از چند سال باز در نتيجه تكان كشور پديد آمده بود همه را نتيجه مشروطه شمردندى و چنين نمودندى كه مشروطه آشوب و نابسامانى را هميشه با خود خواهد داشت و آدمكشيها و تاختها و تاراجها و آشوبها كه خودشان كرده بودند آنها را نيز گناه مشروطه شمردندى و هميشه آن را دستاويز براى بدخواهيهاى خود گرفتندى . در اينهنگام نيز آنسخنانرا بر زبان ميراندند ، . چنين ميگفتند پس از آنكه سالها كشور به هم خورده بود تازه شجاع الدوله آن را بايمنى آورده و اگر بار ديگر نام مشروطه بميان آيد و مجلس باز شود باز « اشرار » ( مشروطه‌خواهان ) سر برآورند و كشور را بهم زنند . بدنهادان با دست بيگانگان ميرقصيدند و اينها را نيز بهانه گرفته بودند و بيشرمانه بتهران چنين پيام ميفرستادند آذربايجانيان ديگر زير بار مشروطه نخواهند رفت و اگر دولت پافشارى نمايد ناچار خواهند بود از ايران جدا شوند . چنين سخن زشتى را كه نمونه بىشرمى و نادانى ايشان بود در روزنامه توفيق نيز مىنوشتند .\r\nاين نامه سياه بار ديگر فرصت يافته و لگام گسيخته و پستى از اندازه ميگذرانيد و آزاديخواهان تهران و كاركنان دولت را يكدسته لامذهب ناميده بيم ميداد كه اگر دست از سر مردم برندارند صمد خان ناگزير خواهد شد كه آهنگ تهران كرده « لامذهبان » را از آنجا بيرون كند . در جاييكه ملايان آشكاره دولت بيدادگر روس را نگهبان اسلام ميخواندند و در كونسولخانه رفته و رو بسوى قبله ايستاده و دست به آسمان برداشته و امپراتور را دعا ميكردند از يك روزنامه‌نويس پست چه شگفتى داشت كه به اين گستاخيها برخيزد ؟ ! .\r\nچندى بدينسان آشوب برپا بود ولى چون دولت ايستادگى نشانداد و بصمد خان سخت گرفت بسيارى از ملايان جاى پافشارى نديده و از شهر بيرون رفتند و جز امامجمعه كسى از مجتهدان در شهر نماند و پيداست كه صمد خان از آنان رنجيد ، ليكن مدير -\r\n\r\n","description":"","footnote":"","page_name":" 577 ","page_number":597},
  {"content":"\r\n\r\nالتجار و همراهان او مسجد را رها نكردند و همچنان ايستادگى از خود مينمودند .\r\nدولت چون ميدانست پشت صمد خان بروسيان گرم است و جز با آگاهى از ايشان بچنان كارى برنخاسته بيم آن ميداشت كه روسيان پشتيبانى بيشتر كنند و آشوب را به جاهاى بالاتر رسانند و اين بود كه پيش‌آمد را بزرگ ميشمرد و چنان كه گفتيم اين يكى از انگيزه‌ها ، يا بهتر گويم از دستاويزها شد كه به كار انتخابات در تهران پيشرفت ندادند .\r\nدر اين ميان يك تكانى هم از آزاديخواهان پديد آمد و آن اينكه ترس را كنار نهاده نامه‌هاى بسيار بتهران براى روزنامه‌ها و آشنايان خود فرستادند و اين فهمانيدند كه آشوبيان جز دسته اندكى از ملايان و درباريان كهن و برخى بازرگانان ورشكسته نيستند و انبوه مردم آذربايجان رو بسوى دولت ميدارند و از شنيدن مژده باز شدن مجلس بسيار شادند . راستى هم اينست كه انبوه مردم از چيرگى روسيان و از آدمكشيهاى صمد خان و نادانيهاى ملايان سخت بيزار بودند و بسيارى از آنان كه پيش از آن خواهان مشروطه نبودند اين زمان آن را ميخواستند و از شنيدن آنكه بار ديگر مجلس باز خواهد شد و كارها بجاى خود باز خواهد گشت بسيار شادمانى مينمودند و يك تكان آشكارى از مردم ديده ميشد . ملايان در آندوسال آبروى خود را ريخته و ديگر كمتر كسى از ايشان پيروى ميكرد .\r\nاين نامه‌ها در تهران بسيار بجا افتاد و روزنامه‌ها كه آنها را بچاپ رسانيدند همه دانستند كه آشوب ريشه ندارد و آشوبيان جز مشتى سودجو نميباشند و اين بود دولت ايستادگى بيشتر گردانيد .\r\nصمد خان هنوز از رويه‌كارى بازنمىايستاد و در يكم و دوم مهرماه ( 22 شوال ) بود كه تلگراف بتهران فرستاده و چنين نويد داد كه دستور دولت را به كار خواهد بست ، ولى از اينسو به هيچ كارى برنخاست ، بلكه چون تكان مردم را ديد بر آن شد كه بار ديگر كسى را بكشد و چشم مردم را ترساند و بدبختانه اين پشك بنام شادروان داداش بيك قره‌داغى درآمد كه او را دستگير كردند و روز نيمه مهرماه ( هفتم ذيقعده ) بدار كشيدند و بدينسان بدلهاى آزاديخواهان آتش زدند .\r\n\r\n","description":"","footnote":"","page_name":" 578 ","page_number":598},
  {"content":"\r\n\r\nاين داداش بيك از مردم قره‌داغ بوده ولى از ديرگاه در تبريز در كوى خيابان مىنشست و چون جنبش مشروطه برخاست و در تبريز جنگها پديد آمد او نيز بمجاهدان پيوست و چون قره‌داغيان جنگجو و دلير باشند در جنگها دليرىهاى بسيار ازو ديده ميشد و هميشه پيش جنگ بودى و گاهيكه در اميرخيز و ديگر جاها جنگ رو دادى او سوار شده با ديگر قره‌داغيان كه چند تن نزد سالار بودند خود را به آنجا رسانيدى و ياورى كردى و اين بود سالار او را از نزديكان خود گردانيد « 1 » در جنگ با روسيان نيز داداش بيك پا در ميان ميداشت و در آنجا نيز دليريها ميكرد و اين بود چون مجاهدان بيرون رفتند او نيز همراهى كرد و تا استانبول با آنان رفت ، ولى سپس دانسته نيست كى بايران بازگشته و به خانه خود درآمده كه در آنجا نهان ميزيسته و كسى جاى او را نميدانسته تا در اين روزها يكى را براى ستردن موى سر و روى خود ميخواهد و اين موى ستر ( سلمانى ) از هواخواهان ملايان و صمد خان بوده و پس از بيرون رفتن چگونگى را بفراشباشى خيابان آگاهى ميدهد و او بصمد خان آگاهى داده و با دستور او با فراشان به خانه داداش بيك مىريزند و او را دستگير كرده نزد صمد خان مىبرند و صمد خان كه پى كسى ميگشت كه بكشد و چشم مردم را بترساند از يافتن او خشنود مىگردد و چنان كه گفتيم دستور داد او را بدار كشيدند « 2 » .\r\nپس از آن ديگر كسى نام انتخابات نبرد و با آنكه دولت در آغازهاى آبانماه تلگراف سختى بصمد خان فرستاد كه يا دستور انتخابات را به كار بندد و يا از فرمانروايى آذربايجان كناره گيرد سودى نداد و او بار ديگر رشته را با تهران پاره گردانيد و از گفتگوهاييكه دولت با سفارت روس كرد نتيجه‌اى بدست نيامد .\r\nراستى اينست كه اين زمان روسيان باز انديشه ديگر كرده و در آذربايجان پاى خود را استوارتر ميگردانيدند و انگيزه آن چنان كه سپس دانسته شد نزديك بودن جنگ جهانگير و بيم روسيان از عثمانيان بود . از اين زمانها تا رسيدن جنگ\r\n\r\n\r\n","description":"","footnote":"\r\n( 1 ) اين آگاهى از روى يادداشتى است كه درباره داداش بيك آقاى رسول مؤيد از مراغه فرستاده .\r\n( 2 ) در آن روزها يك يا دو كس ديگر بدار كشيده شده ولى ما آنها را فراموش كرده‌ايم و يادداشتى پيدا نكرديم .\r\n","page_name":" 579 ","page_number":599},
  {"content":"\r\n\r\nجهانگير يكرشته كارهايى از روسيان سر زده كه جز استوار گردانيدن پاى خودشان در آذربايجان معنى ديگر نداشته ، چنين ميخواستند كم‌كم همه كارها را بدست گيرند و مردم را با نيرنگ بسته خود گردانند كه اگر روزى رسيد و آشكاره آذربايجان را بردند ديگر شورشى برنخيزد و غوغايى در ميان نباشد .\r\nاز كارهاييكه كردند يكى دست انداختن به كار بشهربانى بود كه يكى از بستگان 56 - حيدر عمو اغلى\r\nخود را ( يك ارمنى روسى ) بنام « پرستاو » به آن اداره گماردند و سپس به شبگردى نيز دست انداختند و چنان كه اعتماد الدوله دستيار صمد خان آگهى داد هرشبى يك افسرى با سى تن قزاق شهر را ميگرديدند و از مردم نام شب ميخواستند . در شهرها همه‌جا « آگنت » ها براى خود برگزيدند .\r\n\r\n","description":"","footnote":"","page_name":" 580 ","page_number":600},
  {"content":"\r\n\r\nبدتر از اينها « زيرنگهدارى » گرفتن توانگران و ماليات ستدن از ايشان بود ، بدينسان كه گذشته از كسانى كه از قفقاز آمده و خود بسته روس بودند و در اينهنگام ماليات ايشان را كونسولخانه ميگرفت كسانى از بستگان ايرانرا نيز كه به آنان مىگراييدند و درخواست پشتيبانى و نگهدارى ميكردند زيرنگهدارى ( تحت - الحمايه ) مىگرفتند و ماليات ايشانرا هم كونسولخانه مىستد . اين كار چند زيان در برميداشت : يكى آنكه مالياتى كه بايستى بخزانه دولت درآيد و در كار نيرومندى كشور به كار رود بخزانه دشمن كشور ميرفت و مايه نيرومندى آنان ميشد . ديگرى اينكه اين كسان بروسيان گراييده زيردست ، بلكه بهتر گويم افزار دست آنان ميگرديدند كه بهر نادرستى و پستىشان توانستندى راند . پس از همه اينان چون خود را به كونسولخانه مىبستند و زورمند ميشدند و بهمسايگان و ديگران چيرگى مينمودند و از ستمگرى بازنمىايستادند ، و به پشتگرمى دشمنان همشهريان خود را لگدمال ميكردند ، و با اينهمه ستمگرى كسى جلوگيرى نميتوانست و زور صمد خان هم به آنان نميرسيد ، اين خود از يكسو مايه نوميدى ايرانيان مىگرديد و نيروهاى روانى آنان را در هم ميشكست و از يكسو توانگران ديگرى را بنام نگهدارى دارايى خودشان به پيروى كردن از ايشان و گراييدن بكونسولخانه واميداشت ، و نتيجه همه اينها آن ميشدى كه روسيان با دست پست‌نهادان آتش غيرت و مردانگى را در دلهاى آذربايجانيان فرونشانيده و در چند سال همگى آنان را زيرنگهدارى كشند و چنان باشد كه اگر روزى رسيد و خواستند آشكاره آذربايجان را از آن خود گردانند ديگر آوازى از هيچكس برنخيزد .\r\nكسى كه نديده چه خواهد دانست كه بسته يا در زيرنگهدارى روس بودن در آن روز چه معنى ميداشته و يكدسته پست‌نهاد به همين دستاويز چه چيرگى مينموده‌اند و چگونه گردن ميكشيده‌اند و چگونه درفش روس را بالاى در خانه خود مىافراشته‌اند ، و چگونه به كلمه زشت « اف » در آخر نام خود مىباليده‌اند ، و چون از يكى از ايشان دادخواهى ميشده و فراش از اداره بيگلربيگى يا از دادگاه به خواندن او مىآمده\r\n\r\n","description":"","footnote":"","page_name":" 581 ","page_number":601},
  {"content":"\r\n\r\n« حاجى آقا » يا « حاجى خان » با چه بيباكى و گردنكشى پاسخ ميداده : « بايد مرا از كونسولخانه بخواهند » .\r\nكار بجايى رسيد كه بسيارى از زمينداران كه بسته يا در زيرنگهدارى روسيان نبودند و نمىخواستند باشند ناگزير ميشدند ديه يا زمين خود را بيكى از آنان بفروشند و يا ببهاى كمى به اجاره سپارند و بدينسان نگهداشتن آن توانند . اين شيوه كهن روسيان بود كه در ايران و عراق و ديگر جاها از بستگان خود نگهدارى بيش از اندازه نشان دادندى و آنانرا بر ديگران چيره گردانيدندى و پيداست كه اين براى آن بوده كه همه مردم بسوى ايشان گرايند و بستگى آنان آرزو كنند ، و اكنون در آذربايجان آنشيوه و رفتار را سخت‌تر دنبال ميكردند .\r\nاكنون كه اينها را مينويسم فهرستى در جلوم باز است كه از كونسولخانه روس آنزمان بدست افتاده و در آن نامهاى يكصد و چهل و سه تن از توانگران بنام تبريز و مراغه را مىبينم كه ماليات بكونسولخانه ميپرداخته‌اند و چون بستگان خود روس را از آنان كه در زيرنگهدارى مىبوده‌اند جدا گردانيده ميبينيم تنها سى و نه تن از بستگان خودشان بوده و بازمانده همگى از ايرانيان بوده‌اند كه ماليات بدولت روس مىپرداخته‌اند . اگرچه ما پرده درى نميكنيم و در اينجا نامهاى آنانرا نميبريم ولى ميبايد دانست كه اين نه گناهيست كه چشم پوشيدنى باشد . يك توده كه با چنين نادرستىهايى دربارهء كشور خود بىپروايى نمايد و از نادرستان چشم پوشد آن را زندگى نسزاست . راست است كه همگى آنكسان در يك پايگاه نبوده‌اند و چنان كه گفتيم يكدسته از روى پست‌نهادى و تنها براى آنكه بهم‌ميهنان خود چيرگى نمايند و دست ستم باز كنند به آن برخاسته‌اند و پيشگام بوده‌اند و يكدسته ديگرى براى نگهدارى دارايى خود و جلوگيرى از چيرگى ديگران پيروى از ايشان كرده‌اند ، هرچه هست همه اينان گناهكار و روسياهند و بايد هريكى به اندازه گناه خود كيفر بينند . نادرستى بكشور و گراييدن بدشمن بىزينهار گناه كوچكى نيست كه بيم از دست رفتن دارايى بهانه آن باشد . مردان گردن‌فراز و آزاده در چنين هنگامى پرواى جان نكنند چه رسد به آنكه پرواى دارايى كنند . ميبايست اينان درس مردانگى از\r\n\r\n","description":"","footnote":"","page_name":" 582 ","page_number":602},
  {"content":"\r\n\r\nثقة الاسلام ياد گيرند كه يك نوشته را كه روسيان ازو ميخواستند مهر نكرد و مردانه با مرگ روبرو گرديد . از ستار خان ياد گيرند كه چون كونسول روس بيرق برايش برد نپذيرفت و از جنگ دست برنداشت . از ميرزا جهانگير خان و ملك المتكلمين و قاضى ارداقى ياد گيرند كه با آنكه درهاى سفارتخانه‌ها برويشان باز بود نرفتند و مردن را به آن برگزيدند . در شهرى كه ثقة الاسلام و ستار خان و ديگران آن مردانگيها را كرده بودند بسيار ناسزا بود كه كسانى به اين نامرديها برخيزند .\r\nشگفت اينستكه اينان چون گناهشان گفته نشده گمان گناهكارى به خود نميبرند و بيشترشان كه اكنون هستند و « اف » را « زاده » گردانيده‌اند چون گفتگو بميان آيد از ستار خان و مجاهدان بد گويند و آنانرا « اشرار » خوانند و در اين چند سال كه ما اين تاريخ را مينويسيم و كارهاى غيرتمندانه مجاهدان و ديگرانرا ارج‌شناسى مينماييم بارها شنيده‌ايم اينان در پشت سر خرده ميگيرند . در توده‌اى كه نيك و بد را پايه‌اى نيست چنين نادانيها كم نباشد .\r\nشگفت‌تر اينكه بيشتر اينان ديندارى مينمودند و كنون هم مينمايند و در آن روزها كه خود را بدامن ميلر و ودنسكى انداخته بودند بيشرمانه يكى از بهانه‌هاشان ديندارىشان بوده و چنان كه گفته‌ايم چه اينان و چه ملايان آشكاره امپراتور روس را پشتيبان اسلام ميناميدند و از خدا فيروزى براى او ميخواستند ، و اين خود نمونه‌ايست كه دين در نزد اينان بچه معنى مىباشد و چه حالى ميدارد . .\r\nبدينسان روزها ميگذشت ، صمد خان چون از دولت بريده و بار ديگر دست به خون آزاديخواهان آلوده بود بروسيان هرچه بيشتر بندگى مينمود ، و چون كونسول پيشين رفته و در اسفندماه كونسول نوينى بجاى او مىآمد صمد خان دستور داد بازارها را بستند و همگى به پيشواز رفتند و خود او با ديگر سران اداره و دربار كهن تا پل - آجى پيشواز كردند و در آنجا در چادرهاييكه زده بودند پذيرايى بسيار از او كردند و باشكوه فراوان او را به شهر آورده تا كونسولخانه رسانيدند . تا ديرزمانى گفتگوى اين پيشواز بر زبانها ميرفت و كسانى كه در آنجا بودند و رفتار صمد خان و ديگرانرا با كونسول نوين ديده بودند ، داستانها از پست‌نهادى آنان ميسرودند . كسانى كه گردن\r\n\r\n","description":"","footnote":"","page_name":" 583 ","page_number":603},
  {"content":"\r\n\r\nبجنبش آزاديخواهانه توده نگزارده و آن را كمى خود پنداشته بودند در برابر يك بيگانه چاپلوسى از اندازه ميگذرانيدند .\r\nدر همان روزها يكداستان اندوهگين ديگرى پيش آمد ، و آن گرفتن و دار زدن ميرزا رحيم برادر شادروان شيخ سليم بود . شيخ سليم را خوانندگان نيك ميشناسند و ما سرگذشت دار كشيده شدن او و رهايى يافتن برادرش آقا كريم را در جاى خود نوشته‌ايم اين ميرزا رحيم برادر ديگر ايشان ، و همچون شيخ سليم از دستاربندان مىبود كه بمنبر رفتى و وعظ سرودى ، و در جنبش مشروطه چون برادرش يكى از پيشروان بود اين نيز پا در ميان داشتى و در منبرها گاهى سخن از ستايش مشروطه و قانون گفتى ولى شناختگى بسيار پيدا نكرده و در شماره واعظان آزادى نبودى ، با اينهمه چون داستان ديماه 1290 پيش آمد و برادرش شيخ سليم دستگير شد او نيز به خود ترسيد و در جايى نهان گرديد ، و سپس از راهى كه ما نميدانيم از ايران بيرون رفته خود را بكربلا و نجف رسانيد و در آنجا نشيمن گرفت ، و زمانى در آنجا بود و ما نميدانيم كى و چگونه بايران بازگشت . گويا پس از درآمدن سپهدار كه گفتيم صمد خان دست از كشتار بازداشت و اندك ايمنى پديد آمد او نيز شنيده و به تبريز بازگشته . اينان بيش از همه آسيب زن و فرزنددارى را ميكشيدند ، بيچارگان پس از آنكه سالها در شورش پا در - ميان داشته و جانفشانيها كرده بودند چيزى اندوخته نميداشتند و چنان كه گفته‌ايم از اينرو بود كه در پيش‌آمد ديماه 1290 بيشتر مجاهدان و آزاديخواهان در شهر مانده و جان خود را به گزند انداختند و آنان كه رفتند در آن شهرهاى بيگانه همه اندوه خاندانهاى بينوا و بىسرپرست خود را مىخوردند و اينست ناگزير شده بازگشت ميكردند . بيچاره ميرزا رحيم نيز بسيار بيچيز ميبود و آنچه ما گمان ميبريم همان بيچيزى و سختى زندگى او را به تبريز كشانيده .\r\nهرچه هست در اين روزها كه صمد خان دوباره بخونريزى پرداخته و آزادى - خواهان را دنبال مىكرد او را هم دستگير كردند و بزندان سپردند ، و چون صمد خان از چندى پيش عدليه‌اى برپا كرده بود خواست آنان را بازپرس و رسيدگى كنند و چون عدليه در زيردست او بود و كاركنان آن همگى از بدخواهان مشروطه بودند\r\n\r\n","description":"","footnote":"","page_name":" 584 ","page_number":604},
  {"content":"\r\n\r\nنتيجه بازپرس و رسيدگى از پيش دانسته بود . بيچاره ميرزا رحيم پس از آنكه فشار و سختى از بازپرس ديد و سخنان زشت نيشدار شنيد « 1 » سرانجام بپاى دار در « قويون‌ميدانى » روانه شد و همچون برادرش و ديگران قربانى راه غيرت گرديد . من خود آويخته او را 57 - شادروان على مسيو با دو پسرش حسن حاجى خان\r\n\r\n\r\n","description":"","footnote":"\r\n( 1 ) از كسانى كه در بازپرس و داورى او دست داشته يكى فخر المعالى بوده كه سخنان زشت و نيشدارى ازو مىپرسيده و بيشتر به همين گناه بود كه پس از رفتن روسيان از تبريز فخر المعالى را كشتند و يكى دو تن ديگر را هم از شهر بيرون كردند . ولى كسان ديگرى هم در آن سياهكارى دست داشته‌اند كه بيكباره بىكيفر مانده‌اند و هنوز زنده‌اند .\r\n","page_name":" 585 ","page_number":605},
  {"content":"\r\n\r\nديدم ، از مغازه‌هاى مجيد الملك ميگذشتم مردم را ديدم بسوى قويون‌ميدانى ميروند و مىآيند ، و دانستم باز كسى را كشته‌اند و چون رفتم در كنار رود مردى را از دار آويزان ديدم و چون نيك نگريستم شناختم كه بيچاره ميرزا رحيم است .\r\nدر اين‌باره هم دولت در تهران و پترسبورگ با روسيان گفتگو كرد و از خونخوارى صمد خان رنجيدگى نمود و شگفت اينجاست كه روسيان از چگونگى ناآگاهى نشان دادند و آن را از گردن خود بازانداختند .\r\nاز چيزهاييكه بايد نوشت اينست كه صمد خان در اينميان سرگرم خانه ساختن مىبود . بدينسان كه نعمت‌آباد دو فرسنگى تبريز كه ييلاق كونسولگرى روس بود و صمد خان بخشى از آن را خريدارى كرده بود در آنجا كاخ باشكوهى براى خود ميساخت و آن را با فرشها و كاچالهاى گرانبها كه از راه چپاول و آدمكشى بدست آورده بود مىآراست و پيدا بود كه با همه سالخوردگى هنوز از جهان سير نيست و آرزوهاى دور و درازى در دل ميدارد .\r\n\r\n","description":"","footnote":"","page_name":" 586 ","page_number":606},
  {"content":"\r\n\r\n\r\nگفتار پنجم جنگ جهانگير اروپا و پيش‌آمدهاى ايران\r\nكنون بسرگذشت ايران در زمان جنگ جهانگير اروپا ميرسيم . در روزگار اين جنگ با اينكه ايران خود را بر كنار گرفت و بىيكسويى ( بيطرفى ) نمود در سايه ناتوانى دولت زيانهاى بسيار ديد و شمال و جنوب و شرق و غرب كشور ميدان تاخت و تاز سپاهيان خودى و بيگانه گرديد و رشته كارها بيشتر از هم گسيخت . بويژه در آذربايجان كه خونهاى بسيارى ريخته شد و بيدادگريهاى بسيار رخداد . اگرچه در ميان آن جنگ روسيان از خاك ايران بيرون رفتند و اين خود نتيجه بسيار نيكى بود ، ليكن گزندهايى كه كشور بويژه آذربايجان در چهار سال روزگار جنگ ديد آن نيز زيان بسيار بزرگى بود .\r\nما از خود آن جنگ سخن نخواهيم راند . از آن سخنان بسيار رانده و كتابهاى فراوان در پيرامونش نوشته‌اند . ما تنها اينرا ميگوييم كه اين جنگ يك پيش‌آمد ناگهانى نبود و از ديرزمان زمينه آن آماده گرديده و هميشه بيم رو دادنش ميرفت .\r\nاز ديرزمان دولتهاى بزرگ اروپا به دو دسته گرديده و انگليس و فرانسه و روس از يكسو ، و آلمان و اتريش و ايتاليا از سوى ديگر در برابر هم ايستاده و همواره كشاكشهاى سياسى باهم ميداشتند و در نهان و آشكار بآمادگى مىكوشيدند ، و اين ناگزير بخونريزى خواستى انجاميد . در آن هنگام گفتگو بسيار شده از اينكه كدام يكى از دولتها جنگ را ميخواست و آن را پيش آورد و هرسويى گناه را به گردن ديگرى انداخته ، ولى امروز رازهاى آنروزى بيرون افتاده و ما نيك ميدانيم كه دولتهاى بزرگ همگى\r\n\r\n","description":"","footnote":"","page_name":" 587 ","page_number":607},
  {"content":"\r\n\r\nخواستار جنگ مىبودند و هركدام سودى را براى خويش از پشت سر آن اميد مىداشت .\r\nچنان كه گفته‌ايم از چند ماه پيش در همه كشورها بسيج و آمادگى بيشتر شده و اين فهميده ميشد كه به زودى آتش جنگ سر خواهد كشيد و از هرسو پى بهانه مىگرديدند ، و سرانجام بهانه نيز پيدا شد كه كشته شدن آرشيدوك فرانز فرديناند وليعهد اتريش و همسر او باشد كه در روز ششم تيرماه 1293 ( 28 ژوئن 1914 ) در شهر سراجوا با دست يكتن از شورش‌خواهان سربى كشته گرديدند . چون اينداستان رخداد دولت اتريش التماتوم سختى بدولت سرب فرستاده چند چيز را از آن درخواست و پيدا بود كه بهانه‌اى براى جنگ مىباشد و به زودى آتش خونريزى در ميان آن دو دولت فروزان خواهد بود ، و چون دولت امپراتورى روس خود را پشتيبان توده‌هاى اسلاوى ميشمرد براى ياورى بسرب بآمادگى كوشيد و به بسيج پرداخت و آلمانها نيز هوادارى از اتريش كردند ، و انگليس و فرانسه هم به ياورى سرب برخاستند ، و ژاپن نيز باينان پيوست ، و پس از ديرى عثمانى هم با آلمان همدست گرديد .\r\nاينها چيزهاييست كه بارها نوشته شده و ما بيش از اين نياز نميداريم كه فهرست‌وار ماه و روز هريكى را بنويسيم : چنان كه گفتيم وليعهد اتريش روز ششم تيرماه كشته گرديد . پشت سر آن دولت اتريش بسرب التماتوم داد و چون نتيجه‌اى نشد در پنجم مرداد آگهى جنگى فرستاد . پس از آن آگهىهاى جنگى پياپى گرديده در نهم مرداد آلمان بروس ، و در دوازدهم آن آلمان بفرانسه و بلژيك ، و در سيزدهم آن انگليس بآلمان ، و در بيست و هفتم آن قرداغ باتريش ، در سى و يكم آن ژاپن بآلمان ، و پس از همه در پنجم آبان عثمانى به روس و همدستان او آگهى جنگ فرستاد .\r\nچنان كه گفتيم دولت ايران در اين جنگ بىيكسويى نمود و تا انجام آن نيز كه چهار سال كمابيش كشيد بر كنار ماند ، ليكن دو چيز با اين بركنارى نمىساخت و كار را بس دشوار ميگردانيد . يكى بودن روسيان در شهرهاى شمالى ايران كه اين خود بىيكسويى را بهم مىزد و بىگمان بود كه عثمانيانرا بايران خواهد كشيد ، بويژه\r\n\r\n","description":"","footnote":"","page_name":" 588 ","page_number":608},
  {"content":"\r\n\r\nبا نقشه‌اى كه آلمانيان درباره افغانستان و هندوستان داشتند و شورانيدن آنجا را مى - خواستند و ميبايست از ايران راه به آنجا باز كنند ، ديگرى اينكه زورگوييها و دژ - رفتاريهاى روسيان در هشت سال گذشته و همدستى انگليسيان با آنان دلهاى ايرانيانرا پر از كينه آنان گردانيده و اين از دشوارترين چيزها بود كه در اين هنگام شور و آشوب جهان آرام ايستند . بويژه با عنوان « اتحاد اسلام » كه از ساليان دراز پيدا شده و آوازه آن به گوش همگى ايرانيان رسيده و در اينهنگام ترانه آن با شور ديگرى سروده مىشد و انبوه ايرانيانرا تكان ميداد .\r\nبدتر از اينها آنكه اين دو چيز كه با بركنارى ايران نمىساخت خود آنها نيز آخشيج يكديگر مىبود و هريكى ايرانرا بسوى ديگر مىكشيد ، زيرا بودن روسيان در شمال ايران و چيرگى آنان و انگليسيان و اينكه ايرانرا تاب جنگ با آنان نبود چنين مىخواست كه ايران بسوى آنان گرايد و با بستن پيمانى و گرفتن پولها و افزارهايى بيرون رفتن روسيانرا از ايران و بهم زدن پيمان‌نامه 1907 و مانند اينها را شرط كند ، ولى دل‌آزردگى توده از روسيان و همدستان ايشان و گراييدنشان به عثمانى چنان مىخواست كه ايران بسوى آلمان گرايد و با آنان پيمانى بندد .\r\nپيداست كه اگر دولت توانا بودى اين توانستى كه بر هر دوى اينها فيروز درآيد و سياست بركنارى خود را پيش برد ، ولى افسوس كه چنين دولتى هم نبود و در چنين هنگام سختى هركابينه كه مىآمد جز چند ماهى نمىايستاد و بىآنكه كارى انجام دهد مىافتاد و اين شگفت كه بار ديگر همانكسان به روى كار مىآمدند و تنها به اين بس مى - كردند كه وزارتخانه خود را عوض كنند . نه آن ميتوانستند كه كارى كنند و نه اينكه خود را بكنارى كشند و ما كه اندكى از پس پرده‌ها آگاهيم نيك ميدانيم كه انگيزه اين رفتار ايشان چه بوده . از آنسوى توده چون بجنبشى برخاست و سردستگان و پيشروان از تهران و ديگر جاها بتكان آمدند جز درماندگى و كارندانى از خود نشان ندادند و به اندازه دهيك جنبش آغاز مشروطه فيروزى نيافتند .\r\nما براست ميداريم كه كار بسى سخت بوده و دشمنان ايران سالها كوشيده و دولت\r\n\r\n","description":"","footnote":"","page_name":" 589 ","page_number":609},
  {"content":"\r\n\r\nرا ناتوان گردانيده و رشته كارها را از هم گسلانيده بودند و چون كار را تا اينجا رسانيده بودند ديگر بيمى از ايران نميداشتند تا گردن بخواهشهاى آن بگزارند .\r\nدر چنين هنگام سختى كسانى توانند كار از پيش برند كه از خود گذشته و از روى جانفشانى بكوشش برخيزند . از كسانى كه در بند خود باشند همان برآيد كه از مردان ايران برآمده .\r\nاز اين كارها يك چيز دانسته شد ، و آن اينكه از يكدسته مردم پراكنده دل و سودجو هيچ‌كارى برنيايد و نتيجه تلاش و جست و خيز آنان جز رسوايى نباشد . هم دانسته شد كه يكتوده بايد خود نيك باشد تا بتواند از پيش‌آمدهاى جهان بهره‌مند گردد . براى يك توده پراكنده و آلوده از پيش‌آمدهاى جهان هيچ سودى نباشد و همه چيز بزيان ايشان پايان يابد .\r\nبارى چون جنگ جهانگير مىآغازيد در روزهاييكه اتريش بسرب التماتوم فرستاده و سراسر اروپا تكان خورده و هرزمان بيم جنگ مىرفت در ايران چون جشن تاجگزارى احمد شاه نزديك مىشد در سراسر كشور براى جشن آماده ميشدند و انگيزه‌اى در ميان بود كه ميخواستند آن را باشكوه گردانند . در سالهاى پسين كه روسيان چيرگى نموده و مجلس را بسته و رشته كارهاى ايرانرا از هم گسيخته بودند چنين ميخواستند در اينهنگام غيرت ايرانيگرى بيشتر نمايند و دلبستگى بيشتر نشان دهند و بدينسان شكست را درست گردانند . هرچه هست روز سه‌شنبه بيست و نهم تير ( 27 شعبان ) در سراسر ايران جشن باشكوهى برپا گرديد و سه روز چراغان و شادى بود ، در تبريز آزاديخواهان براى آنكه هستى خود را برخ روسيان و كاركنان آنان بكشند بجاى سه روز شش روز بازارها را چراغان كردند و صمد خان با همه ناخرسندى بجلوگيرى برنخاست و خود او نيز تلگراف « همايون باد » بدستينه « خانه‌زاد صمد سرباز مراغه شجاع الدوله » بدربار فرستاد .\r\nيگانه نتيجه اين تاجگزارى آن بود كه زمان نايب السلطنگى ناصر الملك بپايان آيد كه هم خود او آزاد گرديده به اروپا شتابد و هم ايران از زير بار منت‌هاى او بيرون آيد و سبكبار شود . يك مرد زودرنجى كه در چند سال روزگار نايب السلطنگى\r\n\r\n","description":"","footnote":"","page_name":" 590 ","page_number":610},
  {"content":"\r\n\r\nخود هيچ‌كار براى ايران جز همداستانى با دو همسايه و بستن دست و پاى مردم انجام نداد و با اينحال همواره ناخرسندى و دل‌آزردگى مينمود و هميشه از ايران گريزان ميبود ، در حالى كه جايگاه خود را بسيار ميخواست و دست از آن برنميداشت و هميشه رنجيدگى نشان ميداد .\r\nدر همانروزها جنگ اروپا سرگرفت و چنان كه گفتيم دولتها يكى پس از ديگرى بميدان كارزار آمدند . در چنين هنگامى كابينه علاء السلطنه هم سست گرديده و در كار افتادن مىبود و نتيجه آنشد كه در آخرهاى مردادماه مستوفى الممالك وزير جنگ همان كابينه بسروزيرى برگزيده شد و كسانى را هم از همان وزارت پيشگان برگزيده كابينه پديد آورد . از اين پس ما آمدن و رفتن كابينه‌ها را پياپى خواهيم ديد و اينست نبايد ارجى به آنها گزاريم و به شمردن يكايك وزيران كه همان كسان شناخته هميشگى خواهند بود پردازيم .\r\nنخستين كار اين كابينه برداشتن صمد خان از آذربايجان شد كه خود يك كار ارجدار و نيكى بود . زيرا چنان كه گفته‌ايم پس از آنكه در شهريورماه 1292 دستور انتخابات رسيد صمد خان آن را به كار نبست و بار ديگر از دولت بريده آشكاره نافرمانى نمود و براى آنكه چشم آزاديخواهان را بترساند داداش بك و ميرزا رحيم را كشت و با همه فشار تهران جلو انتخابات را گرفت و بيكبار خود را بدامن روسيان انداخته افزار دست ارلوف و ودنسكى گرديد بهترين نمونه از بيشرمى او نوشته‌هاى روزنامه توفيق بود كه هيچ گستاخى در برابر دولت دريغ نمىگفت . آرى پس از ديرى آن روزنامه از ميان رفت ولى بجاى آن « جريده اسلامى » برپا گرديد كه با دست ميرزا عليخان اديب خلوت از درباريان كهن نوشته مىشد و او نيز راه فكر و توفيق را مىپيمود .\r\nچنان كه گفتيم اين زمان در تبريز از آزاديخواهان نيز تكانى ديده مىشد و شنيدنيست كه روزنامه‌اى با ژلاتين بنام « انصاف » نهانى چاپ و پراكنده مىكردند و كاركنان صمد خان جايگاه آن را بدست نمىآوردند . پس از جشن تاجگزارى و آغازيدن\r\n\r\n","description":"","footnote":"","page_name":" 591 ","page_number":611},
  {"content":"\r\n\r\nجنگ اروپا اين تكان ديگر بيشتر نمودار بود . تو گفتيى مردم رهايى از فشار صمد خان را نزديك ميديدند .\r\nما از گفتگويى كه ميانه دولت با روسيان درباره برداشتن او رفته آگاهى نمى - داريم ولى اين ميدانيم كه روسيان از صمد خان به آسانى دست برنداشتندى و همانا در نتيجه پيش آمدن جنگ بوده كه خواهش دولت ايرانرا پذيرفته‌اند . زيرا پس از پيش‌آمد جنگ رفتار خود را اندكى بهتر گردانيده بدلجويى از دولت ايران مىكوشيدند . با اينهمه مىبينيم بيكبار اختيار بدولت ايران نسپرده و آن را در برگزيدن فرمانروايى براى آذربايجان آزاد نگزارده‌اند و نقيخان رشيد الملك ( يا سردار رشيد ) را كه هم از كاركنان ايشان بود و ما در پيش بارها نامش را برده‌ايم بجاى او پيشنهاد كرده‌اند و دولت ناگزير بوده بپذيرد . ولى چنين نهاده‌اند كه چنان كه در زمان صمد خان بود فرمانروايى بنام محمد حسن ميرزا باشد و نقيخان بعنوان جانشينى ( نايب الاياله ) به كار پردازد .\r\nپس از نيمه شهريور بود كه اين تلگرافها به تبريز رسيد و صمد خان پس از آنكه سيزده ماه با چيرگى و خونخوارى فرمان رانده و بدنامى و روسياهى تاريخى براى خود آماده كرده بود خواه و ناخواه از كار كناره گرفت و بخانه‌اى كه در نعمت‌آباد براى چنين روزى آماده كرده بوده روانه گرديد و شنيدنيست كه نه تنها او ايستادگى ننمود و فرمانبردارى نشان داد از علما و ديگر هواخواهان وى آوازى برنخاست و بلكه اينان پيش از ديگران رو بسوى تهران آوردند و با تلگراف شادمانى و فرمانبردارى نمودند و من براى نمونه بخشى از تلگراف مجتهد را كه بمستوفى الممالك فرستاده در اينجا مىآورم :\r\nدستخط تلگرافى . . . عز وصول بخشيد چنان كه اشاره فرموده بوديد اهل آذربايجان در دولتخواهى و شاه‌پرستى طاق ميباشند و اگر در اين چند سال كاملا اثر اين شيوه مرضيه بظهور نرسيده البته نزد اولياى دولت ابد مدت عذر ايشان معلوم و وضع مملكت كما ينبغى واضح و مشهور است علاوه بر اينكه تخصيص آذربايجان به اين موهبت عظمى مايه هزاران افتخار\r\n\r\n","description":"","footnote":"","page_name":" 592 ","page_number":612},
  {"content":"\r\n\r\nو تشكر است استخلاص اهالى از فشار و ضيق سابق حيات تازه بقالب روح ايشان داد . . . دعاگوى حقيقى حسن بن محمد باقر . »\r\nاز اينجا پيداست كه آن آوازهاى نافرمانى با دولت و آشوب و هياهو كه در ديگر هنگامها از اينان سرزدى خود از ديگران بودى . نقيخان رشته كارها را بدست گرفت ، ولى همه‌چيز بجاى خود ميبود و برگزيدن نمايندگان كه صمد خان جلو گرفته بود همچنان بازميماند و پيدا بود كه روسيان خرسندى نميدهند . هرچه هست مردم آزاد گرديده و ديگر بيم جان نمىرفت و آزاديخواهان جنبش و شور بيشتر مى - نمودند . روزنامهاى تهران آزادانه مىآمد و جريده اسلامى كه آخرين روزنامه صمد - خان بود ديگر نوشته نمىشد .\r\nصمد خان در نعمت‌آباد هم ماندن نتوانست و بر جان خود ترسيد و گويا روز يازدهم مهر بود كه به شهر آمده روانه تفليس گرديد . كونسول روس و ديگران تا پل آجى همراهش رفتند و از آنجا هم يكدسته سواره براى پاسبانى با وى فرستادند .\r\nچنان كه گفتيم دولت عثمانى در آبانماه پا بجنگ نهاد و نخست با روس زد و خورد آغاز كرد . اين پيش‌آمد در ايران تكان ديگرى پديد آورد و ناگزير بود كه آتش جنگ را تا بدرون ايران كشاند ، زيرا عثمانيان از آذربايجان و كردستان گرفته تا خوزستان و خليج فارس همسايه ايران ميبودند و در سراسر اين مرزها با سپاه روس و انگليس كه به خاك ايران درآمده بودند روبرو مىايستادند و هيچ چاره نبود كه بجنگ پردازند ، از اين گذشته مجاهدان تبريز كه در سال 1290 پس از جنگ با روس به خاك عثمانى پناهيده بودند بيشتر ايشان هنوز در آنجا مىزيستند و ناگزير بودند كه اين زمان داوطلبانه بر سر روسيان بيايند ، همچنين كسانى از ايشان كه در تهران و ديگر جاها ميزيستند بانديشه كينه‌خواهى تكانى به خود دهند . از اينها گذشته چنان كه گفتيم داستان اتحاد اسلام از سالها باز در ايران بگوشها برخورده و اين زمان در سايه همدردى ايرانيان با عثمانيان دوباره جنبشى بنام آن پديد آمده و در همه‌جا مردم را ميشورانيد . و اكنون پس از آنكه علماى عتبات فتواى جهاد دادند و خود نيز آماده\r\n\r\n","description":"","footnote":"","page_name":" 593 ","page_number":613},
  {"content":"\r\n\r\nهمراهى با سپاه عثمانى شدند ناگزير بود كه جنبشهايى در ايران بويژه در ميان ايلها پديد آورد .\r\nدر كردستان هنوز پيش از آنكه عثمانيان بجنگ درآيند جوش و جنبش ميان كردان پيدا شده و اين زمان به سختى آن مىافزود و در بسيار جاها كردان با دسته - هاى سپاه روس كه در خاك ايران ميبودند بزد و خورد مىپرداختند . نيز با آشوريان و ارمنيان كه در آن نزديكيها نشيمن ميداشتند بدشمنى و خونريزى بر مىخاستند .\r\nما همه اينها را در گفتارهاى آينده خواهيم نوشت ، و چون در اين تاريخ در همه‌جا بمجاهدان آذربايجان و به كارهاى ايشان ارج بيشتر گزارده‌ايم در اينجا در آخر گفتار بار ديگر به آنان پرداخته و حال بازماندگان ايشانرا كه اين زمان در استانبول و تهران و ديگر جاها ميبودند بازمينماييم :\r\nگفته‌ايم يكدسته از ايشان باستانبول كوچيدند و داستان ايشانرا نوشته‌ايم ، ولى از سرگذشت همگى آنان در استانبول تا اينهنگام آگاهى درستى نميداريم ، و تنها اين ميدانيم كه با سختى و تنگى روز مىگزارده‌اند و بسيارى از ايشان از راه داد و ستد و اين گونه كوششها روزى بدست مىآورده‌اند . تنها براى امير حشمت وزارت خارجه از تهران ماهى دوازده ليره مىرسانيده ، يكى از آنان كه آقاى نور اللّه يكانى باشد داستان خود را چنين ميگويد :\r\n« ما چون باستانبول رسيديم من چون پول كمى با خود ميداشتم براى آنكه بيكار نمانم با ميرزا غفار خان ( رنوزى ) همباز گرديده بدادوستد پرداختيم ، بدينسان كه از يك آبادى نزديكى ماست و ديگر خوراكها را خريده باستانبول بار مىكرديم .\r\nزمانى چنين مىبوديم تا در نتيجه پيش‌آمدى سرمايه را از دست داديم ، و چون در اين هنگام دولت عثمانى « مكتب پوليس » بازميكرد داوطلبانه به آنجا رفتيم . رخت و نشيمنگاه و ديگر چيزها را دولت ميداد ، و ما بايستى پول خوراك خود را پردازيم و چون ما نتوانستيم آن را پردازيم ناگزير شديم مدرسه را رها كنيم ، سپس دولت عثمانى آن را هم خود به گردن گرفت ، و ما مدرسه را بپايان رسانيديم و گواهىنامه گرفتيم ولى چون\r\n\r\n","description":"","footnote":"","page_name":" 594 ","page_number":614},
  {"content":"\r\n\r\nبسته ايران مىبوديم كار بما ندادند و ما باز بيكار شديم . در اين ميان يك چيز نيكى پيش آمد و آن اينكه چون در همان سال دولت عثمانى با دولت بالكان بجنگ برخاسته بود ابراهيم آقا با يكصد و پنجاه تن از مجاهدان آذربايجان داوطلبانه با سپاه عثمانى همراهى كرده و در كارزار دليرى و چابكى بسيار از خود نشانداده و نخستين سپاه اينان پا به شهر ادرنه نهاده بودند ، و دولت عثمانى بپاداش اين دليرى و جانفشانى دو ديه بلغارى كه كسانش گزارده و گريخته بودند باينان داده بود كه در آنجا با خوشى و آسودگى ميزيستند ، اينان چون از حال ما آگاه شدند كس فرستاده ما را بنزد خود خواندند و چون رفتيم برادرانه ما را پذيرفتند و در آنخوشى و آسودگى همباز خود گردانيدند و در اينجا بوديم تا جنگ با روس پيش آمد و ما بايران خواستيم آمد . »\r\nاينست نمونه‌اى از حال و زندگى آندسته ، و اينهنگام همه ايشان از استانبول آهنگ ايران كردند و ما آنانرا خواهيم ديد . اما ديگران كه در ايران مىبودند و بيشتر در تهران مىزيستند اين هنگام ستار خان بهمدستى هشترودى و ديگران نشستى برپا كرده و گفتگو از رفتن بآذربايجان و جنگيدن با روسيان ميكردند و خود ستار خان با آنكه زخم پايش بهبود نيافته و ناخوش ميزيست آماده سفر مىگرديد كه مرگش فرصت نداده ناگهان از ميان برد . با اينهمه كسانى از آقاى ميرزا حسين رشديه و حاجى پيشنماز و ملا على ضرغام و ديگران آهنگ آذربايجان كردند . نيز كربلايى حسين آقا فشنگچى كه تا اين هنگام در شهريار مىزيست بتهران آمده و او نيز آهنگ كردستان كرد .\r\nدر آذربايجان نيز آزاديخواهان و ديگران بتكان افزوده و به آمادگيهايى مى - كوشيدند و جنب و جوش روزبروز فزونتر ميگرديد . اينست روسيان بشمار سپاهيان خود افزوده و نگهدارى نيز بيشتر كرده بودند و در روزهاى نخست جنگ با عثمانى بود كه در تبريز بكونسولخانه اتريش و شهبندرى عثمانى ريخته كونسول و شهبندر را با كسان ديگر دستگير نمودند و چون بر سر كونسولخانه آلمان رفتند كونسول و زنش آگاهى يافته بكونسولگرى آمريكا گريختند ولى كسان بسيارى از آلمانيان و بستگان\r\n\r\n","description":"","footnote":"","page_name":" 595 ","page_number":615},
  {"content":"\r\n\r\nايشانرا گرفته با ديگر دستگيران بقفقاز فرستادند و در همه شهرهاى آذربايجان اين رفتار را كردند .\r\nچنان كه گفتيم يكى از پيش‌آمدهاى اينزمان مرگ ستار خان بود . اين مرد 58 - ستار خان\r\nدلير از زمانيكه داستان پارك اتابك پيش آمده بود در تهران در خانه خود مىنشست و با ماهانه‌اى كه از دولت ميگرفت زندگى بسر ميبرد ، و با آنكه در برابر دليرى و جانفشانى گردانه خود آن بدرفتاريرا از مردم ديده بود و در اين چند سال هنوز زخم\r\n\r\n","description":"","footnote":"","page_name":" 596 ","page_number":616},
  {"content":"\r\n\r\nپايش كار ميكرد ، و از آنسوى در تبريز روسيان خانه‌اش را تاراج و يك برادر و دو برادر زاده‌اش را بدار كشيدند با اينهمه گزندها باز خود را نشكسته و دل‌آزردگى از توده نمينمود و در پيش‌آمدها خاموش نمىنشست و در اين هنگام باز انديشه‌هايى را دنبال مىكرد و گمان مرگ درباره‌اش نميرفت تا در بيست و پنجم آبان ( 28 ذيحجه 1332 ) ناگهان حالش برگشته بدرود زندگى گفت .\r\nدولت ايران نوازش و ارجشناسى را كه از زنده او دريغ گفته بود از مرده‌اش دريغ نگفت و در روز پنجشنبه بيست و هفتم آبان جنازه او را بيرون آورده و با پاسدارى - هاى سپاهيانه كه در آن ژاندارم و قزاق و دسته‌هاى پياده و سواره بختيارى و شاگردان دبيرستانها همدست مىبودند و گروه انبوهى از آذربايجانيان و تهرانيان دنبال ايشان راه مىرفتند تا بخوابگاه جاويدانش رسانيدند و سپس با دستور دولت ختم باشكوهى برپا كردند .\r\nبدينسان نخستين سردار جنبش مشروطه از جهان رفت ، اينمرد درسى نخوانده و دانشى نيندوخته بود و گاهى هم كارهاى نسزنده ازو سرميزد ( چنان كه در سفر اردبيل بدرفتاريهايى با مردم كرد ) ولى خود مرد آراسته‌اى ، و چند خوى نيك را كه دليرى و مردانگى و فروتنى و پاكدرونى باشد به اندازه درست آنها دارا مىبود ، و در جانفشانيهاى پربهاى تاريخى كه در سال 1287 و 1288 در تبريز و آذربايجان كرد و يازده ماه در برابر سپاه محمد عليميرزا ايستاد آزمودگى جنگى و كاردانى در نگهدارى شهر و راه بردن مردم از خود نشان داد ، و گذشته از آنكه پس از شكستن همه و از ميان رفتن دستگاه مشروطه ، او تنها با ده بيست تن ايستادگى نمود و دوباره مشروطه را بايران بازگردانيد و لكه ننگى را كه از سستى و كارندانى آزاديخواهان تهران و شكست آنان از يكمشت قزاق لياخوف بدامن تاريخ ايران نشسته بود پاك گردانيد ، شهر تبريز را از افتادن بدست سواران تاراجگر رحيمخان و شجاع نظام ، و آزادىخواهان تبريز را از گرفتار شدن بچنگال محمد عليميرزا بازداشت و بدينسان جربزه خدادادى خود را در جاى بسيار نيكى به كار برد .\r\nدر اين زمان كه خويهاى ستوده بسيار بىارج گرديده و رشك و خودخواهى\r\n\r\n","description":"","footnote":"","page_name":" 597 ","page_number":617},
  {"content":"\r\n\r\nپرده به روى چشمها فروهشته به كسانى سخت است كه اين ستايشها را بشنوند . ولى ما از گفتن راستيها و از ارج گزاردن به خويهاى ستوده ناگزيريم .\r\nيكى از پيش‌آمدها كه مىبايد در اينجا ياد كنيم باز شدن مجلس سوم مىباشد كه روز شنبه سيزدهم آذرماه ( 16 محرم 1333 ) رخ داد .\r\nچنان كه گفتيم يكسال بيشتر بود كه به برگزيدن نمايندگان آغاز كرده بودند و چون اين هنگام زمينه آماده گرديده و از آنسوى در نتيجه پيش‌آمد جنگ و پيدايش شور و تكان در مردم دولت نه تنها باز شدن مجلس را زيان كار خود نميدانست آن را مايه سبكى بار خود مىشمرد و اين بود اين زمان باشكوه و شورى آن را بازگردانيد و خواهيم ديد كه اين مجلس نيز همچون مجلسهاى دوم و سوم با دشواريهايى روبرو گرديد . در اين مجلس آذربايجان نماينده نميداشت .\r\n\r\n","description":"","footnote":"","page_name":" 598 ","page_number":618},
  {"content":"\r\n\r\n\r\nگفتار ششم درآمدن عثمانيان به آذربايجان\r\nچنان كه گفتيم چون دولت عثمانى پا بجنگ نهاد در مرزهاى ايران در همه‌جا شور برخاست . زيرا از يكسو كردان بنام جهاد يا بآهنگ تاخت و تاراج سخت بشوريدند ، و از يكسو مجاهدان ايران در چند جا بجنگ و كوشش برخاستند . چنان كه امير حشمت و ياران او از مرز « بازرگان » به خاك ايران درآمده با روسيان به نبرد پرداختند و فشنگچى و همدستان او از سوى ساوجبلاغ بكوشش برخاستند . از يكسو نيز سپاهيان عثمانى در چندجا پا به خاك ايران گزاردند . در پيرامون ارومى آشوب بيش از ديگر جاها بود و در چهار سال زمان جنگ جهانگير اين شهر بيش از همه شهرهاى ايران آسيب يافت .\r\nدر پيرامون ارومى گذشته از داستان روس و عثمانى كردان و آسوريان مايه گرفتارى ديگرى بودند . كردان بتاخت و تاراج خو كرده هميشه چشم به راه فرصتى مىنشستند كه بيرون ريزند و هرآبادى كه بجلوشان آمد تاراج كنند . آسوريان نيز كه از ساليان دراز در زيردست مسيونرهاى آمريكا و فرانسه كينه مسلمانان را در دل گرفته و پس از آمدن روسيان بايران خود را بايشان بسته بودند براى رسانيدن هرگونه گزند و آسيب بايرانيان آماده مىايستادند و اين هنگام روسيان تفنگ و افزار جنگ به آنان داده بودند .\r\nدر مهرماه كه هنوز عثمانى بجنگ در نيامده بود كردان رشته ايمنى را گسستند و روز هشتم آبانماه بود كه دسته‌هاى انبوهى از ايشان ناگهان از كوههاى خود سرازير شده و از مرز ايران گذشته و بآباديهاى خاك ايران ريختند و بىآنكه\r\n\r\n","description":"","footnote":"","page_name":" 599 ","page_number":619},
  {"content":"\r\n\r\nجدايى در ميان سنى و شيعى و مسلمان و آسورى گزارنده ده ديه را تاراج كرده و از كشتار نيز دست بازنداشتند . آسيب‌ديدگان پريشان و نالان به شهر ارومى ريختند و كردان تا ديرى در آن پيرامون چيره بودند تا روسيان سپاه فرستادند و با خونريزى بسيار بيرونشان كردند . چنان كه روسيان ميگفتند در ميان كشتگان كسانى را از سپاه عثمانى ديده بودند .\r\nدر اينميان دولت ايران با روس و عثمانى بگفتگو پرداخته از روسيان خواست كه سپاه خود را از شهرهاى ايران بازخواهند و بهانه بدست ديگران ندهند ، و از عثمانى خواهش كرد كه از آشوب كردان و گرد آمدن سپاهيان در سر مرز ايران جلو گيرند . اينان پاسخ داده گفتند اگر روسيان سپاه خود را از آذربايجان بازگردانند ما خواهش دولت ايرانرا بخشنودى خواهيم پذيرفت . ولى روسيان بهانه آورده چنين گفتند : ما سپاه خود را از آذربايجان بازگردانيده‌ايم و جز دسته‌هاى اندكى در آنجا نمانده و آنها نيز براى نگاهدارى بستگان خودمان ميباشند .\r\nبدينسان خواهشهاى دولت بىنتيجه گرديد ، و عثمانيان كار خود را دنبال كردند و روسيان نيز نيروى تازه ديگرى از سواره و پياده و توپخانه بآذربايجان آوردند و در چندجا كه تبريز و خوى و ديلمان و ارومى باشد جايگاه خود را استوار گردانيدند و بمراغه و ماكو و ساوجبلاغ نيز دسته‌هايى را فرستادند . فرماندهى اين دسته با ژنرال چرنوزوبف بود .\r\nدر اينميان عثمانيان بجنگ برخاستند و در ميان ايشان با روسيان ميدان كارزارى كه از بالاى قفقاز گرفته تا آخر آذربايجان ميرسيد بازگرديد و در سراسر اين ميدان عثمانيان بتاخت و پيشرفت پرداختند . در آذربايجان چنان كه گفتيم جنگ از دوجا آغاز شد كه يكى از مرز بازرگان و از سوى ارومى و ديگرى از مرز بانه و سوى ساوجبلاغ بود ، و در هردو جا پيشگام مجاهدان ايران و كردان بودند و سپاهيان عثمانى از پشت رسيدند . جنگ بازرگان و آنسوى را از زبان خود امير حشمت « 1 » مىآوريم . چنين ميگويد .\r\n\r\n\r\n","description":"","footnote":"\r\n( 1 ) آقاى ابو الحسن نيسارى كه اكنون در تهران مىنشيند .\r\n","page_name":" 600 ","page_number":620},
  {"content":"\r\n\r\n« من با همراهان خودم كه حاجى ميرزا آقا بلورى و ميرزا نور اللّه خان يكانى و هاشم خان و نصرت اللّه خان و فارس الملك و ديگران تا دويست تن بودند بر واندوز رسيديم و چون مىخواستيم بروسيان شبيخون زنيم شبانه از مرز بازرگان به خاك ايران درآمديم و بر سر روسيان تاختيم و در جنگى كه رو داد روسيان شكست خوردند و پس نشستند .\r\nدر اينجا بود كه دسته‌هاى بزرگى از كردان بما پيوستند و شماره ما بسيار شد ، و ما دوباره روسيانرا دنبال كرديم و در موانه بار ديگر جنگ رخ داد و روسيان دو شبانه روز ايستادگى نمودند و از دو سو بسيارى كشته گرديد . در اينجا نيز ما فيروز درآمديم و روسيان پس نشستند . در موانه آسوريان و ارمنيان مسلمانانرا كشتار كرده بر بچه‌ها و زنها نيز نبخشوده بودند و نمايش بس دلگدازى پديدار بود . از اينجا ما نيز گفتيم هركه را از آنان پيدا كرديم زنده نگزاريم . از موانه باز به پيشرفت پرداختيم و در سه فرسخى آنجا تپه‌هايى را روسيان سنگر كرده بودند و ما چون رسيديم دوباره جنگ آغاز گرديد ، در اينجا شماره ما به دو هزار ميرسيد و در اين جنگها كه رخ ميداد مجاهدان بويژه چند تن از ايشان كه يكانى و فارس و نصرت باشند - دليرى بسيار نشان ميدادند در اينجا نيز دو شبانه روز جنگيديم و باز روسيان شكست خوردند و تا ابهر كه جاى سخت و ميان دره است و از آنجا تا ارومى دو فرسخ بيش نيست پس نشستند .\r\nجنگ چهارم در ابهر رو داد و در اينجا هم ما فيروز آمديم . روسيان خود را به شهر رسانيده به يارى اعتماد الدوله و ديگر هواداران خود شهر را استوار كرده بايستادگى پرداختند و در اينميان جودت بيك والى وان با رشيد بيك چركس از سركردگان بنام ترك با دسته سپاه عثمانى رسيدند و در گرد شهر فرود آمدند و ما چون ديديم انديشه‌هاى ديگر در سر ايشانست و چنين ميخواهند كه شهر را بنام دولت خود بگشايند از اين بدخواهى سخت رنجيديم و ديگر نمانده از آنجا دور شديم . من با دسته‌اى از راه موصل ببغداد رفتيم و از آنجا بتهران آمدم . ولى بلورى با چند كس به نزد عثمانيان رفت . پس از ما جودت بيك و رشيد بيك تا ديرى در كنار شهر مىبودند ولى كارى از پيش نبردند و از روسيان شكست خورده بازگشتند » .\r\nاين پيش‌آمد ارومى و پيرامونهايش بود . اين داستان در آذرماه پيش آمد و\r\n\r\n","description":"","footnote":"","page_name":" 601 ","page_number":621},
  {"content":"\r\n\r\nشكست عثمانيان و بازگشت ايشان در هفتم ديماه بود . اما از سوى بانه و ساوجبلاغ چنان كه گفتيم از آنجا نيز فشنگچى و ديگر مجاهدان آذربايجان با همدستى كردان با روسيان زد و خورد مىكردند و در اين ميان سپاه عثمانى نيز رسيد . روسيان براى جلوگيرى از آنها صمد خان را از تفليس آوردند تا با دست او سپاهى از ايران پديد آورند .\r\nصمد خان روز چهارم آذرماه ناگهان با اتومبيل به تبريز درآمده در كونسولگرى روس پياده گرديد و همانروز يا فرداى آن روانه مراغه شده در آنجا بگرد آوردن سواره و پياده كوشيد و چون بسيارى از سران مراغه و سراب و آن پيرامونها هوادار وى بودند در اندك زمانى دسته‌هاى بزرگى فراهم گردانيد و از اينسوى روسيان سالدات و قزاق به يارى او فرستادند و توپ و قورخانه نيز رسانيدند و بدينسان در نزديكيهاى مياندوآب لشگرگاه ساختند و در برابر مجاهدان ايران و سپاه عثمانى كه از سوى ساوجبلاغ پيش مىآمدند ايستادند . از آنسوى نخست نامه‌اى بصمد خان نوشته به او پند دادند و بسوى خود خواندند و چون نتيجه نداد ناگزير پيش آمدند و در آخرهاى آذرماه بود كه دو سپاه بهم رسيدند و بجنگ پرداختند . چنان كه گفته ميشد صمد خان و روسيان نزديك به چهار هزار تن سپاه و ده دستگاه توپ با خود ميداشتند با اينهمه چون كارزار آغازيد چند ساعت بيشتر نكشيد كه شكست خوردند و پس از آنكه بسيارى از ايشان كشته گرديد توپها را نهاده روى بگريز نهادند . از كسانى كه كشته گرديدند يكى كونسول روس در ساوجبلاغ بود . صمد خان جان بدر برده و خود را به تبريز رسانيد .\r\nاز آنسوى چون آگاهى از شكست ايشان بمياندوآب رسيد مردم از ترس آزار و گزند كردان خانه‌هاى خود را رها كرده با پاى پياده رو بتبريز آوردند و دسته انبوهى از زنان و فرزندان خود را برود جغاتو انداختند و چون بيرون آمدن نتوانستند همگى نابود شدند و كردان از پشت سر رسيده مياندوآب را تاراج كردند و چيزى بازنگزاردند بدينسان مياندوآب از شومى صمد خان و روسيان گزند بسيار ديد .\r\nفردا عثمانيان و مجاهدان آهنگ مراغه كردند و چون مردم اينشهر به پيشواز درآمده و خود راهنماى سپاه شده بودند در اينجا از تاراج جلوگيرى و تنها به بيست\r\n\r\n","description":"","footnote":"","page_name":" 602 ","page_number":622},
  {"content":"\r\n\r\nهزار تومان كه بنام « اعانه » از مردم گرفتند بس كردند . نيز خانه‌هاى صمد خان و برادرش سردار مؤيد و ذكريا تاجرباشى و پرويز خان سرهنگ ( خود او در جنگ كشته شده بود ) و چند خانه ديگر را آتش زدند و سردار مكرى و بهادر السلطنه چار - دولى را كه گرفته بودند بكشتند . نيز قورخانه و افزار جنگ كه صمد خان و روسيان در آنجا گزارده بودند بدست ايشان افتاد . « 1 »\r\nدرباره جنگ مياندوآب تلگراف عثمانى كه به تهران رسيده چنين ميگويد :\r\n« عساكر عثمانى باتفاق عشاير ايرانى سمت شرقى ساوجبلاغ در موقع مياندوآب به چهار هزار عسكر روس كه داراى ده عراده توپ بوده‌اند باالتصادف داخل محاربه شده و دشمن با جاگزاردن متجاوز از دو هزار مقتول و مجروح و مقدار عظيم توپ و تفنك و قورخانه فرار نموده‌اند » .\r\nتا چندى عثمانيان در مراغه و روسيان در تبريز مىنشستند و جز اين گمان نمى - رفت كه بار ديگر جنگ رو دهد ، ولى در اينميان در قفقاز در نبردگاه « سارى قميش » عثمانيان فيروز گرديده و پيشرفت بسيارى كرده بودند و روسيان در آنجا پس مىنشستند و اينست بدسته‌هاى آذربايجان نيز دستور پس‌نشينى دادند تا گردشان فروگرفته نشود و نخست در يازدهم و دوازدهم ديماه ارومى و آن پيرامونها را تهى كردند و چون آن داستان دلگداز ديگرى دارد ما جداگانه ياد خواهيم كرد ، و سپس در هيجدهم يا نوزدهم آنماه از تبريز بيرون رفتند و كونسولهاى روس و انگليس و همه بستگان ايشان و يكدسته از ارمنيان و بسيارى از ملايان و ديگر هواداران روس با ايشان همراهى نموده با شتاب شهر را رها كردند . صمد خان كه پس از شكست مياندوآب به تبريز باز گشته بود او نيز شتاب‌زده بيرون رفت « 2 » .\r\nشهرحال بس شگفتى داشت و پس از پنجسال اندوه و خوارى نخستين‌بار بود كه يك شور و شادى در مردم ديده ميشد . سپاه روس و بيرون رفتن از تبريز ؟ ! . چيزى\r\n\r\n\r\n","description":"","footnote":"\r\n( 1 ) اين بخش از آگهىها از روى يادداشتى است كه حاجى ميرزا حسن شكوهى مراغه‌اى كرده .\r\nشادروان شكوهى خود از پيشروان آزاديخواهى بود و از دست صمد خان گزند بسيار ديد و ما در جاى خود نام و سرگذشت او را نياورده‌ايم .\r\n( 2 ) همين رفتن بود كه ديگر بازنگشت . بدينسان كه در تفليس گرفتار سرطان گرديده و با سختى جان داد و برادرزاده‌اش از ايران رفت و مرده او را بمراغه آورد و به خاك سپرد .\r\n","page_name":" 603 ","page_number":623},
  {"content":"\r\n\r\nبود كه هيچگاه گمان نرفتى ، و چون در اين هنگام مجاهدان تبريز و دسته‌هاى كرد و عثمانى از مراغه بيرون آمده و آهنگ شهر كرده بودند و مردم آن را شنيده و گريختن روسيانرا از رهگذر آن مىشماردند و از انگيزه درست كارآگاهى در ميان نبود ، از اينرو روسيانرا براى هميشه رفته مىپنداشتند و گمان بازگشت نميبردند ، و همچون كسانى كه از زندان بيرون آمده باشند بهمديگر مژده داده شادمانى مينمودند .\r\nفرداى آن روز مجاهدان با يكدسته عثمانيان به شهر خواستندى آمد . مردم تا سردرود به پيشواز شتافتند . نقيخان نايب الاياله و ديگران نيز همه پيشواز كردند .\r\nفرمانده ايندسته احمد مختار شمخال بود و از مجاهدان بلورى و فشنگچى با وى بودند .\r\nفرداى آن روز كونسولگرىهاى آلمان و اتريش و عثمانى را باز كردند و بار ديگر جشن باشكوهى برپا گرديد ، چند روز ديگر بازمانده دسته‌هاى عثمانى با اركان حرب به شهر ميرسيدند . ايشانرا هم باشكوه پيشواز كردند . بستگان روس و انگليس و هواداران ايشان كه گريخته بودند سردستگان در خانه آنان نشيمن گرفتند و كاخى را كه صمد خان در نعمت‌آباد ساخته بود و با فرش و كاچال گرانبها آراسته بود با سراى كونسولخانه در آنديه تاراج و ويران كردند .\r\nروسيان تا نزديكيهاى مرند پس كشيده و در آنجا لشگرگاه زده و مىنشستند و عثمانيان در برابر آنان در صوفيان سپاه ميداشتند . دو هفته بدينسان گذشت و جنگى رو نداد ، ولى چون روسيان در قفقاز شكست خود را درست گردانيدند و بعثمانيان فيروز درآمدند بچرنوزوبف فرمان دادند كه در آذربايجان نيز به جاهاى خود بازگردند ، و اين بود در بيست و سوم ديماه بجنگ برخاستند و آنانرا از صوفيان بيرون راندند و فردا نيز در سوالان جنگ سختى كرده و در آنجا نيز فيروز درآمدند . اين آگاهى چون به تبريز رسيد عثمانيان درنگ نكرده و بشتاب شهر را رها كردند و از راهى كه آمده بودند ببازگشت پرداختند و در راه چون پراكنده ميرفتند صمصام السلطنه چاردولى و ديگران از كشتن بازنايستادند . روز بيست و پنجم ديماه روسيان دوباره به شهر باز - گشتند و كسانى كه با آنان رفته بودند نيز بازگشتند و اين‌بار بسيارى از آزاديخواهان و ديگران از شهر گريخته يا پنهان گرديدند .\r\n\r\n","description":"","footnote":"","page_name":" 604 ","page_number":624},
  {"content":"\r\n\r\nكردان و عثمانيان كه گريخته بودند در ساوجبلاغ گرد آمدند و آنجا را كانونى براى كارهاى خود گرفتند . روسيان نيز از تبريز و اين پيرامونها بيشتر نرفته و در پيرامونهاى مراغه و مياندوآب صمصام چاردولى را در برابر عثمانيان گماردند و به او پول و افزار جنگ دادند .\r\nاما داستان دلگداز ارومى ( يا رضاييه كنونى ) كه گفتيم جداگانه خواهيم نوشت چنان كه گفتيم روز يازدهم ديماه بود كه روسيان ناگهان بتهى كردن آنجا پرداختند و يكدسته از سپاهيان ايشان شهر را رها كرده رو بسوى مرز پس‌نشينى كردند . فردا دوازدهم نيز بازمانده سپاهيان بيرون رفتند . ولى اين پس‌نشينى آنان با يك پيش‌آمد ديگرى توام بود كه آن كوچيدن آسوريان و ارمنيان باشد . زيرا اينان كه خود را بروسيان بسته و به پشتگرمى از آنان با هم‌ميهنان خود بدرفتارى كرده و در چند ماه آخر دست بخونريزى و تاراج نيز باز كرده بودند ، در اينهنگام بر جان خود ترسيده جاى ايستادن نميديدند ، و اين بود همين كه از آهنگ ناگهانى روسيان آگاه شدند سخت بهم درآمدند و با آنكه هنگام زمستان بود بسيارى از ايشان چاره جز همراه شدن با روسيان و كوچيدن از ايران نديدند ، و اين بود با شتاب به كار برخاسته و زندگى خود را بهمزده و آنچه توانستند برد برداشته و آنچه نتوانستند بازگزاشته و نزديك بده هزار تن از ايشان از مرد و زن و بچه از خود شهر و از آباديهاى بيرون به راه افتادند ، و چون بسيارى از ايشان عرابه و چهارپا براى سوار شدن نداشتند به روى برفها و در توى گلها پياده راه مىرفتند و گاهى خوراك نيز نمىيافتند ، در ميان راه زنان و بچگان آسيب فراوان ديدند و بسيارى از ايشان تاب نياورده از پا افتادند . در لجنزارها بسيارى از چهارپايان نابود شدند . اينست آنچه ما « دلگداز » مىناميم . مردانشان كيفر خود را مىيافتند ، كسانى كه هزار سال در كشورى آسوده زيسته و با همه جدايى در كيش هرگونه مهربانى از مردم ديده بودند چه سزيدى كه نمك‌ناشناسى نمايند ، و همين كه پاى بيگانگان بكشور رسيد به آنان گرايند و با هم‌ميهنان خود بدخواهى نمايند و بدلخواه بيگانگان تفنگ بدست گرفته خون مردم ريزند ؟ ! . بچنين كسانى\r\n\r\n","description":"","footnote":"","page_name":" 605 ","page_number":625},
  {"content":"\r\n\r\nكيفر سختى بايستى و آنچه ميديدند و مىكشيدند كم بوده و آنچه دل مرا به درد ميآورد حال زنان و كودكانست كه گناهى نميداشتند .\r\nاين درباره آسوريانست ، ارمنيان در اين جنگ بسوى فرانسه و انگليس گراييده و كميته داشناكسيون در نهان پيمانى با آنها بسته بوده ، ما نيز ايرادى نمىگيريم و سخن ما در دشمنى است كه با ايرانيان مىنمودند . كسانى كه قرنها در ايران زيسته و از همه خوشيها و آسودگيها بهره‌مند شده بودند بدلخواه بيگانگان با هم‌ميهنان خود دشمنى نشان ميدادند . آندليرانى كه چند سال پيش در شورش آزادىخواهى ايران همدوش ايرانيان جانفشانىها نموده بودند اكنون بجاى آن بدخواهىها با مردم مينمودند .\r\nچنان كه گفتيم پس‌نشينى روسيان ناگهانى بود ، از اينرو همگى مسيحيان آگاه نشدند و اگر شدند فرصت سفر نداشتند و از 45000 تن كمابيش كه شماره آنان در آن پيرامونها بوده تنها ده هزار تن يا كمتر با روسيان همراهى توانستند و ديگران كه بازماندند همين كه از چگونگى آگاه شدند و از آنسوى آمدن كردان و تركان را مىشنيدند در روستاها خانه‌هاى خود را گزارده و با آنچه توانستند همراه آوردن از گاو و گوسفند و كاچال و خوراك رو به شهر نهادند و بباغ بيمارستان آمريكاييان درآمده و يا بسراى مسيونرهاى فرانسه پناهنده شدند . تنها دو ديه گوك‌تپه و گلپاشان تهى نشد كه داستان آنها را خواهيم ديد .\r\nايرانيان در اين هنگام نيز از دستگيرى و مهربانى بازنايستادند و بسيارى از ايشانرا چه در شهر و چه در روستاها بخانه‌هاى خود آورده و بنگهدارى كوشيدند و در سلماس با ارمنيان همين رفتار را كردند . ما بيشتر اين آگاهيها را از روى نوشته‌هاى مسيحيان مىآوريم و همين را خود ايشان نوشته‌اند « 1 » .\r\nهمين كه رفتن روسيان دانسته شد سپاه عثمانى كه در نزديكىها بودند رو بارومى\r\n\r\n\r\n","description":"","footnote":"\r\n( 1 ) پس از بازگشت روسيان بارومى ( رضاييه ) مسيو نيكتين نامى كونسول روس دفترچه‌اى بانگليسى بچاپ رسانيده و پراكنده گردانيده كه در آن گفتارهايى از دكتر پاكارد امريكايى و از فيليب پرايس نماينده روزنامه مانچستر گارديان و از پول شيمون نامى گرد آورده شده . اين آگاهيها بيشتر از روى آن گفتارهاست .\r\n","page_name":" 606 ","page_number":626},
  {"content":"\r\n\r\nآوردند و پيشاپيش آنان كردان با انبوهى ( سى هزار تن نوشته‌اند ) از كوهستان فرود آمده و دسته‌اى از آنان در روستاها پراكنده شده و بتاخت و تاراج پرداختند و يك دسته بزرگى رو به شهر آوردند و دو روز پس از رفتن روسيان بود كه به ارومى رسيدند و چون اعتماد الدوله حكمران آنجا از همدستان صمد خان بوده و در زمان حكمرانى خود بدلخواه روسيان رفتار كرده و خونهاى بيگناهانرا ريخته و در اينهنگام همراه روسيان بيرون رفته بود . و كسى براى نگهدارى شهر و جلوگيرى از كردان نبود بى - آنكه جنگى روى دهد بدرون آمدند و دست بتاراج گشاده و دو روز و دو شب بازار تاراج و آشوب را گرم داشتند تا از پشت سر رشيد بيك فرمانده عثمانى با سپاه خود رسيد و از تاراج و آشوب جلوگيرى كرد و چند تن از كردان را با تير كشت .\r\nتا چند روز كه رشيد بيك در شهر بود آرامش رويداد و مردم چه مسيحى و چه مسلمان آسوده بودند ولى چون روسيان پيش از پس‌نشينى خود خوى را گرفته و در آنجا سپاه ميداشتند رشيد بيك با دسته‌هاى خود بجلو آنان رفت و در سلماس لشگرگاه ساخت و در شهر رشته كارها بدست نورى بيك و راغب بيك كه دو تن از سركردگان بدرفتار عثمانى بودند افتاده اينان دست ستم باز كرده بمسيحيان سختگيرى بىاندازه نمودند . ارشد همايون سرشهربانى تا ميتوانست بنگهدارى مردم ميكوشيد . مسيحيان خشنودى بسيار ازو نموده‌اند ولى از راغب بيك و از مجد السلطنه كه بعثمانيان پيوسته و دسته‌اى از مجاهدانرا بر سر خود ميداشت و از قوچعليخان و ديگران بسيار ناليده و داستانهايى نوشته‌اند كه نتوان به آسانى باور كرد . ما نميدانيم اين داستانها تا چه اندازه درست است ولى براى آنكه بىيكسويى نماييم آنها را ميآوريم .\r\nمينويسند در گوك‌تپه دو هزار تن از آسوريان از اين ديه و از آن ديه گرد آمده بودند كه زنان و فرزندان بكليسا پناهنده شده و مردان با تفنگ در پشت‌بام پاسبانى مينمودند ، كردان گرد آنجا را فراگرفتند و در ميانه زدوخورد برخاست و چون كردان انبوه بودند مسيحيان مرگ را در پيش چشم ميديدند و نوميدانه مى - كوشيدند . ليكن در اين ميان دكتر پاكارد امريكايى كه با دو سه تن همراه از شهر بيرون رفته بوده از چگونگى آگاه گرديد و بجان خود نترسيده آهنگ آنجا كرد\r\n\r\n","description":"","footnote":"","page_name":" 607 ","page_number":627},
  {"content":"\r\n\r\nو در سايه آشنايى و دوستى كه با برخى از سران كرد ميداشت توانست جلو جنگ را بگيرد و به درون ديه رفته و مسيحيان را ديده و آنانرا بدست برداشتن از جنگ و دادن تفنگ و فشنگ و بيرون آمدن از ديه واداشت و همه را همراه خود به شهر آورد و جان دو هزار تن را بازخريد .\r\nاين داستان در روزهاى نخست در آمدن كردان بود . سىواند روز پس از آن در خود شهر داستان ديگرى رخداد . بدينسان كه شصت تن از سرشناسان آسورى را كه از سراى مسيونرهاى فرانسه بيرون كشيده و بند كرده بودند روز دوم اسفند ( 22 فوريه ) شبانه به بيرون شهر بردند و همه را تيرباران كردند . تنها يكتن از آنان از مرگ رها گرديد كه با زخميكه ميداشت شبانه خود را به مسيحيان رسانيد و چگونگى را بازگفت .\r\nدو روز پس از آن داستان گلپاشان رو داد . اين ديه كه آبادى آسورىنشين بزرگى بود چون تركان با رومى درآمدند آسوريان نماينده فرستاده و براى خود زينهار گرفتند و چند تن سپاه عثمانى را با خود بديه بردند و بدينسان آسوده ميزيستند تا اينهنگام شبانه قوچعليخان با دسته‌اى از مجاهدان به آنجا رسيدند و بنام ميهمانى در خانه‌ها فرود آمدند . ولى چون خوردند و آشاميدند از توانگران پانزده هزار تومان پول طلبيدند و چون ايشان نتوانستند اين اندازه پول گرد آورند چهل و پنج تن را گرفته و شبانه بيرون برده و تيرباران كردند . از اينان نيز چند تن رها شده و چگونگى را آگاهى دادند .\r\nاينهاست آنچه فيليپ پرايس خبرنگار مانچستر گارديان و ديگران نوشته‌اند و ما نيز آورديم « 1 » . در اينزمان در سراى بيمارستان آمريكايى بيست هزار تن از\r\n\r\n\r\n","description":"","footnote":"\r\n( 1 ) پول شيمون نامى كه در تابستان سال 1294 بنام نمايندگى از مارشيمون رئيس آسوريان در لندن بود اين داستانها را با گزافه‌هاى بيشترى در روزنامه‌هاى انگليس پراكنده نموده و دروغگويى را تا آنجا رسانيده كه نوشته در گوگ‌تپه كردان چند تن را آتش زده بسوزانيدند . در جاييكه داستان گوگ‌تپه را هم دكتر پاكارد و هم فيليپ پرايس نوشته‌اند و آنان از چنين كارى هرگز نام نمىبرند . داستان تاراج كردن آسوريان و آدم كشتن جلوها را كه فيليپ پرايس نوشته و در روزنامه چاپ شده اين پول شيمون به آن ايراد گرفته و گفته آسوريان چون پيروان مسيحند نتوانند دست بتاراج باز كنند و ما خواهيم ديد كه پيروان مسيح چه سياهكاريهايى كرده‌اند . رفتن پول شيمون بلندن براى همين بوده كه با اين دروغها اروپاييان را بدشمنى ايرانيان برانگيزد .\r\n","page_name":" 608 ","page_number":628},
  {"content":"\r\n\r\nگريختگان زيست مىكردند و چون جا بسيار تنك شده و خوراك نيز كم يافته مىشد كم‌كم بيماريها از تيفوييد و مانند آن در ميان ايشان پديد آمد و آمريكاييان جلوگيرى نتوانستند و از ايشان به شهر نيز رسيد و چه مسلمان و چه آسورى خانواده‌ها را فرا گرفت و انبوهى را بكشت . فيليپ پرايس مىنويسد : تنها از مسيحيان پنجهزار تن مردند و پيداست كه از مسلمانان چند برابر نابود شدند .\r\nاينهاست بخشى از گزند و آسيبى كه شهر قشنگ ارومى ( رضاييه كنونى ) از رهگذر جنگ جهانگير مىيافت و خواهيم ديد كه چه گزندها و آسيبهاى ديگر در پى بوده .\r\nدر اينهنگام دولت ايران فرصت يافته ميكوشيد نيروى خود را در آذربايجان بيشتر گرداند و تا تواند دست روسيان را از كارهاى آنجا كوتاهتر كند و اين بود با گفتگو با روسيان چنين نهادند كه محمد حسن ميرزا برادر احمد شاه را كه فرمانروايى آذربايجان بنام او بود هم به آنجا فرستند و روسيان آن را بزيان خود نديده خرسندى دادند و محمد حسن ميرزا در بيست و هفتم بهمن از تهران روانه گرديد و گويا در آخرهاى اسفند بود كه به تبريز رسيد و با پيشواز باشكوهى كه مردم كردند به شهر آمد .\r\n\r\n","description":"","footnote":"","page_name":" 609 ","page_number":629},
  {"content":"\r\n\r\n\r\nگفتار هفتم دنباله جنگهاى روس و عثمانى در آذربايجان\r\nچنان كه ديديم با همه بركنارى دولت ايران از جنگ اروپا آذربايجان يكى از ميدانهاى جنگ گرديد و روسيان و عثمانيان هر يكى نيمى از آن را داشتند . نيز ديديم روسيان چون در سارى قميش شكستى يافته و پس‌نشسته بودند در آذربايجان نيز سپاه خود را از تبريز و ارومى پس كشيدند و پس از دو هفته چون دوباره در سارى قميش باز گشته بودند بژنرال چرنوزوبف نيز دستور بازگشتن دادند و او در سوى تبريز بجنگ برخاسته و عثمانيانرا از اينشهر بيرون راند ، ولى در سوى ارومى ژنرال نظربيگف كه فرمانده سپاه خوى بود همچنان در آنجا نشست و با عثمانيان بجنگى برنخاست و بود تا روز نهم بهمن بهمدستى سواره و پياده‌اى كه از صوفيان به يارى او رسيده بودند بجنگ برخاست و عثمانيان را از ديلمگان بيرون كرد و خود آنجا را نشيمنگاه ساخت .\r\nپس از آن دوباره جنگ فرونشست و دو سوى در برابر هم آرام ايستادند و ما اگر در آخر اسفندماه 1293 كه هفتماه كمابيش از آغاز جنگ ميگذشت بآذربايجان نگريم و حال دو سو را بسنجيم روسيان با سالدات و قزاق و توپخانه‌هاى خود در جلفا و خوى تا نيمه راه قتور پهن شده و ديلمگانرا نيز در دست ميداشتند و از آنسوى در شرق درياچه ارومى مرند و صوفيان و تبريز را گرفته و تا مراغه پيش ميرفتند . در برابر ايشان عثمانيان ارومى و پيرامونهاى آن را گرفته و در مهاباد نيز دسته‌هايى از ايشان و از كردان و از مجاهدان ايرانى ميايستادند .\r\nتا آغاز سال نو 1294 در اينحال بودند . در فروردين اين سال يك لشگر بزرگى كه از استانبول فرستاده شده و چند ماه راه پيموده بودند بمرز ايران رسيدند و يكدسته\r\n\r\n","description":"","footnote":"","page_name":" 610 ","page_number":630},
  {"content":"\r\n\r\nاز آنها در باش‌قلعه نشسته و دسته ديگر با فرماندهى خليل بيك بارومى درآمدند .\r\nاين خليل بيك كه سپس او را « خليل پاشا » خواهيم شناخت از خويشان نزديك انور - 59 - بنيامين مارشيمون\r\nپاشا و از تركانى بود كه در جنگهاى آزاديخواهى ايران پا در ميان داشته بودند و ما در جاى خود نام او را برده‌ايم ، چون او بارومى رسيد دوباره در شهر آرامشى پديد آمد\r\n\r\n","description":"","footnote":"","page_name":" 611 ","page_number":631},
  {"content":"\r\n\r\nو كارها بسامان گرديد و چون چند تن پزشكانى نيز با او بودند در جلوگيرى از بيماريها نيز آمدن او كمك كرد .\r\nخليل بيك پس از چندى كه در شهر نشيمن داشت و بكارها سامان داد براى جنگ بيرون رفت و در اين سفر مجد السلطنه و مجاهدان ايران نيز همراهى كردند و در جنگى كه رخداد بروسيان چيره درآمده و بار ديگر ديلمگانرا از ايشان گرفتند و در آنجا لشگرگاه زده استوار نشستند ، در اينميان دسته‌هاى سواره و پياده از جلفا به يارى روسيان فرستاده شده بودند و چون رسيدند روسيان بر نيرو افزوده و بار ديگر آماده جنگ شدند و رو بعثمانيان آورده در مغانجق ( يكفرسخى ديلمگان ) لشگرگاه زدند . فرداى آن روز كه دهم ارديبهشت بود عثمانيان از سپيده‌دم جنگرا آغاز كردند و بتاخت و فشار پرداختند . روسيان ايستادگى كرده آنانرا بازپس بازگردانيدند آن روز چهار يا پنج‌بار اين تاخت و بازگشت روى داد و عثمانيان در هرباره گروهى را بكشتن دادند و كارى از پيش نبردند . فرداى آن روز روسيان خواستندى تاخت كرد ، ولى خليل بيك شبانه سپاه خود را برداشته و بارومى پس نشست و اين در نتيجه نافيروزى بود كه روز گذشته دچار شده و گزند بسيارى ديده بودند .\r\nتلگراف روسيان كه بتهران رسيده درباره اين جنگ چنين ميگويد :\r\n« با يكعده كم و معدودى كه ديلمان را اشغال كرده بوديم بعد از دو روز جنگ با دودويزيون عثمانى كه در ميان آنها دويزيون اسلامبول كه در تحت تربيت و فرماندهى صاحبمنصبان آلمانى بودند در 16 آپريل ( 18 ارديبهشت ) آنجا را تخليه نموديم .\r\nبعد قشون دلير و رشيد ما با حملات متقابله عديده مشعشعانه دشمن را هزيمت داده و آنها را مجبور نمود كه از ديلمان به طرف جنوب عقب بنشينند .\r\nدر اين واقعه عثمانىها بيش از سه هزار و پانصد نعش در ميدان حرب بجا گذاشتند .\r\nامروز قشون ما مجددا ديلمان را اشغال و مريضخانه عثمانى را با تمام اجزايش ضبط و بدست آوردند » .\r\nپيداست كه در شماره كشتگان گزافه به كار رفته و از بودن سركردگان آلمانى نيز در اين سپاه ما آگاهى نيافته‌ايم .\r\n\r\n","description":"","footnote":"","page_name":" 612 ","page_number":632},
  {"content":"\r\n\r\nبا اين ناتوانى عثمانيان و شكستى كه خورده بودند روسيان در جاى خود نشسته و جلو نيامدند و بيست و چند روز بدينسان گذشت ، ولى در آخرهاى ارديبهشت عثمانيان آن را كردند كه چهار ماه پيش روسيان كرده بودند . بدينسان كه ناگهان ارومى را رها كرده و بسوى خاك خود پس نشستند و مجاهدان نيز با آنان رفتند و اين از روى يك پيش‌آمد جنگى بود . اين‌بار هم آسوريان و ارمنيان بيرون ريخته و دست بتاراج و آزار مردم گشادند و كينه تركان و كردان را از مردم جستند . فيليپ پرايس كه اينداستان را هم او نوشته ميگويد رفتار اينان تنها يك كمى بهتر از رفتار دشمنانشان بود ، ميگويد با دارايى مردم آن ميكردند كه دلخواه خودشان بود و از آنسوى جلوها ( كه آسوريان مرز عثمانى و يكدسته بسيار دژآگاهى بودند ) با تفنگ بيرون ريخته در روستاها بكشتن مردم تهيدست و بيگناه پرداختند ( ما اين جلوها را نيك خواهيم شناخت ) . در اينميان گفتگو از آمدن روسيان مىرفت ، ليكن ده روز كمابيش كشيد تا نخستين دسته قزاق به شهر رسيد ، و در آن چند روز شهر و پيرامونهاى آن ميدان تاراج و آشوب مسيحيان بود تا پس از رسيدن روسيان اندك آرامشى پيدا شد . اعتماد الدوله كه با روسيان رفته بود هم با ايشان بازگشت و رشته فرمانروايى را بدست گرفت و باز بدلخواه روسيان با مردم سختگيرى و بدرفتارى آغاز كرد .\r\nبدينسان ارومى و پيرامونهايش پس از گزند و ويرانى بسيار دوباره بدست روسيان افتاد ، ولى در ساوجبلاغ و آن پيرامونها هنوز عثمانيان و كردان و مجاهدان ايرانى مىايستادند .\r\nدر اين زمان جنگ بزرگ اروپا در خاك فرانسه و در لهستان و گاليپولى و مصر و قفقاز و عراق به سختى پيش ميرفت و پيداست كه در برابر آن ميدانهاى بزرگ و خونين ميدان كوچك آذربايجان بىارج مىنمود ، و هركار آگاهى اين ميدانست كه آلمان يا دشمنانش بايد فيروزى را در ميدان غرب بجويند و ميدانهاى ديگر همه شاخه‌هاى آن مىباشد ، و بهرحال از پيشرفت يا شكست در آذربايجان نتيجه‌اى در دست نتواند بود ، و در اينهنگام كه هر يكى از دو دولت دسته‌هايى را از سواره و پياده\r\n\r\n","description":"","footnote":"","page_name":" 613 ","page_number":633},
  {"content":"\r\n\r\nخود در اينجا نگه ميداشتند هر يكى از آن دو در خاك خود گرفتار تاخت و تاز دشمن ، و ببازگردانيدن ايندسته‌هاى سواره و پياده بسيار نيازمند مىبودند ، زيرا روسيان از پروس شرقى پس نشسته و كنون با سپاه آلمان در لهستان مىجنگيدند . عثمانيان در نيم آبخوست گاليپولى در نزديكى پايتخت بجلوگيرى از تاخت سپاهيان فرانسه و انگليس مىكوشيدند ، پس براى چه ايرانرا رها نمىكردند ؟ ! . بايد گفت : اين زد و خورد بيش از همه براى يك انديشه سياسى بود ، زيرا چنان كه گفتيم عثمانى و آلمان ميخواستند ايرانيانرا بروس و انگليس بشورانند و يك دشمن ديگرى براى آنان بتراشند سپس هم از اين راه بافغانستان و هندوستان پيوستگى پيدا كنند و آنها را نيز بشورانند ، از اينسوى روسيان مىخواستند از پيشرفت انديشه آنان جلو گيرند و با هنرنماييهايى ايرانرا ترسانيده و از شوريدن بازنشانند ، و چون در اينهنگام كه گفتگو ميداريم ( نيمه بهار 1294 ) دوباره از ايران آوازهايى برمىخاست و دولت ايران بار ديگر فشار آورده تهى كردن آذربايجانرا از ايشان مىخواست ، و از آنسوى پيش‌آمدهاى زمستان گذشته كه شكست مياندوآب و تهى كردن تبريز و ارومى باشد از آوازه ايشان در ميان ايلهاى آذربايجان كاسته و بسياست ايشان رخنه رسانيده بود ، از روى اين انديشه‌ها بگرفتاريهاى خود در لهستان ننگريسته بر آن شدند كه در آذربايجان بكارهايى برخيزند و اين بود ژنرال نظر بيگف كه پس از شكست خليل بيك در خوى و ديلمگان نشسته و ميانه او با عثمانيان دورى پديد آمده بود يك تيپ ديگرى از قفقاز به يارى او فرستادند و به او دستور دنبال كردن دشمن را دادند ، و نظر بيگف نزديك به نيمه تيرماه بر سر عثمانيها رفته و بجنگهايى برخاست و تا ديرزمانى بازار تاخت و زد و خورد ميانه درياچه ارومى و درياچه وان گرم بود و عثمانيان ايستادگى نتوانسته پس مىنشستند تا آنجا كه ميان دو درياچه را بيكبار از دست دادند و چون اين جنگها بيرون از تاريخ ماست به آن نمىپردازيم .\r\nاز آنسوى بهنگاميكه اين كارها در ايران و خاك عثمانى رخ ميداد فرماندهى قفقاز يك نقشه ديگرى براى آذربايجان ميانديشيد و آن اينكه نمايشى از نيروى خود در ميان كردان داده چشم آنانرا بترسانند و نام و آوازه خود را بجاى پيشين باز\r\n\r\n","description":"","footnote":"","page_name":" 614 ","page_number":634},
  {"content":"\r\n\r\nگردانند تا بدينسان آنانرا از گراييدن بعثمانيان ( بار دوم ) بازداشته بتوانند از اندازه سپاه خود در آذربايجان كاسته سالدات و قزاق را بميدان ديگر برند و رويهمرفته جايگاه خود را در اين پيرامون استوارتر گردانند ، و براى اين چنان نهادند كه گروه سوارانى را براى تاخت و نمايش بآذربايجان فرستند و به كار بستن آن را بژنرال شارپانتيه‌نامى واگزاردند كه گذشته از دسته‌هاى سوار كه از قفقاز با خود بياورد دسته‌هايى نيز از آذربايجان همراه برداشته آن نقشه را به كار بندد و چون در كتاب « تاريخ نظامى جنگ بين‌المللى « 1 » » گزارش اين داستان با نامگزاريهاى سپاهيانه نوشته شده و پيداست كه از روى نوشته‌هاى خود روسيان آورده شده بهتر مى - دانيم ما نيز همان را بياوريم و سپس آگاهىهاى خود را به آن بيفزاييم ، اينست آن گزارش :\r\n« براى اجراى تاخت‌وتاز سواره‌نظام كه فرمانده سپاه روس در پيرامون درياچه رضاييه در نظر گرفته بود قواى ذيل : لشگر سوار قفقاز و تيپ 3 قزاق ( زابايكالسكى ) برياست ژنرال استويانوسكى تحت فرماندهى كل ژنرال شارپانتيه فرمانده لشگر سوار قفقاز مأمور گرديدند .\r\nدر نيمه دوم ماه آوريل « 2 » ( دهه يكم ارديبهشت ) تيپ 3 قزاق ( زابايكالسكى ) و آتشبار 2 بفرماندهى ژنرال استويانوسكى از حدود قارص بوسيله راه‌آهن بجلفا و تبريز اعزام گشت .\r\nدر آخر ماه آوريل انتقال لشگر سوار قفقاز بوسيله راه‌آهن به طرف جلفا شروع شد . لشگر مزبور مركب بود از هنگ 16 دراگن ( تورسكوى ) هنگ 17 دراگن ( نيژگورودسكى ) هنگ 18 دراگن ( سورسكى ) و هنگ 1 قزاق ( خايبورسكى ) و\r\n\r\n\r\n","description":"","footnote":"\r\n( 1 ) اين كتاب نوزده سال پيش در تهران چاپ شده .\r\n( 2 ) روسيان تا آن زمان تاريخ يوليوسى كهن را به كار ميبردند كه سيزده روز از تاريخ گريگورى اروپا پس‌تر بود و چون اين آگاهىها بيگمان از روى نوشته‌هاى روسيان برداشته شده در اينجا هم تاريخ يوليوسى به كار ميرود و ما نيز همانرا گرفته‌ايم ، ولى در خود آن كتاب به اين نكته پرداخته نشده و اينكه بجاى « آپريل » روسى « آوريل » فرانسه‌اى آورده شده ، خود گمراه‌كننده خوانندگان خواهد بود و كمتر كسى گمانش بتاريخ يوليوسى خواهد رفت .\r\n","page_name":" 615 ","page_number":635},
  {"content":"\r\n\r\nگردان توپخانه كوهستانى كه جمعا قواى سوار نظام ژنرال شارپانتيه عبارت از 36 اسواران ، 22 توپ و 8 مسلسل روز 6 مه ( 28 ارديبهشت ) در تبريز تمركز يافت .\r\nقواى مزبور تا دهم مه در آنشهر توقف نمود تا قسمت تداركات و وسايط باركش را فراهم آورده و ترتيب حمل فشنگ را بوسيله شتر بدهند چه جاده‌هاى ارابه‌رو ديگر در پيش نداشتند .\r\n9 مه تيپ 3 قزاق ( زابايكالسكى ) كه جلودار بود از تبريز حركت كرد ، 10 مه لشگر سوار قفقاز حركت نمود .\r\nروز 11 مه تيپ 3 قزاق ( زابايكالسكى ) و روز 13 مه لشگر قفقاز به نزديكى مياندوآب رسيدند .\r\nايام 12 و 13 مه تماما صرف عبور از زرينه‌رود ( رودخانه جغتو ) گرديد .\r\nآب رودخانه مزبور در فصل بهار زياد شده و عرض آن بسه كيلومتر ميرسد .\r\nكدارى وجود نداشت و تمام توده سوارنظام روس بوسيله شنا از رودخانه عبور كردند .\r\nبراى حمل توپها ، فشنگ ، مهمات و مسلسل و غيره عده‌اى مهندس روى آن رودخانه پل قايقى تهيه كردند .\r\nقواى سوار مزبور پس از عبور از رودخانه در نزديكى مياندوآب توقف كرد و در سمت شاهين‌دژ ( صايين قلعه ) و مهاباد اقدام به اكتشافات نمود . روز 15 مه قواى سوار بجانب مهاباد حركت كرد و در حدود اميرآباد بدستجات اكراد برخورد و آنها را به عقب رانده و تا تاريكى هوا عقب نمود .\r\nروز 15 مه قواى سوار پس از زد و خورد مختصرى با اكراد شهر مهاباد را اشغال كرد ، در شهر تقريبا هيچ‌كس نبود ، عمارت قونسولگرى روس كه اكراد آن را آتش زده بودند مشغول سوختن بود . چند روز قبل از اشغال آنشهر قونسول روس سرهنگ ياس كه در آنشهر مانده بود از طرف اكراد بقتل رسيده بود و سر او را اكراد بالاى نيزه در دهات و قصبات ميگردانيدند .\r\nروز 16 مه قواى سوار روس در ناحيه مهاباد توقف نمود و در سمت سردشت و اشنويه اقدام باكتشاف كرد .\r\n\r\n","description":"","footnote":"","page_name":" 616 ","page_number":636},
  {"content":"\r\n\r\nروز 18 قواى سوار باشنويه نزديك شد و در آنجا كردان امنيه عثمانى و اكراد قرار گرفته بودند . اكراد در آن نقطه مقاومت شديدى ابراز داشته ولى به زودى روسها آنها را از شهر خارج ساخته و اكراد به سمت موصل فرار كردند .\r\nقواى سوار روس روز 19 مه نزديك اشنويه توقف كرده در سمت مغرب و جنوب اكتشافات به عمل آورد و روز 20 مه به‌سمت شمال حركت و پس از طى دو منزل راه و عبور از كوره راههاى سخت كوهستانى برضاييه رسيد و در اين شهر قريب يك هفته توقف نمود .\r\nبا اين ترتيب قواى سواره‌نظام مأموريت خود را كه حركت از كنار درياچه رضاييه بود انجام داد .\r\nحركت توده سواره‌نظام روس با توپخانه و مسلسل زياد از ميان عشاير تأثيرات عميقى بخشيد و پس از آن تا مدتى در ناحيه آذربايجان يعنى در پهلو و عقب سپاه روس آرامش كامل برقرار گرديد و براى روسها زحمتى توليد نشد .\r\nاينك روسها قادر بودند كه از قواى اعزامى بآذربايجان بكاهند لذا تمام عده پياده‌نظام آن قوا را به طرف ملازگرد روانه ساخته و اين تقليل قوا هيچگونه تأثيرى در وضع آنها در شمال غرب ايران نبخشيد .\r\nچون قواى سواره‌نظام مأموريت خود را انجام داده بود فرمانده قفقاز امر داد كه قواى مزبور تماما بناحيه وان حركت كرده و بسپاه 4 قفقاز ملحق شود .\r\nاين تاخت و تاز توده سوارنظام كه 800 ورست مساحت را طى نموده بود چون از روى دقت تنظيم شده بود لذا در موقع الحاق بجناح چپ سپاه 4 قفقاز كاملا وضعيت مرتب و منظمى را دارا بود » .\r\nتا اينجاست آنچه در آن كتاب آورده و چنان كه گفتيم چون از روى نوشته‌هاى خود روسيانست و شماره و چگونگى نيروى آنانرا در ايران با نامگزاريهاى سپاهيانه نشان ميدهد نوشته سودمنديست ، ولى خاميهايى در آن پيداست و مىبايد بر اين نوشته آگاهيهايى كه از خود آنشهرها بدست آيد افزوده گردد . اين نمايش و تاخت روسيان در آذربايجان به اين آسودگى و سادگى كه نموده شده نبوده و روسيان در مياندوآب\r\n\r\n","description":"","footnote":"","page_name":" 617 ","page_number":637},
  {"content":"\r\n\r\nو ساوجبلاغ و ديگر جاها كسان بسيارى را كشته‌اند و از گزند بازنايستاده‌اند و اين را براى ترسانيدن چشمها دربايست دانسته‌اند . ولى ما چون اينها را يكايك و جابجا نميدانيم چيزى نمينويسيم . داستان كشته شدن كونسول روس در مهاباد هم گويا بىلغزش نيست ، زيرا مهاباد يا ساوجبلاغ از زمستان بدست عثمانيان و مجاهدان ايرانى افتاده و روسيان از مياندوآب بآنسو نمىگذشتند و اين كونسول كجا بوده كه كشته شود .\r\nگويا همان كونسول را ميخواهند كه چند ماه پيش در جنگ مياندوآب كشته شده بود و داستان اوست كه به اين رويه افتاده . ساوجبلاغ را بار ديگر آنسو بدست گرفتند و تا چند ماه جنگها ميانه روسيان با ايشان ميرفت و بارها آنشهر از دستى بدستى افتاده و گزند بسيار ديده ولى ما داستان آن را هم درست نميدانيم .\r\nروسيان با اين چيرگيها كه بعثمانيان مينمودند كمى پس از آن دوباره عثمانيان بتاخت و فشار برخاسته و در قفقاز و كردستان روسيانرا پس راندند ، ولى آذربايجانرا روسيان نگه داشتند و خواهيم ديد كه روزبروز بر استوارى پاى خود در اينجا افزودند ، درخواستهاى دولت ايران و يادداشتى كه در اين‌باره داد سودى نبخشيد و با آنكه محمد حسن ميرزا در تبريز مينشست و نام فرمانروايى ميداشت روسيان همچنان رشته كارها را از دست نمىهشتند و بكسانيكه محمد حسن ميرزا از تهران براى نشاندن در شهربانى و ديگر اداره‌ها آورده بود راه نميدادند و كونسول روس همچنان ماليات از بستگان خودشان و زير نگهداريها ميگرفت ، و اين ماليات با آنكه بنام داده شدن بخزينه ايران گرفته ميشد ما از داده شدن آن آگاهى نيافته‌ايم .\r\nمحمد حسن ميرزا و نظام الملك پيشكار او ناشايندگى بسيار از خود نشان ميدادند و در چنين هنگامى با يكديگر دو سخنى ميداشتند و از آنسوى نقيخان ( رشيد الملك ) كه از كاركنان روسيان ميبود بيشتر رشته را در دست خود ميداشت و بدلخواه روسيان كار ميكرد . ناتوانى اينان تا بجايى رسيد كه اعتماد الدوله را كه از همدستان صمد - خان بوده و از زمانيكه با رومى رفته بسياهكاريهاى بسيارى برخاسته و بدلخواه روسيان چند كس بيگناهى را كشته بود از حكمرانى آنجا نتوانستند برداشت و نظام الملك هواداريها نيز ازو نشان ميداد .\r\n\r\n","description":"","footnote":"","page_name":" 618 ","page_number":638},
  {"content":"\r\n\r\nبدينسان روزها ميگذشت ، در شهريورماه جلوها يا آسوريان خاك عثمانى با پاترياك ( بطريق ) خود « مارشيمون » كه از جلو تركان گريخته بودند بسلماس آمدند و به خاك ايران پناهنده شدند ، و چون ما از اينان داستانهاى بسيار خواهيم آورد و از تيره - هاييند كه در پيش‌آمد جنگ جهانگير شناخته شدند و نامشان بر زبانها افتاد بهتر ميدانيم در اينجا سخنانى از كيش و نژاد و گذشته آنان برانيم .\r\nكسانى كه تاريخ خوانده‌اند نامهاى « آسورى » و « كلدانى » به گوش ايشان آشنا خواهد آمد . اينان از توده‌هاى سامىنژادى بودند كه در نيمه غربى آسيا بنياد پادشاهىها نهاده و بخش بزرگى از تاريخ باستان را با داستانهاى خود پر كرده‌اند و پيش از آنكه ايران ( يا مردم اير ) از ميهن خود در سرزمينهاى يخ‌بندان شمال بيرون آيند پيشرفت جهان در دست آنان بوده ، ولى سپس جاى خود را به ايران ( مردم اير ) داده و خود روى بنابودى گزارده‌اند ، و كم‌كم جز دسته‌هاى كوچك و پراكنده‌اى در اينجا و آنجا بازنمانده كه ما اينك در كشاكشهاى جنگ جهانگير يكدسته از آنان را در نزديكيهاى دو درياچه شاهى و وان مييابيم كه زبان و خط باستان خود ( آسورى يا سريانى ) را نگه داشته‌اند و با آنها ميگويند و مينويسند ، ولى كيش باستان خود بت‌پرستى را از دست داده و بهنگاميكه دين مسيح بايران رسيده مسيحى گرديده‌اند .\r\nاينان همگى نژاد آسورى ميداشتند و نام آسورى بهمگى آنان گفته ميشده ، ولى نميدانيم نام « جلو » از كجا پيدا شده كه آسوريان خاك عثمانى با اين نام شناخته گرديده‌اند و نام « آسورى » بيشتر بآسوريان خاك ايران گفته شده . ما درباره اين نام نوين آگاهى بدست نياورده‌ايم ، هرچه هست ما نيز در اين تاريخ جدايى ميانه آن دو نام خواهيم گزاشت .\r\nنويسندگان اروپايى شماره اينان را نزديك به دويست هزار تن نوشته‌اند كه چهار يك در ايران و بازمانده در خاك عثمانى مىنشسته‌اند و چون كيش نستورى « 1 »\r\n\r\n\r\n","description":"","footnote":"\r\n( 1 ) نستورى يكى از كيشهاى بنام دين مسيحى است كه در زمان ساسانيان در رم پيدا شده و چون روميان نستورس بنيادگزار آن كيش را دور رانده و به پيروان او بسيار سخت مىگرفته‌اند از اينرو بيش از همه در ايران و كشورهاى شرقى رواج يافته و خود دستگاهى در برابر دستگاه كاتوليك و ارتودكس گرديده .\r\n","page_name":" 619 ","page_number":639},
  {"content":"\r\n\r\nميداشته‌اند بهيچيك از كليساهاى كاتوليك و ارتودكس پيروى نكرده و خود كليساى جدايى با زبان سريانى ميداشته‌اند و پاتريارك خود را بنام « مارشيمون « 1 » » خوانده و بس بزرگ گرفته و در همه كارها پيروى ازو ميكرده‌اند .\r\nآسوريان ايران در پيرامون ارومى در ديه‌ها نشسته و از مردم مهر و نوازش مىيافته‌اند و زندگانى خوش و آسوده ميداشته‌اند « 2 » تا در زمان قاجارى كه مسيونرهاى امريكا و روس و فرانسه بايران آمده‌اند و هرسه از ايشان در ارومى دستگاه برپا كرده‌اند . در سايه كوششهاى ايشان كسانى از آسوريان از كيش نستورى برگشته و به كيشهاى پروتستان و يا ارتودكس و يا كاتوليك گراييده‌اند ، و اين مسيونرها چنان كه شيوه ايشان بود ، به آنان انديشه‌هاى ديگرى دميده و بدشمنى با ايرانيان برانگيخته‌اند و روزنامه‌هايى با زبان سريانى در ارومى بنام « جوخو » و « زاهريرا باهر » پراكنده مىشده .\r\nاما جلوهاى خاك عثمانى آنان در ديه‌هاى خود در جنوب درياچه وان زيسته و در پيروى از كليساى سريانى پايدار مانده و رشته همه كارهاى ايشان در دست مارشيمون بوده و خود مردم كوهستانى و دژآگاهى مىبوده‌اند . مارشيمون كه هميشه از يك خاندانى برگزيده ميشده در ديه « قوچانس » مىنشسته .\r\nاين‌ها آگاهى از گذشته آنانست و چنان كه گفتيم چون جنگ جهانگير بر - خاست و عثمانيان نيز بجنگ درآمدند آسوريان بروسيان گراييده و بنام مسلمان و مسيحى بكينه‌جويى و خونريزى برخاستند . سپس كردان و مجاهدان نيز از آنان كشتند و بدينسان در ميانه خونخوارى پيدا شد . در كارزارى كه دولتهاى بزرگ اروپا در راه سياست‌هاى دور و دراز خود برانگيخته بودند دو دسته از ايرانيان هم‌خون يكديگر ميريختند و خواهيم ديد كه چه سياهكاريها از پى رسيد .\r\n\r\n\r\n","description":"","footnote":"\r\n( 1 ) شيمون همان شمعون است كه نام يكى از ياران مسيح بوده . « مار » كلمه سريانى و بمعنى پروردگار و ورجاوند مىباشد .\r\n( 2 ) نميدانم كجا خوانده‌ام كه در زمان قاجاريان فوجى از اينان بوده كه فوج نصارا ناميده ميشده و سيد عليمحمد باب را در تبريز آنان تيرباران كرده‌اند .\r\n","page_name":" 620 ","page_number":640},
  {"content":"\r\n\r\nاما جلوها پيداست كه آنان نيز راه آسوريان را ميرفتند و گفتيم كه دژرفتارى بيشتر مىكردند و چون ديه‌هاى ايشان بهم نزديك است و از زمانهاى پيش افزار جنگ ميداشتند عثمانيان يكدسته از كردان بر سر آنان فرستادند و سپس دسته‌اى سپاه روانه كردند و جلوها بپشت‌گرمى جاهاى خود بجنگ ايستادند و تا ديرى ايستادگى مى - نمودند تا درماندند و بسيارى از آنان كشته گرديدند و بازمانده زنان و فرزندان خود را برداشته و بينامين مارشيمون و خاندان او را بميان انداخته و رو بسوى مرز ايران آورده و بسلماس درآمدند . دسته نخست بيست و پنجهزار كمابيش رسيدند و روسيان و مسيحيان ايشان را پذيرفته و ايرانيان هم بجلوگيرى برنخاستند .\r\nچنان كه گفتيم اين در شهريورماه بود . بدينسان دسته‌هاى انبوهى از مسيحيان در سلماس و ارومى گرد آمدند و خواهيم ديد كه دولتهاى مسيحى و مسيونرهاى كينه توز امريكا و فرانسه اينانرا چگونه افزار كار خود ساختند و بچه سياهكاريهايى بر - خاستند . مارشيمون با روسيان و نمايندگان فرانسه و انگليس و امريكا پيوستگيهايى ميداشت ، با اينحال پول شيمون نامى را از آسوريان بنمايندگى از خود روانه لندن گردانيد كه در آنجا بكوششهايى برخيزد و سررشته‌داران لندن را از حال مسيحيان آذربايجان آگاه گرداند ، و آن مرد است كه در لندن نشسته و دروغهاى بسيار پراكنده گردانيده ، و شما آن را ببينيد كه تاكنون كسى پاسخ آندروغها و دروغهاى بسيار ديگر را كه سپس درباره پيش‌آمدهاى ارومى از سوى مسيونرهاى آمريكا و فرانسه در اروپا و آمريكا پراكنده گرديده نگفته است و ما كه اكنون به اين نوشته برخاسته‌ايم اگر برنخواستيمى همه آنها در تاريخ جا گرفتى و ستمگران خونخوار ستمديده شناخته شدندى .\r\nجلوها كه دسته‌هاى بسيارى در ايران مىزيستند چون بسيارى از آنان لخت و گرسنه بودند و پولهايى كه آمريكاييان و ارمنيان و ديگران مىپرداختند به همه ايشان نميرسيد بيشتر در آباديها پراكنده شده دارايى مردم را مىربودند و كسى جلوگيرى نمىخواست يا نمىتوانست . كار به آنجا رسيد كه در زمستان سال 1296 با پيشنهاد كارگزارى ارومى وزارت خارجه آگاهى در روزنامه‌هاى تهران پراكنده گردانيده\r\n\r\n","description":"","footnote":"","page_name":" 621 ","page_number":641},
  {"content":"\r\n\r\nو از ايرانيان درخواست دستگيرى براى آنان نمود و چون ما كارهاى اينان را با مردم ارومى و سلماس خواهيم نوشت بجا مىدانيم كه در پايان اين گفتار آن آگهى وزارت خارجه را در اينجا بياوريم تا دانسته شود ايرانيان با آنان چه مهربانيهايى مينموده‌اند .\r\nاينك رونويس آن آگاهى :\r\n\r\nدرخواست اعانه از طرف وزارت امور خارجه\r\nاز كارگذارى اروميه بوزارت امور خارجه را پورتى رسيده است كه مفاد آن اينست طايفه جلو كه عده آنها بالغ بر چند هزار خانوار مىباشد برهنه و عريان دست از مساكن خود كشيده از خاك عثمانى به خاك ايران رو آورده‌اند از آن جمعيت چند هزار خانوار به طرف اروميه و عدهء به سمت سلماس و خوى هجوم نموده و در يك حالت فقر و فاقه و پريشانى رقت‌انگيز زندگانى مينمايند و بواسطهء شدت استيصال و اضطرار طبعا بدهات و قصبات اطراف نيز متعرض و موجبات زحمت و صدمه اهالى را فراهم ميسازند اگرچه از طرف مأمورين محلى براى جلوگيرى از بروز اين‌گونه وقايع اقدامات مىشود ولى در مقابل چندين هزار نفر برهنه و گرسنه قواى محلى بهيچ‌وجه نمىتواند مؤثر واقع شود مردم آذربايجان نيز بواسطه صدمات و خسارات فوق العاده كه در اين سنوات اخيره ديده‌اند قدرت بمساعدت و همراهى به آن جمعيت را ندارند وزارت امور خارجه براى اين‌كه شايد بتواند بدبختى و فلاكت اين بيچارگان و مزاحمت آن‌ها را به اهالى تخفيف داده و وسيله مختصر معاشى براى آنها تهيه كرده باشد دفتر اعانه در ادارهء طومانيانس باز نموده و از صاحبان همم عاليه متمنى است كه در اين كار خير حتى القوه بمال مساعدت نمايند تا اين جماعت بدبخت در اين زمستان فى الجمله مايهء معاشى تحصيل كرده و از سرما و عسرت با اين حال اسفناك تلف نشوند و صدمه و زحمت آن‌ها هم به اهالى وارد نشود وجهى كه در تجارت‌خانه طومانيانس جمع شود وزارت امور خارجه بتوسط همان تجارتخانه باروميه و خوى برات خواهد نمود كه با اطلاع حكومت و كارگذارى و امين ماليه و دو سه نفر از علماء محلى بهرترتيب كه مقتضى باشد براى دادن نان و لباس به اين فقرا مصرف نمايند .\r\n\r\n","description":"","footnote":"","page_name":" 622 ","page_number":642},
  {"content":"\r\n\r\n\r\nگفتار هشتم مجلس سوم و كارهاى آن\r\nباز شدن مجلس را در سيزدهم آذرماه 1293 نوشتيم و كنون از كارهاى آن و پيش‌آمدهاى كشور در زمان آن سخن ميرانيم . يك ماه كمابيش نمايندگان بگذرانيدن اعتبارنامها مىپرداختند و چون آنها گذشت و مجلس رسمى شد بايستى كابينه نوينى به روى كار آيد . در اين مجلس هم ديموكرات و اعتدالى جدا مىبودند . چيزى كه هست كسانى از دو دسته بهم پيوسته و بنام « ائتلاف » يكدسته بيشترى پديد آورده بودند كه بكابينه بايستى « رأى اعتماد » دهند . اينان بمستوفى الممالك سروزير پيشين گرايشى نشان دادند و او به گردن گرفت كه دوباره كابينه پديد آورد و با آنكه وزيران فهرست داشتند و از چند سال باز جز كسان شناخته شده اى بوزيرى نمىآمدند و نتوانستندى بيايند باز مستوفى دو سه هفته را بنام برگزيدن آنان گذرانيده و سرانجام روز شنبه سىام بهمن ( 5 ربيع الثانى 1333 ) كابينه خود را كه عين الدوله وزير داخله آن بود بمجلس بشناسانيد و يك پرگرام درازى پيش نهاد ، و با آنكه دسته بيشتر نمايندگان از پيش گرايش بمستوفى نشان داده بودند و پس از شناسانيدن كابينه نيز در چند نشست گفتگو در پيرامون پرگرام كرده شد ، با اينهمه در سايه دودلى نمايندگان كابينه نوين پيشرفت نتوانسته و از همانروزهاى نخست دچار بحران گرديد و بىآنكه كارى انجام دهد از ميان رفت . اين‌بار نام حسن پيرنيا ( مشير الدوله ) بميان آمد و او به گردن گرفت كه كابينه درست كند و بيست‌واند روز بدينسان گذشت تا روز يكشنبه بيست و دوم اسفندماه كار انجام گرفته و كابينه او بمجلس آمد . ليكن زمان آن نيز كم بود و چند روز نگذشت كه بحران نمودار گرديد ، و در اينميان بار ديگر سعد -\r\n\r\n","description":"","footnote":"","page_name":" 623 ","page_number":643},
  {"content":"\r\n\r\nالدوله در ميدان ديده شد كه بدانسانكه روزنامه‌ها نوشتند بهمدستى كسانى ميخواسته « كودتا » كرده و رشته كارها را بدست گيرد و مجلس را بسته و بشيوه « ديكتاتورى » پيكره 60 قوچعليخان مشهدى باقر خان\r\nايرانرا راه برد . ولى پيش از آنكه بكارى برخيزد چگونگى بيرون افتاد و كارى انجام نگرفت .\r\nاين‌بار نام عين الدوله بزبانها مىرفت و دسته بيشتر مجلس به سوى او مىگراييد و اين بود او بسروزيرى برگزيده شده و پس از زمانى كه ببرگزيدن وزيران مى - كوشيد در نيمه‌هاى ارديبهشت ( 1294 ) كابينه خود را كه وزير داخله آن فرمانفرما\r\n\r\n","description":"","footnote":"","page_name":" 624 ","page_number":644},
  {"content":"\r\n\r\nبود بمجلس آورد . ليكن زمان آن نيز كوتاه بود و اندكى نگذشت كه در نتيجه استيضاح كه در مجلس از فرمانفرما درباره پيش‌آمدهاى قصرشيرين و كرمانشاهان ( كه ما آنها را خواهيم نوشت ) كرده شد باز بحران پيش آمد ، و همچنان بود و نامهاى مستوفى و مشير الدوله و عين الدوله بزبانها مىرفت ، تا دوباره مشير الدوله را برگزيدند و او پذيرفت ولى پس از آنكه چندى بسر برد بىآنكه كابينه‌اى پديد آورد كناره جست و اين بود بار ديگر نام مستوفى بميان آمد و او كار را به گردن گرفت و ديرگاهى مىرفت و مى - آمد و سرانجام روز چهارشنبه بيست و ششم مرداد كابينه نوين خود را كه حاجى محتشم السلطنه وزير امور خارجه و وثوق الدوله وزير ماليه آن بود در مجلس بشناسانيد و بدينسان هشت ماه بيشتر با آمدن و رفتن اين كابينه‌ها هدر شد و مجلس و دولت به هيچ كار ارجدارى نتوانستند پرداخت .\r\nكنون ببينيم در آن هشت ماه كشور در چه‌حالى بود ؟ ! . آذربايجان و كردستان را كه ميدانيم ميدان جنگ بوده ، خوزستان نيز به حال اينها افتاده و در آنجا نيز ميانه انگليسيان و عثمانيان كارزار مىرفت و در اين جنگها بود كه علماى نجف بنام جهاد همراهى با سپاه عثمانى كرده و پا در ميان ميداشتند و دسته‌هايى از بنىطرف و ديگر عربهاى ايرانى نيز پيروى از ايشان نموده و بعثمانيان پيوسته بودند و از اينسوى چون شيخ خزعلخان با همه توانايى خود ياورى بانگليسيان ميكرد دسته‌هايى از عرب هم با اينان ميبودند « 1 » در بوشهر در نتيجه آشوبى كه برخاسته بود انگليسيان سپاه پياده كرده و رشته كارهاى آنجا و ديگر بندرهاى جنوبى را بدست خود گرفتند .\r\nرويهمرفته هردوسو چون از دولت ايران نوميد شده و آن را يارا و تواناى هيچ كارى نميديدند و خود دولتى در ميانه نمىيافتند بيك‌بار چشم از آن پوشيده و خودشان آزادانه تلاشهايى به كار مىبردند . روسيان و انگليسيان در هركجا كه دست ميداشتند و مىتوانستند هركه را از كونسولها و كاركنان و بازرگانان آلمان و اتريش و عثمانى مىيافتند دستگير مىكردند . از آنسوى آلمانيان و عثمانيان نيز در هرگوشه‌اى كه ميدان ميديدند بكوششهايى برخاسته به پيشرفت كار خود ميكوشيدند .\r\n\r\n\r\n","description":"","footnote":"\r\n( 1 ) براى داستان اين جنگها كتاب « تاريخ پانصد ساله خوزستان » ديده شود .\r\n","page_name":" 625 ","page_number":645},
  {"content":"\r\n\r\nعثمانيان گذشته از آذربايجان و كردستان و خوزستان از راه خانقين و قصر شيرين نيز پيش آمده و حسين رؤف نامى از سركردگان ايشان در كرند نشسته و آزادانه فرمان مىراند و كسانى را از ايرانيان گرفته تيرباران ميكرد ، و در نتيجه اين كارهاى او و رنجيدگى نمودن دولت بود كه از فرمانفرما وزير داخله « استيضاح » كردند و در نتيجه آن چنان كه گفتيم كابينه عين الدوله دچار بحران گرديده از ميان رفت . دو ايل كرد ايرانى كلهر و سنجابى يكى بهوادارى حسين رؤف بيك و ديگرى بدشمنى او با يكديگر مىجنگيدند و خون همديگر را مىريختند .\r\nآلمانيان در چندجا بگرفتن سواره و شورانيدن ايلها مىكوشيدند . در فارس مسيو واسموس و در اسپهان دكتر پوزين و در كرمانشاهان مسيو شونمان كوششهايى به كار مىبردند . واسموس كه زبان و شيوه زندگانى ايرانيان را نيك ياد گرفته و بدعوى مسلمانى خود را بمردم ساده‌دل تنگستان و دشتستان نزديك گردانيده بود زدوخورد خونينى را با انگليسيان ، با دست آنمردم پيش مىبرد ، دكتر پوزين با همدستى كسانى از آلمانيان و از اتريشيانى كه بدست روسيان افتاده و بتركستان برده شده و از آنجا گريخته و به ايران پناهيده بودند نزديك بسيصد تن سواره از ايرانيان گرفته كه تفنگ و فشنگ و ماهانه به آنان مىداد و آنانرا كه مجاهد « ! » ناميده مىشدند به چند دسته كرده و هردسته را به چند تن آلمانى و اتريشى سپرده براى شورانيدن مردم و انجام كارهايى به يزد و كرمان و قاينات و آن پيرامونها مىفرستاد . اين نيز دعوى مسلمانى از خود مىنمود و نويد ميداد كه همه آلمانيان باسلام خواهند درآمد و بدينسان مردم عامى و ملايان هوسمند را بسوى خود مىكشانيد . رفتارى را كه صد سال پيش ناپلئون در مصر نموده بود اكنون اينان در ايران مىنمودند و بفريفتن عاميان مىكوشيدند .\r\nدر كرمانشاهان از آغاز جنگ ميانه كونسولهاى روس و انگليس با كونسولهاى آلمان و عثمانى كشمكش پيدا شده و كم‌كم دامنه‌اش دراز گرديده بود ، آلمانيان در آنجا نيز كسانى را بر سر خود گرد مىآوردند و بهنگامى كه كونسولهاى روس و انگليس بهمدان رفته و به آهنگ بازگشت به كنگاور رسيده بودند ناگهان شونمان با دسته‌اى\r\n\r\n","description":"","footnote":"","page_name":" 626 ","page_number":646},
  {"content":"\r\n\r\nآنا بر سر اينان رسيد و گرد آبادى را گرفته با شصت تير بجنگ و شليك پرداخت و حكمران آنجا بيش از اين نتوانست كه ميانجى گردد و از شونمان باز گزاردن راه همدان را خواستار گردد كه دو كونسول از آن راه بيرون شتابند و از رفتن بكرمانشاهان چشم پوشند . تا چند روزى روزنامه‌هاى تهران اين داستان « فرونت كنگاور » را مينوشتند .\r\nاينست نمونه‌اى از تلاشهاى آبرو بر باد ده بيگانگان در آن هشت ماه ، در اين ميان نايب حسين و پسرانش كه داستانشان را نوشته‌ايم همچنان در كاشان و آن پيرامونها مىايستادند ، و گذشته از ايشان يك رضا جوزانى در پيرامون اسپهان و يك ظفر نظام در آباديهاى ورامين پيدا شده و هريكى از اينان سرگرم چپاول و تاراج مردم ميبودند .\r\nبراى نايب و پسرانش همچشمى يا بهتر گويم هماوردى بنام چراغليخان بختيارى پيدا شده بود كه چون زيان و آزار فراوان از ايشان مىيافت و از دادخواهى بدولت نتيجه نميديد ناگزير شده خود با ايشان زدوخورد مىكرد ، ولى شنيدنى اينست كه چون نايب و پسرانش فرمان دولتى در دست كرده و با صد دزدى و چپاول كه ميكردند عنوان حكمرانى و راهدارى ميداشتند اين بود چراغلى خان گردنكش و نافرمان در مىآمد و در نتيجه تلگرافهاى « سردار جنگ » ( ماشاء اللّه خان ) از تهران به او دستور داده ميشد كه به « دفع اشرار اقدام » نمايد و او سواران تاراجگر خود را برداشته بر سر چراغليخان مىرفت و چون كارى از پيش نمىبرد از دولت توپ ميخواست . اينست نمونه‌اى از كاردانيهاى مردان آنروزى ، شنيدنىتر اينست كه در همانروزها روزنامه‌اى در كاشان به همان نام برپا شد كه همانا دررفت آن را نايب و پسرانش از درآمدهاى سرشار خود ميپرداختند و اين روزنامه روسياه در نخسين شمارهء خود همين داستان را با آب‌وتاب مينويسد و از رفتن « سردار جنگ » بر سر « اشرار » دلخوشيها مينمايد ، در حالى كه در همان هنگام چراغعلى خان نيز تلگرافهاى پياپى بتهران فرستاده و از دولت توپ و افزار مىخواست كه « دفع اشرار » كند ، و بگفته روزنامه عصر جديد خود كار سختى شده بود كه دانسته شود « اشرار » كدام دسته مىباشد .\r\nاز اداره ژاندارم و از كوششهايى كه در راه پيدايش آن به كار رفته بود سخن\r\n\r\n","description":"","footnote":"","page_name":" 627 ","page_number":647},
  {"content":"\r\n\r\nرانده‌ايم ، اين دسته سپاه كه در دو سال آخر هنرنماييها كرده و در ايمن گردانيدن راههاى جنوب و غرب فيروزيها يافته بود و كنون را در سراسر كشور بزرگ چند هزار ساله يگانه سپاه اميدبخش مىبود از ديرگاه دو همسايه از پيشرفت آن و از جايگاهى كه ميان مردم پيدا ميكرد سخت رميده و بيمناك مىايستادند و در نهان و آشكار كارشكنى ميكردند ، بويژه پس از آغاز جنگ جهانگير كه بر بيم و گمان آنان افزوده و سركردگان سويدى را هواخواه آلمان مىشماردند ، و چون رشته خزينه‌دارى در دست بلژيكيان مىبود كه پس از رفتن مورنارد يكى ديگر جاى او را مىگرفت با دست آنان فشارهاى سخت باداره ژاندارم ميدادند ، در اين چند ماه بارها بيم از بهم خوردن آن اداره بميان مىآمد و در روزنامه‌ها گفتگو ميشد و اندازه تنگدستى آن يكدسته سپاه ايرانى را دلسوزانه برشته نوشتن ميكشيدند .\r\nاينست اندكى از پيش‌آمدهاى دلخراش ايران در آن هشت ماه بحران كه ما بىآنكه در بند تاريخ و زمان آنها باشيم بكوتاهى نوشتيم . به كمتر كشورى چنين گرفتارى پيش آيد ، بدتر از همه آنكه پس از هشت ماه بحران و زيانهاى بىاندازه تازه كسانى برشته كارها چسبيده بودند كه بارها آزموده شده و كسى اميد بفيروزى آنان نميداشت . بارها گفته‌ايم اينان دسته‌اى بودند كه از يكسو نمىخواستند بكنار باشند و پى كارهاى ديگر روند و از يكسو هيچ‌كارى نمىتوانستند ، و انگيزه اين نتوانستنشان آن بود كه هركدام سخت در بند خشنودى كاركنان سياسى دو همسايه مىبودند و از رنجانيدن آنان بسيار مىپرهيزيدند و در همانحال ناخشنودى مردم را نيز نميخواستند و اين بود مىآمدند و بىآنكه بيك كار بزرگ و ارجدارى كه ناگزير مايه رنجش دو همسايه شدى برخيزند با كارهاى بىارجى مردم را فريفته و كشور را ايستاده و آواره گردانيده و همين كه بيك سختى ميرسيدند خود را بكنار مىكشيدند .\r\nاين بود حال همگى آنان . بماند آلودگىهايى كه پاره‌اى از ايشان در نهان مىداشتند .\r\nقرنها گذشته و چنين هنگامه جهانگيرى پيش آمده بود و كنون مىبايست پيش از همه سياست بيرونى ايران دانسته شود ، مىبايست مجلس و روزنامه‌ها و دولت\r\n\r\n","description":"","footnote":"","page_name":" 628 ","page_number":648},
  {"content":"\r\n\r\nهمگى پيش از همه به اين كار پردازند . سياست بىيكسويى كه در آغاز جنگ برگزيده شده بود كنون به هم خورده و گذشته از آنكه هردو سو سپاه به خاك ايران آورده و پاس بى - يكسويى را نداشته بودند خود ايرانيان ارجى به آن نگزارده و در چندجا دسته‌هاى بزرگى از ايشان به اين سو يا به آن يكى پيوسته و پا بميان جنگ گزارده بودند ، گذشته از داستان مجاهدان و كردان در آذربايجان و داستان عربها در خوزستان در دشتستان و تنگستان جنگ سختى ميانه ايرانيان و سپاه انگليس ميرفت . پيداست كه اين پيش - آمدها ايرانرا از بىيكسويى بيرون آورده بود ، ايران كنون آسيب و گزند جنگ را ميديد و در هرگوشه آن خونها ريخته مىشد و مردم بيگناه از ايمنى بىبهره مىزيستند ، و از آنسوى اميد هيچ سودى از پايان جنگ براى خود نتوانستى داشت و چون هردو سو را از خود ناخشنود گردانيده بود هرسويى كه فيروز درآمدى جز با خشم و دشمنى با ايرانيان رفتار نكردى ، برخى روزنامه‌ها اينها را يادآورى ميكردند ، ولى وزيران خود را بناشنيدن زده و بچنين گفتگويى نزديك نمىآمدند و هميخواستند كه بنام بىيكسويى كه به روى دولت گزارده بودند بس كنند و در برابر پيش‌آمدها نيز رشته خونسردى و بىپروايى را از دست نهشته و در برابر تاخت و تازهاييكه بيگانگان در شمال و جنوب و غرب و شرق كشور ميكردند تنها با نامه و تلگراف رنجيدگى نمايند ، و رويهمرفته تن به سختى نداده و بار خود را سنگين نگردانند .\r\nهفته‌اى نميگذشت كه يكداستان ننگ‌آور ديگرى در روزنامه‌ها نوشته نشود ، اين بىپروايى دولت بر نوميدى و دل‌آزردگى مردم افزوده و گرايش آنان را بسوى آلمانها بيشتر مىگردانيد ، از يكسو دل‌آزردگيهاى چند ساله از دو همسايه ، و از يكسو نوميدى از دولت و از يكسو كوششهاى كاركنان آلمان و عثمانى بدستاويز « اتحاد اسلام » دست بهم داده تكان سختى در كشور پديد مىآورد . بويژه با باورهايى كه بفيروزى آلمان در جنگ در دلها پيدا شده بود و كمتر كسى گمان ديگرى به نتيجه جنگ مىبرد . با آنكه اين هنگام سال يكم جنگ جهانگير بپايان رسيده و كسانى كه از نزديك پيشرفت جنگ را تماشا كرده و از چگونگيها آگاه ميشدند مىدانستند آلمانيان نقشه خود را پيش نبرده‌اند و از آن كوششهاى بسيار شگفت خود در ميدان\r\n\r\n","description":"","footnote":"","page_name":" 629 ","page_number":649},
  {"content":"\r\n\r\nغرب به نتيجه‌اى كه ميخواستند نرسيده‌اند و آينده جنگ براى ايشان بيم‌آورتر است تا براى هماوردانشان ، در شرق چون اين آگاهيها نبود و مردم از روى آگاهى - هايى كه درباره چيرگى آلمانيان در ميدان روس و پيشرفت ايشان در خاك فرانسه شنيده بودند و مىپنداشتند همچنان در پيشرفتند بسوى ايشان بيشتر ميگراييدند .\r\nدر چنين هنگامى مجلس سوم جز ناتوانى از خود نشان نميداد ، التماتوم روس و كوششهايى كه در پى آن ، براى كشتن شور آزادى شده بود اثر خود را نشان ميداد و اين مجلس از هردو مجلس پيش ناتوان‌تر و كم‌ارجتر مىبود . آن شور ايراندوستى 61 - ميرزا على اكبر خان 62 - عظيم‌زاده اين دو تن كردان داستان زنجانند\r\nكه در اينهنگام انديشه‌ها را يكى گرداند ، و آنمردانگى كه همه را براى ايستادن در برابر دشوارىها آماده سازد در ميان نمايندگان ديده نمىشد . بسيارى از ايشان كوتاه‌انديش و سودجو مىبودند و جز بهوادارى از اين وزير و از آن وزير نمىپرداختند .\r\nاين مجلس اگر نيرومند بودى توانستى رشته انديشه‌ها را بدست گيرد و توده را به خود نگزارد ، و از جوش‌وخروش مردم پشتيبان براى خود پديد آورده و دولت را\r\n\r\n","description":"","footnote":"","page_name":" 630 ","page_number":650},
  {"content":"\r\n\r\nنيز پيرو و فرمانبر خود گرداند ، و همدستى با هريكى از دو سوى جنگى را كه بسود كشور ديد بدولت و توده بپذيراند . روشنتر گويم : توانستى از پيش‌آمد اروپا بهره جسته راهى براى كشور باز كند . اگر مجلس يكم يا دوم بودى اين را توانستى راست است كار به سختى كشيده و هيچكس از دو سو پاكدلانه پيش نمىآمدند . دو دولت سالها كه كوشيده و ايران را بآنحال انداخته بودند هميخواستند در آنحال پريشانى و زبونى نگاهداشته فرصت تكانى ندهند و به هيچ پيمان با دولت تن در نداده و هيچ خواستى را ازو نمىپذيرفتند ، از اينسو آلمان و عثمانى تنها آن مىخواستند كه ايرانيانرا بشورانند و يكميدان نوينى براى روسيان باز كنند كه بدينسان دسته‌هايى از قزاق و سالدات ايشان را در اينجا سرگرم كنند ، و بيگمان در بند پايان كار و سود و زيان ايرانيان نبودند .\r\nاين بود سختى كار ايران ، ليكن اين سختى بيش از همه نتيجه آشفتگى انديشه‌ها و ناتوانى دولت مىبود ، اگر مجلس توانستى سامانى بكارها دهد و رشته انديشه‌ها را بدست گيرد اين سختى به خود كمتر گرديدى و چه اينسو و چه آنسو از بىپروايى كاسته و پاسدارانه پيش آمدندى و از بستن پيمانى بازنايستادندى ، آن بىپروايى و ارج نگزارى همه نتيجه آگاهى بود كه از اندازه ناتوانى ايران ميداشتند .\r\nيك پارلمان سياست كشور را روشن نگردانيده و آن را بدسته‌هاى سودجو ، و بكاركنان بيگانگان ، و بآخوندهاى بلهوس وامىگزاشت ، و بهنگاميكه كشور در آتش كشاكش بيگانگان ميسوخت پارلمان بگزاردن قانونى براى دخانيات و مانند آن خود را سرگرم مىساخت . اين بود اندازه دلبستگى مجلس سوم به كار - هاى كشور .\r\nنمايندگان از هم پراكنده و « ائتلاف » به هم خورده و بكارى از مجلس اميد نميرفت ، و از اينرو خونگرمانى از آنان براى كوشش راهى در بيرون مىجستند و از ناآزمودگى راهى جز همدستى با آلمانيان نمىشناختند ، اينكه خود دسته‌اى باشند و از آلمان افزار جنگ گرفته و خود را نيرومند گردانند و با روسيان نيز ديوارى در ميانه نگهداشته و زود كار را بجنگ نرسانند چيزى بود كه بانديشه ايشان نميرسيد .\r\n\r\n","description":"","footnote":"","page_name":" 631 ","page_number":651},
  {"content":"\r\n\r\nآزردگى از روسيان دلها را شورانيده و فرصت دورانديشى باز نگزارده بود . كاركنان آلمان و عثمانى مىكوشيدند ولى آزردگى مردم از روسيان بيش از همه كار مىكرد .\r\nدر تابستان 1294 در تهران جنب‌و جوشى بسيار پديدار گرديده آمادگيهايى ميرفت و گذشته از ديگران گروهى از ژاندارم و سركردگان ايشان در اين شور و آمادگى همبازى مينمودند . اين اداره كه نوشته‌ايم با چه رنجهايى بنياد يافت در سالهاى آخر هنرنماييهاى بسيار نموده و در ميان مردم بسيار ارجمند گرديده بود و ناگزير مايه نگرانى همسايگان شده و بدست بلژيكيان كه خزانه و گمرك در دست ايشان بود فشار و كار - شكنى از اينان دريغ نمىگفتند و از هر راهى كه ميتوانستند ببرانداختن اين بنياد مىكوشيدند ، همين رفتار آتش دشمنى با دو دولت را در دلهاى سران ژاندارم فروزان مىگردانيد . بويژه كه در آن چند سال سركردگان دليرى از جوانان ايرانى در ميان ايشان برخاسته بودند و اينان جانفشانى در راه كشور را خواستار مىبودند .\r\nاين شور و آمادگى در پايتخت روسيان را بر آن واداشت كه گذشته از آذربايجان لشگرگاهى در قزوين پديد آورند و دسته‌هاى نوينى را از سپاه قفقاز باينجا فرستند و پيش از آنكه اين لشگر به قزوين برسد سپاهيانى كه از پيش در آنجا بودند بنمايشى براى ترسانيدن تهران برخاستند و در نتيجه آن بود كه داستان كوچيدن آزادى - خواهان از تهران پيش آمد كه چون داستان بزرگيست آن را در گفتار جداگانه خواهيم نوشت .\r\nدر اينجا در پايان گفتار آنچه بايد نويسيم لشگر فرستادن بر سر نايب حسين كاشانى مىباشد كه در اين ميان رو داد ، چنان كه گفتيم ميانه نايب و چراغعليخان بختيارى دشمنى و زدوخورد مىرفت ، و هردو از دولت توپ مىخواست كه « دفع اشرار » كند .\r\nدولت درخواست چراغعليخان را پذيرفته يكدسته ژاندارم بسركردگى ماژور نيسترم سويدى با توپ و متراليوز بسر كاشان فرستاد . چراغعلى خان باينان پيوست و باهم گرد كاشان را فراگرفتند . نايب و پسرانش پس از ديرگاهى كه ايستادگى مىكردند در شهر ميدان را به خود تنگ ديدند و شبانه راهى جسته و بگريختند و خود را بدز « كره‌شاهى » انداختند . ژاندارم و سوار بر سر آن دز رفتند و ديرزمانى هم در آنجا\r\n\r\n","description":"","footnote":"","page_name":" 632 ","page_number":652},
  {"content":"\r\n\r\nجنگ ميرفت و از كسان نايب بسيار كشته شدند . اين بود در آنجا هم نمانده خود را بدز محمد عليخان در نزديكى قم رسانيدند و بر آن بودند كه از دولت زينهار و آمرزش 63 - سيمقو ( اسمعيل آقا ) با پسرش\r\nخواهند كه در اينميان داستان كوچيدن پيش آمد و خواهيم ديد كه نايب و پسرانش بكوچندگان پيوستند .\r\n\r\n","description":"","footnote":"","page_name":" 633 ","page_number":653},
  {"content":"\r\n\r\n\r\nگفتار نهم كوچيدن آزاديخواهان از تهران و بسته شدن مجلس\r\nكوچيدن آزاديخواهان از تهران و پديد آوردن « كميته دفاع ملى » و كارهاى ديگرى كه در پى آنها رخ داد داستانهاييست كه نيكى يا بدى آنها دانسته نشده .\r\nتاكنون كه بيست و اند سال ميگذرد هميشه دسته بزرگى بدگو بوده‌اند كه همين كه يادى از آن بميان آيد از نكوهش بازنايستند و چنين گويند : « رفتند و كارى نتوانستند و جوانان را بكشتن دادند » .\r\nولى اين نكوهش از روى بينش و از راه داورى نيست . كسانى از اينان هميشه نيكى يا بدى يك چيز را از نتيجه آن شناسند و كوچيدن نيز چون نتيجه نيك آشكارى در پى نداشته از اينرو آن را بد ميشمارند برخى نيز آنانند كه چون خود پا در ميان نداشته‌اند از آن ناخوشنودى مينمايند و يا آنانند كه از نخست با جنبش آزادى - خواهى دشمن بوده‌اند و اين كوشش كه در دنباله آن پيش آمده اين را هم دشمن ميدارند ، هرچه هست از روى انديشه سخن نميرانند . از آنسوى كسى از خود كوچندگان تاكنون چيزى در آن‌باره ننوشته تا داستان را روشن گرداند و خواستى را كه از كوچ در ميان بوده و انگيزه‌هايى كه داشته بازنمايد . اين ننوشتن بزيان تاريخ و هم بزيان خود ايشانست .\r\nاما داورى ما چنان كه گفته‌ايم براى كوشش در آن روز بهترين راه همدستى مجلس و دولت بوده كه رشته انديشه‌هاى توده را نيز بدست گيرند ، و از دست‌اندازى - هاى بيگانگان ، چه آندسته و چه اين دسته بجلوگيرى كوشند . اگر مجلس سوم توانا بودى چنين كردى و اين كار ايران را از همه آسيبها بكنار داشتى\r\n\r\n","description":"","footnote":"","page_name":" 634 ","page_number":654},
  {"content":"\r\n\r\nولى در جاييكه چنين كارى نشده ، زيرا مجلس چنين توانايى را نداشته و وزيران هم ناخوشنودى دو دولت را نخواسته‌اند ، با آن دژرفتارى روسيان و بىپروايى انگليسيان چه بايستى كرد ؟ ! . آيا بايستى دست روى دست گزارده تماشا كرد ، و يا در راه رهايى كشور بكوششهايى برخاست ؟ ! .\r\nپيداست كه آن يكى را نتوان پسنديد . يكدسته در ايران شيوه‌شان همينست كه به هيچ كوششى برنميخيزند و اگر كسان ديگرى برخاستند به آنان ياورى نميكنند بلكه كارشكنى هم دريغ نميدارند و چون آن كوشش به نتيجه درستى نميرسد در آنهنگامست كه زبان بسرزنش باز ميكنند . ولى اين كسان بسيار پستند و ما هيچگاه نتوانيم با آنان هم‌آواز گرديم . در چنان روزى كه بيشتر توده‌ها بجنگ برخاسته و براى آينده خود ميكوشيدند چه سزيدى كه ايرانيان خاموش و آرام نشينند ؟ ! .\r\nدر هنگاميكه بيگانگان چهارسوى كشور را گرفته و مردم را بسود خود بجنگ و خونريزى برمىانگيختند چه سزا بودى كه پيشروان خود كشور بنام خشك « بى - يكسويى » بس كرده به هيچ كارى برنخيزند ؟ ! . در اين زمينه اگر نكوهش بايد كسانى را سزاست كه دست روى دست گزارده و خاموش نشسته‌اند ، نه كسانى را كه بكوشش و تلاش برخاسته‌اند .\r\nولى بكوچندگان ما يك خرده ميگيريم و آن اينكه چرا به آلمانيان آميخته‌اند و رشته را بدست آنان داده‌اند ؟ ! . چنان كه گفته‌ايم آنان توانستندى خود دسته جدايى پديد آورند و سردستگانى براى خود برگزينند كه تنها آنان با آلمانيان پيوستگى دارند و بگفتگو پردازند و از ايشان تنها بگرفتن افزار جنگ بس نمايند و با روسيان بيكبار بجنگ برنخيزند . اگر چنين كردندى بسيار بهتر بودى و كار آسانتر گرديدى .\r\nليكن چون اين هم نشده و بچنين پختگى در آن روز زمينه نبوده ، باز كوچيدن و آن كارهاييكه در پى آن رو داده خود بيكبار بد نبوده . و همان كوچيدن و كوشيدن با خرده‌اى كه ما به آن ميگيريم ، اگر مايه داشتى باز به نتيجه نيكى رسيدى و سودش بكشور بيشتر از زيانش بودى . جاى افسوس است كه كسانى كه به اين كار برخاسته‌اند همگى پاك نبوده‌اند و در ميان سردستگان مردان آلوده و سودجو بسيار بوده‌اند . گذشته از\r\n\r\n","description":"","footnote":"","page_name":" 635 ","page_number":655},
  {"content":"\r\n\r\nاين ما نيك ميدانيم كه در ايران در درس‌ناخواندگان خويها ساده‌تر و آهنگها نيرومندتر است ، و اينست آنان در چنين هنگامى به آسانى توانند بخواهشها و گرايشهاى درونى خود چيره درآيند و رشك و خشم و خودخواهى را دور گردانند و تنها سود كشور را بديده گرفته از جان نيز در راه آن چشم پوشند ولى درس‌خواندگان چون انديشه‌شان پراكنده و خويهايشان سست است چنين آهنگ نيرومندى كمتر توانند داشت و بدشوارى توانند رشك و خشم و خودخواهى را دور گردانند و تنها سود كشور را بديده گيرند و اينست از كارهاى خود كمتر نتيجه بينند .\r\nاينان از خانه‌هاى خود دست كشيده و براى نبرد و جنگ با دشمن بزرگى همچون روس از تهران بيرون رفته و جز از برخى از ايشان ديگران همه پاكدلانه به اين كار بر - خاسته بودند . با اينهمه در چنان هنگام و در برابر چنين كار بزرگى هم بخويهاى پست خود چيرگى نميتوانسته‌اند و ما مىبينيم كه از قم كه نخستين فرودگاهشان بوده در ميانه دو سخنى ميداشته‌اند و بيشتر ايشان هريكى دم از جدا سرى زده و يا در انديشه سرورى بوده‌اند . اين همان كمى مايه است كه ميگوييم . اين چيزهاست كه يكدسته را دست بسته و كوشش‌هاى آنانرا بيهوده گرداند .\r\nپس از همه اينها ، باز ما اين كوچيدن و كوشيدن را بهتر از كار كسانى ميدانيم كه در تهران نشسته‌اند و تماشاگر چيرگى بيگانگان و خاموشى و ناچارى دولت گرديده‌اند . اين كوچ و كوشش بارى اين نتيجه را داده كه در تاريخها نگويند در برابر آن فشار و چيرگى دشمنان ايرانيان هيچ تكانى به خود ندادند و گامى در راه جانفشانى برنداشتند . خرده‌گيران چرا آن ميبينند كه يكدسته رفتند و كوشيدند و نتيجه نبردند ، ولى اين نمىبينند كه يكدسته بيكار ايستادند و به يارى آنان نشتافتند .\r\nاما داستان چنان كه گفتيم از تابستان 1294 در تهران آمادگيهايى براى يك جنبش ميرفت . گذشته از سران آزادى و گروهى از نمايندگان مجلس و برخى از سركردگان ژاندارم ( از سويدى و ايرانى ) امير حشمت و ديگران از مجاهدان تبريز كه از استانبول بتهران آمده بودند و آلمانيان ارج بيشترى بدليرى و كاردانى اينان ميدادند پا در ميان ميداشتند . اين آمادگى با آنچه در شهرهاى ديگر رخ داده بود\r\n\r\n","description":"","footnote":"","page_name":" 636 ","page_number":656},
  {"content":"\r\n\r\nيكسان شمرده نميشد و در اينجا كسان ارجدار و بزرگى در آن كار ميكردند و گذشته از همه دولت در نهان آگاه ميبود و همداستانى از خود مينمود . تنها يكدسته ناخشنودى مينمودند و آنان نيز خاموش ميايستادند .\r\nبا آن رنجيدگى كه ايرانيان از دو همسايه پيدا كرده و با آن خشميكه ميداشتند جز برخاستن و جنگيدن بانديشه كسى نميرسيد و اگر ميرسيد گفتن نميتوانست . از اينسو مستوفى و بيشتر وزيران نيز همداستانى مينمودند . آقاى نيسارى ( همان امير حشمت ) كه اكنون در تهرانست سخنانى در اين‌باره ميگويد كه بهتر است براى روشنى داستان آن را در اينجا بياوريم . ميگويد :\r\n« من چون از ميان عثمانيان بتهران آمدم آنچه بيهوده ميدانستم گراييدن بسوى آلمان و عثمانى و جنگ با روسيان بود . زيرا من در عثمانى بوده و از كارها آگاهى يافته و نيك مىدانستم كه ما با آلمانيان يكسره پيوستگى نخواهيم توانست . زيرا آنان از ما بسيار دورند . هر ياورى يا دستگيرى كه بما بخواهند ناگزير با دست عثمانيان خواهد بود . اينان را هم آزموده نيك ميدانستم كه نخواهيم توانست با ايشان همدستى كنيم . چنين كارى در آن روز نشدنى بود ، از آنسوى من جنگ با روسيان را ديده ميدانستم كه چه سختىهايى با حال آنروزى ايران در ميان خواهد بود . از اينرو بهتر مىشمردم كه دولت ايران از پيش‌آمد جنگ جهانگير و از گرفتاريهاى دو همسايه فرصت جسته با آنان پيمانى بسود ايران بندد و خود رويه و سامانى بكارها داده دست كاركنان آلمان و عثمانى را از كشور كوتاه سازد . اين بود انديشه من و يارانم و همگى از جنگ سخت پرهيز مى - كرديم و چون مشير الدوله سروزير گرديد و مىخواست كابينه برپا كند از ما و از سران دموكرات انديشه‌مانرا پرسيد ، و با همداستانى از همگى با نمايندگان دو همسايه بگفتگو پرداخت كه پيمانى در ميانه بسته شود و چون مىترسيد كه شورش پيش آيد من زبان دادم كه با همراهان خود به يارى او برخيزيم . ولى مشير الدوله نتوانست از گفتگو با نمايندگان دو همسايه نتيجه‌اى بگيرد . روسيان يك گام هم بسوى جلو نگزاردند . اين بود مشير الدوله كابينه درست نكرد و خود هم كناره گزيد ، و با اينحال ناگزيرى بود كه ما از دو دولت نوميد شويم و بكوشش برخيزيم . ولى تا آخرين روز دولت از كار و انديشه ما آگاه بود » .\r\nدر آبان‌ماه اين آمادگى نمودارتر گرديد و كاركنان روس و انگليس به بيم\r\n\r\n","description":"","footnote":"","page_name":" 637 ","page_number":657},
  {"content":"\r\n\r\nافتادند . خبرنگار رويتر آگاهى داد : « آلمانيان سپاهى در تهران بسيج كرده‌اند » ، و روزنامه‌هاى روس عنوان يافته گفتارهايى نوشتند و بهمه‌جا آواز افتاد ، و چون از سفارت اتريش تفنگ و فشنگ و بمب براى مجاهدان فرستاده ميشد شهربانى چند بمبى را گرفت و حاجى بابا خان اردبيلى را بر سر آن بزندان انداخت و اين داستان در برخى روزنامه‌هاى تهران نوشته گرديد .\r\nگويا در اين هنگام بود كه دسته دموكرات كسانى را از سردستگان خود بنام « كميته دفاع ملى » برگزيده و رشته‌كارها را بدست آنان دادند . نيز گفتگو از بستن پيمانى با دولت آلمان و بردن پايتخت باسپهان و جنگ آغاز كردن با روسيان بميان آمد ، كه دموكراتها و مجاهدان آن را پيش آورده و دنبال مىكردند و دولت نيز همداستانى مينمود .\r\nدو دولت بتلاش افتادند و سفارت روس براى ترسانيدن دولت چنين گفت : اگر ايران پيمانى با آلمان و عثمانى بندد دولتهاى روس و انگليس پيمانى را كه درباره آزادى و جداسرى سراسر ايران بسته‌اند از ميان رفته خواهند شناخت . از آنسوى در پترگراد « 1 » گفتگو براى فرستادن دسته‌هاى سپاه بقزوين و پديد آوردن لشگرگاه بزرگى در آنجا مىرفت ، و هنوز آن سپاه‌ها نرسيده دسته‌هايى كه دو هزار تن يا بيشتر از پيش در قزوين بودند براى ترسانيدن چشم تهران بنمايشى برخاست ، و اين نمايش بود كه داستان كوچيدن را پديد آورد .\r\nبدينسان كه در نيمه‌هاى آبان از قزوين آگاهى رسيد كه دسته‌هاى قزاق بيش از هزار تن ( سپس شماره آنها را تا هزار و هفتصد تن رسانيدند ) با دو متراليوز از قزوين بيرون آمده و رو بسوى تهران داشته‌اند . اين آگاهى تكانى در شهر پديد آورد و روزنامه - ها آن را نوشتند و سخنرانى در پيرامونش كردند . نخست گمان ميرفت بآهنگ تهران نباشند و يا چند فرسنگى پيش آمده و بازگردند ( چنان كه چندى پيش از آن كرده بودند ) . ولى سپس آگاهى از پيش آمدن ايشان و رسيدن تا به ينگى امام ( دوازده فرسنگى تهران ) رسيد و پيشروان ايشان تا به كرج آمدند . اينها تكان مردم را بيشتر\r\n\r\n\r\n","description":"","footnote":"\r\n( 1 ) پس از آنكه جنك جهانگير آغازيد روسيان نام « پترسبورك » را كه كلمه « بورگ » آن آلمانى بود نپسنديدند و نامرا « پتروگراد » گردانيدند .\r\n","page_name":" 638 ","page_number":658},
  {"content":"\r\n\r\nگردانيد و مردم بيدست و پا بترس افتادند . دولت دسته‌هاى ژاندارم را بتهران خواسته در باغشاه آماده نگهداشت و بپاسبانان نيز دستور آمادگى داد . از آنسوى آلمانيان و اتريشيان و عثمانيان و بستگان ايشان بآهنگ بيرون رفتن از شهر افتادند . نيز دسته دموكرات و « كميته دفاع ملى » آهنگ كوچ كردند وزيران و دربار نيز همداستانى و همراهى نشان دادند . گروهى اين را نميخواستند و روزنامه « عصر جديد » آشكاره خرده ميگرفت . ولى انبوهى از آزاديخواهان از دموكرات و اعتدالى در كوچيدن هم - سخن بودند و برخى روزنامه‌ها گفتار شورانگيزى مينوشتند ، داستان همراهى دولت و دربار و بيرون بردن پايتخت از تهران بمردم گران افتاده و از سوى ديگر بترس آنان مىافزود .\r\nروز دوشنبه بيست و سوم آبان ( 7 محرم 1234 ) در تهران از روزهاى بيمانندى بود . سران آزادى و نمايندگان مجلس و آلمانيان و عثمانيان و ديگران از شهر بيرون مىرفتند و درشگه‌ها پى هم از خيابانها گذشته و آهنگ دروازه ميكردند . دولت اينان را راه مىانداخت كه فردا نيز شاه و وزيران از پى روانه گردند . امروز بنه شاه را هم بكهريزك بردند .\r\nاز كسانى كه امروز بيرون رفتند و در كوچ تا بپايان بودند ما نامهاى ميرزا سليمان خان ( معاون وزارت داخله ) ، و سليمان ميرزا ، و وحيد الملك ، و حاجى عز الممالك و حاجى فطن الملك ، و اديب السلطنه ، و سيد حسن مدرس ، و حاجى شيخ محمد حسين استرابادى ، و شيخ محمد حسين خونسارى ، و سيد محمد رضا مساوات ، و آقا شيخ رضا دهخوارقانى ، و سيد جليل اردبيلى ، و مشار الدوله ، و سيد حسين گزازى ، و سردار محيى ، و ميرزا كريم - خان ، و ميرزا محمد صادق طباطبائى ، و ميرزا على اكبر خان دهخدا ، و ميرزا محمد على خان كلوپ ، و حاجى ميرزا عليمحمد دولت‌آبادى ، و سيد يعقوب شيرازى ، و نظام السلطان ، و سردار كل ، و ميرزا صادقخان بروجردى و حاجى شرف الملك را دانسته‌ايم كه در اينجا مىآوريم . باشد كه رويهم بيشتر از سيصد تن بوده‌اند .\r\nپسين آن روز و شب سه‌شنبه در دربار نشست‌ها شد و نمايندگانى كه نرفته بودند با وزيران بگفتگو نشستند . ولى نتيجه بدست نيامد و مستوفى همچنان مردم را برفتن\r\n\r\n","description":"","footnote":"","page_name":" 639 ","page_number":659},
  {"content":"\r\n\r\nواميداشت . فردا سه‌شنبه همچنان در شهر شور و جنبش ديده ميشد . امروز كسانى از ديرماندگان روانه ميشدند ، و چون شاه و وزيران خواستندى كوچيد پاسبان‌ها و ژاندارمها در خيابانها و راهها پاسدارى ميكردند مردم در خيابانها چشم به راه بيرون آمدن ايشان مىايستادند . شاه رخت سفر پوشيده و آماده مىايستاد و كالسكه او را بيرون آورده و دم در نگه ميداشتند . در باغشاه ژاندارمها بسيج رفتن ميكردند و فزونى فشنگ و افزارها را كه بردن نميخواستند آتش ميزدند . بسيارى از شاهزادگان و ديگران ناخشنود بودند ولى نميتوانستند چيزى گفت تا فرمانفرما و سپهدار و عين الدوله بجلوگيرى از آهنگ شاه كوشيدند . پس از نيمروز سفيرهاى روس و انگليس بدربار آمدند و اينان نيز ببازنشانيدن شاه و وزيران كوشيدند . سفير روس آگهى داد كه دسته‌هاى سپاه روس بتهران نخواهند آمد و از ينگى امام بازخواهند گشت و دو دولت با ايران همچنان دوست خواهند ماند .\r\nاز اين گفتگوها شاه انديشه ديگر كرده بازماندن را برگزيد و درباريان و وزيران نيز پيروى نمودند . در همان نشست بفرمانفرما وزيرى داخله داده شد . چون اين آگهى به بيرون رسيد و مردم در خيابانها چگونگى را دانستند بسيارى از آنان كه آماده رفتن بودند هم نرفتند و ترس مردم كمتر گرديد . از آنسوى در همان هنگام يكدسته ژاندارم و پاسبان بر سر امير حشمت و مجاهدان كه هنوز نرفته بودند فرستاده و ايشان را ناگزير از رفتن و كوچيدن گردانيدند و همانشب آنان را از شهر بيرون فرستادند . گذشته از امير حشمت و برادرانش از مجاهدان تبريز ميرزا نور اللّه خان ، و مشهدى محمد عليخان ، و اسد آقا ، و اصغر خان ( مسكين ) در اين دسته بودند و شماره‌شان تا شصت ميرسيد . نيز آقاى ميرزا اسمعيل يكانى با ايشان بود .\r\nژاندارمها كه براى پاسبانى در شاه عبد العظيم و راه قم بودند چون از نرفتن شاه و دربار آگاه شدند يكدسته از ايشان از دنبال كوچندگان رفته و يكدسته بتهران بازگشتند .\r\nفردا چهارشنبه در شهر آرامش بود . خونگرمان و تندروان همه رفته و جز خونسردان يا بهتر گويم آسايش‌خواهان نمانده بودند . امروز بنه شاه را از كهريزك بازگردانيدند ، و همچنين سفير عثمانى و وزير مختار اتريش كه با سفير آلمان و ديگران\r\n\r\n","description":"","footnote":"","page_name":" 640 ","page_number":660},
  {"content":"\r\n\r\nدر شاه عبد العظيم درنگ كرده چشم به راه شاه و وزيران نشسته بودند . نمايندگان عثمانى و اتريش با همراهان خود به شهر بازگشتند . ولى سفير آلمان پرنس روييس همراه كوچندگان رفت . از آنسوى كوچندگان بقم رسيده و از آنجا نگذشتند و با آنكه نيامدن شاه و وزيران نقشه آنان را بهم زده بود دست از كار نكشيده و بكوشش آغاز كردند . اينست آنچه ما از داستان كوچيدن دانسته‌ايم .\r\nدر اين پيش‌آمدها آنچه شگفت است رفتار دربار و دولت مىباشد . اين درخور انديشه است كه آيا داستان به همان سادگى بوده ، و راستى را شاه و وزيران همراهى با كوچندگان ميخواسته‌اند و در آن ساعت آخر پشيمان شده‌اند ، يا از نخست انديشه همراهى نميداشته‌اند و آن همداستانى كه نشان ميداده‌اند جز رويه‌كارى نبوده و در دل‌هاى خود جز بيرون كردن تندروان را از تهران نميخواسته‌اند . آيا كدام يكى از از اينها بوده ؟ ! . آيا كدام يكى را آسانتر توان پذيرفت ؟ ! .\r\nبسيارى از خود كوچندگان اين دوم را ميگويند ، كسانى هم اينرا ميپذيرند ولى از مستوفى هوادارى نموده ميگويند خواست او نگهدارى كشور بود و چون ميدانست ايران تاب جنگ با روس را ندارد با آن همداستانى نمينمود . ميگويم : اگر چنين بودى بايستى انديشه خود را آشكار گويد و به پيشرفت آن كوشد . نه آنكه سران آزادى را بكوچيدن و جنگيدن با روس برانگيزد و خود كنار ايستد . اين كار مستوفى نتيجه‌اش آن بود كه جنگهايى در ايران روى دهد و روسيان بهانه پيدا كرده سپاه بياورند و در پايان جنگ همان را دستاويز كرده بيرون نروند و از آنسو جنگجويان ايرانى در سايه همراهى نكردن دولت ناتوان باشند و كارى نتوانند . هر روى پيش‌آمد را كه بگيريم رفتار دربار و دولت ناستوده بوده و زيان بسيار بزرگى را در برميداشته ، و اين نيك مى - رساند آن را كه بارها گفته‌ايم : اينان در بند سود كشور چندان نبوده‌اند كه در بند سود خودشان .\r\nدر همان روزها كه در تهران اين شور و تكان برخاسته و سران آزادى ميكوچيدند و دسته‌هاى سپاه روس پياپى از بندر پهلوى بخشگى درآمده و بآهنگ قزوين روبراه مىآوردند ، اينها از ميدان قفقاز برداشته شده و بفرماندهى ژنرال باراتوف كه سپس\r\n\r\n","description":"","footnote":"","page_name":" 641 ","page_number":661},
  {"content":"\r\n\r\nدر ايران بنام گرديد باينجا فرستاده ميشدند ، ژنرال يودنيچ فرمانده قفقاز به اين تن در نميداد كه از سپاه آنجا كم كرده و بايران فرستد و از اينراه بدرازاى ميدانگاه خود فرسنگها بيفزايد . از ديده جنگى اين لشگر فرستادن بزيان روسيان بود ، ولى از ديده سياست بسودهايى اميد مىبستند و اين بود وزارت خارجه آن را ميخواست و دولت انگليس براى جلوگيرى از راه يافتن كاركنان آلمان بهندوستان و افغانستان فرستادن چنان سپاهى را بايران دربايست ميشمرد ، از اينراه فرمانده قفقاز ايستادگى ننموده آن را پذيرفت .\r\nژنرال باراتف با دسته‌هاى نخستين سپاه روز بيست و دوم آبان ( يكم نويابر ) بقزوين رسيد و دسته‌هاى ديگر كه بيشتر آنها سواره بودند از پى مىآمدند و تا بيست روز ديگر همه لشگر كه بيش از دوازده هزار بودند در قزوين گرد آمدند ، كه تا اين هنگام كميته دفاع ملى نيز بآراستن لشگرى در قم و آن پيرامونها فيروزمند شده بود .\r\nاز آنسو در همانروزها داستان ديگرى در همدان رخ داد ، و آن اينكه با دستور كميته دفاع ملى و رييس ژاندارم دسته ژاندارم و سوارانى كه آلمانيان بنام مجاهد در آنجا گرفته بودند بهمدستى آزاديخواهان شهر به آن شدند كه كونسولهاى روس و انگليس و يكدسته قزاق ايرانى را كه بفرماندهى سركردگان روس در آنجا بودند از شهر بيرون كنند و آنجا را بدست گرفته در برابر سپاهيان باراتف سنگرى پديد 64 - شادروان حاجى ميرزا حسن شكوهى ( يكى از كسانى كه در راه مشروطه زيان و گزند بسيار ديده )\r\n\r\n","description":"","footnote":"","page_name":" 642 ","page_number":662},
  {"content":"\r\n\r\nآورند ، و چون قزاقان بالاى تپه مصلى جايگاه استوارى بنياد نهاده و شب و روز آگاه مىزيستند مىبايست با يك تاختن ناگهانى دليرانه آن كار را بانجام رسانند . اين بود شب سىام آبان نزديك به نيمه‌شب ناگهان از چهارسو بمصلى تاخت بردند و در آن دل شب با تفنگ و توپ بجنگ و شليك سختى برخاستند ، مردم شهر كه از چگونگى آگاه نبودند بآواز شليك از خواب بيدار شدند . تا سپيده‌دم جنگ به سختى ميرفت و بسيارى از دو سو كشته گرديد و سرانجام قزاقان تاب ايستادگى نداشته و سنگرها را رها كرده و بگريختند و يكدسته از آنان كه در كاروانسرا جا داشته و هنوز ايستادگى مينمودند ياور محمد تقى خان رييس ژاندارم با زبان نرم آنانرا رام گردانيده جلو كشتار و خونريزى را گرفت . اين كار كه نخستين هنرآزمايى جنگجويان ايرانى بود در سايه دليرى و كاردانى ياور محمد تقى خان بچاپكى و نيكى انجام گرفت و همدان بدست آنان افتاد . كونسولهاى روس و انگليس شبانه فرصت جسته با ديگران از كاركنان دو دولت و هواداران ايشان گريخته بودند .\r\nاين پيش‌آمدها نتيجه‌هاى بسيارى را در پى داشت و كشور را به حال ديگر انداخت ، از آنسوى در ايران ميدان جنگ نوينى باز شد كه در يكسوى آن دسته - هاى جنگ‌آزموده ژنرال باراتوف با افزار و آرايش بسيار ، و در يكسو مجاهدان و ژاندارمهاى ناآزموده ايران بىافزار و آرايش مىايستادند ، و پس از جنگ مجاهدان تبريز در آذرماه 1290 ( محرم 1330 ) اين دوم بار جنگ آزاديخواهان ايران با قزاق و سالدات دولت خودكامه روس بود . خواهيم ديد دامنه اين جنگ‌ها تا كجا كشيد و داستان آنها را كم يا بيش خواهيم نوشت .\r\nاز اينسوى تهران از تندروان و جنگ‌خواهان تهى گرديده و بيمى كه روسيان از پايتخت ميداشتند از ميان برخاست ، و دولت از فشار رها گرديد ، و گفتگوى بردن پايتخت باسپهان از زبانها افتاد . نيز مجلس سوم كه يكسال كمتر از آغاز آن گذشته بود در نتيجه كوچيدن بيشتر نمايندگان از ميان رفت ، اگرچه دولت تا يك هفته و بيشتر با تلفون يا تلگراف با نمايندگان كه در قم مىبودند گفتگو ميداشت و به آنان پيشنهاد بازگشت مينمود ، و چندتنى از اينان - از عدل الملك و ميرزا محمد\r\n\r\n","description":"","footnote":"","page_name":" 643 ","page_number":663},
  {"content":"\r\n\r\nعليخان بامداد و ديگران ، بازگشتند . ولى باز شماره كمتر كم بود و بهارستان همچنان بسته ماند ، و اين بود پايان مجلس سوم .\r\nمىبايد گفت : خواهندگان جنگ با روس از نخواهندگان جدا گرديد ، و آن دو دستگى كه از آغاز جنگ جهانگير در تهران پيدا شده و در نهان مايه كارشكنى بود ، از اين پس بآشكار افتاد و كارشكنى اين زمان رويه سخت‌ترى به خود گرفت ، زيرا كوچندگان در قم خود را آزاد دانسته بهمدستى پرنس روييس و مسيو شونمان از هيچ كوششى بزيان روس و انگليس بازنمىايستادند . كميته دفاع ملى خود را بجاى دولت گزارده بهر كارى برميخاست : سپاه ميآراست ، « خورشيد سرخ » بنياد مىنهاد ، و به شهر و ميان ايلها فرستاده مردم را بسوى خود ميخواند .\r\nچنان كه گفتيم در گام نخست در همدان با دست ژاندارمها و مجاهدان آنجنك را برپا كرد و شهر را بدست گرفت ، همچنين در عراق ژاندارمها كاركنان روس و انگليس را بيرون كردند . نيز در همين روزها در شيراز سركردگان ژاندارم به كار بر - خاسته و كونسول انگليس و رييس بانك شاهنشاهى را گرفته و با بستگان و زنانشان بيرون فرستادند و شهر را در دست داشتند كه اين نيز بىآگاهى از كميته نبود .\r\nاين كارها هنگامى رخ ميداد كه در تهران گفتگويى براى بستن پيمان با دو دولت ميرفت ، زيرا انگليسيان پس از پيش‌آمد كوچيدن پا پيش گزارده و در برابر آنكه دولت كوچندگان را بازگرداند و آلمانيان و عثمانيان را از كشور بيرون كند چيزهايى را بسود ايران پيشنهاد نموده و بيشتر وزيران و سران آن را با خوشى پذيرفته بودند و در پيرامونش گفتگو ميشد .\r\nبدينسان در كشور دو دولت پيدا شده بوارونه كارى ميكوشيدند و هريكى رنجهاى آن ديگر را هدر ميساختند ، زيرا كميته دفاع ملى كه بيك كار بزرگى برخاسته و مردم را بسوى خود ميخواند در بسيار جاها مردم بىيكسويى دولت را پيش كشيده خواهش آنانرا نمىپذيرفتند . با همه خشميكه در همه‌جا بروسيان برخاسته بود بسيارى به همين دستاويز از ياورى بايشان بازمىايستادند .\r\nاز اينسو گفتگوى پيمان كه در تهران مىرفت با انگيزه كميته دفاع ملى در\r\n\r\n","description":"","footnote":"","page_name":" 644 ","page_number":664},
  {"content":"\r\n\r\nكاشان و كرمانشاهان و ديگر جاها مردم بياشفتند و بازارها را بسته و تلگرافهاى سخت بتهران فرستادند . با اينكه اين پيمان اگر بسته شدى بسود آينده و آن روز ايران بودى . و ميبايست كوچندگان به همان اندازه نتيجه بس كرده و با بسته شدن آن دشمنى ننمايند و مردم را كه از روى خامى و بدستاويز « اتحاد اسلام » و مانند آن آشفته بودند بجاى خود نشانند ، در آن روز براى مردم خام ايران بسيار سخت بودى كه بنام بهره‌مندى كشور خشم خود را فرونشانده و بچنان پيمانى تن در دهند ، ولى اگر سردستگان يكدل و يكزبان بودندى توانستندى آنانرا رام گردانند .\r\nببينيد : چگونه سررشته گم گرديده و چگونه كارهاى كشور بازيچه هوسبازيها بوده است . شگفت‌تر از همه آنكه ميشنويم مستوفى در همين هنگام باز با كوچندگان همدل و همراز بوده ، و كسانى كه از سرشناسان ايشان بتهران آمده و او را ديده و انديشه‌اش را دربارهء پيش‌آمدها ميخواسته‌اند مستوفى باز رفتن و بآلمانيان پيوستن را مىسپرد و باز نويد كوچيدن دولت ميداده . با آنكه در آشكاره با تلگراف و تلفون نمايندگان را بتهران بازميخوانده در نهان به آنان دستور بازنيامدن ميداده ، نيز ميشنويم پيمان پيشنهادى انگليسيان را چندان نگهداشته و با گفتگو جلوگيرى از انجام آن كرده تا شكست ساوه و رباطكريم براى مجاهدان پيش آمده و از آن پس ديگر انگليسيان آن را دنبال نكرده‌اند .\r\nاينها همه شگفت است و ما نميتوانيم خواست مستوفى را از اين كارها بفهميم و درباره آنها داورى كنيم ، بايد بگوييم اين مرد با همه آنكه ساده مينموده بسيار تودار بوده و كارهايش درون ديگرى داشته .\r\n\r\n","description":"","footnote":"","page_name":" 645 ","page_number":665},
  {"content":"\r\n\r\n\r\nگفتار دهم جنگهاى كوچندگان با سپاه روس و شكست يافتن ايشان\r\nكوچندگان چون در قم گرد آمدند بشورانيدن مردم و بسيج كردن سپاه برخاستند و پيش از همه بآمادگى ميكوشيدند . گذشته از دسته‌هاى ژاندارم كه در قم و عراق و همدان زيردست خود ميداشتند و سركردگان سويدى نيز فرمانبردارى مينمودند ، و گذشته از مجاهدان آذربايجان و سوارانى كه آلمانيان در اسپهان و ديگر جاها گرفته بودند از همه‌جا سوار ميخواستند و بشهرها و ميان ايلها كسان فرستاده كمك مىطلليدند .\r\nاز كسانى كه بايشان پيوستند سالار ناصر خلج بود كه با دسته‌اى سوار بقم آمدند همچنين دسته‌هايى از شاهسون بغدادى و اينانلو به آنجا رسيدند ، نيز نايب حسين كاشانى و پسران و سواران او كه در دز محمد عليخان بودند چون بتنگنا افتاده و راه گريزى نميداشتند اين پيش‌آمد را فرصت شمرده بنام كمك بكوچندگان بپيوستند . ظفر نظام همين رفتار را كرد ، نيز چراغعليخان بختيارى كه هماورد نايب و پسرانش بود بنام همچشمى از كاشان بيرون آمده بكوچندگان پيوست . اين سه دسته كه از راهزنان و دزدان بودند همدستيشان مايه بدنامى شده و بهانه بدست بدخواهان ميداد كه به سرزنش و ريشخند برخيزند و اين بدتر كه اينان كارى نيز نتوانستند و خواهيم ديد كه آن توانايى كه در كار راهزنى و دزدى از خود نشان داده بودند در جنگ با دشمنان كشور نشان ندادند و بدنامى چند ساله از خود دور كردن نتوانستند .\r\nهم بايد نوشت كه چند تن از سران قزاق هم بنام ايراندوستى و غيرتمندى از\r\n\r\n","description":"","footnote":"","page_name":" 646 ","page_number":666},
  {"content":"\r\n\r\nديگران جدا گرديده و با كوچندگان بقم آمده بودند و آنان نيز از جنگيان شمرده ميشدند .\r\nدر اسپهان و كاشان و زنجان و اراك و ديگر جاها مردم بشور آمده و مشق سربازى ميكردند كه ورزيده شده و به يارى كوچندگان شتابند و بسيج افزار جنگ ميكردند .\r\nدسته‌هاى بزرگى از سنجابى و ديگر ايلها بكرمانشاهان آمده و در آنجا براى يارى آماده ميايستادند . با همه كارشكنى كه عنوان بىيكسويى دولت ميكرد باز پيشرفت بزرگى در كار ديده ميشد .\r\nامير حشمت و ياران او چون اسب براى سوارى نداشتند آهنگ اراك كردند كه در آنجا اسب و زين و ديگر افزارها بخرند و پس از آمادگى بازگردند . ياور محمد تقيخان و همدستان او كه همدانرا گرفته بودند تا آوج پيش رفته در آنجا و در سلطان‌بلاغ سنگر بستند . نيز كميته در ساوه لشگرگاه ساخته سواران خلج و ديگران را كه گرد مىآمدند به آنجا فرستاده و روزبروز شماره آنان را انبوه ميگردانيد .\r\nهنوز سررشته بدست كميته دفاع ملى بود ولى مدرس و ديگران بايراد برخاسته آزردگى مينمودند و در ميانه دو سخنى پيش آمده و مايه كارشكنى ديگر بود .\r\nيكى از كارهاى كميته پراكندن روزنامه‌اى بژلاتين بود كه تلگرافها و ديگر آگاهيها را مينوشت . يكى ديگر پديد آوردن دستگاهى بنام « خورشيد سرخ » كه دستور آن را نوشته و كسانى را از مشار الدوله و ديگران به راه بردن آن برگزيدند و اين نخستين بنياد « شير و خورشيد سرخ » در ايران بود .\r\nاينها آمادگيهاى كوچندگان بود . از آنسوى روسيان نيز آماده ميشدند .\r\nژنرال باراتوف از نيمه‌هاى آذرماه به كار برخاست و نخست دو دسته سوار با يك سرهنگ بر سر ياور محمد تقيخان و همراهان او فرستاد ، نيز دسته ديگرى را بر سر ساوه روانه گردانيد . آندسته‌ها نخست در آوج بجنگ پرداختند و پس از آن روزهاى شانزدهم و هفدهم آذر را در گردنه سلطان‌بلاغ رزم كردند . ژاندارم‌ها دليرانه جنگ ميكردند ولى در سايه كمى افزار و شماره و ديگر كميها ايستادگى نتوانسته گام‌بگام پس مينشستند .\r\nيك جنگى نيز در نزديكى همدان رخ داد ، ژاندارمها و مجاهدان شبانه همدانرا رها\r\n\r\n","description":"","footnote":"","page_name":" 647 ","page_number":667},
  {"content":"\r\n\r\nكرده و تا پل شكسته پس نشستند ، روسيان روز بيست و سوم آذر ( دوم دكابر ) بهمدان رسيده و شهر را بدست گرفته و دسته‌هايى را بكنگاور و سنندج فرستادند . خود ياور محمد تقيخان انگيزه اين شكست را چنين باز مينمايد : « بواسطه عدم اتحاد و تذبذب و ترديد و عدم صميميت هيئت رئيسه و احزاب مختلفه و فقدان اسلحه استقامت در مقابل قواى عظيمه ممكن نگرديد و حركت آلاستيكى شروع شد » .\r\nشبيكه ژاندارمها از همدان گريختند سالار لشگر پسر فرمانفرما را كه حكمران آنجا بود هم با خود بردند و بامدادان كه مردم آگاه شدند و از آنسوى روسيان نزديك مىگرديدند سخت بترسيدند و بدست و پا افتادند ، ولى روسيان به آرامى به شهر درآمدند و جز به كسانى كه بدگمان بودند آزارى نرسانيدند .\r\nروسيان درباره اين جنگها آگهيها در تهران و پتروگراد پراكنده كردند و روتر نيز آگاهيهايى داد . درباره جنگ آوج روتر چنين آگهى داد :\r\n« پتروگراد - آگاهى رسمى داده شده كه در نزديكى همدان روسيان يك نيروى پديد آمده از 500 تن سواره و پياده ژاندارمهاى ياغى و 1200 تن سپاه مزدور آلمان و عثمانى را كه دو توپ نيز همراه ميداشتند شكست دادند . دشمن گريخته و انبوهى كشته و زخمى بجا گزارده است ، سپاه روس بجلو ميروند » .\r\nدرباره جنگ سلطان‌بلاغ آگهى داد :\r\n« پتروگراد - 10 دسامبر ( 19 آذر ) سپاه روس گردنه سلطان‌بلاغ را گرفته‌اند . ژاندارمها و دسته‌هاى مزدور آلمان با سرپرستى سركردگان آلمان و عثمانى براى پديد آوردن ايستگاههاى استوار در آنجا در دو هفته آخر بسيار كار ميكردند . راه همدان اكنون باز است و دشمن بيسر و سامان گريخته است » .\r\nخود ژنرال باراتوف در فرمانيكه در سال 1918 بيرون داده و داستان كارهاى چند ساله و سپاه خود را در ايران در آن فهرست‌وار ياد كرده درباره اين جنگها چنين ميگويد :\r\n« مقارن 20 نومبر ( نويابر ) قواى ما تمركز خود را خاتمه دادند و مبادى حركت خود را اشغال نمودند قواى سوار همدان كه تشكيل گرديده بود\r\n\r\n","description":"","footnote":"","page_name":" 648 ","page_number":668},
  {"content":"\r\n\r\nبفرماندهى سرهنگ فسنگو به سمت گردنه سلطان‌بلاغ كه از طرف دشمن اشغال شده بود حركت كرد و قواى سوار ديگرى نيز بفرماندهى سرهنگ كولسينكوف به زودى به طرف قم اعزام شد .\r\nنزديكى آوج اولين تلاقى قواى مقدم سوار ما با دشمن بوقوع پيوست و پس از آن در ظرف دو روز ( 25 و 26 نوامبر 1915 ) گردنه سلطان‌بلاغ و مواضع مستحكم آن در اثر ضربت قواى سوار ما تصرف شد .\r\nقواى سوار مزبور بوسيله سه ستون عمل ميكرد : از جبهه ستون وسط در خط شوسه ، و از جناحين دو ستون مأمور حركت تجاوزى بودند ، يكى ستون سرهنگ يا كولف و ديگرى ستون سرهنگ 2 لشجنكو . ستونهاى مأمور به حركت تجاوزى ناگزير بودند از راه كوهها و معابر سخت كوهستانى عبور كنند .\r\nپس از محاربه سلطان‌بلاغ محاربات ديگرى نيز بوقوع پيوست كه بنفع ما منتهى گرديد منجمله محاربه در نزديكى همدان بوسيله قواى سرهنگ فسينكو . . . ) « 1 »\r\nژاندارمها در پل شكسته هم بيش از سه روز ايستادگى نتوانستند ولى اين‌بار گردنه اسدآباد را سنگر كرده بايستادگى پرداختند و در اينجا ، و در كنگاور ، و در گردنه بيدسرخ ، و صحنه ، و بيستون در هريكى جنگهاى بس سختى كردند و از روسيان بسيار كشتند . هر شب اتومبيلها و گاريهاى روسيان پر از كشته و زخمى بهمدان درمىآمد .\r\nدر آنهنگام زمستان كه برف و سرما سراسر بيابانرا گرفته بود و سر گردنه‌ها جنگهاى خونريز ميرفت و جوانان غيرتمند ايرانى بنام نگهدارى كشور جانفشانيهاى تاريخى مينمودند ، اگرچه در برابر فزونى شماره روسيان و برترى افزار و آراستگى آنان ناگزير شده پس مينشستند ولى گام‌بگام سنگر بسته و دليريها مينمودند .\r\nژنرال باراتوف درباره اين جنگها ميگويد :\r\n« محاربات شديدى در نزديكى كنگاور بوسيله قواى سرهنگ بارن ميدم و در گردنه بيدسرخ ، صحنه ، بيستون ، و كرمانشاهان بوسيله قواى سوار ژنرال ايسارلوف بنفع ما بوقوع پيوست » .\r\n\r\n\r\n","description":"","footnote":"\r\n( 1 ) اين تكه از كتاب « تاريخ نظامى جنك بين الملل » آورده مىشود و اينست بدانسانكه هست آورده مىشود ، ولى چنان كه گفته‌ايم در اين تكه‌ها تاريخ يوليوسى به كار رفته .\r\n","page_name":" 649 ","page_number":669},
  {"content":"\r\n\r\nدر اين هنگام در ساوه نيز جنگ آغازيده بود . از سران كوچندگان ميرزا سليمانخان و سردار كل و چند تن از شناختگان دموكرات ، و از سران سواره سالار ناصر خلج و نايب حسين و ماشاء اللّه خان و ظفر نظام و ديگران اينجا بودند ، گذشته از سوارهاى خلج و شاهسون بغدادى و اينانلو دسته‌اى از ژاندارم در جنگ پا در ميان ميداشتند ، نيز از شهرها داوطلبان ميرسيدند . از اراك آقا نور الدين مجتهد بنام جهاد با يكدسته رسيده بودند . در لالگان نزديكى ساوه جنگ ميرفت و ايرانيان با همه ناآزمودگى و كمى افزار و پستى تفنگها كه به اندازه تفنگهاى روسى گلوله نميراند دليريها نموده و ايستادگى ميكردند ، و تا چند روز فيروزى از سوى اينان بود . از روسيان بسيارى را كشتند و يكى هم از سركردگان بود ، و تفنگ و افزار بسيار از آنان گرفتند . اين فيروزى چندان بود كه روزنامه‌هاى بدخواه تهران ( چون عصر جديد ) هم آن را نوشتند . يكهفته بيشتر جنگ برپا بود و روزبروز به شماره و آزمودگى ايرانيان مىافزود .\r\nجاى افسوس است كه داستان اين جنگها را ننوشته‌اند . بيگانگى ايرانيان با اين داستانها تا بجايى رسيده كه كسى كه در ميان كوچندگان بوده و در همانروزها از ساوه گذشته چون داستان اين جنگها را ميپرسم نميداند و پس از گفتن من است كه به ياد مىآورد . بيچارگان از بسكه سرزنش و ريشخند و بدگويى شنيده‌اند خود نيز ارجى به آن كارها نگزارده و در اندك زمانى فراموش كرده‌اند .\r\nدر اين ميان كه در ساوه جنگ ميرفت كميته در قم يك نقشه دليرانه ( اگر نگويم : بيباكانه ) را دنبال ميكرد و آن اينكه يكدسته بر سر تهران فرستد و آنشهر را گيرد . براى اين بامير حشمت دستور فرستاد كه از اراك روانه ساوه گردد . اينان در اراك اسب و زين خريده و نيك آماده گرديده و دسته‌اى از سواران چاپلق بسركردگى پسر امير مفخم و مهديقلى ميرزا و گروهى از مردم خود شهر بسركردگى حاجى آقا عبد العظيم ( نوه حاجى آقا محسن ) بايشان پيوسته بودند . چون دستور كميته رسيد از راه خلجستان روانه گرديدند . از آنسوى دسته ديگرى براى رسيدن باينان بسركردگى\r\n\r\n","description":"","footnote":"","page_name":" 650 ","page_number":670},
  {"content":"\r\n\r\nسردار محيى و سرهنگ ابو الحسن خان زند ( از سركردگان ژاندارم ) و چراغعليخان بختيارى در قم بسيج ميشد .\r\nامير حشمت چون به قاضى ( غازى ؟ ) يكى از ديههاى خلجستان رسيد دوباره دستور آمد كه در ساوه فشنگ و پول به اندازه دربايست بجنگجويان آنجا داده و خود روانه رباطكريم گردد ، كه در آنجا دسته سردار محيى نيز رسد و باهم آهنگ تهران كنند .\r\nاينان بدانسان بساوه رسيده و يك شب مانده و با دسته‌اى از ژاندارم كه بسر - كردگى محمد حسين ميرزا از آنجا همراهى نمود و رويهم شماره‌شان كمتر از دو هزار تن مىشد روانه گرديدند فرداى آن‌كه يكشنبه بيست و هفتم آذر ( 11 صفر ) بود باز جنگ آغازيد و روسيان كه بر شماره‌شان افزوده شده و فشار بيشتر گردانيده بودند چيرگى مىنمودند و ايرانيان ايستادگى نتوانستند و از جا در رفتند و روى بگريز و پراكندگى آوردند و چون سپاه ورزيده نبودند در جاى ديگر نايستاده هر دسته‌اى رو بگريز نهادند . شبانه كه اينان بقم رسيدند و كميته كوچندگان از چگونگى آگاه شدند ناگزير آهنگ كوچ كردند و پيش از آنكه آفتاب درآيد راه افتاده بسوى كاشان رفتند ، مشهدى محمد عليخان كه اينهنگام در قم بوده ميگويد يكرشته قورخانه در نگهدارى من بود و چون ديدم همه رفته‌اند ما نيز آنها را بار كرده از پشت سر روانه گرديديم .\r\nروسيان به اين فيروزى خود هم ارج بسيار نهادند و در تهران و پترسبورگ آن را آگهى دادند . آنچه را كه در تهران چاپ و پراكنده كرده‌اند در اينجا مىآوريم .\r\n« 14 صفر 9 دكابر 1915 - بطوريكه فرمانده قشون امپراطورى اطلاع ميدهد روز يكشنبه ششم دكابر مطابق 11 صفر قشون امپراطورى ساوه را تصرف نمود اشرار و مفسدينى كه بر ضد پادشاه قانونى و دولت شاهنشاهى قيام نموده بودند فرار اختيار كرده مقتولين و مجروحين خود را در ميدان بجا گذاشتند . تعاقب اشرار دوام داشت . ديروز تمام توابع و اطراف قم توسط قشون امپراطورى اشغال شد .\r\n\r\n","description":"","footnote":"","page_name":" 651 ","page_number":671},
  {"content":"\r\n\r\nسفارت امپراطورى روس اهالى پايتخت را متوجه ميسازد كه هرگونه اخبار راجعه به پيشرفت اشرار كه كذب محض است محل اعتبار قرار نداده باور ننمايند » .\r\nاين چيزها كه در ساوه و قم رخ داد دسته‌هاى سردار محيى و امير حشمت از آن آگاهى نيافتند ، زيرا ژاندارمها كه در راه براى پاسدارى و رسانيدن آگاهى گزارده شده بودند پس از شكست ساوه گريختند و روسيان كه ساوه را گرفته بودند جلو هر - گونه آمد و شد را بستند . دسته سردار محيى كه ناآگاهان راه مىپيمودند ناگهان در كوشك ( منظريه ) با سپاهى از روس كه از ساوه بآهنگ جنگ با ايشان روانه شده بودند دچار آمد و پيداست كه كارى نتوانستندى و پس از اندكى رزم ناگزير از پس نشستن و پراكندن بودند . ما از داستان اين رزم هيچ آگاهى نيافته‌ايم و تنها زخمى شدن سرهنگ ابو الحسن خانرا شنيده‌ايم . اين پيش‌آمد روز دوشنبه يا سه‌شنبه رخ داد .\r\nاما دسته امير حشمت ، باراتوف دسته‌اى را كه در كرج براى ترسانيدن پايتخت نشانده بود با توپ و متراليوز و با گروهى از قزاقان ايرانى بر سر آنان فرستاد ، و جنگيكه بنام « جنگ رباطكريم » شناخته گرديده رخ داد ، و چون آقاى اسمعيل يكانى همراه ايندسته بوده و آگهيهاى ما درباره كارهاى اينان همه از زبان اوست درباره جنگ نيز چنين ميگويد :\r\n« ما هنگام پسين برباطكريم رسيديم و شب را در آنجا مانديم . فردا كه بايست سردار محيى و همراهان او برسند نرسيدند و ما آن روز را هم مانديم شب دوم از تهران مستشار الدوله بپاى تلفون آمد و امير حشمت را خواسته و داستان شكستهاى ساوه و كوشك و زخمى شدن سرهنگ ابو الحسن خان را به او آگاهى داد و چنين گفت پشت سر شما را گرفته‌اند و شما اكنون در تنگنا هستيد ، از اينسوى از كرج دسته‌هاى روسى بر سر شما مىآيند » . سپس سردار بهادر بپاى تلفن آمده او نيز سخنانى گفت ، از اين گونه كه گرفتن تهران كار سختيست و اگر هم گرفتيد نگهداشتن آن دشوار\r\n\r\n","description":"","footnote":"","page_name":" 652 ","page_number":672},
  {"content":"\r\n\r\nاست ، و خواهش كرد كه بازگرديم ، امير حشمت نپذيرفت و پاسخ داد : « ما ميكوشيم هرچه خواهد بود باشد » .\r\nشب را خوابيديم و بامدادان روسيان پيدا شدند . دسته عليخان سياه‌كوهى كه پيش‌جنگ بودند نخست با آنان بكارزار پرداختند و كم‌كم پيش آمدند . هنوز آغازهاى جنگ بود كه پسر امير مفخم و مهدى قليميرزا با سواران چاپلقى كه در باغها بودند گريختند و از ميان رفتند ، همچنين محمد حسين ميرزا با دسته‌اى از ژاندارمهاى خود بگريخت ولى دستيار او صادقخان درويش ( باغشاهى ) نرفته و با يكدسته ديگر از ژاندارم بايستادند . پس از گريختن اينها روسيان زور آوردند و به تپه‌هايى كه خود امير حشمت نيز در آنجا بود نزديك شدند ، در اينجا بود كه جنگ بسيار سخت شد و در اين ميان هم صادقخان نامى كه سركرده ژاندارمهاى خود رباطكريم و با زيردستان خود بما پيوسته بود بگريخت . امير حشمت تا غروب ايستادگى كرد و بسيارى از مجاهدان و ژاندارمها كشته شدند . يكى از كسان بنام برادر فرج آقا يكانى بود كه كشته گرديد . هنگام غروب چون روسيان بسيار نزديك شده بودند امير حشمت و ديگران نايستاده و بيرون رفتند و اينهنگام در نتيجه تاريكى نيز جنگ بپايان رسيد .\r\nميگويد : « من در آبادى رباطكريم از پشت‌بام ژاندارمرى اينها را تماشا مى - كردم و چون جنگ بپايان رسيد روسيان سه توپ بآبادى انداختند و چون ديدند كسى پاسخى نداد ديگر نيانداختند . ما نيز با شتاب قورخانه و بنه را بار كرده و راه افتاديم و از تاريكى فرصت جسته بيرون رفتيم » . اين بود گفته‌هاى آقاى يكانى .\r\nچنان كه در روزنامه عصر جديد نيز نوشته در اين جنگ روسيان از هرباره برترى داشته‌اند . زيرا گذشته از توپ و متراليوز اتومبيل جنگى ( اتومبيل زره‌پوش ) نيز همراه آورده و تفنگهاشان نيز بهتر بوده . اينها در فيروزى يك سپاه كارگر افتد . گذشته از آنكه در شماره نيز از ايرانيان فزونتر بوده‌اند .\r\nاين پيش‌آمد روز چهارشنبه سىام آذر ( 14 صفر ) بود . جنگ از بامداد تا شامگاه برپا بوده ، روسيان تا ديرگاه با توپ سنگرهاى اينان را ميكوبيدند و چون\r\n\r\n","description":"","footnote":"","page_name":" 653 ","page_number":673},
  {"content":"\r\n\r\nآنها را فروريختند هنگام پسين بتاختن برخاستند و اتومبيل جنگى نيز بسنگرها نزديك شده و گلوله‌هاى توپ ميبارانيد . پيداست كه ايستادن بس دشوار بوده و با آگاهيهايى كه از شكست‌هاى ساوه و كوشك ، و از كوچيدن كميته دفاع ملى ، و از 65 - يكدسته از فداييان ارمنى ( اين پيكره در سال 1287 در سلماس برداشته شده )\r\nگرفته شدن پشت سر رسيده و اميدى به رسيدن ياورى بازنمانده بود ، در برابر اين شكست جز گريختن و جان بدر بردن چاره‌اى نبودى\r\n\r\n","description":"","footnote":"","page_name":" 654 ","page_number":674},
  {"content":"\r\n\r\nدر آنزمان اين شكستهاى پياپى كوچندگان ، بويژه همين شكست رباط كريم را دستاويز نكوهش و بدگويى از آنان ساخته‌اند و دروغهايى پراكنده‌اند ، از اين گونه كه امير حشمت و سران ديگر پرواى جنگ نكرده و در چادر نشسته و قمار ميباخته‌اند .\r\nاينها سخن آنكسانيست كه كم ميانديشيده‌اند و يا در پى بدخواهى مىبوده‌اند . ما آنچه مىبينيم ايرانيان با آنكه شكست خورده و پراكنده شده‌اند از جنگ رو سفيد بيرون آمده‌اند ، زيرا چنان كه مىبايستى كوشيد كوشيده‌اند و با كمى افزار و شمار غيرت و مردانگى شاينده از خود نشان داده‌اند . در جنگ هميشه چيره نتوان بود و آنگاه روسفيدى تنها با چيرگى نيست .\r\nدر عصر جديد مينويسد : « امير حشمت و يارانش كه سوار بودند گريختند و و پيادگانرا تنها گزاردند و قزاقها با شمشير آنان را از پا درآوردند » . اينسخن اگر هم راست بوده چندان جاى نكوهش نبوده . زيرا در سپاهى كه چند دسته بوده و هر دسته سركرده ديگر داشته و سامان درستى در ميان نبوده از يكفرمانده چشم نتوان داشت كه بايستد و پيادگانرا پيش از خود روانه گرداند . از اين گذشته آقاى يكانى چنين سخنى را راست نميشمارد و ميگويد : « كشتار در همان هنگام تاختن رو داده و آنهنگام امير حشمت و ديگران همه ميايستادند و ميكوشيدند » .\r\nبارى در اين جنگ گروهى از ژاندارمها و ديگران كشته شدند و هفتاد تن كمابيش دستگير افتادند . همان روز آواز توپها بتهران ميرسيد و شبانه آگاهى از چگونگى آمد . فردا دولت پزشكى را با اتومبيل و افزار ديگر به آنجا فرستاد كه زخميان را گرد آورند و زخم‌بندى كنند ، و همه را بتهران آورند و مردگان را هم به خاك سپارند .\r\nاين بود داستان جنگهاى « كميته دفاع ملى » كه همگى چه در سوى همدان و چه در جاهاى ديگر با شكست ايرانيان بپايان رسيد . روسيان از قم قورخانه بسيارى بدست آوردند . هم در اراك خانه آقا نور الدين و حاجى آقا عبد العظيم و ديگران را تاراج كردند .\r\nچنان كه گفتيم كميته و سران كوچندگان روانه كاشان شدند . از سران سوار نيز\r\n\r\n","description":"","footnote":"","page_name":" 655 ","page_number":675},
  {"content":"\r\n\r\nنايب حسين و ظفر نظام و چراغعليخان چون ديگر سودى در همدستى با كوچندگان نديدند جدا گرديده و هريكى با دسته خود بجاى ديگرى رفتند . اما سالار ناصر و ديگران پيروى از كوچندگان كردند و با آنان بودند . اين سالار ناصر و خاندانش زيان بسيار ديده‌اند و روسيان خانه ايشان را تاراج و ويران كرده‌اند و من نميدانم اكنون در كجايند ، آيا زنده‌اند يا نه ؟ .\r\nاما امير حشمت و همراهان او شب پنجشنبه را در يك دزدى در آن پيرامونها بسر برده و فردا از حسن‌آباد گذشته بورامين رفتند و ژاندارم و مجاهد باهم بودند . در ورامين و مبارك‌آباد چند روز ايستادند تا براى گذشتن از كوير بسيج افزار كنند و چون كردند از آن راه ، كه كوير را يازده روزه پيمودند گذشته و از مهاباد سر درآوردند و آهنگ اسپهان كردند .\r\nدر گرماگرم اين پيش‌آمدها كابينه مستوفى برافتاد و كابينه نوينى بسروزيرى فرمانفرما به روى كار آمد . وزيران نيز ديگر شدند و كسان نوينى از شهاب الدولى و صارم - الدوله و سردار منصور و مشاور الممالك بوزيرى رسيدند . از وزيران كهن سپهدار و علاء السلطنه در اين كابينه بودند . اين پيش‌آمد نتيجه تهى شدن تهران از تندروان ، يا بهتر گويم از آزاديخواهان بود و فرمانفرما از هواخواهان بنام دو دولت شمرده ميشد .\r\nبا اينهمه ، گفتگوى پيمان كه با انگليسيان آغاز شده بود بجايى نرسيد و چنان كه گفتيم پس از شكست ساوه و رباطكريم و دور شدن آزاديخواهان از پيرامون‌هاى تهران و ديگر انگليسيان آن را دنبال نكردند . دولت نيز تنها بنام بىيكسويى بس كرده و خاموش نشست .\r\nاين كابينه بيكبار به دو دولت گراييده و بكوچندگان و كارهاى آنان ارج نگزارده و به آن جز با ديده نافرمانى بدولت ننگريست .\r\nاما كوچندگان چون بكاشان رسيدند بيش از چند روزى در آنجا نماندند و چون روسيان از پى ميآمدند آهنگ اسپهان كردند . با روسيان در پيرامون كاشان نيز جنگى رو داد ولى زود بپايان رسيد و روسيان شهر را بدست گرفتند .\r\nاسپهان را گفته‌ايم يكى از كانونهاى شور و خروش ميبود . زيرا از آغاز جنگ\r\n\r\n","description":"","footnote":"","page_name":" 656 ","page_number":676},
  {"content":"\r\n\r\nجهانگير آلمانيان در اينجا كوشيده و چند دسته هم با آنان همراهى نموده بودند :\r\nاز يكسو حاجى آقا نور اللّه و ديگر ملايان بعنوان « اتحاد اسلام » و جهاد مردم را شورانيده و از يكسو دموكراتها بنام ايران خواهى و كينه‌جويى از دولت بجنبش برخاسته ، و از يكسو دسته ژاندارم با سركرده سويدى خود بآزادىخواهان پيوسته بودند . از بختياريان نيز يكدسته با اينان همدستى مينمودند . بدينسان در شهر شور و تكان بسيارى پيدا شده و در سايه كارندانى سردار اشجع حكمران شهر رشته كارها بدست دكتر پوژن و مسيو زايلر افتاد ، و اينان به كارهاى بس شگفتى - از گرفتن سوار ( مجاهد ) ، و از برپا كردن دستگاه تلگراف بيسيم ، و تاراج كردن سراى هشت بهشت ، و پديد آوردن دسته آدمكشان ، و كشتن غريب خان ( يكى از بستگان كونسولخانه روس ) ، و كشتن رئيس بانك استقراضى ، و تيرانداختن بمستر گراهام كونسول انگليس و كشتن يكسوار هندى از همراهان او و مانند اينها برخاسته بودند ، و در نتيجه اينها كونسولهاى انگليس و روس با همه بستگان خود بيرون رفته و شهر بيكبار بآلمانيان و هواخواهان آنان بازمانده بود .\r\nكوچندگان و پرنس روييس و ديگران چون باينجا رسيدند پذيرايى نيكى ديدند و همه باهم يكى شدند و دست باز كرده به گرفتن پولهايى از توانگرانيكه به - دشمنى آزاديخواهى يا بهوادارى روسيان شناخته بودند و ديگر كارها برخاستند و از اداره دارايى با زور پول دريافتند . يك كار بد ديگرشان شكستن قفل بانك انگليس و برداشتن پولهاى آن بود كه بايستى دولت تاوان آن را پردازد و جز بدناميش بازنماند شما اگر اينرا با رفتار مجاهدان آذربايجان كه در جنگ سال 1290 با روسيان در تبريز ببانكهاى روس و انگليس دست نزدند و با همه تهيدستى و نيازمندى آنها را نگهداشتند بسنجيد جدايى را كه در ميانه اينان - اين درس‌خواندگان و پيش‌افتادگان - با آنانست نيك خواهيد دريافت .\r\nدر همين كوچ و كوشش نيز رفتار دو دسته از هم جدا ميبوده و آنچه ناستوده بوده و كارها را بهم ميزده جز رفتار اين پيش‌افتادگان نميبوده . از ديگران كه ژاندارمها و مجاهدان باشند بدى كمتر ديده مىشده . براى گواهى تلگرافى را كه در همين\r\n\r\n","description":"","footnote":"","page_name":" 657 ","page_number":677},
  {"content":"\r\n\r\nهنگام از اسپهان رسيده و در روزنامه‌هاى تهران چاپ كرده‌اند ميآوريم .\r\n« امير حشمت آذربايجانى و منتصر الدوله كه با عده سواره و پياده بخالد آباد آمده وارد اصفهان شده خيلى بطور انتظام خود و همراهانش رفتار مىنمايند با آنكه مذكور است هزار نفر متجاوز سواره و پياده همراه دارند در شهر مثل آنست كه احدى داخل نشده و يكشاهى به كسى اجحاف و تعدى نميشود . سى و چهل قاطر براى بنه و همراهان كسر دارند حكومت جليله بفراشباشى قدغن كرده‌اند كسرى قاطر را براى آنها حاضر و كرايه نمايند كه آدمهاى خودشان شخصا مزاحم مكارى نباشند » .\r\nمستوفى پيش از برافتادن سه تن از نمايندگان مجلس سوم را بعنوان فرستادگى روانه ساخته بود كه با كوچندگان گفتگو كرده آنانرا ببازگشت خرسند گردانند .\r\nاينان در قم بكوچندگان نرسيدند و در كاشان هم نرسيدند و از دنبال آنان تا اسپهان آمدند و در اينجا پيام دولت را رسانيدند . پيداست كه پذيرفته نخواستى بود و آقاى صور اسرافيل كه يكى از آن سه فرستاده بود در اسپهان ماند و بكوچندگان پيوست .\r\nچنين ميگويند در اين شكستها و پيش‌آمدها كميته دفاع ملى كه از آن دموكراتها بود ناتوان گرديده و اين زمان كارها بيشتر در دست مدرس و همراهان او بوده در اينجا هم با چراغعليخان و رضا جوزانى و جعفر قلى ( كه اين دو تن از سران راهزنان و دزدان بودند ) پيوستگى در ميان بود و آنانرا بهمدستى و همراهى ميخواندند و رويهمرفته نيرو كم نميداشتند ولى چون در اينجا ماندن نميخواستند دسته‌دسته بيرون ميرفتند و از راه بختيارى و لرستان روانه ميشدند .\r\nبسيارى از بختياريان و مردم اسپهان نيز با آنان همراهى مينمودند در اينميان چون بيم از آمدن سپاه روس مىرفت مردم سخت مىترسيدند ، بويژه پس از آنكه سردار اشجع نيز از شهر گريخت . حاجى آقا نور اللّه و ديگران از ملايان و سران شهر بفرمانفرما تلگراف فرستاده و درخواستند كه روسيان آهنگ آنجا نكنند و پيداست كه نتيجه نخواستى داد .\r\nسپاه روس از كاشان روانه گرديده و مردم چشم به راه ايشان ميداشتند . در اينميان در نيمه‌هاى اسفند ناگهان چراغعليخان و رضا و جعفر قلى با دسته‌هاى خود همراه\r\n\r\n","description":"","footnote":"","page_name":" 658 ","page_number":678},
  {"content":"\r\n\r\nكسانى از كاركنان آلمانى به شهر درآمدند و اداره حكمرانى و ديگر اداره‌ها را بگرفتند .\r\nاين نقشه آلمانيان بود كه شهر را از افتادن بدست سپاه روس نگه دارند ولى بخواست خود نرسيدند و دو روز ديگر سپاه روسى رسيده و در جنگيكه برخاست به چراغعلى و ياران او چيره درآمدند و آنانرا از شهر بيرون راندند . بدينسان اسپهان بدست روسيان افتاد .\r\nچراغعلى خان و ديگران به خاك بختيارى گريختند . اما كوچندگان و همراهان ايشان از راه لرستان و خرم‌آباد با سختىها و جنگها خود را تا بقصرشيرين رسانيدند و بعثمانيان پيوستند . در اين هنگام كار بزرگتر گرديده و نظام السلطنه ما فى كه والى بروجرد بود با يكدسته از همراهان بكوچندگان پيوسته و بكرمانشاهان آمده بود ، و چنان كه گفته‌ايم اينجا نيز يكى از كانون‌ها بود و ايلها و ديگران در اينجا مىبودند .\r\nاينست آنچه ما از داستان كوچندگان بدست آورده‌ايم . بازمانده داستان كوچ ايشان و سرگذشت هريكى را چون در جايى ننوشته‌اند و از زبانها نيز درستش بدست نيايد ما از آن چشم ميپوشيم . آنچه بايد گفت اينست كه اينان كه بيشترشان پاكدلانه پا به اين راه گزارده و خواستشان جانفشانى بود و با آنهمه زيان و آسيب كه ميديدند پشيمانى نمىنمودند چون از مرز گذشتند و در بغداد و ديگر جاها با سران عثمانى و ديگران بگفتگو نشستند خامى كار خود را آنزمان فهميدند . زيرا ديدند كارشان نه با آلمانيان بلكه با عثمانيان است و از آنان نيز سرديها بسيار ديدند .\r\nباز جاى خشنودى بود كه عثمانيان در آن زمستان در عراق بانگليسيان فيروز آمده و ژنرال تاوزند را كه از فاو تا تيسفون ( نزديكى بغداد ) پيش آمده بود در همانجا شكسته و بازپس گردانيده بودند و در كوت العماره گرد او را فراميگرفتند و از هرباره كارها اميدآور بود ، و فرمانده سپاه آنان در عراق فون در گولتس پاشاى آلمانى بسياستى كه آلمانيان در زمينه شورانيدن ايرانيان و كشانيدن دسته‌هاى سپاه روس از قفقاز و ديگر جاها باينجا دنبال ميكردند آشنا بود و به كارهاى پرنس روييس و ديگر آلمانيان كه در ايران انجام داده و كوچندگان را شورانيده بودند با ديده خشنودى مينگريست .\r\n\r\n","description":"","footnote":"","page_name":" 659 ","page_number":679},
  {"content":"\r\n\r\nو اين بود دسته‌هايى از سپاه عثمانيرا براى يارى ژاندارمها و ديگران بايران فرستاده بود و با كوچندگان نيز پذيرايى دريغ نگفت . اگر اينها نبودى كوچندگان از آنجا رانده و از اينجا مانده شده و به حال بدى افتادندى . ما با همه ارجيكه به جوش و جنبش آنان گزارديم و در برابر ديگران كه بازنشسته‌اند باينان برترى داديم از گفتن اين بازنمىايستيم كه در گراييدن به بيگانگان و ساده‌دلانه خود را به آنان سپردن كار بسيار بدى كرده‌اند .\r\n\r\n","description":"","footnote":"","page_name":" 660 ","page_number":680},
  {"content":"\r\n\r\n\r\nگفتار يازدهم دنباله جنگها\r\nچنان كه ديديم بهنگاميكه در ساوه و قم و كاشان و اسپهان اين كارها روى ميداد در سوى همدان و كرمانشاهان و آن پيرامونها نيز جنگهايى ميانه سپاه روس و ژاندارمهاى ايران پيش ميرفت و ديديم كه روسيان چيره درآمده و ژاندارمها را تا آنسوى همدان بيرون راندند ولى ژاندارمها در كنگاور و بيدسرخ ايستادگى بسيار نشانداده و جنگ را همچنان پيش ميبردند . اين جنگها تا ديماه تنها با ژاندارمها بودى ولى در آنهنگام دسته‌هايى از سپاه عثمانى نيز با توپ و بسيج شايا از پشت سر رسيدند .\r\nزيرا چنان كه گفتيم فرمانده سپاهيان عثمانى در عراق فون در گولتس پاشاى آلمانى بود و راهبرى كوششها در ايران را نيز او ميكرد و چون در عراق بانگليسيان چيره گشته و آنانرا تا كوت العماره پس نشانده و در آنجا بتنگنا انداخته بودند از فرستادن سپاهيانى بايران بازنايستاد و از رسيدن آن سپاهيان جنگ با سپاه باراتف سخت‌تر گرديد و رنگ ديگر به خود گرفت .\r\nاين جنگها ميانه دسته‌هاى ايرانى و سپاه عثمانى از يكسو و دسته‌هاى سواران باراتف از سوى ديگر دنباله درازى پيدا كرد و تا بهار سال 1296 برپا و در « جزر و مد » مىبود . چيزى كه هست از داستان آنها ما خود هيچ آگاهى نيافته‌ايم و يادداشتى نيز در دست نميداريم و از آنسوى در كتاب « تاريخ نظامى جنگ بين‌الملى » كه بچاپ رسيده داستان آنها را ( گويا بيشترش را از روى نوشته‌هاى خود روسيان ) آورده و بهرحال آگهيهاى ارجداريست . از اينرو از پرداختن بداستان آنها چشم پوشيده و تنها براى\r\n\r\n","description":"","footnote":"","page_name":" 661 ","page_number":681},
  {"content":"\r\n\r\nبريده نشدن رشته سخن ياد بس كوتاهى از آنها كرده و درميگذريم . ما بايد بيشتر به آنها پردازيم كه نيك ميدانيم و در جاى ديگر هم نوشته نشده است .\r\nاين جنگها كه گفتيم ميانه ژاندارمها و روسيان برخاسته بود و عثمانيان هم رسيدند تا بهمن‌ماه پيش ميرفت ، و در آن ماه روسيان بفشار افزودند و در چند جا چيرگى نمودند و در نتيجه آنها بكرمانشاه دست يافتند و گروهى از ايلها و ديگران كه در آنجا مىبودند و نظام السلطنه و همراهان او با ژاندارمها و عثمانيان شهر را گزارده و بسوى كرند و قصرشيرين پس نشستند .\r\nبدينسان زمستان بپايان رسيد . در فروردينماه دوباره بعثمانيان كمك رسيد و جايگاه خود را در برابر دشمن استوار گردانيدند . در اينميان چون ژنرال تاوزند در كوت العماره به سختى بسيار افتاده و انگليسيان كمك به او نمىتوانستند رسانيد ، از باراتف خواستند كه با فشار و پيشرفت بسوى عراق دسته‌هاى سپاه عثمانى را بسوى خود كشد و بدينسان ياورى به آن ژنرال كند و باراتف با همه سختى كار ، آن را پذيرفت و در همان ماه بار ديگر بسوى قصر شيرين و خانقين به پيشرفت برخاست و يكرشته جنگ‌هاى سخت ديگر در ميانه رخ داد . ولى در اين ميان كوت العماره بدست عثمانيان افتاده و سودى از آن فشار و پيشرفت در ميانه نماند و اين بود باراتف در جنگ سستى نمود و از آنسو دسته سپاه او از گرما و بيماريها گزند سختى ديده بودند ، و اين بود در جنگهايى كه سپس رو داد روسيان شكست خوردند و عثمانيان كه بار ديگر كمك يافته بودند به پيش آمدن پرداختند و روسيانرا پس راندند و تا كرمانشاهان آنانرا پس نشانده و آنشهر را ( در دهه نخست تيرماه 1295 ) بدست گرفتند و جايگاه خود را استوار گردانيده و نشستند .\r\nنظام السلطنه و ديگر كوچندگان با اينان بودند و چون بكرمانشاهان رسيدند در آنجا دولت ديگرى بنام توده ايران بسروزيرى نظام السلطنه پديد آوردند .\r\nوزيران اينان بودند : اديب السلطنه وزير داخله ، صور اسرافيل وزير پست و تلگراف ، ميرزا محمد عليخان كلوپ وزير ماليه ، مدرس وزير عدليه و اوقاف ، سالار لشكر وزير جنگ ،\r\n\r\n","description":"","footnote":"","page_name":" 662 ","page_number":682},
  {"content":"\r\n\r\nحاجى عز الممالك خزانه‌دار . بدينسان بار ديگر در ايران دو دولت پديدار شد . حكمرانى كرمانشاهانرا نيز بامير ناصر دادند .\r\nعثمانيان تنها اينان را ميشناختند و دولت تهران را نميشناختند و اين بود شهر - هاييكه ميگرفتند حكمران از نظام السلطنه فرستاده ميشد . دسته‌هاى مجاهد و ژاندارم همچنان همراه و در جنگها همگام مىبودند .\r\nاكنون از آغاز پيش‌آمد كوچ شش ماه بيشتر مىگذشت . در اينميان در تهران نيز كارهايى روى داده بود . زيرا فرمانفرما كه پس از مستوفى سروزير شده بود او نيز كارى نتوانسته و بنوبت خود رفته و سپهدار ( اين زمان سپهسالار خوانده ميشد ) جاى او را مىگرفت و در كابينه اين سپهدار « كمسيون » مختلط برپا شده بود .\r\nدر نتيجه پيش‌آمد جنگ و ديگر گرفتاريها دولت ايران قسطهاى وام خود را به دو دولت پرداختن نتوانسته و تا پايان جنگ مهلت گرفته بود و چون براى در رفت اداره‌ها هم نيز در تنگدستى بود پولهايى نيز از آنها درمىيافت و نياز بسيارى به آن مى - داشت . دو دولت كه از پيش‌آمد كوچ و جنگ با سپاه روس در خشم شده و سختگيرى بيشتر مينمودند فرصت يافته بدستاويز آنكه پولها در جاى خود به كار نمىرود كمسيونى براى نگهبانى در كارهاى وزارت ماليه پيشنهاد كردند ، كه دو تن نماينده هم از روس و انگليس در آن باشند . كابينه سپهدار خواه و ناخواه آن را پذيرفت و به « اساسنامه » آن دستينه گزاشت بدينسان رشته كارهاى پولى ايران بهتر بگويم : رشته همه اداره‌ها - بدست نمايندگان دو دولت سپرده گرديد . نوى ورميا مينوشت : سپهدار و وزيران خودشان بودن دو نماينده روسى و انگليسى را در كمسيون خواستار شدند . بيگمان اين دروغ است . چيزى كه هست گرايش سپهدار و فرمانفرما و مانندگان ايشان به دو همسايه نيز پوشيدنى نيست .\r\nاينها پس از شكست كوچندگان و بيرون رفتن ايشان از ايران رو داده و كسى هم خرده گرفتن نيارسته بود ، ولى اكنون كه كوچندگان بازگشته و روسيان شكست خورده بودند زبانها باز شده و سپهدار و وزيرانش خود را در فشار ميديدند .\r\nعثمانيان يك ماه در كرمانشاهان نشسته و بجنگ نپرداختند . على احسان پاشا\r\n\r\n","description":"","footnote":"","page_name":" 663 ","page_number":683},
  {"content":"\r\n\r\nفرمانده ايشان دورى از خاك عثمانى را بيشتر از آن نمىخواست ، ولى از بغداد دستور پيشرفت دادند و اين بود دوباره بجنگ پرداختند . روسيان كم و ناتوان مىبودند ، در جنگهاى پياپى كه در بيستون ، و صحنه ، و گردنه بيدسرخ ، و كنگاور رو داد عثمانيان فيروز درآمده و روسيانرا پس نشاندند . گردنه اسدآباد را كه روسيان استوار گردانيده و دل بايستادگى سخت نهاده بودند عثمانيان از دو پهلو به پيشرفت پرداختند . روسيان ناگزير گرديده همدانرا تهى كرده و تا گردنه سلطان‌بلاغ پس نشستند . ماژور محمد تقيخان با ژاندارمهاى ايران كه پيشرو بودند بهمدان درآمدند و شهر را بگرفتند و با عثمانيان روسيان را دنبال كرده در سلطان‌بلاغ و در آوج بجنگ‌هاى سختى پرداختند .\r\nاينها در مردادماه بود و چون آگهى از آنها بتهران و ديگر شهرها ميرسيد در همه‌جا شور و تكان سختى برخاست . در همه‌جا آزاديخواهان بجنبيدند و بستگان روس و انگليس و هواخواهان ايشان بترس افتادند و در تهران جنبش شگفتى پيش آمده كسانى از وزيران و ديگران نيز آهنگ كوچ كردند . كابينه سپهدار كناره جست و خود سپهدار از تهران بيرون رفت . در زبانها رفتن شاه نيز گفته ميشد مردم در مسجد آدينه گرد آمدند و گفتگو از بستن بازار ميرفت تا شاه كسانى فرستاد و با نويد و دلگرمى از نرفتن خود آنان را خاموش گردانيد . بجاى سپهدار وثوق الدوله سروزير گرديد ولى كسى وزيرى را نمىپذيرفت و او تنها بسر ميبرد . شاه ناگزير گرديده انجمنى از درباريان و وزيران پيشين و از ملايان و سران مردم براى گفتگو در پيش‌آمدها و راهنمايى در كارها برپا كرد . وثوق الدوله كارى نتوانسته پس از چند روزى كناره جست . شاه اين‌بار علاء السلطنه را برگزيد ، ولى او هم كارى نتوانسته و بيش از چند روزى نماند و بار ديگر وثوق الدوله برگزيده شد . گفتگو از فرستادن كسانى از وزيران پيشين بكرمانشاهان مىرفت كه با عثمانيان و كوچندگان سخنى رانند .\r\nعثمانيان دولت‌آباد و بيجار را نيز گرفته و در كردستان تا سنندج نيز پيش آمده بودند . از تهران و قزوين و زنجان و عراق و ارمنيان و ديگران دسته‌دسته مى -\r\n\r\n","description":"","footnote":"","page_name":" 664 ","page_number":684},
  {"content":"\r\n\r\nكوچيدند . روسيان بشكست خود نام « پس‌نشستن » داده و چنين وانمودند خود بدلخواه آن را كرده‌اند و چون همدان را تهى كردن مىخواستند آن را از پيش در تهران آگهى دادند . ليكن مردم ناتوانى آن را دانسته و بيرون رفتن ايشان را از ايران نزديك مىديدند . بلكه از كينه‌اى كه در دل ميداشتند ناتوانى آنان و توانايى عثمانيان را بيشتر از آنچه بود مىپنداشتند و چنان كه شيوه مردم بيمايه است باميدهاى دور و درازى مىافتادند و هزاران كسان آرزوى پيوستن بكوچندگان مىكردند .\r\nدر اينهنگام نظام السلطنه و ياران او در كرمانشاهان نشسته و به همان نام دولت و كابينه كه به روى خود گزارده بودند بس كرده و پايان كار را نينديشيده و بچاره‌اى نمىكوشيدند . جوانان در جنگ‌ها خون خود را مىريختند و شهرها گزند و آسيب ميديد ولى پايان كار دانسته نبود . گرفتم كه عثمانيان تا قزوين پيش آمدندى و روسيان را از همه‌جا بيرون كردندى آيا پس از آن‌چه بودى ؟ ! اين را نينديشيده و پيمانى كه در چنان روزى سود دهد با عثمانيان يا آلمانيان نبسته بودند .\r\nهنوز اين دو سخنى در ميان بود كه آيا يكسره با آلمانيان گفتگو كنند و پيمان ببندند و يا عثمانيان را پيش اندازند . گفتگويى را كه مىبايست در تهران پيش از بيرون رفتن كنند و به نتيجه رسانند در آنجا دنبال ميكردند . نظام السلطنه و ياران او رشته را بدست گرفته و از همدستى با عثمانيان ناخشنود نمىبودند . ولى يكدسته ناخشنودىها مينمودند و كار بجايى رسيد كه با دستور نظام السلطنه چند تن از سران كوچندگان را كه اردبيلى و يكانى و كاظم‌زاده و ديگران باشند گرفته و بند كردند و سخت ببازپرس پرداختند و تا بغداد و استانبول اينان در بند بودند .\r\nدر جنگهاى آوج و سلطان‌بلاغ عثمانيان بىآنكه شكستى خورند خود پس نشستند و بدينسان آتش جنگ فرونشست . بهنگامى كه در قزوين چشمها به راه ايشان بود و خود روسيان آماده كوچ مىايستادند اين پيش‌آمد رخ داد و در همه‌جا از جوشها و ترسها كاست ، و چون پس از آن جنبشى از ايشان ديده نشد و جنگى رخ نداد كم‌كم\r\n\r\n","description":"","footnote":"","page_name":" 665 ","page_number":685},
  {"content":"\r\n\r\nجوشها و تكانها از ميان رفت . در تهران نيز آرامش پيدا شده وثوق الدوله كابينه را برپا كرده و رشته كارها را بدست گرفت ،\r\nپاييز و زمستان ميگذشت . عثمانيان در همدان و گروس و ملاير و كردستان و لرستان ، و روسيان در برابر آنان مىنشستند . نظام السلطنه و يارانش در كرمانشاهان ، و وثوق الدوله و كابينه‌اش در تهران روز مىگزاردند ، ولى در اينميان در ميدانهاى اروپا جنگها مىرفت و شكست‌ها و فيروزيها رخ مىداد . دولتهاى جنگى دمى آرام ننشسته مىكوشيدند .\r\nدر عراق كه انگليسيان شكست خورده و ژنرال تاوزند با چند تن ژنرال و چند صد تن سركرده و سيزده هزار سولجر در كوت العماره بدست دشمن افتاده بودند اين زمان بجبران آن بيك رشته كوششهاى ديگرى برخاسته بودند . در هنگام زمستان كه در كوهستان سرد ايران جنگ فرونشسته و دوسو پا بگليم خود كشيده بودند در عراق بهترين زمان براى جنگ شمرده ميشد ، و اين بود ژنرال استانلى مود به پيشرفت و فشار پرداخته سپاهيان عثمانى را از جنوب بسوى شمال مىراند . در ششم اسفند ( 24 فوريه 1917 ) دوباره كوت العماره بدست انگليس افتاد .\r\nاين فيروزى ارج بسيار ميداشت و راه بغداد را به روى انگليسيان باز ميكرد ، و آنگاه كار على احسان پاشا و دسته‌هاى او را در ايران سخت مىگردانيد . اينان ناگزير بودند پس نشينند و شهرهايى را كه گرفته بودند يكايك رها كرده بازگردند تا از پشت سر در بيم نباشند . از آنسوى روسيان هم با همه ناتوانى بجنگ و فشار برخاستند . در دوازدهم ( كمابيش ) اسفند همدان و دولت‌آباد و بيجار را عثمانيان رها كردند و روسيان فراگرفتند . سپس صحنه و سنندج را رها كردند ، در بيستم اسفند ( كمابيش ) كرمانشاهان را تهى گردانيدند . بدينسان گام‌بگام جنگ‌كنان پس نشستند تا از خاك ايران بيرون رفتند .\r\nروسيان اينها را از فيروزيهاى خود شمرده پياپى در تهران آگهى پراكنده ميساختند و از دولت درخواست حكمران براى شهرهاى تازه گشاده مينمودند . آباديها دوباره از دستى به دست ديگرى مىافتاد و كسانى كه در چند ماه پيش گريخته بودند\r\n\r\n","description":"","footnote":"","page_name":" 666 ","page_number":686},
  {"content":"\r\n\r\nبازگشته و اين‌بار ديگران مىگريختند . عثمانيان با آنكه بآيين و سامان پس مى - نشستند و از آشوب و بهم‌خوردگى جلو مىگرفتند باز آباديها و شهرها زيان و آسيب بسيار ميديدند . عسكرها اسب و چهارپا از مردم مىگرفتند . تاراجگران فرصت يافته دست بدارايى و كاچال مردم باز ميكردند .\r\nگشادن بغداد و دست يافتن انگليسيان بعراق يكى از داستانهاى بزرگ جنگ جهانگير مىباشد و اين خود نتيجه‌هاى بس بزرگى را در پى ميداشت و دست عثمانيانرا بيكبار از اين پيرامونها كوتاه مىگردانيد . چون در كرمانشاه داستان كوچيدن و رها كردن شهر پيش‌آمد كوچندگان در كار خويش فروماندند و خود را در برابر پيش‌آمدى كه هرگز گمان نمىبردند يافتند . نظام السلطنه و همراهان او چاره جز رفتن نديدند و با عثمانيان همراهى نمودند . مجاهدان و ژاندارمها نيز با سپاه هميشه همگام مى - بودند و با آنان رفتند . ولى يكدسته چون نوميد بودند رفتن را نپسنديده و در پى چاره جويى شدند . در اينهنگام از يكتن مرد ايل‌نشين جوانمردى ديده شده كه بايد هميشه در تاريخ بماند . ايل سنجابى كه از آغاز جنگ جهانگير غيرت ايرانيگرى نشان داده و در پيش‌آمد كوچ از گام نخست با كوچندگان بوده و جانفشانيها نموده بودند در اينهنگام كه ميخواستند بجايگاه خود در كوهستان بازگردند على اكبر خان رئيس ايشان به همه بازماندگان كوچندگان كه ميگويند دويست تن بيشتر بودند پناه داده و همه را با خود برد و در آنجا بهمگى چادر داد و بميزبانى و مهربانى بر - خاست ، و سپس كه سپاه روس نزديك شد هميشه بجنگ و جانفشانى كوشيده همه را نگه داشت .\r\nنظام السلطنه و ياران او كه با عثمانيان رفته بودند روانه استانبول شدند و كسانى از ايشان تا برلن رفتند . مجاهدان و ژاندارمها نيز پراكنده شده با صد رنج هريكى بجايى افتادند .\r\nبدينسان داستان كوچ بپايان رسيد و روسيان تا خاك عراق پيش رفته و بانگليسيان پيوستند ، ايرانيان نيز از همه‌جا نوميد گرديده چشم به راه پيش‌آمدها نشستند .\r\nكوچندگان كه بچنان كارى برخاسته و بچنين نتيجه‌اى رسيده بودند زبانها همه بسرزنش\r\n\r\n","description":"","footnote":"","page_name":" 667 ","page_number":687},
  {"content":"\r\n\r\nو بدگويى از ايشان تند گرديده راه رهايى براى ايشان باز نمىماند . روسيان پس از آن داستانها از ايشان چشم نپوشيدندى ، و اگر آنان پوشيدندى ديگران دست بر - نداشتندى . هزاران كسان خود گامى برنداشته و چنين روزى را بيوسيده بودند كه ميدان يابند و با ريشخند و نكوهش دلهاى خود را سرد گردانند . در كشورى كه توده به ده واند دسته است و هر دسته‌اى براى خود آرمان و راه زندگانى ديگرى ميدارد از سخت ترين كارها جانفشانى در آن كشور مىباشد . در اين هنگام در نتيجه چيرگى روس و انگليس ارمنيان در همه‌جا سر برافراشته آزار و گزند دريغ نميداشتند و بيگمان در شهرى همچون كرمانشاهان و همدان اگر كسى را از كوچندگان يافتندى زنده رها نكردندى . از خوشبختى ايشان ديرى نگذشت كه شورش روسيان پيش آمد و دولت امپراتورى و سياست آن از ميان رفت و يكى از نتيجه‌هاى آن بازگشتن كوچندگان بود كه از ميان سنجابيان و از اروپا و ديگر جاها كه مىبودند بايران بازگشتند .\r\nبدينسان داستان كوچ بپايان رسيد . يكى از نتيجه‌هاى آن‌كه مىبايد در اينجا ياد كنيم كشته شدن چند تن از سران مجاهدان آذربايجان بوده كه اينك يكايك مىشماريم :\r\n1 ) حاجى خان پسر على مسيو : دليريهاى اين جوان و كوشش‌هاى پربهاى پدر او و داستان بدار رفتن دو برادرش را در تاريخ نوشته‌ايم . پس از جنگ جهانگير او نيز از استانبول بتهران آمد و در ميان مجاهدان بود و ما نميدانيم براى چه بتويسرگان و آن پيرامونها رفت كه در آنجا با تير همراهان كشته گرديد . برادر ديگرش حسين آقا ميان كوچندگان بوده و در جنگ رباطكريم و ديگر جاها پا در ميان داشت .\r\n2 ) اشرف‌زاده : داستان كتك خوردن اينجوان از دست روسيان در ارومى و بيرون رفتنش را از ايران نوشته‌ايم در آغاز جنگ جهانگير با يك سركرده آلمانى بايران بازمىگشته و ميانه همدان و كنگاور كشته گرديده .\r\n3 ) باقر خان سالار و همراهان او : كارهاى اينمرد را در تاريخ بگشادى نوشته‌ايم .\r\nدر جنگهاى تبريز پس از ستار خان اين بود و در ميان سرداران آزاديخواهى دوم كس او\r\n\r\n","description":"","footnote":"","page_name":" 668 ","page_number":688},
  {"content":"\r\n\r\nشمرده ميشد . اين مرد درس نخوانده و دانشى نداشت . ولى در سايه غيرتمندى و مردانگى و دليرى بكارهايى برخاست كه نامش هميشه در تاريخ خواهد ماند . در نگهدارى يازده 66 - اين پيكره در سال 1287 برداشته شده و چون شادروان باقر خان را با ستار خان و مير هاشمخان نشان ميدهد اينجا آورديم .\r\nماهه تبريز كوى خيابان كار بسيارى انجام داده و خيابانيان هميشه سرفراز كوشش‌هاى\r\n\r\n","description":"","footnote":"","page_name":" 669 ","page_number":689},
  {"content":"\r\n\r\nجانبازانه گذشتگان خود خواهند بود . سردسته خيابان نيز شادروانان باقر خان و مير هاشمخان بودند .\r\nسالار در تهران مىزيست و گوشه‌گيرى مىنمود . ولى چون داستان كوچ پيش آمد در تهران ماندن نتوانسته و از دنبال كوچندگان خود را به آنان رسانيد و در همه‌جا همگام مىبود ، و چون دوباره عثمانيان بايران آمدند و كوچندگان دسته‌دسته در پى آنان مىآمدند سالار هم با ميرزا عليخان ياوراف و حسن آقا قفقازى كه اينان هم از مجاهدان بنام آذربايجان مىبودند و با چند تن ديگر كه رويهم هفت تن ميشدند در ديهى در نزديكى قصرشيرين شب را فرود آمدند و چون گمان ديگرى نمىبردند و بيم نميداشتند پس از شام لخت شده و خوابيدند و كردان چون ليره و پول بسيار نزد ايشان سراغ ميداشتند نيمه‌شب بسرشان ريختند و همه را در رختخواب سربريدند . بدينسان يكتن از سركردگان آزادى از ميان رفت .\r\n\r\n","description":"","footnote":"","page_name":" 670 ","page_number":690},
  {"content":"\r\n\r\n\r\nگفتار دوازدهم راه‌آهن جلفا تا تبريز\r\nكنون بايد بار ديگر بآذربايجان بازگرديم . در اينجا پس از جنگهاى بهار 1294 و بيرون رفتن عثمانيان جنگى رونداد . مگر در ساوجبلاغ كه چندبار دست بدست گرديد و خونها ريخته شد و ما داستان آنها را نيك نميدانيم . بيشتر جنگها در كردستان و پيرامون درياچه وان رخ ميداد .\r\nبهنگاميكه تهران شوريده و داستان كوچيدن در آنجا رخ ميداد و سپس نيز در ساوه و رباطكريم و همدان جنگها پيش ميرفت در آذربايجان آرامش مىبود . جزر و مد جنگ دور شده و مردم از بيم تاراج و كشتار ايمن ميزيستند ولى در سايه جنگ همه‌چيز گران شده و دادوستد خوابيده و درازى جنگ مايه دلتنگى مردم گرديده بود ، در اين سالها يكى از گرفتاريها در آذربايجان پايين آمدن بهاى منات بود . در اينجا در سايه نزديكى بقفقاز و دادوستد با آنجا هميشه منات روس فراوان بودى و در سالهاى آخر در نتيجه بودن روسيان فراوانتر گرديده بود ، و اكنون كه در نتيجه درازى جنگ بهاى آن كم شده و روزبروز كمتر ميگرديد مايه زيان مردم مىشد . يكدسته هم باميد آنكه جنگ به زودى پايان يابد و يا آشتى پيش آيد و بهاى منات باز بالا رود سرمايه خود را داده و منات ميخريدند و بدينسان دست خود را مىبستند . در بازار بيش از همه گفتگوى منات و خريد و فروش آن بودى و بسيار كسان سرمايهء خود را در آن دادوستد از دست دادند . باشد كه هنوز در بسيار صندوقها دسته‌هاى منات كه بهنگام خود بهاى گزافى ميداشت و اكنون جز كاغذ نيست ميخوابد . سيد برهان خلخالى در اين‌باره شعرهايى سروده كه بد نيست آن را بياوريم :\r\n\r\n","description":"","footnote":"","page_name":" 671 ","page_number":691},
  {"content":"\r\n\r\n هركسى نقد خود منات نمود * آخر او را منات لات نمود\r\nاى بسا شهسوار فرزين را * بازى اين منات مات نمود\r\nچه حسابى است هركه داخل شد * فورا آلاف را مآت نمود\r\nپس مآتش رسيد بر آحاد * آنگه آحاد هم وفات نمود \r\nچنان كه گفتيم روسيان در كابينه علاء السلطنه بازور امتياز راه‌آهن جلفا تا تبريز را گرفتند . آن پيش‌بينى براى امروز بوده و در گرماگرم جنگ بكشيدن آن پرداختند و در بهار 1295 ( سال 1334 ) بود كه آن را تا تبريز رسانيدند و به كار پرداختند . روزنامه - هاى روس گفتارها در پيرامون اين راه‌آهن نوشتند و چنان وانمودند كه پيشرفت بازرگانى آذربايجان و آبادى آن را خواسته‌اند . ولى براستى جز پيشرفت كارهاى جنگى خود را نمىخواستند و اين يك بسيج جنگى بيش نبود و در كشيدن آن جز برخوردارى خويش را بديده نگرفتند . اينست از يكسو آن را به تبريز رسانيده و از يكسو شاخه آن را تا شرفخانه كه بندر درياچه شاهيست كشيده و آنجا را انبارگاه بزرگى براى انباشته‌هاى جنگى خود گرفتند و در درياچه نيز كشتيها به كار انداختند .\r\nدشمنان مشروطه و هواداران روس از زباندرازى و مردم‌آزارى دست برنداشته بفيروزيهاى روسيان مينازيدند و بدخواهان آنانرا بيدين ميناميدند . پس از جنگ جهانگير ارمنيان بروس و انگليس گراييده و اين زمان آنانهم زباندرازى و آزار دريغ نمىداشتند . در اينهنگام من در مموريال اسكول آمريكاييان به خواندن زبان انگليسى مىرفتم . ملايان آن را دستاويز ديگر گرفته مردم را برمياغاليدند و كار را به جايى رسانيدند كه در تبريز نتوانستم بمانم و با راه‌آهن بقفقاز رفتم و چهار ماه كمابيش در تفليس و باكو بودم تا به خواهش مادرم بازگشتم .\r\nدر ارومى گرفتارى رنگ ديگرى داشت . زيرا آسوريان كه در زمستان 1293 همراه روسيان كوچيده و سپس بازگشته بودند كينه كردان و عثمانيانرا از ايرانيان مى - جستند . از اينان چه در شهر و چه در ديهها كالا و كاچالى تاراج شده بود و اين زمان بازگشته و آنها را از همسايگان خود مىخواستند و راست يا دروغ به اين و آن چسبيده كالاى خود مىطلبيدند . در اين هنگام يمين الدوله نامى حكمران ارومى شده و امير محتشم نامى دستيار او بود و اينان خود را افزار كار روسيان گردانيده و جز خشنودى\r\n\r\n","description":"","footnote":"","page_name":" 672 ","page_number":692},
  {"content":"\r\n\r\nآنانرا نمىخواستند و در برابر درخواست آسوريان كمسيون غارتى برپا كردند و نتيجه آن شد كه هرروز يك آسورى بيايد و خانه يكى از همسايگان خود را نشانداده بگويد كاچال من در آنجاست و كمسيون بىرسيدگى كسانى فرستد و آنچه را كه آسورى ميخواهد گرفته به او بدهد و يك پولى هم بنام تاوان بگيرد . اين خود دستاويز نيكى براى كينه‌جويى مسيحيان بود . در ديه‌ها بيدادگرى بيشتر شده كار به آنجا رسيد كه مسيحيان خودشان بديه‌هاى همسايه بروند و دارايى آنجا را تاراج كنند و كسانى را گرفته با شكنجه بكشند . كسانى را ميگويند ريسمان بگردنش انداخته و سرشان از سوراخ ديوارى گذرانده و ريسمانرا بگاو نرى بسته و با راندن آن سرهاى بيچارگان را از تن كنده‌اند . اين بيدادها مىرفت بىآنكه حكمران يا ديگرى جلو گيرد .\r\nاز آنسوى جلوها گرسنه و برهنه در ديها پراكنده شده آنچه مىتوانستند از گرفتن و زدن و آزردن دريغ نمىگفتند و نوشتيم كه در همين هنگام در تهران به خواهش وزارت خارجه پول براى اينان گرد مىآوردند .\r\nپس از سه چهار ماه يمين الدوله و دستيارش رفتند و اعتماد الدوله آمد . اينمرد با همه خونخوارى و سياهدلى و با آنكه خود را بيكبار بروسيان سپرده بود بارى اين ارج را به خود مىگزاشت كه افزار كينه‌جويى يكمشت آسورى نباشند و اين بود از آنان كه بكمسيون آمده دعوى كالايى ميكردند گواه ميخواست و چون گواهى نبود دعوى از ميان مىرفت و بدينسان كمسيون كم‌كم از كار افتاد و بيدادگريهاى روستاها نيز بپايان رسيد .\r\nگرفتارى منات در ارومى نيز بود . گذشته از زيان كسانى كه آن را ميداشتند گرفتارى ديگر داستان دادوستد سالدات و قزاق بود . زيرا بهاى منات پيش از جنگ پنج قران بود و اكنون كه بسه قران يا كمتر رسيده بود سالداتها آن را نمى - پذيرفتند و پافشارى مينمودند كه از روى همان بهاى پيشين گرفته شود و ناگزير غوغا\r\n\r\n","description":"","footnote":"","page_name":" 673 ","page_number":693},
  {"content":"\r\n\r\nبرمىخاست . اعتماد الدوله براى جلوگيرى از مردم پول گرد مىآورد و بزيان منات ميداد . « 1 »\r\nبدينسان روزها ميگذشت تا بهار 1296 رسيد و شورش روسستان و برافتادن امپراتور نكولا رو داد . اين پيش‌آمد چيزى بود كه كمتر كسى در ايران آن را مى - انديشيد و كمتر كسى اميد بچنان پيش‌آمدى مىبست . ايرانيان پايان جنگ را ميپاييدند و بشكست روس اميدها ميبستند . ولى بشورش در درون روسستان و برافتادن خاندان سيصد ساله رومانوف كسى گمان نمىبرد . اين رخداد در ايران اثر بزرگى خواستى داشت . ايرانيان كه از چند صد سال باز با روسيان همسايه گرديده و پيوستگيها پيدا كرده و سپس از صد سال باز زير فشار آندولت نيرومند افتاده و پس از همه يك نيم كشورشان لگدمال سالدات و قزاق او شده بود از اين ديگرگونى كه در آن دولت رخ ميداد بهره‌منديها توانستندى داشت .\r\nنخست كه اين آگاهى رسيد بسيارى آن را باور نكردند . بويژه هواداران روس كه هيچ باور كردن نميخواستند و بگوينده ريشخند و سرزنش مينمودند و آن را دروغى پديد آوردهء دشمنان روس مىشمردند و سپس كه آگاهى پياپى شد و ديگر جاى باور نكردن نماند اين‌بار هم آن را سياستى از سوى خود امپراتور مىانگاشتند و بمردم پند مى - دادند كه زودباور نباشند و رشته دورانديشى را از دست ندهند . راستى حال اينان ديدنى بود .\r\nشگفت آنكه نخستين جشن و شادى از خود روسيان سر زد . همين كه آگاهى از شورش پتروگراد و برافتادن امپراتور پياپى شد در همه‌جا سالداتها و قزاقها بجوشيدند و كميته‌ها برپا كردند و آزاديخواهى از خود نمودند ، و بسراغ آزاديخواهان ايرانى آمده و كلمه‌هاى « قارداش » و « يولداش » را پيش كشيدند . شگفتا ! . پس اينان « يولداش » بوده‌اند ؟ ! پس آن « نايولداشها » كه ديروز تفنگ به روى ما راست ميكردند و خون جوانان ما را ميريختند كدامها بوده‌اند ؟ ! آن سالداتها كه ديروز در كوچه‌ها سرود\r\n\r\n\r\n","description":"","footnote":"\r\n( 1 ) اين آگاهيها درباره ارومى از يادداشتى است كه آقاى توفيق از آن شهر فرستاده .\r\n","page_name":" 674 ","page_number":694},
  {"content":"\r\n\r\nامپراتورى مىخواندند و با آواز كلفت خود دلها را ميلرزانيدند كجا رفتند ، و اينان كه امروز ترانه آزادى ميسرايند از كجا آمدند ؟ ! چيزى بود كه همه را خيره مى - گردانيد . ولى چه مىشد كرد ؟ ! آن دستهاى زمخت كه ديروز مشت بود و دندان مىشكست امروز دست برادرى شده بسوى ما دراز مىگردد ، جز پذيرفتن چه توانيم كرد ؟ !\r\nدر تبريز آزاديخواهان تكان خورده و بهم افتاده چنين مىگفتند : « هنگام كوشش است بايد بيكار ننشست » بسيار نيك ، بيكار ننشينيم ولى چكار كنيم ؟ ! با كه جنگيم ؟ ! كرا از شهر بيرون كنيم ؟ ! كرا از شهر بيرون كنيم ؟ ! كرا به شهر بياوريم ؟ ! اينهاست كارهايى كه در آغاز مشروطه مىكرديم . اكنون چكار كنيم ؟ . .\r\nدر اينجا بود كه يك زيركى بسيار بجايى از شادروان شيخ محمد خيابانى و چند تن همراه او سر زد - يك زيركى كه بسيار بجا بود ولى افسوس كه نادرست و نارسا درآمد . براى روشنى داستان بايد چند سخنى از كميته دموكرات تبريز و از خيابانى برانيم :\r\nچنان كه نوشته‌ايم در سال 1288 ( 1327 ) كه جنگها با محمد عليميرزا و سپاه او بپايان رسيد كسانى دسته ديموكرات را در ايران بنياد نهادند ، و چون زمانى بود كه مردم بر سر پا مىبودند و يك چيز تازه‌اى كه از اروپا مىرسيد بىآنكه در بند فهم معناى درست آن و شناختن نيك از بد باشند رومىآوردند در اندك زمانى در بيشتر شهرها كميته‌ها و حوزه‌ها بنام ديموكرات برپا گرديد ، و چنان كه گفته‌ايم در مجلس دوم هميشه كشاكش ديموكرات و اعتدالى در ميان بود و روسيان ديموكراتها را تندرو ناميده از ايشان مىناليدند و پيش‌آمد التماتوم بيش از همه براى برانداختن اين تندروان بود ، و برايشان بسيار سخت گرفتند و از هم پراكندند و در تبريز هم چون روسيان چيره شدند سران ديموكرات يا كشته شدند و يا گريختند و يا بيكبار خود را نهفته داشتند . در چند سال كه صمد خان و روسيان چيره بودند در آذربايجان كسى نام ديموكرات نتوانستى برد .\r\nاما خيابانى من نخست او را در مدرسه طالبيه شناختم . در سال 1285 ( 1324 ) كه تازه به آن مدرسه مىرفتم خيابانى در مسجد خاله اوغلى درس هيئت بطليموسى گفتى\r\n\r\n","description":"","footnote":"","page_name":" 675 ","page_number":695},
  {"content":"\r\n\r\nو نخستين روز كه او را ديدم از « جوزهر » سخن مىراند و معنى آن را باز مىنمود در همان هنگام در خيابان مسجدى مىداشتى و پيشنمازى نمودى ، و سپس كه جنبش مشروطه فزونتر گرديد و بيشتر ملايان خود را كنار كشيدند و داستان اسلاميه پيش‌آمد خيابانى از آنان بود كه باسلاميه نرفت و بهوادارى از مشروطه كوشيد و اين بود پس از فيروزى آزادىخواهان كه براى مجلس دوم نمايندگان برميگزيدند او را از تبريز برگزيدند 67 - شادروان ثقة الاسلام\r\nو گفته‌ايم كه در پيش‌آمد التماتوم يكى از نمايندگانى كه دليريها نمودند و گفتارها راندند او بود و چون مجلس بسته شد و نمايندگان پراكنده گرديدند او نيز بقفقاز آمد و زمانى در آنجا مىزيست تا صمد خان پرگيد و به تبريز آمد . گفته مىشد امامجمعه ميانجيگرى كرده .\r\nدر اين هنگام تبريز شهر هراس مىبود . صمد خان و ملايان چيره گرديده و\r\n\r\n","description":"","footnote":"","page_name":" 676 ","page_number":696},
  {"content":"\r\n\r\nكسى سخنى يا جنبشى نمييارست . خيابانى نخست خواست به مسجد رود و باز پيشنمازى كند ولى پيش نرفت و رها كرد و در بازار حجره‌اى گرفته ببازرگانى پرداخت . در اينميان من با يارانم نشستى ميداشتيم و هفته دو شب گرد هم آمده و سخنها ميرانديم و نيمه‌نهانى كوششهايى مىكرديم . خيابانى با دو سه تنى كه به او گرويده بودند و دو سه‌بار به آن نشست آمد و شب را با ما گزارد . ولى خود را بسيار دور مىداشت و بيباكى ما را نمىپسنديد .\r\nبدينسان روزها ميگذشت تا داستان آزادى روسستان پيش آمد و چنان كه گفتيم سالداتها در همه شهرهاى ايران آزاديخواهى نمودند و كميته‌ها برپا كردند ، و بسراغ آزاديخواهان ايران آمده آنانرا بشورانيدند . در اين هنگام ناگهان خيابانى با چند تنى بنام دسته ديموكرات بميان آمدند و چنين وانمودند كه كميته‌اى كه در سال 1290 بوده برپاست و بنام آن بگرد آوردن آزاديخواهان برخاستند و با روسيان بگفتگو پرداخته و پيوستگى پديد آوردند . چگونگى اين بوده كه آقا ميرزا على چايچى و ميرزا عليخان پستخانه و حاجى محمد على بادامچى كه از سران ديموكرات ، و مهر كميته و كاغذهاى آن در دست ميرزا على خان پستخانه بوده ، خيابانى از چندى پيش با آنان آشنا گرديده و با يكديگر همدست شده بوده‌اند و كنون از پيش‌آمد فرصت يافته و خود را آشكار مىساختند .\r\nچنان كه گفتيم اين كار بسيار بجايى بود . زيرا براى مردم شوريده خودسرى و بيراهى بسيار بد است . در اينهنگام كه آزاديخواهان پس از چند سال از فشار و بند آزاد ميگرديدند و گريختگان با دلهاى پركينه و با آرزوهاى گوناگون از هرسو رو بكشور مىآوردند از زيان‌آورترين چيزها خودسرى آنان بود . بويژه با ناتوانى بىاندازه دولت ، و بويژه با بودن سپاهيان لگام‌گسيخته بيگانه در شهرها و پيشرفت جنگ در پيرامونهاى كشور . در چنين هنگامى بسيار دربايست بود كه كاردانانى پا پيش گزارند و پراكندگان را بسر خود گرد آورند و آنانرا راه برند . ولى در چنين كارهايى پيش از همه از خودگذشتگى دربايد و اينان آن را نداشتند و بيش از همه چيرگى خود را ميخواستند كه ديگران همه پيرو و زيردست باشند ، و براى همين بود كه كميته‌اى را كه شش سال پيش بوده و از ميان رفته و بسيارى از كسانش كشته شده بودند\r\n\r\n","description":"","footnote":"","page_name":" 677 ","page_number":697},
  {"content":"\r\n\r\nبرپا نشان ميدادند و چنين مىخواستند كه بنام آن فرمان رانند و همه را زير بار آورند .\r\nاين رفتار نتيجه آن را داد كه ديگران هم دسته‌بندى كردند و بلهوسان و سودجويانى فرصت يافته بميان افتادند ، و از گام نخست كشاكش و دوتيرگى پديد آمد و هياهو برخاست ، و خواهيم ديد كه بكجا رسيد .\r\nآگاهى از شورش رو بسستان و افتادن امپراتور روزهاى نوروز مىرسيد . ايران - خواهان امسال عيد بزرگى داشتند و پس از شش سال گرفتارى و دلگرفتگى از ته دل شادى نمودند . روز شنبه هيجدهم فروردين كه با چهاردهم جمادى الثانى يكى و روز جشن مشروطه بود با دستور تهران در بازار جار كشيده و مردم را بچراغانى و آراستن بازار واداشتند و همه اداره‌ها در ميدان توپخانه طاقها بستند و در اينجا بود كه خيابانى و ياران او براى نخستين‌بار بودن دسته ديموكرات را آشكار گردانيدند و ميرزا على چايچى بنام آن دسته گفتارى راند .\r\nروسيان در اردبيل و همه‌جا آگهى چاپ كرده و پراكنده ميگردانيدند و ايرانيان را برادران خود ميخواندند و نخستين نتيجه اين پيش‌آمدها آن بود كه اعتماد الدوله از حكمرانى ارومى برداشته شد . اينمرد نخست دستيار صمد خان بوده و در سياهكاريهاى او دست داشته و سپس با رومى ( رضاييه ) رفته و در آنجا بيكبار خود را بروسيان بسته و بدلخواه آنان خونها ريخته و ستم‌هاى بسيار كرده بود و چون از حكمرانى برداشته شد روانه تبريز گرديد .\r\nاز بيستم فروردين روزنامه تجدد بيرون آمدن آغازيد . دارنده آن شادروان خيابانى ولى نوشتنش با ديگران بود . چيز شگفت آنكه در شماره دوم آن نوشته‌اى از حاجى ميرزا حسن آقا مجتهد ديده شد كه مردم را بهمدستى و نگهدارى مشروطه مىخواند .\r\nدر اين هنگام يكى از ديدنيها حال هواداران روس بود . يك مشت تيره‌دلانى كه بدستاويز دين از توده و كشور و همه چيز چشم پوشيده و خود را بيك دولت بيگانه‌اى بسته و آن را يك پشتيبان استوار جاويدانى پنداشته و به پشتگرمى او صد رسوايى نموده بودند اكنون بيكبار خود را بىپشتيبان ديده و آزاديخواهان را با دلهاى پركينه در\r\n\r\n","description":"","footnote":"","page_name":" 678 ","page_number":698},
  {"content":"\r\n\r\nبرابر خود مىيافتند . برخى از ايشان خود را نباخته و بازايستادگى نشان ميدادند و اميدمندى ببازگشت امپراتور مىنمودند . ولى بسيارى بدست و پا افتاده و بچاره جويى ميكوشيدند و در چاپلوسى ميكوبيدند . آقاى مجتهد كه با جنبش غيرتمندانه توده نساخته و بنام جانشين امام و بدستاويز نگهدارى دين بجنگ و خونريزى برخاسته و زمينه براى درآمدن سپاه بيگانه آماده گردانيده ، و سپس بيكبار خود را افزار دست ميلر و ودنسكى ساخته بود ، اكنون بيكبار همه آنها را كنار ميگزاشت و مردم را بهمدستى ميخواند و پس از آنهمه دشمنىها با مشروطه هوادارى از آن مينمود . ما چون تلگراف اينمرد و همدستان او را بلندن و ديگر نوشته‌هاى آنانرا آورده‌ايم اين نوشته‌اشرا هم مىآوريم :\r\nبسم الله الرحمن الرحيم بنحويكه بكافهء اسلاميان و ايرانيان معلوم است يازده سال قبل بر اين اداره حكومت ايران در تحت قيودات ارادهء واحده اداره ميشد يك دفعه با نهضت ملى و مدد آسمانى مبدل بمشروطيت گرديد چون اهالى جاهل و دولت به اين اساس همراه نبود بطوريكه انتظار ميرفت از اين تبدلات اساسى ابناى ايرانى برخوردار نشده سهل است دچار فتنه و فساد و قتل و غارت و بعضى محذورات فوق العاده گرديدند محذورات داخلى از يكطرف و موانع خارجى از طرف ديگر اهالى را گرفتار بليات ناهنگام نموده و در ميان افراد ملت بجاى روابط الفت تخم نفاق كاشته گرديد الحمد للّه اين نعمت از دست رفته اقبال نموده دولت ما دولت مشروطه و دول همجوار به كلى همراه آزادى گشته و تمامى اهالى از نفاق و انقلاب جز خسارت دنيوى و اخروى چيزى نديده‌اند موقع آن رسيده كه بر گذشته‌ها خط فراموشى و نسيان كشيده يك دفعه تمام طبقات ملت بحول كلمه جامعه المومنون اخوة جمع شده و از اختلاف ساريه و جاريه اظهار ندامت كرده و بدانيم كه القاء هر گونه عداوت در ميان آحاد ملت قصد سوء بر معنويت ديانت و روح آزادى و مشروطيت است حالا بتمامى طبقات ايرانى از علماء و سادات و اعيان و تجار و كسبه و غيره لازم است با اولياى دولت دست بهم داده به اين اساس مقدس خدمت نموده خودشانرا از قيد ظلم و استبداد آزاد نمايند و نوعى اهتمام كنند كه در انتخاب و افتتاح دار الشورى كبرى ملى اشخاص مغرض\r\n\r\n","description":"","footnote":"","page_name":" 679 ","page_number":699},
  {"content":"\r\n\r\nو مفسد خودشانرا داخل كرده دوباره تخم نفاق در ميان اهالى بيچاره نيندازند داعى كه عمر خود را در خدمت ملت و شريعت صرف نموده حالا هم عموم اسلاميان و ايرانيان را مخاطب ساخته باتحاد و اتفاق دعوت نموده با صميم قلب برفع حوائج دينى و ملى و خدمت شريعت و مشروطيت و انتخاب وكلا از مردمان صحيح و بيغرص و اصلاح دوائر دولتى از روى قانون و تعميرات مملكتى حاضر شده از عموم ملت استمداد و از خداوند احديت استقامت ميطلبيم و اميدواريم انشاء اللّه در اين دوره به مشروطيت و آزادى ملت مخالف پيدا نشود اگر انشاء اللّه قادر و موفق شدم يكروز در مسجد بالاى منبر رفته و از محسنات مشروطه و عدل و انصاف و ظلم و جور مشروحا عرض ميكنم .\r\nحسن بن باقر مجتهد\r\nاين نوشته خواندنيست : « چون اهالى جاهل با اين اساس همراه نبوده . . . » ، آقاى مجتهد و ديگر نايبان امام چسان ؟ ! . آيا همراه بودند يا نه ؟ ! . « محذورات داخلى از يكطرف و موانع خارجى از طرف ديگر . . . » ، و خودپرستى و سودجويى آقاى مجتهد و نايبان امام از همه بدتر ! . . « در ميان افراد ملت بجاى روابط الفت تخم نفاق كاشته گرديد . . » ، كه كاشت ؟ ! كه اسلاميه برپا كرد ؟ ؟ . « بر گذشته‌ها خط فراموشى كشيده . . . » ، اگر گذشته‌هاى شما و آن خونريزيها نيك بوده چرا فراموشى آنها را ميخواهيد ؟ ! . اگر بد بوده آقاى نايب امام چرا كرده‌ايد ؟ ! اسلاميه برپا كردنت بماند ، خونها ريختنت بماند ، اينها هرچه بوده در ميان توده بوده . به بيگانه پيوستنت را چه گوييم ؟ ! افزار دست ودنسكى شدنت را چه گوييم ؟ ! تلگراف بلندن فرستادنت را چه گوييم ؟ ! . اينها را چگونه فراموش كنيم و چرا فراموش كنيم ؟ ! . پس چرا اين پشيمانى را دو ماه پيش نمىنمودى ؟ ! .\r\nهمين نوشته گناه ديگر نويسنده‌اش مىباشد . زيرا هنوز گردن براستى نمى - گزارد و گناه خود را به گردن نميگيرد و باز هم از در برترىفروشى و پندآموزى مى آيد . خواستم بدگويى از يكمرد مرده نيست ، اين يك نمونه‌ايست كه سران و پيشروان هر سياهكارى كه نمودندى در پايان باينگونه زبانبازيها پرداختندى و خود را پاك گردانيدندى ، و از نافهمى و بيچارگى توده سود جسته و خواست خود را پيش بردندى .\r\n\r\n","description":"","footnote":"","page_name":" 680 ","page_number":700},
  {"content":"\r\n\r\nناصر الملك و كابينه نجفقلى خان كه آن كارها را كرده و بدلخواه بيگانگان مجلس را بسته بودند در تلگراف‌هاى خود بعلماى نجف همه گناهها را به گردن ديگران انداخته چنين مىگويند : « شب و روز مشغول اصلاح و جمع‌آورى خرابىهاى گذشته هستيم »\r\nپس از مجتهد برادرزاده‌اش امامجمعه نوشته‌اى بروزنامه فرستاد و آن نيز از اين گونه است . او نيز خاك به چشم مردم مىپاشد و ميگويد گذشته گذشته و از اين پس همه همدست باشيم .\r\nروسيان در تبريز روزنامه‌اى بنام « ازوسيتا » به زبان روسى مىپراكندند ، و روز بيست و چهارم ارديبهشت كه يكم ماه ماى بود نيز جشن گرفتند و دسته‌هاى سالدات و قزاق سرود آزادىخوانان و به روى مردم خندان از كوچه‌ها گذشتند . در تبريز خوش رفتارى بسيار مينمودند و چنان كه دانسته شد از مردم تبريز مىترسيدند . جنگهاى چهار روزه سال 1290 و دليريهاى مجاهدان از ياد ايشان نرفته و بيم ميداشتند كه تبريزيان كينه‌جويى خواهند و بر سر ايشان ريزند و اين بود دلجويىها دريغ نميداشتند . در اين ميان بدخواهانى نيز دروغها مىپراكندند و از روسيان بايرانيان و از ايرانيان بروسيان سخنها مىگفتند و بر آن بودند كه در ميانه آتشى افروزند . شبى بروسيان آگهى برده بودند كه تبريزيان بسرشان خواهند رفت و روسيان آنشب نخوابيده و آماده ايستاده بودند . فردا چون چگونگى دانسته شد شريف الدوله كارگزار به نزد آنان رفت و بىپايى داستان را فهمانيده دلگرمىها داد و بدينسان از آشوب جلو گرفت .\r\nدر همانروزها در خوى داستانى پيش آمد ، و آن اينكه روسيان بدستاويز دزديده شدن چند تپانچه بدشمنى برخاستند و بر آن شدند كه شهر را بتوپ بندند و به بستگان خود آگهى دادند كه از شهر بيرون آيند . مردم سخت ترسيدند و بر اين شدند از شهر بيرون روند . ولى حكمران جلو را گرفت و چگونگى را به تبريز آگاهى داد تا با گفتگو جلوگيرى كردند .\r\n\r\n","description":"","footnote":"","page_name":" 681 ","page_number":701},
  {"content":"\r\n\r\nدر تبريز همچنان بدلجويى ميكوشيدند و با دست كارگزار پيشنهاد كردند كه روزى برگزيده شود و دسته‌هاى روس و ايرانى بر سر خاكهاى ثقة الاسلام و ديگر كشتگان بروند و بدينسان گذشته را جبران كنند و دلهاى شكسته را بدست آورند .\r\nاين پيشنهاد بسيار نيكى بود و همگى آن را بشادى پذيرفتند و ديموكراتها و ديگران همه به كار برخاستند . يك كمسيونى از ايرانيان و روسيان براى گفتگو در پيرامون كار ، و يك كمسيونى از ايرانيان براى پيراستن سر خاكها و ديگر پذيراييها برپا گرديد .\r\nروز آدينه بيست و پنجم خرداد ( 24 شعبان ) هنگام پسين را برگزيدند . آزاديخواهان به كار برخاستند و از شاگردان دبيرستانها و از ديگران دسته‌ها پديد آوردند و سرود - ها بتركى و فارسى ياد دادند و بجاهايى كه بايستى رفت و كسانى كه بايستى گفتار رانند همه را نام نوشتند و يكروز پيش آگاهى از سوى كميته روسيان و ديموكراتها در دو زبان چاپ و پراكنده كردند .\r\nروز آدينه هنگام پسين والى و كارگزار و كونسولها و سران اداره‌ها و پيشروان آزادى همه در سربازخانه گرد آمدند . اينجا را آب پاشيده و پاك كرده و بيرقها زده و براى يادآورى عاشوراى 1330 چوبه‌هاى دارى در ميان برپا كرده بودند . نخست بايستى اينجا بيايند . چون هنگامش رسيد دسته‌ها از روسى و ايرانى با بيرق و موزيك سرودخوانان رسيدند :\r\n اى وطنه بذل ايلين نقد جان * ملته دار استه و يرن امتحان\r\nمحو اولا مشگلدى بو نام و نشان * قانيله صفا تا پدى بهار وطن « 1 » \r\nدر اينجا گفتارى خيابانى خواستى راند . پس ازو قنبروف رييس كميته اجرايى روسيان گفتارى بروسى رانده از بيدادگريهاى دولت خودكامه روس در ايران نكوهشها كرد و از زبان خود و يارانش از ايرانيان آمرزش خواست .\r\nاز آنجا با هنگ سيد حمزه روانه شدند . در اينجا ثقة الاسلام و شاه‌زاده امان اللّه ميرزا و صادق الملك و حاجى على دوافروش ميخوابيدند . سركردگان روس در برابر\r\n\r\n\r\n","description":"","footnote":"\r\n( 1 ) در آن زمان سرودى براى ژاندارمها سروده شده بود : « هيئت ژاندارمرى دولتى . . . » كه بسيار شناخته بود . اينها را نيز بتركى به همان هوا سروده‌اند - فارسى اينها نيز به همين هوا بود . ما اين تكه را چون جمله‌هاى پر مغزيست براى نمونه اينجا نوشتيم . همه آنها در تجدد آورده شده .\r\n","page_name":" 682 ","page_number":702},
  {"content":"\r\n\r\nخاك ثقة الاسلام سر برهنه كردند و زانو به زمين گزاردند و چنبره‌هاى گل به روى گورها ريختند . در اينجا هم گفتارها راندند . از آنجا به دو دسته شدند و يكدسته بگورستان - هاى دوچى و اميرخيز و ارمنستان و ليلاوا ، و يكدسته بگورستانهاى خيابان و نوبر رفتند و در هريكى بر سر خاك كشتگان روس ايستاده پاسداريها نمودند و گفتارها رانده شد . قنبروف در بسيار جاها سخن گفت و سركردگان رفتار بسيار نيكى از خود نمودند و دلدارىها ببازماندگان كشتگان دادند . سرانجام دو دسته بباغ شمال بازگشتند و در اينجا هم گفتارها رانده و پذيرايىها نموده شد . سپس مردم پراكنده گرديدند .\r\nمرده ضياء العلما را نهانى بعراق فرستاده بوده‌اند . مادرش نامه دلسوزى نوشته بود :\r\n« من يك مادرى هستم كه پيكره فرزند خود را در سردار ديده و با دل افسرده و قامت خميده لباس عزاى فرزند و برادر خود را از تن درنياورده‌ام .\r\nمن يك مادر بلاديده و ستم‌كشيده وقتى مىتوانم كسوت عزاى خود و ايتام خود را از تن درآورم كه همسلكان فرزندم در خانه دربسته‌ام يادى از من كرده دختران ضياء العلماء را تعزيت و تسليت گويند . . . »\r\nبپاس اين درخواست او در بيرون آمدن از سيد حمزه والى و كارگزار و سران اداره‌ها به خانه ايشان رفتند و به آن مادر دلسوخته دلداريها دادند .\r\nما به كارهاى ديموكراتها ارج بسيار نخواهيم گزاشت ، و بدرفتاريهاى روسيان را هم باز خواهيم نمود ولى اين يك كار گرانمايه و ارجمندى بود . امروز يكى از روزهاى نيك تبريز شمرده ميشد . دست ستمگرى بسوى ايران دراز شده و گلوى غيرتمندانى را فشرده بود و امروز دور و نزديك از آندست بيزارى نمودند و نفرين‌ها فرستادند . تيره‌دلانى بچيرگى بيگانگان خرسندى داده و مردان غيرتمندى را از دار آويزان ديده و شاديها نموده بودند امروز سرافكنده و شرمنده گرديدند . بچگان دلشكسته‌اى امروز روهاشان خنديد و شادى در دلهاشان راه يافت .\r\nبچه بدبختى كه يكروز پدرش را ديده كسانى كشيدند و بردند و ديگر بازنگشت ديگر او را نديده و هميشه مادرش را گريان و اشكريزان ديده بود ، امروز پس از شش\r\n\r\n","description":"","footnote":"","page_name":" 683 ","page_number":703},
  {"content":"\r\n\r\nسال باز نام پدرش را شنيد و از سرگذشت او آگاه گرديد و از نگاههاى مهرآميز مردم و از دستهايى كه بسرش كشيده ميشد دلشاد گرديد .\r\nيكى از آشنايانم گفت : در گورستان اميرخيز بر سر خاك كشته‌اى زنانى ديدم كه نشسته و شمعها افروخته‌اند ، و دختر بچگانى را ديدم كه رختهاى نيمه نو بتن كرده و در پيرامون مادرشان نشسته و نگاه‌هاى كودكانه به راه دوخته‌اند . تو گفتيى ميگويند : « ما نيز پدر كشته‌ايم ! » ميگويد : خوددارى نتوانستم و جلو گريه را رها كردم .\r\nمن نيز كه نويسنده كتابم باينجا كه رسيده‌ام جلو گريه را رها كرده‌ام . ميگريم و نفرين ميفرستم به آن تيره‌دلانى كه اينمردان را بكشتن دادند .\r\nبدينسان براى تبريز يكروز تاريخى ديگرى گذشت . از فرداى آن روز در مسجد - ها براى كشتگان ختم گزاردند و در همه شهرهاى آذربايجان پيروى كردند . نقيخان رشيد الملك كه از زمان چيرگى روسيان بجاى صمد خان والى آذربايجان گرديده و در آنچند سال رشته همه كارهاى آذربايجان در دست او بود و يكى از كاركنان بنام روسيان شمرده ميشد در سايه فشار آزاديخواهان ناگزير از كناره‌جويى گرديده و شريف الدوله بجاى او « نايب الاياله » شد .\r\nگفتيم بيشتر اينان نوميد نشده و شكست به خود راه نميدادند ، نقى خان با كناره جويى در شهر ماند و تو گويى هيچ بيمى نداشت . ولى مردم بماندن او خشنودى نداده با كسان ديگرى از ناظم العداله و امير السلطنه و سردار فاتح و مترجم الدوله و ديگران كه در زمان صمد خان و نقيخان خود را به آنان بسته و در كارها دستيارى نموده بودند همه را از شهر بيرون راندند . نقيخان آهنگ تهران كرد ولى به آنجا نرسيد و در زنجان با تير يكى از مجاهدان كشته گرديد . ما از چگونگى اين كشتن آگاه نشده‌ايم و اين مىدانيم كه با دستور كميته ديموكرات تبريز و بگفته جعفر قلى خان سالار كه از آزاديخواهان آذربايجان و اين هنگام در زنجان رئيس شهربانى بود انجام گرفته .\r\n\r\n","description":"","footnote":"","page_name":" 684 ","page_number":704},
  {"content":"\r\n\r\nپس از شورش روسستان سالدات و قزاق در همه‌جا رشته را گسيخته و از سر - كردگان فرمان نمىبردند و بجاى جنگ در سنگرها بشهرها ريخته بازارها را تاراج ميكردند . در چهاردهم ماه تير بازار ارومى را تاراج كرده و آتش زدند و سه تن را با تير كشتند . نخست در بازارها و كوچه‌ها شليك كرده و چشمها را ترسانيدند ، و چون مردم بخانه‌هاى خود گريختند ببازار ريختند و درها را شكسته و دست بتاراج گشادند و ارابه‌هاى « خاچ‌سرخ » را آورده و كالاهاى تاراجى را بار كرده بردند . تا شب به اين كار پرداختند و سپس بدكانها نفت پاشيده و بسراسر آنها آتش زدند . روز يازدهم تير بازار در سوختن ميبود و روسيان كسى را نميگزاردند پيش رود و آتش را خاموش گرداند و بدينسان همه آنها سوخت .\r\nاين در درون شهر بود . در ديه‌ها گذشته از روسيان جلوهاى تاراجگر بجان مردم افتاده و بيداد بيشتر ميكردند ، و تنها بتاراج بس نكرده بكشتار هم مىپرداختند .\r\nدر همين روزها چند ديه را تاراج كرده و ببرخى هم آتش زدند . بهنگاميكه گندمها در خرمن مانده و كشاورزان بايستى ايمنى پيدا كنند و بكوبند و گندم را پاك كنند و آنچه بدست آيد به خانه آورند و در چنان سال كميابى توشه زمستان خود و خاندانشان كنند بدينسان از ايمنى بىبهره گرديده و از ترس جان بكشتزار رفتن نمىتوانستند .\r\nدر نيمه‌هاى مرداد سياهكارى ننگين ديگرى رخ داد . بدينسان كه يپرم نامى از ارمنيان ايروان كه پريستا و روستاى « نازلوچاى » بوده و در نتيجه ستمگرى از كار برداشته بود نيمه شبى با چند تن تفنگچى بديه صفر قلى رفت و تفنگچيانرا در بيرون گزارده و خود به خانه وهاب سلطان نامى درآمد و او را از خواب بيدار كرده با بيم دادن سيصد تومان پول خواست . وهاب سلطان از سراسيمگى بگريخت و يپرم با گلوله او را از پشت سر زد و بكشت . در اين ميان تفنگچيان هم از بيرون بشليك پرداختند .\r\nدانسته نشد يپرم با گلوله كه از پا افتاد . تفنگچيان بهانه پيدا كرده همه كسانى را كه در خانواده وهاب سلطان بود از زن و مرد و خرد و بزرگ به خاك انداختند و سپس آزادانه به راه افتادند . فردا برادر پريستاو يكدسته از سالداتهاى ايروانى و از جلوها\r\n\r\n","description":"","footnote":"","page_name":" 685 ","page_number":705},
  {"content":"\r\n\r\nو آسوريها با خود برداشته به آن ديه رفتند و دست بكشتار گشاده و هركه را يافتند بكشتند و به اين بس نكرده هشت و نه ديه ديگر را هم تاراج و كشتار كردند . سپس از شهر درشكه براى آوردن مرده يپرم فرستاده شد و كسانى كه همراه ميرفتند چه در رفتن و چه در بازگشتن هركه را ديدند از زن و مرد و بزرگ و كوچك خون ريختند و بكودكان شيرخوار هم نبخشودند .\r\nبيدادگرى آسوريان باندازه‌اى بود كه خود روسيان بستوه آمدند و سالدات فرستاده چند صد تن از ايشان را كه در ديه‌ها بكشتار و تاراج مىپرداختند گرفته به شهر آوردند . تنها ارومى و پيرامونهايش نبود ، در سلماس و آن پيرامونها نيز همين ستمگريها پيش ميرفت و هرزمان آگاهيهاى دلگداز ديگرى ميرسيد .\r\nاين آگهىها در تبريز و ديگر جاها مردم را بشورانيد . ولى چكارى توانستندى كرد ؟ ! . سركردگان روسى در تبريز شرمندگى مىنمودند ولى چسودى توانستى داشت ؟ ! .\r\nدوتيرگى ديموكراتها و كشاكش آنها روزبروز سخت‌تر مىگرديد . چنان كه گفتيم گروهى بچيرگى خيابانى و همراهان او گردن نگزارده و خود دسته « ديموكرات قانونى » پديد آورده بودند و در هركارى دوتيرگى را پيش مىكشيدند و زمان به زمان انبوهتر و بيشتر ميگرديدند ، كار بجايى رسيد كه در تهران و ديگر شهرها چگونگى را دانستند و تلگرافهاى گله و نكوهش فرستادند . شگفت آنكه در اينهنگام از اسپهان تلگراف رسيده از دوتيرگى و كشاكش ديموكراتهاى تهران گله مينمود و از كميته تبريز چاره ميخواست . يكدسته كه ميخواستند مردم را راه برند و بكشور پيشرفت دهند اين كار و رفتار آنان بود .\r\nخيابانى كار را سخت ديده بهتر دانست گامى بجلو گزارد ، و اين بود ميانجيها پيدا شدند و چنين نهادند كه دو دسته يكى گردند و از سر نو كميته‌ها بگزينند ، و اين كار در آغاز شهريور رخ داد كه در نشست بزرگى كه نمايندگان دوسو و كسان ديگرى نيز بودند آشتى باهم كردند و دوباره كميته‌ها برگزيدند . در اين نشست من نيز بودم نخست از ميانجيان بودم و سپس از ديموكراتها گرديدم . پس از شورش روسستان و\r\n\r\n","description":"","footnote":"","page_name":" 686 ","page_number":706},
  {"content":"\r\n\r\nپيدايش آزادى در تبريز من پى كارهاى خود رفته و در پيش‌آمدها پا در ميان نداشتم و با همه دوستى با خيابانى و ديگران به آنان يا به ديگران پيوستن نميخواستم تا در اين پيش‌آمد با ايشان شدم .\r\nبدينسان در بيرون دوتيرگى از ميان برخاست ولى در درون همچنان در كار بود .\r\nزيرا خيابانى اين‌بار هم رشته را در دست داشت و بسيارى از آن ناخشنود گرديدند ، و كسانى از اينجا نوميد شده به پديد آوردن دسته‌هايى بنام‌هاى گوناگون ديگرى برخاستند كه اين خود نمونه كوتاهى انديشه‌هاست .\r\nكسانى كه ديروز نام ديموكرات ميداشتند امروز از آنجا بريده و با چندتنى گرد هم آمده و خود را « سوسيال » مىناميدند . چند روز ديگر از اينجا هم بريده و اين‌بار با كسانى از ديه‌داران همدست شده و دسته‌اى بنام « فلاحين » پديد مىآوردند .\r\nدهسال ايران به آتش اين خودخواهيها و نادانيها سوخت . هنوز در تبريز كشاكش در پرده ميرفت و بىآزرميها نميشد ، و كسانى اگر خودخواهى مىنمودند بارى كوشيدن و كار كردن هم ميخواستند و جانفشانى دريغ نميداشتند . در تهران در اين هنگام بعنوان « تشكيل » و « ضد تشكيل » دو دستگى پيدا شده و كسانى از دو سو بىشرمى و بىآزرمى از اندازه مىگذرانيدند و روزنامه‌ها را پر از دشنامهاى بيشرمانه ميكردند . مىبايد گفت يكمشت بدنهاد فرصت يافته نهاد بد خود را بآشكار مىآوردند .\r\n\r\n","description":"","footnote":"","page_name":" 687 ","page_number":707},
  {"content":"\r\n\r\n\r\nگفتار سيزدهم خشكشالى و نايابى\r\nامسال كه بهارش بخوشى آغازيده بود تابستان و پاييزش با بدى پيش آمده و زمستانش بدتر مينمود . امسال كشتها كم بار داده و گندم و جو كم بدست آمده و كمياب و گران شده بود . در تابستان كه هنگام برداشت كشت و فراوانى خواروبار باشد نان كم شده مردان و زنان در جلو نانواييها انبوه ميشدند . گفته ميشد معدل الدوله پيشكار ماليه از گندم دولتى فروخته و انبار را تهى گزارده است . در چنين هنگامى روسيان هم به خريدن و انبار كردن گندم و جو ميكوشيدند . از هرباره زمينه براى كميابى و گرسنگى آماده ميشد . ديگر گرفتاريها يكسو و اين گرفتارى از همه بدتر مينمود .\r\nاز آغاز سال باران نباريده و اكنون كه پاييز رسيده آسمان همچنان ميايستاد و كشتزارها و بيابانها از بىآبى ميسوخت . روزنامه تجدد سختى را دريافته گفتارها مينوشت و از همه‌جا ناله از كمى كشت و نايابى نان ميرسيد . در ماليه « كمسيون آذوقه » برپا كردند و به گردن آوردن گندم و جو از ديه‌ها پرداختند .\r\nدر اينميان داستان گردنكشى حاجى اسماعيل خان سرابى پيش آمد . از اينمرد در تاريخ نام برده‌ايم . يكى از سران سواران سرابى و خود مرد دلير و خونريزى بود .\r\nدر جنگهاى تبريز چه در سال 1287 و چه در سال 1290 سواران او در ميان سپاهيان دولت بودند و با تبريزيان ميجنگيدند و چون سواران بسيار دلير و جنگجو بودند در بيشتر جنگها پيشگام ميشدند .\r\nپس از چيرگى روسيان و درآمدن صمد خان به شهر حاجى اسماعيل خان نيز به شهر درآمد و خود را بكونسولخانه بست و به پشتگرمى نگهدارى روسيان بگردنكشى\r\n\r\n","description":"","footnote":"","page_name":" 688 ","page_number":708},
  {"content":"\r\n\r\nبرخاست و پس از رفتن صمد خان در مهين و بيجند كه دو ديه او بود دز ساخته بيكبار بجدا - سرى برخاست و روسيان ازو نگهدارى نمودند .\r\nمحمد حسن ميرزا خود از او رنجيدگى ميداشت و اين بود اينهنگام سپاهى از قزاق بسر او فرستادند . حاجى اسمعيل خان ايستادگى نمود و بجنگ برخاست ولى چون نيرو كم داشت و قزاقخانه ديگر سواران سراب را با خود همراه كرده بود پس از يك يا دو روز جنگ مهين و بيجند بدست آمد و خود اسماعيل خان و برادرانش دستگير شدند كه خود او را با يك برادرش تيرباران كردند و بازمانده را با خاندان ايشان به شهر آوردند . اين پيش‌آمد در آغاز مهرماه بود .\r\nشنيدنيست كه حاجى اسماعيل خان و برادرانش صوفى و از رشته « ذهبى » مى - بودند و چنان كه گفته شدى به ذكر و ديگر اين گونه چيزها پابندى نمودندى و با اينهمه خونها ريختندى . حاجى اسماعيل خان را مىگفتند مردى را از دور بالاى درختى ديده و براى آزمايش هنر تيراندازى خود او را آماج گلوله گردانيده .\r\nدر اين‌روزها ديموكراتها از شريف الدوله بناخشنودى برخاستند شريف الدوله با اينان همراهى نمىنمود و در دودستگى پيشين در نهان هوادار « ديموكراتهاى قانونى » بود . سپس نيز روزنامه كليد نجات كه ميرزا نعمت اللّه خان آن را مينوشت و گاهى بگفتار حاجى تجدد پاسخ ميداد خيابانى و يارانش آن را از سوى شريف الدوله ميدانستند .\r\nاين بود ازو رنجيده و بيرون كردنش را ميخواستند . روزنامه تجدد كميابى نانرا به گردن او ميانداخت و چنين وامينمود كه شريف الدوله جلوگيرى از كارهاى كمسيون آذوقه مىكند و مىخواهد شهر را دچار گرسنگى گردانيده مردم را بديموكرات - ها بشوراند .\r\nدر اينهنگام كار كميابى نان بالا گرفته بود و تا به آنجا رسيد كه مردم بازار را بستند و در اداره ايالتى نشستى برپا گرديد . راستى اين بود كه ديه‌داران كه در ميان آنان مجتهد و امامجمعه نيز بودند به اميد آنكه گندم و جو را به چند برابر بهاى هميشگى بفروشند از فروختن و دادن آن بكمسيون خوددارى مينمودند و تا ميتوانستند زير بار نميرفتند و كمسيون زورش به آنان نميرسيد . اين بود ديموكراتها بهتر ديدند\r\n\r\n","description":"","footnote":"","page_name":" 689 ","page_number":709},
  {"content":"\r\n\r\nخود پا پيش گزارند و در گرد آوردن گندم و جو به آنان يارى نمايند ، و در اينميان فرصت جسته مردم را به نخواستن شريف الدوله واداشتند و او ناگزير شده كناره‌جويى نمود و در تبريز نمانده بيرون رفت .\r\nاين زمان ديموكراتها بسيار نيرومند شده بودند . آقا ميرزا اسماعيل نوبرى كه در ميان آزاديخواهان نام و آبرويى ميداشت و به بيباكى شناخته ميشد از كوچ بازگشته و او نيز باينان پيوسته بود . همچنين ديگران كه بازميگشتند بيشترشان باينان مىپيوستند ، رويهمرفته اين زمان كارهاى آذربايجان در دست سه تن ميبود كه خيابانى و نوبرى و حريرى ( كربلايى على آقا ) باشند و شاهزاده امامقلى ميرزا كه براى نايب الايالگى آمده بود و چون مرد آرامى مىبود در برابر اينان ايستادگى از خود نمىنمود .\r\nروسيان در مراغه و پيرامونهاى آن انبارهاى گندم را مهر كرده بودند . چون اين آگهى بتبريز رسيد به بيم مردم افزود و دموكراتها بدست و پا افتاده و مردم را گرد آورده و سخنها راندند . ( ميتينق دادند ) و بمردم دلدارى داده و چنين گفتند كه با كميته روسيان گفتگو كرده و انبارها را آزاد خواهند گردانيد . و چون ميگفتند امامجمعه دشواريهايى در كار گرد آوردن خوار و بار پديد مىآورد ازو بد گفته و بيرون كردن او را از شهر خواستار گرديدند .\r\nدر اينميان در شهر آدمكشيهايى رو داد . بدينسان كه روز يكشنبه بيست و دوم مهر ( 26 ذيحجه ) هنگام فرو رفتن آفتاب در مغازه‌هاى مجد الملك فخر المعالى مدعى - العموم را با تير كشتند . نيز شب آن ، محمد خان كدخداى پيشين اميرخيز را در خانه خودش كشتند .\r\nاز فخر المعالى در پيش نام برده‌ايم كه در پيش‌آمد بستن بازار و گرد آمدن بتلگرافخانه براى برانداختن كابينه بختيارى . با پدرش صدر المعالى پا در ميان مى - داشتند و خود او بجلو بيسر و پايان افتاده و آنانرا بسركارگزارى ميكشيد . از اين گذشته ، صمد خان عدليه‌اى برپا كرده بود كه اين از كاركنان آن بود و ميرزا رحيم برادر شيخ سليم را كه براى بازپرس و داورى به آنجا فرستاد اين فخر المعالى با سردار\r\n\r\n","description":"","footnote":"","page_name":" 690 ","page_number":710},
  {"content":"\r\n\r\nفاتح و ركن العداله و صدر جهانشاهى بازپرس و داورى كردند و رأى بكشتن او دادند ، و چنان كه گفته ميشد اين پرسشهاى بيفرهنگانه‌اى ازو ميكرده و از ريشخند و آزار بازنميايستاده . يكمردى را كه بگناه غيرت و كوشش در راه توده و كشور خود ميكشتند بارى از نيش و آزار خوددارى نميكردند . از زمان صمد خان همچنان در عدليه مانده و اين زمان نام مدعى العموم ميداشت . اين هم شنيدنيست كه او را در خيابان مجيد الملك ، در چند گامى « قويون‌ميدانى » كه ميرزا رحيم را آنجا كشته بودند زدند . پس از كشتن او ركن الدوله را از شهر و صدر را از عدليه بيرون كردند . سردار فاتح را نيز كه دوباره به شهر بازگشته بود در بند نگاهداشتند .\r\nاما محمد خان در زمان خودكامگى كدخداى اميرخيز بوده و گفته ميشد در چيرگى روسيان بانگيزه دشمنى با مشروطه‌خواهان جلو قزاق و سالدات افتاده و آنان را بخانه‌هاى آزاديخواهان ميبرده و جايگاه نهان‌شدگان را نشان ميداده .\r\nاين شگفت‌تر كه اين هنگام شكست به خود راه نداده و از شهربانى كار براى خود مىخواسته .\r\nاز اين دو كشش تكانى در شهر پديد آمد و مردم دانستند كه كششهاى ديگرى در پى خواهد بود . روز چهارشنبه دوم آبان ( 7 محرم 1336 ) آگاهى از كشته شدن ميرزا نعمت اللّه خان جاويد دارنده و نويسندهء روزنامه كليد نجات رسيد كه در چند فرسخى شهر ميانه تبريز و صوفيان كشته بودند .\r\nاين يكى از آزاديخواهان بود . ولى چون بشريف الدوله پيوسته و در برابر خيابانى و ياران او ايستادگى از خود مينمود و در روزنامه خود كليد نجات گفتارها در پاسخ تجدد مينوشت ، اينان كشتن او را خواستند و او دريافته خواست خود را رها گرداند و آهنگ رفتن بتهران كرد و چون راه ميانه و زنجان را ايمن نميشمرد راه قفقاز و گيلان را برگزيد و با درشكه از شهر روانه گرديد . كشندگان كه چهار تن بوده‌اند خواست او را دانسته و در چند فرسنگى شهر بر سر راهش نشسته بودند كه چون فرارسيد گردشرا گرفته و با گلوله از پا درآوردند .\r\nروز يكشنبه سيزدهم آبان ( 18 محرم ) هنگام فرورفتن آفتاب در بازارچه\r\n\r\n","description":"","footnote":"","page_name":" 691 ","page_number":711},
  {"content":"\r\n\r\nصفى حسام نظام مراغه‌ايرا كشتند . همان شب حاجى ميرزا على لطفعلى ملك التجار را هنگاميكه از روى تخته كورپى ميگذشت با تير زدند كه تا بامدادان زنده بود و آنگاه درگذشت . نيز فردا شب شش ساعت از نيمروز گذشته سردار مظفرى چاردولى را در خانه خودش كشتند .\r\nاز اين سه تن ، محمود خان حسام نظام پسر عموى صمد خان و همباز سياهكارى او بود . در سال 1287 كه تبريزيان با عين الدوله ميجنگيدند و محمد عليميرزا صمد - خان را از تهران به يارى فرستاد و او نخست بمراغه رفته در آنجا بيكرشته بيدادهاى بيمانندى ( از انداختن ميرزا محمد حسن مقدس و ميرزا عبد الحسين انصارى به حوض يخ بسته و كشتن آنان در زير چوب ، و گرفتن و شكنجه كردن حاجى ميرزا حسن شكوهى و ديگران ) برخاست اين حسام نظام دستيار او بود و در همه آن بيدادها دست ميداشت . سپس نيز در دستگاه صمد خان ميزيست و پس از مرگ او نيز مىبود تا شورش روسستان پيش آمد و دستگاه آزادى دوباره درچيده گرديد و چون همچنان بآزار مردم ميكوشيد و بيشرمانه سياهكاريهاى گذشته خود را كنار نهاده و حكمرانى مراغه را براى خود ميطلبيد در سايه دادخواهى مردم به تبريزش خواستند ، و در اينجا روز ميگزاشت تا بدانسان كه گفتيم كشته گرديد .\r\nاما حاجى ميرزا لطفعلى ، از خاندان ملكى و ببدخواهى مشروطه شناخته ميبود .\r\nولى مردم را نيازرده و نام بدى نميداشت و كسى كه به اين گناه كشته شود نمىبود . همچنين سردار مظفر با آنكه از چاردوليان بود كه بدخواه مشروطه و در زيردست صمد خان بر سر تبريز آمده بودند ولى او خود مرد بدنامى نميبود ، و كسانى از آزاديخواهان هوادار او بودند . اينست كشته شدن اين دو تن مايه شگفت گرديد و همگى نا - خشنودى نمودند .\r\nدرباره ديگران اگرچه كشندگان شناخته نمىشدند ، و كميته ديموكرات نوشته‌اى در روزنامه تجدد پراكنده كرده و از اين كششها بيزارى نمود و آن را نكوهش كرد ، ولى هركس دانست جز دستور آن نبوده و اين انكار را جز رويه‌كارى نشمرد .\r\n\r\n","description":"","footnote":"","page_name":" 692 ","page_number":712},
  {"content":"\r\n\r\nزيرا فخر المعالى و محمد خان و حسام نظام در هنگام چيرگى بيگانگان آن پستيها را نموده بودند و تشنگى آزاديخواهان به خون آنان درخور شگفت نبود . با ميرزا نعمت اللّه خان نيز دشمنى خيابانى و ياران او را همه ميدانستند . اين بود درباره اينان جاى گمان ديگر نبود .\r\nاما درباره حاجى ملك و سردار چاردولى كميته دست در كشتن آنان نداشت و انگيزه آن دانسته نشد و سخنان گوناگون بميان آمد ، كسان آگاهى چنين گفتند :\r\nسردار چاردولى با حاجى ملك حساب ميداشته كه براى همان به تبريز آمده بوده ولى با گفتگو بجايى نميرسيده . كسانى از مشروطه‌خواهان از مشير صنايع و حاجى محمد عمو با سردار آشنا مىبودند . در هنگام چيرگى روسيان گريخته و در چاردولى بنزد او رفته بوده‌اند ، و اينهنگام در تبريز پيرامون او را ميداشتند . سردار بميانجيگرى اينان با ميرزا على اكبر نامى ( برادر ميرزا جليل مدير ملا نصر الدين ) كه با چند تن قفقازى در تبريز ميزيست آشنا ميگردد و پولى به آنان داده و براى كوتاه گردانيدن گفتگو بكشتن حاجى ملك مىفرستد . اين بوده داستان كشته شدن او . اما خود سردار مظفر ، كسانى ميگفتند كميته چون از كار او آگاه شده بكيفر او را كشانيده ديگران ميگفتند : صمصام چاردولى كه از همچشمان و دشمنان ديرين او بوده و اين زمان كه در تبريز در بند ميزيست او نيز با دست كسى بدوتن از قفقازيان پول داده و بكشتن سردار واداشته بوده و آنان كه در پى فرصت ميگشته‌اند تا بدينسان شب دوشنبه چهاردهم آبان ( يكشب پس از كشته شدن حاجى ملك ) به خانه او رفته و چنان كه گفتيم او را ميكشته‌اند .\r\nرفته‌رفته كار خواروبار سخت‌تر و بهاى گندم و جو فزونتر ميگرديد . ولى « كمسيون آذوقه » به پشتيبانى ديموكراتها نيك ميكوشيد و كار خود را از پيش ميبرد .\r\nدر سنگك‌پزيها كه آرد را كمسيون ميداد نان ببهاى پيشين ( من يكهزار مثقالى چهارده عباسى ) فروخته ميشد . ولى چون بسيارى از توانگران هم از اين نان ميخريدند كمسيون بيك كار ديگرى برخاست ، و آن اينكه سراسر شهر را سرشمارى كرده و خاندانهاى كمچيز و شماره باشندگان آنها را بدست آورد و چنين نهاد كه در هر كويى به اندازه\r\n\r\n","description":"","footnote":"","page_name":" 693 ","page_number":713},
  {"content":"\r\n\r\nشمارهء كمچيزان سنگك‌پزى باشد و آرد به اندازه آن داده شود و از آن پس جز به كمچيزان نان فروخته نشود ، و براى سركشى به اين كار و نگهدارى بينوايان كمسيونهايى در 68 - شاهزاده ضياء الدوله\r\nكويها از ريش‌سفيدان و بزرگان برپا گرديد . اين كارها با يك درستى و سامان بسيار شاينده‌اى پيش ميرفت .\r\nدر اينجا ميبايست از باشندگان كمسيون نام بريم . ولى من از آنان جز نوبرى\r\n\r\n","description":"","footnote":"","page_name":" 694 ","page_number":714},
  {"content":"\r\n\r\nو حاجى ميرزا علينقى گنجه‌اى و معتمد التجار و ناظم الدوله و معين الرعايا را كه بيشترشان بدرود جهان گفته‌اند نمىشناسم . اينان در آنسال دست بىنوايان را گرفتند و بارى هزاران كسانرا از مرگ سياه رهانيدند . اگر ايستادگى دموكراتها و كوششهاى اينان نبودى انبارداران رفتار بسيار ستمگرانه با بينوايان كردندى . اين يك نمونه از انديشه و رفتار ديه‌داران و كوششهاى كمسيونست كه مىنويسيم : در يك نشستى كه ديه‌داران را گرد آورده و از آنان گندم و جو مىخواسته‌اند مجتهد و ديگران دست بدامن شريعت زده و زير بار نميرفته‌اند . نوبرى خشمناك گرديده رفتن ملايانرا بكنسولخانه روس و دعاكردنشان براى امپراتور يادآورى كرده مىپرسد : « آيا اين با شريعت درست ميآمد ؟ ! » ، و خشمناك از نشست برميخيزد .\r\nدر اينميان در ارومى روسيان و آسوريان دژرفتاريهاى خود را دنبال ميكردند .\r\nچه در شهر و چه در بيرون پياپى آدمكشى رو مىداد . روز عاشورا كه بشيوه همه ساله دسته‌ها از بازار ميگذشتند سالداتها به شوخى شليكى كردند و يكتن را كشته و پنج تن را زخمى گردانيدند در ساوجبلاغ سالداتها همدست بيچيزان ببازار ريخته و آنجا را تاراج كردند . در خوى كه سالداب و قزاق از ميدانها بازميگشتند و هرروز بيم تاراج ميرفت .\r\nروز چهارشنبه پنجم آذرماه ( دهم صفر ) هنگام فرورفتن آفتاب با حكم دادگاه عزيز اللّه خان صمصام چاردولى را در پشت خيابان مجيديه بدار كشيدند . اين نخست از زيردستان صمد خان و از ياران او بود . در سال 1288 كه صمد خان بر سر تبريز آمد و چند ماه با او و با ديگران جنگها ميرفت اين با سواران چاردولى در سپاه او بود و چون دليريها مينمود نامش بزبانها افتاد ( بالا صمصام مىناميدند ) . سپس هم با صمد خان ميبود و كم‌كم با روسيان پيوستگى پيدا كرد ، و همچون حاجى اسماعيل خان سرابى از كاركنان ايشان گرديد ، و چنان كه گفته‌ايم در مياندوآب نشسته پيشرو سپاه ايشان شد ، و با عثمانيان و كردان جنگ كرد ، سپس نيز همراه ايشان بساوجبلاغ تاخته و در كشتار و تاراج آنشهر همدستى نمود . در سايه اين بدنهاديها نزد روسيان ارج يافت و به پشتگرمى نگهدارى ايشان بگردنكشى و ستمگرى پرداخت . جز روسيان\r\n\r\n","description":"","footnote":"","page_name":" 695 ","page_number":715},
  {"content":"\r\n\r\nپرواى كسى نميكرد و از ايرانيان ستم دريغ نميداشت و از تاراج و بيداد دارايى اندوخت و دستگاه بزرگى درچيد .\r\nپس از بازگشت آزادى كسان بسيارى از ساوجبلاغ و ديگر جاها بدادخواهى آمدند و چون آزاديخواهان به يارى اينان كوشيدند والى او را بتبريز خواست و چون آمد بندش كرد و براى بازپرس و رسيدگى دادگاهى برپا كرد . صمصام دلگرمى داشت كه پولهايى داده و رها خواهد گرديد و چنان كه گفته ميشد محمد حسن ميرزا هواى او را ميداشت و رها گردانيدنش را بسيار ميخواست . ولى دادخواهان كه گروهى مى بودند ، و پشتيبانى آزاديخواهان از آنان و سياهكارى بسيار او كه در بازپرس و رسيدگى بآشكار آمد دست بهم داده كوششهاى او و هوادارنش را بىنتيجه گذاشت و دادگاه حكم بكشتن او داد و چنان كه گفتيم بدار آويخته گرديد .\r\nگروه انبوهى براى تماشا گرد آمده بودند و صمصام ستمديدگى نشانداده و نيكيهاى خود را ميشمرد و چنين ميگفت : « من چند سال در برابر كردان و عثمانيان ايستادم و خانه‌ها و خاندانها را از آسيب ايشان نگهداشتم . من در راه غيرت كشته ميشوم » . اين سخن تا يك اندازه راست بود . داستان مياندوآب كه نوشتيم نمونه نيكيست كه كردان چون دست مىيافتند چه آسيبى به آباديها ميرساندند . چيزى كه هست خود صمصام نيز از تاراجگران پرآسيب بود . سپس هم جلوگيرى از كردان را از روى بستگى به بيگانگان و براى خشنودى آنان كرده بود ، نه از روى ايرانيگرى و براى نگهدارى خانه و خاندانها .\r\nدر اين روزها دسته ديموكرات بيك كار ديگرى برخاستند و آن اينكه چون در تهران كابينه نوينى بسروزيرى عين الدوله به روى كار آمده بود و وثوق الدوله و برادرش قوام السلطنه و امين الملك از وزيران بودند آنان از اين سه تن ناخشنودى نموده و بر آن شدند كه ايستادگى نشان دهند و كابينه را براندازند . اين بود براى روز سه‌شنبه سيزدهم آذرماه ( 18 صفر ) مردم را بحياط بزرگ تجدد « 1 » خواندند ، و چون آن روز رسيد ، و بگفته تجدد پانزده هزار تن از آزاديخواهان گرد آمدند سخن‌رانى آغاز\r\n\r\n\r\n","description":"","footnote":"\r\n( 1 ) آنجا كه نخست اداره شهربانى تبريز بود و جنك با روسيان در آنجا رو داد و اكنون دبيرستانست .\r\n","page_name":" 696 ","page_number":716},
  {"content":"\r\n\r\nشد . نخست كسان ديگرى و سپس خيابانى و نوبرى سخنها راندند . گفتگو از بديهاى وزيران بود و آن سه تن را كاركن و هواخواه بيگانگان ميخواندند و چنين ميگفتند :\r\n« وثوق الدوله بجدا شدن آذربايجان از ايران ( گويا در آغاز چيرگى روسيان ) خرسندى داده و چنين گفته : شقاقلوس است بايد بريد » .\r\nنيك نميدانم انگيزه جنبش چه بود ؟ . . آيا سران ديموكرات زور خود را بتهران نشان ميدادند و يا خواست ديگرى ميداشتند . در بيرون افتادن كابينه را ميخواستند و چنان كه سپس در تجدد نوشت چيزهاى ارجدارى هم بدولت پيشنهاد مىنمودند ، و چون سخنها رانده شد و مردم پراكنده گرديدند خود آنان بنام « هيئت مديره ميتينگ » بتلگرافخانه رفتند تا به عين الدوله و ديگران تلگراف فرستند و تا چندگاه اين داستان در ميان بود و مردم را بار ديگر گرد آوردند و سخنها راندند تا كابينه عين الدوله برافتاد .\r\nما چون در گفتگو از پيش‌آمدهاى تهران اين داستانرا هم خواهيم نوشت در اينجا به اين چند سخن بس كرده درميگذريم . ولى اين را مينويسيم كه با همه نمايش بزرگى كه نموده ميشد و سخنرانان سخن از جنبش همه آزاديخواهان آذربايجان مى - راندند ، و از فرداى آن روز تلگرافهاى هم‌آوازى از ديموكراتهاى ارومى و خوى و اردبيل و سراب و ديگر جاها رسيدن آغازيد ، و در تجدد گفتارهاى پرشورى نوشته شد ، راستى را جز يك جنبش پايانى نبود ، و دلها با آن همراهى نداشت . در يك كارى كه تنها خواست چند تن بود و ديگران آگاهى نداشتند بيش از اين نتيجه نمى - بايست بيوسيد .\r\nاينان بتهران پيشنهاد مينمودند كه سياست آشكار باشد و توده از آن آگاه گردند ، و در كارهاى خود بآخشيج آن رفتار نموده و خواست خود را در دل نگهداشته و با نامهاى ديگرى بمردم تكان ميدادند .\r\nمن با آنكه از كارهاى ديموكراتها كناره جستمى و براى تماشا نيز نرفتمى اين روز را در ميان ايشان بودم ، و تو گويى آواز پرزور نوبرى هنوز در گوشم است ، و نيك ميديدم كه مردم دلسردند و تنها گوش ميدهند . بدتر از همه كلمه « ديموكراسى »\r\n\r\n","description":"","footnote":"","page_name":" 697 ","page_number":717},
  {"content":"\r\n\r\nخنك مىافتاد . « ديموكراسى چنين خواهد كرد و چنان خواهد كرد » . از هزار تن يكى معنى آن را نميدانست . چيرگيها و خودنماييها كه از برخى پيروان خيابانى ديده ميشد مايه ديگر خنكى و دلسردى ميگرديد .\r\nيك كار بد اينان دور كردن مجاهدان بود . از نخست ايشانرا بميان خود راه ندادند و آنان دسته ديگرى ميبودند . در جاييكه بنام آزادى درفش افراشته و با دولت به آن دليرى سخن مىراندند كسانى را كه در راه آزادى جانفشانى كرده و آن را بنياد نهاده بودند از خود دور مىكردند و خوار مىداشتند و بدگويى و آزار دريغ نمىگفتند .\r\nدر اينميان كه دولت در تهران لرزان و ديموكراتها بدينسان سرگرم « ميتينگ » مىبودند پيش‌آمدهاى بس بزرگى در كار پيش آمدن ميبود : نخست آلمان و عثمانى با روس جنگ را بپايان رسانيده بودند و سپاهيان روس ايرانرا تهى ميساختند و دسته دسته سالدات و قزاق لگام گسيخته بخانه‌هاى خود بازميگشتند . دوم گرفتاريهاى ارومى و سلماس رنگ ديگرى به خود ميگرفت و كاركنان فرانسه و امريكا در آنجا از آسوريان و ارمنيان سپاه مىآراستند . ما از اينها از هريكى جداگانه گفتگو خواهيم كرد ، و در اينجا تنها داستان گرسنگى و خشكسالى را نوشته و آن را تا پايان زمستان دنبال ميكنيم .\r\nما در تاريخ داستان خشكسالى فراوان ميخوانيم ولى گمان نميدارم از اين بدتر خشكسالى بوده . راست است ما آنها را نديده‌ايم تا با اين بسنجيم ولى دليل ميداريم كه اين از سخت‌ترين خشكساليها بوده . زيرا نه ماه بيشتر آسمان از باريدن ايستاد ، و از تابستان كه زمان برداشت خرمنها بود كميابى نمودار گرديد . از آنسوى روسيان در بسيار جاها انبارها را مهر كردند و آنچه گندم و جو يافتند براى خود گرفتند .\r\nبدتر از همه آنكه خشكى و نايابى در هرسوى ايران رو داده و آوردن گندم و جو اگر چه از جاهاى دورى باشد نشدنى بود . در اين ميان زمستانهم فرارسيده و سرما گرفتارى ديگرى براى بينوايان بود .\r\nكمسيون آذوقه و ديگر كمسيونها نيك مىكوشيدند و با زور ديموكراتها گندم\r\n\r\n","description":"","footnote":"","page_name":" 698 ","page_number":718},
  {"content":"\r\n\r\nو جو از ديه‌داران مىگرفتند و بهركجا فرستادگان فرستاده و آنچه مىيافتند مى - آوردند . چند قطار شتر تنها براى اين كار بسيجيده بودند . در اينميان يك بدى رخ ميداد و آن اينكه بديه‌ها خواربار نميرسيد . دهخوارقان و سراب و مراغه و ديگر جاها كه كمسيون برپا كرده بودند بگفتگو برخاسته و گندم و جو براى خود نگه ميداشتند .\r\nدر ديه‌ها كه سرى يا پيشوايى نمىبود و كسى پيش نمىآمد ناگزير بىخواربار مىماندند .\r\nدر همه شهر يكصد و بيست دكان از كمسيون آرد ميگرفت و به يكصد و هشتاد هزار تن نان ميداد .\r\nكمسيونهاى كويها پته‌هاى ماهانه چاپ كرده و بدست خاندانها داده بود كه از روى آنها نان مىخريدند . تا آخرهاى آذرماه روزانه بهرتنى يكسيه ( 125 مثقال ) داده ميشد . ليكن چون آينده بيم‌آور مىنمود اين زمان يك چهارم كم كرده يك پونزه و هفدرهم دادند . « 1 »\r\nپس از دو ماه آن را هم كم كرده و بهرتنى تنها يك پونزه ( 2 / 1 62 مثقال ) فروختند .\r\nولى تا چندگاهى در برابر اين كمى بهرتنى سه‌شاهى پول ميدادند كه برنج يا ديگر خوراك بخرد . برنج و ديگر دانگيها پيدا ميشد ولى گران مىبود . خاندانهاى ميانه ميتوانستند كم‌وبيش بخرند . بينوايان كه نمىتوانستند خريد دچار گرسنگى شدند بويژه رنجبران و كارگران كه نان بسيار خورند و يك پونزه براى آنان بسيار اندك بود .\r\nكم‌كم رنگها زرد شدن و تيره شدن گرفت و كسانى كه از گرسنگى مرده بودند در كوچه‌ها ديده شدند .\r\nانبار دولتى تهى شده بود و از ديه‌داران نيز چيزى بدست نمىآمد ، كمسيون پول فرستاد و از ماكو دو هزار و صد خروار گندم خريد و با در رفت و رنج بسيار با پاى شترها آن را بتبريز رسانيد . نيز چون روسيان مىرفتند نزديك به دو هزار خروار گندم از شرفخانه از آنها بدست آمد . يك كمسيون ديگرى بنام « اعانه » برپا شد كه\r\n\r\n\r\n","description":"","footnote":"\r\n( 1 ) در تبريز هشت يك من را « سيه » ( سيك - سى درم ) ، و نيم آن را پونزه ( پانزدهك - پانزده درم ) ، و نيم اين را « هفدرهم » ( هفت درم ) مىناميدند .\r\n","page_name":" 699 ","page_number":719},
  {"content":"\r\n\r\nبراى در رفتهاى كمسيون آذوقه و ديگر كارها پول از توانگران درمىيافتند . از كسانى بدلخواه خودش و از كسانى با زور ميگرفتند .\r\nبرخى توانگران رادمردى مينمودند و دست بينوايان را بسيار ميگرفتند . حاجى 69 - اصغر پسر مراد تقى خان مارالانى اين دو تن از مجاهدان تبريزند . نقيخان هنوز هست . اصغر از كسانيست كه گفته مىشود روسيان گرفته و بدارش زده‌اند .\r\nابو القاسم نامى در چوست‌دوزان كه بآزمندى شناخته شده بود در اين هنگام رادمردى نيكى نموده و از بيچيزان دست بسيار گرفت . بسيارى هم خود را بناديدن زده و بى پروايى مينمودند .\r\n\r\n","description":"","footnote":"","page_name":" 700 ","page_number":720},
  {"content":"\r\n\r\nدر تبريز جايگاهى براى ناتوانان بنام « دار العجزه » مىبود و در اينهنگام جايگاه ديگرى براى بينوايان بنام « دار المساكين » برپا كردند و در رفت همه اين‌ها را مردم ميدادند .\r\nآغاز زمستان نيز به خشكى ميگذشت و مردم از سال ديگر نيز بيمناك ميشدند .\r\nولى از نيمه‌هاى آن برف باريدن گرفت و پياپى آمد ، و اين مايه دلدارى براى مردم بود . بينوايان كارشان ساخته شده و اميدى بزنده ماندن تا چند ماه ديگر نميداشتند .\r\nولى خاندانهاى ميانه از ديدن برف اميد بزندگى ميبستند . در اينميان بيمارى حصبه ( تيفوس و تيفوئيد ) پيدا شده و روزبروز سخت‌تر ميگرديد و دسته‌اى را هم اين از ميان برد . پزشكان پياپى در آمدوشد مىبودند . از آنسوى همه چيز گران و كمياب گرديده براى بيماران دارو و خوراك به سختى پيدا ميشد . بينوايان كه مردند چلوار براى كفن كردن بدست نمىآمد . بسيارى از آنانرا در پارچه‌هاى ديگر به خاك سپردند . يكزمستان بسيار سخت و دلگدازى ميگذشت .\r\nآدمكشيها دنباله داشت . ارفع السلطان‌نامى را كشتند كه من او را نمىشناسم و داستانش را هم نميدانم . در بيستم ديماه عماد التجارنامى را در دهخوارقان كشتند .\r\nمىگفتند از بدخواهان مشروطه بوده و كشنده او از مجاهدانست . در شب چهارشنبه بيست و ششم ديماه در گورستان گجل حسين خان فراشباشى را كشتند . او را كشته و به روى سينه‌اش چلوارى بسته و به روى آن با خون سه سطر نوشته بودند :\r\n« زنده باد ارواح پاك شهدا\r\nزنده باد روح پاك ميرزا على ويجويه\r\nزنده باد روح پاك احمد خان يوزباشى »\r\nبامدادان كسانى آن را برداشته و بكلانترى آورده بودند و مردم بتماشا ميرفتند .\r\nداستان او را نوشته‌ايم كه فراشباشى ويجويه و هكماوار و آن كويها بود ، و چون جنگهاى مشروطه پيش آمد او نيز پا بميان نهاد و سر يكدسته از تفنگچيان بود . با اينهمه چون روسيان چيره شدند و صمد خان به شهر آمد او دوباره فراشباشى گرديد و براى گرمى بازار خود كسان بسيارى را كه شادروان ميرزا على واعظ ويجويه‌اى و مير كريم ناطق و حاجى خان قفقازى و برادرش مشهدى احمد از آنان بودند دستگير\r\n\r\n","description":"","footnote":"","page_name":" 701 ","page_number":721},
  {"content":"\r\n\r\nكرد و بدست روسيان سپرد . پس از بازگشت آزادى از شهر گريخته و در يكى از آباديهاى نزديك مىزيسته و سرانجام به آن مىشود كه نهانى به شهر آيد و در اينجا نهان گردد و يا ميانجى برانگيخته كار خود را درست گرداند . گويا كشندگان از آهنگ او آگاه بوده‌اند كه شبانه سر راهش را گرفته و بدانسان كشته‌اند .\r\nيكى از كشتنيهاى بسيار سزا همين بود . گفته‌ام كه روزيكه كشته‌هاى ميرزا على ويجويه و حاجى خان قفقازى و حاجى صمد و مشهدى شكور را بويجويه آورده بودند من از هكماوار مىآمدم و بسر آنها رسيدم و آن حال دلگذار را ديدم امروز همچنان از هكماوار مىآمدم و باز در سر ويجويه ( نزديك بهمانجا ) مردم را در آمدوشد ديدم و داستان را شنيدم و به خانه كلانترى رفتم و كشته حسين خانرا با آن نوشته به روى سينه‌اش ديدم . شگفت اينكه خانه از آن حاجى خان قفقازى و برادرش مشهدى احمد بوده كه بكلانترى داده بودند و من چون رسيدم مادر دلسوخته آن دو جوانرا بسر كشته حسينخان ديدم كه نگاه ميكرد و گاهى دلسوزانه ميگفت : اين بود كه دو پسران مرا گرفت و بدست روسها داد .\r\nيكى ديگر از كشتگان امسال اعتماد الدوله را بايد شمرد و چون زمان كشته شدنش دانسته نيست در اينجا در پايان گفتار بيادش مىپردازيم . چنان كه گفتيم او در تبريز دستيار صمد خان مىبود و به پشتيبانى او ستمها مينمود و سپس حكمران ارومى گرديد ، و در آنجا خود را بيكبار بدامن روسيان انداخت و بدلخواه ايشان كسان بيگناهى را بكشت . بستگى او بروسيان تا آنجا رسيد كه در زمستان 1294 كه روسيان آذربايجانرا تهى كرده و خود را پس كشيدند اين نيز با ايشان رفت و با ايشان بازگشت كه تو گويى يك كاركن روس مىبود . بدينسان در ارومى و خوى بروسيان بندگى مىنمود . روزنامه‌هاى تهران ازو بد نوشتند و بارها دولت خواست او را بردارد و روسيان نگزاردند ، و مىبود تا پس از بازگشت آزادى به تبريزش خواستند و چون آمد در اينجا دادخواهان بسيارى از اروميان پيدا شدند و چند ماه او در بند مىبود تا از تهران پاسخ دادند كه دادخواهان « بعدليه » روند و او نيز از بند رها گرديد . ليكن پس از\r\n\r\n","description":"","footnote":"","page_name":" 702 ","page_number":722},
  {"content":"\r\n\r\nزمانى شنيده شد او را كشته‌اند . گفته شد آقازاده و برادرانش او را به بهانه‌اى از خانه‌اش بيرون برده و نهانى كشته‌اند .\r\nبدينسان يك زمستان دلگداز و پر پيش‌آمدى ميگذشت . روز دوشنبه بيست و هفتم اسفند باز ديموكراتها بكارى برخاستند و در شهر تكانى پديد آوردند . محمد حسن ميرزا سر شهربانى را از شهر بيرون كرده بود ديموكراتها ايستادگى نموده او را به شهر باز گردانيدند .\r\nچگونگى اين بوده كه از دير باز ميان اداره قزاقخانه و اداره شهربانى رنجش در ميان مىبوده و محمد حسن ميرزا از قزاقخانه و خيابانى و همدستانش از شهربانى هوادارى مينموده‌اند .\r\nروز يكشنبه بهنگاميكه چند تن پاسبان زن گناهكرده‌اى را بكلانترى مى - برده‌اند مير عبد اللّه خان سرتيپ قزاقخانه رسيده و زن را از دست آنان گرفته و رها ميگرداند و زبان‌درازيها بشهربانى و ديموكراتها مىكند . از اينسو شبانه بهنگاميكه مير عبد اللّه خان به خانه خود ميرفته كسان ناشناسى بسرش مىريزند و او را زده و زخمى مىكنند . اين آگاهى همين كه بمحمد حسن ميرزا ميرسد دستور ميدهد قزاقان همه افزار بسته بعالىقاپو بيايند و رئيس نظام را هم به آنجا مىآورد . سپس سر شهربانى را ببهانه گفتگو در يك كارى بعالىقاپو ميخواهد و همين كه ميرسد با دست رئيس نظام او را گرفته و از همانجا به چند قزاق سواره سپرده و دستور ميدهد از بيراهه از شهر بيرون كرده و روانه تهران گردانند .\r\nبامدادان چون اين آگاهى پراكنده شد ديموكراتها بشوريدند و مردم را نيز شورانيدند و خيابانى بعالىقاپو رفته ايستادگى نمود كه اين كار چون بيرون از قانون بوده بايد سر شهربانى بازگردد و بجاى او رئيس نظام از آذربايجان بيرون رود .\r\nمحمد حسن ميرزا ناگزير شده سر فرود آورد و دستور داد سر شهربانى را از باسمنج بازگردانيدند . ديموكراتها ازو پيشواز كردند و در جلو اداره شهربانى با شادى پذيرايى نمودند ، و رئيس نظام چند روز ديگر از شهر بيرون رفت . يكدسته كه دشمن ديموكراتها بودند و در هر پيش‌آمدى همراهى با آنسوى ميكردند در اينجا نيز بهوادارى از محمد\r\n\r\n","description":"","footnote":"","page_name":" 703 ","page_number":723},
  {"content":"\r\n\r\nحسن ميرزا برخاستند ولى چون ديموكراتها بسيار نيرومند مىبودند و اينزمان شماره ايشان از پنجهزار تن بيشتر شده بود كارى از پيش نبردند .\r\nپنداشته ميشد كه اين آخرين پيش‌آمد سال 1336 باشد . ولى نبود ، و روز پنجشنبه سىام اسفند كه پس از نيمروز آن سال نو خواستى آغازيد حاجى ميرزا كريم امامجمعه و پسرش حاجى بيوك آقا را كشتند . چگونگى اين بود كه چون حاجى عدل الملك نامى از درباريان پيشين مرده و در ششكلان ختم براى او گزارده بودند و نزديك به نيمروز كه ختم بپايان مىرسد و همه ملايان از حاجى ميرزا حسن مجتهد و امامجمعه و ديگران بيرون مىآيند و هريكى با دسته پيروان خود روانه ميگردند در راسته ششكلان ناگهان كسانى بامامجمعه و پسرش رسيده و با طپانچه بهركدام چند گلوله مىزنند و چون بيگمان ميشوند كه هردو مردند بدرشگه كه در آنجا بوده نشسته و خود را بيرون مىاندازند . ببانك طپانچه مجتهد و ديگران شتافته و خود را بخانه‌شان مىرسانند و جز مرده امامجمعه و پسرش نمىماند .\r\nاز امامجمعه بارها نام برده‌ايم و آنچه بايستى نوشت نوشته‌ايم در اينجا سخنى درباره او براى گفتن نميداريم . ولى مىبايد بگوييم كه پسرش حاجى بيوك آقا جوانى بىآزار و ساده‌اى بود و چه در زمانيكه روسيان چيره بودند و چه در ديگر هنگامها ازو جز مهربانى بمردم و بىآزارى ديده نشده بود و بىهيچ گناهى كشته گرديد .\r\n\r\n","description":"","footnote":"","page_name":" 704 ","page_number":724},
  {"content":"\r\n\r\n\r\nگفتار چهاردهم بيرون رفتن روسيان از ايران\r\nشورش روسستان و برافتادن امپراتورى در همه كارهاى آن كشور اثر داشت و در كار جنگ اثرش بيشتر بود ، زيرا آزاديخواهان كه پس از شورش رشته كارها را در دست داشتند بسيارى از آنان خواهان جنگ نبودند ، از آنسوى آوازه آزادى بسنگر - ها رسيده و در همه‌جا سالدات و قزاق شوريده و براى خود كميته‌ها برپا كرده بودند و فرمان از سركردگان نميبردند .\r\nدر بسيار جاها ( يكى هم در ايران ) سالدات و قزاق از سنگرها بيرون آمده و بسر خود در شهرها و آباديها ميگرديدند و دست بآزار مردم ميگشادند و سركردگان جلوگيرى نميتوانستند ، و يا در سنگرها با سپاهيان دشمن دوستى آغاز كرده و به آمد و رفت مىپرداختند .\r\nروسستان ديگر نيروى جنگ نداشت ، ولى چون بسيارى از سررشته‌داران بريدن از انگليس و فرانسه را نمىپسنديدند و به فيروزى آنان اميدمند مىبودند و كرنسكى كه يكى از آنان ميبود ميان سپاهيان جايگاهى ميداشت ، و اين بود چون او وزير جنگ شد و بيكرشته كوششهايى براى تكانيدن سالدات و قزاق برخاست و گفتارها راند در سايه تلاش او بار ديگر سپاه روس آماده جنگ گرديد و چون آلمانيان را ناگاهگير كردند شكستى هم بايشان دادند . ولى اين جز چندگاهه نبود و آلمانيان با بسيج بيشترى به كار برخاستند و آنانرا بشكستند ، و از آنسوى در درون كشور ديگر - گونيها پيش آمد و تندروها رشته كار را بدست گرفتند و اينان چون خواهان آشتى مىبودند با آلمانيان گفتگوى دست‌بردارى از جنگ بميان آوردند و در نتيجه آن\r\n\r\n","description":"","footnote":"","page_name":" 705 ","page_number":725},
  {"content":"\r\n\r\nدر آخرهاى آذر ( دسمبر ) پيمان دست‌بردارى از جنگ هم با آلمان و هم با عثمانى بسته گرديد و اين بود به همه ميدانها آگاهى فرستاده شد كه دست از جنگ بردارند و سالدات و قزاق بخانه‌هاى خود بازگردند .\r\nاين كار در همه‌جا آشوبها و نابسامانيها پديد آورد و سالدات و قزاق خون بسيارى از سركردگان خود را ريختند . در ايران كه يك كشور بيگانه‌اى بود لگام‌گسيختگى و بيباكى بيشتر نمودند و آسيب و گزند بيشتر رسانيدند . دسته‌هاى انبوهى از سپاه بيگانه بيسر و سامان از ميان يك كشور بىپاسبان ميگذرند و پس از ساليانى كه در بيرون بوده‌اند بخانه‌هاى خود برمىگردند و در انديشه راه‌آوردهايى هستند كه بزنان و فرزندان خود ببرند پيداست كه چه خواهند كرد .\r\nاز همينجا يكرشته داستانهاى دلخراش پيش آمد و بسيارى از شهرها و آباديها تاراج يافت و بدنهادىهاى فراوان پديدار گرديد . و ما شهرهاييكه گزند ديده‌اند فهرست‌وار ياد مىكنيم :\r\nشهر خوى كه به زير پا بود و سالدات و قزاق از ميدانهاى كردستان به آنجا بازمى - گشتند بارها آهنگ تاراج آنجا كرده و بارها هياهو افتاد و مردم بدارايى خود بيمناك شده بودند ، و سرانجام روز چهارشنبه چهاردهم آذر ( 19 صفر ) يكدسته سالدات به بازار آمده و آهنگ تاراج كردند . كونسول روس با كسانى آمده بجلوگيرى كوشيد ولى سودى نداد و سالداتها توپ با خود آوردند و دست بتاراج گشاده تا چند ساعت از شب گذشته آنچه دارايى بازارها و تمچه‌ها بود با ارابه‌ها بار كرده و بردند و سپس آتش زده و سراسر دكانها را بسوزاندند . در گير و دار دو تن نيز كشته گرديده و يكتن زخم يافت .\r\nسلماس كه نيز از شهرهاى زير پا بود روز يكشنبه دوم ديماه ( 8 ربيع الاول ) آنجا را نيز شبانه تاراج كرده و بدكانها آتش زدند . شب از همه‌جا آواز شليك بر - ميخاست و مردم از ترس جان خود بخانه‌ها پناهيده و نميدانستند چه رو داده و بامدادان چون بيرون آمدند بازار را تاراج شده و سوخته يافتند .\r\nدر همانروزها شرفخانه را هم تاراج كردند ، ساوجبلاغ را كه دوبار تاراج كرده\r\n\r\n","description":"","footnote":"","page_name":" 706 ","page_number":726},
  {"content":"\r\n\r\nبودند روزى نبود در بازار غوغايى بنام منات درنياورند و دست بآزار مردم نگشايند ، در همه‌جا غوغاى منات مايه گرفتارى بود .\r\nتا چندى پيش كه كمى بهاى منات را بهانه ميگرفتند و هنگامه برپا ميكردند اكنون گرانى آن را بهانه مىگرفتند . زيرا چون آهنگ بازگشتن بخانه‌هاى خود ميداشتند چنين ميخواستند پولهاى ايرانرا داده و منات گيرند و بهاى آن را هرچه كمتر حساب مىكردند و چون كسى ناخرسندى مينمود دست بزدن باز مىنمودند .\r\nاگر در بازار منات به اندازه خواهش آنان پيدا نمىشد همانرا دستاويز گرفته بآزار مردم برميخاستند .\r\nبا كردان دشمنى بيشتر مينمودند و در پيرامون ساوجبلاغ ( مهاباد ) ديه‌ها را تاراج كرده و كسانى را هم ميكشتند . در ميان گرانسالى و گرسنگى مردم گرفتار اين آسيب نيز بودند . يكدسته ميهمانان ناخوانده كه پس از ده سال بازمىگشتند اين هم واپسين رفتار ايشان بود . داستان ارومى را كه از همه دلگدازتر است خواهيم آورد .\r\nهمه‌جا افزارهاى خود را از بيل و كلنگ و رخت و كاچال به مردم مىفروختند ، اسبها را نيز ميفروختند ، ولى اينها از ديرباز جو نخورده و بسيار ناتوان شده بودند و كسانى كه كمى بهاى آنها را ديده و مىخريدند زود پشيمان مىشدند زيرا چندى نمانده ميمردند .\r\nتنها شهرى در آذربايجان كه اين‌بار از آسيب آسوده ماند تبريز بود در اينجا جز خوشرفتارى نتوانستند نمود . چنين گفته ميشد دسته انبوهى كه از كردستان بازگشته و آهنگ تبريز كرده بودند و ميخواستند اينجا را تاراج كنند كسانى از خود روسيان جلو گرفته و گفته‌اند مردم اينجا جنگجويند و اگر دست بتاراج باز كنيد همه ما را مىكشند .\r\nدر اينجا نيز در باغشمال بازارى باز كرده و افزار و كاچال فراوان مىفروختند .\r\nكار بجايى رسيد كه اداره گمرك بعنوان اينكه حق گمرك از آنها گرفته نشده با آگاهى خود روسيان كسانى را برگماشت كه از خريداران حق گمرك بگيرند . در اينجا نيز\r\n\r\n","description":"","footnote":"","page_name":" 707 ","page_number":727},
  {"content":"\r\n\r\nاسبها را ببهاى بسيار كم مىفروختند . گفته ميشد حلوافروشى اسبى را از سالداتى بيك پونزه حلوا خريده ، راستى آنكه چيزى براى خوردن آنها نميداشتند و ميخواستند از سر باز كنند .\r\nدر اينميان داستان شرفخانه رو داد . روسيان در آنجا نيز افزار و كاچال بسيار مىفروختند و اين بود اداره گمرك كمسيونى براى دريافت حق گمرك از خريداران به آنجا نيز فرستاد و سركمسيون كه آقا شيخعليخان بود بوالى و اداره گمرك چنين نوشت :\r\nاينجا روسيان افزار بسيار ميدارند ولى بىنگهبان گزارده ميروند و كسانى از آنان بدنهادى كرده بچيزهايى آتش ميزنند ( يك داروخانه را سالدات‌هاى ارمنى آتش زده بودند ) و از آنسوى آسوريها كه در ارومى برخاسته‌اند بيم آنست كه باينجا آيند و اين افزارها و قورخانه را بدست گيرند . براى جلوگيرى چاره خواست .\r\nاز آسوريان بيم بسيار ميرفت ، آنان كه در زيردست سركردگان روسى و فرانسه‌اى و برهنمايى مسيونرهاى امريكا به كار برخاسته و آرزوهاى بسيار بزرگى در دل مى - پرورانيدند بيگمان بود كه آهنگ شرفخانه كنند و آنجا را كه يك بندريست بگيرند .\r\nبايستى هرچه زودتر بچاره برخاست . والى بىپروايى مىنمود و بيش از اين نكرد كه يكدسته كوچكى از قزاقان ايرانى را به آنجا فرستاد . ولى از آنها چه كارى پيشرفتى ؟ ! .\r\nدر اينجا هم ديموكراتها بيك كار نيكى برخاستند و آن اينكه چند تن نماينده براى سركشى و نگهدارى شرفخانه فرستادند و از آنسوى بسيارى از آزاديخواهان و مجاهدان تفنگ برداشته و داوطلبانه آماده رفتن آنجا شدند .\r\nدر شرفخانه يكدسته ( 150 تن ) عسكر عثمانى بود كه روسيان دستگير كرده و باينجا آورده بودند . نمايندگان ديموكرات به آنان نيز تفنگ و رخت دادند و با داوطلبانى كه از تبريز و ديگر جاها ميرسيدند رويهمرفته چهارصد يا پانصد تن سپاهى پديد آوردند و با دست آنان شرفخانه را نگهداشتند و از آنسوى تا ديه چهرقان پيش رفته و پاسداران گزاردند .\r\nداستان آسوريها را خواهيم نوشت . اگر اين نگهدارى نبودى آنان بشرفخانه آمدندى و اينجا را گرفتندى و پيرامونها را كشتار كردندى و كارشان بس سخت‌تر\r\n\r\n","description":"","footnote":"","page_name":" 708 ","page_number":728},
  {"content":"\r\n\r\nگرديدى . خواهيم ديد كه ايندسته در شرفخانه گذشته از نگهدارى آنجا بسلماس و ارومى نيز ياوريها نمودند ، در چنان هنگام پاشيدگى كارها اين مردانگى آنان ارجداشت ما كسانى كه شناخته‌ايم ميرزا نور اللّه خان يكانى ، و اسد آقا خان ، و احمد آقا بالازاده ، و ماژور مير حسين خان ، و آقازاده ارومى ، و مير مهدى ماكويى بودند و در اينجا نامهاى آنانرا ياد ميكنيم . ميرزا نور اللّه خان در تبريز سركلانترى بود و از آن دست برداشته و با يكدسته داوطلبانه روانه آنجا گرديد .\r\nاينان جلوگيرى از گزند دسته‌هاى پراكنده روسيان هم كردند . آنان كه گروهى پى گروهى ميآمدند چون مىشنيدند در شرفخانه سپاهى از ايران گزارده شده از دست‌اندازى بآباديها خوددارى مينمودند و بىآنكه بآزارى برخيزند آمده و ميگذشتند و بسيارى از ايشان تفنگهاى خود را ميدادند .\r\nدر شرفخانه روسيان گندم و جو و دانگيها نيز خريده و انبار كرده بودند . همچنين گوشتهاى كهنه بسيار در قوطيهاى كوچك كه از روسستان آورده بودند ميداشتند . با دستور كمسيون آذوقه همه آنها را با راه‌آهن بتبريز فرستادند . روى هم دو هزار خروار گندم و جو و دانگى فرستاده شد و اين خود كمكى به حال گرسنگان گرديد . بدينسان روسيان آذربايجان را تهى كردند و پس از نه سال درنگ در اينجا گزارده و رفتند اين يك پيش‌آمد پربهايى بود و بايستى همه از آن شادى نمايند . ولى خشكسالى و گرسنگى و بدى حال بينوايان كه در برابر چشمها بود همه چيز را از يادها مىبرد و جا براى شادمانى نميگزاشت . از آنسوى با رفتن روسيان آذربايجان آسوده نشده و در همانروز ها داستان شگفت و دلگداز ارومى در كار رخدادن بود و ما پس از اين بداستان آن خواهيم پرداخت . درنگ نه ساله روسيان در آذربايجان و دژرفتاريهاى آنان ، و بد - نهادىهايى كه در بودن آنان از بسيارى از ايرانيان رو داده درخور يك تاريخ جداگانه مىباشد .\r\nافزارهاى شرفخانه را همه از آنجا بتبريز فرستادند و در اينجا با دست كمسيونى كه از نمايندگان گمرك و والى و ديموكراتها برپا شده بود فروختنيها را فروخته و بازمانده را بارك سپردند .\r\n\r\n","description":"","footnote":"","page_name":" 709 ","page_number":729},
  {"content":"\r\n\r\n\r\nگفتار پانزدهم سختى گرفتاريهاى ارومى ( رضاييه )\r\nپيش‌آمدهاى ارومى را تا آبانماه پيش آمديم . روسيان همچنان دژرفتارى مينمودند و آسوريان و ارمنيان به پشتگرمى آنان بيدادگرى بىاندازه ميكردند ، و چون كسى بجلوگيرى برنمىخاست روزبروز بدى بيشتر مينمودند و هفته‌اى نميگذشت كه چند كسى كشته نگردد و يكداستان ناگوارى روى ندهد .\r\nگذشته از درون شهر در بيرونها آنچه ميخواستند دريغ نميگفتند . يكدسته از ارمنيان قفقاز گريخته و باينجا آمده و بهمدستى جلوها راهزنى ميكردند و اگر كسى دست باز ميكرد او را ميكشتند . يكدسته قزاق ايرانى كه با حكمران بودند بسر آنان رفتند و در جنگى كه رخداد عبد اللّه آقا سركرده قزاق زخمى شد و چون بشهرش آوردند بدرود زندگى گفت .\r\nدر مرگور كه يك روستايى در كنار مرز عثمانيست ، چون كشتهء دو تن قزاق روسى پيدا شد روسيان به آنجا رفته و سراسر آباديها را آتش زده و ويران كردند و كسانى را كشته و بازمانده را با زنان و بچگان گرد كرده و به شهر آوردند و در اينجا بيسر و سامان بكوچه‌ها رها كردند . ديه شالورا كه در آنجا نيز كشته قزاق پيدا شده بود آتش زدند و مردمش را كشتار كردند . جلوها كه بايران پناه آورده و ايرانيان به آنان بخشوده ، و براى اينكه بتوانند زندگى بسر برند بديه‌هاشان بخش كرده بودند هرچند تنى كه در يك ديهى بودند بچيرگى برخاسته و رشته كارهاى آباديرا بدست گرفته و آنچه ميخواستند و ميتوانستند دريغ نميگفتند .\r\nبازار ارومى را كه يك بار تاراج كرده و آتش زده بودند ، چون بازاريان از وام\r\n\r\n","description":"","footnote":"","page_name":" 710 ","page_number":730},
  {"content":"\r\n\r\nگرفتن و خانه فروختن و يا از هر راه ديگرى سرمايه درست كرده و از تبريز و ديگر جاها كالا خواسته و بار ديگر بازار را آراسته بودند ، سالداتها باز چشم به آنها دوختند ، و روزى ناگهان ببازار ريخته و بشليك پرداختند . مردم از ترس جان دكانها را بسته و بخانه‌هاى خود گريختند ، و سالداتها با آسودگى دكانها را باز كرده و يا شكسته و آنچه ميخواستند بردند و بار ديگر بازار را تهى گردانيدند .\r\nچند دسته سالدات مىبايست بقفقاز بازگردند و چون پول ايران ميداشتند مى - خواستند آن را داده منات بگيرند پنجاه هزار منات مىطلبيدند كه بدلخواه خود ( هر مناتى 11 شاهى ) بها پردازند و چون اين اندازه منات در ميان نبود و از آنسوى بهاى منات در بازار بالاتر از دلخواه آنان بود بار ديگر هنگامه برپا گرديده سالدات‌ها بر آن شدند كه شهر را تاراج كنند . كار بجايى رسيد كه خود سركردگانشان ميانجى شدند و برخى از خودشان منات به آنان دادند . و از آنسوى حكمران منات از بازار ببهاى گران‌تر ( هر مناتى 17 شاهى ) بسجيده به آنان فروخت و زيان را هم از مردم گرفت .\r\nحكمرانان يكى پس از ديگرى آمده و بىآنكه كارى توانند ميرفتند ، حكمران بايستى از تبريز از والى دستور خواهد ، و والى هم با صد بىپروايى نشسته و تنها به تماشا بس ميكرد . اين والى و بىپروايى او در برابر پيش‌آمدها يكى از داستانهاى شگفت تاريخ است . در چنان هنگام كسى ميخواست كه مردانه به كار برخيزد و مردم را با خود همدست گرداند و تفنگ و افزار جنگ آماده كرده و از جلو ستمگران درآيد . افسوس كه چنين كسى در ارومى نبود . از آنهمه ملايان كه دعوى با جانشينى امام ميداشتند ، و از آنهمه « اعيانها » كه لقبهاى سردار و سالار به خود بسته بودند ، از آنهمه حكمرانان و ديگر كاركنان دولتى كه مىآمدند و ميرفتند ، و از آنهمه آزادى - خواهان كه هياهو بهمه‌جا انداخته بودند يكتن نبود پا پيش گزارد و به نگهدارى خاندانهاى بيگناه كوشد .\r\nدسته ديموكرات كه در آنجا هم پيدا شده و كميته برپا كرده بودند ، بجاى\r\n\r\n","description":"","footnote":"","page_name":" 711 ","page_number":731},
  {"content":"\r\n\r\nچاره‌جويى بدردها باهم كشاكش و دوتيرگى مينمودند و آقا سيد رضا حسن‌زاده « 1 » كه از تبريز رفته بود ببرداشتن دوتيرگى از ميان آنان ميكوشيد .\r\nدر آذرماه اجلال الملك كه از تهران فرستاده شده بود بحكمرانى آنجا آمد و او راهى كه براى كار انديشيد اين بود كه چندتنى را از سران آسورى و ارمنى و كرد و جهود گرد آورد و بهمدستى ايرانيان كمسيونى « بنام تحبيب بين‌المللى » برپا نمود و اين كمسيون بر آن نهاد كه گفتاررانى شود ( بگفته خودشان ميتينك داده شود ) و براى اين كار روزى را برگزيده و بهمگى آگاهى دادند و گلها از پارچه سه رنگ ( سبز و سفيد و سرخ ) آماده گردانيدند كه بنام همداستانى با خواست كمسيون بسينه‌ها بسته شود . روز پنجشنبه بيست و دوم آذر و صحن بزرگ مسجد آدينه براى اين كار برگزيده شده و در آن روز دسته‌هاى بزرگى از ايرانيان و كردان و جهودان و آسوريان و ارمنيان و ديگران به آنجا درآمدند و دختران مسيحيان بسينه‌ها گل بستند و از هر تيره كسى گفتارى راند و آنچه را كه نميخواست و دلش از آن آگاهى نميداشت به زبان آورد . خود اجلال الملك سخنانى راند و بچه‌هايى كه از تيره‌هاى گوناگون در آنجا بودند دست بهم دادند . چنين پنداشته ميشد كينه از دلها بيرون رفت .\r\nولى اين يك نمايش پوچى بود و اين زمان كار ارومى رنگ ديگرى به خود مى - گرفت . چگونگى آنكه فرانسه و انگليس كه در جنگ با آلمان پافشارى بيشتر نموده و هميخواستند تا از پا افتادن آلمان و همراهانش بجنگند چون آشفتگى كار روسيان را ديده و ميدانستند كه آنان خواه‌وناخواه پا پس خواهند كشيد و يك بخش ميدان جنگ در ايران بازمانده و سپاهى در جلو عثمانيان نخواهد بود ، از اينرو بكوشش برخاسته و چنين ميخواستند از آسوريان و ارمنيان ايران و عثمانى و قفقاز دسته‌هاى سپاه پديد آورند و در زيردست سركردگان انگليس و فرانسه به كار وادارند ، و در پيرامون اين انديشه با مارشيمون پيشواى آسوريان و با سران آسورى و ارمنى گفتگوها كرده و آنچه ميبايست نهاد نهاده بودند ، و در همين روزها سركردگان انگليس و فرانسه از راه جلفا به خاك ايران درآمده و روانه ارومى ميشدند و در آنجا به كار ميپرداختند\r\n\r\n\r\n","description":"","footnote":"\r\n( 1 ) آقاى صفىنيا .\r\n","page_name":" 712 ","page_number":732},
  {"content":"\r\n\r\nو چون امريكا نيز اينزمان از همدستان آنان شمرده ميشد مسيونرهاى امريكايى كه در ارومى فراوان و داراى مدرسه و بيمارستان و بنيادهاى ديگر مىبودند و از ساليان دراز در اين سامانها زيسته و به همه چيز آشنايى ميداشتند با آنان همدستى مىكردند .\r\nاين آهنگ چون دانسته گرديد و آگاهى به تبريز رسيد كميته ايالتى دموكرات با تلگراف چگونگى را بتهران گفت و درخواست جلوگيرى كرد . در تهران دولت بگفتگوهايى پرداخت . ولى نتيجه آن را ما نميدانيم . تنها پاسخ سفارت آمريكا را در روزنامه‌ها نوشتند .\r\nچون گفته ميشد پولى از آمريكا از دولت ، براى سپاه‌آرايى از مسيحيان فرستاده شده سفارت امريكا اين را دروغ ميخواند ، و راستى اين بود كه آن پول از آمريكا از يك ميسيون دينى فرستاده شده بود ، نه از دولت . ميسيون پولى براى بخشيدن به بيچيزان فرستاده بود و مسيو نران آن را در راه پديد آوردن سپاه از مسيحيان به كار برده بودند .\r\nدر خود ارومى اجلال الملك بكونسلگريها كاغذ نوشت و رنجيدگى نمود . ولى چسود داشت ؟ ! دولتها جز در بند كار خود نبودند . از آنسوى مسيحيان ارومى در آن چند سال به پشتيبانى روسيان با دولت نافرمانى نموده و بهمسايگان خود آزار و گزند فراوان رسانيده بودند . و در اينهنگام كه روسيان بيرون ميرفتند ناگزير به خود بيمناك ميشدند و آرزوى پناهگاهى ميكردند ، و اين آهنگ دولتها براى ايشان يك پيش‌آمد نيكى بود ، و اينست با شادى آن را ميپذيرفتند و از آنكه بكينه‌جويى از مسلمانان توانا خواهند بود خشنودى بسيار مينمودند . در اينميان بيك آرزوى خامى نيز افتاده بودند ، و آن اينكه ارومى و آن پيرامونها را بدست گرفته يك كشور آزادى براى آسوريان با همه مسيحيان پديد آورند . مارشيمون و ديگر سران براى خود فرمان‌روايى مىخواستند .\r\nاينان از ساليان دراز رشته كارهاشان در دست بيگانگان بوده و كمتر پرواى ايرانيگرى يا عثمانيگرى داشته بودند .\r\nدر اينهنگام روسيان از ايران ميرفتند و در ارومى نيز افزار و كاچال ميفروختند ،\r\n\r\n","description":"","footnote":"","page_name":" 713 ","page_number":733},
  {"content":"\r\n\r\nو گذشته از آنها يكرشته تفنگ و ديگر افزارهاى جنگى ميفروختند ايرانيان بجاى آنكه همه را بخرند كه هم خود آماده گردند و هم از آمادگى مسيحيان بكاهند همه بىپروايى نمودند و آنها را با بهاى بسيار كم مسيحيان خريدند .\r\nگفته ميشد اجلال الملك چگونگى را بتبريز آگاهى داده و از والى پرك خواسته كه آنها را بخرد ، و والى بغدغن نوشته نخرد و جلو نرود .\r\nبدينسان روزها ميگذشت . مسيحيان اروپايى و آسيايى دست بهم داده بآمادگى ميكوشيدند ، و مسلمانان با ناآگاهى و بىپروايى روز ميگزاردند . مسيحيان براى خواستى كه ميداشتند ميبايست مسلمانان را بىتفنگ و افزار گردانيده و رشته فرمانروايى را در دست خود دارند ، و آنگاه اينانرا يا از شهر و از ديه‌ها بيرون كنند و يا همه را نابود گردانند . بيباكانه چنين نقشه سياهى را دنبال ميكردند . به هنگاميكه گرسنگى و بيمارى و سرما مردم را سخت گرفتار گردانيده بود چنين پيش‌آمد سياهى نيز فرا ميرسيد .\r\nچه در شهر و چه در بيرونها مسيحيان دژرفتارى را بسيار كرده بودند . مارشيمون و آقا پتروس و ديگر سران آسورى و مسيحى از سلماس بارومى آمده و در اينجا بهمدستى مستر شت مسيونر آمريكايى كه ويس كونسول آندولت نيز بود و بهمداستانى مسيو نيكيتين كونسول پيشين روس و سركردگان فرانسه و ديگران بسيج كار ميكردند ، و بدستور آنان دژرفتاريها روزبروز سخت‌تر ميگرديد . آسوريان و ارمنيان از همه‌جا به آباديهاى پيرامون شهر ميآمدند و يكدسته از آسوريان « نظامى » بدرون شهر آمده در سراى حاجى مستشار نشيمن گرفته و راستى اينكه آنجا را سنگر كردند . در برابر اينها نيروى دولتى جز يكدسته كوچكى از قزاقهاى ايرانى نبود . اجلال الملك از والى نيرو خواسته بود و به خواهش او دويست تن سواره قره‌داغى هم فرستاده بودند .\r\nدر آخرهاى بهمن يك جلو دو تن مسلمان و يهودى را در بازار بكشت .\r\nاجلال الملك بجاى چاره‌جويى به پرده‌پوشى و خاموش گردانيدن مردم كوشيد . سپس روز شنبه بيست و هفتم بهمن ( چهارم جمادى الاولى ) آسوريان در كوچه و بازار جلو مردم را گرفته بنام آنكه جستجو از افزار جنگ مىكنيم بآزار و لخت كردن كوشيدند .\r\n\r\n","description":"","footnote":"","page_name":" 714 ","page_number":734},
  {"content":"\r\n\r\nاز اين كار مردم بشوريدند ، ولى اجلال الملك بجلوگيرى كوشيد و خود بيش از اين نكرد كه از پيش‌آمد بمارشيمون گله كند و او برخى چيزهايى را كه از مردم گرفته شده بود بازگردانيد و نويدهاى دروغ‌آميزى داد . پس از آن روز شنبه سىام بهمن در بازار ميان پاسبانان شهربانى و آسورى زدوخورد رو داد و يكتن از آسوريان كشته گرديد ، ولى اينان هم بهنگام گريز چهار تن از مردم بىگناه رهگذر را كشتند .\r\nنيز همان روز ميان قزاقان با ايشان زدوخوردى رخ داد و دو تن از آسوريان كشته گرديد . « 1 »\r\nباز اجلال الملك و كارگزار و ديگران به پرده‌پوشى و ميانجيگرى كوشيدند و چنين نهادند كه فردا چهارشنبه نشستى از سران مسيحى و مسلمان در اداره حكمرانى برپا گردد و با گفتگو و آشتى پيش‌آمد را خاموش گردانند . فردا نشست برپا شد و مسيو گوژول سر بيمارستان فرانسه‌اى و مونسنيور سونتاق نماينده پاپ نيز به آنجا آمدند و گفتگو آغاز گرديد . ولى در اينميان آگاهى رسيد كه يكدسته از مسيحيان در پيرامونهاى نزديك شهر جلو آيندگان و روندگان را ميگيرند و بهركه ميرسند از شهرى و ديهى مىكشند . در همان هنگام گروهى از مردم شهر باداره حكمرانى آمده از پيش‌آمد دادخواهى نمودند . مسيحيان كه در نشست بودند دلسوزى و بى يكسويى مىنمودند ، و چنين نهاده شد كه دسته‌اى از سواران قره‌داغى را با تفنگداران مسيحى بروستاها فرستند تا در آنجا جلوگيرى از آدمكشيهاى مسيحيان كنند .\r\nولى اينها جز سخن نبود و سران مسيحى كه رشته كارها در دست آنان بود خود دستور آن آدمكشيها را داده و جلو گرفتن هم نمىخواستند و مىكوشيدند كه در شهر نيز كشتار آغاز شود . ولى مسلمانان خود را فريب مىدادند و خواست درون آنان را كه از رفتارشان هويدا بود فهميدن نمىخواستند . آن روز صد تن كمابيش از روستاييان و ديگران كشته شدند .\r\n\r\n\r\n","description":"","footnote":"\r\n( 1 ) چنان كه نوشته‌ايم درباره پيش‌آمدهاى رضاييه يادداشت‌هايى آقاى توفيق فرستاده كه در اين رشته نيز از آن بهره‌جويى مىشود . گذشته از آن معتمد الوزاره كه دستيار كارگزارى بوده و در آن پيش‌آمدها پا در ميان ميداشته او نيز كتابچه‌اى در اين‌باره براى فرستادن بوزارت خارجه پديد آورده كه نسخه‌اش در دست ماست و در اين رشته از آن هم بهره جوييم .\r\n","page_name":" 715 ","page_number":735},
  {"content":"\r\n\r\nفردا پنجشنبه باز نشست برپا گرديد و سخنان ديروزى و نويدهاى بيپا بميان آمد . نيز گفته شد نمايندگانى از كونسولگريها همراه كسانى از مسلمانان بروند و كشته‌ها را كه به روى زمين مانده بودند به خاك سپارند ولى آن را نيز نكردند . مسلمانان به تنهائى بيرون رفتن از شهر نمىتوانستند ، سران مسيحى نيز از همراه فرستادن كسانى خوددارى مىنمودند .\r\nروز آدينه سوم اسفند دو تن از مسلمانان بنام قرداش و داداش كه از روستاييان ارومى و مردان جنگجويى بودند بر آن شدند كه با چندتنى خودشان بروند و كشته‌ها را به خاك سپارند ، و هنگام پسين به اين آهنگ افتادند . ولى نزديك بدروازهء هزاران بمسيحيان برخوردند و ناگزير جنگ آغاز گرديد ، و همين كه آواز شليك اينان برخاست مسيحيان در هركجا كه مىبودند ، چه از درون شهر و چه از بيرون آن بجنگ و آدمكشى برخاستند و هركه را ديدند از تهيدست و تفنگدار بكشتند . دانسته شد دستور داشتند كه همين كه آواز شليكى شنيده شد به كار برخيزند . آنان كه در سراى حاجى مستشار در ميان شهر بودند پنجره‌ها را سنگر كرده بآيندگان و روندگان گلوله انداختند و چند تن بچه را هم كشتند . مسيحيانى كه در شهر نشيمن مىداشتند در كويهاى خود بخانه‌هاى همسايگان تاختند و دست بتاراج و آزار گشادند و بخانه‌هايى آتش زدند . مسلمانان نيز هركه تفنگ ميداشت بنگهدارى خود و خاندانش مىپرداخت و از پشت‌بامها و پنجره‌ها جنگ مىكردند . ولى اينان افزار درستى نميداشتند و جنگ‌آزموده نمىبودند ، و گذشته از همه سرى يا فرماندهى در جلو ايشان نبود و خود نميدانستند چكار كنند . يكدسته بيسر و سامانى چكار توانستندى ؟ مسيحيان گذشته از آزمودگى و داشتن بمب و توپ و افزارهاى ديگر پشت‌شان بكونسولگريها و بسركردگان اروپايى گرم مىبود و از روى يك نقشه كار ميكردند . با اينهمه چيرگى از مسلمانان بود . جنگ كه تا دو ساعت از شب گذشته پيش ميرفت اگرچه مسيحيان كسانى را كشتند و خانه‌هاى بسيارى را تاراج كردند و بهركجا دست يافتند از كشتن بچگان و دست‌درازى بزنان نيز بازنايستادند ، ولى پيشرفتى نتوانستند و دست از جنگ برداشتند .\r\n\r\n","description":"","footnote":"","page_name":" 716 ","page_number":736},
  {"content":"\r\n\r\nبدينسان خواست مسيحيان بىپرده گرديد و مسلمانان سرنوشت خود را دانستند و مردم كويهاى نزديك بمسيحيان ، از يورتشاه ، و عسكر خان ، و مهد القدم زنان و فرزندان خود را به جاهاى دور فرستادند و خود آماده جنگ ايستادند . فردا بامدادان بار ديگر جنگ آغاز گرديد . نوشته آقاى توفيق را مىآوريم :\r\n« دعوا از صبح شروع گرديده و از طرف ديكاله و كوههاى جهودان شهر را بتوپ بسته اهالى كه از بودن توپ در دست مسيحيان بى خبر بودند سخت ترسيدند ، از هر طرف به شهر يورش آورده محلات عسكر خان و مهد القدم و يورتشاه و مخصوصا كوچه سيد حسينخان باغى را مورد حمله قرار داده و خانه‌هاى آنها را غارت و آتش زده و عصر همين روز قره‌داغيان بىآنكه كارى كنند از راه سلماس فرار نمودند . باز در مقابل مقاومت سرسرانه مسلمانان مسيحيان نتوانستند چندان تلفاتى وارد نمايند . »\r\nدر اينميان اجلال الملك در اداره حكمرانى نشسته و بيش از آن نميتوانست كه بكونسولخانه‌ها تلفن كند و درخواست‌هاى بى جا نمايد . اما ملايان شهر و سران ديموكرات آنان نيز بجاى آنكه به مردم دل دهند و بايستادگى بيشتر وادارند و سروسامانى به آنان داده يك نيرويى پديد آورند از ناتوانى و كارندانى بيك كار ننگ‌آور بيهوده‌اى برخاستند ، و آن اينكه در اداره حكمرانى گرد آمده و پس از داد و فرياد بى جا چنين نهادند كه بنزد مارشيمون رفته و با او گفتگوى ميانجيگرى و آشتى كنند ، و به اين آهنگ دسته بزرگى پديد آورده و بيرق سفيدى پيش انداخته و روانه گرديدند ، و در ميان راه به مسلمانان چنين ميگفتند : جنگ نكنيد ، ما ميخواهيم برويم آشتى كنيم ، و بدينسان دست و پاى آنانرا نيز بستند ، و چون به خانه مارشيمون رسيدند او خود نبود و بكونسولگرى روس رفته بود . ولى با تلفون درخواست اينان را پذيرفت و نويدهايى داد و خودش هم آمد و باز رويه كارانه آشتى بميان آمد و چون روز نيز به پايان نزديك شده بود شليك و جنگ خاموش گرديد ، و مردم نيز فريب‌خورده و به كار - هاى خود رفتند .\r\nدر همان هنگام پيش‌آمد ننگين ديگرى در قزاقخانه رو داد . قزاقان كه در\r\n\r\n","description":"","footnote":"","page_name":" 717 ","page_number":737},
  {"content":"\r\n\r\nكنار شهر در دز نصر الدوله بودند آسوريان چون به آنجا تاختند مردانه بجنگ برخاستند ولى سركرده ايشان كه روسى بود پرك نداد و جلو گرفت ، زيرا بايستى از كونسولگرى روس دستور خواهد ، و اين بود رضا خان نامى را كه نايب دوم قزاقخانه و خود از مردم ارومى بود از دز بيرون فرستاد و روانه كونسولخانه گردانيد و خود بيرق سفيد افراشت . اما آسوريان همين كه بيرق سفيد را ديدند و بىگمان شدند كه قزاقان دست باز نخواهند 70 - جعفر آقا شكاك با كسان خود در تبريز اين پيكره در سال ( 1285 ) ( 1324 ) برداشته شده و آنكه دست راست جعفر آقا نشسته زكريا تاجر باشى روس مىباشد كرد بيباكانه بدز تاختند و از هرسو فشار آورده بدرون رفتند و هركه را از قزاقان يافتند بكشتند و قورخانه و افزار ديگر هرچه بود تاراج كردند . دستيار فرمانده قزاق چون اين را ديد با طپانچه خود را كشت . رضا خان كه بكونسولخانه مىرفت او را نيز آسوريان گرفته و كشتند ، بدينسان قزاقخانه نيز از ميان برخاست .\r\n\r\n","description":"","footnote":"","page_name":" 718 ","page_number":738},
  {"content":"\r\n\r\nپسين همين روز مسيحيان نشستى داشتند . گويا مارشيمون و ديگران كار را بپايان رسيده دانسته و مىگفتند ديگر بايد بگرد آوردن تفنگ و افزار جنگ از مسلمانان پرداخت ، ولى مستر شت خرسندى نداده و ميگويد هنوز شهر بدست نيامده و ميبايد با جنگ كار را پيش برد .\r\nشب يكشنبه مسلمانان باميد آنكه ديگر جنگ نخواهد شد بىپروايى نمودند و بجنگى نكوشيدند ، ولى مسيحيان از پا ننشستند و خدا ميداند كه در آنشب چه بيدادها كردند . معتمد الوزاره مىنويسد : « تا صبح شليك قطع نشد ، صبح خيلى زود بحكومت آمده موافق راپورتها معلوم شد شبانه وقايع ناگوار و اسف‌آور روى داده است جلوها و غيره به چندين كوچه هجوم آورده و داخل خانه‌ها شده . . . و دارايى مردم را غارت و قريب پانصد خانه را آتش زده و مرد و زن و صغير و صغيره را مقتول نموده از كسى ابقا نكرده‌اند . قساوت و شقاوتى بعد از اصلاح ظاهر ساختند كه در هيچ قرن و دوره نظير آن شنيده و در هيچ قانون ديده نشده بود » .\r\nبا اين پيش‌آمدهاى شب ، فردا بامداد ، ملايان و سران شهر بجاى آنكه بدانند كار ديروزيشان بيخردانه بوده ، و پى بخواست درونى مسيحيان برده و مردانه بجنگ و جلوگيرى كوشند ، همان كار بيخردانه و ننگين را دوباره كردند ، و دوباره بدر خانه دشمن رفتند . رشتهء سخن را بدست توفيق ميدهيم :\r\n« قبل از طلوع آفتاب عدهء به خانه عظيم السلطنه سردار رفتند كه نگارنده هم بودم ، مقصود اين بود كه سردار با رؤساى مسيحيان داخل مذاكره گرديده قرار داد ديروزى مارشيمون را تجديد نمايند بعد معلوم شد كه امروز رشته كار در دست مستر - شت امريكاييست و مارشيمون نيز خود را بكنار ميكشد عظيم السلطنه سردار جماعت را برداشته قبل از طلوع آفتاب به خانه مستر شت با كمال زحمت وارد شدند ، از اشخاصيكه فعلا زنده‌اند ميرزا محمود آقاى مجتهد و آقاى صدر پيشواى دموكراسى و كرمعلى زمانى و ملا حسين امام و حسين جهانگيرى و غيره ميباشند . عدهء از وجوه اهالى باطاق قونسول وارد و جمع كثيرى در حياط ماندند . مسيحيان نيز از هر طرف رو به شهر آورده و صداى تفنگ و ناله زن و بچه آسمان صاف اروميه را تيره و تار نموده و از طرف مسلمانان\r\n\r\n","description":"","footnote":"","page_name":" 719 ","page_number":739},
  {"content":"\r\n\r\nنيز كسى مقاومت نكرده و منتظر اقدامات اين هيئت هستند . آفتاب طلوع كرد و بنوكر آقاى مستر شت حيدر على نام كه فعلا زنده است گفتند بقونسول بگوييد كه به بيرون تشريف آورده در موضوع قضاياى ديروزى صحبت نماييم درست در خاطر دارم هر دفعه حيدر على رفت و برگشته گفت مستر شت خوابيده و كسى قادر نيست او را بيدار نمايد و حال آنكه كسى كه در همين ساعت دستور قتل يك شهر را داده چطور ميخوابد . مقصودش اين بود كه مسلمانان باقدامات اين هيئت اتكال نموده منتظر باشند و از اينطرف مسيحيان كار خود را بلا مدافع در شهر انجام دهند .\r\nكار بجايى رسيد كه رؤساى مسلمانان خواستند از قونسولگرى خارج شده اقلا به شهر دستور دفاع بدهند معلوم شد كه تمام راهها را مسيحيان گرفته‌اند و همين كه اين اشخاص از قونسولگرى خارج شدند در كوچه‌ها مقتول خواهند شد . كار فوق العاده مشكل گرديده از طرفى مسيحيان در شهر قتل‌عام مىنمايند و از طرف ديگر عموم اهالى چشم به راه دوخته در انتظار رؤساى خود هستند كه با مسيحيان قرار صلح يا ادامه دعوا را داده و از اين طرف نه مستر شت حاضر مىشود و نه خودشان مىتوانند از آنجا خارج باشند . تا سه ساعت از طلوع آفتاب گذشته مستر شت همان رئيس خيريه امريكايى سابق ، همان شخصيكه همواره در اروميه ميگفت ( خدا محبت است ) ، همان شخصيكه خود را همواره طرفدار انسانيت ميدانست باطاق وارد شده با تشدد تمام چنين گفت :\r\nشما اطاق مرا نيز پر از دود سيغار و چپق كرده‌ايد من نمىتوانم در اين اطاق تنفس كنم ، پنجره‌ها را باز كنيد و هواى اطاق را عوض نماييد تا من بيايم . اين را گفت و برگشت . بيچاره مسلمانان فورى سيغارها را خاموش نموده و پنجره‌ها را باز كردند باز دكتر شت نيامد . مقدرات صد و هشتاد هزار نفر نفوس امروزى اروميه بسته بوجود او بوده آن هم در همچو موقعى از دود سيغار رم كرده و بلكه بهانه نموده باز پيدا نمى - شود . صداى شيون و وايلاى زنان و دختران شهر مخلوط با صداى تفنگ به گوش ساكنين اين اطاق رسيده كه انسان از تقرير همان ساعت عاجز است . سه ربع ساعت طول كشيد و در اين سه ربع ساعت از روى تحقيق يكهزار و پانصد نفر غير از مقتولين كه از دميدهء صبح هدف گلوله گرديده‌اند مقتول شده تازه آقا وارد اطاق شده مىگويد ( باز چه\r\n\r\n","description":"","footnote":"","page_name":" 720 ","page_number":740},
  {"content":"\r\n\r\nميخواهيد ؟ ) . اول آقاى صدر پيشواى دموكراتيان خطاب بدكتر شت چنين گفت ( آقاى قونسول فعلا در دنيا محاربه بين‌المللى است بسيار شهرها را بمب‌باران و بسيار شهرها را قتل‌عام نموده‌اند ولى نه با اين وضعيت كه شما پنهان شده و از طرفى نيز جمعى لگام گسيخته بسر اهالى ريخته از ساعتيكه ما باينجا آمده‌ايم چقدر نفوس تلف شده ) گفت گناه از طرف شما بوده و از اين قبيل حرفها بسيار گفته و در نتيجه مستر شت چنين گفت ( اگر امنيت ميخواهيد 12 نفر از مسيحيان و 12 نفر از مسلمانان مجلس تشكيل داده و داخل مذاكره شويم ) اينها گفتند آقاى مستر شت تا تشكيل جلسه و انتخاب اعضاء و طرح مذاكرات شهر از شهريت خارج شده مبدل بتوده خاكسترى خواهد شد . شما الساعه امنيت را بدهيد بعد هرطور كه شما ميخواهيد آن طور مى - كنيم . در نتيجه مستر شت فورا چند دسته سوار تهيه نموده و چند نفر مسلمان را نيز سوار نموده با ايشان قاطى كرده به محلات فرستاده با امر ايشان پنج ساعت از ظهر گذشته مسيحيان را از شهر خارج نموده ولى وجوه اهالى از قونسولخانه نرفته منتظر تشكيل مجلس 24 نفرى شدند و عده‌اى از اينها كه بجان خود ميترسيدند تا آخر بلوا و آمدن عثمانيان از آنجا خارج نشدند .\r\nامروز در اين كشتار نزديك بده هزار تن از مردم بيگناه و از زنان و بچگان كشته گرديد . مسيحيان از دميدهء بامداد آغاز كرده تاراج و كشتار دريغ نميگفتند و پس از نيمروز هم اگرچه با دستور مستر شت دست از كشتار برداشتند ولى باز تاراج در كار بود و باز اگر كسى را ميخواستند ميكشتند .\r\nهنگام پسين آن نشست برپا گرديد و يكى از نمايندگان مسلمانان معتمد الوزاره بود كه داستان را نوشته . مسيحيان نوشته‌اى بنام « التماتوم » به نشست آورده و خواندند كه ما اينك آن را در اينجا مىنويسيم .\r\nچون دولت ايران قوه ندارد كه در آذربايجان بيطرفى خود را حفظ نمايد و نگذارد قشون اجنبى بآذربايجان داخل شود باينجهة بامر حكومت و بتصويب متفقين در آذربايجان قشون ملى تشكيل ميدهند از ملت مسيحى به مقصود اينكه همين قوه نگذارد دشمن خارجه بآذربايجان داخل شوند كه صدمه سخت براى قفقاز خواهد بود لهذا حاليه در آذربايجان قشونى\r\n\r\n","description":"","footnote":"","page_name":" 721 ","page_number":741},
  {"content":"\r\n\r\nمركب از ارامنه و نصارا تشكيل مىيابد متأسفانه يك حصه اهالى ارومى كه چند نفر با آن‌ها سردسته شده بود و آن سردسته‌ها كه از متنفذين هستند چنين معلوم مىشود كه طرفدار دشمنان ما ميباشند هميشه به آن تشكيلات مانع شده و متزلزل ميكردند و در روزهاى آخر بدرجه مناسبات ملت مسلمان و مسيحى را خلل‌دار نموده و نسبت به يكديگر ضديت بهم - رساندند كه كار بتلفات منجر شده و از اين مسئله نه تنها اهل شهر متضرر شدند بلكه نمايندگان قشون روس و فرانسه هم دچار صدمات گرديدند چون متفقين از اين تشكيلات جديد نمىتوانند منصرف بشوند و از طرف ديگر بملاحظه نوع‌پرستى لازم است كه بفوريت اين قتل و غارت را خاتمه داده و آن‌هاييكه بمنافع متفقين مانع و بصدمات اهالى راضى هستند ما امضاءكنندگان خيلى واجب ميدانيم كه اين شروط ذيل را به مسلمانان اظهار و اجراى آن‌ها را بدون سؤال و جواب بخواهيم .\r\nاولا - بايد مجلسى مركب از شانزده نفر بدستور العمل بارون استپانيانس بفوريت تشكيل يابد .\r\nثانيا - شهر در تحت حكومت نظامى بوده و رئيس پليس را اعضاى منتخبه تعيين نمايد .\r\nثالثا - هرقدر اسلحه كه در نزد مسلمانان است بايد در ظرف چهل و هشت ساعت بمجلس متشكله تحويل بدهند كه مال ملت ايران خواهد بود .\r\nرابعا - چهار نفر اشخاص كه مظنون هستند از قرار ذيل مجلس حاضر نمايد .\r\nصدر - ارشد همايون - ارشد الممالك - حاجى صمد زهتاب .\r\nخامسا - اشخاصيكه بصاحبمنصب روسى - و صاحبمنصب فرانسه و يا بيك سالدات روس هجوم كرده‌اند هرگاه مقتول و يا مغلوب بشوند بايد اهالى شهر ارومى باهل و عيال و يا به خود آنها معاش بدهند .\r\nسادسا - حكومت بايد بمجلس توضيحات بدهد زمان بىترتيبى را سابعا - قزاقهاى ايرانى بايد به تحت اطاعت صاحبمنصبان روسى خودشان دعوت بشوند .\r\nامضا جنرال پالتافيف پولكونيك گوزمين ليوتنان كاسفل\r\nدر اين هنگام دولت روس با آلمان و عثمانى آشتى كرده و ديگر جنگى در ميان نبود . اينكه نام قفقاز برده مىشود براى بهانه است . مسيو نيكتين كونسول پيشين روس\r\n\r\n","description":"","footnote":"","page_name":" 722 ","page_number":742},
  {"content":"\r\n\r\nو برخى سركردگان از دولت نوين كه در روسستان برخاسته بود ناخرسندى مينمودند و بسر خود در ايران با كاركنان فرانسه و انگليس همدستى ميكردند و اينست در اين كارها نام قفقاز برده شده و در التماتوم نيز دستينه سركردگان روسى ديده مىشود .\r\nآن چهار تن ايرانى كه در اين نوشته نامبرده و آنان را از مجلس ميخواهند كسانى بودند كه مردانگى نشان داده و همچون ديگران به پستى و خوارى به آسانى گردن نميگزاردند و اين بود مستر شت و همدستانش دروغها به آنان بسته و بنابودكردنشان مىكوشيدند .\r\nبهرحال اين التماتوم بسيار خواندنيست . كسانى كه ميخواهند بدانند كه بيگانگان چون بكشورى چيره شدند چه بهانه‌جوييها كنند و چه رفتار درشتى پيش گيرند اين نوشته شوم را نيك خوانند . نيك خوانند و نتيجه سست‌نهادى و بىپروايى را بشناسند .\r\nبدينسان مسيحيان خواست خود را پيش برده و رشته كارهاى شهر را بدست گرفتند . از فرداى آن روز عظيم السلطنه حكمران ، و آقاى پتروس رييس امنيه ، و ابراهيم خان ( از ارمنيان قاچاق قفقاز ) سرشهربانى گرديد . از يكسو نشست 16 تنى تفنگ و ديگر افزارها از مردم ميگرفت ، و از يكسو بدستور مستر شت كشته‌شدگان را از خانه‌ها و كوچه‌ها گرد آورده و برده و به خاك مىسپردند . خاندان‌هاى توانگر هم كشتگان خود را برميداشتند . چند روز كشيد كه تا توانستند همه آنها را به خاك سپارند . در اين ميان سختى كار نان و گرسنگى و سرماى زمستان نيز در ميان مىبود .\r\nبازارها كه روسيان آتش زده بودند هنوز ساخته نشده و اكنون كشتارگاه گرديده بود مسيحيان هركه را در آنجا مىيافتند مىكشتند .\r\nچهل و هشت ساعت زمان دادن تفنگ و افزارها بسر آمد و تفنگ و افزار چندان كه گمان ميرفت داده نشد . بسيارى از مردم از دادن آنها سرباز زدند . مسيحيان همان را عنوان كرده و بر آن شدند كه دوباره بكشتار پردازند و پس از گفتگوهاى بسيار و ميانجيگرى مونسنيور سونتاق نماينده پاپ چنين نهادند كه به زمان بيفزايند\r\n\r\n","description":"","footnote":"","page_name":" 723 ","page_number":743},
  {"content":"\r\n\r\nو از آنسوى مسيحيان دستاويز پيدا كرده براى جستجو از افزار جنگ بخانه‌ها در مى - آمدند و هرچه از كاچال و كالاى پربها ميخواستند مىبردند و چه بسا كسانى را ميكشتند و همين رفتار تا هنگاميكه عثمانيان آمدند در ميان بود و كسى را ايمنى نبود . شب‌ها نيز دسته‌هايى پديد آورده و بخانه‌ها ريخته و كسانى را كشته و داراييشان را مىبردند و بخانه‌ها آتش مىزدند .\r\nاز آن سوى چون در شهر چيره شدند رو بروستاها آوردند و خدا ميداند كه چه آسيب و گزند بمردم روستا رسانيدند . بسيارى از ديه‌ها را كشتار كرده و بيكبار تهى ساختند . در آن دل زمستان و سال گرانى زنان و بچگان از ترس جان به بيابانها افتاده و انبوهى از ايشان در بيابان به روى برفها جان سپردند . ارومى در سايه نادانى و ناتوانى سران خود بگزندهايى گرفتار آمد كه كمتر مانند آن رو دهد . اينداستانها چندان دلگداز است كه ما بهتر ميدانيم ناگفته گزاريم و بگذريم .\r\n\r\n","description":"","footnote":"","page_name":" 724 ","page_number":744},
  {"content":"\r\n\r\n\r\nگفتار شانزدهم كشتن سيمقو مارشيمون را\r\nاز سيمقو « 1 » يا اسماعيل آقا در اين تاريخ در چندجا نامبرده‌ايم و از اين پس بيشتر نام خواهيم برد . او ، و برادرش جعفر آقا ، و پدرش محمد آقا داستان درازى مى - دارند . اينان چون با ايل خود شكاك در نزديكى مرز ايران و عثمانى مىنشستند هميشه از ناتوانى يا گرفتارى دولت فرصت يافته نافرمانى مىنمودند . در زمان مظفر الدينشاه جعفر آقا نافرمانى مينمود و نظام السلطنه والى آذربايجان او را به تبريز خواست ، و او با هفت تن از كسان خود آمد و داستان كشته شدن او در تبريز يكى از داستان‌هاى فراموش نشدنيست .\r\nپس از او نوبت بسيمقو رسيد كه گاهى فرمان مىبرد و گاهى نافرمانى مينمود و چون روسيان سپاه بآذربايجان آوردند او نيز بايشان گراييد و سپس هم بعثمانيان پيوست و بود تا اينهنگام كه روسيان ميرفتند تفنگ و افزار از آنان بدست آورد و به نيرو افزود و يكى از سرجنبانان آذربايجان بشمار ميرفت .\r\nاين بود مسيحيان كه در اين هنگام در ارومى به كار برخاستند و به آن ميكوشيدند كه به پشتيبانى بيگانگان يك نيروى جداگانه‌اى يا بهتر گويم كشورى ، در برابر دولت ايران پديد آورند چون شمارهء خود را از آسورى و ارمنى كم مىديدند بر آن شدند كردان را نيز همدست گردانند و براى گفتگو در اين زمينه سيمقو را بهتر مىدانستند .\r\n\r\n\r\n","description":"","footnote":"\r\n( 1 ) اين نام را « سيمتقو » خوانده و لقبى براى اسماعيل آقا مىشمرند ولى از كردىدانان پرسيده شد و دانسته گرديد كه همان نام « اسماعيل » است كه در زبانها ديگر گردانيده « سيمقو » گويند و اينست گفتن « اسماعيل آقا سيمتقو » درست نيست .\r\n","page_name":" 725 ","page_number":745},
  {"content":"\r\n\r\nپس از پيش‌آمد ارومى كه شهر بزرگى را به آن آسانى بدست آوردند و به زير فرمان گرفتند در روز دوم يا سوم ، مارشيمون با دسته‌اى از آسوريان و جلوها آهنك سلماس كرد . گفته ميشد آن شاگرد مسيح با كشتار و تاراجى كه مىشود همداستان نيست و اين است آزرده گرديده و خود را بكنار مىكشد ولى داستان وارونه اين بود و مارشيمون مىرفت كه سلماس و آن پيرامونها را نيز به زير فرمان آورد ، و از آنسو با سيمقو ديدار كرده و او را بسوى مسيحيان كشد ، اين بود توپ و قورخانه و دسته‌هاى سوار و پياده با خود مىبرد .\r\nآرى مارشيمون به اندازه مستر شت و ديگران سنگدل و خونخوار نبود و به آن اندازه آدمكشى خرسندى نميداد و چنان كه گفته مىشود خود مرد دورانديشى بود و سود كار را در خونريزى بىاندازه نميديد ، اين بود در سلماس هم بمردم ايمنى داد و آسوريان را از كشتار بازداشت و خود ديه خسروآباد را نشيمن گرفته و در آنجا بفرمانروايى و كارگزارى پرداخت . با اينهمه آسوريان در ديه‌ها از ستمگرى بازنايستادند و بخاندانهايى كه دو سال پيش پناهنده گرديده و نان آنها را خورده بودند بدرفتارى و ستمگرى بسيار نمودند برخى آباديها كه ايستادگى مىكردند آسوريان كشتار و تاراج دريغ نگفتند .\r\nچنان كه گفتيم مارشيمون در انديشه فريفتن سيمقو مىبود و پيام به او فرستاد كه در جايى فراهم نشينند و گفتگو كنند و چنين نهاده شد كه روز شنبه بيست و پنجم اسفند ( سوم جمادى الثانيه ) هنگام پسين هردو به كهنه شهر بيايند و در آنجا در خانه‌اى باهم نشينند .\r\nچون آن روز رسيد مارشيمون با يك شكوه و آرايشى راه افتاد . خود در كالسكه نشست و يكصد و چهل تن سوار برگزيده آسورى با رخت و افزار يكسان پس و پيش او را گرفتند ، و چون بكهنه شهر رسيدند و مارشيمون پياده شده و بدرون رفت سواران هم پياده شدند و هر يكى لگام اسب خود را گرفته به رده بازايستادند . از آنسوى سيمقو با چند تن از سواران برگزيده آمده ولى سپرده بود كه دسته‌اى هم از پشت - سر بيايند .\r\n\r\n","description":"","footnote":"","page_name":" 726 ","page_number":746},
  {"content":"\r\n\r\nدو تن چون باهم نشستند مارشيمون بسخن پرداخت . ما همه گفته‌هاى او را نميدانيم . آنچه از زبان خود سيمقو بيرون افتاده آنست كه مارشيمون به او گفته : « اين سرزمين كه اكنون كردستان ناميده مىشود ميهن همه ماها بوده ولى جدايى در كيش ما را از هم پراكنده و به اين حال انداخته . اكنون مىبايد همدست شويم و اين سرزمين را خود بدست گيريم و باهم زندگى كنيم » . گفته : « ما سپاه بسيج كرده‌ايم ولى سوار نمىداريم اگر شما با ما باشيد چون سوار بسيار ميداريد رويم بر سر تبريز و آنجا را هم گيريم . »\r\nدر اينميان سواران شكاك رسيده و پشت‌بامها را گرفته بوده‌اند . مارشيمون چون سخن خود به پايان مىرساند و سيمقو به او نويد همدستى ميدهد برميخيزد كه برود و سيمقو با چهره خندان او را راه مىاندازد . اطاقى كه نشسته بوده‌اند پنجرهء آن با در حياط روبرو ميبوده و كالسكه مارشيمون را كه جلو در نگهداشته بوده‌اند از اطاق ديده مىشده ، مارشيمون چون از در بيرون شده و بجلو كالسكه ميرسد و ميخواهد پا بركاب گزارد ناگهان بانك تفنگ سيمقو برخاسته و گلوله از پشت مارشيمون مىخورد و او ميافتد . و در همان هنگام شكاكها از پشت‌بامها بيكبار شليك ميكنند و آسوريان كه هريكى در پهلوى اسب خود برده ايستاده بودند مى - افتند ، و چنان كه گفته مىشود جز يك يا دو تن نمىرهند . مارشيمون كه با تير سيمقو افتاده بوده هنوز جان ميداشته . على آقا برادر سيمقو تير ديگرى مىزند و بيجانش مىگرداند .\r\nسيمقو خود اين داستان را مىسروده و چنين مىگفته : چون مارشيمون مرا خواند من بآهنگ كشتن او رفتم ، ولى اين راز را جز با برادر خود على آقا نگفتم ، و براى آنكه مارشيمون بدگمان نشود جز چندتنى را همراه نبردم و به ديگران دستور دادم از پشت سر بيايند و در جاهايى كمين كنند و اگر آواز تيرى از من شنيدند آنان نيز شليك كنند . ميگفته من در تفليس بارها به تياتر و سينما رفته و تماشا بسيار كرده بودم ولى هيچ تماشايى آن لذت را نداده بود كه ديدن يكصد و چهل سوار آسورى ، كه همين كه شليك شد همگى به زمين افتادند .\r\n\r\n","description":"","footnote":"","page_name":" 727 ","page_number":747},
  {"content":"\r\n\r\nاسماعيل آقا هميشه اين داستان را بازمىگفته ، و آن را شاهكارى از خود مى - شمرده و گله ميكرده كه ايرانيان ارج اين كار او را ندانسته‌اند . ولى خود كار ناانديشيده و بيخردانه‌اى بود و انگيزه كشته شدن ده‌واند هزار تن مردان و زنان بيگناه گرديد .\r\nغروب همانروز اسماعيل آقا بچهريق به خانه خود بازگشت . از آنسوى چون آسوريان از كشته شدن پيشواى خود آگاه شدند با آن دلبستگى كه بوى ميداشتند سخت برآشفتند و بشوريدند و همان شب براهنمايى يك تن از ارمنيان كهنه شهر خود را به شهر انداخته و كشته مارشيمون را پيدا كرده و برداشتند ، و هركه را از مردم ديدند كشتند و به چهار سو آتش زده و شبانه بيرون رفتند .\r\nفردا باز به آنجا تاخته و با بمب و تفنگ بجنگ پرداخته و به شهر فشار آوردند .\r\nكهنه شهريان ايستادگى نمودند ، ولى آسوريان بيك بخش آن دست يافته و گروهى را كشتند . پس از چند روز بار ديگر به آنجا تاخته و فشار سخت آوردند و چون بمردم كمكى از هيچ‌جا نميرسيد از نوميدى ايستادگى نتوانستند و انبوهى زنان و فرزندان خود را برداشته بديلمقان و خوى گريختند و ديگران به‌دست خونخواران آسورى افتاده و با تيرهاى آنان بدرود زندگى گفتند . بيشتر از هزار تن زنان و مردان و بچگان بيگناه كشته شدند .\r\nدر ديلمقان چون مردم ايستادگى مينمودند و از تبريز هم كمك رسيده بود كارى نتوانستند و پايان داستان آنجا را خواهيم آورد .\r\nدر ارومى كه پس از آن كشتار و تاراج اندك آرامشى پيدا شده و مردم بدبخت اندك آسايشى يافته بودند از رسيدن اين آگاهى دوباره رشته از هم گسيخت . روز دوشنبه بيست و هفتم اسفند كه اين آگاهى رسيد همه دانستند كه ساعتهاى بيمگين سختى در پيش خواهد بود ولى چاره نتوانستند . جلوها سخت شوريده و از سران خود پرك خواستند كه كينه جويند و خون پيشواى خود خواهند . سران مسيحى پرك دادند كه 12 ساعت كشتار شود . شب چهارشنبه بخانه‌هاى بسيارى ريختند و آنچه توانستند از\r\n\r\n","description":"","footnote":"","page_name":" 728 ","page_number":748},
  {"content":"\r\n\r\nكشتن و بردن و نامردى دريغ نگفتند ، و چون فردا شد بكشتار آشكار پرداختند . گفته آقاى توفيق را ميآوريم :\r\n« درست 33 روز از اول دعوا گذشته اهالى شهر توى خانه‌ها با هزاران مصائب از بىآذوقگى و ناامنى و فقدان خويشان و نزديكان خزيده و از هيچ‌جا خبر نداشته يك دفعه صبح روز چهارشنبه آخر سال « 1 » كه در همه ولايات ايران امروز جشن و سرور است لگام‌گسيختگان جلو بمحلات رو آورده و مسيحيان ديگر نيز كه پى بهانه مىگشتند با جلوها داخل خانه‌ها شده و درها را شكسته و پشت‌بامها را گرفته و بى آنكه از كسى مقاومت بينند دختران خردسال و بچه‌ها و مردان و زنان را در اطاقها و دهليزها و پشت‌بامها هدف گلوله نمودند ، واقعا امروز مصيبت عظيمى بوده . نه پناهگاهى نه مفرى . همين كه اهالى اين دربند از كوچه يا از پشت‌بامها به آن در بند فرار مى - كردند پس از ده دقيقه مسيحيان همان دربند را نيز ميگرفتند و اينها را با آنها در يك جا ميكشتند . اگر كسى هول محشر را شنيده همين امروز محشر در ارومى برپا شده بود . چنان ناله و فرياد واويلاه و صداهاى دلگداز زنانى كه بچهاى خود را در مقابل آغشته به خون ميديدند در هوا بلند شده بود كه انسان نميتواند بنويسد و نميتواند بيشتر از اين شرح دهد . يك شهرى همه يك دفعه ناله ميكشند و اين ناله‌ها با صداهاى خشن آسوريان آدمكش ، و بانگهاى تفنگ و گلوله بهم آميخته مىشود . كار بجايى رسيد كه كمسيون 16 نفرى را تشكيل داده فورا بوسيله ميرزا نام برادر آقا پطرس امر بخارج شدن جلوها و آسوريها از كوچه‌ها كردند . دو ساعت بغروب مانده كم‌كم اينها از محلات خارج و هرچه فرش و مخلفات و طلاآلات از غارتهاى چند روزه پيش مانده بود امروز بردند . من خود ديدم چون كسى مقاومت نميكرد مسيحيان زنان خود را براى بردن غارت با خود آورده بودند . يكساعت بغروب مانده صداى تفنگ به كلى قطع شده ، ولى خانه‌ها مملو از جنازه است . شيونهاى حزين باقيمانده زنان از هرسو شنيده مىشود . روز چهارشنبه آخر سال اينطور گذشت . اين هم ناگفته نماند\r\n\r\n\r\n","description":"","footnote":"\r\n( 1 ) خواستش روز سه‌شنبه است . در آذربايجان اين روز را جشن گرفته و بازارها را آراستندى ، و هم آن را « آخر چهارشنبه » خواندندى .\r\n","page_name":" 729 ","page_number":749},
  {"content":"\r\n\r\nدر اروميه كليمى زياد است آن بيچاره‌ها نيز دچار پنجه مسيحيان شده و آنان را نيز مثل مسلمانان كشته و تاراج ميكردند . شبها چنان كه بخانه‌هاى مسلمانان حمله مى آوردند بخانهاى آنها نيز مىرفتند .\r\nدر اين قتل‌عام قريب ده هزار نفر از مسلمانان و كليمى كشته و بعمامه‌داران از ملاها و سادات نظر بمقتول شدن رييس روحانى ابقا نكردند و عده زيادى از سادات و علماى بنام را امروز كشتند . غرض امروز دارايى اهالى و اندوخته چندين ساله بغارت رفته و قريب نزديك به تحقيق ده هزار نفر نفوس زكيه به خون خود آغشته . . .\r\nاز عمامه‌داران مشهور كه امروز در خانه‌هاى خود كشتند ملا عليقلى با دو پسرش ميرزا محمود و ميرزا عبد اللّه و عروس او زن ميرزا محمود را نيز روى جنازه شوهرش كشتند - صدر العلماى محله على شهيد - حاجى مير على اصغر - حاجى مير بيوك آقا - ثقة الاسلام ارومى - آقا ميرزا صادق - آقا ميرزا ابراهيم مجتهد - حاجى ملا اسماعيل عيسالو كه سرش را گوش اندر گوش بريدند - آقا مير جلال روضه‌خوان مدير مدرسه جلاليه - ملا على روضه‌خوان معروف بقوجه نوكر - ميرزا احمد روضه‌خوان يورتشاهى . .\r\nيكنفر ملا سيف اللّه نامى كه هميشه ميگفت اگر مسيحيان به خانه من داخل شوند بايد يك دو نفر بكشم تا خود كشته شوم همين روز مسيحيان به خانه او داخل شدند و همين كه با او روبرو گرديدند و خواستند با گلوله بزنند ملا سيف اللّه طپانچه را كشيده و دو نفر را كشته و بعد مسيحيان او را ميكشند » .\r\nمعتمد الوزاره هم مىنويسد : « اهالى دور و اطراف حكومت پس از تاراج خانه - هاشان هركسى توانسته بود در حكومت پناهنده شده و ملاحظه حالت آنها بسيار رقت‌آور بود . زنها را بيك حياط كوچك جمع نموده و مردها در حياط حكومت و يك حياط ديگر جمع شده و زن و مرد گرسنه و با حالت زار مشغول گريه و زارى بوده عده اين جمعيت بهشتصد نفر بالغ ميشد . اوضاع فلاكت و گرسنگى اين جمعيت خيلى مايه تأسف بود و حال آنكه عموما از محترمين و محترمات بودند . بازارى نبود كه نان خريده شود و در خانه‌ها چيزى نمانده بود كه با همديگر رعايت حال و موقع را كنند . بعلاوه احدى قدرت نداشت قدم از خانه بيرون گذاشته تهيه نان و آذوقه نمايد . بالاخره با\r\n\r\n","description":"","footnote":"","page_name":" 730 ","page_number":750},
  {"content":"\r\n\r\nهزار زحمت دو سه پوط آرد پيدا كرده و نان پخته و در ميان آنهمه جمعيت تقسيم شد .\r\nاز زنان چند نفرى در اين موقع وضع حمل نمودند . . . »\r\nپس از اين كارها آقا پتروس آهنگ رفتن بر سر اسماعيل آقا و كينه‌جستن از او كرد و با توپ و توپچيان روسى كه هنگام رفتن روسيان نگزارده و براى كارهاى خود مزدور گرفته بودند و با بسيج بسيار روانه گرديد . سيمقو كه در كشتن مارشيمون آن بيخردى را كرده بود در نگهدارى چهريق بيخردى ديگرى از خود نمود و با دشمن زورمند آنچنانى از در بىپروايى درآمد و بارى زنانرا بيرون نفرستاد . مسيحيان چون به آنجا رسيدند بجنگ بسيار سختى برخاستند و كردان بايستادگى پاسخ دادند .\r\nولى چون افزارشان كم و شماره‌شان اندك بود پس از يك شبانه روز جنگ پاى ايستادگيشان از جا در رفت و چهريق را گزارده بگريختند و آسوريان به آنجا دست يافته هركه را از مردان پيدا كردند كشته و زنان را كه يكى از آنها مادر سيمقو ، و ديگرى دختر برادرش جعفر آقا بود دستگير كردند و فيروزانه بارومى بازگشتند .\r\nاما ديلمقان چنان كه گفتيم چون دسته‌هايى از تبريز و شرفخانه به آنجا فرستاده شده بود و خود مردم نيز تفنگ برداشته بنگهدارى خود ميكوشيدند آسوريان دست به آنجا نمىيافتند و در ميانه زدوخوردهايى ميرفت . ولى پس از چندى چون دسته‌هاى ديگرى از ارومى آمد و نيروى دشمن فزون گرديد مسلمانان بيمناك شدند . آسوريان پيام فرستادند كه اگر شهر بآشتى به آنان داده شود آسيبى به كسى نخواهند رسانيد و گرنه با جنگ گرفته و كشتار خواهند كرد و وثوق الممالك نامى كه حكمران آنجا و سررشته‌دار كارها بود بر آن شد شهر را رها كند ، و روز سيزدهم فروردين بود كه اينان دلشكسته و سرافكنده شهر را رها كرده و بيرون رفتند ، و از آنسوى مردم در كار خود درمانده و يكدسته بجان و فرزندان خود نرسيده و در چنان هنگام سخت سرما ، و با گرسنگى و نداشتن توشه ، پياده و دست بدست فرزندان و زنان خود شهر را گزارده و از پشت سر تفنگچيان رو بسوى خوى روانه گرديدند ، و يكدسته در شهر ماندن را آسانتر دانسته و درهاى خانه‌ها را بسته ، و نوميد بازنشستند .\r\nغروب همانروز نخست سامسون با دستهء خود ( از ارمنيان ) به شهر درآمد و\r\n\r\n","description":"","footnote":"","page_name":" 731 ","page_number":751},
  {"content":"\r\n\r\nچنان كه نويد داده شده بود جلو كشتار و تاراج را گرفت و بمردم ايمنى داد . فردا دسته جلوها ( كه با آقا پتروس از چهريق بازگشته بودند ) به شهر درآمدند و اينان 71 - عظيم السلطنه اجلال الملك تقىزاده گنجه‌اى اين پيكره در سال 1288 ( 1327 ) برداشته شده و چون عظيم السلطنه را نشان ميدهد در اينجا آورديم\r\nنيز كشتار و تاراج نكردند . ولى جلوها نه كسى بودند كه از آزار بازايستند و دژ - رفتارى ننمايند .\r\n\r\n","description":"","footnote":"","page_name":" 732 ","page_number":752},
  {"content":"\r\n\r\nمردم روز نخست را بخانه‌ها كنجيده و از ترس جان بيرون نيامدند ، ولى روز ديگر ناگزير شده براى بسيج زندگانى بيرون آمدند . جلوها هركه را مىديدند مىزدند و پول و ساعت و ديگر چيزهاى ارزنده هرچه مىيافتند از دستشان مىگرفتند .\r\nپس از آن بهانه جسته بخانه‌ها درآمدند و آنچه افزار و كاچال گرانبها پيدا ميكردند مىبردند . بدينسان دارايى مردم را مىربودند و خود آنانرا برده و زيردست گردانيده بودند . رنج مردم نه باندازه‌اى بود كه توان نوشت .\r\nآن گروهى كه از شهر بيرون رفته بودند چون پياده راه مىرفتند و بيشترشان زنان و فرزندان مىبودند ، بيچارگان پس از پيمودن يكفرسنك يا بيشتر درمانده شدند و آنشب را در بيابان پراكنده و پريشان روى برفها مانده و يكشب تيره و بسيار دلگدازى بسر دادند . بسيارى از ايشان ، بويژه از زنان و بچگان بسرما و گرسنگى تاب نياورده بدرود زندگى گفتند . از بازماندگان يكدسته از رفتن پشيمان گرديده و به شهر باز - گشتند ، و يكدسته با رنج و گزند بسيار خود را بخوى رسانيدند . مردم خوى از اينان پيشواز كردند و همه را به شهر برده و جا دادند و نان و رخت بخشيدند .\r\nدر چنين هنگامى گذشته از گرسنگى كه همه‌جا را گرفته بود بيمارى حصبه ( تيفوئيد و تيفوس ) نيز فراوان شده و در تبريز و ارومى و سلماس گروهى نيز از اين بيمارى بدرود زندگى مىگفتند .\r\n\r\n","description":"","footnote":"","page_name":" 733 ","page_number":753},
  {"content":"\r\n\r\n\r\nگفتار هفدهم جنگها با آسوريان و داستان دلگداز سلماس\r\nهنگامى كه مسيحيان در ارومى به كار برخاستند و آنجنگهاى سه روزه رخ داد سيمهاى تلگراف و تلفون ميانه آنشهر و تبريز و ديگر جاها بريده بود ( گويا مسيحيان بريده بودند ) ، و اينست آگاهى از پيش‌آمد نرسيد مگر پس از چند روز ، كه كسانى از آنجا گريخته و به تبريز آمدند و چگونگى را بازگفتند و از تبريز بتهران آگاهى داده شد .\r\nاز تهران نمىدانم چه كردند و بچه كوششهايى برخاستند ( در اين‌باره آگاهى نميداريم ) . آقاى سروزير والى را بتلگرافخانه خواست و گفتگوى بسيارى كردند ولى دانسته نشد چه گفتند .\r\nاما در تبريز چنان كه گفتيم هنگام سخت گرسنگى و ديگر گرفتاريها انبوه مردم به خود سرگرم مىبودند ، و هركسى خود گرفتاريهايى مىداشت ، با اينهمه همين كه آگاهى پراكنده شد و روزنامه‌هاى تجدد و طليعهء سعادت گفتارهايى نوشتند مردم بتكان آمدند و بانديشه كوشش و چاره افتادند . نخست رو بوالى و محمد حسن ميرزا آوردند و درخواست چاره كردند . ولى از آنها جز بىپروايى نديدند ، بسيارى از مردم ارومى تاب نياورده و دسته بسته و بسراى والى مىرفتند و به هيچ نتيجه‌اى نمىرسيدند ، و چون داستان شرفخانه هم در ميان مىبود و سخت بيم ميرفت كه آسوريان به آنجا بيايند ، كه هم افزار و اندوخته فراوانى بدست گيرند و هم بندر را استوار گردانيده درياچه را در دست دارند ، اين بود دموكراتها ناگزير گرديده و خود به كار برخاستند و چنان كه گفتيم دسته‌اى را به آنجا فرستادند و داوطلبانى نيز رفتند و در سايهء اين\r\n\r\n","description":"","footnote":"","page_name":" 734 ","page_number":754},
  {"content":"\r\n\r\nكوششها چند صد تن سپاهى بسيج كردند كه هم شرفخانه را نگه داشتند و افزارها را بتبريز فرستادند و هم در برابر آسوريان تا چهرگان پيش رفتند و سنگر بستند .\r\nاين كار اينان بسيار سودمند بود ، و از آنسوى والى هم در سايهء فشار مردم بكوششهايى برخاست و دسته‌اى از قزاق و دسته‌اى از سواران مرند را ( بسركردگى شجاع نظام و حاجى موسى خان ) بسلماس فرستاد كه آنان هم از آنسو بجلوگيرى كوشند و اينان در شهر ديلمقان و برخى ديه‌ها جا گرفتند .\r\nاين بهنگامى بود كه مارشيمون بخسروآباد آمده و با توپ و سپاه در آنجا مىنشست و با اينان جنگهايى در ميانه رفت . ولى چنان كه گفتيم مارشيمون پس از اندكى كشته گرديد و از آنسوى پتروس با توپخانه و سپاه نيرومند بر سر چهريق آمد و پس از پايان كار آنجا بجلو ديلمقان رسيد و با اينان بجنگ برخاست ، و گفتيم كه اينان در سايه كمى شمار و كمى افزار ايستادگى نتوانستند و شهر را رها كرده و آهنگ خوى كردند .\r\nاين در آغاز كار ، شكستى بود و مايه دلشكستگى مردم گرديد ولى دموكراتها نوميد نشدند و رشتهء كوشش را از دست نهشتند و حريرى و نوبرى و سرتيپ‌زاده خود برزمگاهها رفتند ، و با دستور دولت امير ارشد ( سامخان ) با چهارصد تن سوارهء قره‌داغ بآلماسراى آمد و اين‌جا را سنگر گرفت . از آنسوى سپاه خوى انبوه‌تر گرديده و از آنجا بجنگ و كوشش برخاست .\r\nكوششهايى به كار مىرفت . ولى خواهيم ديد كه جز گزند و آسيب براى مردم بيچارهء سلماس نتيجه نداد . اين كوششها در برابر نيرومندى مسيحيان بجايى نرسيدى .\r\nما تاكنون از اندازه شمار و افزار مسيحيان سخنى نرانده‌ايم و در اين‌جا مىبايد آن را روشن گردانيم\r\nچنان كه در يك يادداشتى مىنويسد نزديك به 12 هزار خانواده جلوها بودند كه با مارشيمون از خاك عثمانى آمدند . نزديك به 20 هزار خانوار ارمنيان و آسوريان خود ارومى و سلماس و سلدوز و آن پيرامونها بودند كه به آنان پيوستند .\r\nپنج يا ششهزار تن ارمنى از ايروان و وان و نخجوان گريخته و باينان پيوسته\r\n\r\n","description":"","footnote":"","page_name":" 735 ","page_number":755},
  {"content":"\r\n\r\nبودند . اين اندازه انبوهى ايشانست و همه باهم يكى شده و براى آرزوهايى ميكوشيدند از اينان بيست هزار تن سپاهيان ورزيده بودند و هشتصد تن سركردگان روسى بروسستان نرفته و با اينان مانده و بهمدستى 72 تن سركردگان فرانسه‌اى آنان راه مىبردند .\r\nافزارهاشان 25 توپ و 100 شصت‌تير بود . نييتين كونسول روس ، و شت كونسول امريكا ، و گوژل رئيس بيمارستان فرانسه‌اى رشته سياست و راهنمايى را در دست ميداشتند .\r\nاز آسوريان پس از كشته شدن مارشيمون آقا پتروس سررشته‌دار كارهاى لشگرى مىبود . ملك خوشابه هم از سررشته‌داران بشمار مىرفت .\r\nدر برابر چنين نيرويى ، با آن كوششها چه كار توانستى بود ؟ در اين هنگام مىبايست يكى از دو كار كنند : يا والى بنام دولت بكوشش برخيزد و از همه‌جا سپاه بخواهد و داوطلبان را نيز بشوراند و با توپ و افزار درست در زير فرمان سركردگانى بلشگركشى پردازد ، و يا دموكراتها بيك كوشش پايدارترى برخيزند و از مجاهدان و ديگر داوطلبان دسته‌هاى بزرگى پديد آورند و بنام غيرت و مردانگى به يارى مردم ارومى و سلماس شتابند . افسوس كه هيچيك نبود . آنكه والى بود بيكبار بىپروايى مينمود و از درون دل خرسندى به هيچ كوششى نميداشت . ( اين خود داستانيست و مى - بايد در جاى ديگر گفته شود ) آنكه دموكراتها بودند داستان آنانرا نوشته‌ايم .\r\nسرانشان جز در انديشه سرورى و چيرگى نمىبودند و در چنين هنگامى مجاهدانرا از خود دور ساخته بودند . از آنسوى بسيارى از آنان كه بجنگ مىرفتند از درون دل خواستار آن نبودند و آنان كه بودند جز همدستان كمى پيدا نميكردند . گذشته از همه يك فرمانده يا راهبر شاينده‌اى نميداشتند .\r\nبارى امير ارشد از آلماسراى و سپاه خوى از آنسو بجنگ پرداختند و هرروز در ميانه زدوخورد و يا جنگ مىرفت . در اين ميان پترس دسته خود را برداشته روانهء ارومى گرديد . در نتيجه اين مسلمانان فرصت يا به پيشرفتهايى برخاستند و شب بيست و نهم فروردين ( 7 رجب ) ناگهان بديلمقان تاخته و بىآنكه جنگى رو دهد به شهر درآمدند و كسانى از آسوريان را كه آنجا مىبودند گرفته و كشتند و بدينسان دوباره آنشهر بدست اينان افتاد .\r\n\r\n","description":"","footnote":"","page_name":" 736 ","page_number":756},
  {"content":"\r\n\r\nيكى از سلماسيان « 1 » كه خود در اين هنگام در ديلمقان بوده و پيش‌آمد - ها را با ديده ديده يادداشت‌هايى نوشته كه در دست ماست و در اينجا نوشته‌هاى او را مىآوريم :\r\n« اولا پانصد نفر سواره و پياده غفلتا نصف شب وارد شهر شده چند نفر را از جلوها كشتند و شهر از آنها خالى گرديد . سپاه و اهالى در بروج بحفظ شهر مشغول گشتند . از اين اقدامات بىتدبيرانه جهلا شاد و عقلا از نتيجه كار محزون و غمگين بودند .\r\nالى ده روز از طرف خوى و تبريز اتصالا امداد مىرسيد تا به دو هزار بالغ گرديدند و جلوها هم هر روز بقوه خودشان افزوده هرروز به طرف شهر هجوم مىآوردند . دروازه‌ها مسدود و شهر از اهالى دهات مملو و بيوت از اسيران بيچارگان پر بود ، گوشها از صداى توپ و تفنگ در زحمت بود ، از سرداران لشگر ما اسعد همايون با اردوى خود دهات لكستان را مركز قرار داده مشغول محاربات جزئى بود و سالار همايون و حاجى موسى خان با سپاه خودشان در شهر اقامت داشتند و يك فرقه اردوى خوى هم در مغانجوق مشغول محاربه بودند . در اين ايام اردوى ميرزا پتروس از اروميه بسلماس وارد شده قوه جلوها زياد گشته روزبروز جرى و جسور گرديده غلبه خودشان را بسط ميدادند و محاربات جزئى به كلى مبدل شده و اشتداد يافت . دو روز متوالى از هردو طرف نايرهء حرب مشتعل بود .\r\nبالاخره اردوى اسعد همايون شكست خورده و يكعراده توپ بزرگ به تصرف جلوها آمد . از اين واقعه اردوى خوى بخوف افتاده از ميانجوق به عقب نشستند و جميع دهات را به تصرف جلوها گذاشتند . جلوها از هر طرف راه امداد را مسدود ساخته رو بسوى شهر نهادند و توپ بزرگ را كه تصرف كرده بودند به شهر ميانداختند و در هر دفعه عمارتى را خراب مينمودند .\r\nآن روز 12 شهر رجب بود كه ساعت بساعت سپاه جلو را جرئت و جسارت و سپاه\r\n\r\n\r\n","description":"","footnote":"\r\n( 1 ) نامش را نميدانم ولى از روضه‌خوانان بوده و كنون هم در آن شهر است .\r\n","page_name":" 737 ","page_number":757},
  {"content":"\r\n\r\nبقيه ما را خوف و هراس بيشتر مىشد و اهالى و سپاهيان عازم فرار بودند ، ولى چون اطراف شهر و دهات از سپاه جلوها مملو بود راه گريز نيافته منتظر تاريكى شب بودند . ناچار در بروج مشغول دفاع بوده در محافظت شهر ميكوشيدند . طرف عصر كار محاربه بالكليه سخت‌تر گرديد بطوريكه اهالى بيچاره عموما درهاى خانه‌هاى خود را بسته با مختصر آذوقه از دست عيال و فرزندان خود گرفته در قرب دروازه صدقيان جمع شده منتظر تاريكى شب و عازم فرار بودند . چندين هزار اطفال و زنان در قرب دروازه جمع و نالان و گريان بودند و اتصالا گلوله‌هاى توپ و تفنگ به شهر مىباريد .\r\nبه قدر صد نفر از زنان در آن اجتماع اولاد خود را گم كردند ، هركسى وانفسا گويان مدهوش و حيران راه فرار و نجات خود را مىجست . نيمساعت از غروب گذشته بود كه سپاه جلوها با قهر و غلبه از دروازه اهرنجان داخل شهر شده اهالى را مقتول و خانه‌ها را مىسوزانيدند . از دروازه پيه‌جك لشگر هم محاربه‌كنان خارج ميشدند و بعضى هم از بروج خود را به زير انداخته و مىگريختند . سپاه جلو از هر طرف فراريان را تيرباران مينمودند ، اطراف شهر از جنازه‌ها مملو گرديد . خندق‌ها از نعش‌ها پر گرديد . بسيارى از زنان كودكان شيرخوار خود را برود انداخته مىگريختند .\r\nاختصارا در آنشب تاريك از شهر ديلمقان و از صحرا و بيابان فرياد طفلان و نسوان به نه گنبد آسمان مىرسيد . بعد از فرار فراريان دو ثلث اهالى از عاجزان ستمديده در شهر ماندند و درهاى خانه‌هاى خود را بسته و منتظر مرگ نشستند ، جلوها هم از آنجاييكه نعشهاى مقتولين‌شان در جلو چشم بود و دلسوخته و غضبناك بودند يكشبانه روز بكشتن اهالى شهر مشغول بودند و در هر خانه بسته را شكسته صد نفر را در يك جا به خاك هلاك مىانداختند اولاد را پيش چشم مادر و برادر را روبروى چشم خواهر مى - كشتند . . . بعضى را هم پس از كشتن اعضايش را مىبريدند و بعضى را هم در آتش مىسوختند .\r\nچهل هزار اسراى مسلمانان را روز سوم از هرجا جمع نموده فوج‌فوج از ميان\r\n\r\n","description":"","footnote":"","page_name":" 738 ","page_number":758},
  {"content":"\r\n\r\nبازار از روى جنازه‌هاى كشتگان گذرانيده بقريه هفت وان و قلعه سراسر بردند و در خرابه‌هاى هفتوان گرسنه و عريان در پيش سر ما جا دادند ، و بعد از يكهفته ببلاد غربت روانه نمودند كه اكثر ايشان از گرسنگى در راهها مردند و بعضى از واماندگى هلاك شدند و بعضى بدهات‌گونى رفتند . . . راهها از مردگان اسيران پر بود . در طرق خوى و تبريز در هر فرسخ صد مرده افتاده بود . اشد مصائب در راه خوى لخت كردن اكراد اسمعيل آقا اسيران را بود كه هركه را مىيافتند برهنه مىگردانيدند .\r\nدر اواخر بهار بود كه مرض و باهم شدت بنمود و خصوصا در شهر خوى روزى دويست نفر ميمردند . از اسراء يكى از صد صحت وجود نداشت و از صبح الى شام حمال‌ها جنازه حمل مىكردند و چه‌بسا سى يا چهل تن را در يك قبر دفن مىنمودند . . . »\r\nدر يادداشت ديگرى مىنويسد : « جمع كثيرى از مسلمانان به خيال آنكه حرمت مسجد را حفظ كنند به مسجد پناه برده و از زنان و پيران و برنايان و وضيع و شريف مسجد پر بود . آسوريان محض اينكه قتل آنها يك بيك به طول نيانجامد تمام آنها را بدم متراليوز داده مسجد را مانند سيحون با خون ايشان بموج آوردند . . . »\r\nاين بود سرگذشت دلگداز سلماس ، و شگفتتر آنكه چون مسلمانان شكست خوردند و نوميد شده و بازگشتند امير ارشد كه با حاجى موسى خان كينه پيدا كرده بود در مرند او را بكشت ، و اين نمونه‌ايست كه چه خودخواهيها در ميانشان بوده ، و چگونه بجاى كينه با دشمن كينهء يكديگر را در دل جا ميداده‌اند .\r\nبدينسان مسيحيان بسراسر ارومى و سلماس و اين پيرامونها دست يافتند ، و چنان كه خواستشان بود سرزمينى براى خود پيدا كردند . در اينميان كه اين جنگها و خونريزيها در سلماس ميرفت در ارومى همچنان بمردم چيرگى مىنمودند و يكدسته از ايشان بيكبار لگام را گسيخته و هرچه ميخواستند دريغ نميگفتند ، و چنان كه معتمد الوزاره روزانه نوشته شبى نميگذشته كه به چند خانه نروند و دزدى و آدم‌كشى نكنند ، و روزى نمىگذشته كه چندين تن را آشكار نكشند .\r\nمىنويسد : روز 20 جمادى الاخره ناگهان آواز شليك از شهر بلند گرديد\r\n\r\n","description":"","footnote":"","page_name":" 739 ","page_number":759},
  {"content":"\r\n\r\nچنان كه همه بترس افتاديم ، و چون فرستاده جستجو كرديم چون آگهى از فيروزى آقا پتروس و دست يافتن او به شهر چهريق رسيده بوده آسوريان بنام جشن و شادى به شليك برخاسته بوده‌اند و در اندك زمانى چهل تن كمابيش از مردم بيگناه را كشته‌اند .\r\nروستاها را كه گفتيم كشتار و تاراج كردند كسانى از آنان زيركى كرده و خود را رها ساخته ، و در چند ديهى كه دز يا بارو مىداشته گرد آمده و بنگهدارى خود مى - كوشيدند . ديه قوشچى كه دليرانه ايستادگى مىنمود سپاه بر سرش فرستادند و با يك جنگ خونينى دست يافته و كشتار كردند . عسكرآباد كه از ديرگاه ايستادگى مى - نمود توپ و سپاه بر سرش فرستادند و نيمى با جنگ و نيمى با نيرنگ دست يافتند و بروز ديگر آباديها انداختند ، بدينسان سراسر آن پيرامونها را تهى گردانيدند ، و جز مسيحيانى در روستاها نماندند . آنان كه از كشتار جان بدر برده بودند در دره‌ها و كوهها از گرسنگى يا از سرما جان دادند ، و يا با صد سختى گريخته و خود را بيك - جاى دورى رسانيدند .\r\nبا اين بيدادگريها بگفتگوى سياسى نيز ميپرداختند ، روشن‌تر گويم : چنين ميخواستند كه از دولت خواستار گردند كه از كارهاى ايشان چشم پوشد و ارومى و آن سرزمين را به آنان واگزارد . روزهاى نخست كه بكشتار پرداختند و آن التماتوم را دادند دوتنى را ( يكى از مسلمانان و ديگرى از ارمنيان ) به تبريز فرستادند ، و چون آنان رفتند و بازگشتند و نتيجه‌اى نشد اين‌بار اجلال الملك و معتمد الوزاره را با يك تن از ارمنيان روانه ساختند ، و از اينسو نيز ناظم الدوله و مشهدى محمد على مطبعه‌چى و خليفه ارمنيان را فرستادند ، و نتيجه اين آمد و رفتها آن شد كه مسيحيان از كرده‌هاى خود ، با زبان پشيمانى نمايند و خود را « بستگان فرمانبر ايران » نامند ، و اينان از گناهان ايشان درگذرند و در پيش خود آشتى كنند . ولى اينها نتيجه‌اى را دربر نداشت ، و خود نه چيزيست كه ما در اينجا گفتگو كنيم ، اينها كارهاى بيخردانه و ناپاكدلانه آنزمان ، و نتيجه ناتوانى دولت و درماندگى توده بوده .\r\nراستى اين بود كه مسيحيان فريب ديگران را خورده و باميد يك نويد سستى بچنان كار سياهى برخاسته بودند ، و اكنون از آن نويد نشانى نمىيافتند ، و از آنسوى\r\n\r\n","description":"","footnote":"","page_name":" 740 ","page_number":760},
  {"content":"\r\n\r\nسخت مىترسيدند كه دولت سپاه بسر آنان فرستد ، و يا عثمانيان از آنسو بيايند ، و يا مردم بشورند و مسيحيان را كه در ديگر جاها بودند كشتار كنند چنان كه اسماعيل آقا كه بخوى گريخته بود يكدسته از جلوها را كه از دو سال باز در بيرون شهر جايشان داده بودند كشتار كرد ، اين بود دورانديشانشان بجلو افتاده به اين گفتگوها برميخاستند ، در اينميان دو پيش‌آمدى ترس آنان را فزونتر گردانيد : يكى آنكه سركردگان فرانسه‌اى كه در ارومى مىبودند در نتيجه خرده‌گيرى تهران نمانده و از راه شرفخانه و تبريز روانه گرديدند ، ديگرى اينكه آگهىها از نزديك شدن عثمانيان رسيد .\r\nدر ارومى سران مردم را گرد آورده و بايشان پيشنهاد مينمودند : شما بايد به گردن گيريد كه دولت ايران لشگر بر سر ما نفرستد ، و آنگاه راه آمد و رفت را با تبريز و ديگر جاها بازدارد و دادوستد و بازرگانى در ميان باشد . نيز به گردن گيرند كه در شهرهاى ديگر به مسيحيان آسيب نرسانند . بيچاره مردم را بتنگنا انداخته و چنين درخواستهايى از ايشان مينمودند ، بسيارى از آسوريان و ارمنيان در نهان بدوستان و آشنايان خود پناهنده و از آنان زبان مىگرفتند كه در روز سختى نگهدارى از ايشان دريغ نگويند .\r\nاين بدتر كه در همانحال جلو آدمكشان را نمىگرفتند و چنان كه گفتيم روزى نميگذشت كه كسى يا كسانى كشته نشوند ، و با آنكه براى شهر حكمرانى ، و سر شهربانى ، و رئيس امنيه و مانند اينها پديد آورده ، و به گمان خود سامانى بكارها داده بودند بجلوگيرى از اين سياهكاريها كوشيده نميشد و كسى بگناه كشتن و تاراج كردن كيفر نميديد . يكى از كسانى كه در اين ميان كشته گرديد عظيم السلطنه بود كه او را حكمران شهر گردانيده بودند .\r\nاينمرد يكى از توانگران ارومى بشمار ميرفت و چنان كه نوشتيم او بود كه روز سوم جنگ جلو مردم افتاد و آنان را بدر خانه مستر شت برد و آن رسوايى رو داد ، و سپس نشست 16 تنى او را بحكمرانى شهر برگزيد . روز سىام ارديبهشت ( 1297 ) شمشه فرهاد نامى از آسوريان كه در وزير آباد ديه عظيم السلطنه مىنشسته و از زمانهاى پيش رنجيدگى ازو ميداشته با تفنگى در دست به شهر مىآيد و به خانه عظيم السلطنه رفته و در\r\n\r\n","description":"","footnote":"","page_name":" 741 ","page_number":761},
  {"content":"\r\n\r\nاطاق نوكران با آنان مىنشيند ، و چون عظيم السلطنه از اطاق خود همراه مؤيد الاسلام نامى از ملايان بآهنگ رفتن بجايى بيرون مىآيد با تير هردو را ميكشد و خود گريخته از حياط بيرون ميرود . معتمد الوزاره مىنويسد : او مست بوده و از ديه تا شهر هشت تن را كشته و پس از آن خونريزيها بسراغ ارباب خود آمده بود .\r\nاز اين كار خود آسوريان برآشفتند ، و شمشه فرهاد را كه گرفته و آورده بودند ، پس از اندك بازپرسى با دستور آقا پتروس در همان خانه خود عظيم السلطنه بدار آويختند ، و جنازه‌هاى كشتگان را با شكوه بسيار با موزيك از زمين برداشتند . اين يگانه آدمكشى بود كه بكيفرش رسانيدند .\r\n\r\n","description":"","footnote":"","page_name":" 742 ","page_number":762},
  {"content":"\r\n\r\n\r\nگفتار هجدهم درباره آمدن عثمانيان بآذربايجان\r\nاكنون مىبايد به تبريز بازگرديم ، و دنباله داستان آنجا را نويسيم . گزارش اين شهر را تا پايان سال 1296 پيش آمديم ، و آخرين داستان كشته شدن امام‌جمعه و پسرش را ياد كرديم ، اين كشتن نه كار كوچكى بود ، امام‌جمعه سالها در تبريز از سران علما بوده و به اين نام برترى داشته و چيرگيها نموده ، و از آنسوى خاندان بزرگى و خويشان بسيارى ميداشت . چنين كسى را در روز روشن كشتن‌هنايش بزرگى مىبايست داشت ، و كارهاى بدنهادانه و بيخردانهء ملايان را ، از دشمنى با مشروطه كردن ، و دو تيرگى بميان مردم انداختن ، و به بيگانگان گراييدن و مانند اينها ، بيادها ميانداخت و كيفر آنها را در پيش چشمها نمودار ميگردانيد . كسانى كه بيست سال پيش ، بكفششان « كفشكه » گفته نشدى ، كنون چون پرده‌شان برداشته شده و پوچى و بىپايى دستگاهشان روشن شده بود ، به اين خوارى كشته مىشدند و كسى به چون و چرا برنمىخاست .\r\nچنين گفته ميشد كسانى كه از خيابانى و همدستان او رنجيده بودند و هر زمان برنگ ديگرى درآمده و بدشمنى ميكوشيدند ، امام‌جمعه همه را بر سر خود گرد آورده و چنين ميخواسته با دست آنان كارى كند و با ديموكراتها درافتد ، و اينان آگاهى يافته و بكشتنش برميخيزند ، هرچه هست اين داستان دنباله‌اى پيدا كرد ، و آن اينكه حاجى محمد عمو و ديگر مجاهدان كه خيابانى آنان را دور گردانيده و بنزديك نميگزاشت ، چون اين چيرگى ديموكراتها را برنمىتافتند و هميشه در پى\r\n\r\n","description":"","footnote":"","page_name":" 743 ","page_number":763},
  {"content":"\r\n\r\nكينه‌جويى ميبودند ، اين پيش‌آمد را فرصت يافته و روز دوشنبه هجدهم فروردين بيك كارى برخاستند ، و آن اينكه اسماعيل نامى كه از آدم‌كشان ميبود و در كشتن امام جمعه دست ميداشته ، تفنگچى فرستاده و او را بانجمن مجاهدان آوردند ، و همين كه رسيد بىبازپرس با گلوله از پا انداختند .\r\nدر هنگاميكه آسوريان در ارومى و سلماس آن آتش را مىافروختند اينان بجاى آنكه به يارى برادران و خواهران خود شتابند ، در تبريز به اين سياهكاريها ميپرداختند .\r\nخيابانى و همراهان او ، اگر خودخواهى بكنار ميگزاردند مىتوانستند اينان را زير دست گيرند و راه برند ، و در اين هنگام دسته‌هايى از اينان پديد آورده بجلو آسوريان و جلوها فرستند ، ولى چون بسيارى از ايشان بنام و آوازهء اينان رشك ميبردند و چشم ديدن نميداشتند و خود آرزوهاى ديگر در دل مىپرورانيدند تنها به اين ميكوشيدند كه آنانرا دور گردانند و خوار سازند ، و بدينسان هم آنان را تباه و بدكردار مى - گردانيدند ، و هم خود در سايه بدخواهى به نتيجه‌اى نميرسيدند .\r\nكمسيونهاى تأمين آذوقه و اعانه ميكوشيدند ، گرسنگى روزبروز سخت‌تر گرديده ، و اينزمان بدترين روزهاى خود را بسر ميداده گندم بيكبار ناياب شده و انبار تهى گرديده بود ، و كمسيون ناگزير شد انديشه ديگرى كند ، چنان كه گفتيم از روى پته روزانه بهرتنى از بيچيزان يك پونزه ( 2 / 1 62 مثقال ) نان ميدادند . اين زمان ناچار شدند آن را به نيمه رسانند ، و بجاى آن نيم ديگر سبزه و بادام دهند ، و براى اين كار سبزه و بادام بسيارى از بازرگانان خريدند و ببهاى ارزان بكمسيونهاى كويها واگزاردند ، و چنان كه در روزنامه تجدد نوشت روزنامه كمسيون تأمين آذوقه 4500 تومان زيان اين كار را مىپرداخت .\r\nبدينسان دموكراتها بنگهدارى از بيچيزان كوشيدند و چنين ميخواستند كه تا رسيدن گندم و جو سال نو پافشارى نمايند ، ولى با اينهمه خواه و ناخواه دسته‌هاى انبوهى ميمردند ، زيرا گذشته از آنكه خوراك كم داده مىشد و آنگاه سبزه و بادام جاى خوراك نتوانستى گرفت ، تيفوس و تيفوئيد سخت‌تر گرديده ، و بىآنكه جدايى ميانه دارا و نادار ، و گرسنه و سير گزارد روزانه گروهى را به خاك مىكشانيد ، پزشگان\r\n\r\n","description":"","footnote":"","page_name":" 744 ","page_number":764},
  {"content":"\r\n\r\nپياپى در آمدوشد مىبودند و بر سر بيماران ميرفتند .\r\n72 - نوبرى و خيابانى با ديگران\r\nكمسيون اعانه پولهاى بزرگى از توانگران مىگرفت ، كه بسيارى بدلخواه و برخى از ترس ميدادند ، و از اين پولها بود كه در رفت‌ها و زيانهاى كمسيون تأمين آذوقه\r\n\r\n","description":"","footnote":"","page_name":" 745 ","page_number":765},
  {"content":"\r\n\r\nپرداخته ميشد ، و گذشته از آنها دويست هزار تومان هم باداره راه‌آهن جلفا و تبريز داده شد . اين راه را كه يك شركتى از روسيان كشيده بودند اين هنگام از يكسو باز - گشتن سالدات و قزاق ، و از يكسو بهم خوردن سامان روسستان جلوگير آمدورفت بازرگان و مسافران گرديده و راه بيكبار بىدرآمد شده بود و از شركت در درون روسستان كمكى نتوانستى بود ، از اينرو اداره راه دست بسته مانده و چنين گفته ميشد ميخواهد راه را بيك دولت بيگانه ديگرى واگزارد . دموكراتها اين را نپسنديدند و دويست هزار تومان پول پرداختند كه راه در دست ايرانيان باشد .\r\nاينها كارهاى نيكى بود و همه بدرستى پيش ميرفت ، كسانى كه از دموكراتها يا بازرگانان دست در اين كارها ميداشتند سودى براى خود نمىخواستند و همه پولها جز در جاى خود به كار نميرفت . كسانى را كه در كمسيون آذوقه مىبودند نام برده‌ايم .\r\nكمسيون اعانه رئيسش شادروان حاجى زين العابدين با كوچى از سران بازرگانان مىبود . باشندگان ديگر را به ياد نميدارم ، پابندى دموكراتها بدرستكارى در اين زمينه بجايى رسيد كه دو يا سه تن از آنان كه سركشى به كار انبار گندم و نانوايان ميداشتند و نادرستى نموده بودند خود دموكراتها آنان را ببازپرس كشيدند و از ميان خود بيرون راندند و در روزنامه تجدد با رسوايى نامهاشان را نوشتند ، كمسيونهاى آذوقه و اعانه هر دو حساب‌هاى خود را نوشته و در روزنامه و يا جداگانه پراكنده مىكردند .\r\nبدينسان بهار ميگذشت ، و نه همچون سال گذشته بارانهاى پياپى مىباريد .\r\nو اين خود مايه دلدارى براى گرسنگان مىبود ، و از آنسوى بدنهادانى كه گندم يا دانگيها ميداشته و باميد آنكه هرچه گرانتر بفروشند نگهداشته بودند در اينهنگام نهانى بيرون آورده و مىفروختند و اين گشايش براى گرسنگان ميشد . يك بدى ديگرى كه اين هنگام از برخى ديده شد اين بود كه بانگيزه جنگ از چندى پيش راه عراق ( كربلا و نجف ) بسته مىبود ، و اين زمان آگهى از باز شدن آن رسيد ، و از تبريز و ديگر جاها ، بانگيزش روضه‌خوانان و ملايان هزارها كسان آماده سفر گشتند .\r\nدر چنان سال سختى كه حال گرسنگان و بيچارگان دلها را مىگداخت اينان\r\n\r\n","description":"","footnote":"","page_name":" 746 ","page_number":766},
  {"content":"\r\n\r\nبا بىپروايى پول گرد آورده و نگهداشته و اين زمان شهر را در اين گرفتارى گزارده به زيارت ميرفتند .\r\nدر اينميان تركها بمرز ايران رسيده و بار ديگر به خاك آذربايجان درمىآمدند .\r\nجنگ جهانگير ، با حال بس سختى ، بازپسين روزهاى خود را بسر ميداد . در اروپا ميانه آلمان با فرانسه و انگليس نبردهاى خونريزانه بس سختى ميرفت ، و هر سويى مىخواست ، با همه نيروى خود بهماورد تازد و او را از پا اندازد ، و جنگ را با فيروزى خود بپايان رساند . همدست نيرومندى همچون روس از دست انگليس و فرانسه رفته ، ولى بجاى او امريكا بپشتيبانى بجنگ درآمده بود ، و سپاههاى او در خاك فرانسه همدوش ديگران در برابر آلمان مىايستادند ، در آسيا انگليسيان عربها را شورانيده و با خود همدست گردانيده و در فلسطين جنگهاى بزرگى با عثمانيان مىنمودند و گام‌بگام پيش ميرفتند ، در بين النهرين نيز فيروزى با اينان مىبود و عثمانيان را تا شمال آنجا دور رانده بودند .\r\nولى از اينسوى پس از پراكنده شدن سپاههاى روس عثمانيان رو بقفقاز آورده و مىكوشيدند به آنجا دست يابند . اگرچه گرجيان و ارمنيان و ديگران ، بدعوى جداسرى برخاسته ، و سپاهها آراسته جلو آنان را مىگرفتند ، و در ميانه جنگ‌ها مىرفت ، ولى رويهمرفته عثمانيان چيره مىبودند و گام‌بگام پيش مىآمدند ، و اين بود كه بمرز ايران رسيده بودند .\r\nدر اين هنگام انگليسيان بهمدان و قزوين آمده و بخش غربى ايران را در دست ميداشتند ، و تا زنجان و ميانه پيش آمده بودند . از آنسوى چنان كه ديديم در ارومى مسيحيان را بسيجيده مىداشتند ، عثمانيان مىخواستند باينان نزديك شوند ، و با جنگ از ميان بردارند و چنين مىنمود كه باز بآرزوى راه يافتن بهند و افغان و شورانيدن آنجاها هستند ، و يا انديشه ديگرى را دنبال ميكنند . هرچه هست ميدان جنگ آذربايجان خواستى بود .\r\nپس از نيمه خردادماه بود كه آگاهى از نزديك شدن آنان رسيد ، و كونسولهاى انگليس و فرانسه و امريكا و همه بستگان ايشان ، و انبوهى از ارمنيان و ديگران ، در\r\n\r\n","description":"","footnote":"","page_name":" 747 ","page_number":767},
  {"content":"\r\n\r\nتبريز ماندن نتوانسته و به آهنگ كوچيدن افتادند . هركس اندك كاچالى براى بردن برگزيده و بازمانده را به بهاى كمى مىفروختند ، سمساريها پر از كاچال و افزار ايشان بود ، كتابها را با ترازو ، منى پنجقران و شش قران مىفروختند . بدينسان با شتاب خود را سبك گردانيده از شهر بيرون رفتند ، پس از دو سه روز عثمانيان رسيدند ، اين‌بار هم كسانى از ايرانيان ، از آقاى بلورى و ميرزا غفار خان زنوزى و ديگران با ايشان مىبودند .\r\nاز درآمدن اينها كارها رنگ ديگر گرفت و كسان ديگرى پا بميان نهادند .\r\nپيش از همه هياهوى دموكراتيگرى فرونشست ، و خيابانى و نوبرى و ديگران كنار رفتند ، و اين‌بار عنوان « اتحاد اسلام » پيش آمد و بيكباشى يوسف ضياء كه يك كاركن سياسى و خود از مردم قفقاز مىبود و زبان فارسى را نيك مىدانست ، كسانى را از سران تبريزيان از نيك و بد بسر خود گرد آورده و يكدسته‌اى به اين نام پديد آورد ، و اين‌بار اين نمايش بميان آمد . بسيارى از آنان كه از خيابانى و همراهانش رنجيده بودند به اين دسته پيوستند . كسانى كه پرواى هيچ دينى نكردندى و باسلام ارجى نگزاردندى بنام « اتحاد اسلام » بخودنمايى پرداختند . ميرزا باقرنامى كه از سالها باز مسيحى گرديده و با مسيونران امريكا مىبوده ، روزى ديدم در مسجد آدينه به روى پله منبر ايستاده و گفتگو از « اتحاد اسلام » مىكند .\r\nفهرست نامهاى اين كسان با دستينهء يوسف ضياء بيك در دست منست ولى پرده پوشى را بهتر ميدانم و در اينجا ننوشته درمىگذرم .\r\nدر آخرهاى تيرماه على احسان پاشا فرمانده بزرگ اين دسته‌ها از راه جلفا به تبريز آمد ، در استاسيون راه‌آهن پيشواز بزرگى ازو كردند و با پذيرايى و شكوه به شهر درآوردند ، در اينميان حاجى محتشم السلطنه را برداشته و مجد السلطنه اروميه‌اى را كه از هواداران ترك و از زمستان سال 1293 به آنان پيوسته و در پس‌نشينى خليل پاشا با وى رفته و اين زمان هم همراه سپاه ايشان به تبريز آمده بود بواليگرى نشاندند .\r\nسرشهربانى را برداشته و بحكمرانى قره‌داغ فرستادند . ميرزا تقى خان نامى كه از بستگان خيابانى و نويسنده تجدد مىبود اين زمان بتركها پيوست و روزنامه‌اى بتركى\r\n\r\n","description":"","footnote":"","page_name":" 748 ","page_number":768},
  {"content":"\r\n\r\nبنام « آذرآبادگان » برپا گردانيد .\r\nبار گذشته آمدن عثمانيان ( در زمستان سال 1293 ) خوش افتاده بود ، زيرا در آنزمان روسيان در آذربايجان مىبودند ، و آمدن آنان اين نتيجه را ميداد كه روسيان بيرون روند . ولى اين‌بار چنان نتيجه‌اى در ميان نبود ، از اينسوى دست يازيدنشان بكارها ، و حكمران برگماردن و روزنامه نويسانيدنشان ، بمردم گران مىافتاد .\r\nدسته « اتحاد اسلام » بسيار سبك بود و بيشتر كسان آلوده و بىارج به آن روى آورده بودند .\r\nيك رنجش ديگر از پول نداشتنشان برمىخاست . دولت عثمانى بنام وام گرفتن از توده خود ، اسكناسى بنام « قائمه » چاپ كرد ، و بدست سپاهيان داده بود كه در همه‌جا آن را به كار مىبردند ، در جاييكه چنان اسكناسى در ايران ارزشى نتوانستى داشت ، و در بازار تبريز تنها صرافان ، هر قائمه‌اى به چند قران مىخريدند و اين براى فرستادن باستانبول مىبود ، ولى عسكرها هر « قائمه » را پنج تومان حساب كرده و از بازاريان با زور پول آن را ميخواستند و ناگزير كار بكشاكش ميانجاميد و داستان سالداتها و منات نو ميگرديد .\r\nيك عسكر يك تومان قند چايى خريده و يك قائمه ميداد كه چهار تومان ( 40 ريال ) هم دستى ميخواست ، در جاييكه آن قائمه خود چند قران بيشتر بها نميداشت .\r\nنتيجه اين مىشد كه برخى فروشندگان خواهش كنند كه آنچه خريدى بىبها ببر و پولى نده .\r\nاينها نيك مينمود كه بيگانگان كه بكشور درآمدند هركه ميخواهى باشند ، رفتارشان جز زور و ستم نتواند بود .\r\nبدخواهان خيابانى و نوبرى در كوشش مىبودند ، عثمانيان نيز از آنان ناخشنودى مينمودند ، و سرانجام در آخر تيرماه گويا ، آن دو را با حاجى محمد على بادامچى كه از بستگان خيابانى ميبود دستگير ساختند و بارومى كه اين زمان از دست آسوريان درآورده بودند فرستادند . در تبريز چنين پراكندند كه اينان با ارمنيان همدست گرديده ميخواستند بزيان « سپاه اسلامى » كوشند ، ولى اين باوركردنى نبود ، و راستى اين بود\r\n\r\n","description":"","footnote":"","page_name":" 749 ","page_number":769},
  {"content":"\r\n\r\nكه ميخواستند نيروى اينها را از ميان برند و اين كار را بيش از عثمانيان ايرانيانى كه بايشان پيوسته بودند ميخواستند .\r\nپس از گرفتارى اينان ، دموكراتيان بيكبار ناتوان گرديدند ، و جز خاموشى چاره نديدند .\r\nدر اينميان گرانسالى بپايان رسيده و خرمنهاى تازه برداشته ميشد و گندم و دانگيها روزبروز ارزانتر ميگرديد كه نان كه منى تا سه تومان رفته بود روزبروز پايين ميآمد و تا هفت قران رسيده بود .\r\n\r\n","description":"","footnote":"","page_name":" 750 ","page_number":770},
  {"content":"\r\n\r\n\r\nگفتار نوزدهم بازمانده داستان سلماس و ارومى\r\nچنان كه گفتيم مسيحيان از يكسو از سپاه فرستادن دولت ايران و يا از درآمدن عثمانيان بيم ميكردند و چنين ميخواستند مسلمانانرا با زور بچاره‌جويى و جلوگيرى از چنان پيش‌آمدى وادارند ، و از يكسو همچنان دژرفتارى نموده دست از كشتار و تاراج برنميداشتند . در سلماس‌آبادى نمانده و آنچه شدنى بود شده و مردم بيچاره كشته شده و يا پراكنده گرديده بودند . در ارومى كه مردم بازميماندند روزى نمىگذشت كه چند تن از زن و مرد كشته نشوند حال بيچارگى و ستمديدگى اينان بسيار دلگداز است ، بدبخت مردم يگانه راه چاره آن ميدانستند كه در تاريكى شب از دست زنان و فرزندان خود گرفته در آن هنگام برف و سرما و با آن گرسنگى به بيابان افتند و از راه و بيراهه خود را بجايى رسانند ، و اين را هركس نميتوانست و از شهر گريختن بسيار دشوار مىبود .\r\nچنان كه گفتيم عثمانيان در قفقاز پيش رفته و بمرزهاى ايران نزديك شده بودند آسوريان از شنيدن اين به بيم ميافزودند ، زيرا خود را در برابر آنان تنها ديده و پشت سر خود را گرفته مييافتند . اين زمان انگليسيان بهمدان و قزوين آمده و ژنرال دنسترويل بكارهايى ميكوشيد ، ولى ميانه اينان با آنان دورى بسيار مىبود و در ميانه پيوستگى نميداشتند و در روز سختى هيچگونه ياورى نتوانستندى بانگيزش بيگانگان بسياهكارى هايى برخاسته و اكنون خود را در تنگنا مىيافتند .\r\nدر نيمه نخست خردادماه ( آخرهاى شعبان ) بود كه يك دسته از سپاه عثمانى\r\n\r\n","description":"","footnote":"","page_name":" 751 ","page_number":771},
  {"content":"\r\n\r\nبخوى درآمدند و از آنجا آهنگ سلماس كردند و با مسيحيان بجنگ پرداختند . خود پتروس با توپخانه و دسته‌هاى جنگى از ارومى آمد . چند روز جنگ سختى ميرفت ، مسيحيان بسيار ميكوشيدند ، ولى سرانجام ايستادگى نتوانستند و شكست خورده و ناگزير شدند پس نشينند و همه آسوريان و ارمنيان كه در آن پيرامونها مينشستند زنان و فرزندان خود را برداشته و چهارپايان خود را از گاو و گوسفند و اسب و خر جلو انداخته همراه آنان بكوچ برخاستند .\r\nدر ارومى چند روزى ميبود كه اندك آرامشى پيدا شده و كشتار كم گرديده ، و شهربانى چند دكانى را براى نان پختن و فروختن بازگردانيده بود . از آنسوى اجلال - الملك كه دوباره به كار حكمرانى ميپرداخت بر آن شده بود كه كسانى را از روستاييان همراه سوارانى از مسيحيان بفرستد كه بروند و در ديه‌ها كشتهايى كه بدرو رسيده ولى از نبودن كسى همچنان در بيابان ميماند درو كرده و كوبيده و گندم و جو درآورده براى شهر آورند . خود سران مسيحى را دل به حال مردم سوخته و اندك مهربانى مى - نمودند كه در اينميان داستان شكست سلماس و بازگشتن مسيحيان بارومى رو داد كه بار ديگر رشته از هم گسيخت . اينان بكينه‌هاى عثمانيان هركه را از ايرانيان مى - خواستند ميكشتند . از آنسوى مسيحيان كه با خانواده و چهارپايان خود كوچيده مىآمدند اينان هرچه مييافتند تاراج ميكردند و چهارپايان خود را بدرون كشتها راه ميدادند . دوباره ايمنى از ميان رفت و چند دكانى كه باز شده بود بسته گرديد ، و باز در شهر آدم‌كشى رواج گرفت .\r\nچند روز ديگر عثمانيان از دنبال رسيدند و تا كريم آباد كه چهارفرسنگى شهر است جلو آمدند . مسيحيان از يكسو در برابر آنان ايستاده مىجنگيدند ، و از يكسو در شهر با مردم دژرفتارى و سختگيرى بسيار مينمودند . در اينميان انديشه بيرون رفتن هم ميداشتند و بسيج راه مىكردند ، مسيحيان خود ارومى با همسايگان مسلمان خود از در مهر و دوستى درآمده و كاچال و داراك خود را بخانه‌هاى آنان ميفرستادند كه خود آماده كوچ باشند .\r\nبا عثمانيان جنگ سختى مىرفت ، لكن در اينميان داستان درآمدن آندرونيك\r\n\r\n","description":"","footnote":"","page_name":" 752 ","page_number":772},
  {"content":"\r\n\r\nبخوى رخ داد كه روز دوم يا سوم تيرماه سپاه عثمانى ناگهان پس نشست و آسوريان انديشه بيرون رفتن را رها گردانيده باز به كارهاى ستمگرانه خود پرداختند .\r\nاما داستان خوى : عثمانيان دسته كوچكى ، هفتاد يا هشتاد تن در آنجا باز گزارده بودند . باينان آگاهى رسيد كه اندرونيك كه يك سركرده ارمنى بود كه با دسته داوطلب ارمنى از آغاز جنگ جهانگير با روسيان همراهى نموده و اين زمان براى ارمنستان مىكوشيد ، با گروه انبوهى از ارمنيان كه شماره جنگيان ايشان تا سه هزار گفته مىشد به آهنگ خوى مىآيند كه به آنجا دست يافته پشت سر عثمانيان را بگيرند .\r\nسركرده عثمانى كه در خوى مىبود مردم را بنزد خود خواند و چگونگى را آگاهى داد و درخواست كرد كه تفنگچيانى از شهر با ايشان همدستى نمايند كه بجلو ارمنيان رفته آنان را بازگردانند . مردم سخن او را باور نكردند و پروا ننمودند ، و جز دسته كمى به آنان نه‌پيوستند .\r\nهرچه بود عثمانيان بجلو شتافتند و در نزديكى ايواغلى كه سه فرسخيست به - ارمنيان برخوردند ، ولى چون جنگ آغازيد از كمى شماره و افزار شكست سختى خوردند كه بسيارى از آنان كشته گرديده و ديگران گريختند و خود را بخوى رسانيدند .\r\nسركردهء عثمانى هفت و هشت تن زخميان خود را به شهبندرى سپرده و خود با بازمانده بيرون رفت .\r\nمردم خوى بهم برآمدند و بدست و پا افتادند . بسيارى از توانگران و توانايان شهر را گزارده روانه تبريز شدند ، ولى غيرتمندان آن را نپسنديدند و بر اين شدند كه ايستادگى نمايند ، و شبانه در يكى از مسجدها گرد آمده و بگفتگو نشستند و كسانى را بنام « كمسيون جنگى » برگزيده و رشته را بدست آنان سپردند ، و اينان بيدرنگ به كار برخاسته و همان شبانه تفنگچيانى گرد آورده و دروازه‌هاى شهر را بسته و استوار گردانيدند و نگهبانانى به آنها گماردند و براى جنگ آماده ايستادند .\r\nفردا هنگام درآمدن آفتاب بود كه ناگهان دسته‌هاى ارمنى پديدار شدند و تا سيصد مترى شهر نزديك آمده و توپها و متراليوزهاى فراوان خود را به كار گزاردند\r\n\r\n","description":"","footnote":"","page_name":" 753 ","page_number":773},
  {"content":"\r\n\r\nو بجنگ و شليك برخاستند ، از اينسوى تفنگچيان بجلوگيرى پرداختند و با آنكه بيشتر جنگ نديده مىبودند غيرتمندانه بكوشش برخاستند . ارمنيان ميكوشيدند از هرسو گرد شهر را گيرند و اين بود دمادم بدرازى ردهء خود مىافزودند و تا هنگام نيمروز يك نيم بيشتر از گرد شهر را گرفتند .\r\nخوييان با همه بدى افزار و نداشتن توپ و متراليوز مىجنگيدند . آن چند تن زخميان عثمانى نيز به يارى پرداخته ، و هر يكى بسنگر ديگرى درآمده و مىكوشيدند .\r\nزنان هم بمردان آميخته و يارى دريغ نميگفتند و براى جنگيان آب و شربت و خوردنى مىآوردند و اين بدليرى آنان مىافزود ، نيز چند تن سواره از آواجيق به يارى آمدند و اين نيز مايه پشت‌گرمى گرديد .\r\nدر اينميان دو تن از مردم عامى هنرنمايى شگفتى كردند : يكى خليل نام كه از مجاهدان آغاز مشروطه بوده . اين مرد يك‌جانفشانى مردانه‌اى نمود ، چگونگى آنكه در گرماگرم جنگ سه تن از ارمنيان كه رخت عسكر عثمانى در تن ميداشتند و به زبان تركى عثمانى سخن مىگفتند در جلو دروازه سلماس پيدا شده و چنين وانمودند كه فرستادگان سپاه عثمانى ميباشند و آنان از پشت سر ميرسند و درخواست باز كردن دروازه را كردند . مردم چون آمدن عثمانيان را مىبوسيدند باور كردند و بسيار شاد شدند و چنين خواستند در را باز نمايند ولى دورانديشانى نگزاردند و اين خليل داوطلب شد كه با ريسمان از ديوار پايين رود و آنان را از نزديك ببيند و بشناسد و بچنين كار بيمناكى تن درداد ، و چون پايين رفت و به آنان رسيد و شناخت ، چون بمب هايى آماده در دست آنان ديد دو تن را بغل كرد و بخوييان بانك زد : « دشمنند اينها را بزنيد ، اينها را بزنيد ، مرا هم بزنيد » ، به اين بانك او از بالا شليك كردند و آن سه تن را زدند و شگفت بود كه به خود خليل گلوله نخورد ولى در آن كشاكش به ته خندق درغلطيد كه از آنجا با ريسمان بالايش كشيدند .\r\nديگرى ممى نام چوپانى بود كه يكى از توپهاى كهن زمان فتحعليشاه را از انبار خوى بيرون آورد و بر سر برج كشيد و خود استادانه آن را پر ميكرد و بجاى گلوله زنجير بدرون آن ميريخت كه چون آتش ميكرد دانه‌هاى زنجير يكميدان پهناورى\r\n\r\n","description":"","footnote":"","page_name":" 754 ","page_number":774},
  {"content":"\r\n\r\nبراى خود بازكرده و بارمنيان آسيب ميرسانيد .\r\nاين نمونه است كه در چنين پيش‌آمدهايى اگر سرانى بايستند و مردم را به كار بازدارند چه هنرنماييهايى از آنان پديد آيد .\r\nدر ارومى نيز اگر كسانى بجاى رفتن بدر خانه مارشيمون و دكتر شت جلو مردم افتادندى و آنان را بجنگ و مردانگى واداشتندى اين گونه هنرنماييهاى فراوان ديده شدى و آنهمه خوارى و بيچارگى رو ندادى .\r\nبدينسان جنگ ميرفت تا هنگام پسين ناگهان سپاه عثمانى از سوى سلماس نمايان شدند . اينان از چند روز پيش راه افتاده و كنون بدينسان بهنگامه ميرسيدند ، و اين بود همين كه رسيدند توپهاى خود را بالاى كوه كشيده و بيدرنگ بشليك پرداختند ، از اين رسيدن اينان مردم خوى شادمان گرديده و دليرى هرچه بيشتر نمودند . از آنسوى ارمنيان خود را در ميان دو آتش يافته و از فيروزى نوميد گرديدند و بر آن شدند كه جنگ - كنان خود را بيرون اندازند .\r\nعثمانيان تاختهاى سختى مىبردند و از ايشان بسيار ميكشتند . ارمنيان زنان و فرزندان نيز همراه ميداشتند و آنانرا در پشت سر نگهميداشتند ، توپهاى عثمانى بسيارى از ايشانرا هم نابود گردانيد .\r\nتا فرورفتن آفتاب جنگ برپا ميبود و عثمانيان همچنان دنبال ميكردند ، ولى چون شب رسيد دست برداشتند . ارمنيان شكسته و پراكنده از راهى كه آمده بودند بازگشتند . پس از دو سه روز عثمانيان همه مردان ارمنى را كه در خوى و آن پيرامون‌ها مىبودند كشتار كردند و سپاهشان باز بسوى ارومى بازگشت « 1 » .\r\nاين مردانگى مردم خوى درخور ارج نهادنست ، زيرا از يك سو خاندانهاى خود را نگهداشتند و از يك سو سپاه عثمانى را از آسيبى كه دچار خواستندى شد ايمن گردانيدند .\r\nچنان كه گفتيم اندرونيك ميخواست خوى را بگشايد و دز آنجا را نشيمن سازد\r\n\r\n\r\n","description":"","footnote":"\r\n( 1 ) اين داستان را آقاى حاجى محمد رضا پارسا كه خود در آن روز در خوى مىبوده و پا در ميان داشته بازگفته است .\r\n","page_name":" 755 ","page_number":775},
  {"content":"\r\n\r\nو پشت سر عثمانيانرا گيرد ، و راستى را به يارى مسيحيان ارومى و سلماس شتافته و از اين راه به آنان كمك كردن مىخواست ، ولى مردانگى خوييان و رسيدن بهنگام سپاه عثمانى نقشه او را بهم زد .\r\nبهنگاميكه در جلو خوى اين كارها ميرفت و خوييان و عثمانيان بدينسان نقشهء اندرونيك را بهم ميزدند مسيحيان در ارومى به پيش بردن يك نقشهء ديگرى ميكوشيدند كه آن هم بهم زده شد و نتيجه نداد . چگونگى آنكه روسيان يك كشتى بخارى بنام « چرنوزوبف » در درياچه شاهى به كار انداخته بودند كه داراى توپى نيز ميبود . اين كشتى اكنون در دست آسوريان ميبود و روز دوم تيرماه ( 14 رمضان ) يكصد و هشتاد تن از تفنگچيان جنگ‌آزموده آسورى و ارمنى را برگزيده يكدسته را در آن كشتى و يك دسته را در يك كشتى بادى ديگرى نشانده و يك توپى نيز به آنان داده و روانه شرفخانه گردانيدند كه ناگهان به آنجا رسيده و بخشگى درآمده و آنجا را بگيرند و هرچه كشتى در آنجاست به بندر ارومى فرستند . اينان روانه گرديدند و شباهنگام بشرفخانه رسيدند و در يك جايگاه دورى كشتىها را بكنار راندند ، ولى پيش از آنكه بتوانند بيرون آيند ايرانيان و عثمانيانى كه در آنجا مىبودند آگاه گرديده و بسرشان ريختند و همه را كشته و نابود گردانيدند . بدينسان اين نقشه نيز از ميان رفت .\r\nولى اين نافيروزيها كه بآسوريان ميرسيد كينه از مردم بيچاره ارومى مى - جستند . در اين روزها پياپى آدمكشى ميكردند . سران مردم را گرد آورده و در اداره حكمرانى نگه ميداشتند و راه براى بيرون رفتن نميدادند . چنين ميگفتند : عثمانيان را شما خواسته‌ايد كه بسر ما بيايند . مردم سست‌نهادى كه بهنگام خود مردانگى ننموده و خود را بدشمن سپرده بودند بدينسان پياپى كيفر مىيافتند و از شكنجه رها نمىگرديدند . روز نخست اگر صد تن كشته دادندى دشمن را بستندى ، ولى اكنون صد هزار كشته داده بودند و هنوز رها نمىگرديدند .\r\nاز كسان بنامى كه در اين روزها كشتند آقا مير محمد پيشنماز خلخالى مىبود .\r\nروز چهارم تير ( 16 رمضان ) پيرمرد بيگناه را در خانه‌اش سر بريده و تكه‌تكه گردانيدند .\r\n\r\n","description":"","footnote":"","page_name":" 756 ","page_number":776},
  {"content":"\r\n\r\nدر همان روزها دوباره با عثمانيان جنگ آغاز گرديد . مسيحيان سخت بتنگنا افتاده راه چاره‌اى نمىيافتند و آنچه به سختى كار ايشان مىافزود آگاهى نداشتن از 73 - نايب حسين كاشانى\r\nبيرون ميبود . از ديرباز تلگراف و تلفن بريده شده و آمدورفت از ميان رفته و اينان را آگاهى از چگونگى كار جنگ ، و در كجا بودن سپاه انگليس نمىبود . يگانه راه\r\n\r\n","description":"","footnote":"","page_name":" 757 ","page_number":777},
  {"content":"\r\n\r\nچاره شكافتن رده‌هاى عثمانى و بيرون رفتن ميبود ولى نميدانستند به كجا روند و در كار خود درمانده بودند .\r\nدر اين ميان روز دوشنبه شانزدهم تير ( 28 رمضان ) هواپيمايى در آسمان پديدار شد و پايين‌تر آمده به روى شهر پريدن گرفت . آسوريان نخست گمان كردند از آن عثمانيان است و بشليك پرداختند ولى چون در بيرون شهر فرود آمده و راننده‌اش ديده شد دانسته گرديد از آن انگليسيان مىباشد و براى دادن دستور آمده . ژنرال دنسترويل در يادداشتهاى خود دربارهء فرستادن اين هواپيما چنين مينويسد :\r\n« چگونگى كار ما در پيرامون درياچه ارومى بما اميدها ميدهد . كارها از روى يك سامانى پيش ميرود ، فيروزيهاى ما در سوى ارومى دلگرمى ميدهد كه عثمانيان تبريز را تهى خواهند كرد و ما با ارمنيان كه در پيرامونهاى الكساندر اپول مىباشند يكسره پيوستگى پيدا خواهيم كرد و فرصت خواهيم داشت كه از پيشرفت عثمانيان در قفقاز جلو گيريم و بدينسان پيش‌آمدها را در باكو بسود خود گردانيم .\r\nنهم جولاى هواپيماى ما بسوى ميانه كه از پيش در آنجا فرودگاه ساخته و بنزين آماده گردانيده بوديم پرواز كرد . دهم جولاى از آنجا بارومى پريد و باز همان روز بميانج بازگشته و پس از بارگيرى بنزين پريده و بىگزند و آسيب به قزوين بازآمد .\r\nليوتنان پنينگتون براى اين فرستاده شده بود كه از سوى من نامه‌اى بآقا پتروس سرجنبش آسوريها در ارومى برساند و هنگامى كه به آنجا رسيد مردم شهر با شادى و خروش بىاندازه پيشواز و پذيرايى نمودند و بىاختيار روى دست و پاى او ريخته و او را بآغوش كشيده و مىبوسيدند .\r\nشهر را از چهار ماه باز تركان گرد فراگرفته بودند و چهار ماه بود كه مردم از پيش‌آمدهاى ديگر جاها آگاهى نميداشتند و گمان ميكردند سپاه انگليس در ايران نيست ، و از آنسوى چنين دانسته بودند كه سپاه ما موصل را بگشاده ، و اين بود آماده مىشدند كه رده‌هاى ترك را بهم زده و بسوى موصل روانه گردند آنان كه دو هزار تن سپاهى ميبودند و ميبايست هشتاد هزار تن مردم ارومى و پيرامونهاى آن را نگه -\r\n\r\n","description":"","footnote":"","page_name":" 758 ","page_number":778},
  {"content":"\r\n\r\nدارند ، اگر بچنين كارى برخاستندى نتيجه آن بودى كه همگى مسيحيان كشته گردند و شهر نيز از دست رود .\r\nليوتنان پنينگتون ، بهنگامى كه نياز ميداشتند ، همه اين چيزها را به آنان باز نمود و از گزندهايى كه در ميان توانستى بود آگاهشان گردانيد .\r\nما براى ايشان افزار جنگى ميرسانيم ، و چنين نهاده‌ايم كه روز بيست و دوم جولاى در صاين قلعه بايشان برسيم ، به اين شرط كه ايشان ، رو بسوى ساوجبلاغ ، يك جاى ناتوانى از سپاه عثمانى پيدا كرده و آن را شكافته و خود را بما برسانند .\r\nنيروى عثمانى در آن پيرامونها اندك و ناتوان مىباشد . همه سپاه ايشان در جنوب درياچه ارومى رده بسته‌اند ولى نيروى بسيارى نيست و خود پراكنده ميباشند ، و از همينجا ما اميدمند بفيروزى آسوريان در آهنگى كه ميدارند توانيم بود .\r\nما اگر در اين كار پيشرفت كنيم در نتيجه سراسر خط همدان و ارومى را در دست خواهيم داشت و پيوستگى را با تبريز خواهيم بريد و آن هنگام است كه آنچه عثمانيان اندوخته‌اند بدست ما بيفتد » ، « 1 »\r\nپيداست كه ژنرال دنستروويل از سياهكاريهاى آسوريان و مسيحيان در ارومى آگاهى نميداشته و خود در پى چنين چيزهايى نمىبوده ، و اينست دلسوزى مينمايد كه آسوريان چهار ماه در تنگنا مانده و از هيچ‌جا آگاهى نميداشته‌اند .\r\nچنان كه از اين نوشته هم پيداست انگليسيان ميخواستند يك دسته از آسوريان سپاه عثمانى را بشكافند و خود را بصاين قلعه برسانند و از آنان افزار جنگى بگيرند و دوباره بازگردند و شهر را نگه دارند ، و دنستروويل به خود نويد ميدهد كه بدينسان خط همدان و ارومى در دست آنان بود و سپاه عثمانى كه در تبريز ميبودند پشت سرشان گرفته خواهد شد ، ولى خواهيم ديد كه چنين كارى را نتوانستند .\r\nپس از بازگشتن هواپيماى انگليسى آسوريان و مسيحيان همچنان در كار خود ميبودند و بمردم آنچه ميتوانستند دريغ نمىگفتند . اگرچه همان روز در آمدن آيروپلان پس از گفتگو با ليوتنان پنينگتون بيكبار رفتار خود را ديگر كردند و\r\n\r\n\r\n","description":"","footnote":"\r\n( 1 ) اين نوشته را از ترجمه فارسى آن كتاب آورديم ولى جمله‌ها را ديگر گردانيديم .\r\n","page_name":" 759 ","page_number":779},
  {"content":"\r\n\r\nكسانى بميان شهر فرستاده و از آدمكشان جلو گرفتند و آگهى دادند كه ديگر نبايد به كسى آزارى داده شود . و چنان كه گفته ميشد اين در نتيجه نكوهش هواپيماى انگليسى بوده كه گفته بوده اين رفتار بسيار بد است و بايد با مردم مهربانى نماييد ، ولى اين جلوگيرى و نيك‌رفتارى جز يكروز نبود و از فردا باز به حال پيشين بازگرديدند . از آنسوى چنان كه با انگليسيان نهاده بودند آقا پتروس با دسته‌هاى عثمانى كه در آن - سوى ميبودند بجنگ خونريزانه سختى برخاسته و چند روز زدوخورد خونين در ميانه ميرفت ، و در نتيجه مسيحيان چيرگى نموده و عثمانيان را بكنار راندند و آن راه را به روى خود باز كردند .\r\nولى در اين هنگام عثمانيان از سوى سلماس فشار مىآوردند و جنگ سختى مى - نمودند و آسوريان كه در برابر آنان ميبودند ايستادگى نتوانسته پس مينشستند .\r\nاز اين فشار مسيحيان از ماندن در شهر نوميد گرديده بانديشه كوچ افتادند . روز سه شنبه هفتم مرداد آگاهى دادند كه فردا همگى بيرون خواهند رفت ، و در اين ميان چنين پراكنده گرديد كه بهنگام رفتن دوباره مسلمانان را كشتار خواهند كرد . از اين گفتگو ترسى همهء مردم را فراگرفت شب چهارشنبه در ارومى كمتر كسى خوابيد .\r\nزيرا آنكه مسيحيان ميبودند آماده رفتن ميشدند و بسيج راه ميديدند . و بسيارى از جوانان و خونخواران ايشان نيز بخانه‌هاى مردم رفته براى آخرين بار گزند و آزار ميرساندند ، آنكه مسلمانان بودند چه از ترس كشتار و چه از انديشهء آن‌كه اگر كشته نشوند فردا آزاد خواهند گرديد خواب بچشمشان نميرفت .\r\nفردا بامدادان از يكسو كوچ آغاز گرديد و مسيحيان با زنان و فرزندان و كاچال و چهارپايان و ارابه‌هاى خود به راه افتادند و از يكسو باز خونخوارانى از آنان دست بكشتن گشاده در كوچه‌ها و خانه‌ها كسان بسيارى را ميكشتند . در همان هنگام عثمانيان نزديك ميشدند و اندكى نگذشت كه يكدسته سوار ايشان خود را به شهر رسانيدند و از آگاهى از رسيدن اينان بود كه آدم‌كشان مسيحى نيز شهر را رها كرده و از پى ديگران روانه گرديدند .\r\nبيچاره مردم پس از ششماه گرفتارى خود را آزاد ديدند . زنان و مردان بيرون\r\n\r\n","description":"","footnote":"","page_name":" 760 ","page_number":780},
  {"content":"\r\n\r\nريخته و از عثمانيان پيشواز كردند . بسيارى از ايشان نيمه‌جانى ميداشتند و خود نمى - دانستند گريه كنند و يا شادى نمايند . اين دسته از سواران عثمانى كه زودتر از ديگران رسيده بودند از كردان ميبودند و بشيوهء كردى خود از تاراج بازنمىايستادند ، و از آنسوى يكدسته از كردان اشنويه كه گفتيم روسيان كوچانيده و بارومى آورده بودند بهمدستى اوباش شهرى دسته‌بندى كرده براى تاراج بخانه‌هاى مسيحيان كه تهى گزارده و رفته بودند ريختند و در اينميان برخى خانه‌هاى ديگرى را هم تاراج كردند .\r\nمردم از دست آسوريان رها نگرديده دچار اينان گرديدند .\r\nاز آن سوى در اين هنگام در ميسيون فرانسه يكداستان بدى رخ داد و آن اينكه بسيارى از مسيحيان كه با ديگران همراهى نتوانسته و از بيدست و پايى در شهر مانده و براى نگهدارى خود بميسيون پناهيده بودند سواران عثمانى به آنجا تاخته و مردان را همگى كشتار كردند و كينه آدمكشان را از اينان جستند . از اين بدتر آنكه مسيو سونتاق نماينده پاپ كه سالها در ارومى زيسته و هميشه با مردم مهربانى كرده بود و پس از چيرگى آسوريان هم گروهى از خاندان‌ها را در ميسيون جا داد و همه را نگهداشت ، و از اين گذشته ، در شش ماه زمان چيرگى مسيحيان هميشه نكوهش از دژرفتارى و آدمكشى آنان مينمود و تا ميتوانست بكاستن از خونخوارى ميكوشيد ، و اين هنگام نيازى براى گريختن از شهر نديده و با ديگران همراهى ننموده بود ، او را هم با چند تنى از كشيشان دستگير كرده نگه داشتند . مردم از اين داستان بسيار دلتنگ شدند و بنزد عثمانيان رفته رهايى ايشان را خواستند ، ولى آنان پروا ننمودند و فردا او را با ديگران بجلو مسجد مناره آورده و تيرباران كردند . كشته شدن او به همه گران افتاد .\r\nكسانى از مسيحيان خود ارومى از شهر نرفته و در خانه‌هاى دوستان خودشان از مسلمانان نهان شده بودند ، و مسلمانان چون از برخى از ايشان نيكى ديده بودند بنگهدارى ميكوشيدند ، ولى عثمانيان جستجو كرده و بدست آورده و همه را ميكشتند .\r\nيكى از كسانى كه بدينسان بدست افتاد دكتر اسرائيل نامى بود كه از سران مسيحيان بوده و خود دشمنى بسيار با مسلمانان نشان داده و بخونريزى پافشارى مينموده ، و در\r\n\r\n","description":"","footnote":"","page_name":" 761 ","page_number":781},
  {"content":"\r\n\r\nانجمن شانزده‌تنى كه خود يكى از باشندگان ميبوده سرزنش و نكوهش بسيار به مسلمانان ميكرده ، و اين شگفت كه با همهء اين گناهان بجان خود نترسيده و در خانه يكى از مسلمانان پنهان شده بوده كه پيدايش كردند و در جامه زنان بيرون آوردند و پس از بازپرس و داورى در حياط توپخانه بدارش زدند . دكتر پاكارد امريكايى را با يكتن ديگرى كه آنان نيز نرفته و بازمانده بودند دستگير و بند كردند . چنان كه توفيق هم مينويسد اين مسيحيان همه بيكحال نمىبودند و بسيارى از مسيحيان خود ارومى به پيش‌آمد خرسندى نداده و دلتنگى مينموده‌اند و كسانى از آنان آشنايان و دوستان خود را از مسلمانان نگه ميداشته‌اند ، و توفيق از اين گونه مىشمارد . بارون مناسگان بازرگان تبريزى و دكتر شموئيل و به‌به عيوضوف را . از آنسو كسانى هم از شمار دكتر اسرائيل مىبوده‌اند كه در دشمنى و كينه‌جويى اندازه نگه نميداشته‌اند .\r\nبدينسان ارومى بدست عثمانيان افتاد و اينان آنجا را لشگرگاه گردانيدند .\r\nاما مسيحيان كه بيرون رفتند رو بسوى سلدوز روانه گرديدند . عثمانيان اندكى دنبالشان كرده و كسانى را از آنان كه در پشت سر مىبودند كشته و يكدسته از زنان و فرزندان را دستگير ساخته و بازگرديدند . در راه ديگر كسى بجلوگيرى نپرداخت ، ولى در ميان خودشان رشته از هم گسيخته و هر يكى جز در بند خود نمىبود ، ارمنيان قاچاق و جلوها كه در سلماس و ارومى آن بيدادها را با مسلمانان نموده بودند ، اين بار با همكيشان خود دژرفتارى دريغ نميداشتند . در نزديكى مياندوآب در جايى بنام « سولى تپه » مجد السلطنه با يكدسته سوار و با يكتوپ در كمين مينشست و همين كه اينان رسيدند بيكبار بشليك توپ و تفنگ پرداخت . مسيحيان بهم برآمده هركس برها گردانيدن جان خود كوشيده و بسيارى از ايشان زنان و فرزندان خود را گزارده بگريختند و بسيارى هم كشته گرديدند . پس از آن هم كردان از دنبالشان افتاده تا نزديكيهاى صاين‌قلعه بسيارى از ايشان كشتند و كالا و كاچال فراوانى كه همه از تاراج ارومى و سلماس مىبود بدست آوردند . بدين رنج خود را بصايين‌قلعه رسانيده و بانگليسيان كه در آنجا مىبودند پيوستند .\r\nاز آنجا لگامشان بدست انگليسيان مىبود و ديگر آدم‌كشى نمىتوانستند و\r\n\r\n","description":"","footnote":"","page_name":" 762 ","page_number":782},
  {"content":"\r\n\r\nآنان همگى را كه به نوشته ژنرال دنستروويل ، از زن و مرد و بزرگ و كوچك ، نزديك بپنجاه هزار تن مىبودند به بغداد فرستادند .\r\nدكتر شت كشيش آمريكايى در ميان راه در نزديكىهاى صايين‌قلعه مرده و او را در بيابان پهلوى يك تير تلگرافى به خاك سپرده و نشانى گزارده بوده‌اند كه پس از پايان جنگ در زمان آرامش آمريكاييان فرستادند و آن را به تبريز آوردند و در گورستان خودشان در ليلاوا ( در آنجا كه خوابگاه جوان پاك‌نهاد با سكرويل است ) به زير خاك كردند .\r\nبدينسان آشوب سلماس و ارومى فرونشست و نتيجه‌اى كه دكتر شت و همدستان او از افروختن اين آتش بردند آن بود كه صد و سى هزار بيشتر از مسلمانان ، و دسته انبوهى از مسيحيان كشته گرديدند و سراسر آن پيرامونها ويرانه شد و سرانجام همه مسيحيان دربدر گرديده از خانه‌هاى خود بدور افتادند . اينست نتيجه بودن دستهاى بيگانه در ميان يك توده .\r\nعثمانيان در ارومى و سلماس نيز مردم را به « اتحاد اسلام » ميخواندند ، و برخى ملايان و ديگران با ايشان همدستى مينمودند . چنان كه در تبريز كرده بودند در اينجا هم رشته كارها را خود در دست ميداشتند و « قلعه‌بگى » برپا كرده بودند و نيز دربارهء « قائمه » مردم را مىآزردند ليكن مردم بنام سپاسگزارى تاب آورده و آزردگى نمىنمودند .\r\nهنوز تيفوس و تيفوئيد دست برنداشته روزانه بسيارى را از ميان ميبرد . كسانى كه از كشتار جان بدر برده و با گرسنگى از ميان نرفته بودند ، كنون زبون ميكربهاى كشنده گرديده به زير خاك ميرفتند .\r\nدر شهر مردم بسيار كم شده و انبوهى از خانه‌ها تهى ميبود . بويژه در كويهاى مسيحىنشين كه مردمش گزارده و بيرون رفته بودند ، در بيرون بدتر از اين مىبود .\r\nديه‌هاى مسلمان‌نشين را مسيحيان تهى گردانيده و پس از كوچيدن ديه‌هاى خود آنان نيز بىكس ميماند .\r\nدر سلماس عثمانيان ناگزير گرديدند كسانى را بگيرند و با زور بديه‌ها فرستند\r\n\r\n","description":"","footnote":"","page_name":" 763 ","page_number":783},
  {"content":"\r\n\r\nكه بروند و كشتها را بدروند و بكوبند و گندم و جو به شهر آورند .\r\nسپس كه هنگام رسيدن ميوه‌ها آمد بسيارى از باغهاى انگور بيكس ماند و ميوه‌ها ناچيده به روى درختها و موها خشك گرديد .\r\nتا سالها بسيارى از ديه‌هاى سلماس و ارومى تهى مىبود و كسانى از تبريز و ديگر جاها ميرفتند و مىخريدند و بآبادى آنها ميكوشيدند و تا آسوريان از بغداد بازگردند بسيارى از آبادىها تهى ميماند .\r\nبدينسان داستان دلگداز سلماس و ارومى بپايان رسيد و ما كنون مىبايد بتهران بازگرديم و پيش‌آمدهاى آنجا را بنويسيم .\r\n74 - شادروان حاجى رحيم باكوچى ( گويا اين پيكره از روى نگاره ( تصوير قلمى ) برداشته شده )\r\n\r\n","description":"","footnote":"","page_name":" 764 ","page_number":784},
  {"content":"\r\n\r\n\r\nگفتار بيستم آشفتگى كارهاى تهران\r\nما پيش‌آمدهاى تهران را تا سروزيرى دوم مستوفى الممالك در مردادماه 1294 ، نوشته و پس از آن در گفتگو از داستان كوچ بازنموديم كه پس از شكست ساوه و رباط كريم كه كوچندگان را رو داد در ديماه آنسال كابينه مستوفى برافتاد و بجاى او فرمانفرما سروزير گرديده كابينه پديد آورد ، ولى زمان او دراز نبود و در نيمه‌هاى اسفند برافتاد و بجايش سپهسالار سروزير گرديد ، و در زمان اين بود كه عثمانيان سپاه باراتوف را شكسته و تا آوج پيش آمدند و قزوين و بلكه تهران به بيم افتاد . از آنسوى كوچندگان كه با عثمانيان بايران بازگشته بودند در كرمانشاهان بنياد دولت ديگرى بسروزيرى نظام السلطنه نهادند . در نتيجه اينها در تهران جنبشهايى برخاست و سپهسالار برافتاد و از تهران نيز بيرون رفت و از آنسوى تا ديرگاه كسى نتوانست كابينه پديد آورد و پس از چند هفته بود كه وثوق الدوله كابينه درست كرد و رشته كارها را بدست گرفت و در زمان او بود كه چون انگليسيان بغداد را بگشادند عثمانيان در ايران ماندن نتوانستند و يكايك شهرها را رها كرده و بازگرديدند و كوچندگان نيز برخى بايران و برخى به جاهاى ديگر پراكنده شدند و بدينسان كارها يكرويه گشت .\r\nولى ديرى نگذشت كه شورش روسستان رو داد و در همه‌جا ديگرگونيها پديد آورد . چنان كه گفتيم در سايه اين پيش‌آمد در تبريز و ديگر جا آزاديخواهان بتكان آمدند و بكارهايى از سودمند و بيسود برخاستند . ولى در تهران جز آشفتگى ديده نشد تا ساليان دراز اين آشفتگى در ميان بود .\r\n\r\n","description":"","footnote":"","page_name":" 765 ","page_number":785},
  {"content":"\r\n\r\nما در گفتگو از التماتوم روس و بسته شدن مجلس دوم گفتيم اين پيش‌آمد دوره نوينى در تاريخ آزادى ايران باز كرد . زيرا دسته‌هاى آزاديخواهانى كه در نتيجه شورشهاى چند ساله پيدا شده بودند از ميان رفتند و رشته بدست ناصر الملك و وزيران افتاد كه بدلخواه كشور را راه بردند . كنون مىبايد آنسخن را درباره شورش روسستان گوييم . اين پيش‌آمد نيز دوره نوينى در ايران بويژه در تهران باز كرد . چيزى كه هست اين‌بار دولت از نيرو افتاد و بجاى آن يك دسته‌اى كه سررشته را در دست دارند نيامد ، و رشته كار بدست گروهى سودجويان افتاد كه تا چند سال كشور را آشفته داشتند و رسوايىها پديد آوردند .\r\nدر تهران در آن ده‌واند سال كه از آغاز مشروطه ميگذشت كم‌كم كسانى پيدا شده بودند كه شيوهء سود جستن و پول اندوختن را از راه دسته‌بندى و روزنامه‌نويسى و هياهو و درآمدن به كارهاى كشورى و هوادارى از آن وزير و اين وزير و مانند اينها نيك مىدانستند . در آن چند سال اين گونه كسان از همه شهرها بتهران آمده و در اينجا مانده و كم‌كم گروه بزرگى شده بودند . بسيارى از نمايندگان پارلمان از شهر - ها آمده و پس از پايان نمايندگى دوباره بازنگشته و از اين راه به پول اندوختن و خوش زيستن پرداخته بودند . اين كسان را در آن زمان « هوچى » ناميدند و ما نيز به همان نام خواهيم خواند .\r\nآزاديخواهان دلسوز راستينى كه در آغاز جنبش پيدا شده و آن كارهاى تاريخى را انجام داده بودند روزبروز كمتر گرديده و اين زمان در تهران پيدا نميبودند .\r\nزيرا چون جنبش آزادى در سايه كارشكنيهاى همسايگان و كارندانىهاى پيشروان و ديگر انگيزه‌ها بجايى نرسيده و هر زمان با دشواريهاى ديگرى روبرو شده بود ، اين آزاديخواهان دلسور نوميد گرديده و بسيارى از آنان بكنار رفتند ، و بسيارى نيز از سست‌نهادى به همان سودجويان دغلكار پيوستند .\r\nآخرين دسته اينان در ميان كوچندگان بودند كه داستانشان را نوشتيم ، و چون اين كوشش نيز بىنتيجه گرديد و كوچندگان پراكنده شدند آنان بيكبار از ميان رفتند و رويهمرفته ميدان در تهران براى هوچيان باز گرديد .\r\n\r\n","description":"","footnote":"","page_name":" 766 ","page_number":786},
  {"content":"\r\n\r\nدر فروردين 1296 كه آگهى از شورش روسستان و برافتادن امپراتورى روس پياپى ميرسيد در تهران جنبشى پديد آمد و نمايندگان مجلس‌هاى سه‌گانه گذشته كه در تهران مىزيستند و چنان كه گفتيم پى كار نرفته و سياست‌بازى را پيشه خود مى - داشتند ، تنها بنام اينكه در مجلس گذشته نماينده بوده‌اند فراهم نشستند و گفتگو - هايى درباره باز شدن مجلس كردند و چنين مىخواستند كه قانون انتخابات را ديگر گردانند و با دولت بسخنانى برخاستند .\r\nدر اين ميان سردستگانى كه با كوچندگان رفته و پس از شكست عثمانيان و پس نشستن ايشان بازگشتن بايران نتوانسته و باستانبول يا باروپا رفته بودند با سر - هاى پر از هوس بازمىگرديدند . در تهران كسانى كه از چند ماه پيش بگوشه‌اى خزيده و خاموشى گزيده بودند يكايك بميدان مىآمدند و بخودنمايى ميپرداختند .\r\nدولت ناگزير شد مجلس چهارم را باز كند و در ارديبهشت ماه شاه فرمان آن را بيرون داد ، و اين انگيزه شد كه دسته‌بنديهاى كهنه از دموكرات و مانند آن دوباره به كار افتند و در اينجا و آنجا نشستها برپا كنند . نيز برخى دسته‌بنديهاى تازه‌اى پديدار گرديد .\r\nآرزومندان نمايندگى در پارلمان هر يكى از راه ديگرى ميكوشيدند و هركدام خود را بدسته ديگرى مىبستند و با وزير ديگرى سازش ميكردند .\r\nروزنامه عصر جديد كه تا اين زمان برپا ميبود در يك شماره خود گفتارى بعنوان « تجهيزات براى انتخابات » مىنويسد كه مىبايد برخى تكه‌هاى آن را در اينجا بياوريم .\r\nمينويسد « دوباره مىبينيم در محيط سياست طهران جنب‌وجوشهايى توليد و هر كسى و هر دسته درصدد تأمين آتيه است . احزاب سابق تشكيلات منحل شده خود را تأسيس و قواء خود را تجهيز مىنمايند ، احزاب تازه در شرف تشكيل ، حكاكان مشغول كندن امهار ، مطبعه‌ها مشغول طبع اعلانها و پرگرام‌ها و مرامنامه‌ها مى - باشند . . . از قراريكه مىشنويم يكفرقه بنام سوسيال دموكرات و يك فرقه بنام حاميان برزگران و يكفرقه بنام وداديون و يا اتحاد ملى تشكيل شده است . . . فرقه طرفداران\r\n\r\n","description":"","footnote":"","page_name":" 767 ","page_number":787},
  {"content":"\r\n\r\nبرزگر بطوريكه مىشنويم از سه چهار نفر تجاوز نمىكنند . حزبى كه مى - گويند فعلا داراى چهل و پنجاه نفر جمعيت شده است فرقه وداديون و يا اتحاد ملى مىباشد . . . »\r\nيك راه كوششى كه كسانى براى رسيدن بنمايندگى برگزيده بودند اينكه حكمرانهاى شهرها را از بستگان و زيردستان خود گردانند و براى اين كار فشارها به دولت مىآوردند و خواهشهاى پياپى ميكردند و اين يك گرفتارى براى دولت گرديد ، و در نتيجه اين گرفتارى و برخى انگيزه‌هاى ديگرى كه بيرون نيامد ، نزديك به آخر - هاى ارديبهشت بود كه وثوق الدوله كناره‌جويى خواست و چند روزى كابينه به كار نمى - پرداخت تا دوباره به خواهش شاه و ديگران به كار بازگشتند .\r\nدر اين زمان يك پيش‌آمد بدى در تهران آدمكشىها بود . كسان تند انديشه بيباكى از آشفتگى كارها و از ناتوانى دولت فرصت جسته و بىآنكه يك خواست ارجمندى در انديشه دارند و گناهكار از بيگناه جدا گردانند بآدمكشى پرداختند .\r\nنخستين داستان از اين گونه كشتن ميرزا اسماعيل خان رئيس انبار دولتى بود كه روز شنبه بيست و هشتم بهمن رخ داد . نزديك بغروب هنگاميكه او از اداره گندم بازمىگشته در نزديكى گارماشين دو تن بجلو آمده و بدستاويز آنكه سخنى ميداريم نگه داشتن درشگه را خواستار مىشوند و همين كه درشگه مىايستد با تپانچه به شليك مىپردازند و در زمان گريخته ناپديد ميشوند . درشگه‌چى او را باداره شهربانى ميآورد و در ميان راه بدرود زندگى ميگويد . با همه كوششهاى شهربانى كشندگان بدست نيامدند .\r\nدومين داستان كشتن كريم دواتگر بود كه شب آدينه دوازدهم ارديبهشت رخ داد . در يكى از كوچه‌ها مردم يكى را ديدند ميگريزد و ديگرى او را دنبال مىكند و چون بنزديك رسيد از پشت سر با تپانچه شليك كرد و چون او افتاد خود بگريخت و بيرون رفت . پاسبانان زخمى را كه كريم بوده ، برداشتند و بشهربانى آوردند و تا چند ساعتى كه جان داشت پرسشهايى از او كردند و در اين ميان چگونگى كشته شدن ميرزا اسماعيل خان هم دانسته گرديد .\r\n\r\n","description":"","footnote":"","page_name":" 768 ","page_number":788},
  {"content":"\r\n\r\nچند تنى يكى شده و بهوس آدمكشى افتاده‌اند و نخست با دست اين كريم - ميرزا اسماعيل خان را كشته‌اند و سپس چون از كريم ترسيده‌اند كه رازشان را بى پرده گرداند با دست رشيد السلطان نامى او را از ميان برداشته‌اند . اين كريم همانست كه در زمان خرده خودكامگى بحاجى شيخ فضل اللّه تير انداخت و او را زخمى گردانيد ، در آنزمان گرفته و بزندانش انداخته بودند ، سپس آزاد گرديده و در سايه آن كار شناخته ميبوده و در ردهء آزاديخواهان شمرده ميشده .\r\nپس از چندى متين السلطنه مدير عصر جديد را كشتند . نزديك بفرورفتن آفتاب بهنگاميكه او در خانه خود در پشت ميز نوشتن نشسته بود مردى بنام دادن نامه بدرون درآمد و با تپانچه او را كشت و خود بيرون رفت و دستگير نگرديد .\r\nمتين السلطنه در مجلس دوم از نمايندگان بود و سپس در آغاز جنگ جهانگير روزنامه عصر جديد را بنياد نهاد كه يكى از روزنامه‌هاى آبرومند ايران بود . چنان كه ما از نوشته‌هايش ميفهميم خود مرد چيزفهم و خونسردى ميبوده و در آنزمان در ميان روزنامه‌نويسان كسى بآگاهى و فهم او نميبوده ، در نگارشهايش نيز همه ايرانخواهى نشان ميدهد ، چيزى كه هست در آنهنگام شور و خروش ايران كه دودستگى بميان افتاده و دسته انبوهى از آزاديخواهان و ديگران خواهان پيوستن بآلمان و عثمانى و جنگ با روس بودند و يكدسته همدستى با روس و انگليس را بهتر دانستند ، اين از دسته دوم بوده است و در روزنامه خود هوادارى از اين انديشه نشان داده ، از اينجا مردم او را بهواخواهى روس و انگليس بدنام گردانيدند و بدگويى بسيار ازو ميكردند و بيگمان انگيزه بسيارى از اين بدگوييها رشگى بوده كه كسانى بفهم و دانش او مىبرده‌اند .\r\nاندازه آشفتگى كارها و ناتوانى دولت از اينجا پيداست كه بدينسان آشكاره آدم ميكشته‌اند و كشندگان دستگير نميشده‌اند .\r\nدر اينميان دموكراتها بنام « تشكيلى » و « ضد تشكيلى » دو دسته گرديده و در ميان ايشان كشاكش آغاز شده بود و در روزنامه‌ها ببدگويى از يكديگر مىپرداختند ، چه دموكرات و چه ديگرى هر كسى بسود خود ميكوشيد و يكى از افزارهاى كارشان\r\n\r\n","description":"","footnote":"","page_name":" 769 ","page_number":789},
  {"content":"\r\n\r\nدشنام نوشتن و دروغ بستن شده بود . آنان كه دستشان بروزنامه نميرسيد شبنامه مينوشتند .\r\nيك دوره بسيار پستى براى روزنامه‌نويسى و دسته‌بندى آغاز گرديد و خواهيم ديد كه تا چند سال اين دوره پيش رفت .\r\nدر مردادماه كابينه وثوق الدوله برافتاد و اين‌بار علاء السلطنه به روى كار آمد .\r\nانگيزه كناره‌جويى وثوق الدوله بيش از همه داستان آدمكشىها بود . اين داستان بمردم بسيار گران ميافتاد و كسى را ايمنى بجان نميبود . پس از كشته شدن متين السلطنه وثوق الدوله بسيار كوشيد كشندگانرا پيدا كند نتوانست و ناگزير كناره جويى نمود . چيزى كه هست دنباله آدمكشى بريده نشد و چند روز پس از پايدارى كابينه نوين بود كه آقا ميرزا محسن را كشتند .\r\nروز پنجشنبه هفدهم خرداد دو ساعت پيش از نيمروز هنگامى كه سوار استر ، از سوى عودلاجان ببازار بين الحرمين درميآمد و يكتن نوكر در جلو استرش راه ميرفت ناگهان كسى بجلو آمد و سلام داد و در زمان با هفت‌تير شليكهاى پياپى كرد . همدستان او نيز از پشت سر شليكها كردند . بآقا ميرزا محسن دو گلوله يكى از سينه و ديگرى از پهلو خورد و او را درغلطانيد . نوكر و استر او نيز زخمى شدند . كشندگان كار خود را كرده و بيرون رفتند و شناخته نشدند .\r\nآقا ميرزا محسن با برادرش صدر العلماء از پيشگامان آزادىخواهى ميبودند .\r\nدر سال 1284 كه آقاى بهبهانى بهمدستى طباطبايى در تهران بكوششهايى برخاستند و در سايهء يكسال و نيم رنج و تلاش جنبش مشروطه‌خواهى را پيش آوردند صدر العلماء داماد بهبهانى و يكى از همدستان او ميبود و چه خود او و چه برادرش آقا ميرزا محسن جانفشانيهاى بسيار در راه مشروطه ميكردند .\r\nدر مجلس نخست آقا ميرزا محسن يكى از نمايندگان بود و سپس كه آنزمانها گذشت و آندسته نخستين مشروطه‌خواهان از ميان رفتند اين دو برادر در تهران از شمار علماى اعيان ميبودند كه با دولتيان پيوستگى ميداشتند و به كار مردم ميكوشيدند .\r\nآقا ميرزا محسن ميان مردم ارجمند ميبود و از همه‌جا درخواستها به او ميرسيد . در سال 129 چون داستان التماتوم روس پيش آمد و مجلس بسته گرديد و از آنسوى\r\n\r\n","description":"","footnote":"","page_name":" 770 ","page_number":790},
  {"content":"\r\n\r\nعلماى نجف و كربلا در كاظمين گرد آمدند و آهنگ در آمدن بايران ميداشتند و دولت و يا بهتر گويم كابينه صمصام السلطنه ميخواست آنانرا بفريبد و در آنجا نگهدارد آقا ميرزا محسن ميانجى ميانهء آنان با دولت شد كه بيشتر تلگراف‌ها با دست او فرستاده مىشد .\r\nرويهمرفته اينمرد افزار دست وثوق الدوله گرديده و در آنميان كارگشاييها از مردم نيز ميكرد . از چندى پيش آدمكشان پيامها به او مىفرستاده‌اند و بيمش ميداده‌اند تا امروز بدينسان از پايش انداختند .\r\nاين داستان بيم مردم را فزونتر گردانيد و اداره شهربانى كه وستاهل سويدى رئيس آن ميبود در روزنامه‌ها آگهى پراكنده گردانيد كه هركسيكه آگاهى درباره اين داستانها دارد و باداره شهربانى بازنمايد يكصد و پنجاه تومان پاداش به او داده خواهد شد .\r\nبا اين كوشش و سخت‌گيرى بيست روز نگذشت كه داستان ديگرى رخ داد و آن اينكه منتخب الدوله داماد وثوق الدوله را كشتند .\r\nاين جوانى بىآزار و در وزارت ماليه « خزانه‌دار » ميبود . روز شنبه نهم تيرماه بهنگاميكه در درشكه نشسته براى ديدن وزير دارايى ميرفت در خيابان دو تن كه جلو دهان خود را گرفته بودند از جلو درآمدند و با تپانچه شليكها كردند كه دو تير به او خورد و او را در غلطانيد . باز كشندگان گريخته و بيرون رفتند .\r\nاداره شهربانى بكوششهاى سختى برخاست و براى كسانى كه در آن‌باره آگاهى دهند دويست تومان پاداش نويد داد و بكسانيكه بدگمانى ميرفت دستگير كرده و ببازپرس پرداخت .\r\nدر اينميان از يكسو روسيان در قزوين و همدان و كرمانشاهان و قم و ديگر جاها كه ميبودند بمردم هرگونه آزار ميرسانيدند . روزنامه‌ها پر ميگرديد از تلگرافهاى شكايت‌آميز كه از شهرها ميرسيد .\r\nاز يكسو خشكسالى رو نموده و چنان كه درباره آذربايجان بگشادى نوشتيم در تهران نيز كمى نان و ديگر خوردنيها و گرانى آنها آغاز ميگرديد .\r\n\r\n","description":"","footnote":"","page_name":" 771 ","page_number":791},
  {"content":"\r\n\r\nكابينهء علاء السلطنه چون تازه بود روزنامه‌ها ستايش از آن مىنوشتند و اميدمنديها مىنمودند گاهى آن را « كابينه اميد » مىناميدند و گاهى « كابينه ملى » مىخواندند .\r\nچون وثوق الدوله پاره « امتيازها » به بستگان روس داده بود آن را عنوان بدگوييها گرفته در برخى روزنامه‌ها گفتارهاى پياپى مىنوشتند ، انتخابات تهران پيش ميرفت و كشاكش بر سر آن همچنان برپا مىبود . گذشته از آنچه گفتيم دو دسته نوين ديگرى بنام‌هاى « اتفاق و ترقى » و « اجتماعيون و اعتداليون » پديد آمده ، و ايندسته‌هاى گوناگون هر يكى كانديدهاى خود را براى نمايندگى پارلمان در روزنامه‌ها مى - شناسانيدند . ديموكراتها كه دو تيره گرديده بودند هر تيره‌اى كانديدهاى ديگرى مىشناسانيدند .\r\nچون گرانى و كميابى خواروبار روز بروز سخت‌تر ميگرديد دولت كمسيونى برپا گردانيد براى آنكه گندم از هركجا كه تواند بدست آورد و بهر بهايى كه باشد بخرد و با بهاى ارزان بنانوايىها دهد . نيز اندازهء بسيارى برنج از مازندران خريدارى كردند .\r\nبا همه اميدى كه به اين كابينه بسته مىشد كارى از پيش نميرفت و در آبانماه دو تن از وزيران كناره جستند و دو تن ديگرى بجاى آنان آمدند و برخى از آنها نيز كارهاشان ديگر شد . روزنامه‌ها اين را « ترميم » ناميدند و تا چند روزى سخنها از آن راندند ، با اين « ترميم » باز كارى پيش نرفت و يك ماه نگذشت كه كابينه برافتاد .\r\nاين‌بار عين الدوله بميان آمد و شاه او را بسروزيرى برگزيد و او پس از چندى كابينه‌اى پديد آورده بهمه‌جا آگاهى داد . در اين كابينه سه تن از آنان كه سروزيرى ديده بودند ( مشير الدوله و مستوفى الممالك و وثوق الدوله ) وزيرى پذيرفتند وثوق الدوله وزير علوم و برادرش قوام السلطنه وزير داخله و امين الملك وزير پست بودند . اين همان كابينه است كه گفتيم دموكراتهاى تبريز بعنوان بودن اين سه تن آزردگى از آن نمودند و آن را برانداختند .\r\nوثوق الدوله بدنام شده بود و چنان كه گفتيم در كابينه علاء السلطنه برخى روزنامه\r\n\r\n","description":"","footnote":"","page_name":" 772 ","page_number":792},
  {"content":"\r\n\r\nهاى تهران بدگويى بسيار ازو مىكردند . از اين گذشته جمله‌اى ازو دربارهء آذربايجان بزبانها افتاده بود كه مايه خشم آذربايجانيان ميشد . چنين مىگفتند به هنگاميكه روسيان در آذربايجان مىبودند و ببردن آنجا مىكوشيدند وثوق الدوله ( گويا در نشست وزيران ) چنين گفته : « شقاقلوس است بايد بريد » خود او چنين سخنى را به گردن نمىگرفت ولى مردم باور كرده بودند .\r\nاز آنسوى چنان كه گفتيم اين زمان خيابانى و نوبرى و همدستان ايشان در آذربايجان نيرومند گرديده و رشته كارها را در دست ميداشتند و چنين ميخواستند بدانسان كه در آغاز جنبش آزاديخواهى آذربايجان كانون جنبش بود و انجمن تبريز ديده‌بانى به كارهاى تهران مىنمود اينان نيز نمايند و اين پيش‌آمدها را دستاويز گرفته ميخواستند هستى خود را بتهران آگاهى دهند . اين بود روز سه‌شنبه سيزدهم آذرماه ( 18 صفر ) مردم را بحياط بزرگ تجدد خواندند و در آنجا سخنرانى كردند ( بگفته خودشان ميتينغ دادند ) ، و بدگويى بسيار از وثوق الدوله و قوام السلطنه و امين - الملك كردند و آنانرا بدخواه كشور و همدست بيگانه خواندند ، و چنين گفتند كه تا اين سه تن بكنار نروند ما ايستادگى خواهيم نمود . سپس كسانى را از سران دموكرات بنام « هيئت مديره ميتينغ » برگزيدند كه بتلگرافخانه رفته با تهران گفتگو كنند ، و اينان به عين الدوله و مخبر السلطنه و كسان ديگرى تلگراف فرستاده آنان را بتلگرافخانه خواستند . تا چند روز ميانه آنان و تهران تلگرافها آمدوشد مىنمود . از اينسوى گذشته از مخبر السلطنه و خود عين الدوله مستوفى الممالك و مشير الدوله و مؤتمن الملك و ديگر نمايندگان نوبرگزيده تهران و همچنين برخى سران دموكرات و صمصام السلطنه بتلگرافخانه ميآمدند و بگفتگو ميپرداختند .\r\nداستان بزرگ گرديد و همه روزنامه‌هاى تهران بآواز درآمدند . اين به بسيارى از ايشان برميخورد كه آذربايجان به كار تهران پردازد . اينان تهران را ميدانى براى جنب‌وجوش خود مىپنداشتند . وثوق الدوله و آن دو تن خود كناره جستند . ولى عين الدوله ايستادگى نشان ميداد و ميانجيان ميخواستند كه آذربايجانيان را خاموش گردانند و با ماندن آنان در كابينه خرسند سازند . دو هفته اين گفتگو مىرفت و\r\n\r\n","description":"","footnote":"","page_name":" 773 ","page_number":793},
  {"content":"\r\n\r\nآذربايجان ايستادگى نشان ميداد و سرانجام عين الدوله ناچار شد كه كناره‌جويى آن سه تن را بپذيرد . ولى ميخواست خود نيز كناره جويد و شاه خرسندى نميداد ، دو هفته بيشتر نيز با اينحال گذشت و در روزنامه‌ها سخن‌ها از « ترميم كابينه » راندند و سرانجام بجايى نرسيد و كابينه از ميان رفت .\r\nاين يك فيروزى براى دموكراتها شمرده ميشد و چيرگى آنانرا ميرسانيد .\r\nاين بود شاه ناگزير شد مستوفى الممالك را كه دموكرات‌ها آن را از خودشان مى - شمردند بسروزيرى برگزيند ، و او پذيرفت و بپديد آوردن كابينه پرداخت ، دموكراتها خشنودى نمودند و روزنامه تجدد تبريز چيزها نوشت .\r\nيكى از شگفتىهاى آنزمان بود كه بدخواهى بكشور تنها آن را مىدانستند كه يك وزيرى بدرخواست يكى از همسايگان گردن گزارد و كارى براى آنان انجام دهد ، و اين را كه كسى بوزيرى بيايد و به هيچ كارى برنخيزد و كشور را در ميان آشوب نگه دارد و با اين رفتار بيگانگان را از خود خشنود گرداند ، بدخواهى نمىشماردند و زيان اين را نميدانستند .\r\nچنان كه گفتيم در اين هنگام چند گرفتارى در ميان مىبود . روسيان كه از آغاز پيش‌آمد شورش روسستان خود را آزاد يافته در همه‌جا دست بآزار مردم مى - گشادند ، اين زمان چون روسستان از جنگ كناره جسته و سپاههاى ايشان از همه ميدانها بازمىگشتند و از ايران نيز مىبايست بازگردند بيكبار رشته سامان آنان گسيخته شده و آزاديشان بىاندازه گرديده بود . چنان كه درباره آذربايجان آورديم اين زمان آشكاره شهرها را تاراج ميكردند و ببازارها آتش مىزدند . يكى از شهر - هايى كه آسيب سختى ديد همدان بود كه سالدات و قزاق سه روز در آنجا بتاراج پرداختند و به بخشى از بازار نفت و بنزين ريخته آتش زدند . چون كسانى انديشه جنگ و ايستادگى ميداشتند بشليك پرداخته چندتنى را كشتند . قزوين را هم تاراج كردند . در زنجان نيز دستبردى نمودند . در گروس ديه‌ها را تاراج كرده كسان بسيارى را كشتند .\r\nاز سراسر كشور ايمنى برخاسته در هركجا تاراجگران سربرآورده بودند . در\r\n\r\n","description":"","footnote":"","page_name":" 774 ","page_number":794},
  {"content":"\r\n\r\nكردستان ايلهاى گلباغى و مندمى هر زمان رو بسوى ديگرى آورده تاراج و كشتار مى - كردند . نايب حسين كاشانى و پسرش ماشاء اللّه خان كه پس از بازگشت از كوچ 75 - وثوق الدوله بدولت فروتنى نموده و نگه‌دارى راههاى آن پيرامون را به گردن گرفته و سالانه پول گزافى ميگرفتند از يغماگرى نيز بازنمىايستادند و در همين روزها باردستان تاخته بنام كينه ديرين با چراغ‌على خان بختيارى آنجا را تاراج كردند .\r\nداستان جنگل اين زمان بزرگ گرديده در گيلان نيز آنان جداسرانه مى -\r\n\r\n","description":"","footnote":"","page_name":" 775 ","page_number":795},
  {"content":"\r\n\r\nزيستند و همچون آذربايجان خود را ديده‌بان تهران و كارهاى دولت ميشمردند . اين زمان روزنامه‌اى نيز بنام « جنگل » مىنوشتند .\r\nاز آنسوى گرسنگى در همه‌جا روزافزون مىبود . در تهران اين زمان به بينوايان نان دادن نتوانسته « دمپخت » ميفروختند . در شش جا دكان باز كرده روزانه سى خروار برنج و بيست و پنج من گوشت و بيست و پنج من باقلا پخته و بمردم مى - فروختند . آدمكشيها كه چند ماه پيش رخ داد كشندگان آنها را بدست آورده و بند كرده و ببازپرس پرداخته بودند . ليكن در اين ميان باز كشتار ديگرى رخ داد ، بدينسان كه شب يكشنبه بيست و پنجم آذرماه ميرزا احمد خان صفا را كه يكى از كاركنان اداره شهربانى ميبود و بازپرسى از آدمكشيها را او مىكرد كشتند و كشنده شناخته نگرديد .\r\nاينهاست نمونه آشفتگيهاى تهران روزنامه‌هاى پايتخت كه اين زمان نزديك بده ميبودند هرروز يكسو با اين آگاهيهاى شرم‌آور ستونهاى خود را پر ميكردند و يكسو بگفتارهاى بالابلندى كه نمونه سودجويى و پست‌انديشى و خودخواهى نويسندگان ميبود مىپرداختند ، و در اين ميان چند تنى باهم دشمنيها مينمودند كه روى كاغذ را با سخنان زشت خود سياه ميگردانيدند .\r\n\r\n","description":"","footnote":"","page_name":" 776 ","page_number":796},
  {"content":"\r\n\r\n\r\nگفتار بيست و يكم درآمدن انگليسيان بايران\r\nچنان كه گفته‌ايم در اين زمستان يك ديگرگونى بزرگى در كار جنگ جهانگير رو داد ، و آن اينكه دولت روس پا از ميان جنگ كشيد ، دولت نوين با آلمان و عثمانى بگفتگوى آشتى پرداخت و خود را بكنار كشيد . اين كار نتيجه‌هاى بسيارى را در پى ميداشت و يكى از نتيجه‌هايش تهى شدن ايران از سپاهيان روس مىبود . در گفتگو اين را نيز شرط كردند و سفير ايران از برلن با تلگراف آگاهى داد و روزنامه‌ها آن را نوشتند و شادمانى نمودند .\r\nسپاه روس پس از ده سال درنگ در ايران و رسانيدن آن آسيبها و گزندها كنون از اين سرزمين خواستندى رفت و بدينسان يكسوى پيمان 1907 روس و انگليس از ميان برمىخاست .\r\nچيزى كه هست جنگ جهانگير بپايان نرسيده و پس از كناره‌گيرى روس باز با سختى دنبال ميشد . اين بود انگليسيان خود را ناچار ديدند كه شكافى را كه بانگيزه رفتن روسيان در اين بخش ميدان جنگ باز ميشد پر كنند ، و چون خود سپاهى براى اين كار نميداشتند چنين نهادند كه كمسيونى از سركردگان و كارشناسان جنگى بفرستند و اينان در ايران از سپاهيان روس كه بيكار ميگرديدند با پول سپاه گيرند و از آنسوى در قفقاز گرجيان و ارمنيان را برانگيزند و با دادن پول و سركرده و افزار جنگ در برابر عثمانيان بايستادگى وادارند .\r\nبراى اين كار ژنرال دنسترويل را كه يكى از سركردگان انگليسى مىبود بر - گزيدند و او خود كتابى نوشته كه در دسترس ماست و در ديباچه آن چنين ميگويد :\r\n\r\n","description":"","footnote":"","page_name":" 777 ","page_number":797},
  {"content":"\r\n\r\n« يكى از آرزوهاى آلمان از پيش از زمان جنگ اين بود كه آسياى كوچك را بگيرد و با كشيدن راه‌آهن برلن و بغداد بدرون آسيا راه يابد . چون در ماه مارس 1917 شهر بغداد بدست انگليسيان افتاده و اميد بازگردانيدن آن نماند آلمانيان ناچار شدند براى پيشرفت خود در آسيا اندكى بالاتر را گيرند و اين‌باره راه برلن و باكو و بخارا را بديده گرفتند . پيداست كه خواست آنها بيش از همه دست يافتن بشهرهاى قفقاز و به باكو و درياى خزر مىبود . از اينرو كار من اين بايستى بود كه پيش از آنكه آلمانيان و تركان برسند اين جاها را در زير نگهبانى دارم . شگفت بود كه هنگاميكه سپاه انگليس بغداد را گرفت و راه نخستين كه آلمانيان بسوى آسيا برگزيده بودند به روى آنان بسته شد در همان هنگام پيش‌آمد شورش روسستان راه دومين را به روى آنان باز كرد . تا تابستان 1917 سپاهيان روس در ميدانها مىايستادند ، ولى پيدا بود كه اين ايستادگى ديرى نخواهد پاييد . خط جنگى روس از جنوب روسستان آغازيده و از سراسر قفقاز و درياى خزر گذشته و از شمال ايران پيش رفته و دست چپ آن با خط جنگى انگليس در بين النهرين بهم مىپيوست . در پاييز 1917 اين خط جنگ بهم خوردن آغازيد .\r\nاز اينرو نيروهاى ترك در ارضروم كه بجاى پيشرو سپاه آلمان مىبودند براى پيشرفت بسوى شهرهاى قفقاز كه يگانه آرزوى آنان مىبود جلوگيرى جز از دسته - هايى از ارمنيان نميداشتند و آنان چون پيش رفتندى شهر تفليس بيگمان بدستشان افتادى و داشتن اين شهر آلمان و ترك را بسراسر قفقاز چيره گردانيدى و گذشته از راه آهن ميانه درياى سياه و درياى خزر كانهاى نفت باكو و ديگر داراكهاى كوهستان قفقاز و همه غله و پنبه آن پيرامونها بدست آنان افتادى .\r\nاز اين سو دورى راه كه از بغداد تا باكو هشتصد ميل دور است ، جلوگيرى از فرستادن سپاه ميكرد . تنها راه آسان آن بود كه ميسيونى از انگليسيان فرستاده شود كه همين كه به تفليس رسيدند از روسيان و گرجيان و ارمنيان آنجا كه در سپاه روس بوده بودند نيرويى پديد آورد و از پيشرفت تركان جلو گيرد » .\r\nاينست گفته‌هاى ژنرال دنستروويل . اين انديشه نخستين انگليسيان مىبود .\r\n\r\n","description":"","footnote":"","page_name":" 778 ","page_number":798},
  {"content":"\r\n\r\nولى چنان كه آن ژنرال نيز مىگويد اين انديشه را به كار نتوانستند بست و بقفقاز نتوانستند رسيد . ولى در ايران نشيمن گزيدند و بكارهايى پرداختند كه مىبايد آنها را بكوتاهى در اينجا بياوريم :\r\nژنرال دنستروويل روز هفتم بهمن ( 27 ژانويه 1917 ) همراه دوازده تن سركرده و دو تن نويسنده لشگرى ، با چهل و يك اتومبيل سوارى و يك اتومبيل زره‌پوش جنگى از بغداد بآهنگ ايران بيرون آمدند ، و چون هنگام سخت زمستان و راهها پر از برف مىبود پس از بيست روز بقزوين رسيدند . اين هنگام بود كه سالدات و قزاق روس گروه‌گروه مىكوچيدند و راهها پر از دسته‌هاى آنان مىبود ، ولى ژنرال باراتف خود نرفته و در همدان نشيمن ميداشت .\r\nاين انديشه كه انگليسيان بايران بيايند و در اينجا از روسيان كه پراكنده ميشدند سپاهى پديد آورند با آگاهى باراتف و باهم سكالى او پيش آمده بود و او با اين انديشه همداستانى مينمود ، و اين بود خود نرفته ميماند . انگليسيان به او ماهانه مىپرداختند . همچنين ژنرال پيچراخوف كه سركرده يكدسته قزاق سوار مىبود خودش و سوارانش با انگليسيان همراهى مينمودند و از آنان ماهانه ميگرفتند .\r\nژنرال دنسترويل شتاب داشت كه خود را بقفقاز برساند . در قزوين دانست كه سنگهايى بر سر راه مىباشد زيرا از يكسو جنگليان كه اين زمان يكدسته نيرومندى شده و يك سركرده آلمانى نيز ميان خود ميداشتند با آمدن انگليسيان بايران دشمنى مينمودند و يكى از آرزوهاى آنان ميبود كه ايران را از سپاه بيگانه بپيرايند .\r\nانگليسيان مىبايست از ميان خاك اينان گذرند تا بقفقاز برسند . از يكسو هم گروهى از روسيان در انزلى دست بهم داده و كميته‌اى برپا كرده و رشته كارهاى شهر و بندر را در چنگ ميداشتند و ناگزير مىبودند كه آنان هم ناخرسندى نمايند .\r\nبا اينهمه دنسترويل نايستاد و با همراهان خود آهنگ انزلى كرد . در ميان راه چيزى پيش نيامد و جنگليان بجلوگيرى برنخاستند . ولى در انزلى كميته بعنوان آنكه روسستان با آلمان آشتى كرده و ديگر جنگ نميكند و ديگر انگليسيان همدست آنان نيستند از پيشرفت آنان جلو گرفت . انگليسيان ناگزير بازگرديدند ، و چنان كه\r\n\r\n","description":"","footnote":"","page_name":" 779 ","page_number":799},
  {"content":"\r\n\r\nبا شتاب رفته بودند با شتاب بازگشتند و در قزوين هم نمانده آهنگ همدان كردند كه آنجا را نشيمنگاه خود گردانند .\r\nانديشه اينكه از سپاه روس با پول لشگرى پديد آورند درست درنمىآمد .\r\nشورش روسستان در همه‌جا سالدات و قزاق را شورانيده و لگام گسيخته گردانيده بود .\r\nو از آنسوى چون چند سال در ميدان‌هاى جنگ بسر برده بودند كنون با شتاب به خانه - هاى خود بازگشته و از جنگ و از انگليس بيزارى مىنمودند و ژنرال باراتف را كه با انگليسيان همراهى مينمود دشمن جنبش توده روسى مىشماردند . اين بود از آن انديشه چشم پوشيدند ، ولى چنين نهادند كه روسيان بيكبار نروند و بانگليسيان فرصت دهند كه انديشه ديگر كنند و قزاقهاى ژنرال پيچراخوف آخرين دسته‌اى باشد كه از ايران برود .\r\nبدينسان انگليسيان در ايران جاى روسيان را گرفتند ، و چون كم‌كم به نيرو مىافزودند كه از يكسو سپاهى و سركرده از عراق و هندوستان فرستاده ميشدند و از يكسو از روسيان و ديگران به آنان مىپيوستند گذشته از همدان و قزوين بزنجان و بيجار و صاين‌قلعه و ديگر جاها نيز سپاه فرستادند . داستان فرستادن هواپيما بارومى و بيرون آوردن آسوريانرا از آنجا نوشتيم .\r\nدر اين هنگام گذشته از عثمانيان جنگليان براى انگليسيان بيمى ميبودند ، زيرا چنان كه گفتيم خود دسته نيرومندى شده بودند و از اينسوى در قزوين و همدان و تهران و ديگر جاها هواداران و همدستان بسيارى ميداشتند كه اگر آهنگ اينسو كردندى دسته‌هاى انبوهى به آنان پيوستندى . خود ژنرال دنسترويل اين را نيك مى - نويسد . ميگويد : پس‌نشينى ما پروبال بآرزوهاى ميرزا كوچك خان داد و بآوازه و جايگاه او در ميان مردم افزود . كاركنان او در قزوين و همدان و ديگر شهرها به سختى مىكوشيدند . مردم او را رهاننده ايران شمرده اميد مىبستند كه بيگانگان را همه از ايران بيرون خواهد كرد . ميرزا كوچك خان اگر در همان هنگام به كار برميخاستى فيروزى يافتى و خود هنگام كار نيز رسيده بود ، ولى آنزمان هوا سازگار نمىبود و هنگاميكه هوا سازگار گرديد ما چندان نيرو اندوخته بوديم كه او را از انديشه كار باز\r\n\r\n","description":"","footnote":"","page_name":" 780 ","page_number":800},
  {"content":"\r\n\r\nداريم . او فرصت را از دست داد .\r\nدر اين ميان در تهران يكرشته گفتگوهاى ارجدارى ميانه دولت با انگليسيان مىرفت . انگليسيان چون در فارس دسته‌هاى سپاهى بنام « پوليس جنوب » پديد آورده بودند ، اين زمان پيشنهاد ميكردند كه در همه‌جاى ايران سپاهيان يكسان پديد آورند و آنها را بياموزند و چون جنگ جهانگير بپايان رسيد همگى را به خود ايران بسپارند با اين شرط كه سركردگانى از اروپا براى راهبردن آنها « با همداستانى دولت انگليس » آورده شود . دولت كه اين زمان سررشته‌دارش مستوفى الممالك و پشتيبانش دسته دموكرات مىبود پاسخ بجايى داد . بدينسان كه با پديد آورده شدن سپاه يكسان همداستانى نمود ، ولى پيشنهاد كرد كه انگليسيان به تهى گردانيدن ايران از بيگانگان ياورى و همراهى نمايند ، پيمان‌نامه 1907 را از ميان رفته شناسند ، پوليس جنوب را بدولت ايران واگزارند ، با همبازى ايران در « كنفرانس صلح » همداستان باشند ، تعرفه گمركى را ديگر كنند .\r\nاين گفتگو بسيار نيك بود ، و اين ايستادگى دولت در برابر يكى از همسايگان و بدرخواست و پيشنهاد پرداختنش خود ارج ميداشت . اين نتيجه اندك پشتيبانى مى - بود كه يكدسته از دولت مىنمودند . چنان كه گفتيم اين زمان دموكراتها دسته بزرگى مىبودند و در همه شهرهاى ايران گروهى با اين نام خوانده مىشدند ، و آن كار آخرى تبريز و برافتادن كابينه عين الدوله بدليرى آنان افزوده بود . اگر پيشروان پاكدرون و كاردان بودندى و همگى باهم با دولت همراهى و پشتيبانى نمودندى ، در اين هنگام كه دولت روس از ميان رفته و دولت انگليس نياز بسيار بخشنود گردانيدن ايرانيان ميداشت بگفتگو دنباله داده و نتيجه بسيار نيكى بدست آوردندى . افسوس كه چنين نبودندى و بسيارى از پيشروان آنان ، بويژه در تهران ، مردان سودجو و كوتاه‌انديشى مىبودند و باهم دل يكى نميداشتند . از آنسوى نيكانشان هم مردان خامى مىبودند و در برابر همسايگان به آن نيرومندى تنها بسخن و هياهو بس كرده اين نمىانديشيدند كه مىبايد گامهايى در راه بسامان گردانيدن كشور برداشت تا زبان ديگرانرا بست از آنسوى وزيرانى كه اينان نيك دانسته از خود شمرده و بسر كار مىآوردند همانانى\r\n\r\n","description":"","footnote":"","page_name":" 781 ","page_number":801},
  {"content":"\r\n\r\nمىبودند كه گفتيم نيكيشان بيكارگيشان مىبود .\r\nمىبايست وزير مختار پيشنهادها را بلندن فرستد و از آنجا پاسخ گيرد . پس از دو يا سه هفته پاسخ رسيد بدينسان : دولت انگليس از ايران مىخواست كه پوليس جنوب را تا پايان جنگ جهانگير بپذيرد و آزردگى ننمايد ، و پس از پايان جنگ در همه‌جاى ايران سپاهيان يكسان با دست سركردگان اروپايى پديد آورده شود و اين نيز به آن پيوسته گردد . درباره پيمان 1907 خرسندى مىنمود كه بكنار گزارده شود . ولى بهم زدن آن را بهنگامى انداخت كه در روسستان دولت بسامانى پديد آيد و با آن در اين‌باره گفتگو كرده شود . درباره تهى گردانيدن ايران از بيگانگان ناتوانى دولت و آشوب كشور را يادآورى كرده و سرانجام نويد مىداد كه پس از پايان جنگ سپاه خود را از ايران بازگرداند .\r\nاين پاسخها همه بدلخواه ايرانيان نبود و نبايستى بود . در چنان هنگام آشفتگى جهان از هيچ توده‌اى ، جز با پابندى به پيشرفت كار خودشان چشم نبايستى داشت .\r\nولى اگر ايرانيان از راهش درآمدندى و اين زمان كه يك دسته بزرگى در سراسر كشور پديد آمده بود دلسوزانه بسامان كشور كوشيدندى و دولت بارى يك نيرويى براى ايمنى و سامان درون كشور پديد آوردى ، و از آنسوى رشته گفتگو را با انگليسيان نگسيختى به نتيجه بهترى رسيدى . ولى نه دموكراتها و نه دولت اين شايندگى را از خود نشان ندادند . اگر روزنامه‌هاى آن روز را بخوانيم خواهيم ديد ، در برابر اين پاسخ دولت انگليس بجاى هر كارى بريشخند و نكوهش پرداخته‌اند و برخى پرده‌درى هم نموده‌اند . و كار بجايى رسيده كه دولت ، همان دولت دموكراتها ، از روزنامه‌هايى جلوگيرى كرده است .\r\nبدينسان روزها مىگذرد . كابينه مستوفى بىآنكه كارى انجام دهد زمان خود را بسر مىبرد . دموكراتها دلشاد مىبودند از اينكه كابينه از سوى ايشانست و پياپى در تجدد و ديگر روزنامه‌ها به خود مىباليدند و پياپى ياد « فعاليت دموكراتها » را مىكردند و يك بار كه گفتگوى كناره‌گيرى آن مىرفت از تبريز كميته ايالتى به پشتيبانى بر خاست و تلگرافى در اين زمينه به خود مستوفى فرستاد . ليكن با اينحال كابينه نماند\r\n\r\n","description":"","footnote":"","page_name":" 782 ","page_number":802},
  {"content":"\r\n\r\nو برافتاد ، و اين‌بار صمصام السلطنه سروزير گرديده كابينه پديد آورد . دموكراتها اينرا دشمنى با خودشان شمردند و در تبريز روزنامه تجدد گفتارى بنام آزردگى نوشت و گمان مىرفت كه باز جنبشى نمايند و با كابينه نوين دشمنى نشان دهند . چيزى كه بود در اين هنگام عثمانيان به تبريز نزديك مىشدند و اين جلو آن انديشه را گرفت .\r\nكابينه صمصام السلطنه هم بيش از چند ماه نايستاد ، و با يكرشته پيش‌آمدهاى ناستوده‌اى در تهران برافتاد . ولى ما داستان برافتادن آن و پيدايش كابينهء بازپسين وثوق الدوله را ببخش چهارم اين تاريخ نگه مىداريم ، و در اينجا در پايان بخش آخرين پيش‌آمدهاى جنگ جهانگير را ياد مىكنيم .\r\n\r\n","description":"","footnote":"","page_name":" 783 ","page_number":803},
  {"content":"\r\n\r\n\r\nگفتار بيست و دوم آخرين پيش‌آمدهاى جنگ جهانگير در ايران\r\nسه ماه بيشتر ژنرال دنستروويل و همراهان او در همدان مىنشستند ، كه در اين ميان از يكسو اينان بنيرو مىافزودند ، و نيز از همدان و قزوين بزنجان و بيجار و ميانه و صاين‌قلعه سپاه مىفرستادند ، و از يكسو چنان كه گفتيم عثمانيان از مرز ايران گذشته در آذربايجان و كردستان پيش مىآمدند ، و همچنين در قفقاز بشهرهاى آنجا دست مىيافتند . دنسترويل داستان اين سه ماه درنگ خود را در همدان نوشته و جاى افسوس است كه برخى سرگذشتهاى بىجايى را نيز بخامه آورده .\r\nچنان كه گفتيم اينان نيز چشم بقفقاز مىداشتند و در همين هنگام ، از راه سياست كوششهايى در آنجا براى جلوگيرى از تركان به كار مىبردند . در خردادماه دنستروويل نشيمنگاه خود را بقزوين آورد ، و اين براى نزديكى با گيلان و جنگليان مىبود .\r\nجنگليان اين زمان از يكسو به « اتحاد اسلام » گراييده و با عثمانيان بهم بستگى ميداشتند و يكتن سركرده بزرگ اتريشى بنام فن‌پاخن با سربازان و سركردگانى از اتريشيان در ميان ايشان مىزيستند ، و از يكسو با شورشيان روسى در انزلى و قفقاز همدستى و همداستانى مىنمودند . همچون انبوهى از ايرانيان بىآنكه راه روشنى پيش گيرند بكوششهايى مىپرداختند .\r\nدر همان نزديكيها برشت دست يافته و كونسول انگليس و رئيس بانك انگليس را با يكتن از آنان دستگير كرده و بجنگل برده بودند .\r\nدنسترويل مىخواست با آنان جنگ نكند و بآرامش و خوشى راه گيلان را\r\n\r\n","description":"","footnote":"","page_name":" 784 ","page_number":804},
  {"content":"\r\n\r\nبه روى خود و سپاه خود بازگرداند ، و براى اين كار هميشه خوش‌گوييها از ميرزا كوچك خان مىنمود و بدلجويى ازو مىكوشيد و اين زمان يكتن انگليسى را بنام فرستاده بجنگل بنزد او فرستاد كه گفتگو نمايد ، ولى از همه اينها نتيجه‌اى بدست نيامد و ميرزا كوچك خان در دشمنى با انگليسيان پافشارى نشان داد ، و دنسترويل را چاره جز جنگ نمىبود .\r\nتا اين هنگام دسته‌هاى روس همگى رفته و تنها دسته قزاقان ژنرال بيچراخوف با انگليسيان ميماند ، و اينان نيز براى رفتن شتاب مىنمودند . ژنرال دنسترويل او را با دسته قزاقانش بجلو انداخت و سپاهى نيز از انگليسيان با توپخانه و دو اتومبيل زره‌پوش همراه گردانيد . نيز دوآيروپلان براى ياورى به آنان برگمارد . رويهم رفته چند هزار سپاه آزموده با افزارهاى كارى و فرماندهان كاردان ميبودند .\r\nجنگليان در پيرامون منجيل سنگرها بسته و راه را گرفته و متراليوزها را گزارده بودند ، و خود جايگاه استوارى ميداشتند ، ولى سپاهشان در شماره كمتر ، و در آزمودگى جنگى بسيار پايين‌تر مىبودند ، و توپخانه و آيروپلان نيز نميداشتند ، و خود سنگربندى درستى نكرده بودند ، فن‌پاخن و ديگر اتريشيان هوش و آزمودگى نيكى از خود نشان نميدادند .\r\nاز اينرو چون جنگ درگرفت جنگليان ايستادگى بسيارى نتوانستند و زود شكست خوردند ، و دسته‌هاى روس و انگليس راه را باز كرده بسوى رشت پيش رفتند و به آن شهر دست يافتند . اين جنگ در روز بيستم خردادماه بود .\r\nبيچراخوف بايستى بقفقاز رود ، انگليسيان او را براى پيشرفت كار خود به آنجا مىفرستادند ، اين بود پس از چند روزى روانه گرديد ، انگليسيان شهر را بدست گرفته و در راهها نيز دسته‌هاى پاسبانى پديد آوردند . كونسولخانهء انگليس را كه جنگليان بهم زده بودند دوباره بگشادند . جنگليان همچنان دشمنى مىنمودند و هر كجا از انگليسيان مىيافتند زينهار نميدادند ، ولى شورشيان روس در انزلى كه چند ماه پيش جلوگيرى از پيشرفت دنسترويل كرده بودند اين زمان نرمى نشان ميدادند و در آشكار رفتار دوستانه مىنمودند .\r\n\r\n","description":"","footnote":"","page_name":" 785 ","page_number":805},
  {"content":"\r\n\r\nبدينسان انگليسيان تا لب درياى خزر پيش رفتند . در باكو شورشيان فرمان مىراندند و آنان با خواست انگليسيان همراهى نميداشتند و دشمنى نشان ميدادند ، ولى يكدسته با آنان همداستان نمىبودند و انگليسيان به اين دسته پشتيبانى مىنمودند و دل به آنان ميدادند .\r\nاين فيروزى انگليسيان و شكست جنگليان در شهرهاى ايران از آوازهء اينان كاست ، و اين زمان مردم هوادارى كمتر مىنمودند و بكارشكنى از انگليسيان كمتر ميكوشيدند ، بويژه كه در تهران و تبريز از چيرگى دموكراتها بسيار كاسته بود ، زيرا در تبريز عثمانيان آمده و چنان كه گفتيم دستگاه دموكراتها را بهم زده بودند . در تهران نيز برافتادن كابينه مستوفى زبان آنانرا كوتاه گردانيده بود . اينها زمينه ميداد كه انگليسيان سختگيرى بيشتر گردانند و از كارهاييكه آنزمان رخداد يكى اين بود كه در همدان فريد الدوله پيشواى دموكرات‌هاى آنجا را گرفته بهندوستان فرستادند .\r\nاين مرد از پيشروان آزاديخواهى ايران و در جنگهايى كه در سال 1289 در مازندران با دسته‌هاى محمد على ميرزا رفت پا در ميان داشته بود . ژنرال دنسترويل خود از درستكارى و ايراندوستى او ستايش نوشته و چنين مىنمايد كه دستگير كردن و از ايران بيرون راندن او يك كار ناگزيرى بوده و او از درون خرسندى نداشته است .\r\nانگليسيان با اين پيشرفت‌هاى خود كه از يكسو تا انزلى جلو رفته و از يكسو زنجان و ميانه را در دست ميداشتند ميانه عثمانيان را با جنگليان مىبريدند . جنگليان بدينسان در كنار مىافتادند . با اينهمه ميرزا كوچكخان از دشمنى بازنمىايستاد و روز بيست و هشتم تيرماه فن‌پاخن با يكدسته از جنگليان كه شماره آنان را دو هزار ميگفتند به شهر رشت و همچنين بلشگرگاه انگليسيان در بيرون شهر تاختن آوردند و يك جنگ سختى رو داد كه در نتيجه آن يك صد تن از جنگليان كشته شده و پنجاه تن كه برخى سربازان اتريشى نيز در ميان ايشان مىبودند دستگير افتادند .\r\nاز انگليسيان پنجاه تن كشته شدند . با همه كوششهاى سخت جنگليان كارى نتوانسته و دوباره پس نشستند .\r\n\r\n","description":"","footnote":"","page_name":" 786 ","page_number":806},
  {"content":"\r\n\r\nپس از اين جنگ انگليسيان شهر را بيكبار در دست گرفته و حكمرانى از خودشان برگماردند و جايگاه خود را هرچه استوار گردانيدند ، و چون در همان زمانها در باكو شورش برخاسته و دسته هواداران انگليس رشته شهر را بدست خود گرفتند و از انگليسيان ياورى خواستند ، بدينسان راه انگليسيان بقفقاز بازگرديد . بويژه پس از آنكه كميته شورشيان را در انزلى بهم زده و سه تن باشندگان كميته را دستگير كردند و كارهاى آن شهر و بندر را از هرباره بدست خود گرفتند .\r\nدر اين هنگام عثمانيان در قفقاز تا نزديكى باكو فرارسيده بودند و با ارمنيان و ديگران جنگ مىرفت . در مرداد ژنرال دنسترويل با دسته‌اى از سپاه انگليس از درياى خزر گذشته بباكو شتافت و پس از رفتن او سررشته‌دارى دسته‌اى انگليس در ايران به ژنرال شامپين واگزار شد . دنسترويل در باكو فيروزى نيافت و چنان كه خود او بگشادى نوشته با همه كوششهايى كه به كار رفت و تا ديرزمان جنگ برپا مىبود جلوگيرى از عثمانيان نشد و آنان به شهر درآمدند و انگليسيان بكشتى نشسته بازگشتند .\r\nدر اين ميان در آذربايجان نيز زدوخورد ميانه انگليسيان با عثمانيان آغاز گرديد .\r\nانگليسيان كه ميانه را در دست ميداشتند از آنجا نيز گذشته و تا گردنه شبلى كه چند فرسخى تبريز است پيش آمده بودند و در اينجا هم دسته پاسبان ميداشتند . عثمانيان يكدسته‌شان در تبريز مىنشستند و چنان كه گفتيم بكارهايى در آن شهر ، از گماردن والى از سوى خودشان و از پديد آوردن دسته « اتحاد اسلام » مىپرداختند و يكدسته ديگرشان در ارومى و آن پيرامونها مىبودند ، ولى چون كار ارومى بپايان رسيد و در اينميان خليل - پاشا هم سفرى بآذربايجان كرد و از هرباره زمينه آماده شد با انگليسيان آهنگ جنگ كردند . انگليسيان از شبلى پس كشيدند و در نزديكى ميانج ، در جايى بنام تكمه‌داش دو سپاه بهم رسيده بجنگ پرداختند . در اينجا هم عثمانيان چيره درآمدند و انگليسيان را پس نشانده و بسوى پيش رفتند .\r\nليكن در اين هنگام جنگ جهانگير در ميدان بزرگ و نخستين خود كه خاك فرانسه باشد بيكبار حال خود را ديگر كرده بود و آلمانيان شكست‌هاى سخت پياپى\r\n\r\n","description":"","footnote":"","page_name":" 787 ","page_number":807},
  {"content":"\r\n\r\nمىخوردند و اين بود از نيمه‌هاى مهرماه گفتگوى دست كشيدن از جنگ آغاز گرديد و پس از داستانهايى كه بيرون از زمينه تاريخ ماست در ميانه پيمان‌نامه آرامش و آشتى نوشته شد و جنگ جهانگير پس از آنكه چهار سال جهان را بتكان آورده و مايه آنهمه خونريزيها و ويرانيها شده بود بپايان رسيد .\r\nدر نتيجه اينها عثمانيان نيز از پيشرفت بازايستادند و دسته‌هاى آنان به تبريز بازگشتند كه بكشور خود بروند . پس از چهار سال رنج و كوشش اكنون همه اميد - هاشان از ميان رفته و با يك شرمسارى و خوارى رو به كشور خود مىآوردند . اين بود بسيارى از آنان نرفتند و در آذربايجان ماندند كه در داستانهاى آينده ايشانرا خواهيم ديد . دسته « اتحاد اسلام » كه پديده آمده بود و پياپى « بياننامه » ها بيرون ميداد با رفتن عثمانيان آن نيز از ميان رفت .\r\nپس از رفتن اينان يكدسته از سپاه هندى انگليس به تبريز آمدند . خيابانى و نوبرى و بادامچى كه داستان گرفتاريشان را نوشتيم عثمانيان آنانرا تا قارص برده بودند و اين هنگام رهاشان گردانيدند كه به تبريز بازگرديدند .\r\n\r\n","description":"","footnote":"","page_name":" 788 ","page_number":808},
  {"content":"\r\n\r\n\r\nبخش چهارم\r\n\r\n","description":"","footnote":"","page_name":" 789 ","page_number":809},
  {"content":"\r\n\r\n76 - شادروان خيابانى ( با شادروانان گنجه‌اى و بادامچى )\r\n\r\n","description":"","footnote":"","page_name":" 790 ","page_number":810},
  {"content":"\r\n\r\nبه يارى خدا به نوشتن بخش ششم « تاريخ هيجده ساله آذربايجان » كه خود داستان مشروطه است ، آغاز ميكنيم . اين بخش بازپسين آن تاريخ خواهد بود و تاريخ هجده ساله در اين بخش بپايان خواهد رسيد .\r\nاينكه در اين تاريخ تنها به پيش‌آمدهاى هيجده ساله پرداختيم دو انگيزه داشت :\r\n1 - هنگاميكه من بيادداشتهايى در اين زمينه پرداختم در سال 1302 بود كه از آغاز جنبش مشروطه هيجده سال ميگذشت ، و پيداست كه جز به پيش آمدهاى آن هيجده سال نتوانستمى پرداخت . همان يادداشت‌هاست كه يك بار به عربى زير عنوان « آذربايجان فى ثمانية عشر عاما » در مهنامه « العرفان » سوريا چاپ يافته و يك بار هم فارسى آن بدينسان در شش بخش ، همراه پيمان پراكنده گرديد .\r\n2 - از همانسال 1302 ، تاريخ ايران بيك دوره ديگرى درميآيد و شورش آزاديخواهى كه در ايران برخاسته و سپس خود آشوب و نابسامانى گرديده بود پايان يافته ، و اين‌بار يكدولت نيرومندى پديد آمده و يكدست توانايى همه آن آشوب‌ها را از ميان برده سامان و ايمنى را در كشور برپا ميگرداند . پيداست كه تاريخ اين دوره جز از تاريخ آن دوره بايد بود ، و براى نوشتن اين جستجوهاى ديگر ميبايد كرد .\r\nاينست ما تاريخ هيجده ساله را در اين بخش بپايان خواهيم رسانيد و اميدمنديم كه يكى از ياوران پيمان چنان كه نويد داده بتاريخ اين دوره آغاز كند ، و ما چنان كه پيش‌آمدهاى زمان‌هاى شورش را بآگاهى خوانندگان پيمان رسانيديم پيش‌آمدهاى زمان آسايش و ايمنى را نيز بآگاهى آنان برسانيم .\r\nكسروى\r\n\r\n","description":"","footnote":"","page_name":" 791 ","page_number":811},
  {"content":"\r\n\r\n\r\nگفتار يكم كابينه صمصام السلطنه\r\nدر بخش پنجم تاريخ بسرگذشت ايران و گرفتاريهاى آن در زمان جنگ جهانگير اروپا پرداخته ، و آمدن و رفتن كابينه‌ها را ياد كرده و گفتيم پس از كناره‌جويى مستوفى - الممالك و گذشتن زمانى در ميانه ، در آغاز سال 1297 صمصام السلطنه ( نجفقليخان بختيارى ) براى بار دوم ، سررشته‌دار كارهاى كشور گرديده و كابينه وزيران پديد آورد .\r\nدر اين هنگام ايران يكى از آشفته‌ترين دوره‌هاى خود را بسر ميبرد . پيش‌آمدهاى چهار ساله زمان جنك و آمدن و رفتن سپاهيان بيگانه و نافيروزمندى كوچندگان و ديگر انگيزه‌ها دست بهم داده ، و كشور ناتوان ايرانرا هرچه ناتوانتر گردانيده بود .\r\nدر همين هنگام بخشى از كشور در دست بيگانگان و خود يكى از ميدانهاى جنك بشمار ميرفت . پس از رفتن روسيان انگليسيان براى پر كردن جاى ايشان از عراق سپاه و افزار آورده و همه شهرهاى كرمانشاهان و همدان و قزوين و رشت را بدست گرفته بودند از آن سوى عثمانيان براى جنك با اينان از مرز ايران گذشته و اين زمان همه آذربايجان و كردستان را در چنك ميداشتند . با همه بىيكسويى ايران ، بدينسان كشور گرفتار جنك شده ، و پيداست كه هر دسته‌اى تنها پيشرفت كار و فيروزمندى خود را ميخواستند ، و در اين راه پرواى كشور و دولت ايران نمىنمودند .\r\nدر آذربايجان ، عثمانيان مجد السلطنه را از سوى خود بوالىگرى برگماردند ، و او روزنامه‌اى بتركى ، بنام « آذرآبادگان » بنياد نهاد . همچنين در تبريز و ارومى و ديگر شهرها دسته اتحاد اسلام پديد آوردند و بنام آن بياننامه‌ها بيرون ميدادند .\r\n\r\n","description":"","footnote":"","page_name":" 792 ","page_number":812},
  {"content":"\r\n\r\nنيز چنان كه گفتيم خيابانى و نوبرى و بادامچى را كه از سران دموكرات ميبودند ( در مردادماه ) گرفته و از تبريز به ارومى ( رضاييه ) و از آنجا بفارس بردند .\r\nدر فارس دسته‌هاى پوليس جنوب كه انگليسيان برپا كرده بودند همچنان مىايستادند و آنهمه درخواستهايى كه دولت دربارهء بهم زدن آنها كرده بود سودى نمىبخشيد .\r\nدر جنگلهاى گيلان ميرزا كوچكخان و دسته او همچنان مىايستادند . اينان ، با انگليسيان جنگ و دشمنى مينمودند و بدولت نيز بىپروايى نشان ميدادند . اين زمان روزنامه‌اى هم بنام « جنگل » مينوشتند . دسته‌اى از روسيان همچنان انزلى را در دست مىداشتند .\r\nبشهرها و استانها ، دولت جز نام فرمانروايى را نمىداشت . در بسيارى از آنها در بيرون دزدان و راهزنان راه‌ها را زده و آباديها را تاراج ميكردند ، و در درون دسته - بنديهاى دموكرات و كارگر و مانند اينها رشته آسودگى را بهم ميزد . دسته‌هاى راهزنى نايب حسين كاشانى و پسران او و جعفر قلى و ديگران همچنان در كار مىبودند .\r\nاز اينسوى در خود تهران يك گرفتارى بزرگى پيش آمده بود . زيرا چنان كه گفته‌ايم در آن دواند سال كه از آغاز مشروطه تا اين زمان گذشته بود كم‌كم كسانى پيدا شده بودند كه شيوهء سود جستن و پول اندوختن را ، از راه دسته‌بندى و روزنامه - نويسى و هياهو و در آمدن به كارهاى كشورى و مانند اينها ، نيك ياد گرفته بودند . در آن چند سال اين گونه كسان از شهرها بتهران آمده و در اينجا دسته‌اى گرديده بودند .\r\nبسيارى از نمايندگان دار الشورى از استانها آمده و پس از پايان يافتن زمان نمايندگى دوباره بازنگشته و پى كارى نرفته و به ديگران پيوسته و از اين راه به پول اندوختن و خوش زيستن پرداخته بودند ، اين كسان كه در آنزمان بنام ( هوچى ) شناخته شده‌اند يك جلوگير بزرگى در راه پيشرفت كارها ميبودند .\r\nاينان در ميان خودشان سامانى ، و يا با يكديگر پيمانى نميداشتند و همگى يك راه نمىپيمودند و بلكه هيچ راهى نميداشتند و تنها پول و يا كار ( يك كار دولتى )\r\n\r\n","description":"","footnote":"","page_name":" 793 ","page_number":813},
  {"content":"\r\n\r\nميخواستند ، و اين بود هرزمان برنگ ديگرى درمىآمدند و هر هنگام افزار دست ديگرى ميشدند . گاهى همگى بهم پيوسته و گاهى دو دسته و سه دسته ميگرديدند كسانى كه آن روزها را نديده‌اند تنها با شنيدن و خواندن ، حال آنانرا نخواهند دريافت .\r\nيك كابينه كه به كار آمدى اينان ازو سودها چشم داشتندى ، و چون نيافتندى ، و يا يافتندى و زمانى در ميانه گذشتى ، بآرزوى برانداختن آن افتاده و در اينجا و آنجا گله و ناخشنودى نمودندى ، و كم‌كم دسته بسته و زورمند گرديده ، و چنان كه ميخواستند كابينه را از ميان بردندى . گاهى نيز كسانى كه آرزوى وزيرى ميداشتند اينانرا افزار ساخته ببرانداختن كابينه كوشيدندى .\r\nجنبش مشروطه كه توده را بتكان آورد و از ميان ايشان مردان جانفشان و غيرتمندى با دلهاى پر از سهش و اميد برخيزانيد ، كنون پس از سيزده سال بجاى آنان اين سودجويان مىنشستند . ميتوان گفت پيش‌آمد كوچ از تهران و آن كوششها كه در برابر دو همسايه كرده شد آخرين جوش و جنبش آزاديخواهان مىبود ، و چون آن نيز بىهيچ فيروزى بپايان رسيد آزاديخواهان بيكبار نوميد شدند و نيكانشان بيكبار رها كرده بكنار رفتند و ديگران بدانسان راه سودجويى و هوچيگرى را پيش گرفتند .\r\nاز اين هنگام بود كه جمله شوم « ما نمىشويم » بزبانها افتاد .\r\nاز آنسوى ملايان كه در آغاز مشروطه نخست پيشگام شده و سپس بدشمنى بر - خاسته بودند كنون دسته انبوهى از آنان ميانه دشمنى و هوادارى جايگاهى گرفته بودند . بدينسان كه با مشروطه ديگر دشمنى نمىنمودند و برانداختن آن را نميخواستند ، ليكن براى آنكه بيكبار نامهاشان از ميان نرود و اجاقهاشان خاموش نگردد هرچند - گاه يك بار بهانه‌اى جسته ، يك ماده‌اى را از قانون يا پيش‌آمدى را عنوان گرفته هايهوى برمىانگيختند اينان نيز يكدسته ديگرى از سودجويان و هميشه آماده مىبودند كه اگر كسى وادارشان كرد و يا خودشان عنوانى پيدا كردند بجنبش آيند و چند روزى خود را بنمايند .\r\nچنان كه گفته‌ايم اين زمان ايران در سايه ناتوانى بىاندازهء دولت و در نتيجه آنكه كشور از سالها ميدان جنگ و كشاكش بيگانگان گرديده و از هر باره رشته از دست\r\n\r\n","description":"","footnote":"","page_name":" 794 ","page_number":814},
  {"content":"\r\n\r\nرفته بود ، خود با دشواريهايى دچار مىبود . كابينه‌ها كه به روى كار مىآمدند ناگزير خود را در برابر حال دشوارى ديده و درميماندند و جز رويه‌كارى و روزگزارى چاره‌اى نميديدند . از آنسوى اين را هم گفته‌ايم كه بسيارى از وزيران مردان جانفشان و فداكارى نميبودند و تنها بآمدن و چند ماهى وزير بودن و رفتن بس ميكردند . ميخواهم بگويم كه بخودىخود زمينه نافيروزى فراهم مىبود ، ليكن اينان ، ايندسته سود جويان ، نيز بدى خود را نموده و به سختى كارها بسيار مىافزودند ، و هر كابينه‌اى كه مىآمد ، اگر در برابر دشواريهاى ديگرى ايستادگى نشانداده و پايدارى ميخواست ، اينان خرسندى نداده و ببرانداختن آن ميكوشيدند .\r\nكابينه صمصام السلطنه نيز با اين سختى و دشواريها دچار ميبود ، و از اينرو ناگزير شد در خردادماه كه يك ماه كمابيش از آغاز كابينه مىگذشت كناره‌جويى خواهد و روزنامه‌ها آن را آگاهى دادند ، ولى چون كسى نخواست بجاى او بيايد يك هفته بيشتر همچنان گذشت ، و با دستور شاه جلسه‌اى در دربار از وزيران پيش و پيشتر برپا گرديد كه دربارهء پيش‌آمد و اينكه دوباره چه كسى كابينه پديد آورد گفتگو بميان آمد ، ولى نتيجه‌اى نشد و شاه دوباره صمصام السلطنه را بپذيرفتن نخست‌وزيرى واداشت و دوباره كابينه بختيارى برپا گرديد .\r\nليكن در اين ميان دسته‌هايى در نهان ببرانداختن كابينه مىكوشيدند و دستهايى در پس پرده آنان را به كار مىگماشت ، و در نتيجه آن در تهران ، يك شورش ننگينى پديد آمد .\r\nچگونگى آنكه در تهران در اين روزها نان كمياب مىبود ، نايابى و خشكى سال گذشته دنباله‌اش تاكنون كشيده و غله كم بدست مىآمد و نان گرانتر فروخته ميشد يكدسته از ملايان و بازاريان و ديگران همانرا عنوان ساخته در مسجد شاه گرد آمدند ، ولى از همانروز نخست خواست درونى خود را پوشيدن نتوانسته و ببدگويى از دولت و كارهاى آن برخاستند . كم‌كم دسته‌هاى ديگرى به آنان پيوستند . دولت « حكومت نظامى » آگاهى داد و بسختگيرى پرداخت ولى آشوبيان همچنان ايستادگى مينمودند و نتيجه آن شد كه ژاندارم بر سر ايشان فرستاده شد و چون مير هاشم نام پهلوان و كسان\r\n\r\n","description":"","footnote":"","page_name":" 795 ","page_number":815},
  {"content":"\r\n\r\nديگرى از سوى شورشيان افزار جنگ ميداشتند و بر سر مناره مسجد امامزاده سيد ولى جا گرفته بودند در ميانه زدوخوردى رفت .\r\nولى جز يك نمايش سرسرى نبود و بىآنكه كسى كشته شود آشوبيان خود را سپردند . مير هاشم و همدستان او را گرفته بزندان فرستادند و پس از چند روزى همه را بدادگاه كشيده و بهركدام كيفرى نهادند . ديگران پراكنده شدند و آشوب از شهر فرونشست ، ولى در اين زمان آقا سيد حسن مدرس كه از كوچ بازگشته بود با گروهى در بارگاه عبد العظيم بستى مىنشستند و آنان نيز با دولت بدخواهى نموده افتادن آن را مىخواستند . از اينرو يكدسته از شهريان نيز ، از ملايان و ديگران بايشان پيوستند .\r\nدر هنگاميكه يك بخش بزرگى از كشور در زير پاى سپاه بيگانه لگدمال مى - شد ، و از بيشتر شهرهاى ايران ، از ناايمنى ناله‌ها و فريادهاى پياپى ميرسيد . اينان در پايتخت بهوس و نادانى و يا بانگيزش ديگران به اين كارها برميخاستند .\r\nدر گرماگرم اين گرفتاريها كابينه صمصام السلطنه به كارهاى ارجدارى ميپرداخت ، بدينسان كه چون دولت روس ديگر شده و اين دولت نو همه پيمانهاى بسته و امتيازهاى گرفته دولت كهن را برانداخته ، و اين كار خود را بدولت ايران و ديگر دولتها آگهى داده بود دولت ايران خشنودى و خرسندى خود را از اين پيش‌آمد و پيشنهاد آشكار ، و اين نيز بنوبت خود بگسيختن پيمان كهن تركمانچايى و ديگر پيمانهايى كه با دولت امپراتورى روس بسته و امتيازهايى كه بآندولت و يا بيكى از بستگان او داده بود بر - خاست و اين كار خود را با پراكندن يك « تصويب‌نامه » به آگاهى همه رسانيد ما آن « تصويب » نامه را در اينجا ميآوريم :\r\n« نظر بر اينكه معاهدات و مقاولات و امتيازاتى كه از يكصد سال به اين طرف دولت استبدادى روس و اتباع آن از ايران گرفته‌اند يا در تحت فشار و جبر و زور و يا بوسيله عوامل غيرمشروعه از قبيل تهديد و تطميع بر خلاف صرفه و صلاح مملكت و ملت ايران اخذ شده است .\r\nنظر بر اينكه دول معظمه دنيا از ابتداى جنگ حفظ و رعايت مختاريت و استقلال اقتصادى و سياسى ملل ضعيفه را بوسايل متنوعه گوشزد جهانيان مينمايند .\r\n\r\n","description":"","footnote":"","page_name":" 796 ","page_number":816},
  {"content":"\r\n\r\nنظر بر اينكه دولت جديد روسيه آزادى و مختاريت تام ملل را مقصود و آرزوى خود قرار و بالخاصه الغاى امتيازات و عهودى را كه از ايران تحصيل كرده‌اند از مجارى رسمى و غيررسمى بدفعات اعلان كرده است .\r\nنظر بر اينكه امتيازات و عهد نامجات و مقاولات مزبوره علاوه بر اينكه در تحت فشار و زور بر عليه مصالح مملكت اخذ و آنهاييكه بعد از اعلان مشروطيت بر خلاف نص صريح قانون اساسى مملكت تحميل شده است يا بموقع اجرا گزارده نشده يا به ترتيب خيلى ناقص اجرا و مخالف مواد مصرحه آنها رفتار شده نه تنها حقوق دولت استيفاء نگشته بلكه نقل و انتقال و يا سوء استعمال مدلول آنها غالبا به بهانه‌هاى مضر سياسى و اقتصادى بر ضرر استقلال دولت و حوايج ملت اتخاذ شده است و بالجمله نظر بر اينكه دولت و ملت ايران هم حق دارد مثل ساير دول و ملل عالم از منابع ثروت و آزادى طبيعى خود استفاده بنمايد .\r\nلهذا هيئت دولت در جلسه شنبه چهارم اسد 1297 شمسى مطابق شوال المكرم 1336 هجرى قمرى الغاى كليه عهد نامجات و مقاولات و امتيازات فوق - الذكر را قطعا تصميم و مقرر ميدارد كه وزارت جليله امور خارجه مأمورين و نمايندگان دول خارجه مقيمان دربار ايران و سفراى دولت عليه مقيمان خارجه را از مفاد اين تصميم مستحضر داشته و وزارت جليله فوايد عامه و تجارت و فلاحت بوسايل مقتضيه براى استحضار عموم اعلان بنمايند ( كابينه رياست وزراء )\r\nاين كار بجا بلكه بايا بود . ولى دو سه روز پس از آن ، كابينه بيك كار بيجايى برخاست ، و آن اينكه « تصويب‌نامه » اى نيز براى برانداختن « كاپيتولاسيون » درباره بستگان همه دولتها بيرون داد . دولت ايران براى نخستين‌بار « كاپيتولاسيون » يا « پا در ميان داشتن كونسولهاى بيگانه را در گفتگوهاى بستگان خودشان » در برابر دولت روس پذيرفته بود . در زمان فتحعليشاه پس از شكست بازپسين كه از روسيان يافتند و ببستن پيمان‌نامه زيانمند تركمانچايى ناگزير گرديدند يك فصل آن پيمان‌نامه درباره « كاپيتولاسيون » بود سپس دولتهاى ديگرى هركدام با ايران پيمان بستند ، زير عنوان « حقوق دول كاملة الوداد » از همان « فصل » سود جستند . مىبايد گفت سرچشمه همگى اينها آن يك « فصل » پيمان‌نامه تركمانچايى ميبود . از اينرو اينهنگام كه پيمان‌نامه تركمانچايى از ميان ميرفت كابينه صمصام السلطنه ميخواست ديگر دولتها را نيز از داشتن چنان حقى بىبهره شناسد .\r\n\r\n","description":"","footnote":"","page_name":" 797 ","page_number":817},
  {"content":"\r\n\r\nولى اين كار بيجايى بود زيرا پيمان‌نامه‌هاى ديگر باستوارى خود مىايستاد و با گسيخته شدن پيمان‌نامه روس اينها گسيخته نميشد دولت مىبايست براى « الغاى كاپيتولاسيون » از پيش از آن ، با دولتها گفتگو كرده زمينه آماده گرداند . گسيختن پيمانها تنها از يكسو ، آن هم با ناتوانى بىاندازه‌اى كه دولت را مىبود جز يك كار شگفت‌آورى شمرده نشدى .\r\nاز آنسوى براى « الغاء كاپيتولاسيون » در خود كشور زمينه درمىبايست . براى چنين كارى نخست مىبايست قانونهايى كه نياز افتادى نوشته شده و دادگاهها چندانكه و چنان كه مىشايست برپا گردد و هيچيك از اينها در آن روز نمىبود . قانون مدنى كه بخش بزرگى از قانونهاست نوشته نشده و هنوز رشته در دست ملايان مىبود .\r\nصمصام السلطنه و وزيرانش به اين كار ناانديشيده برخاستند و همانا چنين خواسته بودند كه دلها را بسوى خود گردانند و از كوششهاييكه براى برانداختن كابينه ميرفت جلو گيرند . چنان كه ديگران به برانداختن اينان سخت آرزومند مىبودند و پافشارى مىنمودند اينان هم ببازماندن دلبستگى نشان داده و از هر راهى به آن مىكوشيدند .\r\nهرچه بود از اين كار به نتيجه‌اى كه ميخواستند نرسيدند . بلكه همين كار از جايگاه كابينه بيشتر كاست . زيرا بيك كارى پرداختند و آن را بهمگى آگاهى دادند و بدينسان بى جا درآمد و مايه بدنامى گرديد .\r\nكوتاه سخن : نزديك به نيمه‌هاى مردادماه صمصام السلطنه و وزيران او ، خواه ناخواه كناره جستند . در اين هنگام كه جنگ جهانگير اروپا پس از چهار سال بپايان ميرسيد ، اگر از آغاز آن شماريم تاكنون دوازده كابينه آمده و رفته بودند و كنون مىبايست كابينه سيزدهم به روى كار آيد . اينست يك نمونه‌اى از آشفتگى ايران در آن هنگامها .\r\n\r\n","description":"","footnote":"","page_name":" 798 ","page_number":818},
  {"content":"\r\n\r\n\r\nگفتار دوم كابينه وثوق الدوله\r\nچون كابينه صمصام السلطنه افتاد وثوق الدوله نخست‌وزير گرديد و كابينه پديد آورد . وزيرانى كه برگزيد نصرة الدوله و صارم الدوله و مشار الملك و دبير الملك و نصير الدوله بودند . آن تلاش‌ها را براى افكندن كابينه پيش هواداران اينان مىكردند .\r\nچنان كه گفته‌ايم دمواكراتها از وثوق الدوله رميده بودند و در كابينه عين الدوله كه اين با برادرش قوام السلطنه از وزيران ميبودند دموكراتهاى تبريز بايستادگى برخاستند و دموكراتها بيشتر شهرها و همچنين بسيارى از دموكراتهاى تهران با ايشان هم‌آواز شدند و در نتيجه اين ، وثوق الدوله و برادرش ناگزير از كناره‌جويى گرديدند .\r\nپيداست كه آنان اكنون نيز بدخواه و رميده مىبودند . از آنسوى هواداران صمصام - السلطنه و وزيران پيش دشمنى با اينان مىنمودند . با اينحال وثوق الدوله نيرومند مىبود و چنان كه ديديم هواداران بسيارى ميداشت كه برايش ميكوشيدند ، برخى از سران دموكراتها نيز از هواداران اين ميبودند .\r\nچنان كه ديديم دولت بسيار ناتوان گرديده و در سراسر كشور خودسرى و نافرمانى رواج داشت ، و اين ناتوانى در اين هنگام يك آسيب و گرفتارى بسيار بزرگى را در پى توانستى داشت . زيرا شورش روسستان با آن هياهو و آوازه سراسر شهرها را بتكان آورده و انبوهى از مردم بىآنكه معنى آن شورش را بفهمند و سود و زيانش را دريابند ، بجنب و جوش افتاده بودند . از آنسوى يكدسته از شورشيان بانزلى ( بندر پهلوى ) آمده و آنجا را از دست انگليسيان پس گرفته و استوار نشستند و ميرزا كوچك خان و جنگليان كه تا چندى\r\n\r\n","description":"","footnote":"","page_name":" 799 ","page_number":819},
  {"content":"\r\n\r\nپيش از آن با عثمانيان پيوستگى داشته و « اتحاد اسلام » را دنبال ميكردند كنون باينان گراييده و بهم بستگى در ميانه پديد آورده بودند . با آن ناتوانى دولت اينها آشوب و آسيب سختى را در كشور پديد توانستندى آورد .\r\nنخستين كوشش وثوق الدوله به نيرومندى دولت بود و نخستين گامش در اين راه 77 - عين الدوله\r\nبدادگاه فرستادن آدمكشان و كيفر دادن به آنان گرديد زيرا چنان كه نوشته‌ايم در كابينه پيشين او بود كه آدم‌كشى آغازيد و نخست ميرزا اسماعيل خان رئيس انبار دولتى را\r\n\r\n","description":"","footnote":"","page_name":" 800 ","page_number":820},
  {"content":"\r\n\r\nكشته و پس از آن متين السلطنه مدير روزنامه عصر جديد را از پا انداختند . اين آدمكشىها از يكسو مردم را سخت ترسانيد و ايمنى را از ميان برداشت و از يكسو مايه افسوس و دريغ گرديد . بويژه كشته شدن متين السلطنه كه بسيار گران افتاد ، و وثوق الدوله چون كشندگان را بدست آوردن نتوانست كناره‌جويى كرد ، سپس در كابينه علاء السلطنه نيز آدمكشيهايى رخ داد و آقا ميرزا محسن و منتخب الدوله كشته گرديدند .\r\nولى در زمان اين كابينه شهربانى آدمكشانرا پيدا كرد و يكايك را ببازپرس كشيد .\r\nچيزى كه هست چون كسانى هوادارى از آنها مىنمودند بدادگاه فرستاده نشدند و بودند تا اين زمان وثوق الدوله دوباره سروزير گرديد و چنان كه نوشتيم آنان را بدادگاه كشيد .\r\nبه دو تن از ايشان كه رشيد السلطان و حسين لله بودند كيفر دار زدن داد ، و به دو تن ديگر كه منشىزاده و ابو الفتح خان بودند كيفر بيرون كردن از تهران و بند پانزده سال ، و به دو تن بازمانده كه عماد الكتاب و ميرزا على اكبر بودند كيفر پنج سال بند داد .\r\nشب دوشنبه سوم شهريور منشىزاده و ابو الفتح‌زاده را به چند تن ژاندارم سپرده از شهر بيرون راندند . فردا روز دوشنبه رشيد السلطان و حسين لله را با بودن گروه انبوهى از تماشاچيان در ميدان توپخانه بدار آويختند . رئيس محكمه استيناف و طبيب قانونى و برخى ديگر از كاركنان اداره‌ها را كه بآدمكشان ياريها نموده و از كيفر ديدنشان جلوگيرى كرده بودند از اداره بيرون راندند .\r\nاين كارها بسيار بجا بوده و مايه خشنودى نيكخواهان كشور گرديد . زيرا اين كسان كه بنام « كميته مجازات » بآدمكشى برخاسته و روز روشن بىباك و بىپروا خون مردم ريخته و آشكاره در روزنامه‌ها « بيانيه » پراكنده گردانيده و چنين وامىنمودند كه آن خونريزى را بنام ايراندوستى مىكنند و جز ببدخواهان نخواهند پرداخت سپس چون گرفتار گرديدند و پرده از كارشان برافتاد دانسته شد كه بيش از همه افزار دست بدخواهانى بوده‌اند .\r\nاين كار نشانى بود از آنكه كابينه مىخواهد كشور را با دليرى و توانايى راه\r\n\r\n","description":"","footnote":"","page_name":" 801 ","page_number":821},
  {"content":"\r\n\r\nبرد . اندكى پس از آن داستان ديگرى رخ داد ، و آن اينكه چون نان همچنان كم و خود مايه ناآسودگى مردم مىبود وثوق الدوله بادارهء خواربار پرداخته و موليتور بلژيكى را بنام آنكه در خشكسالى زمستان گذشته در آذربايجان رئيس كمسيون خواربار بوده و آن را به نيكى راه برده ، رئيس آن اداره گردانيد و توانايى بسيارى به او داد . يكدسته از ناخشنودان همين را دستاويز ساخته ملايان و ديگرانرا برآغاليدند و ببهانهء روضه - خوانى چادرى بر مسجد شيخ عبد الحسين افراشته گروهى را در آنجا گرد آوردند . ملايان پرداختن يك مسيحى را به كار نان مسلمانان « خلاف شرع » ميگفتند ، و كسانى بگمارده شدن موليتور بر سر ادارهء خواربار معنى ديگر داده ميگفتند : « ميخواهند هرچه غله است گرد آورند و بانگليسيان كه براى سپاهيان خود در بغداد گندم مىخواهند بفروشند » . با اين سخنان مردم را بدشمنى كابينه برميانگيختند . مىبايد گفت :\r\nهمان رفتاريرا كه هواداران وثوق الدوله با كابينهء صمصام السلطنه كرده بودند اينان دوباره بآزمايش مىگزاردند . وثوق الدوله نيز همان رفتار صمصام السلطنه را كرد و با فرستادن پاسبان و ژاندارم چادر را خوابانيده مردم را پراكنده گردانيد ، و گروهى از سرجنبانان را دستگير كرده از تهران بيرون راند .\r\nاين كار هم نيك بود و مايه آرامشى در تهران گرديد . هوچيان ميدانرا تنگ ديده خود را پس كشيدند . چيزى كه هست وثوق الدوله براى پاسخ دادن بهوچيان و جلوگيرى از آنان ، كسانى را از ميان ايشان بسوى خود كشيده و كار و پول از آنان دريغ نميداشت ، و اين گذشته از آنكه خود كار بدى مىبود مايه كينه‌توزى ديگران مىگرديد و آنان را بدشمنى با كابينه و بكوشش‌هاى نهانى وامىداشت .\r\nپس از تهران وثوق الدوله بشهرها پرداخت . در كاشان و پيرامونهاى آن چند دسته از راهزنان ، هر يكى دستگاه ديگرى براى خود ميداشت . نايب حسين كاشانى و پسرانش در كاشان نشسته و در بيرون فرمانبردارى بدولت نشانداده و بنام قراسورانى آن پيرامونها سالانه پول هنگفتى ( گويا پنجاه هزار تومان ) از دولت مىگرفتند ، ولى در نهان دست از دزدى و تاراجگرى برنداشته پيشه خود را دنبال ميكردند . رضا جوزانى\r\n\r\n","description":"","footnote":"","page_name":" 802 ","page_number":822},
  {"content":"\r\n\r\nو جعفر قلى و چراغعليخان كه هر يكى دسته ديگرى بر سر خود ميداشتند ، و همچنين رجبعلى و خليل كه تازه پيدا شده و دسته پديد آورده بودند ، در آشكار و نهان راهزنى و تاراجگرى مينمودند .\r\nداستان نايب حسين را نوشته‌ايم ، اينمرد از آغاز مشروطه بدزدى و راهزنى پرداخت ، و چون در آنهنگام چند سال در ميان آزاديخواهان با محمد عليميرزا كشاكش ميرفت و حكمرانان كه در شهرها جانشينان محمد عليميرزا ميبودند نه تنها از دزدان و راهزنان جلو نمىگرفتند ، به آنان نگهدارى و پشتيبانى نيز مىنمودند ، در آن چند سال نايب حسين فرصت يافته دسته‌اى بر سر خود گرد آورده و پول و كاچال و افزار بسيار پيدا كرد ، و براى خود دستگاه فرمانروايى چيده در كاشان نشيمن گرفت .\r\nپس از فيروزى آزاديخواهان و برافتادن محمد عليميرزا كه كارها يكرويه گرديد ، از تهران چندبار سپاه بر سر او فرستاده شد . ولى در هر بار نايب حسين پس از اندكى جنگ نايستاده بكوه و بيابان گريخت . و پس از بازگشتن سپاه دوباره بازآمد . چنين گفته مىشد بختياريان كه اين زمان در تهران چيره مىبودند و سپاه و سركرده از ايشان فرستاده ميشد برافتادن راهزن كاشان را نمىخواستند و رويه - كارى مينمودند .\r\nبدينسان نايب حسين چند سال با راهزنى ميزيست و در اين ميان تفنگ و افزار بسيار اندوخت و از سوى ديگر پسرانش ماشاء اللّه خان و ديگران بزرگ شده و هر يكى سردسته‌اى گرديدند .\r\nپس از پيش‌آمد التماتوم روس و بسته شدن دار الشورى در سال 1291 ( 1330 ) ، چون رشته كارها بيكبار از هم گسيخت و ناتوانى دولت بيش از اندازه گرديد نايب حسين با دل‌آسوده‌تر به كار پرداخت و دست ستم بداراك مردم كاشان و آن پيرامونها باز كرد .\r\nكاشانيان بناله و فرياد برخاستند و دسته‌اى از آنان در تهران بدادخواهى كوشيدند و ستم‌گريهاى نايب و پسرانش را بروزنامه‌ها نوشتند . با اينهمه از تهران بجاى سپاه فرستادن و داد مردم خواستن بدلجويى از نايب و پسرانش كوشيدند . بدينسان كه حكمرانى\r\n\r\n","description":"","footnote":"","page_name":" 803 ","page_number":823},
  {"content":"\r\n\r\nكاشان و نطنز ، و همچنين نگهدارى آن راهها را به آنان سپردند .\r\nاين رفتار از يكسو ببيباكى نايب و كسانش افزود و ستم آنانرا بيشتر گردانيد .\r\nزيرا اين‌بار بگرفتن ديه و زمين مردم نيز برخاسته و بيباكانه آقا على پيشنماز كاشان را كه با ايشان همراهى نشان نميداد نابود گردانيدند . از يكسو نيز كسان بسيارى رفتار نايب حسين را سرمشق گرفته بپديد آوردن دسته‌هاى راهزنى پرداختند .\r\nشگفت‌تر آنكه نايب و پسرانش ، بىآنكه رشك همكارى نشان دهند خود بپديد آوردن چنان دسته‌هايى ميكوشيدند و كسانى را از پيروان خود بجدا شدن و دسته بستن واميداشتند . همانا سود خود را در فزونى راهزنان و دزدان ميديدند . بگفته يكى از روزنامه‌هاى تهران « كاشان دار الفنونى براى ياد گرفتن فنون دزدى و راه‌زنى » شده بود كه كسانى پس از آنكه چند سال در زيردست نايب كار ميكردند شيوه دزدى را ياد گرفته بيرون ميرفتند .\r\nبا آن چشم‌پوشى دولت از گناهان نايب حسين و پسرانش و با آن پوليكه سالانه به آنان ميپرداخت ، و با آن شكوه و داراك فراوانى كه خود اندوخته بودند ، باز دست از پيشهء خود برنميداشتند ، و چون با چراغعليخان بختيارى در ميانه دشمنى ميداشتند و پياپى زدوخورد ميكردند ، و هر يكى آن ديگرى را « اشرار » ناميده از دولت توپ و سپاه ميخواست كه « دفع اشرار » كند ، دولت از فرصت سود جسته از تهران يكدسته ژاندارم با توپخانه بفرماندهى ماژور نيسترم سوئدى فرستادند كه بكاشان رفتند و بهمدستى چراغعلى خان با نايب و پسرانش جنگ كردند و او را شكسته و از كاشان بيرون راندند .\r\nاين در پاييز سال 1292 بود ، و چون در همان هنگام در تهران داستان كوچ پيش آمد كه دسته‌هايى از دموكراتها و ديگران بآهنگ جنگ با روس از تهران كوچيده در قم نشيمن گرفتند نايب حسين و پسرانش نيز كه بدژى پناهيده و خود را زبون ميديدند به آنان پيوستند و بدينسان دزدان بدنام بميان آزاديخواهان و مجاهدان درآمدند .\r\nچنان كه نوشته‌ايم در آن پيش‌آمد چراغعلى خان و جعفر قلى و رضا جوزانى نيز\r\n\r\n","description":"","footnote":"","page_name":" 804 ","page_number":824},
  {"content":"\r\n\r\nهريكى با دستهء خود ، پيش آمده و بنام ايرانيگرى ياورى بكوچندگان نمودند .\r\nليكن اينها جز چندگاهه نبود ، و پس از پس نشستن كوچندگان از اسپهان و آن پيرامونها اينان هر دسته‌اى بجاى خود بازگشته و همچنان براهزنى پرداختند .\r\nنايب حسين و پسرانش هم كه بازگشته بودند ، بدستيارى پشتيبانانى كه در تهران مى - داشتند از دولت آمرزش و ايمنى گرفتند و باز در كاشان نشيمن يافتند . اين‌بار حكمرانى بايشان داده نشد و تنها قراسورانى راهها بماشاء اللّه خان سپرده گرديد .\r\nبا اينهمه چنان كه گفتيم در نهان از پيشهء خود دست برنميداشتند و با جعفر قلى و رضا جوزانى ، و همچنين با رجبعلى و خليل كه تازه پيدا شده بودند و هر يكى با دسته‌اى آشكاره راهزنى و دزدى ميكردند ، در نهان بستگى ميداشتند .\r\nبدينسان چند دسته باهم يكى گرديده و تفنگ و افزار جنگ فراوانى پيدا كرده و داراك و كالاى بسيار اندوخته و يك نيروى بزرگى در برابر دولت پديد آورده و همچون الموتيان در زمان سلجوقيان ، كشورى در ميان كشور ساخته بودند . همين بيشتر از هر چيزى بآبروى دولت برميخورد . راهها بسته شده ، و آمدورفت بريده گرديده ، و ايمنى از ديه‌ها و آباديها برخاسته بود .\r\nدر همان ماه‌هاى نخست كابينهء وثوق الدوله ، رجبعلى با دسته خود كه نزديك بپانصد تن ميبودند بنطنز تاخته آنجا را تاراج كردند و بمردان و زنان آزار بسيار رسانيدند .\r\nتاراجديدگان بقم آمده با تلگراف از تهران دادخواستند . وثوق الدوله كه ميخواست آنانرا براندازد اين را فرصت دانسته يكدسته ژاندارم با توپ بر سر راهزنان فرستاد .\r\nچراغعلى خان نيز كه هميشه هوادارى از دولت نمودى با دسته خود به آنان پيوست ، و اين نيرو دزدان را دنبال كردند و زدوخورد نمودند و آنان را بشكستند . بسيارى از ايشان كشته و شصت تن دستگير گرديد . خود رجبعلى با كسانى گريخته جان بدر برد .\r\nاز دستگيران چند تن را در كلپايگان بدار زدند تا مايه دلسردى ستمديدگان باشد و ديگران را با خود بتهران آوردند . از اينان نيز چهار تن را كه از پيشروان ميبودند در باغشاه بدار آويخته و ديگرانرا بزندان سپردند .\r\n\r\n","description":"","footnote":"","page_name":" 805 ","page_number":825},
  {"content":"\r\n\r\nاز آنسوى با دستور دولت حكمران اسپهان سپاهى از بختياريان و ديگران پديد آورده با توپ و متراليوز بر سر رضا جوزانى و جعفر قلى فرستاد . در آن چند سال حكمرانان با راهزنيها و دزديهاى اين دسته‌ها خو گرفته و آهنگ جلوگيرى از آنان نميداشتند . وثوق الدوله بهمگى دستور فرستاد كه در بند سختگيرى باشند و ببرافتادن راهزنان بكوشند .\r\nدر اين ميان در اروپا دست از جنگ كشيده شده و گفتگوى آشتى ميرفت .\r\nجنگ جهانگير اروپا پس از چهار سال با شكست آلمان و همدستان او بپايان رسيده و نمايندگان دو سو بگفتگو از پيمان آشتى ميپرداختند و در نتيجه آن ، عثمانيان كه از ميانه گذشته و رو بسوى زنجان در پيشرفت ميبودند ، از آنجا بازگشته و آذربايجانرا گزارده بسوى كشور خود ميرفتند . بدينسان كشور بىيكسوى ايران از كشاكش جنگجويان بيگانه آزاد ميگرديد .\r\nولى در اين هنگام بار ديگر ، يكزمان سختى براى ايران پيش ميآمد . شكست آلمان و عثمانى و فيروز درآمدن انگليس و فرانسه در آيندهء اين كشور اثرهاى بسيار خواستى داشت . ايرانيان كه در سايه كارندانى سررشته‌داران ، در چهار سال زمان جنگ از فرصت‌هاى پياپى سود نجسته ، و با همه بىيكسويى دولت كشور ميدان جنگ گرديده و آنهمه آسيب ديده بود ، و از سوى ديگر يكدسته بىآنكه از آلمان و عثمانى بهره‌اى جويند بسوى آنان گراييده و آن تلاشهاى بيهوده را كرده بودند ، كنون در پايان جنگ خود را در برابر چنين حالى ميديدند : دولت روس دچار آشوب گرديده و از ميدان بيرون رفته ، دولت عثمانى شكست خورده و سخت گرفتار گرديده ، تنها دولت انگليس بازمانده كه ميبايست راه رفتار ايران با او روشن گردد .\r\nليكن كه بايستى روشن گرداند ؟ . . اين كارى بود كه بايستى دولت با همداستانى و آگاهى سران توده انجام دهد . افسوس كه در اين هنگام توده حال بسيار پريشان و بدى ميداشت و كسانى كه بتوان به آنان نام « سران توده » داد در ميان نميبودند . چنان كه گفته‌ايم آنمردان دلسوز و جانفشانى كه در آغاز مشروطه در ايران پيدا شدند در نتيجهء پيش‌آمدها و ديگرگونيها از ميان رفته و كنون بجاى ايشان يكدسته مردان سود -\r\n\r\n","description":"","footnote":"","page_name":" 806 ","page_number":826},
  {"content":"\r\n\r\nجو مىنشستند ، و آنان كه در پشت سر اينان مىبودند سود از زيان بازنشناخته و از چگونگى جهان آگاهى نداشته و جز پيروى از سهشهاى خود نمىنمودند . و انبوهى از آنان خود را با چيزهاى ديگرى سرگرم گردانيده و پرداختن بكشور و زندگى را بد ميشماردند .\r\nدر اين هنگام كاريكه دولت ايران كرد آن بود كه خواست نماينده‌اى براى بودن در انجمنهاى آشتى باروپا فرستد و آسيب‌هايى را كه در چهار سال زمان جنگ بكشور ايران رسيده گوشزد دولت‌ها گرداند . براى اين كار از يكسو دستور دادند كه از هر شهرى اندازهء آسيب‌ها و زيانها را آگاهى دهند ، و از يكسو ببرگزيدن يك كسى براى نمايندگى پرداختند .\r\nنخست نام ناصر الملك برده ميشد كه اين زمان در اروپا ميزيست ، ولى چون او نپذيرفت مشاور الممالك را برگزيدند . از آنسوى از شهرها اندازه آسيب و زيان آگاهى داده ميشد ، اميدى به آنكه پاداشى به اين آسيب‌ها و گزندها داده شود نبايستى داشت و تنها نتيجه‌اى كه از اين كار بدست آمدى آن بود كه اندازهء زيانديدگى كشور دانسته گردد .\r\nچنان كه گفته‌ايم از يكسال پيش ميانهء ايران با دولت انگليس دربارهء پوليس جنوب گفتگو ميرفت . در اين هنگام دولت انگليس بيك كار دلجويانه‌اى پرداخت و آن اينكه سفير دولت نامه‌اى بوثوق الدوله نوشته دو چيز را آگاهى داد :\r\n1 - دولت انگليس نويد ميدهد كه همين كه روسستان از آشفتگى بيرون آيد و يك دولتى در آنجا برپا گردد دولت نامبرده دربارهء پيمان‌نامه 1907 بگفتگو پردازد و با همداستانى دولت روس آن را تباه گرداند ، و تا چنان دولتى در روسستان پيدا نشده دولت انگليس از سوى خود آن را تباه شده انگاشته و ببندهاى آن كار نخواهد بست .\r\n2 - همين كه راه بوشهر و شيراز براى آمدوشد كاروانها بازگردد ، دولت انگليس پوليس جنوب را بدولت ايران بازخواهد گزاشت .\r\nاز پيمان‌نامهء 1907 ، كه بدينسان برافتادن آن را آگاهى ميدادند ، در اين\r\n\r\n","description":"","footnote":"","page_name":" 807 ","page_number":827},
  {"content":"\r\n\r\nتاريخ بارها سخن رانده‌ايم . اين پيمان نشانه‌هاى شومى از خود بيادگار گزارده بود .\r\nو اين زمان كه بدينسان از ميان ميرفت ، در روزنامه‌هاى اروپا و ديگر جاها از بخش - هاى نهان آنكه شورشيان روسستان بآشكار آورده بودند ، سخن مىراندند ، و اكنون دانسته مىشد كه زيان آن پيمان بسيار بيشتر از آن ميبوده كه پنداشته ميشد .\r\nاين پيمان كه در سال 1286 ( 1325 ) ميان دو همسايهء بزرگ ايران - روس و انگليس - بسته گرديده ببيرون افتاد نتيجهء گفتگوهاى چند ساله‌اى بود كه در نهان و آشكار ، در لندن و پترسبورگ ، در ميان نمايندگان دو دولت ميرفته . دولت انگليس كه ساليان دراز با امپراتورى روس در آسيا روبرو ايستاده و هميشه بكشاكش و همچشمى پرداخته و از چيرگىهاى آندولت بكاستن كوشيده بود ، اين زمان از نيرومندى روزافزون آلمان بترس افتاده و يك جنگ بزرگى را با آندولت نيرومند در پيشرو ميديد ، خود را ناگزير مىيافت كه با دولت روس بچنان پيمانى برخاسته ، بپاس سياست اروپايى خود بچشم‌پوشيهايى در سياست آسيايى تن در دهد ، و از همچشمى و ايستادگى در برابر چيرگيهاى روس در گذشته جلو او را در آسيا باز گزارد .\r\nدر آن پيمان ، در ديباچه جداسرى و آزادى كشور ايران ، نوشته مىشد ، ولى بندهاى پيمان بزيان ، بلكه بآخشيج آن آزادى و جداسرى ميبود . با اين پيمان ايران بسه بخش مىشد : يكى در شمال براى « نفوذ » روس . ديگرى در جنوب براى « نفوذ » انگليس . آنچه در ميانه ميماند براى خود ايران . گذشته از اين ، چون ارجى بدولت ايران ننهاده و چنين پيمانى را بىآگاهى از آن بسته بودند ، همين خود تيشه‌اى بريشهء جداسرى كشور شمرده ميشد .\r\nدر اين هنگام در ايران جنبش مشروطه‌خواهى تازه آغازيده و دوره يكم مجلس شورى برپا مىبود . اين پيش‌آمد كار آزاديخواهان را بسيار دشوار گردانيد ، و خود يكى از نتيجه‌هاى آن پيمان بود كه كاركنان روس در ايران ، آنهمه كارشكنى كردند و بمحمد عليميرزا كه ببرانداختن مشروطه ميكوشيد ياوريها نمودند ، و سرانجام بهانه جسته سپاه بشمال ايران آوردند ، و پس از همهء اينها داستان دلگداز التماتوم سال 1290 ( 1329 ) پيش آمد كه ببسته شدن مجلس دوم و برچيده شدن دستگاه مشروطه\r\n\r\n","description":"","footnote":"","page_name":" 808 ","page_number":828},
  {"content":"\r\n\r\nانجاميد . در همهء اين سختگيريها و كارشكنيها كه روسيان مينمودند انگليسيان به خاموشى گراييده و بلكه گاهى همراهى نشان ميدادند .\r\nرو دادن چنين داستانى در آن هنگاميكه توده تازه جنبيده ، و پيشروان با ناآزمودگى و خامى گامهايى در راه كشوردارى برميداشتند مايه اندوه همگى ايران - خواهان گرديد . بسيارى از نويسندگان اروپا از دشوارى كار آزاديخواهان ايران سخن راندند و دلسوزيها نمودند .\r\nليكن از اينسوى رو دادن چنين داستانى در اين هنگام يكسودى با خود داشت ، و آن اينكه چون توده بيدار گرديده و رشته كارها را در دست خود ميداشت ، با آن پيمان از در خرده‌گيرى آمد و آزادانه و دليرانه ناخشنودى نمود . مجلس آشكاره آن را نپذيرفت و دولت با دستور آن ناخرسندى نشان داد . روسيان بسيار فشار آوردند ، ولى تا مجلس برپا و آزادىخواهان سررشته را در دست مىداشتند آن را نپذيرفتند .\r\nولى در سال 1290 كه مجلس بسته شده و سررشتهء كارها بدست ناصر الملك و كابينهء صمصام السلطنه افتاده بود ، اينان بىهيچ انگيزه‌اى به آن پيمان گردن گزاردند و اين بدى را از خود در تاريخ يادگار نهادند . چنان كه داستان آن را در جاى خود نوشته‌ايم .\r\nليكن چون در روسستان شورش برخاست و گروه شورشيان رشتهء كارها را بدست گرفتند ، چنان كه گفتيم ، همهء پيمانهايى را كه دولت امپراتورى با ايران و ديگر دولتها بسته ميداشت برانداختند و اين كار خود را بهمه‌جا آگاهى دادند و پيداست كه آن پيمان شوم نيز تا آنجا كه بروسيان بستگى ميداشت ، بىاثر گرديد و كنون با اين نامه انگليسيان نيز از سوى خود همداستانى با برانداختن آن نمودند .\r\nاين در بيرون نشان فيروزى كابينه شمرده ميشد و روزنامهء ايران كه اين زمان با كمك پولى دولت بچاپ ميرسيد و يك روزنامه نيمرسمى و خود هوادار وثوق الدوله مىبود ، از اين فيروزى دولت سخن ميراند و بفيروزيهاى ديگرى اميد مىبست ، ولى راستى را ايستادگيهاى جانبازانهء آزاديخواهان بود كه اين زمان بنتيجه ميرسيد ، و چنان كه گفتيم پس از شورش روسستان اين پيمان نيز استوارى خود را از دست\r\n\r\n","description":"","footnote":"","page_name":" 809 ","page_number":829},
  {"content":"\r\n\r\nداده بود و دولت انگليس با اين كار همداستانى خود را با يك كار نيمه انجامى نشان ميداد .\r\nاما پوليس جنوب ، چنان كه گفتيم ، كابينهءهاى پيش دربارهء آن گفتگو كرده نايب حسين كاشانى با پيرامونيانش در تهران\r\nو ناخرسندى خود را از چنان كارى بآشكار آورده ، و انگليسيان هميشه واگزاردن آن\r\n\r\n","description":"","footnote":"","page_name":" 810 ","page_number":830},
  {"content":"\r\n\r\nدسته‌ها را بدولت ايران براى زمان پس از جنگ نويد داده بودند و كنون همان نويد خود را به كار مىبستند .\r\nولى اين پيش‌آمد يك چيز ديگرى را مىفهمانيد ، و آن اينكه در ميان كابينه با نمايندگان انگليس گفتگو ميرود . اين كار بسيار دربايست مىبود . زيرا چنان كه گفتيم اين زمان يگانه دولت همسايه‌اى كه دوستى يا دشمنى آن براى ايران سودمند يا زيانمند افتادى اين دولت مىبود كه از يكسو در جنگ بزرگ اروپا فيروز درآمده و رشته انجمنهاى آينده را كه براى سامان اروپا و آسيا برپا خواستى بود در دست ميداشت و از يكسو دسته‌هاى سپاهيان آن در شهرهاى ايران ميايستاد و تا سامانى بكارها داده نشدى و بهم بستگى ميانهء آن با ايران روشن نگرديدى از اينجا به آسانى بيرون نرفتندى .\r\nراستى را وثوق الدوله و وزيران او اين زمان بگفتگوهايى با نمايندگان انگليس پرداخته بودند و خواهيم ديد كه چه نتيجه از آنها بدست آمد .\r\n\r\n","description":"","footnote":"","page_name":" 811 ","page_number":831},
  {"content":"\r\n\r\n\r\nگفتار سوم جنگ با جنگليان\r\nتاكنون بارها نام جنگليان را برده‌ايم . اينان دسته‌اى از ايرانيان بودند كه به پيشوايى ميرزا كوچكخان رشتى بجنگلهاى گيلان پناهيده و به اين عنوانكه بايد ايرانرا از بيگانگان پيراست بكوششهايى برخاسته بودند .\r\nميرزا كوچكخان از مجاهدان گيلان بوده و در كوششهاى سال 1288 ( 1327 ) و در گشادن قزوين و تهران ، و همچنين در جنگهاييكه در سال 1290 ( 1329 ) در مازندران با دسته‌هاى محمد عليميرزا رفت پا در ميان داشته بود .\r\nپس از برخاستن جنگ جهانگير كه در ميان ايرانيان جوش و جنب سختى پديد آمده و آتش دشمنى با روسيان و همدستان ايشان در دلها فروزان ميبود اين با كسانى بجنگل پناهيد و بگرد آوردن دسته پرداخت ، و چون مردم آماده مىبودند پيشرفت تندى كرد و كسانى از پيشگامان آزاديخواهى ، همچون ميرزا حسينخان و ديگران به او پيوستند . در اندك زمانى نام ميرزا كوچكخان بر زبانها افتاد و گذشته از كسانى كه بر سرش گرد آمدند در همهء شهرها آزاديخواهان بهوادارى ازو پرداختند و با نامه و پيام گرايش خود را به او رسانيدند .\r\nدر زمستان سال 1297 كه روسيان از ايران ميرفتند و هنوز انگليسيان در جاى ايشان استوار نگرديده بودند ، مردم ايران در همه‌جا بيرون آمدن جنگليان را از جنگل مىبيوسيدند و چنان كه از نوشته خود ژنرال دنسترويل آورده‌ايم انگليسيان نيز اين بيم را ميداشتند ولى ميرزا كوچكخان بيرون نيامد تا نيروى انگليس فزونتر گرديد و چنان كه نوشته‌ايم ، در آنهنگام چندبار زدوخورد ميانهء ايشان با انگليسيان\r\n\r\n","description":"","footnote":"","page_name":" 812 ","page_number":832},
  {"content":"\r\n\r\nرفت . نخست انگليسيان چيره درآمدند و آنانرا از سر راه و از شهرهاى رشت و انزلى بيرون راندند ، ولى پس از زمانى جنگليان چيرگى نموده و برشت دست يافتند .\r\nبدينسان يك نيرويى بنام « جنگلى » پديد آمد كه در همه‌جاى ايران هواداران ميداشتند و روزنامه‌اى بنام « جنگل » براهبرى ميرزا حسينخان كسمايى چاپ كردند ، و رويهمرفته با دولت از در بىپروايى و نافرمانى ميبودند و هميشه به كارهاى تهران خرده مىگرفتند .\r\nما از داستان اينان از نزديك آگاهى نميداريم و اينست داورى از روى بينش نخواهيم توانست . آنچه مىبايد گفت اينست كه كار نخست ميرزا كوچكخان و بر خاستن او به نبرد با بيگانگان بسيار نيك بوده : يكمردميكه بزيردستى افتادند و بيگانگان به آنان چيرگى يافتند نبايد آنمردم آرام نشينند و بايد از هر راه كه توانند با دشمن بكوشند . ما در همه اين تاريخ اين گونه كوشش‌ها را ستوده‌ايم و بايستى بستاييم .\r\nولى بميرزا كوچك خان و همراهان او يك ايرادى هست ، و آن اينكه راهى براى خود نميداشتند و اين بود كارهاشان نابسامان درميآمد . آنگاه گروهيكه براى نبرد با بيگانگان برخاسته بودند افزار دست بيگانگان ميشدند . چنان كه گفته‌ايم ، اين جنگليان براى دشمنى با انگليسيان با آلمان و عثمانى بستگى پيدا كرده بودند و سركردگان اتريشى در ميان خود ميداشتند . اين كار اگر بنام سودجويى از دشمنى آلمان و عثمانى با انگليسيان بودى زيانى نداشتى . جاى افسوس اينست كه آلمان و عثمانى از دشمنى اينان با روس و انگليس سود مىجستند .\r\nاز آنسوى جنگليان تا ديرى پيروى از « اتحاد اسلام » مىنمودند و ميرزا - كوچكخان به همين نام نمايندگانى بتهران فرستاد ، ولى سپس با شورشيان روس كه بانزلى دست يافته بودند بهم بستگى پيدا كرده پيروى از راه و رفتار آنان نمودند .\r\nاينها هيچ سازشى نتوانستى داشت و خود دليل است كه پيروى از يك راه روشنى نميداشته‌اند . تنها دشمنى با انگليس را ميخواسته‌اند اگرچه با پيوستن بيك بيگانهء\r\n\r\n","description":"","footnote":"","page_name":" 813 ","page_number":833},
  {"content":"\r\n\r\nديگرى باشد . اين ميرسانيد كه مردان كوتاه‌بين و ساده‌اى هستند و از دورانديشى و شناختن سود و زيان كشور بىبهره مىباشند .\r\nاين كارها از نيك‌نامى آنان ميكاست . اين زمان روزنامهء ايران بنكوهش از آنان پرداخته بسيارى از ياران ميرزا كوچك خان را بتاراجگرى ستوده و چنين مى - نوشت كه هر يكى از تاراج ، پول و گوهر بسيار اندوخته و در جنگل در اين گوشه و آنگوشه نهان ساخته‌اند .\r\nهرچه هست يكى از انديشه‌هاى وثوق الدوله جنگ با آنان مىبود با آنحاليكه پيش آمده بود ميبايست كار آنان نيز يكسره گردد . آنان نيز كشورى در ميان كشور پديد آورده و مايهء گرفتارى دولت ميبودند .\r\nكابينه‌هاى پيش ، از گرايشيكه مردم را بجنگليان ميبود ترسيده و روى دشمنى بايشان نشان نداده بودند ، ولى اين كابينه كه راه ديگرى پيش گرفته و بسهشها و گرايشهاى مردم كمتر ارج مينهاد و آنگاه بنيرومندى دولت دلبستگى بسيار مينمود خود را ناگزير مىديد كه به برانداختن جنگل كوشد ، بويژه با فشاريكه از سوى انگليسيان ميديد و در چنين هنگامى چاره جز خوشرفتارى با آنان نميبود .\r\nبا آن راهى كه جنگليان پيش گرفته و با آن كارهاييكه كرده بودند مىبايست يا چندان نيرومند گردند كه سررشتهء كشور را بدست گيرند و يا نابود شده از ميان روند .\r\nاز تهران دسته‌هاى قزاق را فرستادند . وثوق الدوله فرمانيرا كه براى فرستادن اين دسته‌ها نوشته و در آن بدرفتاريها و زيانكارىهاى جنگليان بازنموده بود ، در روزنامه‌ها بچاپ رسانيد . اين وزير اين شيوه را مىداشت كه براى هر كاريكه ميكرد « بيانيه » بيرون ميداد و مردم را از كار خود و از انگيزه‌هاى آن آگاه گردانيدن مىخواست .\r\nاين دسته‌ها با سپاهيان انگليس همراه شده بجنگهاى سختى با جنگليان پرداختند . جنگليان دليريهاى نيكى از خود مينمودند ، و اين زمان گذشته از ميرزا كوچكخان سردستگان ديگرى در ميانشان مىبودند ، ليكن در سايه فشارهاى سختى\r\n\r\n","description":"","footnote":"","page_name":" 814 ","page_number":834},
  {"content":"\r\n\r\nكه از اينسو آورده ميشد پراكندگى بميانشان افتاد . اسكندر خان نامى از آنان به دولتيان پيوست . حاجى احمد كسمايى كه از همراهان نخستين ميرزا كوچكخان بود با دسته‌اش خود را سپرد . دكتر حشمت و معز السلطنه و موفق السلطان و ميرزا على اكبر خان كه از سردستگان مىبودند با هزار تن بيشتر دستگير افتادند . رشت و لاهيجان گشاده گرديد . اين در خردادماه 1298 بود .\r\nكلنل روسى كه سركرده قزاقان لشگر مىبود اين فيروزيها را بتلگراف بتهران آگاهى ميداد و روزنامه ايران آنها را با آب‌وتاب بچاپ ميرسانيد . دكتر حشمت ( يا ميرزا ابراهيمخان طالقانى ) را با ديگر دستگيران ، از لاهيجان برشت آوردند ، و در اينجا دادگاهى برپا كرده برسيدگى پرداختند . بدكتر حشمت سزاى مرگ داده شده با بودن تماشاييان بسيار بدارش زدند .\r\nبدينسان بسيارى از سركردگان ميرزا كوچكخان از دست او دررفتند و از نيرويش كاست . ( همچنين نام و آوازه‌اش كمتر گرديد ) . خود او با احسان اللّه خان و ديگران بدرون جنگل رفته بنگهدارى خود كوشيدند .\r\nدر اين ميان يكى از كارهاى وثوق الدوله فزودن بدسته‌هاى ژاندارم بود .\r\nخوانندگان تاريخ اندوه‌آميز اين رشته سپاهيان ايرانرا ميدانند . مجلس دوم كه بايمنى كشور و نيرومندى دولت مىكوشيد در ميان ديگر كارهايش يكى هم پديد آوردن اين رشته سپاه را خواست و براى آن سركردگانى از سويد طلبيد ، اين سركردگان چون به ايران آمدند هنگامى بود كه مجلس به هم خورده و كشور سخت آشفته ، و آنان با دشوارىهاى بسيار توانستند يك اداره آبرومندى پديد آورند . هرچه بود نتيجه‌هاى نيكى از دسته‌هاى ژاندارم ديده شد و مايه اميد همگى گرديد . ليكن چندى نگذشت كه داستان كوچ پيش آمد و در آن داستان بخش بزرگى از ژاندارمها نابود شدند و آنگاه خود آن اداره از ديده دولت افتاد . در كابينه سپهسالار نام آن را ديگر گردانيده و « امنيه » ناميدند و شمارهء آنها رويهمرفته به سه هزار تن پايين افتاد .\r\nوثوق الدوله نام ژاندارم را برگردانيده و بر آن شد كه بفزونيش كوشد و براى امسال بودجه يازده هزار تن را بسيجيد .\r\n\r\n","description":"","footnote":"","page_name":" 815 ","page_number":835},
  {"content":"\r\n\r\nچنان كه روزنامه ايران مىنوشت دولت مىخواست قراسورانها را بردارد و همه راهها را به ژاندارمها بسپارد ، و به اين آهنگ ، نخست دسته‌اى را از آنان با بسيج و افزار روانه كاشان و اسپهان گردانيد .\r\nدر همان هنگام يكدسته از ژاندارم رمضان باصرى را كه از راهزنان شناخته مىبود و از چند سال باز در خراسان براهزنى و دزدى مىپرداخت دنبال كردند و او را از پا انداخته تا جندگ و بيابانگ كه پناهگاه آندسته مىبود پيش رفتند . نيز آندسته بختيارى كه به سركردگى امير اكرم ( پسر سردار محتشم ) و ديگران بهمدستى ژاندارم ها از اسپهان بسر رضا جوزانى و ديگران فرستاده شده و از چند ماه باز زدوخورد مىنمودند كم‌كم به آنان چيره درآمده همه را از پا درآوردند . رضا با گروهى از پيروان خود دستگير گرديد كه همه را به اسپهان آوردند و در برابر چشم تماشاچيان بدار زدند .\r\nبدينسان از چند سو پيشرفتهايى رو نموده و ايمنى در راهها پديد آمد و مايه استوارى دولت گرديد . نايب حسين و پسرش ماشاء اللّه خان كه در كاشان نشسته و بنام قراسورانى دسته‌هايى از سواران بر سر خود گرد ميداشتند و راستى را رشته فرمانروايى آن پيرامونها در دست آنان مىبود و سران اداره‌ها و حكمرانانى كه از تهران فرستاده ميشد مىبايست زيردست ايشان باشند ، و رويهمرفته يكدستگاه فرمانروايى بزرگى چيده و افزار و داراك فراوان اندوخته بودند ، از اين پيش‌آمد بيمناك گرديده و گزند را به خود نزديك ديده بدست و پا افتادند ، و در نتيجه گفتگوهايى با دولت ماشاء اللّه بتهران آمده فرمانبردارى نمود .\r\nاين نيز فيروزى ديگرى بود وثوق الدوله در « بيانيه‌اى » كه بهنگام گرفتارى ماشاء اللّه خان بروزنامه‌ها داده ، ( و ياد آن خواهد آمد ) ، در اين‌باره آگاهيهاى سودمندى داده . براى آنكه دانسته شود اين دزدان چه ريشه‌اى دوانيده و چه دورانديشىهايى براى نگهدارى خود ميكرده‌اند برخى از آن را در اينجا مىآوريم :\r\nپس از ياد دزديها و راهزنيهاى سيزده ساله نايب حسين و پسرانش مىگويد :\r\nچون دولت نيرومند شده بود ماشاء اللّه خان به خود بيمناك گرديده درخواست ايمنى\r\n\r\n","description":"","footnote":"","page_name":" 816 ","page_number":836},
  {"content":"\r\n\r\nكرد . پاسخ داده شد : اگر آنچه افزار جنگى ميدارد بسپارد و پيرامونيان خود را بپراكند دولت او را خواهد آمرزيد . ولى ماشاء اللّه خان با اين پاسخ رام نگرديده كسانى را بتهران فرستاد كه كوششهايى كنند . وثوق الدوله به او نوشت : اگر بيدرنگ بتهران آيد و فرمانبردارى نمايد از گناهان گذشته او چشم‌پوشى خواهد شد .\r\n79 - صمصام السلطنه\r\nنماينده‌اش با اين نوشته بازگردانيده شد ، ولى از ماشاء اللّه خان تكانى ديده نشد ، و پس از دو ماه تلگرافى فرستاد كه بآمدن آماده است ولى براى برخى كارهاى خودش بايد چند روزى در كاشان بماند . در اينميان باز كسانى را بتهران فرستاد كه\r\n\r\n","description":"","footnote":"","page_name":" 817 ","page_number":837},
  {"content":"\r\n\r\nبكوششهايى پردازند و دولت را از انديشه او بازدارند . اينهنگام لشكر ژاندارم كه باسپهان فرستاده ميشد بقم رسيد . ماشاء اللّه خان باز بترس افتاده با دولت بگفتگو پرداخته باز ايمنى خواسته نويد آمدن بتهران را داد و خواستش آن بود كه سپاه ژاندارم به او نپرداخته يكسر باسپهان شتابد . و پس از رفتن آنان باز ميدان براى اين گشاده گردد .\r\nوثوق الدوله خواست او را دريافته بژاندارم كه بكاشان رسيده بودند دستور فرستاد كه در آنجا بايستند و بماشاء اللّه فشار آورند كه روانه تهران گردد ، و چون تا اين - هنگام رضا جوزانى و ديگران برافتاده و دسته ديگر ژاندارم از دنبال رمضان باصرى تا جندگ و بيابانگ پيش آمده بودند ماشاء اللّه از هر سو راه را به روى خود بسته يافت و با يكدسته سواران برگزيده از كاشان بيرون آمد . ليكن چون بقم رسيد در آنجا ايستاده باز بتهران تلگرافهايى فرستاد و باز كسانى را فرستاد از دولت « ايمنىنامه » نوينى طلبيد . وثوق الدوله بفرستاده او پاسخ داده گفت : مىبايد بيدرنگ بتهران بيايد و سواره نيز همراه نياورد .\r\nپس از دو روز ماشاء اللّه خان بتهران آمد . سوارگانرا در عبد العظيم گزارده و خود به شهر درآمد و به نزد وثوق الدوله رفته فرمانبردارى نمود .\r\nبدينسان دولت به نيرو ميفزود . مردم بوثوق الدوله ميگراييدند و از شماره دشمنانش بسيار مىكاست ، چيزى كه هست در گوشه و كنار گفتگوى پيمانى ميرفت كه گفته ميشد با نمايندگان انگليس بسته مىشود و كسانى درباره آن بدگمانى مىنمودند .\r\nدر اينميان شهرها به برگزيدن نمايندگان ميكوشيدند كه با نمايندگان بر - گزيده شده از تهران مجلس را برپا گردانند . از آنسوى يك چيز تازه‌اى در ايران روان گردانيدن قانون « سجل احوال » ميبود . دولت مردم را ناگزير ميساخت كه هر خاندانى نامى براى خود برگزيند ، در ايران چنين چيزى نميبود . در اينجا هر كسى با نام نخست خود خوانده شدى و براى شناخته بودن از ميان ديگر همنامان نام پدرش يا زادگاهش نيز آورده شدى . مثلا : « احمد پسر حسن » يا « رستم كرمانشاهى » كسانى\r\n\r\n","description":"","footnote":"","page_name":" 818 ","page_number":838},
  {"content":"\r\n\r\nلقبهايى نيز از فلان السلطنه و به همان الوزاره و فلان الشريعه و به همان الدين و مانند اينها داشتندى كه به آنها شناخته گرديدندى . يك چيز شگفتى آن فزونيها ميبود كه به پيش يا پس نامها افزوده شدى ، همچون ميرزا ، سيد ، شيخ ، آخوند ، ملا ، ارباب ، خواجه ، حاجى ، مشهدى ، كربلائى ، خان ، بيك و مانند اينها ، رويهمرفته يك آشفتگى بزرگى در اين زمينه پديدار ميبود .\r\nكنون بىآنكه به آن . آشفتگى چاره كرده شود دستور برگزيدن يك نام خاندانى داده ميشد و نتيجه آن ميبود كه يكميدان نوينى براى هوسبازى بازگردد و هر كسى تواند يك كلمه ديگرى از با معنى و بىمعنى به روى كلمه‌هاى بسيار نام خود بيفزايد .\r\nبراى مردم و روزنامه‌ها سرگرمى تازه پيدا شده بود .\r\nاين قانون از اروپا گرفته شده و برگزيدن يك نام خاندانى دو سود با خود مى - دارد : يكى آنكه از كدام خاندان بودن هر كسى از نامش شناخته شود ، ديگرى آنكه ناشناختگى در ميان نباشد ، زيرا در يك شهرى كه صد تن احمد نام هست چون بگوييم « احمد » شناخته نخواهد بود ولى چون بگوييم : « احمد فرامرزى » چون يكتن بيشتر نيست ناگزير شناخته خواهد بود .\r\nقانون سودمند است ، ولى بايست در آنميان آشفتگيهاى ديگر را از ميان بردارند و براى روان كردن اين نيز راهنماييهايى نمايند .\r\nدر مردادماه پيمانى كه وثوق الدوله و وزيرانش با نمايندگان انگليس بسته بودند بيرون آمد . از پيش از آن در روزنامه ايران زمينه‌سازيهايى ميشد و نويسنده آن روزنامه كه از دموكراتها بوده و اين زمان يكى از هواداران نزديك وثوق الدوله شمرده ميشد سخنانى براى آماده گردانيدن انديشه‌ها نوشته بود ، با اينهمه وثوق الدوله خود را ناگزير ديد يك « بياننامه » اى بيرون دهد و آن پيمان‌نامه با اين « بيانيه » در يك جا پراكنده شود .\r\nچون « بياننامه » دراز است ، و هرچه كمتر هشت يا نه صفحه از تاريخ ما را خواهد گرفت ما آن را نياورده و تنها آن پيمان‌نامه را در اينجا مينويسيم :\r\n\r\n","description":"","footnote":"","page_name":" 819 ","page_number":839},
  {"content":"\r\n\r\n\r\nقرارداد بين دولت انگلستان و دولت ايران\r\n« نظر بروابط محكمه دوستى و مودت كه از سابق بين دولتين ايران و انگلستان موجود بوده است - و نظر به اعتقاد باينكه مسلما منافع مشتركه و اساسى هردو دولت در آتيه تحكيم و تثبيت اين روابط را براى طرفين الزام مينمايد .\r\nو نظر بلزوم تهيه وسايل ترقى و سعادت ايران به حد اعلى بين دولت ايران از يكطرف و وزير مختار اعليحضرت پادشاه انگلستان به نمايندگى از دولت خود از طرف ديگر مواد ذيل مقرر گرديد :\r\n1 ) دولت انگلستان با قطعيت هرچه تمامتر تعهداتى را كه مكرر در سابق براى احترام استقلال مطلق و تماميت ايران نموده است تكرار مينمايد .\r\n2 ) دولت انگلستان خدمات هر عده مستشار متخصص را كه براى لزوم استخدام آنها در ادارات مختلفه بين دولتين توافق حاصل گردد بخرج دولت ايران تهيه خواهد كرد .\r\nاين مستشارها با كنترات اجير ، و به آنها اختيارات متناسبه داده خواهد شد . كيفيت اين اختيارات بسته بتوافق بين دولت ايران و مستشارها خواهد بود .\r\n3 ) دولت انگليس بخرج دولت ايران صاحب‌منصبان و ذخاير و مهمات سيستم جديد را براى تشكيل قوه متحد الشكل كه دولت ايران ايجاد آن را براى حفظ نظم در داخله و سرحدات در نظر دارد تهيه خواهد كرد . عده و مقدار ضرورت صاحبمنصبان و ذخاير و مهمات مزبور بتوسط كميسيون كه از متخصصين انگليسى و ايرانى تشكيل خواهد شد و احتياجات دولت را براى تشكيل قوه مزبور تشخيص خواهند داد ، معين خواهد شد .\r\n4 ) براى تهيه وسايل نقدى لازمه به جهت اصلاحات مذكور در ماده 2 و 3 اين قرارداد دولت انگلستان حاضر است كه يك قرض كافى براى دولت ايران تهيه و يا ترتيب انجام آن را بدهد .\r\nتضمينات اين قرض باتفاق نظر دولتين از عايدات گمركات يا عايدات ديگرى كه در اختيار دولت ايران باشد تأمين مىشود تا مدتى كه مذاكرات استقراض مذكور خاتمه نيافته دولت انگلستان به منظور مساعده وجوهات لازمه كه براى اصلاحات مذكوره لازم است خواهد رسانيد .\r\n\r\n","description":"","footnote":"","page_name":" 820 ","page_number":840},
  {"content":"\r\n\r\n5 ) دولت انگلستان با تصديق كامل احتياجات فورى دولت ايران بترقى وسايل حمل‌ونقل كه موجب تأمين و توسعه تجارت و جلوگيرى از قحطى در مملكت مىباشد حاضر است كه با دولت ايران موافقت نموده اقدامات مشتركه ايران و انگليس را راجع بتأسيس خطوط آهن و يا اقسام ديگر وسايل نقليه تشويق نمايند . در اين باب بايد قبلا مراجعه به متخصصين شده و توافق بين دولتين در طرحهايى كه مهمتر و سهلتر و مفيدتر باشد حاصل شود .\r\n6 ) دولتين توافق مينمايند در باب تعيين متخصصين طرفين براى تشكيل كميته كه تعرفه گمركى را مراجعه و تجديد نظر نموده و با منافع مملكتين و تهيه و توسعه وسايل ترقى تطبيق نمايند .\r\n\r\nرونويس نامه‌اى كه همراه پيمان‌نامه بوده\r\nجناب مستطاب اجل اشرف افخم اميدوارم كه حضرت اشرف در دوره زمامدارى با موفقيت خودتان در امور مملكت ايران يقين كرده‌ايد كه دولت اعليحضرت پادشاه انگلستان هميشه سعى نموده است كه آنچه در قوه دارد كابينه حضرت اشرف را براى اينكه از يكطرف اعادهء نظم و امنيت را در داخله مملكت تكميل و از طرف ديگر روابط صميمانه بين دولتيين ايران و انگلستان محفوظ باشد تقويت نمايد .\r\nبراى ابراز جديد اين احساسات كه همواره مكنون خاطر كابينه لندن بوده است من حالا مأذون هستم كه به حضرت اشرف اطلاع بدهم كه در موقع امضاى قراردادى كه مربوط بر فورماهاييست كه كابينه حضرت اشرف اجراى آن را در نظر گرفته‌اند دولت اعليحضرت پادشاه انگلستان حاضر خواهند بود با دولت عليه ايران براى اجراى تقاضاهاى ذيل موافقت نمايند .\r\n1 ) تجديدنظر در معاهدات حاضره بين دولتين .\r\n2 ) جبران خسارات مادى وارده بر مملكت ايران بواسطه دول متخاصم ديگر .\r\n3 ) اصلاحات خطوط سرحدى ايران در نقاطى كه طرفين آن را عادلانه تصور نمايند .\r\nانتخاب ترتيب قطعى و زمان و وسايل مقتضيه تعقيب مقاصد فوق در اولين موقع امكان موضوع مذاكره بين دولتين خواهد گرديد . اين موقع را\r\n\r\n","description":"","footnote":"","page_name":" 821 ","page_number":841},
  {"content":"\r\n\r\nبراى اينكه احترامات فايقه خود را به حضرت اشرف تقديم نمايم مغتنم ميشمارم ( پ . ز . كاكس )\r\nچنان كه بيم ميرفت بيرون آمدن اين پيمان‌نامه ناخشنودى سختى در مردم پديد آورد و در هركجا تكانى پيدا شد . وثوق الدوله گذشته از « بيانيه » خود ديگرانرا واداشت در روزنامه‌هاى ايران و رعد گفتارهاى بسيار دور و درازى در پيرامون پيمان و اينكه ايرانيان ناگزير از بستن آن ميباشند نوشتند . بلكه براى رويه‌كارى برخى را واداشتند خرده‌گيرى به آن پيمان كردند و ميخواستند نشان دهند كه هر كسى هر ايرادى ميدارد تواند آن را بروزنامه‌ها نويسد .\r\nولى اينها سودى نداد ، و راستى آنست كه گذشته از خود پيش آمد و برخورد آن بهمه‌كس ، انگيزه‌هايى در ميان مىبود كه به سختى شور و هياهو ميافزود :\r\nنخست يكدسته از آزاديخواهان از بيكارى دلتنگ گرديده و افتادن كابينه را با ناشكيبايى آرزو ميكردند . دوم هوچيان كه گفتيم با هر كابينه دشمنى مينمودندى و افتادن آن را خواستندى ، با وثوق الدوله كه يكسال بيشتر بر سر كار مانده و از آنسوى گروهى از آنانرا بسوى خود كشيده و سود بسيار به آنان ميرسانيد دشمنى بيش از اندازه ميداشتند و بيك چنين بهانه‌اى نيازمند ميبودند . سوم يك گروه كوتاه‌انديش چون از كوششى نتيجه برنگيرند و يا در كشاكشى شكسته بيرون آيند در پى كسى باشند كه گناه را به گردن او گزارند و با شور و هياهو بر سر او پرند و خشم خود را فرو ريزند و بدينسان از زير شرمسارى بيرون آيند . توده ايران در اينهنگام چنين حالى ميداشتند و بداشتن يك كسى كه همه گناهها را به گردن او اندازند نيازمند و آرزومند مىبودند و آنكس وثوق الدوله را يافتند و بيكباره بر سر او پريده زبان به بدگويى و كينه‌جويى باز كردند .\r\nدر تهران كسانى همچون مستشار الدوله و ممتاز الدوله و حاجى محتشم السلطنه و ديگران بايستادگى برخاستند . ملايان بميان افتاده باز در مسجد شيخ عبد الحسين بنام روضه‌خوانى چادر افراشتند . وثوق الدوله فرستاد شبانه چادر را خوابانيده و بنام « حكومت نظامى » از گرد آمدن مردم جلو گرفت . مستشار الدوله و همراهانش را\r\n\r\n","description":"","footnote":"","page_name":" 822 ","page_number":842},
  {"content":"\r\n\r\nدستگير ساخته بكاشان فرستاد و ميرزا حسين خان صبا نويسندهء روزنامه ستاره ايرانرا 80 - حاجى مخبر السلطنه\r\nبا چند تنى بقزوين روانه گردانيد . بدينسان از آشوب جلو گرفت ، ولى چاره بناخشنودى مردم نتوانست .\r\nدر روزنامه‌هاى ايران و رعد پياپى گفتارها نوشته مىشد ولى در مردم كارگر نمىافتاد .\r\n\r\n","description":"","footnote":"","page_name":" 823 ","page_number":843},
  {"content":"\r\n\r\nدر گرماگرم اين پيش‌آمدها ، در شهريورماه داستان گرفتن ماشاء اللّه خان و بدار زدن او پيش آمد . چنان كه گفتيم اين راهزن بنام ناگزير شده بتهران آمد و فرمانبردارى آشكار ساخت . ولى از درون نرم نگرديده ، و چون هميشه سست‌كارى وزيرانرا ديده بود با همه گرفتارى اميد نبريده همچنان سركشى مىنمود . وثوق الدوله در « بيانيه » خود چنين مىگويد :\r\nآنروزيكه بتهران آمد با من گفت هر فرمانيكه دولت دهد براى پذيرفتن آماده‌ام . من گفتم اگر همه افزارهاى جنگى خود را چه در تهران و چه در كاشان بسپارد دولت به او زينهار جانى و داراكى داده بنگهدارى خواهد كوشيد . ولى بايد چند ماهى در ايران نبوده به « عتبات » سفر كند . به اين دستور خشنودى نمود و نويد به كار بستن داد . ليكن در انجام كار بفريبكارى پرداخت و بامروز و فردا انداخت ، چندبار غدغن كردم كارگر نيفتاد . من براى آنكه هراسناك نگردد فشار بيشتر نياوردم .\r\nليكن از چند روز پيش آگاهيهايى دربارهء او ميرسيد كه مايه بدگمانى دولت مىشد ، سواران او در عبد العظيم بنگهدارى خود پرداخته تفنگرا از دست رها نمى - كردند و كاروانسراى نشيمنگاه خود را استوار گردانيده هوشيار ميايستادند . همچنين از كاشان با آنكه « حكومت » در آنجا « نظامى » بود آگاهيها از دژرفتارىهاى پيروان او مىرسيد . نايب حسين پدرش گذشته از دژخويىهاى ديگر گوش كسى را بريده بود .\r\nميبايست به اين حال پايان داد . من چند روزى ايستادگى نمودم ، ولى دانسته شد خود و سوارانش بسيج گريختن ميكنند و برآنند كه با ژاندارم‌ها بجنگند . به او دستور داده شد كه آنچه افزارهاى جنگ و اسب و ديگر چيزها خودش و سوارانش مى - دارند بژاندارمرى دهند . و يكتن را از سوى خود بشناساند كه همراه يكى از سركردگان ژاندارم بكاشان رود و چيزهاى آنجا را هم بسپارد . اين دستور را نپذيرفته بهانه‌هايى آورد و سرانجام گفت : دولت اگر ميخواهد من افزارها و چيزهاى خود را به او دهم بايد در برابر صد هزار تومان به من بپردازد .\r\nاين بود دستور دادم او را دستگير كرده بند نهادند و بباغشاه بردند و از سوارانش\r\n\r\n","description":"","footnote":"","page_name":" 824 ","page_number":844},
  {"content":"\r\n\r\nافزار جنگى گرفتند . آن سپاهيانش در عبد العظيم بزدوخورد ايستادند ، ولى پس از زخمى گرديدن سه تن ژاندارم ، خود را سپردند و يكصد و دوازده تن از ايشان دستگير افتادند . همان ساعت برئيس ژاندارمها در كاشان دستور دادم كه از همه بستگان او تفنگ و افزار بگيرد و سوارانش را دستگير گرداند .\r\nچنان كه از اين گفته‌هاى وثوق الدوله نيز فهميده مىشود بنايب حسين و پسرانش گمان افزارهاى جنگى فراوان و پول و زر و سيم انبوه ميرفت . اينان از ساليان دراز براهزنى و دزدى پرداخته و كاروانهاى بزرگى را زده و آباديهاى بسيارى را تاراج كرده ، و در كاشان و نطنز در خاندانها آنچه سراغ مىداشتند براى خود گرفته بودند . گذشته از پول‌هاى گزافى كه بنام « حقوق » قراسورانى از دولت در - يافته بودند .\r\nدر كاشان اينان كاخهاى شاهانه آراسته و ظرف و افزار سيمين و زرين فراوان اندوخته و به همان اندازه گاو و گوسفند و اسب و مانند اينها ميداشتند . گفته مىشد گنجينه‌هايى در كوه و بيابان نهان كرده‌اند . تفنگها و افزارهاى جنگيرا در دزها اندوخته بودند ، و به جاهاى نهان ديگرى نيز گمان ميرفت .\r\nاز اينرو وثوق الدوله بگرفتن و كشتن ماشاء اللّه خان شتاب نمىنمود و چنين مىخواست كه با نرمى افزارهاى جنگى را از ايشان بگيرد و باندوخته‌هاشان نيز راه يابد .\r\nپس از گرفتارى او ، در كاشان پدرش نايب حسين بدست نيفتاد و بكوه بگريخت ولى كسانشان گرفتار گرديدند و از هرجا بگرد آوردن داراكهاى آنان پرداختند . از كسانشان جستجو درباره اندوخته‌هاى نهان ميكردند . رويهمرفته چيز چندانى بدست نيامد و دانسته نشد آيا كسانى بنادرستى از ميان بردند و يا راه باندوخته‌ها نيافته بدست آوردن نتوانستند . دشمنان وثوق الدوله همين را داستان درازى ساخته سخنان بسيارى ميگفتند .\r\nيكى از ياران ماشاء اللّه خان پهلوان رضا نامى بود ، چون مىخواستند او را بگيرند خود را به شهر رسانيده ميخواست به خانه يكى از بزرگان برساند . ليكن نتوانست\r\n\r\n","description":"","footnote":"","page_name":" 825 ","page_number":845},
  {"content":"\r\n\r\nو او را هم دستگير كردند و بباغشاه نزد ماشاء اللّه خان فرستادند .\r\nدر باغشاه از اينان بازپرسهايى ميرفت و ماشاء اللّه از دادن آگاهيهايى خوددارى نشان ميداد . چون بازپرس و داورى بپايان رسيد « ديوان حرب » كه از سركردگان ژاندارم برپا شده بود دستور دار كشيدن ماشاء اللّه خان و رضا را داد .\r\nروز شنبه هفتم شهريور ( سوم ذى حجه 1337 ) آنانرا بدار خواستندى زد .\r\nچوب دار را در ميدان توپخانه در جلو شهربانى برپا كردند ، و يكدسته ژاندارم و پوليس در گرداگرد ميدان بنگهبانى گماردند . انبوهى از مردم براى تماشا گرد آمدند . « هيئت متظلمين كاشان » كه از چند سال باز ، براى دادخواهى از نايب و پسرانش در تهران مىبودند ، و اين چند روزه در شهر بتكاپو پرداخته و شادمانىها و سپاسگزارىها نموده بودند ، امروز هم با دسته‌اى از كاشانيان براى تماشا بميدان آمدند .\r\nماشاء اللّه خان و رضا را در يك درشگه پهلوى سركردگانى از ژاندارم نشاندند ، و صد سوار گرداگرد درشگه را گرفته از باغشاه روانه گردانيدند ، و از خيابان مريضخانه و جليل‌آباد باداره كميسرى سوار آورده و در آنجا چگونگى را به آنان آگاهى دادند تا اگر وصيتى دارند بكنند و براى مرگ آماده باشند . ماشاء اللّه « وصيت » كرد او را در « زاويه مقدس حضرت عبد العظيم » به خاك سپارند .\r\nاز آنجا آنانرا باداره شهربانى آورده در « اطاق اجرا نگهداشتند . مردم با انبوهى بسيار در ميدان ايستاده چشم به راه ميداشتند . نخست رضا پهلوان را بيرون آوردند . « حكم ديوان حرب » را درباره گناهكارى اينان خواندند و سپس او را بالاى كرسى برده ريسمان بگردنش انداختند ، مردم بشادمانى دست زدند .\r\nمرده او چهل پنجاه دقيقه بالاى دار ميبود تا پايين آوردند . اين‌بار خود ماشاء اللّه خانرا بيرون آوردند ، چون از ميان انبوه مردم ميگذشت باينسو و آنسو مىنگريست ، و چون بپاى دارش رسانيدند بار ديگر « حكم ديوان حرب » را خوانده او را نيز آويزان كردند . مردم بويژه كاشانيان باز شادمانى نموده و آواز به « زنده باد مجازات » بلند ساختند .\r\n\r\n","description":"","footnote":"","page_name":" 826 ","page_number":846},
  {"content":"\r\n\r\nتا هنگام نيمروز بالاى دار ميبود و آنگاه پايينش آورده باداره ژاندارم دادند و آنان براى خاك سپردن بعبد العظيم فرستادند . بدينسان يك راهزن بنامى كيفر خود را ديد .\r\nكسان ماشاء اللّه خان همچنان در بند ميبودند و از آنان بازپرسها ميرفت . ليكن دو پسر او را كه بيگناه ميبودند آزاد گردانيدند .\r\nاز آنسوى در كاشان ژاندارمها كسان او را دنبال ميكردند و داراكهاشان ميجستند .\r\nدزكره‌شاهى را كه از سالها در دست اينان ميبود بگشادند . اما نايب حسين كه با يكدسته از سواران بكوه گريخته بود ژاندارمها در دنبالش ميبودند تا در يك جا به او رسيده و بجنگ ناگزيرش گردانيدند ، پس از شانزده ساعت ايستادگى كه دوازده تن از سوارانش كشته گرديدند خودش و دو پسرش رضا خان و امير خان كه هرسه زخمى ميبودند با كسانى دستگير افتادند .\r\nژاندارمها آنانرا بكاشان آوردند و سپس بدستور وثوق الدوله در اتومبيلى نشانده روانه تهران گردانيدند . در اينجا در باغشاه از آنان نيز بازپرس كردند و سپس دادگاهى برپا كرده بداورى كشيدند . ولى چون رضا خان و امير خان زخمهاشان سخت ميبود به آنان نپرداخته درباره نايب حسين دستور دار كشيدن دادند ، و اين دستور را روز چهارشنبه بيست و پنجم شهريور به كار خواستندى بست .\r\nاين روز انبوهى از تماشاچيان ديگر بيشتر گرديد . مردم از پيش از درآمدن آفتاب بميدان ميشتافتند . نايب را همچنان با درشگه از باغشاه بيرون آوردند . نخست پروا نمينمود و خوددارى نشان ميداد . ولى چون به « اطاق اجرا » درآمد در اينجا رشته خوددارى از دست داد و بپرسشهايى كه ميرفت به آسانى پاسخ نميتوانست . پرسيدند : چند فرزند داشتى ؟ ! . نامهاى فرزندان خود را فراموش كرده بود و پس از زمانى انديشه چنين پاسخ داد : « سه دختر و دو پسر ديگر دارم » .\r\nيكساعت و نيم كمابيش به نيمروز ميماند كه او را با دستهاى بسته از اطاق بيرون آوردند . مرد تيره‌درون تا پاى دار برسد بيكبار خود را باخت . با زور بالاى كرسيش بردند و ريسمان را بگردنش انداختند . تا نيمروز آويزان ميبود و آن هنگام پايينش\r\n\r\n","description":"","footnote":"","page_name":" 827 ","page_number":847},
  {"content":"\r\n\r\nآوردند . پس از ده‌واند سال دزدى و راهزنى و خونريزى بدينسان كيفر خود را ديد .\r\nبدينسان وثوق الدوله در سايه كوششهاى خود و با دست ژاندارمها دولت را نيرومند گردانيد . ولى ناخشنودى مردم از « قرارداد » همچنان برجا ميبود و روزبروز فزونتر ميگرديد . پس از سالها جنبش و كوشش اين زيردستى به بيگانگان بهمه‌كس 81 - وثوق الدوله\r\nناگوار ميافتاد . ما نتيجه اين ناخشنوديها را خواهيم نوشت . در اينجا مىبايد بآذربايجان بازگشته پيش‌آمدهاى آنجا را بنويسيم .\r\n\r\n","description":"","footnote":"","page_name":" 828 ","page_number":848},
  {"content":"\r\n\r\n\r\nگفتار چهارم آغاز كار سيمگو\r\nپيش‌آمدهاى آذربايجان را تا پايان جنگ جهانگير نوشته‌ايم . پس از پايان جنگ چون عثمانيان از تبريز بيرون رفتند يكدسته سپاه هندى بجاى ايشان آمدند .\r\nمكرم الملك بعنوان « نايب الاياله » فرمان ميراند . خيابانى و نوبرى به شهر بازگشتند ولى ديموكراتها پراكنده ميبودند و بكارى نمىپرداختند . رويهمرفته آرامش و آسودگى بود و چنين مينمود كه پس از سالها جنگ و آشوب ايمنى و آرامى در كار خواهد بود .\r\nليكن در اين ميان كم‌كم آشوب اسماعيل آقا يا سيمگو پديدار گرديد و نام او بزبانها افتاد . چنان كه گفته‌ايم اينمرد سرايل شكاك ميبود و نيرويى در دست ميداشت ، و داستان او را با آسوريان نوشته‌ايم كه مارشيمون با دست او كشته شد و آسوريان لشگر بر سر او برده چهريق را بگرفتند و سيمگو شكست سختى خورده بگريخت .\r\nپس از درآمدن عثمانيان بآذربايجان كه آسوريان از ارومى و ديگر جاها كوچيدند ، اين نيز آسوده گرديد و در چهريق نشسته به كارهاى خود پرداخت و با همه نيكى كه از عثمانيان ديده بود با آنان يارى ننموده و در جنگهايى كه ميان آنان با انگليسيان ميرفت خود را كنار كشيد .\r\nهمانا بسيج كار خود ميديد و از فرصت بهره جسته نيرو مىاندوخت . زيرا آشفتگى كار ايران و ناتوانى دولت ، و فراوانى افزار جنگ ، و فرمانبردارى كردان و جنگجويى آنان ، اين را بآرزوهاى بزرگى مىانداخت .\r\n\r\n","description":"","footnote":"","page_name":" 829 ","page_number":849},
  {"content":"\r\n\r\nكردان هميشه چون فرصت يافتندى با دولت نافرمانى نمودندى ، برادر اين جعفر آقا ، و پدرش محمد آقا در زمان خود بارها نافرمانى نموده بودند . ولى سيمگو اينزمان ، براى كردستان جداسرى ( استقلال ) ميخواست و در راه اين آرزو بود كه بآمادگيهايى ميپرداخت . يكى از تخمهاى آشوب و زيانكارى كه اروپاييان در شرق افشانده‌اند اين آرزوى جداسريست . كاركنان آنان سالها گرديده و بميان كردان و ارمنيان و تركمانان و آسوريان و بختياريان و ديگران رفته ، و اين تخم را در دلهاى آنان كاشته‌اند .\r\nكردان نيز از سالها چنين سخنيرا شنيده و هوسمندانى از آنان اين آرزوى خام را دنبال كرده و گاهى نيز كتابها يا گفتارهايى نوشته بودند . كنون سيمگو آن آرزو را به كار بستن ميخواست ، و به پيروى از آزاديخواهان عثمانى كه « ژن‌ترك » پديد آورده و آن كارها را كرده بودند به پديد آوردن دسته‌اى بنام « ژن‌كرد » مىكوشيد .\r\nچنين مىگفتند : او را به اين كار مستر داد امريكايى واداشت . مستر داد كه با آمريكاييان ديگر ، همراه آسوريان از ارومى كوچيده و بهمدان رفته بود ، در همان روزها به تبريز بازگشت و بار ديگر بارومى رفت ، و چنين گفته ميشد كه چندبار بديدن سيمگو رفت . اين سخن اگر هم دليل نداشت ، چون با بدخواهى و كينه‌توزى كه از مسيونرهاى امريكايى ديده شده بود ، سازگار ميآمد كسان بسيارى اينرا ميپذيرفتند و چنين ميگفتند : « امريكاييان چون با دست آسوريان كارى از پيش نبردند ميخواهند با دست كردان كارى از پيش برند » .\r\nهرچه هست ، اين آرزو را ديگران بدل سيمگو انداخته بودند و هم آنان دلش دادند و دليرش گردانيدند . در اينميان چون عثمانيان از آذربايجان ميرفتند يكدسته از سپاهيان و توپچيان آنان كه به چند صد تن ميرسيدند بكشور خود نرفتند و با تفنگها و توبهاى خود آهنگ چهريق كردند و زيردستى سيمگو را پذيرفتند . اين پيش‌آمد دليرى او را چند برابر گردانيد و بدينسان خود را آماده ديده بيرق نافرمانى افراشت .\r\nيكى از همدستان او در اين كار سيد طه نوهء شيخ عبيد اللّه بود كه خاندانشان در كردستان\r\n\r\n","description":"","footnote":"","page_name":" 830 ","page_number":850},
  {"content":"\r\n\r\nبنام ، و خود سيد طه يك مرد كوشا و بكارى مىبود .\r\nكنون سيمگو آماده گرديده و بيرق افراشته « آزادى كردستان » مىخواهد .\r\nچه كار مىكند ؟ . . آيا كنفرانس داده كردان را براى زندگانى آزاد و سررشته‌دارى آماده ميسازد ؟ . . آيا قانون اساسى براى كردستان مينويسد ؟ . . آيا به برداشتن پراكندگيها كه در ميان كردانست ميكوشد ؟ . . نه ! . « آزادى كردستان » كه با اينها نيست . پس چه كار مىكند ؟ . . ديه‌ها را تاراج مىكند ، كشت‌ها را لگدمال ميگرداند ، به مردم تاراج ديده و بينواى لكستان پيام فرستاده پول مىخواهد .\r\nمردم بيچاره سلماس و آن پيرامونها كه از آسوريان گزندهاى جانگزا ديده و پراكنده گرديدند ، كنون كه بآبادىهاى خود بازگشته و ميخواهند دوباره بزندگى پردازند ناگهان خود را گرفتار چنگال كردان يغماگر و آدمكش سيمگو مىيابند .\r\nاينست معنى « آزادى كردستان » . همين است نتيجه‌اى كه سياستگران اروپا مىخواستند .\r\nسلماس و آن پيرامونها همه بدست كردان گرفتار افتاده و نوبت بآباديهاى ارومى ميرسيد . كردان به اينها نيز دست انداخته گزند و آزار دريغ نميگفتند . ديه‌هاى ويرانه كه تازه رو بآبادى گذاشته و در هريكى جز گروه اندكى از مردم نمىبودند هر زمان آسيب ديگرى از تاراجگران سيمگو ميديد .\r\nپس از رفتن عثمانيان حاجى شهاب الدوله نامى حكمران ارومى شده بود ، ولى او مرد بكارى نمىبود و در برابر تاخت و تاراج كردان جز نشستن و دست روى هم گزاردن چاره‌اى نمىشناخت .\r\nدر بهمن‌ماه 1297 ( جمادى الاول 1337 ) سردار فاتح از تبريز بحكمرانى ارومى فرستاده شد . اين مرد كه در زمان صمد خان يكى از همدستان او بوده و پس از بازگشتن آزادى دموكراتها دنبالش كرده و از شهر بيرونش رانده بودند ، اين زمان بار ديگر از كاركنان دولت گرديده ، و در چنين هنگامى بحكمرانى ارومى فرستاده مىشد .\r\nكردان همچنان در تاخت و تاراج ميبودند . سردار فاتح چاره‌اى كه انديشيد\r\n\r\n","description":"","footnote":"","page_name":" 831 ","page_number":851},
  {"content":"\r\n\r\nآن بود كه خود بچهريق نزد سيمگو رفته با پند و اندرز او را رام گرداند و ايمنى براى ديهيان ارومى گيرد . اين رفتار ننگ‌آلود نتيجه آن را داد كه سيمگو بيباك‌تر گردد و كردان در تاخت و تاراج دليرتر باشند .\r\nبدينسان سلماس و ارومى بار ديگر گرفتار شد و هر روز تلگراف‌هاى ناله و فرياد از مردم بيچاره ميرسيد . مردم لكستان دست بهم داده بكردان راه نميدادند ولى هر روز بيم تاخت ميرفت و پياپى به تبريز نامه نوشته و چاره ميطلبيدند .\r\nمكرم الملك ( نايب الاياله ) چون سپاهى كه بر سر كردان فرستد در دسترس نمى - داشت ناگزير چاره ديگرى انديشيد و آن اينكه بمبى براى اسمعيل آقا فرستد و او را نابود گرداند . چون در سال 1287 در هنگام جنگهاى تبريز حيدر عمو اغلى و كسان ديگرى از آزاديخواهان اين شهر براى كشتن شجاع نظام اين چاره را انديشيده و جعبه‌اى بنام « امانت » از پست برايش فرستاده و او را كشته بودند مكرم الملك ميخواست همانرا با سيمگو بآزمايش گزارد .\r\nدر اين كار همسكالان و رازداران او ارمنيان مىبودند و بمب را هم اينان ساختند .\r\nمكرم الملك آن را بخوى فرستاد . از آنجا ، چون مادر زن اسماعيل آقا در يكى از ديه - هاى خوى مىنشست ، بنام آنكه جعبهء شيرينى است و آنزن براى داماد و نوه‌اش فرستاده بچهريق نزد اسماعيل آقا فرستادند .\r\nليكن سيمگو هوشيارتر از شجاع نظام بود و خود را رها گردانيد . از زبان او چنين ميگويند : چون جعبه را آوردند پسرم بنام آنكه شيرينيست و مادربزرگش فرستاده پا فشرده باز كردن آن را ميخواست . من به ياد داستان شجام نظام افتاده بدگمان گرديدم و هوشيار ميبودم ، و چون به روى چمنى نشسته بودم گفتم همانجا بازش كنند ، و همين كه نخش را پاره كردند و اندك روشنى از آن برجست من فرصت نداده با پايم زده آن را دور انداختم و پسرم را بآغوش گرفته به روى سبزه‌ها دراز كشيدم و در زمان . آواى تركيدن بمب در چند گام دور تر از ما برخاست .\r\nبدينسان سيمگو از مرگ رها گرديد . ولى بمب در جايى كه تركيد برادر او على آقا و چند تن ديگرى را از كردان نابود گردانيد و اين بهانهء ديگرى بدست\r\n\r\n","description":"","footnote":"","page_name":" 832 ","page_number":852},
  {"content":"\r\n\r\nسيمگو داد . نظام السلطنه در سال 1284 ( يكسال پيش از جنبش مشروطه ) بجعفر آقا برادر بزرگتر سيمگو ايمنى داده و به قرآن سوگند خورده و او را به تبريز آورده بود .\r\nسپس دست يافته او را با دو تن از همراهانش بكشت ، و ديگران گريخته جان بدر بردند .\r\nسيمگو در اين خيزش خود آن را بهانه ساخته و دولت ايرانرا خونى خود ميناميد ، و پيمان‌شكنى و زينهار خوارى دولتيان را برخ كردان كشيده آنانرا بنافرمانى پافشارتر ميگردانيد . اكنون اين پيش‌آمد بهانهء ديگرى براى او پديد آورده نيز نمونهء ديگرى از زينهار ناشناسى و نيرنگ‌كارى دولتيان بدست او ميداد .\r\nاين پيش‌آمد در ارديبهشت‌ماه 1298 ( شعبان 1337 ) بود . سيمگو پس از اين سنگدلى بيشتر گردانيده و كردان بآشوب و تاخت و تاراج افزودند . كينه مكرم الملك را از مردم بيچاره مىجستند ، شهر خوى در سايهء استوارى خود و دليرى مردمش ايمن ميبود ، ليكن براى ارومى و لكستان بيم سختى ميرفت . مكرم الملك بچنان كار بيباكانه‌اى پرداخته و بجاى كشتن بيدادگر بخشم و كينه او افزوده بود و كنون نمى - دانست چه چاره كند . فرستادن بمب را به گردن نميگرفت و از آن بيزارى نشان ميداد ، ليكن از اين چسودى توانستى بود ؟ ! .\r\nدر همان روزها سپهدار ( يا سپهسالار ) بواليگرى آذربايجان آمد . وثوق الدوله كه به نيروى دولت ميكوشيد ، اين را كه يكمرد بنامى مىبود براى واليگرى آذربايجان برگزيده بسامان گردانيدن آنجا را بدست اين سپرد . ليكن سپهدار در سفر پيشين در آذربايجان كارى نتوانسته بود و اين‌بار هم اميد فيروزى نميرفت .\r\nيكى از كارهاى او اين بود كه كسان بسيارى با خود همراه ميداشت و چون به تبريز رسيد هر يكى را بحكمرانى جايى فرستاد . از جمله ضياء الدوله نامى را بارومى و مكرم الدوله نامى را بخوى گسيل گردانيد .\r\nچنان كه گفتيم سيمگو داستان بمب را دستاويزى ساخته گله از دولت مينمود و پياپى ميغريد . سپهسالار بجاى آنكه سپاهى بسيجد و سر او كوبد بشيوه زمان\r\n\r\n","description":"","footnote":"","page_name":" 833 ","page_number":853},
  {"content":"\r\n\r\nخودكامگى بدلجويى ازو برخاست و يك سياهكارى ازو سر زد كه كمتر مانندش توان پيدا كرد .\r\nچگونگى آنكه جهانگير ميرزا كه يكى از سردستگان مجاهدان و آزادى - 82 - ميرزا كوچكخان خواهان مىبود و در سال 1287 ( 1326 ) در خوى بهمدستى حيدر عمواغلى و ديگران با كردان و هواداران خودكامگى جنگهاى بسيارى كرده ، و سپس بهمراه عمواغلى به -\r\n\r\n","description":"","footnote":"","page_name":" 834 ","page_number":854},
  {"content":"\r\n\r\nگيلان رفته و در شورش آنجا همدستى داشته و تا گشادن تهران همراهى نموده ، و اين زمان در خوى ميزيست و به بنياد نهادن دبستان و مانند اينها ميپرداخت ، چون كسانى از ملايان و ديگران از اين كارهاى او دلتنگ مىبودند و پى فرصت ميگشتند كه كينه جويند ، اين زمان فرصت يافتند ، و چون بمب از خوى بچهريق رفته بود چنين پراكندند كه سازندهء بمب و فرستندهء آن جز شاهزاده نبوده ، و اين سخن را در چهريق به گوش سيمگو رسانيدند .\r\nسيمگو چون از جهانگير ميرزا رنجيده مىبود ، و همچنين از مير هدايت پسر مير اسد اللّه كه در همان روزها با سواران وى جنگيده و كسانى را از آنان كشته بود دل پر از كينه ميداشت ، و رويهمرفته بودن چنين كسان جنگجو و جانفشانى را در آن نزديكى بزيان كار خود ميشناخت ، نام اين دو تن را به زبان آورده بگله و بدگويى از اينان پرداخته كينه‌جويى از ايشانرا ميطلبيد .\r\nچنين ميگويند سپهسالار خود نيز از جهانگير ميرزا دلتنگى ميداشته ، از سفر گيلان رنجيدگى در ميان مىبوده ، از اينرو درخواست سيمگو را پذيرفته به - مكرم الدوله دستور ميفرستد كه در پيرامون پيش‌آمد بازجوييها كند . مكرم الدوله كسانى را به خانه شاهزاده مىفرستد ، و چون در خانه او بمبهايى ديده مىشود كه شاهزاده از شرفخانه آورده بوده همين را دليل گرفته ، با درخواست سيمگو او را با مير هدايت دستگير مىگردانند . محمد عليخان سرهنگ كه از سركردگان قزاقخانه بوده و از آنجا كناره جسته و بخوى آمده و ميهمان شاهزاده مىبوده او نيز گرفتار مىگردد .\r\nمكرم الدوله هرسه را بند مىكند . گفتگو مىشده كه به تبريز فرستند تا در آنجا بازپرس و رسيدگى شود . سيمگو پافشارى مينمايد كه بچهريق به نزد وى فرستند كه خود بازپرسى كند ، و سپهسالار و مكرم الدوله بىغيرتانه به اين درخواست او تن درميدهند .\r\nشبانه آنانرا بسيزده تن سواران قره‌داغى سپردند كه بنام تبريز بچهريق رسانند .\r\nمير هدايت چنين مىگفته : « من چگونگى را دريافتم و بشاهزاده گفتم ما را بچهريق\r\n\r\n","description":"","footnote":"","page_name":" 835 ","page_number":855},
  {"content":"\r\n\r\nمىفرستند ، بيا ايستادگى نموده نرويم . ساده‌دلانه گفت : « حاكم قول داده كه به تبريز فرستد » . چون ما را بيرون آوردند و از راه جنوب شهر كه هم بسلماس و هم به ارونق مىرود روانه گرديدند گفتيم : چرا از اين راه ؟ ! . گفتند : از راه ارونق به تبريز خواهيم رفت . در ميان راه من بار ديگر بشاهزاده گفتم ما را به چهريق مىبرند بيا بگريزيم باور نكرده نپذيرفت ، و من ناگزير گرديده خودم تنها گريختم و آنان را بردند » .\r\nمير هدايت چنان كه جنگ‌آزموده و دلير مىبود از هوش و زيركى بهره شايان مىداشت . چون چگونگى را فهميد در نيمه راه ، در نزديكى ديهى بنام امام - كندى ، سواران را فريب داده از دستشان بگريخت و از شكنجه و مرگ دردناك رها گرديد .\r\nليكن شاهزاده را با محمد عليخان بچهريق رسانيده باسماعيل آقا سپردند ، كه تا سه روز در بند مىبودند و سپس با شكنجه‌هايى كشته گرديدند . جهانگير ميرزا را ميگويند نخست با تبر يا با لته چهاردست و پايش را جدا كردند و سپس از سنگ بلندى بدره‌اش انداختند . سيزده تن سواره كه اينانرا آورده بودند سيمگو بعنوان آنكه قره‌داغيند و كشندگان برادرش جعفر آقا ميباشند « 1 » آنانرا نيز رها نكرده و دستور داد از سنگ بدره انداختند . اين در آخرهاى خردادماه بود .\r\nاين بود سرگذشت دلسوز يكى از پيشگامان آزادى . اين جوان گرانمايه باغيرت كه زمانى در جنگها جانبازى نموده و زمانى بفرهيخت نوجوانان كوشيده و رويهمرفته زندگى در راه كشور و توده بسر آورده بود بدينسان قربانى سياهكارىهاى سيمگو و سپهدار و مكرم الدوله گرديده و بدينسان با شكنجه‌هاى دلگداز بدرود زندگى گفت .\r\nسپهدار كه در سفر پيش خود به تبريز حاجى حسينخان مارالانى را گرفته بدست روسيان سپرده و بدنامى براى خود بسيج كرده بود در اين سفر بدنامى زشت - ترى بسيجيد .\r\n\r\n\r\n","description":"","footnote":"\r\n( 1 ) جعفر آقا را با دستور نظام السلطنه ضرغام نظام قره‌داغى كشته بود و از آن رو سيمگو همه قره‌داغيان را خونى خود مىشمرد .\r\n","page_name":" 836 ","page_number":856},
  {"content":"\r\n\r\nاز اين رفتار او دولت پاك بىآبرو گرديد و مردم بيكبار نوميد شدند . اما سيمگو بجاى آنكه نرمى نمايد بدرشتى افزود و با كشتن سيزده تن سواره كه كاركنان دولت مىبودند بدترين دشمنى را با دولت آشكار گردانيد . اين بدتر كه سپهدار و مكرم الدوله بخشم نيامدند و ببازخواستى يا بازپرسى از سيمگو برنخاستند و تو گفتيى هيچ چيزى رخ نداده سر پايين انداخته به كارهاى خود پرداختند .\r\nدر اين ميان در ارومى نيز داستانهايى ميرفت . چنان كه گفتيم سپهدار ضياء الدوله را بحكمرانى آنجا فرستاد . اين مرد دويست سرباز مراغه‌اى و يك تير توپ همراه خود ميداشت و يك شهرى را با پيرامون‌هايش با اين نيروى كم نگه بايستى داشت .\r\nدر اين هنگام گذشته از آسيب كردان كه پياپى بديه‌ها مىتاختند يك كانون آشوبى در ميان شهر پديد آمده مايه بيم مردم مىبود . چگونگى آنكه دكتر پاكارد امريكايى از چندى پيش بارومى بازگشته و در همان عمارت امريكاييان جا گرفته و بازماندگان مسيحيان را كه از اينجا و از آنجا پيدا گرديده و در شهر گرد ميآمدند در آن عمارت نشيمن داده نگهدارى مىنمود .\r\nمسلمانان با همه گزندهايى كه از مسيحيان و امريكاييان ديده بودند به اينان نپرداخته آزارى نميرسانيدند ، و سردار فاتح در حكمرانى خود پرستارى بسيار به آنها مىنمود . با اين حال مسيحيان دل پاك نكرده جز در پى بدخواهى نمىبودند ، چنان كه از ديرگاهى دكتر پاكارد سران كرد را به پيش خود ميخواند و به آنان پذيرايى و مهربانى بسيار مينمود و پولها به آنان مىبخشيد ، و بدينسان كردان را بسوى مسيحيان گرايانيده با مسلمانان دشمن و بدخواه ميگردانيد .\r\nهر روز سران كرد به نزد دكتر پاكارد رفته و نام‌هاى خود نويسانيده پول ازو ميگرفتند . مردم از اين رفتار دكتر بدگمان گرديده مىگفتند : اين آمادگى جز براى يك جنگ يا كشتارى نيست و بسيار بيم ميكردند . اين بود چون ضياء الدوله درآمد و بارى دويست سرباز و يك توپ با خود ميداشت مردم شادمان گرديدند و از بيم كاستند .\r\nضياء الدوله ، نه همچون مكرم الدوله ، مرد غيرتمند و كاردانى مىبود و از همان\r\n\r\n","description":"","footnote":"","page_name":" 837 ","page_number":857},
  {"content":"\r\n\r\nروزهاى نخست كشاكش و زدوخورد ميانه او با اسماعيل آقا درگرفت و ضياء الدوله غيرت و توانايى شايان از خود نشان داد . چون اين داستان از گفتهء آقاى توفيق است نوشته‌هاى خود او را مىآوريم :\r\n« چون اسماعيل آقا سمتقو رسيدن حكومت جديد را باروميه شنيد به خيال افتاد كه حاكم را گرفته تا سپهدار والى جديد آذربايجان حساب خود را ببرد . پس از پنجروز از ورود حكومت صبح يك دفعه در حدود شصت نفر از اكراد اطراف خانه - هاى حاكم را گرفته و به صحن و حجرات مقبره كه نزديك خانه‌هاى حكومتى است وارد شده آنجا را سنگر نموده شروع بشليك نمودند . از اينطرف حكومت نيز سربازان خود را بدور خود جمع نموده با كمال جديت دفاع كرده و اهالى ارومى كه تا حال همچو قدرتى از حاكمى نديده بودند و در همچو مواقع دست و پاى ايشانرا بسته بدست دشمنان ميدادند چون آن شهامت را از ضياء الدوله ديدند فورا اشخاصى كه اسلحه داشتند بامداد حكومت برآمدند و در نتيجه اكراد را از مقبره خارج و بعد جنگ‌كنان از شهر نيز بيرون راندند . اكراد با دادن تلفات مقهور از شهر بيرون رفتند .\r\n27 شعبان 1337 اهالى ارومى چون اين تجاوزات و غوغاى آخرى را از تحريك دكتر پاكارد تصور مىنمودند و پول دادن دكتر باكراد نيز تأثيرات عميقى در دلها بخشيده بود عده‌اى از تفنگچيان ، پس از بيرون كردن اكراد بدون اطلاع حكومت بعمارت امريكاييان هجوم آورده درب را شكسته بصحن عمارت آنها وارد گرديده و بمردان و زنانى كه در اطاق‌هاى آنجا اعاشه مىشدند حمله نموده بكشتار مىپردازند ، و خود حكيم صاحب ( دكتر پاكارد ) را عده‌اى از عقلا با زحمت از دست ايشان نجات داده بحكومت ميآورند .\r\nضياء الدوله پس از اطلاع از قضيه فورى سرباز فرستاده آن اشخاص را از عمارت آمريكاييان اخراج ، و مسيحيان را با زن و بچه و مردان ايشان و با مجروحين باداره حكومتى انتقال داده در تحت نظر خود دكتر پاكارد مجروحين معالجه و ديگران با خرج حكومت اعاشه شدند . عده كشتگان مسيحيان امروز بطور تحقيق به شصت نفر بالغ گرديد .\r\n\r\n","description":"","footnote":"","page_name":" 838 ","page_number":858},
  {"content":"\r\n\r\nبا اين اقدام غير منتظر كانون فساد در شهر منحل گرديد و كنون يگانه كار مهم ضياء الدوله حفظ شهر از اكراد مىباشد . براى اين فورى كميسيون جنگى از خود اهالى تشكيل داده با دست آنها عده تفنگ و تفنگچيان شهر را احصائيه كرده دروازه - هاى شهر را به تفنگچيان تقسيم كرده اين تفنگچيان با كمال ترتيب و مواظبت مشغول حفظ شهر و كميسيون با جديت مشغول تعمير ديوارهاى آن مىباشد .\r\nاز آنطرف وقتى كه خبر مغلوبيت كردها باسماعيل آقا رسيد فورا يكدسته از شكاك را برياست طاهر بيك به بندر گلمانخانه مأمور نمود كه قبلا آنجا را بدست آورند تا مبادا از تبريز از راه دريا كمك براى اروميه برسد . اينها رفته گلمانخانه را كه بىساخلو بود گرفته و كليه مال التجاره را كه در انبارهاى آنجا بود بچهريق حمل كردند ، از طرف ديگر دسته‌هاى انبوه اكراد براى محاصره شتافتند ، همچنين گروهى از ايشان بدهات هجوم برده بناى قتل و غارت را نهادند . ساكنين دهات ناگزير شدند چندين ده در يك جا بيك قلعه محكمى پناه برده به نگهدارى خود پردازند . . »\r\nتا اينجاست آنچه از نوشته‌هاى آقاى توفيق آوردن ميخواستيم . كوتاه سخن :\r\nآنكه كردان ارومى را گرد فروگرفته و هر زمان بتاخت و فشار برميخاستند كه بدرون آيند ، و از آنسوى مردم پافشارى نموده با جنگ بنگهدارى شهر ميكوشيدند . بدينسان دوباره ارومى گرفتار جنگ و سختى گرديد ، مردم تلخيهاى زمان آسورى را فراموش نكرده دچار اين گرفتارى و تلخى شدند .\r\nچنان كه توفيق نيز نوشته ضياء الدوله نه همچون بيشتر حكمرانان غيرت و مردانگى از خود نشان داده بدستيارى مردم جلو كردان را مىگرفت ، ولى سپهسالار كه ميبايست سپاهى يا افزارهايى براى او فرستد و يا از راه ديگرى پشتيبانى نمايد بىپروايى نشان ميداد ، و تنها كارى كه ازو در اينهنگام سر زد اين بود كه مسيحيان را كه در سختى و گرسنگى با مردم همباز ميبودند از آنجا بيرون آورد ، و پيداست كه اين كار را بپاس دلخواه انگليس و امريكا كرد .\r\nبيچاره مردم ارومى ، هنگاميكه از چند هفته باز گرفتار جنگ و بيم و گرسنگى ميباشند و شب و روز چشم به راه ياورى از سوى دولت ميدارند يكروز مىبينند سردار\r\n\r\n","description":"","footnote":"","page_name":" 839 ","page_number":859},
  {"content":"\r\n\r\nفاتح با ميرزا على اكبر خان و با يك تن آمريكايى با اتومبيل بجلو دروازهء شهر رسيدند .\r\nگمان مىكنند اينان براى رهانيدن شهر آمده‌اند و با سيمگو گفتگو كرده و او را رام گردانيده و براى گفتگو با مردم ارومى باينجا شتافته‌اند . با يك شادمانى دروازه را 83 - اين پيكره در سال 1288 ( 1327 ) در خوى يا سلماس برداشته شده و چون جهانگير ميرزا را نشان ميدهد در اينجا آورديم آنكه در ميانه نشسته امير حشمت است . جهانگير ميرزا در دست چپ در كنار نشسته\r\nبراى اينان باز كرده اتومبيل را به شهر مىآورند ولى چون مىپرسند دانسته مىشود كه براى رهانيدن مسيحيان آمده‌اند و كارى با شهر و مردم نميدارند . ببينيد نوميدى تا چه اندازه\r\n\r\n","description":"","footnote":"","page_name":" 840 ","page_number":860},
  {"content":"\r\n\r\nبمردم چيره گردد ؟ اين يك نمونه از بيچارگى مردم و از بيكارگى و درماندگى كاركنان دولت مىباشد .\r\nچهل روز كمابيش جنگ و كشاكش در پيرامون ارومى برپا مىبود و در اين ميانه ديه‌ها پايمال ميگرديد ، تا در نيمه‌هاى تيرماه 1297 بود كه يكدسته از لشگريان هندى بهمراهى كنسول انگليس به آن شهر درآمدند و در اينهنگام بود كه كردان نيز دست از جنگ برداشته بچهريق بازگرديدند .\r\n\r\n","description":"","footnote":"","page_name":" 841 ","page_number":861},
  {"content":"\r\n\r\n\r\nگفتار پنجم بار ديگر جنبش دموكراتها\r\nگفتيم خيابانى و نوبرى چون از دست عثمانيان رها گرديده به شهر بازگشتند خاموشى و بركنارى گزيده بكارى برنخاستند . دموكرات‌ها نيز خاموش و پراكنده مىبودند .\r\nاين دو انگيزه ميداشت : يكى رنجيدگى بسيارى از دموكراتها ، از خيابانى و همدستانش كه ديگر همراهى با آنان نمىخواستنه . ديگرى نايب الايالگى مكرم - الملك كه با ايندسته دشمنى سختى مىنمود و ميدان كار نميداد .\r\nاين مكرم الملك آدمكشانى را كه خيابانى و نوبرى و همدستان ايشان به كار گمارده بكشتن امام‌جمعه و ديگران واداشته بودند دنبال كرد و چند تن را از آنان گرفت و بدار كشيد ، و چون ميخواست نوبرى را بگيرد او از شهر گريخته بقره‌داغ و از آنجا بهمدان رفت .\r\nشگفت آن بود كه بخيابانى هيچ سخنى نمىگفت و آزارى نميرسانيد ، و از آنسوى خيابانى در برابر اينكارهاى او بىپروايى و بىيكسويى نشانداده به هيچ تلاش درباره نوبرى و ديگران برنميخاست . از اينجا كسانى به گمان افتاده مىگفتند : « خيابانى با مكرم الملك همدست مىباشد و اين بانگيزش اوست كه مكرم الملك نوبرى و ديگران را دنبال مىكند » .\r\nبارى با اين خاموشى ميگذشت تا سپهسالار آمد و دست مكرم الملك كوتاه گرديد ، و از آنسوى در تيرماه « انتخابات » آغاز يافت . انتخابات از دو سال پيش در تهران\r\n\r\n","description":"","footnote":"","page_name":" 842 ","page_number":862},
  {"content":"\r\n\r\nآگهى داده شده و نمايندگان آنجا برگزيده گرديده ، و نوبت به آذربايجان اكنون مىرسيد .\r\nاين پيش‌آمد خيابانى و همدستان او را به كار برانگيخت ، و اين بود همه دموكراتها را براى روز يكشنبه بيست و يكم تيرماه ( 13 شوال ) براى گفتگو خواندند ، و چون آن روز رسيد گروه بس انبوهى در حياط تجدد گرد آمدند . خيابانى به پا برخاسته گفتارى آغاز كرد بدينسان :\r\n« امروز ميدان « مبارزه حزبى » به روى ما باز شده و ما مىبايد تا مىتوانيم بكوشيم » در اين زمينه سخنانى رانده سپس چنين گفت : « ولى من بينم بسيارى از شناختگان و بزرگان همراهان ما از دو سال باز پا از حزب كشيده و باينجا نيامده‌اند » . با اين گله گفتار خود را بپايان رسانيد .\r\nدر اين نشست نويسنده نيز مىبودم و نخستين‌بار بود كه ميخواستم بديهاى خيابانى و همدستانش را برويشان بشمارم ، و اين شگفت بود كه پيش از من يكى به پا خاست كه سپس شناختم دكتر زين العابدين خانست ، و با يك سنگينى و دليرى چنين گفت : « يكى از كسانى كه از حزب پا كشيده‌اند منم . من فاش مىگويم : اين كناره - گيرى نتيجه غلطكاريها و كجرويهاى آن چند تن است كه بنام پيشواى حزب از هيچ بدى بازنمىايستند . » اين را گفت و آغاز كرد بشمردن بدرفتاريهاى خيابانى و همراهانش .\r\nپس از وى من برخاسته چنين گفتم : « آنچه را كه من گفتن ميخواستم دكتر گفت . همين اندازه ميگويم كه گفته‌هاى او همه راست است و اين كارهاى بد چند تن است كه مايه رنجش نيكان و پاكدامنان مىگردد و آنان را بروگردانى واميدارد » .\r\nاز اين گفته‌ها همراهان خيابانى رنجيدند و آزردگى نشان دادند . ليكن خود او زيركانه به پا برخاسته چنين گفت : « يكدليلى به پاكى و نيكى همراهان ما اينست كه آنچه ايراد در دل ميدارند نهان نداشته آشكاره ميگويند ، ليكن اينها دربارهء گذشته است كه گذشته ، اكنون مىبايد بآينده پرداخت ، ما چون كسانى را براى\r\n\r\n","description":"","footnote":"","page_name":" 843 ","page_number":863},
  {"content":"\r\n\r\nنمايندگى دار الشورى از ميان حزب خواهيم برگزيد و براى آنكه اين كسان با رأى همگى همراهان شناخته و دانسته گردند ، مىبايد كمسيونى برپا كنيم ، من براى آنكه خشنودى خود را از اين ايرادها نشان دهم پيشنهاد ميكنم ايندو همراه ارجمند به آن كمسيون برگزيده شوند » .\r\nبا اين گفته‌ها جلو ناخشنوديها را گرفت ، و در همان نشست كمسيونى بر - گزيده شد كه دكتر و من نيز بوديم و اين كمسيون در چند هفته نامزدهاى حزب دموكرات را براى نمايندگى پارلمان كه يكى از آنان خود خيابانى بود - پديد آوردند .\r\nاز اين نشست و از گفته‌هايى كه بميان آمد چنين پنداشته مىشد خيابانى از گذشته پشيمانست و براى آينده رفتار خود را ديگر خواهد گردانيد . اين بود كسانى كه رنجيدگى پيدا كرده بودند گذشته را فراموش ساخته چنين ميخواستند كه پاكدلانه به كار آيند و همدستى نمايند .\r\nولى چند هفته نگذشت كه كارهايى پيش آمد و باز رنجشهايى رخ داد : يكى اينكه ميرزا تقى خان رفعت كه بهنگام درآمدن عثمانيان بآذربايجان به پيش آنان رفته ، و سپس با دستور آنان روزنامه « آذرآبادگان » را بتركى بنياد نهاده و در آن گفتار - هايى بزيان ايران نوشته بود و دموكراتها در يكى از نشستهاى همگانى خود او را ، بدخواه و نادرست خوانده و از حزب بيرونش كردند ، خيابانى دوباره او را آورد ، و نويسندگى روزنامه تجدد را كه دوباره پراكنده مىگرديد ، بوى سپرد . پيداست كه اين بىپروايى از خيابانى مايه رنجش همگى گرديد .\r\nديگرى آنكه زمان « كميته ايالتى » بسر آمده بود ، و با اينحال خيابانى و همدستانش بنام آن بهركارى برميخاستند ، و چون كسانى ايراد ميگرفتند ميگفت :\r\n« تا كميته ديگرى برگزيده نشده او بجاى خود پايدار است » . گفته مىشد : « پس كميته تازه برگزينيم » مىگفت : « اكنون صلاح نيست » .\r\nديگرى آنكه كسان نادرست و بدنامى را پيش كشيده و آنانرا بكارهايى برمى - گماشت ، و چون ايراد ميگرفتند پاسخ ميداد : « من آنها را دوست ميدارم » .\r\n\r\n","description":"","footnote":"","page_name":" 844 ","page_number":864},
  {"content":"\r\n\r\nرويهمرفته مىخواست چيرگى كند و فرمان راند . اين باور او مىبود كه بايد مردم را زيردست گردانيد و بسود خود به كار انداخت . از فلسفه داروين چيزهايى خوانده و چنين نتيجه گرفته بود كه بايد نيرومند گرديد و بر ناتوانان فرمان راند . اين را گاهى نيز به زبان مىآورد و خواست خود را بىپرده ميگردانيد . بارها در گفتارهاى خود چنين ميگفت : « افراد حزب بايد مطيع محض باشند . » گاهى مثل زده ميگفت :\r\n« فرد حزب چون خانه شاگرد است كه همين كه خود را شناخت بايد او را بيرون كرد » . ميرزا تقيخان و ديگران از سوى او گفتار رانده همين سخنان را بگوشها ميرسانيدند و بنام « حفظ ديسپلين » از مردم پيروى و فرمانبردارى كوركورانه ميخواستند .\r\nاينها ميرسانيد خيابانى انديشه ديگرى ميدارد و يكدسته نيز زيردست و فرمانبردار او ميباشند . بسيارى از نيكان دموكراتها رنجيده و زبان بايراد بازميداشتند ، ولى خيابانى جز بىپروايى نشان نميداد و روزبروز بچيرگى مىافزود .\r\nيكروز نويسنده در حياط تجدد با او بودم . چون با من مهربانى نمودى و هميشه ستايش و سپاس از پاكدلى و بىيكسويى من كردى گفتم : « يك ايرادى كه بشما مى - گيرند و من نيز آن را بد ميشمارم آنست كه مردانى را كه از آغاز جنبش مشروطه در اين راه كوشيده‌اند شما دور ميرانيد و بجاى آنان كسان بدنام و دشمنان ديروزى آزادى را ميآوريد . گفت : « آنكسانيرا كه شما ميگوييد مىآيند و در برابر آدمى ايستاده باور خود را پيش مىكشند ، ليكن اين كسان هرچه ما بگوييم بىچون و چرا پيروى مىنمايند . »\r\nگفتم : « ولى اگر يكروز سختى پيش آيد آنكسان چون خود باورى ميدارند و پابند آن باور مىباشند ايستادگى مىنمايند و جانفشانند ، ولى اين كسان چون دربند هيچ نيستند همين كه دشمن را تواناتر از شما يافتند بسوى او شتابند . »\r\nاين سخن را با اين روشنى نپذيرفت و چنين گفت : « شما هنوز جوانيد و ناآزموده ميباشيد . » ولى خواهيد ديد كه اين گفته‌هاى من بسيار بجا مىبود و اينمرد كشته همين يك لغزش خود گرديد .\r\nيكروز ديگرى كسانى از شناختگان دموكراتها نزد من آمدند ، چون مرا\r\n\r\n","description":"","footnote":"","page_name":" 845 ","page_number":865},
  {"content":"\r\n\r\nبىيكسو مىشناختند از خيابانى و همراهانش گله بسيار نمودند . من گفتم شما ايرادهاتان را بنويسيد تا من بآقاى خيابانى بدهم و پاسخ خواهم . آنان اين كار را كردند و يكرشته ايرادهايى نوشتند ، ولى خيابانى بجاى آنكه از اين كار خشنودى نمايد آزردگى نشان داد و پاسخى به آن نوشته نفرستاد . از اينجا من نوميد شده با چند تنى كه هميشه با من ميبودند خود را دور گرفتيم .\r\nآنچه رنجيدگى ما و ديگران را از خيابانى فزونتر ميگردانيد بدزبانيهاى چند تن از همراهان او بود . اينان هركه را با خود نميديدند بد ميگفتند و خوار ميداشتند و پيام‌هاى بيم‌آميز ميفرستادند . جز از خود بهركسى نام « اشرار » ميدادند .\r\nيكى از ايرادهايى كه در اينهنگام بخيابانى گرفته مىشد آن بود كه با آن دشمنى كه دو سال پيش دموكراتهاى آذربايجان با وثوق الدوله نموده و بودن او را در كابينه عين الدوله نپذيرفتند ، كنونكه او خود سروزير مىبود و با يك بىپروايى رشته كارها را در دست ميداشت خيابانى بجاى دشمنى با وى هوادارى نشان ميداد . پيمانى كه وثوق الدوله با انگليسيان بست و در تهران آنهمه ايرادها گرفتند و هايهوى كردند و روزنامه‌ها گفتارها نوشتند ، در تبريز دستهء خيابانى با خاموشى گذرانيدند و در روزنامه تجدد كمترين ناخشنودى از چنان پيمانى نموده نشد .\r\nچون اين ايراد را ميگرفتند خود خيابانى پاسخى نداده و يارانش چنين ميگفتند :\r\n« شناختن آنكه اين پيمان بسود يا بزيان ماست كار آسانى نيست » .\r\nبا اين رنجيدگيها چند زمانى گذشت ، خيابانى سرگرم « انتخابات » مىبود و به برگزيده شدن خود و يارانش ميكوشيد . من و كسان بسيارى باز كناره گرفتيم .\r\nگويا در شهريور ماه بود كه گفتگوى برگزيده شدن كميته‌ها بميان آمد . چون يكى از ايرادها همين مىبود خيابانى خواست بدلجويى از خرده‌گيران يكى از درخواستهاى ايشان را بپذيرد . اين بود بنام « كميته ايالتى » از همه‌جا نماينده خواستند و بشهرهاى ديگر نيز آگهى دادند . چون نمايندگان از هركجا آمدند با نمايندگان شهرى يكروز آدينه در حياط تجدد فراهم شدند .\r\nبه اين نشست مرا نيز خوانده بودند و با ياران خود مىبوديم ، و اينست چگونگى\r\n\r\n","description":"","footnote":"","page_name":" 846 ","page_number":866},
  {"content":"\r\n\r\nرا بگشادى خواهم نوشت : چنان كه آگهى داده بودند مىبايست چهار بغروب نشست گشاده گردد و گفتگو آغاز يابد . در چهار بغروب چند صد تن همگى فراهم بودند ، 84 - قوام السلطنه\r\nولى خيابانى و يارانش در حياط ديگرى در بالاخانه نشسته بميان مردم نيامدند . در اينميان ديده مى - شد زيردستان خيابانى از آقا مير كاظم فرشچى و ديگران در ميان رده‌هاى باشندگان ميگردند و بگوشهاى كسانى سخنانى ميگويند . من پرسيدم چه رخ داده ؟ . . پاسخى ندادند ، ولى دانسته شد برخى از هم‌چشمان خيابانى از رنجيدگى مردم ازو فرصت يافته و گروهى را از دموكراتها بسوى خود كشيده‌اند ، و خيابانى كه اين را دانسته خشمناك گرديده ، چه او ميخواسته براى كميته جز خودش و يارانش برگزيده نشوند .\r\nاز اينروست كه پايين نمىآيند تا نشست را بگشايند و اين سخنان سرگوشى پيامهاييست كه از سوى او براى كسانى ميرسد .\r\nهمگى از اين بدرفتارى رنجيديم . در اينميان يكساعت بغروب خيابانى با يارانش آمدند . نخست وى برخاسته با گفتار كوتاهى نشست را بگشاد . سپس آقا مير آقا « رابط » كميته محلى جمله‌هاى كوتاهى بنام گزارش دو ساله به زبان راند . سپس ميرزا ابو القاسمخان فيوضات كه يكى از ياران و رازداران خيابانى شمرده ميشد ، و اينزمان با كوشش او بنمايندگى پارلمان برگزيده شده ، و خود از كسانى ميبود كه با درشت - خوييها و تلخگوييهاى خود دلها را مىخستند و به شماره دشمنان خيابانى ميافزودند ،\r\n\r\n","description":"","footnote":"","page_name":" 847 ","page_number":867},
  {"content":"\r\n\r\nبه پا برخاسته ياد كسانى كرد كه « دشمن دموكراسى » هستند ، و بىآنكه نامهاى آنكسان را بگويد دشنامها شمرد و بيمها داد . و پس از اين گفتار نابجا چنين پيشنهاد كرد كه نشست چند آدينه پى هم برپا گردد و سخنرانيهايى « در اطراف مرام مقدس دموكراسى » شود ، و پس از آن باشد كه كميته‌ها برگزيده گردد .\r\nچون اين گفتار بپايان رسيد من جاى نشستن نديده ، با دو تن از ياران : ميرزا رضا سلطانزاده و ميرزا على اصغر خان خازن‌زاده به پا برخاستيم . كسان بسيارى نيز برخاستند ، و چون بيرون آمديم در همان كوچه گرد ما را گرفتند و بگله پرداخته چنين گفتند : « تا كى بايد بشكيبيم ؟ ! . آن ياوه‌گوييهاى فيوضات بهرچه بود ؟ ! . .\r\nچرا پاسخش را ندهيم ؟ ! . . شما پيش افتيد ما همه با شماييم . » اين را گفته خواستار گرديدند به خانه يكى از ايشان كه نزديك ميبود رويم ، و چون رفتيم من چنين گفتم :\r\n« سخنان شما راست است ، اينان به راه ديگرى افتاده‌اند و ميبايد بجلوگيرى كوشيد .\r\nشما دكتر را « 1 » كه مرد سالمند و آبرومنديست به پيشوايى برگزينيد ، من نيز با شمايم و آنچه توانم همراهى خواهم كرد » : اين پيشنهاد را پذيرفتند و از اينجا دموكراتها به دو دسته گرديدند .\r\nدر همان روزها سپهسالار روانه تهران گرديد . وثوق الدوله بنام اينكه « بتهران بياييد تا دربارهء آذربايجان با شما سكالش رود » او را بازخواست ، و جاى او را بسردار معتضد « رئيس قشون » سپرد . يك بدى رفته بدترى جاى او را گرفت .\r\nاين سردار معتضد به كارهاى شگفتى مىپرداخت . چنان كه ماهانه سربازها را خورده و از رخت آنان بريده ، و براى پرده‌كشى به اين سياهكاريهاى خود ديندارى از خود نشان ميداد . ملايان را بر سر خود گرد آورده آنچه درخواست آنان بود به كار ميبست .\r\nباداره معارف پيام ميداد كه كتابهاى دبستانها را بفرستيد از ديده علما بگذرد . چون در همان روزها محرم فرا رسيد مرد سياه‌درون از سربازان دسته پديد آورد و ببازار فرستاد . بهنگاميكه كردان در ارونق و انزاب و در پيرامون ارومى خونهاى بيچارگان ميريختند و شاهسونان تا نزديكيهاى تبريز تاخت و تاراج ميكردند ، سربازان در درون\r\n\r\n\r\n","description":"","footnote":"\r\n( 1 ) دكتر زين العابدين خان كه در نشست مىبود .\r\n","page_name":" 848 ","page_number":868},
  {"content":"\r\n\r\nشهر به ياد كشتگان هزار و سيصد سال پيش سينه ميكوفتند .\r\nدر سايهء اين ناشايستى كه ازو نمودار شد حال آذربايجان بدتر گرديده كار بجايى رسيد كه گروهى از بازرگانان و ديگران در تلگرافخانه گرد آمده و بسروزير تلگراف فرستاده چاره طلبيدند . از تهران بيش از اين پاسخ نرسيد كه عين الدوله بواليگرى بر - گزيده شده و به زودى روانه خواهد گرديد .\r\nولى در همان روزها مظفر خان سردار انتصار بجاى سردار معتضد بسرلشگرى ( رئيس قشون ) آمد ، و او چون از مجاهدى برخاسته و خود مرد بسيار كوشايى ميبود از روزيكه رسيد با يك چابكى و هوشيارى كه كمتر ديده شده بود بگرد آوردن سرباز و سواره و آراستن سپاه پرداخت . اين كار او مايه اميدى براى مردم گرديد ، چنان كه خواهيم آورد در اين روزها سيمگو پافشارى در تاخت و تاز نشان ميداد ، سردار انتصار بآمادگىهايى براى جلوگيرى ازو پرداخت .\r\nدر همان روزها يكداستانى در تبريز رخ داد كه چون شيرينست بگشادى آن را خواهيم نوشت : چنان كه گفتيم سردار معتضد از ماهانه و رخت سربازان دزديده بود .\r\nبنام ماهانه ششماهه دويست و هشتاد هزار تومان از ماليه گرفته و بسربازان تنها ماهانه سه ماه را داده بود ، از اين گذشته شماره سربازانى را كه در شهر ميبودند 1960 تن بازنموده و روزانه بنام هر سربازى سه عباسى پول نان دريافته بود . در جاييكه سربازان را چون شمردند بيش از 1100 تن نبودند . اين نادرستيهاى او بآشكار افتاده ولى او خود پروايى نمىنمود . سربازان لخت و گرسنه بسر ميبردند و او به روى خود نمىآورد .\r\nروز شنبه بيستم آذر ميرزا غفار خان زنوزى كه يكى از مجاهدان بنام آغاز مشروطه و خود مرد سخنگويى ميبود و اين زمان رخت سپاهى در برو داراى پايگاه « ماژورى » ميبود بسربازخانه ميآيد ، سربازان جلو او را گرفته از گرسنگى و لختى خود بگله ميپردازند ، ميرزا غفار خان پاسخى نداده و در ميان سربازخانه به روى يك بلندى ميآيد ، و بدانسان كه در رسيدن بگورستان ميكنند با آواز بلند دعاى « اللهم - اغفر للمؤمنين و المؤمنات . . . » ميخواند . سپس رو بسربازان كه در پيرامون او فراهم شده -\r\n\r\n","description":"","footnote":"","page_name":" 849 ","page_number":869},
  {"content":"\r\n\r\nبودند گردانيده ميگويد : « خواهيد گفت مگر اينجا گورستانست ؟ ! آرى گورستانست و شما مردگانيد . شما ميگوييد : رخت نميداريم ، مگر مرده هم رخت خواهد ؟ ! . .\r\nميگوييد : كفش نميداريم ، مگر مرده كفش به پا كند ؟ ! . آيا شما نمرده‌ايد ؟ ! . . اگر نمرده‌ايد آنكسيكه پول شما را خورده و بدينسان گرسنه و لخت‌تان گردانيده يكتن بيشتر نيست ، برويد و بكشيد و بياوريد و « حقوق » خود را بگيريد » .\r\nاينسخنان او در سربازان چندان كارگر مىافتد كه همگى رو بخانهء سردار معتضد نهاده او را با مرأت السلطنه حسابدار سپاه كشيده و با صد خوارى آورده در سربازخانه بازميدارند . در گرماگرم اين شورش و هياهو سردار انتصار ( كه فرستنده ميرزا غفار - خان بسربازخانه او ميبود ) خود را به آنجا رسانيده بآرام گردانيدن سربازان ميكوشد ، و خود به گردن ميگيرد كه به حساب سردار معتضد و مرأت السلطنه رسيدگى كند و آنچه از ماهانه و جيره سربازان پس افتاده تا سه روز ديگر گرفته به آنان برساند .\r\nبدينسان شورش را فرونشانده آن دو تن را از دست سربازان گرفته بخانه‌هاشان مىفرستد .\r\nدر نتيجهء اين كار جانشينى والى هم از سردار معتضد گرفته شده و بسردار انتصار واگزارده شد . سردار معتضد با يك رسوايى و خوارى در خانهء خود نشسته به پس دادن حساب ناگزير گرديد .\r\n\r\n","description":"","footnote":"","page_name":" 850 ","page_number":870},
  {"content":"\r\n\r\n\r\nگفتار ششم جنگ با سيمكو\r\nسردار انتصار چون بآرزوى خود كه نايب الايالگى ميبود رسيد با يك چاپكى به كار پرداخت . در همانروزها داستان لكستان رخ داده همگى را افسرده گردانيد .\r\nلكستان بخشى از پيرامونهاى سلماس است كه داراى نه پارچه آبادى مىباشد .\r\nلكستانيان بگردنفرازى و دليرى شناخته ميبودند و سيمكو از تاختن به آنجا خوددارى مينمود ، ولى چنان كه گفته‌ايم فشار آورده پول ميخواست . چنان كه يك بار پنجهزار تومان طلبيد ، بتازگى هم پانزده هزار فشنگ ميخواست . لكستانيان بتهران و تبريز تلگراف فرستاده دادخواهى مينمودند ، ولى پاسخى نمىشنيدند .\r\nاز نيمه‌هاى آذر اسماعيل آقا بسيج تاختن به آنجا ميكرد و بميان كردان آواز انداخته آنانرا بهمدستى ميخواند . لكستانيان چون اين را شنيدند آماده جنگ و ايستادگى شدند ، بدينسان كه از نه آبادى در دو جا كه يكى « سلطان احمد » و ديگرى « قره‌قشلاق » بود گرد آمدند كه بجنگ و ايستادگى پردازند ، زنان و فرزندان خود را نيز همراه آوردند . رويهمرفته هشت هزار و هفتصد تن بودند ولى بيش از سيصد و چهل تن افزار جنگ نداشتند . با اين نيروى كم‌دل بپافشارى و ايستادگى نهادند .\r\nسيمكو گذشته از سپاهيان عثمانى و توپخانه و كسان خود نزديك به چهار هزار تن نيز از كردان را فراهم كرد ، و با آن دسته‌هاى انبوه رو بلكستان آورد . روز آدينه بيست و هفتم آذرماه بود كه اينان بكنار « سلطان احمد » رسيدند و در آنجا جنگ سختى درگرفت . لكستانيان دليرانه جنگيدند ، ولى بيش از دو ساعت پافشارى نتوانستند .\r\nكردان از هرسو بآبادى ريختند و دست بتاراج و كشتار گشادند . بسيارى از مردان كشته\r\n\r\n","description":"","footnote":"","page_name":" 851 ","page_number":871},
  {"content":"\r\n\r\nگرديده و زنان و فرزندان دستگير افتادند . آنان كه بگريختند خود را بقره قشلاق رسانيدند . برخى از اينان نيز در ميان دو ديه كشته شدند .\r\nسيمگو از سلطان احمد رو بقره قشلاق آورد . در اينجا جنگ سخت‌تر و خونريزتر گرديد . در اين ديه سه برادر كه صادق خان و مسعود خان و ابراهيم خان باشند از سركردگان سرباز و خود مردان جنگديده و دليرى ميبودند و بمردم دل ميدادند و خود جنگ كرده و آنان را بجنگ واميداشتند . در نتيجه دليريها و كاردانيهاى اينان جنگ يازده ساعت ( تا هشت ساعت از شب گذشته ) كشيد و در اينميان صادقخان و دو برادرش غيرت و مردانگى شايانى از خود نشان دادند ، ولى چون در پايان جنگ مسعود ديوان كشته گرديد و از آنسوى كردان در سايه فزونى شماره و نيكى افزار خود را بكوچه‌هاى آبادى رسانيدند ، اينها مايه نوميدى لكستانيان گرديد و كسانى كه زنده مانده بودند بانديشه رها گردانيدن زنان و فرزندان خود افتادند .\r\nدر آن نيمه‌شب در سرماى سخت زمستان زنان و بچگان ، پراكنده و پريشان رو به بيابان نهادند . آنان كه در ديه ماندند بدست كردان دستگير افتادند و دچار صد رنج و رسوايى گرديدند . از اين گريختگان هم‌گروه انبوهى از ترس پيش‌آمد و يا از آسيب برف و سرما از پا درافتاده در بيابانها ماندند . آنان كه زنده ماندند پس از دو روز رنج و سختى خود را بشرفخانه رسانيدند .\r\nدر تلگرافى كه اين گريختگان به تبريز كرده بودند چنين گفته مىشد كه دو هزار تن از مرد و زن در جنگ كشته شده و هزار و پانصد تن در راه از آسيب ترس و سرما مرده‌اند .\r\nاين آگاهى در تبريز تكان سختى پديد آورد . مردم سخت بشوريدند و از بى - پروايى دولت رنجيدگى نشان دادند . اين داستان پرده از روى كار سيمكو برداشته ميرسانيد كه ميخواهد هرروز بيكسويى تازد كه هم كشتار و تاراج كند و هم ميدان حكمرانى خود را پهناورتر گرداند . داستان شيخ عبيد اللّه و برخاستن او در زمان ناصر الدينشاه و خونريزيهايى كه كرده بود بيادها مىافتاد .\r\nسردار انتصار براى فرونشاندن خشمها با چاپكى بسيارى به كار برخاسته ببسيج\r\n\r\n","description":"","footnote":"","page_name":" 852 ","page_number":872},
  {"content":"\r\n\r\nسپاه كوشيد كه بر سر اسماعيل آقا فرستد . در همان روزها نخست ماژور مير حسينخان را با ژاندارمها روانه گردانيد . سپس دسته قزاق را فرستاد . نيز از هرسو سوارها خواست و روانه گردانيد . اين كوششهاى دلسوزانه او مايه اميدى براى مردم تبريز گرديد . از مجاهدان تبريز ميرزا نور اللّه خان يكانى با يكدسته داوطلب شده روانه گرديد .\r\nاز آنسوى از تهران فيليپوف نامى را از سركردگان روسى قزاق‌خانه بفرماندهى اين لشگر برگزيدند و او با شتاب بتبريز آمده پس از ديدن سردار انتصار روانه شرفخانه گرديد كه به كار پردازد .\r\nبدينسان در زمان كمى لشگرى آماده گرديد و جنگ آغاز يافت . سپاهيان چه ژاندارم و چه قزاق ، از نامرديهاى كردان خشمناك بوده از درون دل ميكوشيدند و اين بود از گام نخست پيشرفت و فيروزى در سوى دولتيان بود . سردار انتصار نيك ميكوشيد و از رسانيدن كمك و افزار بازنمىايستاد . پس از چند روزى خود نيز روانه گرديده به لشگرگاه پيوست .\r\nبا همه زمستان جنگهاى سختى در ميانه مىرفت و كردان تاب نياورده پياپى پس مىنشستند . روز چهارشنبه پنجم اسفند در پيرامون ديلمقان يك جنگ سختى رخ داد كه چهار تن از سركردگان قزاق و چند تن از سركردگان ژاندارم به خاك افتادند .\r\nبا اينهمه چيرگى از سوى دولتيان بود كه كردان را شكست دادند و شهر ديلمقان را كه كرسى سلماس است از دست آنان درآوردند .\r\nاين فيروزى مايه خشنودى بود . اسماعيل آقا با اين شكست همه‌جاهايى را كه در آن چند سال با كشتار و تاراج گرفته بود از دست ميداد و تنها چهريق در دست او مىماند كه در آنجا بنگهدارى خود كوشد . دولتيان ديه‌هاى نزديك را سنگر ساخته نشيمن گرفتند و چهريق را به تنگنا انداختند . سردار انتصار به تبريز بازگشت و فيليپوف در آنجا ماند تا كار را بپايان رساند .\r\nكردان در چهريق به سختى افتادند و چون خود را در برابر دولتيان ناتوان ميديدند بسيارى از ايشان از سيمگو رو گردانيده به جاهاى خود رفتند . در اينهنگام سردار انتصار\r\n\r\n","description":"","footnote":"","page_name":" 853 ","page_number":873},
  {"content":"\r\n\r\nبيك كار نيكى برخاست ، و آن اينكه نامه‌اى بتركى عثمانى براى سپاهيان و توپچيان ترك كه در نزد سيمگو بودند نوشت و به آنان نكوهش كرد كه با تاراجگران كرد همدست گرديده‌اند و نويد داد كه اگر به تبريز بيايند از گذشته بازخواستى نكند و مهربانى دريغ نگويد . اين كار اثر خوبى داشته و يكدسته از آن سپاهيان و توپچيان از سيمگو جدا گرديده به تبريز آمدند و از كار خود پشيمانى نمودند . سردار انتصار نويد خود را به كار بسته به آنان مهربانى نمود و بخانه‌هاى خودشان روانه گردانيد .\r\nبدينسان پر و بال سيمگو كنده ميشد و گمان ميرفت كه به زودى بدست افتد و گرفتار كيفر خونريزيهاى چند ساله خود گردد ، ولى در اينميان يكداستان ديگرى رخ نمود ، و آن اينكه اسماعيل آقا چون خود را در جاى بيمناكى ديد بشيوه هميشگى خود و مانندگانش از در فريبكارى درآمد . بدينسان كه تلگرافى به عين الدوله والى آذربايجان كه اين زمان در زنجان مىنشست فرستاده از در فروتنى درآمد و گناهان خود را به گردن نگرفته ديگران را گناهكار نشانداده و بدينسان درخواست آمرزش و زينهار كرد .\r\nدر زمان خودكامگى اين شيوهء گردنكشان بود كه چون فرصتى مييافتند بنافرمانى برميخاستند و خونهاى بيگناهانرا مىريختند ، ولى چون دولت را توانا ميديدند و خود را در تنگنا مىيافتند اينزمان از در چاپلوسى درآمده خود را « چاكر قديم دولت » و « خانزاد جان‌نثار » خوانده بهانه‌ها مىآوردند كه فلان حكمران چون با من دشمنست با دروغ مرا نافرمان بازنموده ، و سرانجام آمرزش و زينهار ميخواستند و در اينميان پولهايى براى درباريان فرستاده آنانرا بميانجيگرى برميانگيختند و بدينسان كار خود را پيش ميبردند . چون رشته در دست يكتن پادشاه ميبود همين كه او با اين لابه‌ها و چاپلوسيها خشمش فرونشستى كار بپايان رسيدى و ديگر كسى به ياد خونهاى بيگناهان نيفتادى و پرواى كشور و ايمنى آن را نكردى .\r\nاسماعيل آقا كه از گردنكشان كهن مىبود اين شيوه را به كار بست و عين الدوله كه از بازماندگان زمان خودكامگى ميبود درخواست را پذيرفت ، و شگفت اين بود كه در اينميان فيليپوف و سردار انتصار هردو بميانجيگرى پرداختند .\r\n\r\n","description":"","footnote":"","page_name":" 854 ","page_number":874},
  {"content":"\r\n\r\nبدينسان گفتگوى دست برداشتن از جنگ بميان آمد و فيليپوف با سيمگو بگفتگو پرداخته چنين نهاده شد كه سيمگو : 1 ) تاراجهايى را كه از لكستان آورده بازگرداند و خونبهاى كشتگان را بپردازد ، 2 ) بازماندگان سپاهيان عثمانى را از نزد خود بيرون راند 3 ) از دست‌درازى به كارهاى سلماس و ارومى خوددارى كند ، 4 ) تاوان لشگركشى دولت را بپردازد ، 5 ) آنچه افزار جنگ دارد بدولت واگزارد ، 6 ) برادر خود احمد آقا را به تبريز فرستد كه در قزاقخانه در ميان سركردگان باشد . با اين شرطها دولت از گناه او درگذرد و به او زينهار دهد كه در چهريق نشيند و بنگهدارى مرز پردازد .\r\nبا اين شرطها گفتگو را بپايان رسانيدند و جنگ هم بپايان رسيد . عين الدوله با تلگراف بسيمگو زينهار فرستاد . تا ديرى اين سخن را نهان ميداشتند ، ولى سپس آشكار گردانيدند .\r\nدر تبريز نخست آوازه افتاد كه سيمگو بلشگرگاه دولتى آمده به زير توپ پناهيده و خود را سپرده . مردم اين را شنيده شادمان گرديدند ، ولى اندكى نگذشت كه دانسته شد سيمگو در جاى خود بازميماند و عين الدوله با شرطهاى بالايى به او زينهار داده . از اين آگاهى مردم افسرده گرديدند .\r\nبدتر اين بود كه كم‌كم دانسته شد آن شرطها همه سخن بوده است و هيچيكى به كار بسته نخواهد شد . زيرا سيمگو چندان داراك نداشت كه خونبهاى كشتگانرا دهد و آنگاه تاوان دولت را پردازد . درباره افزار جنگ هم گفته ميشد چون اسماعيل آقا در مرز ايران و عثمانى مىنشيند تهيدست نتواند بود و دولت سزا نمىشمارد افزارهاى جنگى را از دست او بگيرد .\r\nتنها شرطى كه گفته ميشد به كار بسته خواهد شد آمدن برادر او احمد آقا به تبريز بود كه نوايى در دست دولت باشد و بارى جلوگيرى از نافرمانى آينده سيمگو كند . جاى افسوس بود كه پس از چند روز فيليپوف با لشگر به تبريز بازگشت و دانسته شد كه آن شرط را نيز به كار نبسته‌اند . بدينسان اسماعيل آقا را پس از آنكه\r\n\r\n","description":"","footnote":"","page_name":" 855 ","page_number":875},
  {"content":"\r\n\r\nپر و بالش را كنده و در تنگنايى بگير انداخته بودند رها كردند و همه در رفتها و رنجها را هدر گردانيدند .\r\nاين پيش‌آمد به تبريزيان بسيار گران افتاد و بار ديگر ناخشنودىهاى سختى 85 - سيمكو با پسر و كسانش با چند تن از نظاميان ايران ( اين پيكره چند سال ديرتر از آن تاريخ برداشته شده )\r\nاز دولت نمودند . نخست گفته ميشد : فيليپوف يك پول گزافى از سيمگو گرفته و در نتيجه رشوه اين كار را كرده . اين بود نويسنده كه در آن روزها در تبريز ميبودم و با\r\n\r\n","description":"","footnote":"","page_name":" 856 ","page_number":876},
  {"content":"\r\n\r\nسردار انتصار آشنايى ميداشتم بديدن او رفتم و پرسشهايى كردم و دانسته شد او نيز در كار دست داشته است و فيليپوف بسر خود كارى نكرده . گفته ميشد : از پول به او نيز رسيدى داده‌اند ، ولى اينسخن بىپا بود . زيرا سپس ديده شد كه عين الدوله و دولت نيز از چگونگى آگاه بوده‌اند و اين نشدنيست كه همگى پول گرفته باشند . از آنسوى سردار انتصار مردى پول گيرنده نميبود ، در آن چند ماه ما ويرا شناخته بوديم . از اين گذشته چنان كه نويسنده ، سپس از سيد طه و ديگر نزديكان سيمگو پرسيده و شنيده‌ام اسماعيل آقا اين اندازه پولدار نميبود . بهرحال پيشامد رنگ ديگرى داشته و بيگمان پاى سياست برخى از همسايگان در ميان ميبوده .\r\nهرچه بود همين كه سپاهيان بازگشتند سيمگو دوباره به كار آغاز كرد و باز كردان در آباديهاى نزديك بدست‌درازى پرداختند . اين پيش‌آمد بجاى آنكه اسماعيل آقا را از ميان بردارد او را تواناتر گردانيد زيرا تاكنون انبوهى از كردان به او نگراييده پاس دولت ميداشتند ، بلكه دسته‌هايى از كردان ساوجبلاغ و ديگر جاها در اين لشگركشى همراه دولتيان ميبودند ، ولى چون اين داستان رخ داد و سيمگو در تنگ - ترين هنگام گرفتارى رها گرديد و سپاهيان بدانسان بازگرديدند اين كارها از ارج دولت در ديده آنان كاست و از آنسوى اين دانستند كه سيمگو يك پشتيبانى از ديگران ميدارد و اينست پرواى او را بيشتر كردند .\r\n\r\n","description":"","footnote":"","page_name":" 857 ","page_number":877},
  {"content":"\r\n\r\n\r\nگفتار هفتم داستانهايى كه زمينه به برخاستن خيابانى داد\r\nدر اينهنگام در آذربايجان يكرشته داستانهاى ديگرى در كار رخ دادن بود و برخى تكانهايى پديد ميآمد و چنان كه خواهيم ديد اين داستانها بود كه زمينه براى خيزش خيابانى آماده گردانيد .\r\nچگونگى آنكه چون در اينهنگام بالشويكها در روسستان نيرومند گرديده و بدشمنان خود چيرگى نموده بقفقاز نزديك ميشدند اين وثوق الدوله را بتلاش انداخته از رسيدن بالشويكى بآذربايجان بيمناك ميگردانيد . در آذربايجان در اين هنگام يك كانون بالشويكى كوچكى پيدا شده و بيم آن مىبود كه از رسيدن بلشويكها بقفقاز اين كانون نيرومند گردد و ببرخى كارهايى برخيزد .\r\nآن كانون كونسولخانه آلمان در تبريز و داستانش اين بود كه در ماه‌هاى آخر جنگ جهانگير كه عثمانيان در تبريز ميبودند و با سپاه انگليس در ميانه مىجنگيدند يك كونسول آلمانى بنام « كرت و ستورو » با افزار جنگ و قورخانه بسيار به تبريز آمد .\r\nهمانا اين افزار و قورخانه را براى عثمانيان آورده بود ولى چون همانروزها گفتگوى آشتى بميان آمد و جنگ از ميان برخاست و از آنسوى در آلمان شورشى پديد آمده دولت پيشين بكنار رفت كرت و ستورو كه خود مرد گردنفراز و بيباكى ميبود افزار و قورخانه را بعثمانيان نداده در كونسولخانه در انبار چيد و نگهداشت . سپس چون سپاه عثمانى از آذربايجان بيرون رفتند و يكدسته هندى بجاى آنها آمدند كونسول پروايى ننموده و همچنان در جاى خود نشست . مكرم الملك كه نايب الاياله مىبود انگليسيان به او نامه‌اى نوشتند كه از روى پيمان ما با آلمان بايد آن افزار و قورخانه از دست كونسول\r\n\r\n","description":"","footnote":"","page_name":" 858 ","page_number":878},
  {"content":"\r\n\r\nگرفته شود و مكرم الملك نامه‌اى بكونسول نوشت و كونسول گردن نگزاشت و چنين پاسخ داد كه اگر بخواهند زورآزمايى نمايند قورخانه را آتش زده خود و همه آن پيرامونها را به هوا خواهد پرانيد ، و براى آنكه راستى آنگفته را بفهماند بخليفه‌گرى ارمنيان آگاهى فرستاد كه من قورخانه را آتش خواهم زد و شما بارمنيانيكه در اين پيرامونها خانه ميدارند آگاهى دهيد كه خانه‌هاى خود را تهى گردانند . چون مرد بيباك و ديوانه‌وارى ميبود و بيم ميرفت كه بچنانكارى پردازد انگليسيان بخاموشى گراييدند و مكرم الملك هم او را به حال خود گزاشت .\r\nولى كرت و ستورو آسوده نمىنشست و اين زمان كومونيستى از خود نشان ميداد ، و كسانى را از تبريزيان بر سرش گرد آورده بكوششهايى مىپرداخت . گفته مىشد كونسول كسانى را بسوى خود ميخواند كه چون دسته انبوهى شدند يكروزى با تفنگ و بمب و متراليوز بيرون ريزند و در شهر آشوبى برپا گردانند و اداره‌ها را بدست گيرند و آيين بلشويكى را روان گردانند .\r\nاين سخنان گرچه گزافه‌آميز مىبود بيكبار بىبنياد نميبود و يكدسته‌اى چنان آرزويى را در دل ميداشتند . از اينرو در اينهنگام دولت ميترسيد بلشويكى از قفقاز بآذربايجان رسد و اين بود بتلاش افتاده انديشه جلوگيرى ميكرد . براى اين كار چنان خواستند كه شهربانى تبريز را نيرومند گردانند و سران آن اداره را يكسره از تهران فرستند . اين بود ماژور لئوپولد بيورلينك را كه يكى از سركردگان سوئدى شهربانى تهران بود براى سرشهربانى آذربايجان برگزيدند و چنين پيدا بود كه بيورلينك اداره تبريز را بهمزده آن را از سر نو خواهد ساخت . زيرا اين آگاهى را در روزنامه رعد و ديگر روزنامه‌هاى تهران چنين نوشتند كه بيورلينك « با يكنفر صاحبمنصب سوئدى و چهل و سه نفر صاحب‌منصب و صاحبمنصب جزو ايرانى و عده مأمورين تأمينات براى تشكيلات نظميه آذربايجان » برگزيده شده و به زودى روانه خواهند گرديد .\r\nدر ايران پس از جنبش مشروطه نخستين شهربانى بسامان در تبريز برپا گرديد .\r\nدر سال 1286 ( ذيحجه 1325 ) كه در تبريز در ميان دوچى و ديگر كويها جنگى بر -\r\n\r\n","description":"","footnote":"","page_name":" 859 ","page_number":879},
  {"content":"\r\n\r\nخاست و چند هفته در شهر زدوخورد بود و براى آرامش و ايمنى رشته كارها بدست اجلال الملك سپرده گرديد . او در اندك زمانى يك شهربانى آراسته و بسامانى پديد آورد .\r\nبدينسان كه بپاسبانها رختهاى پاكيزه يكسانى از ماهوت مشگى پوشانيد و تفنگ به آنان داد و بمشق واداشت و بسركردگان رختهاى زيبا و سردوشها داد . رويهمرفته يك اداره بسيار بسامان و آراسته‌اى پديد آورد كه در ايران مانندش نميبود .\r\nاز همان هنگام شهربانى آذربايجان بنياد يافت ، ولى چون سپس در تهران سركردگان سوئدى بآيين اروپا شهربانى بنياد نهادند چون شهربانى تبريز پديد آورده خودشان نبود در آن با ديدهء بيگانگى مينگريستند و با آنكه چند سال پيش آقا ميرزا عبد اللّه خان بهرامى بسر شهربانى تبريز آمده و او سر و رويه ديگرى به اين شهربانى داده بود سركردگان سوئدى به آن اندازه بس نمىكردند و اين هنگام كه بيورلينك آهنگ تبريز داشت چنين ميخواست كه اداره را بهمزده از سر نو سازد .\r\nولى اين آگاهى در تبريز مايه رنجش سران شهربانى گرديده آنانرا بتكان آورد زيرا بسيارى از آنان سالها در آنراه زيسته و كوشيده بودند و اكنون مىبايست بيكار گردند و در پى كار ديگرى باشند .\r\nدر همان روزها يك آگاهى ديگرى رسيد ، و آن اينكه ترجمان الدوله پيشكار ماليه آذربايجان گرديده و او نيز پنجاه و شصت تن همراه ميآورد كه اداره ماليه تبريز را بهمزده از سر نو بسازد ، و اين نيز مايهء رنجش كاركنان ماليه گرديد و آنان نيز بتكان آمدند .\r\nاز آنسوى اين رفتار دولت يك گونه بدخواهى بآذربايجانيان شمرده ميشد ، و چون داستان لكستان و آن نتيجه زشت و نابيوسان آن از آبروى دولت در پيش مردم بسيار كاسته بود ، اين رنجشها نيز به آن افزوده گرديده زبان همگانرا بگله و بدگويى از دولت بازميداشت .\r\nاينها در بيرون بود . در نهان نيز برخى كارها ميرفت ، زيرا خيابانى و همدستان او بودن يك اداره شهربانى نيرومندى را بدانسانكه تهران مىخواست بزيان خود مى - يافتند و آنان نيز رنجيده و ناخشنود مىبودند . همچنين آندسته‌اى كه گفتيم با كونسول\r\n\r\n","description":"","footnote":"","page_name":" 860 ","page_number":880},
  {"content":"\r\n\r\nخانه آلمان سازش ميداشتند از آمدن بيورلينك و همراهانش بيمناك شده بودند . خيابانى كه از چند سال باز كوشيده و با دور راندن همچشمان زمينه‌اى براى سررشته‌دارى خود آماده گردانيده بود كنون آنزمينه را در كار بهم خوردن ميديد .\r\nاز آنسوى سردار انتصار كه با برانداختن سردار معتضد بنايب الايالگى رسيده و چنين اميد ميداشت كه بايالت نيز خواهد رسيد اينزمان آگاهى مىآمد كه عين - الدوله كه بنام واليگرى آذربايجان تا بزنجان آمده و در آنجا درنگ مىكرد از تهران امين الملك را بنام نايب الاياله بجانشينى از او فرستاده‌اند و از اين آگاهى سردار انتصار هم ميرنجيد .\r\nبدينسان چند دسته رنجيده و ناخشنود مىبودند . خيابانى از اين پيش‌آمدها بسودجويى برخاسته كاركنان ماليه را واداشت كه تلگرافهايى بتهران و بزنجان بوثوق الدوله و عين الدوله فرستادند . همچنين كاركنان شهربانى را بگله و دادخواهى برانگيخت . و چون سردار انتصار اينزمان با خيابانى همدست گرديده و فرمانبردارى ازو مىنمود او نيز تلگرافهايى درباره شهربانى بتهران و زنجان فرستاد .\r\nخواستشان از اين كوششها آن بود كه بيورلينك به تبريز فرستاده نگردد ، ولى تهران از فرستادن او چشم نپوشيد . چيزى كه بود از شماره همراهانش كاست . هم‌چنين ترجمان الدوله همراهانش را كمتر گردانيد .\r\nروز شنبه بيست و چهارم بهمن ماژور بيورلينك با يكتن سوئدى بنام فوكل كلو و يكدسته از سركردگان ايرانى و همراهان ديگر به تبريز رسيدند و كاركنان شهربانى بپيشوار آنها شتافته از پذيرايى بازنايستادند ولى خيابانى و همراهانش بيكار ننشسته كوشش‌هاى خود را در نهان و آشكار دنبال مىكردند و سردار انتصار با آنان همدست مىبود .\r\nدر همان روزها سردار انتصار بنام كناره‌جويى آهنگ رفتن بتهران نمود .\r\nخيابانى بازرگانانرا واداشت كه بدولت تلگراف كردند و خواستار گرديدند كه دولت او را خرسند گرداند و در تبريز نگهدارد . از تهران اين درخواست را پذيرفتند و بسردار انتصار دستور فرستادند كه در تبريز بماند .\r\n\r\n","description":"","footnote":"","page_name":" 861 ","page_number":881},
  {"content":"\r\n\r\nبيورلينك اداره را بدست گرفته به كار پرداخت ، ولى خيابانى و يارانش نوميد 86 - يك نمونه از شهربانى تبريز در سال 1288\r\n\r\n","description":"","footnote":"","page_name":" 862 ","page_number":882},
  {"content":"\r\n\r\nنگرديده كار خود را دنبال كردند . پس از چند روزى يكداستانى رخ داد كه خيابانى و همراهانش خواستند بدستاويز آن بيورلينك و همراهانش را براندازند ولى به نتيجه نرسيدند . چگونگى آنكه در يكى از تيمچه‌هاى تبريز دزدى رخ داد و يك پول بزرگى از حجره بازرگانى برده شد . شهربانى داستان را دنبال كرده به اين نتيجه رسيد كه دزد همان نگهبان تيمچه است و او كليدهايى براى حجره‌ها ساخته و از چندى پيش كارش همين بوده . اينست او را بزندان سپردند كه ببازپرس پردازند ، ولى شبانه آنمرد بگريخت و شهربانى نتوانست دوباره او را دستگير گرداند .\r\nبراى آنكه جاى پولها را بدست آورند زن او را باداره آورده ببازپرس پرداختند و او را در اداره نگهداشتند . چون نخستين‌بارى بود كه در تبريز زنى را در شهربانى نگه ميداشتند و از آنسوى خواهر اين زن همسر يكى از ملايان بنام و نيك تبريز ( حاجى سيد حاجى آقا ) ميلانى ميبود اين بمردم گران افتاد و ملايان بپاس همكارى با شادروان حاجى سيد حاجى آقا و با انگيزش خيابانى و همدستان او بهياهو برخاستند و نشستها برپا كردند . بيورلينك پروا ننمود و ملايان بخشم و دشمنى افزوده سخن را به آنجا رسانيدند كه سرشهربانى جز از مسلمانان نبايد بود و از قرآن آيه‌ها آوردند « 1 » و نامه‌اى در همين زمينه بسردار انتصار نايب الاياله نوشته خواستار گرديدند كه بيورلينك از سرشهربانى تبريز برداشته شود .\r\nدر همانروزها سال 1298 بپايان رسيده نوروز سال 1299 آغاز گرديد . در روزهاى نوروز در نشستهاى ملايان همه اين گفتگو بود . حاجى سيد المحققين كه يكى از برگزيده‌شدگان براى دار الشورى و خود از همدستان خيابانى ميبود در نشستها بملايان دل ميداد و آنان را بپافشارى واميداشت ، ليكن چون در همانروزها شهربانى آن زنرا رها كرد و از آنسوى برخى از همچشمان خيابانى با ملايان گفتگو كرده آنانرا از چگونگى آگاه گردانيدند در نتيجه اينها هياهوى ملايان فرونشست و خيابانى و همدستانش بخواستى كه ميداشتند دست نيافتند ، ولى اين زمينه براى كارهاى ديگرى آماده گردانيد .\r\n\r\n\r\n","description":"","footnote":"\r\n( 1 )  « لَنْ يَجْعَلَ اللَّهُ لِلْكافِرِينَ عَلَى الْمُؤْمِنِينَ سَبِيلًا » . \r\n","page_name":" 863 ","page_number":883},
  {"content":"\r\n\r\nدر همانروزهاى نوروز امين الملك نايب الاياله بتبريز رسيده رشته كارها را از دست سردار انتصار گرفت و اين نزديكى او را با خيابانى بيشتر گردانيد .\r\nشهربانى كارهاى خود را دنبال ميكرد و كسانى كه گمان بهم‌بستگى آنان با كونسولخانه آلمان ميرفت ميگرفت . چنان كه در همانروزها آقا مير محمد على فشنگچى را كه از مجاهدان شمرده ميشد با دو تن ديگر گرفته بند گردانيد . نيز ميرزا باقر نامى را چون ميخواستند بشهربانى برند او ايستادگى نموده ميگفت : « بايد سرشهربانى مسلمان باشد چون بيورلينك مسلمان نيست من اين اداره را رسمى نمى - شناسم » ، و به اين ايستادگى و هياهوى او مردم بر سرش گرد آمدند ، ولى پاسبانان پروا ننموده او را نيز دستگير كردند و در يكى از كلانترىها نگهداشتند .\r\nاين گويا در پانزدهم فروردين بود و چون خيابانى و همدستانش زمينه كار را نيك آماده گردانيده بودند بر آن شدند كه همانروزها بشورش برخيزند و چنان كه خواهيم ديد همين را بهانه‌اى براى خود گرفتند .\r\n\r\n","description":"","footnote":"","page_name":" 864 ","page_number":884},
  {"content":"\r\n\r\n\r\nگفتار هفتم خيزش خيابانى\r\nخيابانى چه ميخواست و چرا برخاست ؟ . . اين پرسشيست كه مىبايد همراهان خيابانى پاسخ دهند ، زيرا با وى همدست ميبودند ، ولى از آنان نيز پاسخ درستى در اين‌باره نخواهيم شنيد ، زيرا خيابانى به آنان نيز سخن روشنى نگفته بوده ، و اگر ببرخى گفته بوده تاكنون بآشكاره نياورده‌اند . آنچه ما ميتوانيم گفت اينست كه خيابانى همچون بسيار ديگران آرزومند نيكى ايران ميبود و يگانه راه آن را بدست آوردن سررشته‌دارى ( حكومت ) ميشناخت كه ادارات را به هم زند و از نو سازد و قانونها را ديگر گرداند . چنان كه در همان هنگام ميرزا كوچكخان در جنگل به همين آرزو ميكوشيد .\r\nآنان نيكى ايران را جز از اين راه نميدانستند . از آنسوى خيابانى اين كار را تنها با دست خود ميخواست و كسى را با خود بهمبازى نميپذيرفت . نيز خواهيم ديد كه يكراه روشنى در انديشه نميداشت و چنين ميدانست كه چون نيرومند گردد و رشته را بدست آورد هر نيكى را كه بخواهد در توده پديد خواهد آورد .\r\nچنان كه گفته‌ايم خيابانى از سالها باز چنين آرزويى ميداشت و از چند ماه باز به كار پرداخته زمينه براى آن آماده ميگردانيد . نيز ديديم كه در هفته آخر از هر باره زمينه آماده گرديد . اين بود خيابانى ديگر نايستاده به كار برخاست .\r\nروز سه‌شنبه هفدهم فروردين ( 16 رجب ) هنگام پسين در حياط تجدد جوش و جنبى پديدار بود و پيروان خيابانى يك بيك يا دسته‌بدسته در آنجا گرد ميآمدند .\r\nاين دستور از خيابانى داده شده بود كه همه در آن هنگام با تفنگ يا تپانچه بحياط\r\n\r\n","description":"","footnote":"","page_name":" 865 ","page_number":885},
  {"content":"\r\n\r\nتجدد بيايند ، و چون انبوهى از آنان گرد آمدند فرمان رسيد كه يكدسته از ايشان بروند و از كلانترى نوبر ميرزا باقر را كشيده بياورند .\r\nميرزا باقر مرد گمنامى مىبود و بستگى چندانى هم بخيابانى نميداشت ولى چون ميخواستند بيورلينگ را براندازند و به كار پردازند آن را بهانه ساخته‌اند .\r\nبه اين فرمان يكدسته كه همانا پنجاه يا شصت تن بيش نميبودند آهنگ كلانترى نوبر كرده ميرزا باقر را خواستند . كلانترى ايستادگى نموده از سپردن زندانى باز - ايستاد و در ميانه اندك كشاكشى رفت . در اين گيرودار سردار انتصار به آنجا رسيده بكلانتر دستور داد كه ايستادگى ننموده درخواست شورشيانرا بپذيرد . چون سردار انتصار « رئيس نظام » ميبود كلانتر دستور او را پذيرفت ، ولى چگونگى را با تلفون به ادارهء شهربانى آگاهى داد .\r\nماژور بيورلينك از رفتار سردار انتصار رنجيده فكل‌كلو را كه دستيارش ميبود با يكدسته پوليس سوار روانه گردانيد كه بشورشيان رسيده ميرزا باقر را بازگيرد .\r\nفكل‌كلو از دنبال شورشيان شتافته در نيمه راه به آنان رسيد ولى گلاويز نگرديد و با شمشيرى آخته بدست و با حال آمادگى آنان را دنبال كرد ، و چون شورشيان بحياط تجدد درآمدند فكل‌كلو در جلو در و در آن پيرامونها قراول گماشت و چنين ميخواست كه خود با يكدسته بدرون رود ، و پيداست كه خونريزيهايى در كار رخ دادن ميبود كه ناگهان سردار انتصار ، باز خود را بجايگاه هنگامه رسانيده بجلوگيرى پرداخت و بفكل‌كلو فرمان بازگشت داد . فكل‌كلو ناگزير شده بازگشت و بدينسان كشاكش بفيروزى خيابانى و همراهانش پايان يافت .\r\nدر اينهنگام خيابانى و همراهانش آن توانايى و دليرى كه با شهربانى بجنگ پردازند نميداشتند و اگر ياورىهاى سردار انتصار نبودى كارى از پيش نبردندى ، ولى چون اين گام را بفيروزى برداشتند همين مايه نيرومندى آنان گرديد .\r\nدر اين هنگام آفتاب در افق ناپديد گرديده شب فراميرسيد . خيابانى و همراهانش آنشب را در عمارت تجدد بسر بردند و سردار انتصار نيز بدستاويز ميانجيگرى به آنجا درآمد و باهم نشسته بنقشه كارهاى خود پرداختند . همانشب يكدسته از مجاهدان كهن\r\n\r\n","description":"","footnote":"","page_name":" 866 ","page_number":886},
  {"content":"\r\n\r\nنيز كه جز از دموكراتها ميبودند بخيابانى پيوستند . آندسته از دموكراتها كه گفتيم بخيابانى ايرادها ميگرفتند و بر گرد سر دكتر زين العابدين خان و نويسنده اين تاريخ ميبودند امشب پس از آگاهى از داستان خيابانى و همراهانش بر آن دور ماندى از گزند و آسيب چنين نهادند كه پراكنده باشند و ديگر فراهم نيايند .\r\nفردا چون روز شد گروه انبوهى از دموكراتها و مجاهدان و ديگران ، برخى بآهنگ همدستى و برخى براى تماشا گرد آمدند . اما خيابانى و همدستانش نخست شاگردان دبيرستانها را واداشتند كه ببازار ريزند و با هياهو و فشار بازاريان را به بستن دكانها برانگيزند . ( چنان كه گفته‌ايم آقاى فيوضات كه يكى از نزديكان خيابانى ميبود دستيارى اداره معارف را داشت و از اينرو رشته دبيرستان در دست آنان ميبود ) . اينان در بازارها گرديده دكانها را بندانيدند و سپس به « قويون‌ميدانى » رفته چوبه دار را كه از زمان نايب الايالگى مكرم الملك بازمانده و خوددارى ميبود كه چند تن از آدمكشان خيابانى بالاى آن رفته بودند كنده و آتش زدند .\r\nپس از اين نمايش و كوشش شاگردان ، چون بازاريان بتجدد رو آوردند و انبوهى بيشتر گرديد گفتارهايى در بدگويى از شهربانى و كارهاى آن رانده ميشد ، و چون از چند ماه باز ماهانه براى سربازان داده نشده بود بهمداستانى سردار انتصار چنين نهادند كه ماهانه‌اى براى آنان در حياط تجدد پردازند و بدينسان دلجويى از آنان نمايند . اين بود آگاهى بسربازان فرستادند و آنان دسته‌بدسته آمده ماهانه گرفته و رفتند ، و چون پاسبانان شهربانى نيز از چند ماه باز پول درنيافته بودند از شنيدن آنكه بسربازان ماهانه داده شده بسخن درآمدند و آنان نيز شهربانى را رها كرده و براى آنكه پول گيرند دسته‌بدسته بتجدد شتافتند و خواست خيابانى و همراهانش نيز همين ميبود .\r\nچون بسيارى از افسران از رفتار بيورلينگ در آينده بيم ميداشتند و از درون دل ماندن او را نميخواستند از اينرو از پاسبانان جلوگيرى ننموده بلكه به آنان در آنكار دل دادند .\r\nبدينسان ميانه پاسبانان و اداره شهربانى جدايى افتاد . خيابانى و هم‌دستانش چون شهربانى را ناتوان يافتند پسين آن روز مردم را برانگيختند كه بشهربانى ريزند و زندانيان را بيرون آورند و بيورلينگ و همراهان او را از اداره بيرون كنند ، و چون مردم بدينسان بشهربانى\r\n\r\n","description":"","footnote":"","page_name":" 867 ","page_number":887},
  {"content":"\r\n\r\nتاختند بيورلينگ و همراهانش در كار خود درماندند و چاره جز بيرون رفتن نديدند .\r\nبويژه كه امين الملك نايب الاياله كه از چند روز پيش به شهر رسيده و از درماندگى و ناتوانى سررشته را گم كرده افزارى در دست سردار انتصار و خيابانى شده بود دستور فرستاد كه ماژور بيورلينگ و همراهانش ايستادگى ننمايند و از اداره بيرون روند و آنان ناچار گرديده ايندستور را به كار بستند .\r\nشورشيان در اينجا نيز فيروز آمدند و زندانيان را برداشته با يك شادمانى به تجدد بازگرديدند . بيورلينگ و همراهانش در شهر نمانده آهنگ واسمنج كردند كه از آنجا با سيم تلگراف با تهران گفتگو كنند . از اينسوى امين الملك بدلخواه خيابانى شهربانى را بسردار مكرم ( يكى از درباريان پيشين ) سپرد . بدينسان در روز دوم شورش رشته همگى شهر بدست شورشيان افتاده كسى در برابر آنان نماند .\r\nفردا پنجشنبه يك « بياننامه » اى بچاپ رسيده بديوارهاى شهر چسبانيده شد بدينسان :\r\n\r\nبياننامه\r\nآزاديخواهان شهر تبريز ، بواسطه تمايلات ارتجاعى كه در يك سلسله اقدامات ضد مشروطيت حكومات محلى تجلى مينمود و در مركز ايالت آذربايجان با يك طرز انديشه بخشى قطعيت گرفته بود بهيجان آمده با قصد اعتراض و پروتست شديد و متين قيام نموده‌اند .\r\nآزاديخواهان تبريز اعلام ميكنند كه تمامت پرگرام آنان عبارتست از تحصيل يك اطمينان تام و كامل از اين حيث كه مامورين حكومت ، رژيم آزادانه مملكت را محترم ، و قوانين اساسيه را كه چگونگى آن را معين مينمايد ، بطور صادقانه مرعى و مجرى دارد . آزاديخواهان كيفيت فوق العاده باريك وضعيت حاضره را تقدير كرده مصمم هستند كه نظم و آسايش را ، بهر وسيله كه باشد ، برقرار دارند . در دو كلمه پرگرام آزاديخواهان عبارت از اينست :\r\nبرقرار داشتن آسايش عمومى .\r\nاز قوه بفعل آوردن رژيم مشروطيت .\r\nتبريز پنجشنبه 19 حمل - 18 رجب 1338 هيئت مديره اجتماعات\r\n\r\n","description":"","footnote":"","page_name":" 868 ","page_number":888},
  {"content":"\r\n\r\nاين را در دو زبان به فارسى و فرانسه نوشته در شهر پراكندند . همچنان نمايندگانى برگزيده بكونسولخانه‌ها فرستادند كه چگونگى را به آنها آگاهى دهند .\r\n87 - شادروانان خيابانى و نوبرى و ديگران\r\nهمين نوشته را اگر نيك انديشيد بيمايگى كار خيابانى و همدستانش پيداست\r\n\r\n","description":"","footnote":"","page_name":" 869 ","page_number":889},
  {"content":"\r\n\r\nدر چنان هنگامى بجاى آنكه يك آرمان بزرگى را بميان كشند و با سخنان هناينده دلها را بتكان آورده توده شهر را بشورانند يك نوشته گنگى بيرون داده همين اندازه ميگويند كه چون برخى كاركنان دولتى پاس مشروطه نگه نميداشتند ما « قيام » كرده‌ايم و خواست خود را « از قوه بفعل آوردن مشروطه » كه يك جمله گنكى مىباشد نشان ميدهند . اين نمونه بىپروايى خيابانى بمردم مىباشد . چنان ميپنداشت كه همين كه رشته را بدست آورده هركارى را خواهد كرد و نيازى به پشتيبانى توده نخواهد داشت ، و آنچه اين بىپروايى او را بيشتر ميگردانيد آسانى كار پيشرفت ميبود . چون در نتيجه همراهى سردار انتصار و ديگر پيشآمدها به آسانى رشته كارهاى شهر را بدست گرفتند چنين پنداشتند كه همچنان پيش خواهند رفت و چندان نيازى به پشتيبانى مردم نخواهند داشت .\r\nپس از اين « بياننامه » نمايندگانى نيز برگزيده بكونسولخانه‌ها فرستادند كه خواست خود را از خيزش بكونسولها آگاهى دهند . كونسول آلمان كه يادش كرده‌ايم با وى گفتگوهايى در ميان ميرفت و خيابانى بدستيارى يكى از نزديكان خود ازو دلجويى مينمود . همانروز خيابانى بيك كار بخردانه‌اى برخاست ، و آن اينكه براى جلو - گيرى از لگام گسيختگى و نابسامانى چنين نهاد كه با همشى ( اجتماعى ) در بيرون از حياط تجدد نباشد .\r\nپس از اين كارها ديگر كسى در برابر نمىايستاد و دشمنى در جلو نميبود ، ولى خيابانى بكسانيكه از پيش با وى دشمنى نموده يا از در خرده‌گيرى درآمده بودند بد - گمان ميبود . از اينرو آنان را از اداره‌ها بيرون ميكرد « 1 » و بهريكى ديده‌بانى برميگماشت . دكتر زين العابدين خان و نويسنده بدرفتارى بيشتر ميديديم . با آن‌كه از روز نخست خود را بكنار كشيديم چاره ببدگمانى خيابانى و بكينه‌توزى يارانش\r\n\r\n\r\n","description":"","footnote":"\r\n( 1 ) روز سه‌شنبه كه داستان خيزش رخ داد نويسنده از فرداى آن آمد و رفت كم كردم و جز بعدليه كه از كاركنانش مىبودم نرفتم و روز پنجشنبه از انديشه خيابانى و همراهانش درباره خود و يارانم آگاهى يافته ديگر بعدليه نيز نرفتم ، ولى كسانى كه ميرفتند روز شنبه پيروان خيابانى آمده از عدليه و ديگر اداره‌ها بيرون راندند .\r\n","page_name":" 870 ","page_number":890},
  {"content":"\r\n\r\nنتوانستيم . از اين‌رو از روز چهارم خيزش بما پرداختند و سخت‌گيرى و آزار دريغ نگفتند .\r\nدر اينميان هر روز دسته‌هاى انبوهى در حياط تجدد گرد ميآمدند . براى سر - گرمى آنان خيابانى چنين نهاد كه هرروز خود بجلو بيايد و گفتارى راند ، ولى كم‌كم اين گفتار رانى داستانى پيدا كرد . زيرا هر زمان كه گفتارى رانده ميشد برخى از پيروان خيابانى و بسيارى از چاپلوسان و رويه‌كاران بنمايشهايى برميخاستند . بدينسان كه در ميان گفتار و در پايان آن با سختى كف ميزدند و يك آواى بزرگى پديد ميآوردند .\r\nدر روزنامه تجدد اينرا با جمله‌هاى شگفتى « كف‌زدنهاى برق‌آسا » و « دست‌زدنهاى رعدآسا » ياد كرده . گاهى برخى چاپلوسى بيشتر كرده خيابانى را از جاى خود برداشته به روى دست ميگردانيدند . گاهى چنين ميگفتند : « آمريكا اگر ويلسون دارد ايران خيابانى دارد » .\r\nاين گفتارهاى خيابانى كه بتركى رانده ميشد و تا پايان كارش هرروز بوده در تجدد كوتاه شده هر يكى را آورده ، ولى بايد گفت : ميرزا تقى خان رفعت ( نويسنده تجدد ) در برگردانيدن آنها به فارسى دستى در جمله‌ها برده . زيرا بيشتر آن‌ها جز سخنان ناروشنى نيست و اين شگفت‌آور است كه خيابانى در برابر مردمى كه بيشترشان بيسواد ميبودند به اين سخنان گنگى برخاسته باشد . براى نمونه از آن گفتارها اينك تكه‌اى از نخستين گفتار او را كه روز بيست و هشتم فروردين رانده در پايين مىآورم :\r\n« ديگر وقت آن رسيده است كه اصلاحات را فقط از نظريات قصد ننموده عمليات را نيز بطور استوار و محكم به روى يكزمينه صحيح تكيه و استناد بدهند - چنان كه معلوم است راديكاليسم يعنى جذريت در مسالك مستلزم عمليات عميقه و اقدامات سريعه و قاطعه است كه عيوبات مشهوده و موجوده را بالمره از بيخ و بن كنده هيئت جامعه را بيك‌باره از اثرات نتايج سوء آن خلاص مىبخشد - برعكس راديكاليسم اوپورتونيسم با فرصت‌جويى و ملاحظه‌كارى در مسالك سياسيه مروج مماطلات و مسامحات بيهوده كه اغلب بهانه يگانه آنها عبارت از تصور يك عده اشكالات عمل و موانع موجود است ، ايندو مسلك را ميتوان از چند نقطه‌نظر ملاحظه نمود و در\r\n\r\n","description":"","footnote":"","page_name":" 871 ","page_number":891},
  {"content":"\r\n\r\nتطبيق آنها طرق عديده پيش‌بينى نمود ، ولى از مقايسه دو قول شارح فهميده خواهد شد كه در مملكتى كه همه چيز داعى و هادى بر اهمال و مسامحه مىباشد قاطعترين و صالحترين طريق حل مسائل معلقه و اجراى اصلاحات اساسيه فقط در سايه يك راديكاليسم معين و لا يتزلزل ميتواند صورت بگيرد . . »\r\nاز اين سخنان مردم چه توانستندى فهميد ، و اگر هم فهميدندى چسودى توانستندى برداشت ؟ ! .\r\nچنان كه گفتيم از چندى پيش عين الدوله را بواليگرى آذربايجان فرستاده بودند و او تا زنجان آمده و دانسته نبود براى چه در آنجا مينشست . بايد گفت از هرباره زمينه فيروزى براى خيابانى و همراهانش آماده ميشد . زيرا عين الدوله در اينزمان بيش از هشتاد سال زندگى كرده و بيكبار از كار افتاده بود . از آنسوى اينمرد چون در آغاز جنبش مشروطه در تهران صدراعظم بوده و با آزاديخواهان نبردها كرده و سپس نيز پس از بمباران مجلس شورى بر سر تبريز آمده نه ماه اين شهر را بتنگنا انداخته ، و از اينرو ببدخواهى با مشروطه و كشور شناخته گرديده بود ، اينزمان ميخواست با كار - هايى آن بدنامى را از خود برگرداند و پرهيز سخت داشت از آنكه بار ديگر با آزاديخواهان دشمنى نمايد و يا بكوشش پردازد .\r\nاز اينرو همين كه داستان شورش و خيزش تبريز را شنيد با دستور تهران از زنجان برخاسته روانهء تبريز گرديد و روز سىام فروردين باينجا خواستى رسيد ، ولى هنوز از راه پيامها ميفرستاد كه رفتار من با شما رفتار پدر و فرزندان خواهد بود و من بشما پدرى خواهم كرد . با اينحال خيابانى جايگاهى به او نميگزاشت و از اينرو دستور داد كه كسى بپيشواز نرود .\r\nعين الدوله با خوارى بسيار به شهر درآمد و در آلاقاپو نشيمن گرفت ، ولى خيابانى كاركنان خود را بگرداگرد او گماشت كه كسى بنزدش آمدوشد ننمايد و فرصت فرمانروايى به او داده نشود . عين الدوله از درماندگى و بيكارگى به اين خوارى و زبونى تن در داده آرام نشست و كاريكه كرد اين بود كه بتهران تلگراف فرستاده دويست هزار تومان پول خواست كه به كار پردازد و شهر را آرام گرداند . چاره كار را جز خواستن پول ندانست .\r\n\r\n","description":"","footnote":"","page_name":" 872 ","page_number":892},
  {"content":"\r\n\r\n\r\nگفتار هشتم آزاديستان\r\nدر همان روزهاى نخست خيزش حاجى اسماعيل آقا امير خيزى كه از آزاديخواهان كهن و اينزمان از نزديكان خيابانى ميبود پيشنهاد كرد كه آذربايجان چون در راه مشروطه كوششها كرده و آزادى را براى ايران او گرفته نامش را « آزاديستان » بگزاريم . در اينهنگام نام « آذربايجان » يك دشوارى پيدا كرده بود . زيرا پس از بهم خوردن امپراتورى روس تركىزبانان قفقاز در باكو و آن پيرامونها جمهورى كوچكى پديد آورده آن را « جمهورى آذربايجان » ناميده بودند . آن سرزمين نامش در كتاب‌ها « آران » است ، ولى چون اين نام از زبانها افتاده بود ، و از آنسوى بنيادگزاران آن جمهورى اميد و آرزوشان چنين ميبود كه با آذربايجان يكى گردند ، از اينرو اين نامرا براى سرزمين و جمهورى خود برگزيده بودند . آذربايجانيان كه بچنان يگانگى خرسندى نداشته و از ايرانيگرى چشم‌پوشى نميخواستند از آن نامگزارى قفقازيان سخت رنجيدند ، و چون آن نام‌گزارى شده و گذشته بود كسانى ميگفتند : بهتر است ما نام استان خود را ديگر گردانيم . همانا پيشنهاد « آزاديستان » از اينراه بوده .\r\nهرچه هست خيابانى آن را پذيرفت و چنين دستور داد كه مارك‌هاى كاغذها را ديگر گردانند و در هيچ‌جا جز آن نام را ننويسند و نگويند . از آنسوى همين را پرده‌اى ( لفافه‌اى ) براى خواستهاى خود گردانيد . زيرا چنان كه خواهيم آورد با تهران در گفتگو چنين ميگفت « بايد دولت آزاديستان را برسميت شناسد » .\r\nچنان كه گفتيم در اين هنگام بالشويكها بقفقاز نزديك ميگرديدند و از آنسوى در آذربايجان يكدسته هواخواه آنان بودند . نيز كونسول‌خانه آلمان يك كانون\r\n\r\n","description":"","footnote":"","page_name":" 873 ","page_number":893},
  {"content":"\r\n\r\nبيمناكى براى بالشويكى شمرده ميشد . از اين‌رو خيابانى ميبايست انديشه يكسره گرداند كه آيا ببلشويكها مىگرايد و با آنان همدستى مينمايد يا بدشمنى برخاسته در برابرشان ايستادگى نشان ميدهد ، ولى خيابانى بيك سخن روشنى بر - نميخاست و در همين زمينه هر زمان گرايش ديگرى از سخنانش فهميده ميشد . يك روز يكى از پيروانش با گروهى در پشت سر بيرق قرمزى برداشته در كوچه‌ها گرديدند و بيگمان اين با دستور خود خيابانى بود ، ولى از فردا چنان كارى ديگر ديده نشد .\r\nراستى اينست كه خيابانى گرايش ببلشويكها نميداشت و جز در پى انديشه‌هاى خود نميبود ، ليكن براى ترسانيدن دولت ايران و انگليسها ( كه هنوز در ايران دسته‌هاى سپاهى و اداره‌هاى سياسى داشتند ) بچنان نمايشى راه ميداد و رشته را با كونسول آلمان پاره نميكرد .\r\nهمين رفتار خيابانى نتيجه‌هايى در پى داشت . زيرا هم انگليسها و هم دولت ايران ببيم افتادند و بچاره‌جوييهايى برخاستند . آنكه انگليسها بودند ميجراد موند رئيس اداره سياسى ايشان از قزوين بتبريز آمد و زمانى در اينجا ميبود تا دوباره باز - گشت . عنوان اين « ديدن حال آذربايجان از نزديك » بود ، ولى راستى آنست كه ميجراد موند ميخواست با پيش گرفتن يكراهى جلوگيرى از جنبش بلشويكى در آذربايجان بكند و چنين ميخواست كه اگر بتواند كسانى را در برابر خيابانى بر - انگيزد و او را براندازد ، و گرنه با خود او نزديك بيايد و نهشى نهد . اين انديشه نمايندهء انگليس ميبود ، ولى دولت يا بهتر گويم : وثوق الدوله ، ميخواست از هر راهى - است خيابانى را براندازد .\r\nميجراد موند يكى از كسانى كه ديد نويسنده بودم . در آن روزها من با كسانى از ياران بديه فخرآباد در دو فرسخى شهر رفته بودم ، چون بازگشتم كارتى ديدم بخانه‌مان داده و چنين نوشته‌اند : « ميجراد موند رئيس اداره سياسى انگليس بتبريز آمده خواهشمند است با شما ملاقاتى كند و چون موضوع كارهاى آذربايجانست دعوت را اجابت فرماييد » .\r\n\r\n","description":"","footnote":"","page_name":" 874 ","page_number":894},
  {"content":"\r\n\r\nمن همان روز بكونسولگرى رفتم و ميجراد موند را با بودن كاپتين كرت كه او نيز يكى از كاركنان سياسى انگليس ميبود و بتازگى كارهايى در كردستان كرده بنام گرديده بود ، ديدار كردم . ميجرادموند با زبان ساده‌اى انگيزه آمدن خود را به 88 - آقاى عطايى ( يكى از همراهان خيابانى ) اين پيكره در سال 1326 برداشته شده و چون آقاى عطايى را كه يكى از همراهان خيابانى بود نشان ميدهد در اينجا آورديم .\r\nآذربايجان بازنموده سپس گفت : « چون شنيدم شما داراى دسته‌اى هستيد كه دشمنى\r\n\r\n","description":"","footnote":"","page_name":" 875 ","page_number":895},
  {"content":"\r\n\r\nبا خيابانى مينماييد ميخواهم بپرسم : آيا شما توانيد ، اگر كمكى هم دولت كند ، با خيابانى بنبرد برخيزيد و او را براندازيد ؟ ! . » گفتم : شما چون با زبان بسيار ساده پرسيديد منهم با زبان بسيار ساده پاسخ مىدهم : ما چنان كارى نتوانيم ، زيرا نخست همراهان ما بيشترشان كسان بازاريند و شاياى زدوخورد و پيكار نميباشند . دوم ما دسته خود را همانروز نخست خيزش خيابانى پراكنده گردانيديم و سود ما در همان ميبود . سوم خيابانى چون بنام آذربايجان برخاسته ما دوست نميداريم در اين خيزش با او به نبرد پردازيم .\r\nبا خشنودى اين سخنان مرا شنيد . سپس چيزهايى نيز من ازو پرسيدم و همه را پاسخ گفت ، و با يك خشنودى از هم جدا شديم . همانروز كربلايى حسين آقا فشنگچى كه نماينده وثوق الدوله در آذربايجان ميبود با من ديدار كرده چنين گفت :\r\n« از رئيس الوزرا تلگراف رمزى رسيده كه ميبايد با شما گفتگو كنم ، اگر شما بتوانيد با خيابانى بنبرد برخيزيد و جنبشى از خود نماييد دولت هراندازه پول بخواهيد بشما خواهد رساند ، و آنگاه از بيرون دسته‌هاى سواره به يارى شما خواهد آمد » . گفتم :\r\nما چنين كارى نتوانيم و نميخواهيم بگفتگويش نيز پردازيم . همان روز بديدن دكتر زين العابدين خان رفته هر آنچه شنيده و يا گفته بودم بوى آگاهى دادم . دكتر بسيار خشنود گرديده گفت « گزندهايى را از ما دور گردانيده‌ايد » .\r\nاين رفتارى بود كه ما كرديم . اما از آنسوى ميجراد موند بهتر ديد كه با خيابانى بكنار آيد و با او نهشى نهد ، و چنان كه سپس آگاهى يافتيم بميانجيگرى و رامخان كه يكى از آزاديخواهان ارمنى و اين زمان از نزديكان خيابانى ميبود با وى بگفتگو پرداختند و نهشى نهادند كه انگليسيان با خيابانى از در كارشكنى نيايند و خيابانى نيز از ترانه بالشويكى در گذرد و كونسول آلمان و كسانى را كه از تبريزيان با وى پيوستگى ميداشتند از ميان بردارد . پس از اين نهش بود كه يكدسته از سپاه هند كه از زمان جنگ جهانگير در تبريز مىايستادند آنجا را گزارده روانه زنجان گرديدند .\r\nاز آن سوى رفتار خيابانى هم ديگر شد و خواهيم ديد كه با كونسول آلمان و ديگران چه داستانى پيش آمد .\r\n\r\n","description":"","footnote":"","page_name":" 876 ","page_number":896},
  {"content":"\r\n\r\nاما نماينده وثوق الدوله نقشه خود را با خامى بسيارى به كار بست كه نه تنها سودى نبرد ، خود و ديگران را هم گرفتار گردانيد ، و شگفتى آنكه خامى ايشان دامنگير من و دكتر و ديگران نيز گرديد .\r\nما در آن روز از درون كار آگاهى نيافتيم ولى سپس كه دانستيم مرا مايه افسوس گرديد . چگونگى اين بوده كه فشنگچى چون از من نوميد شد با ميرزا على آقا هيئت كه از سران دموكرات شمرده ميشد و با خيابانى همچشمى و همسرى مينمود گفتگو كرده ، و او بكوشش و همدستى گرايش نموده و چنين نهاده‌اند كه هيئت جنبشى در شهر پديد آورد و عين الدوله ازو نگهدارى نمايد و از آنسوى سوارانى از قره‌داغ به شهر درآيند و به يارى اينان خيابانى و يارانش را بگيرند ، و چون محمد حسينخان سردار عشاير كه يكى از سركردگان قره‌داغ بشمار ميرفت با عين الدوله به شهر آمده بود او را نيز در اين نهش همدست گردانيده‌اند و از ياران ما سلطانزاده كه با هيئت مهر مى ورزيد نيز همراهى نموده . اينان در اين نقشه ميبوده‌اند كه يكداستانى رخ داده و عنوان بدست ايشان داده ، بدينسان كه كسان خيابانى در بازار سلطان‌زاده را كتك سختىزده‌اند .\r\nمن و دكتر از اين كارها بيكبار ناآگاه ميبوديم و چون گماشتگانى از خيابانى هميشه در دنبال ما ميبودند از خانه گامى بيرون نميگزارديم . ولى روزى ديديم فرستاده آقا هيئت آمد كه سلطان‌زاده را كتك زده‌اند بياييد ببينيم چكار بايد كرد . چون رفتيم چنين گفتند : ما ميخواهيم فردا بايالت برويم و با عين الدوله اين پيشآمد را گفتگو كنيم ، و چون ما را ايمنى در شهر نمانده در همان‌جا بست نشينيم تا دولت چاره‌اى بما كند .\r\nبا ما بيش از اين گفتگو نكردند ، و ما با آنكه از درون خرسند نبوديم بپاس نام سلطان‌زاده پذيرفتيم . گذشته از آنكه رفتار كسان خيابانى با يكايك ما بسيار ناستوده ميبود و بارها رخ ميداد كه در جايى از كوچه كه رهگذرى ديده نمىشد جلو من و يا ديگرى را گرفته رولور خود را نشان ميدادند . سلطانزاده را كتك سختى زده سپس براى شورانيدن بازاريان گفته بودند : چون بزنى دست يازيد از اينرو زديمش .\r\n\r\n","description":"","footnote":"","page_name":" 877 ","page_number":897},
  {"content":"\r\n\r\nبراى پيشرفت خواستهاى بىارج خود از اين گونه دروغبنديها نيز بازنمىايستادند .\r\nفردا دوشنبه بيستم ارديبهشت ( 21 شعبان ) در خانه هيئت گرد آمديم ، ولى پنجتن بيشتر نبوديم : هيئت ، دكتر زين العابدين خان ، ميرزا باقر طليعه ، سلطانزاده ، من . هيئت نتوانسته بود دسته‌اى پديد آورد . با اين كمى روانه عالىقاپو شديم و چون به آنجا درآمديم همگى دانستيم به كار بيهوده‌اى برخاسته‌ايم . در عالىقاپو چيزى كه مايهء اميدى براى ما باشد نمودار نميبود و چشممان جز به عين الدوله هشتاد ساله افسرده و پسرش شمس الملك و چند تنى از پيرامونيانشان كه بيكارگى از سر و روى همگيشان ميباريد نمىافتاد . عين الدوله در برابر سخنان ما ، با يك افسردگى چنين پاسخ داد :\r\n« من از دولت پولى خواسته‌ام تا آن نرسد بهيچكارى دست نتوانيم زد . » و با زبانحال فهمانيد كه نگهدارى از ما نخواهد كرد .\r\nما اين را ديده از آمدن پشيمان شديم و درنگى نكرده برخاستيم كه بازگرديم .\r\nآن سه تن از در بزرگ كه درآمده بوديم بيرون رفتند . دكتر با من از در ديگرى كه به خانه دكتر ميرفت روانه شديم . در راه چند تنى دنبالمان كردند ولى داستانى رخ نداد و به خانه دكتر رسيده بنهار خوردن نشستيم و در ميان ناهار بود كه آگاه شديم آن سه تن را بهنگام بيرون رفتن از عالىقاپو دستگير كرده‌اند .\r\nخيابانى از سازش فشنگچى و هيئت و سردار عشاير آگاه ميبوده و ما را نيز همدست ايشان ميدانسته اين بود همين كه ما بدرون عالىقاپو رفته‌ايم بازجويان بسيار گرد آنجا را فراگرفته‌اند و چون آنان بيرون آمده‌اند هر سه را دستگير گردانيده‌اند كه همان روز هيئت را با طليعه در درشكه نشانيده روانه تهران ساخته‌اند ولى سلطان‌زاده را بشهربانى فرستاده بند كرده‌اند . نيز همانروز فشنگچى و سردار عشاير و صدق السلطنه و حاجى معتمد همايون را دستگير ساختند .\r\nفرداى آن روز دكتر و ميرزا على اكبر حريرى را نيز گرفتند و بشهربانى برده بند كردند و پس از يكى دو روز با سلطان‌زاده بدرشكه نشانيده بكردستان فرستادند . ديگر سرشناسان از ياران ما هركدام بجايى گريختند و يا در شهر پنهان شدند . اما من چون در خانه دكتر از چگونگى آگاه شدم با دكتر بدرود گفته به خانه\r\n\r\n","description":"","footnote":"","page_name":" 878 ","page_number":898},
  {"content":"\r\n\r\nخود رفتم و چشم به راه پيشآمد نشستم . تا شام كسى نيامد شبانه يكدسته بدر خانه آمدند چون كسى از شهربانى همراهشان نميبود نخواستم شبانه خود را بدست آنان دهم و از پشت‌بام به خانه همسايه رفتم . فردا باز كسى نيامد . اين بود نهانى از خانه بيرون رفتم و چندى در خانه دوستان مىزيستم تا خود از شهر بيرون رفته از راه صايين قلعه روانه تهران شدم .\r\nاين بود كوشش نابخردانه دولت در برابر خيابانى كه نتيجه وارونه داد و كار خيابانى را هرچه استوارتر گردانيد . شگفت‌تر آنكه در تهران اين داستان را بنام ما شناختند . در جاييكه ما از آن آگاهى نميداشتيم و راست سخن همانست كه نوشتيم ، ما با خيابانى پيش از خيزش دشمنى مينموديم و پس از خيزش نيز رنجش ميداشتيم ، ولى در انديشه كوشش بزيان او نميبوديم . در اين‌باره ياران من بيگناه زيان ديدند .\r\nبويژه دكتر زين العابدين خان كه مرد بسيار بىآزار و پاكدلى مىباشد و بىهيچ انگيزه‌اى آن همه زيان ديد و رنج كشيد . خيابانى به كار بزرگى برخاسته بود ولى براى آن ياران شاينده‌اى كمتر ميداشت ، بيشتر ياران او در چنين هنگامى جز در پى كينه - توزى نميبودند .\r\nبهرحال از اين پيشآمد خيابانى باستوارى كار خود افزود . زيرا از يكسو با انگليسيان راه خود را روشن گردانيد و از يكسو نقشهء دولت را بهم زد ، و گذشته از اينها بسيارى همچشمان و بدخواهان خود را از ميان برداشت . چون بدينسان فيروزى - هايى يافت چنان كه ماژور بيورلينك و ديگران را با دست امين الملك بيرون گردانيده بود ، با دست عين الدوله نيز امين الملك را بيرون گردانيد ، و از نمايندگان دولت كسى جز خود عين الدوله نماند كه او هم بيكبار خود را كنار كشيده بيش از اين كارى نكرد كه دويست هزار تومان پول از تهران خواست و با پافشارى آن را گرفت . سستى عين الدوله باندازه‌اى ميبود كه دستورهاى تهران را نيز به كار نمىبست .\r\nاين بود رشته فرمانروايى در سراسر آذربايجان بدست خيابانى افتاده اين زمان به آن پرداخت كه بشهرها حكمران از سوى خود فرستد و باداره‌ها رئيس از كسان خود گمارد . ترجمان الدوله پيشكار ماليه را بيرون كرده ناظم الدوله را بجاى او گمارد\r\n\r\n","description":"","footnote":"","page_name":" 879 ","page_number":899},
  {"content":"\r\n\r\nو چون او هنگام رفتن پولهايى همراه خود برده بود كسانى از دنبالش فرستادند ، ولى به او نرسيدند . ركن الملك چون از لرستان نماينده مجلس شده بود و اين هنگام مجلس بازمىگرديد همين را عنوان گرفته روانه تهران شد و خيابانى بجاى او اميرخيزى را براى رياست استيناف برگزيد .\r\nمظفر خان كه آنهمه ياوريهاى سودمند بخيابانى نموده و خود مايه پيشرفت كارش شده بود ، چون ديگر نيازى به او نمانده و از آن سوى عنوان نمايندگى دولت ميداشت خيابانى ماندن او را در تبريز نپسنديد و بتهران روانه‌اش گردانيد مظفر خان پس از آنهمه چشم‌پوشى را كه از باياى خود كرده و نادرستيها كه با دولت نموده بود بسودى از رهگذر خيابانى نرسيده تهيدست بتهران بازگرديد .\r\nاكنون در سراسر آذربايجان كسى كه با خيابانى نافرمانى نمايد نمىبود مگر سردار ارشد ( برادر سردار عشاير ) در قره‌داغ و بريكاد قزاق در تبريز كه داستان اينها را خواهيم آورد . ديگران همگى خواه و ناخواه فرمانبردارى مينمودند . در همانروزها بود كه كريم آقا صافى كه يكى از پيروان گرمدل خيابانى بود شعرهايى ساخت كه در كنسرت خواندند و يكى از آنها اين بود :\r\n به هلاكت رسد امروز ز نادانى خويش * دست بيعت ندهد هركه خيابانى را \r\nاز اينسو نيز يكى از همراهان ما آقا مير باقر اسلامبولچى شعرهايى سروده بود كه من چند بيت پايين را به ياد ميدارم :\r\n دريغ و درد كه آزادگان اسير شدند * بدست بىهنرى چند دستگير شدند\r\nخوشا زمان سلاطين و دور استبداد * كه خلق يكسر از اين روزگار سير شدند\r\nگذشت عمر و نديديم روى آزادى * هزارها ز جوانان ز غصه پير شدند\r\nچه گرگها كه در اين گله پاسبان گشتند * چه دزدها كه در اين كاروان امير شدند\r\nبگو بشيخ حصير و پلاس پاره تو * چه شد مبدل با قالى حرير شدند \r\nيكى از كارهاى نيكى كه در آن روزها رخداد اين بود كه با دستور خيابانى يك « گاردن پارتى » برپا نمودند كه از درآمد آن خاكهاى كشتگان راه مشروطه را\r\n\r\n","description":"","footnote":"","page_name":" 880 ","page_number":900},
  {"content":"\r\n\r\nبالا آورند و در آن ميان يادى از باسكرويل جوان آمريكايى كرده شد و خيابانى و ديگران گفتارهايى راندند ، و چنين نهاده شد كه يك فرش گرانبهاى ارجدارى كه داراى پيكره باسكرويل باشد ببافانند و براى مادر آن جوان بآمريكا فرستند .\r\n89 - باسكرويل\r\n\r\n","description":"","footnote":"","page_name":" 881 ","page_number":901},
  {"content":"\r\n\r\n\r\nگفتار نهم رفتن خيابانى بعالىقاپو\r\nدر اين ميان كه آوازه خيزش تبريز بتهران رسيده ميان مردم پراكنده شده بود ناگزير پاد آوازهايى ديده ميشد . تهران در اين هنگام كانون پراكنده انديشى ميبود ، و در اين‌باره نيز نمايشهاى گوناگون ديده ميشد . يكدسته از دموكراتها بنام ديموكراتى و يا از روى دلبستگى بآذربايجان و از اينرو كه آزاديخواهان هر جنبشى را كه بزيان دولت بود آزاديخواهى ميشماردند هوادارى بسيار نشان ميدادند . نيز گروهى از آذربايجانيان به پشتيبانى از خيزش و خيابانى مىكوشيدند ، ولى دسته‌هايى نيز دشمنى نشان ميدادند . زيرا بسيارى از سران دموكرات اين برنميتافتند كه خيابانى به كار بزرگى برخيزد و بنام گردد و از روى رشگ خرده‌گيرى مىنمودند . كسانى هم با وثوق الدوله پيوستگى ميداشتند و بهوادارى ازو از بدگويى بازنمىايستادند .\r\nهمچنين امين الملك و ديگران كه از تبريز رانده شده بودند در تهران بكينه‌جويى مىكوشيدند .\r\nاين دو دستگى در روزنامه‌ها نيز نمودار گرديد و دو روزنامه رعد و ايران كه پول از دولت ميگرفتند گفتارهايى نوشتند ، و چون اينها به تبريز رسيد بخيابانى گران افتاد ، و اين بود در يكى از سخن‌رانيهايش ( روز چهارم خرداد ) به آنها پرداخته سخنان بسيارى گفت كه ما اينك برخى جمله‌ها را ميآوريم :\r\n« امشب نظر بموضوع ديگر داشتم . . . ولى جرايد تهران مرا وادار مينمايد كه امشب مدتى با آنها اشتغال ورزيم ، رعد بيانات امين الملك را درج كرده . ايران نيز با مقاله مخصوصى اظهار رأى و وجود نموده . تاكنون مقالات جرائد تهران در نظر\r\n\r\n","description":"","footnote":"","page_name":" 882 ","page_number":902},
  {"content":"\r\n\r\nما اهميتى نداشته و بعد از اين هم نخواهد داشت و بالاخره نور تبريز چشم اين شب - پره‌ها را خيره خواهد ساخت . . . در يكجاى ديگر امين الملك ميگويد : « عين الدوله در اينكارها مداخلاتى دارد » . نه امين الملك و نه تهران هنوز ما را نشناخته‌اند و هرگز ملتفت نخواهند شد كه ما اين را هشت ماه قبل از اين تصميم كرده مشغول فراهم آوردن اسباب آن شده‌ايم . عين الدوله خودش را در پيش يك امر واقع پيدا نمود و مخالفت نكرد و احترام او محفوظ ماند . اگر او نيز مثل ديگران رفتار مينمود او هم مثل ديگران مقابله ميديد . دست هيچكس در اين قيام نيست .\r\nهرگز تهران پى به مقاصد اين قيام نخواهد برد . . بلى اگر ميفهميدند در آن محيط فاسد و ملوث زندگى نميكردند . . . تهران به خودى خود اين آمال را نميتواند فهميد و ما خواهيم فهمانيد .\r\nولى روزنامه ايران ، آن جريده بيوفا و حقيقت ، از طريقى مستقيم‌تر از رعد بمطالعه اين قيام پرداخته و لاعن شعور حرف زده است . . . در آخر مقاله خودش نويسنده ايران ، يكحرف خيلى سقيم و سخيفى را به زبان آورده است . بايد آن قلم لاابالى كه اين جسارت را كرده است عذر بخواهد و ترضيه بدهد . ميگويد :\r\n ترسم نرسى بكعبه اى تبريزى * اين ره كه تو ميروى بتركستانست \r\nبدبخت ! تبريز قصد هيچ كعبه‌اى را نكرده است . . . تبريز اين مركز سربلند آزاديستان خودش كعبه آمال آزاديخواهان است . . .\r\nشعراى تهران ديگر شعر براى ما نخواهند سرود . عجب ! چه تصور ميفرمايند ؟ ! ما در سر آن شعراى مداهن كه قابل خريد و فروش هستند با هيچكس طرف نخواهيم شد و هيچ انتظارى هم نداريم . شما برويد رباعيهاى نفرت‌انگيز خودتان را بر خاك - پاى خائنين تقديم نمائيد . . . بگذاريد تبريز اين جهاد را بدون قصيده‌هاى شما انجام دهد . . . »\r\nاينهاست نمونه‌هايى از پاسخهاى خيابانى بروزنامه‌هاى تهران . در همانروزها داستان كونسولگرى آلمان يكرويه سختى به خود گرفته بود . چنان كه گفته‌ايم اين كنسول نشيمنگاه خود را كانونى براى رواج كمونيستى گردانيده كسانى هم از تبريزيان\r\n\r\n","description":"","footnote":"","page_name":" 883 ","page_number":903},
  {"content":"\r\n\r\nبنزد او آمدوشد ميداشتند و چون كنسول ميكوشيد كه گروهى را با خود همدست گرداند و افزار جنگ به آنان دهد كه يكروزى به شهر درآيند و آشوبى بنام كمونيستى پديد آورند ، و گاهى نيز بيم ميداد كه اگر فشارى به او آورند ، به بمبها و افزارهاى جنگى كه در كنسولخانه آكنده ميداشت آتش زده سراسر آن پيرامونها را به هوا خواهد پرانيد ، از هر باره بيم‌هايى ميرفت ، و از اينرو خيابانى در انديشه از ميان برداشتن او ميبود ، بويژه پس از گفتگوهايى كه با نماينده انگليس در ميان رفته بود .\r\nكسانى كه بنام كمونيستى با كنسولخانه بهم بستگى ميداشتند كم‌كم دلير گرديده براى خيزش در جلو خيابانى آماده ميگرديدند . برخى از آنان بكونسولگرى پناهنده شده در آنجا نوشته‌هايى بزيان خيابانى مينوشتند و در شهر مىپراكندند .\r\nاز اينرو خيابانى دستور داد كه يكدسته پاسبان در پيرامون كونسولخانه نگهبان ايستند و كسى را به آنجا راه نداده و هركه را كه بيرون ميآيد دستگير گردانند .\r\nاين رفتار بكونسول آلمان برخورده و خود بيرون ميآمد و بپاسبانها پرخاش ميكرد ، و بيم ميداد كه اگر بازايستند تفنگهاى ايشان را خواهد گرفت ، و چون پاسبانها پاسخى نميدادند بازميگشت از بس خشمناك و بيمناك ميبود از پشت‌بام بشليك شصت تير ميپرداخت . گاهى بشهربانى نامه نوشته بيم ميداد كه اگر پاسبانها را برندارند بجنگ خواهد برخاست .\r\nاز جمله روز چهارشنبه سيزدهم خرداد نامه‌اى ازو بشهربانى رسيد كه اگر تا فردا نيمروز پاسبانها را برندارند در زمان به كار خواهد برخاست ، و چون خود مرد بيمناك و ديوانه ميبود بيم هركارى ازو ميرفت . از اينرو خيابانى بسيج كار را ديده كسانى را از تيراندازان مجاهدان به آنجا فرستاد كه در پشت‌بامها جا گرفتند و آماده ايستادند .\r\nدر اين هنگام در تهران سفارت آلمان از بدرفتارى كونسول آگاهى يافته و « تذكره سفر » براى او از وزارت خارجه خواسته و گرفته بكارگزارى تبريز فرستاده بود كه به او داده شود . اين تذكره در اين گرماگرم كشاكش بتبريز رسيده و روز پنجشنبه\r\n\r\n","description":"","footnote":"","page_name":" 884 ","page_number":904},
  {"content":"\r\n\r\nچهاردهم خرداد بود كه فرستاده كارگزارى آن را برداشته بنزد كونسول برد ، ولى كونسول پروا ننموده با يك خشم آن را بازگردانيده و ساعت خود را بيرون آورده چنين گفته بود : « پنجدقيقه از سر وقت ميگذرد » . فرستاده كارگزارى با شتاب بيرون آمد و در همان هنگام از پشت‌بام كونسولخانه شصت‌تير آغاز گرديد .\r\nخوبيش در اينجا بود كه كاركنان كونسولخانه پيروى از كونسول نميكردند و فرمان ازو نميبردند . اين بود كونسول خود بتنهايى در پشت‌بام بجنگ و شليك مى - كوشيد . باز خوبيش در اينجا بود كه يكى از تيراندازان او را آماج گردانيده با يك تيرى كه از دهانش زد از پايش انداخت .\r\nبدينسان جنگ گرم نشده بپايان رسيد و شليك بريده شد و سپس كاركنان كونسولخانه كشته شدن كونسول را آگاهى دادند و پاسبانان و مجاهدان نيز دست از جنگ كشيدند .\r\nكونسول از ديوانگى و بيباكى سيم بانبار بمب و قورخانه كشيده بوده كه اگر خود را در تنگنا ديد به آنها آتش زند و خود را و ديگران را با آن پيرامونها به هوا پراند ، ولى خوشبختانه فرصت پيدا نكرد .\r\nخيابانى در اين هنگام نيز دورانديشانه رفتار كرد . بدينسان كه كونسولخانه را به همانحال بازگزاشت . شهربانى چند تن پزشگى فرستاد كه كشته كونسول را ببينند و دو تن از آنان ( يكى روسى و ديگرى ايرانى ) كه بدرون رفتند چنين گفتند كه گلوله به دهان او برخورده و از بالا بپايين فرو رفته و از دوش چپ او بيرون آمده از اينرو داستان را « خودكشى » وانمودند و در روزنامه تجدد نيز همين را نوشتند .\r\nچنان كه گفته‌ايم نام اين كونسول « كرت و سترو » « 1 » مىبود . گور او كه اكنون در تبريز در گورستان آمريكائيان پديدار است به روى سنگش مىنويسد :\r\n« زاييده شد در ريكا در سال 1878 ، مرد در تبريز 3 جون 1920 چهاردهم رمضان » .\r\nاين يك فيروزى ديگرى از خيابانى بود و راستى را يك آسيبى از سر تبريز\r\n\r\n\r\n","description":"","footnote":"\r\n( 1 ) .  Curt Wustrouo  .\r\n","page_name":" 885 ","page_number":905},
  {"content":"\r\n\r\nبرداشته شد . كسانى كه در كونسولخانه بست‌نشين ميبودند يكايك بيرون آمده خود را سپردند و يا نهانى بگريختند .\r\nاكنون در تبريز يگانه نيرويى كه سر بخيابانى فرونمىآورد « قزاقخانه » ميبود .\r\nاين دسته از سپاه كه زيردست سركردگان روس راه برده ميشد ، و يكه‌هاى آن بيشتر جوانان دژآگاه و بدرفتارى مىبودند كه جز زيردستان خود از كسى فرمان نميبردند و پروايى نمىنمودند ، جنبش خيابانى و همراهانش در آنان نهناييده گرايشى از آنان بسوى خيزش ديده نميشد ، بجاى خود كه دشمنيها و بدخواهيها نيز نمودار ميگرديد .\r\nدر همين روزها يكدسته ديگرى از اردبيل به تبريز آمد ، و اينان بقزاقخانه نرفته در كاروانسراها در ميان شهر نشيمن گرفتند ، و يكه‌هاشان در بازار و ديگر جاها با مردم زمختى و دژخويى آغاز كردند ، كه تو گويى فرماندهان دستورهايى داده بودند و قزاقخانه ميخواست بودن خود را بخيابانى بفهماند .\r\nاز اينرو خيابانى در سخنرانى خود به ياد ايشان پرداخت كه از جمله روز دوشنبه يكم تيرماه در گفتار خود چنين گفت : « دو روز است تجلى اين تصميم ما كه ميخواهيم حاكميت مليه را برقرار داريم در دشمنان ما مؤثر افتاده و سر خود را مىجنبانند . با تشويقات و ترغيبات آنان افراد قزاق . . . بناى شرارت را گزارده باهالى پيچيدگى مى - كنند . اهالى تا امروز بواسطه اخطارات سخت ما دست و پا بسته و مغلول بود . . .\r\nامروز اخطار مىكنيم : بعد از اين هرگاه يكنفر قزاق بيكنفر اهالى تعرض كند بايد جسد بيروح او در كوچه بماند . قزاقخانه بايد راحت بنشيند و موجوديت خود را بما احساس نگرداند . . . قزاقها وقتى كه وارد شهر و بازار مىشوند بايد غيرمسلح باشند ، در كاروانسراهاى داخل شهر اقامت نكنند . هرگاه اين اخطار را فورا تلقى نكرده از كاروانسراها خارج نشوند هيچ نوع آذوقه به آنان داده نخواهد شد و محصور خواهند ماند تا وقتى كه مقدرات قزاقخانه يك مرتبه حل گردد » .\r\nاينهاست جمله‌هايى از گفتار درازى كه خيابانى دربارهء قزاقها رانده و همانا در نتيجه اين گفتار قزاقها از شهر برداشته شدند كه همگى در قزاقخانه گرد آمدند ، ولى خواهيم ديد كه همينان چه گزندى بخيابانى رساندند .\r\n\r\n","description":"","footnote":"","page_name":" 886 ","page_number":906},
  {"content":"\r\n\r\nبدينسان خيابانى در كارهاى خود فيروزى مىيافت ، و چون وليعهد اين هنگام در تهران ميزيست و شمس العماره يا عالىقاپو كه كاخ پادشاهى و نشيمنگاه وليعهدهاى ايران ميبود زنان و بستگان او مىنشستند خيابانى خواست آنان را بيرون كند و آنجا را نشيمنگاه خود و كانون خيزش گرداند و بزنان وليعهد دستور بيرون شدن داده روز سوم تيرماه را برگزيد كه از تجدد به آنجا روند ، و در اين ميان خواست آن روز يك جشن باشكوهى باشد و هواداران خيزش نيروى خود را بمردم نمودار گردانند ، و اين بود دستور بسيج داد .\r\nزنان وليعهد و پيرامونيان او يك كاروانى بستند ، و چون عين الدوله نيز نه كارى از پيش ميبرد و نه سودى برميداشت و از درنگ در تبريز نتيجه‌اى نديده در آهنگ رفتن ميبود ، او هم با پيرامونيان خود بباسمنج رفت ، و از آنجا همگى همراه گرديده كاروان بزرگى پديد آوردند و رو بتهران روانه گرديدند . بدينسان تبريز از نمايندگان دولت تهى گرديد و كسى كه در برابر « قيام » ايستادگى نمايد نماند .\r\nاز آنسوى خيابانى دستور داد روز پنجشنبه سوم تيرماه اداره‌ها از آغاز روز ، و بازارها پس از نيمه روز ، بسته گردد و دستگاه « قيام » باشكوه و نمايش از تجدد برخاسته در عالىقاپو جا گيرد .\r\n90 - سلطانزاده در آن روز اداره‌ها و بازارها بسته گرديد . خود خيابانى با پيرانيامون در عالىقاپو جا - گرفتند و موزيك بنوازش پرداخت و مردم در آنجا و در سر راهها انبوه شدند . از آنسوى همگى پيروان ، از مجاهدان و گارد ملى و ديگران كه نيروى « قيام » شمرده ميشدند تفنگها بدوش در عمارت تجدد گرد آمدند و دسته‌ها بستند و موزيك بجلو انداختند و پاىكوبان روانه گرديدند ، و از بازارها گذشته بعالىقاپو درآمدند و در آنجا سان داده بنمايشهايى پرداختند . همچنان شاگردان دبيرستانها دسته‌دسته آمده سرودها\r\n\r\n","description":"","footnote":"","page_name":" 887 ","page_number":907},
  {"content":"\r\n\r\nخواندند . خود خيابانى و ميرزا تقيخان و ديگران گفتارها راندند و اميدها نمودند و نويدها دادند .\r\nامروز رويه‌كاريهاى بسيارى رفت . پياپى بانگ « زنده باد دموكراسى » و « زنده باد خيابانى » بلند ميشد ، پياپى دست مىزدند ، سرودهاى گوناگون ( از جمله « مارسيز » ) ميخواندند ، شاديها مينمودند . امروز خيابانى خود را در اوج فيروزى ديده از گناهكاران سياسى درگذشت ( عفو عمومى داد ) .\r\nدر روزنامه تجدد اين جشن و نمايش را بزرگ نشان داده و باز از « كف‌زدنهاى رعد - آسا » يادها كرده ، ليكن چنان كه تبريزيان ميگويند ، در اين روز بود كه انبوه مردم به سستى كار خيابانى پى بردند . زيرا پس از چند ماه خيزش و كوشش ، پس از آنهمه فيروزيهاى پياپى كه خيابانى را در برابر دشمنان رخداده بود ، امروز شماره كسانى كه بايستى تفنگ بدوش اندازند و يگرنگى خود را با « قيام » بهمگى نشان دهند بسيار كمتر از آن بودند كه اميد ميرفت .\r\nهمانا خود خيابانى و پيرامونيانش اينرا دريافته بوده‌اند كه ميبينيم در روزنامه تجدد مينويسد : « قائدين قيام خواسته بودند حدود اين جشن را حتى الامكان محدود ساخته اين آيين انقلابى را با يك نوع محرميت و در داخله يك دايره خصوصى و خودمانى برپا دارند . . . »\r\n\r\n","description":"","footnote":"","page_name":" 888 ","page_number":908},
  {"content":"\r\n\r\n\r\nگفتار دهم پايان كار خيابانى\r\nبدانسان كه گفتيم خيابانى تبريز را از نمايندگان دولت و از بدخواهان تهى گردانيد ، و خود رخت بعالىقاپو كشيده در كاخهاى آراسته و دلگشاى آنجا كه وليعهدها براى خوشگذرانيهاى خود ساخته و آراسته بودند نشيمن گرفت ، و چنان كه مىگويند از همان هنگام رفتارش نيز ديگر گرديد و به پيرامونيان بيپروايى نشان داد .\r\nاز آن سوى بشهرهاى آذربايجان پرداخته براى هريك فرمان‌روايى از پيرامونيان خود فرستاد . چون امير ارشد در قره‌داغ گردنكشى نشان ميداد بانديشه كوفتن سر او افتاد . چنان كه گفته‌ايم سردار عشاير را در تبريز گرفته با دستور خيابانى بند كرده بودند . از اينرو برادرش امير ارشد دشمنى مينمود و ايستادگى نشان ميداد . از آنسوى برخى از خان‌هاى قره‌داغ كه با وى همچشمى ميداشتند بخيابانى گراييده پيامها و نويدها مىفرستادند .\r\nاين بود خيابانى دسته‌اى از ژاندارم و ديگران را جدا گردانيده بنام « قوهء اعزاميه » ، با يكى دو تن از پيرامونيان خود روانه قره‌داغ گردانيد كه در آنجا بهمدستى خانانى كه نويد همدستى داده بودند با سواران امير ارشد بجنگند . ما از كارهاى اين سپاه آگاهى نميداريم ، ولى در روزنامه تجدد مىبينيم خيابانى در روزهاى اخير زندگانى خود از فيروزى اين سپاه سخن رانده و چنين گفته كه امير ارشد زينهار خواسته است و از در فروتنى درآمده .\r\nدر خود تبريز كه از قزاقان بدرفتاريها ديده ميشد و خيابانى بارها از ايشان بد\r\n\r\n","description":"","footnote":"","page_name":" 889 ","page_number":909},
  {"content":"\r\n\r\nميگفت اينزمان از آنسو نيز بدرفتارى كمتر گرديد و رئيس قزاقها كه يك كولونل روسى ميبود با خيابانى از در دوستى درآمده ايمنىها داد . از اينرو خيابانى نيز زبان از بد گفتن بازداشت .\r\nرويهمرفته كار خيابانى در آذربايجان از هرباره در پيشرفت و شكوهش هر زمان در فزونى مىبود ، ليكن از سوى تهران بيمها ميرفت .\r\nدر همان روزها كه خيابانى رخت بعالىقاپو مىكشيد از تهران آگاهى رسيد كه وثوق الدوله كناره جسته و كابينه‌اش از ميان رفته و خيابانى آن را بسود خود شمرد و در گفتارهايش چندبار ياد كرد . پس از وثوق الدوله مشير الدوله سروزير گرديد . خيابانى به او خوشگمان بود و از او جز نيكى درباره خود اميد نميداشت .\r\nراستى هم مشير الدوله با آن ترسناكى و با آن پرواييكه به نيكنامى خود مى - داشت جز نيكرفتارى با خيابانى نميخواست و بيگمان برنجش آزاديخواهان آذربايجان خرسندى نميداد ، ليكن درخواست‌هاى خيابانى درخور پذيرفتن نميبود . چنان كه گفته‌ايم خيابانى اين ميخواست كه آذربايجان در دست او باشد كه جداسرانه فرمان راند و سپس كه نيرومند گرديد بسر تهران رفته آنجا را هم « اصلاح » كند .\r\nاين مىبود آرزوى خيابانى ، ولى چون نميتوانست آن را به زبان آورد بتهران مىگفت :\r\n« بايد آزاديستان را برسميت شناسيد » . دولت آگهى ميداد كه براى آذربايجان والى فرستاده خواهد شد . خيابانى پاسخ ميداد : « بوالى نيازى نيست . شما پول براى ما بفرستيد » . پيداست كه اين درخواستها درخور پذيرفتن نميبود . اينها چيزهايى ميبود كه خيابانى بايستى با زور و نيرو بدست آورد و گرنه چشم پوشد .\r\nدر گفتارهاييكه هر روز در عالىقاپو ميراند ديده مىشود كه گاهى سخن رانده كه به تبريز « حمله » خواهد شد ، و گاهى گله كرده كه تهران « هنوز اسم آزاديستان را قبول نكرده است » .\r\nاينها مىرساند كه خيابانى از تهران بيم ميداشته . با اينحال خواهيم ديد كه به بسيجى در اين‌باره نپرداخت . ما از گفتگوهايى كه ميانه خيابانى و كابينه مشير الدوله\r\n\r\n","description":"","footnote":"","page_name":" 890 ","page_number":910},
  {"content":"\r\n\r\nرفته آگاه نگرديده‌ايم . اين اندازه ميدانيم خيابانى پاميفشرد كه « قيام » همچنان برپا ، و دست او در آذربايجان گشاده باشد از آنسو مشير الدوله در كار خود درمانده چاره نميدانست . سرانجام چنين نهاده شد كه مخبر السلطنه را كه در آن كابينه از وزيران ميبود بنام واليگرى بآذربايجان فرستند و به او توانايى دهند كه هرچه بهتر شناسد به كار بندد . مخبر السلطنه كه سالها در آذربايجان واليگرى كرده و به هوش و كاردانى خود بسيار دلگرم ميبود بدلخواه اين كار را پذيرفته بگفته خودش « با يك كيف » از تهران روانه گرديد و جز چند نوكرى همراه نداشت .\r\nخيابانى به اين نيز خرسندى نميداد . اين بود از مخبر السلطنه به پيشواز و پذيرايى نپرداخت . مخبر السلطنه با همان كسان خود به شهر درآمده ، چون عالىقاپو در دست خيابانى ميبود بششكلان رفته در آنجا در خانه‌اى نشيمن گرفت . خيابانى ميخواست دست او را ببندد و به هيچ كارى آزادش نگزارد كه خود بستوه آيد و همچون عين الدوله و ديگران از آمدن پشيمان شده راه تهران را پيش گيرد . به اين انديشه در پيرامون نشيمنگاه او جاسوسان گماشت و ميدان را به او تنگ گردانيد .\r\nولى در همانحال گاهى كسانى از پيرامونيان خيابانى از ناظم الدوله و حاجى سيد - المحققين و ديگران در نزد او مىرفتند و بسخنانى ميپرداختند . خيابانى ميخواست او را ببازگشتن خشنود گرداند ، ولى سستى كار خيابانى بيش از همه از رهگذر بىارجى پيرامونيانش ميبود . چنان كه گفته‌ايم بسيارى از نزديكان خيابانى دلبستگى به او و كار - هايش نميداشتند و اين شيوهء كهن ايشان ميبود كه بهر جنبشى درآيند و سود جويند .\r\nتنها چند تن دلبستگى ميداشتند و آنان نيز در اينهنگام از رفتار خيابانى كه جداسرانه بكارها ميپرداخت آزردگى مينمودند . ما شنيده‌ايم برخى از آنان كه با دستور خيابانى يا با آگاهى او بنزد مخبر السلطنه ميرفتند از خيابانى بيزارى مينموده سستى كارهاى او را آگاهى ميدادند .\r\nاز آنسوى خيابانى بمخبر السلطنه خوش گمان بوده باور نميكرد كه با آزاديخواهان بدشمنى آشكار پردازد و رفتار نامردانه او را با ستار خان و باقر خان در دوازده سال پيش از آن فراموش گردانيده بود .\r\n\r\n","description":"","footnote":"","page_name":" 891 ","page_number":911},
  {"content":"\r\n\r\nبارى پس از نيمه شهريور بود كه مخبر السلطنه به تبريز رسيد و چون ده و چند روز در شهر گذرانيد و از چگونگى كار خيابانى آگاه گرديد روز يكشنبه بيست و يكم شهريور ( 28 ذى الحجه ) شهر را رها كرده بقزاقخانه رفت ، و شبانه در آنجا با رئيس قزاقخانه و با سركردگان بشور پرداخته نقشه تاختن به شهر و گرفتن آن را كشيد .\r\nدانسته نيست خيابانى به اين رفتن او چه معنايى داد كه بدگمان نگرديد و به هيچ آمادگى نپرداخت . چنان كه گفتيم نيروى جنگى خيابانى گذشته از پيروان خود ژاندارمهاى تبريز و دسته « گارد خيابانى » ميبودند . از ژاندارمها يك گروهان بقره‌داغ فرستاده شده بود و بازمانده كه با رئيسشان ياور مير حسينخان در شهر ميبودند ، چون يكرشته بارهاى بازرگانى بديه حاجى آقا ( چند فرسخى تبريز ) رسيده و از آن‌جا از ترس شاهسونان كه راه را بسته بودند پيش آمدن نميتوانست ، همان روز بيست و يكم شهريور مير حسينخان با ژاندارمها براى باز كردن راه و آوردن بارهاى بازرگانى از شهر بيرون رفتند و خيابانى از بس بيباكى مينمود نه تنها آنان را نگه نداشت چنان كه گفته مىشود خود پافشارى نموده آنان را روانه گردانيد .\r\nفردا دوشنبه بيست و دوم شهريور هنوز آفتاب درنيامده دسته‌هاى قزاق از قزاقخانه درآمده رو به شهر آوردند . كسى براى جلوگيرى نميبود . تنها در عالىقاپو و شهربانى كسانى از گارد خيابانى و پيروان خيابانى اندك ايستادگى نشان دادند و باندك جنگى برخاستند ، ولى چون دو سه تن كشته گرديد آنان نيز رها كرده هر كسى بجايى گريختند .\r\nقزاقان بسراسر شهر دست يافتند و دستگاه « قيام » يكباره بهم خورد . قزاقان بخانه‌هاى سران « قيام » ريخته دست بتاراج نهادند .\r\nخيابانى كه شب را به خانه خود رفته بيباك و آسوده خوابيده بود بامدادان هنگامى برخاست كه قزاقان به شهر درآمده بودند ، و چون بيم گرفتارى ميرفت به خانه يكى از همسايگان رفته در آنجا نهان گرديد . از نزديكان او كسانى كه با مخبر السلطنه از پيش راه ميداشتند آسوده ماندند . ديگران ناچار شدند رو نهان كنند و برخى نيز شهر را رها كرده بيرون رفتند . خانه‌هاى بسيارى از ايشان تاراج يافت .\r\nمخبر السلطنه به شهر درآمده در عالىقاپو نشست . اما خيابانى ، قزاقان به نهانگاه او پى\r\n\r\n","description":"","footnote":"","page_name":" 892 ","page_number":912},
  {"content":"\r\n\r\nبرده چند تن بسرش رفتند ، و او را با چند تير كشته جنازه‌اشرا به روى نردبانى انداخته بيرون آوردند . در اينباره سخن دوگونه است : مخبر السلطنه ميگفت قزاقان چون نزديك شده‌اند خيابانى خودش خود را كشته ميگفت : نوشته‌اى در اين‌باره از جيب او درآمده ولى ديگران ميگفتند : خيابانى در زيرزمينى ميبوده و تفنگى بدست ميداشته ، قزاقان آن را ديده از بيرون شليك كرده خيابانى را از پا انداخته‌اند و همانا اين راست‌تر است .\r\n91 - ميرزا تقيخان رفعت\r\nبدينسان شادروان خيابانى كشته گرديده از ميان رفت . ميبايد او را كشتهء آن نمايشهاى رويه‌كارانه مردم و آن كف‌زدن‌ها و « زنده باد » گفتنهاى دروغى دانست .\r\nيك پستى فراموش‌نشدنى كه در داستان خيابانى از اين دسته مردم نمايان گرديد آن بود كه چنان كه در پاى گفته‌هاى خيابانى كف زده بودند در گرداگرد جنازه او نيز كف زدند و دژرفتارى بسيار از خود نشان دادند .\r\n\r\n","description":"","footnote":"","page_name":" 893 ","page_number":913},
  {"content":"\r\n\r\nچنان كه گفته‌ايم يكى از نزديكان خيابانى ميرزا تقيخان رفعت ميبود . اين مرد با چند تنى از شهر گريخته بآرونق و انزاب رفته بود و در آن‌جا خود را كشت ( يا ديگران كشتند ) ، و ما از داستان او نيك آگاه نگرديده‌ايم .\r\nهمان روز دوشنبه مخبر السلطنه نوشته‌اى بچاپ رسانيده در شهر پراكند كه در پايين نسخه آن را مىآوريم :\r\n\r\nاخطار عمومى\r\n« از دور تصور ميرفت قيام آقايان در تبريز واقعا از براى تحكيم قانون اساسى است . اينجانب كه خود را در تبريز از هرگونه معرفى مستغنى ميدانم كمر خدمت اهالى را بميان بسته بعجله هرچه تمامتر با يك شوقى بآذربايجان آمدم . از جمال آباد تا تبريز آنچه مطالعه شد از دمكراسى اثرى نديدم همه‌جا رنجبر در عذاب و رعيت پريشان بود و فريادرسى نداشتند . در ميانج حال رقت‌آورى مشاهده شد . ناامنى تا يك فرسخى شهر حكمفرما است . ولايات همه بلاتكليف ، در شهر دلها خون و زبان‌ها بتهديد موزر مهر است .\r\nدر ظرف هفته گذشته بهر زبان و هر وسيله خواستم مطالب آقايان را بفهمم جز نظريات شخصى چيزى مفهوم نشد . آنچه نصيحت كردم جواب منطقى نشنيدم و روزى كه فقط اتحاد به درد مملكت درمان است آقايان جاده افتراق ميروند . نشستن و اصلاحات كردن بهتر از قيام و هرج‌ومرج در مملكت انداختن است . نظميه گرسنه ژاندارم بىمعونه ، راهها ناامن ، آقايان در باغ دولتى نطق ميكنند . ادارات رسمى را به ارتكاب بىقانونى مجبور كرد چرخها را از محور بدر انداخته .\r\nلهذا بيش از اين تأمل و تحمل مقتضى نبود . بموجب اختيارى كه داشتم بقزاق امر شد شهر را از اين حال اسف‌آور خلاص كنند تا بتوان به اصلاحات امور داخل و خارج پرداخت . ادارهء نظميه بايد كماكان فقط مشغول نظم باشد . اداره ژاندارمرى راه را تأمين نمايد ، لازم است محاسبات خود را ترتيب داده بياورند كه حقوق آنها پرداخته و تعليمات آنها داده شود .\r\nمخبر السلطنه\r\n\r\n","description":"","footnote":"","page_name":" 894 ","page_number":914},
  {"content":"\r\n\r\nكشته شدن خيابانى در تهران و ديگر شهرها اثر بدى داشت . روزنامها در همه‌جا زبان بدگويى بمخبر السلطنه باز كردند . سپس كه مجلس چهارم گشاده شد قانونى گذشت كه ماهانه پولى ببازماندگان او دهند .\r\nاز آن سو در آذربايجان چند تن از ياران او بنام كينه‌جويى از مخبر السلطنه بيك كار بدى برخاستند ، و آن اينكه با اسماعيل آقا ( سيمگو ) بهمبستگى پيدا كرده او را دوباره به آشوب برانگيختند ، و ارشد الملك نامى را بنزد او فرستادند . اسماعيل آقا كه با دولت دو رويه راه ميرفت و خودخواهان آشوب مىبود فرصت را رها نكرده دوباره به كار پرداخت . ارشد الملك كه خود از مردم ارومى ميبود با دستور اسماعيل آقا به آنجا رفته با نيرنگ شهر را گرفت و اين در زمستان 1299 بود .\r\nبدينسان دوباره ارومى گرفتار گرديد و دوباره آذربايجان دچار آشفتگى شد .\r\nمخبر السلطنه كه در داستان خيابانى زيركى از خود نشان داده كار را به آسانى پيش برده بود . در اينجا جز نافهمى ازو ديده نشد و در نتيجه كارندانى او چندبار سپاهيان دولت در برابر كردان شكست خوردند و در هر بار يكدسته از جوانان كشته شدند و از ميان رفتند . مخبر السلطنه در تبريز درون اطاق نشسته با تلگراف و تلفون فرمانهاى جنگى بسركردگان ميفرستاد و اين كار خام او مايه نابودى جوانان ميشد .\r\nدر زمستان سال 1300 اسماعيل آقا آهنگ ساوجبلاغ كرد و سپاهى كه مخبر - السلطنه به آنجا فرستاده بود در سايه ناشايستى فرماندهشان كه ملك‌زاده نامى مىبود كارى نتوانستند و كردان به آسانى شهر را بدست گرفتند . در اين جنگ بود كه اسد آقا فشنگچى ، آن كرد دلير آزادى ، كشته گرديده از ميان رفت . كردان سيصد تن از ژاندارمها را دستگير گردانيده بودند كه سيمگو دستور داد همگى را بشصت‌تير بسته از پا انداختند .\r\nسپس در يك جنگ ديگرى از سوى شرفخانه باز سپاهيان دولت شكست خوردند و سامخان امير ارشد قره‌داغى كه فرمانده اين سپاه مىبود كشته گرديد كه بدينسان اسماعيل آقا از ضرغام كه كشنده برادرش جعفر آقا مىبود كينه جسته برادر او را كشت .\r\n\r\n","description":"","footnote":"","page_name":" 895 ","page_number":915},
  {"content":"\r\n\r\nكوتاه سخن : آنكه مخبر السلطنه پياپى دسته‌هاى ژاندارم و سوار را بكشتن ميداد و آشوب اسماعيل آقا روزبروز بزرگتر گرديده مايه گرفتارى براى آذربايجان شده بود ، ولى چون در اين هنگام سردار سپه ( رضا شاه پهلوى ) بنام وزير جنگ به كار برخاسته سپاه ايرانرا نيرومند ميگردانيد و دسته‌دسته آنانرا بسر سركشان ميفرستاد ، و در اين هنگام آشوب گيلان فرونشانيده شده بود سردار سپه ميتوانست بآذربايجان بهتر پردازد . از اينرو دست مخبر السلطنه را از كار كوتاه گردانيد و فرماندهان سياهى براى سركوب كردان فرستاده ميشد تا پس از يكرشته جنگهاى ديگرى سيمگو ناتوان گرديد و شكست خورده از ايران بگريخت . ( كه سپس نيز بايران بازگشته با دست سپاهيان كشته گرديده از ميان رفت ) . از آنهنگام آذربايجان رو بايمنى نهاده آشفتگى - هاى هيجده ساله پايان پذيرفت .\r\nچون داستان سردار سپه يا رضا شاه پهلوى و كارهاى او جداست در اينجا به آنها نپرداخته به همين چند جمله بس ميكنيم و در اينجا تاريخ هيجده ساله آذربايجان را بپايان ميرسانيم .\r\nپايان\r\n\r\n","description":"","footnote":"","page_name":" 896 ","page_number":916},
  {"content":"\r\n\r\n\r\nفهرست نامها\r\nدر اين فهرست تنها نامهاى كسان آورده شده الف\r\nآبراهام 519\r\nآتاكشى بيك ( حاجى ) 435\r\nآجودان باشى 67\r\nآخوند آملى 68\r\nآخوندوف 194 - 198\r\nآرشيدوك ( فرانز فردنيناند ) 588\r\nآرلوف 591\r\nآصف الدوله 15 - 469 - 373\r\nآقا بالا خان سردار افخم 7 - 9 - 10 350 - 351 - 352 - 353 - 387\r\nآقا بالا خان ( ميرزا ) 216\r\nآقا بالا 133\r\nآقا مكافات ( ميرزا ) 208\r\nآقا ( مير ) 405\r\nآقا 267\r\nآقا ( ملا ) 475\r\nآقا خان 91\r\nآقا مدير نالهء ملت ( ميرزا ) 288\r\nآقا عمو اغلى 508\r\nآقا بلورى ( حاج ميرزا ) 85 - 90 145 - 165 - 176 - 177 - 207 267 - 280 - 284 - 287\r\nآقازاده 703 - 709\r\nآندرونيك 752 - 753 - 755\r\nابش 288 - 437 - 443\r\nابراهيم آقا 146 - 437 - 440 - 595\r\nابراهيم آقا ( حاجى ميرزا ) 76\r\nابراهيم آقا قارصى 201 - 202 204 - 212 - 213 - 288\r\nابراهيم اردبيلى 213\r\nابراهيم معمار 471\r\nابراهيم خوئى ( حاجى ميرزا ) 330\r\nابراهيم پيراهن‌دوز 473\r\nابراهيم زنجانى ( شيخ ) 481\r\nابراهيم حكيمى 481\r\nابراهيم مجتهد ( ميرزا ) 730\r\nابراهيم خان 723 - 815 - 852\r\nابو الحسن پيرنيا 477 - 481\r\nابو الحسن ( حاجى ميرزا ) 404 - 417 576\r\nابو الحسن خان زند ( ميرزا ) 651 652\r\nابو الفتح خان 801\r\nابو القاسمخان بختيارى 11 - 169\r\nابو القاسم خان 399\r\nابو القاسم 461 - 462\r\nابو القاسم ( دكتر ) 475\r\nابو القاسم خان نورى 25\r\nابو القاسم ( ميرزا ) 404\r\nابو القاسم ( حاجى ميرزا ) 431\r\n\r\n","description":"","footnote":"","page_name":" 897 ","page_number":917},
  {"content":"\r\n\r\nابو القاسم فيوضات 847\r\nابو القاسم ( حاجى ) 700\r\nابو تراب خان ( ميرزا ) 24\r\nابو طالب خان ( مير ) 471\r\nابو طالب عليزاده ( ميرزا ) 435 437 - 443\r\nاجلال الملك 44 - 49 - 88 - 434 435 - 442 - 447 - 474 - 712 713 - 714 - 715 - 717 - 732 740 - 752 - 860\r\nاجلال خلوت 447\r\nاحتشام السلطنه 457\r\nاحسان اللّه خان 815\r\nاحمد شاه 558 - 590 - 609\r\nاحمد صادقوف 12 - 16 - 18\r\nاحمد ترك ( حاج ) 25\r\nاحمد نقاش ( حاج ) 267 - 346 - 347 348 - 349 - 350 - 351\r\nاحمد خان مير شكار 122\r\nاحمد سهيلى ( ميرزا ) 216 - 331 332 - 335 - 352\r\nاحمد خان مشايخى ( ميرزا ) 35\r\nاحمد ناصرى ( ميرزا ) 208\r\nاحمد ميرزا 61 - 62\r\nاحمد خان ( ميرزا ) 288 - 437\r\nاحمد طباطبائى 458\r\nاحمد خيابانى ( ميرزا ) 331 - 344 373\r\nاحمد قوام 481\r\nاحمد امام ( مير ) 475\r\nاحمد آقا 406 - 855\r\nاحمد آقا ( مشهدى ) 326\r\nاحمد آقا بالازاده ( مشهدى ) 709\r\nاحمد آقا ( حاجى ميرزا ) 314\r\nاحمد كلاه‌دوز 475\r\nاحمد احسانى ( شيخ ) 314\r\nاحمد نانوا ( مشهدى ) 368 - 344 373\r\nاحمد قهوه‌چى ( يوز باشى ) 373 701\r\nاحمد قزوينى ( ميرزا ) 399 - 508\r\nاحمد عليخان 475\r\nاحمدزاده دهقان 443\r\nاحمد كسمائى ( حاجى ) 815\r\nاحمد مختار بيك 604\r\nاحمد ( ميرزا ) 730\r\nاحمد خان صفا ( ميرزا ) 776\r\nاحمد ( مشهدى ) 701\r\nادواردگرى ( سر ) 223 - 235 389 - 543 - 544\r\nاديب التجار 24 - 79\r\nاديب السلطنه 639 - 662\r\nاردبيلى 545 - 558 - 559 - 665\r\nارشد الدوله ( عليخان ) 72 - 173 522 - 528 - 532 - 573\r\nارشد همايون 607\r\nارشد الممالك 722 - 895\r\nارفع السلطان 701\r\nازولسلى ( مسيو ) 124\r\nاسد اللّه ( ميرزا ) 78\r\nاسد اللّه ( مير ) 835\r\nاسد اللّه خوئى ( مير ) 405\r\nاسد اللّه ( ملا ) 419\r\nاسد اللّه آقا خان 263 - 274 - 276 288\r\nاسد اللّه خان 76\r\nاسد آقا خان 304 - 437 - 438 440 - 443 - 503 - 640 - 709 895\r\nاسماعيل آقا سيميتقو ( سيمگو ديده شود )\r\n\r\n","description":"","footnote":"","page_name":" 898 ","page_number":918},
  {"content":"\r\n\r\nاسماعيل خوئى 213 - 542\r\nاسماعيل خان يكانى ( ميرزا ) 46 - 88 94 - 113 - 133 - 137 - 140 156 - 287 - 357 - 437 - 438 442 - 640 - 652 - 653 - 654 665\r\nاسماعيل خان 65 - 66 - 333 - 379\r\nاسماعيل 744\r\nاسماعيل نوبرى ( ميرزا ) 113 - 177 275 - 36 - 456 - 690 - 694 697 - 735 - 745 - 748 - 749 773 - 788 - 793 - 829 - 842\r\nاسماعيل هشترودى ( ميرزا ) 138 158 - 477 - 491\r\nاسماعيل آقا امير خيزى ( حاج ) 88 113 - 137 - 287 - 438 - 441 442 - 873 - 880\r\nاسماعيل سفيدگر 310\r\nاسماعيل خان سرابى ( حاج ) 88 688 - 695\r\nاسماعيل ( حاجى ) 418\r\nاسماعيل ( مشهدى ) 432 - 433 435 - 539\r\nاسماعيل خان ( ميرزا ) 768 - 769 800\r\nاسماعيل عيسالو ( ملا ) 730\r\nاسماعيل مدير التجار ( حاجى ) 576 577\r\nاستونس ( مستر ) 53 - 392\r\nاستانلىمود ( ژنرال ) 666\r\nاسنارسكى ( ژنرال ) 37 - 48\r\nاسلان گرجى 213\r\nاستپانيان 115 - 552 - 722\r\nاسكندر خان 815\r\nاسرائيل ( دكتر ) 761\r\nاستوكس ( ماژور ) 53 - 161 - 230\r\nاسكندر آقا 475\r\nاسحاق اردبيلى 410\r\nاسحاق 472\r\nاسعد الحكماء 465\r\nاسعد همايون 722 - 737\r\nاسعد السلطان 162 - 164\r\nاشرف ( سيد ) 464 - 472\r\nاشرف‌زاده 668\r\nاصغر خان 640\r\nاصغر خان مسكين 355 - 456\r\nاصغر پسر مراد 700\r\nاعتلاء الدوله 513\r\nاعتماد الدوله 301 - 421 - 580 601 - 607 - 613 - 618 - 673 674 - 678 - 702\r\nاعظم الدوله 510 - 511\r\nافصح المتكلمين 475 - 513\r\nاقبال الدوله 2 - 3 - 4 - 52\r\nاقبال السلطنه 455 - 550\r\nالكساندر 421 - 551\r\nاكسفورد 565 - 566\r\nامامويردى ( ملا ) 76 - 86 - 198\r\nامامقلى ميرزا 179 - 218 - 690\r\nامامقلى 413\r\nامامقليخان 409\r\nامامعلى خان 441\r\nامامجمعه تبريز 67 - 250\r\nامامجمعه تهران 68\r\nامامجمعه رشت 475\r\nامامجمعه انزلى 475\r\nامامجمعه 553 - 554 - 576 - 577 676 - 681 - 688 - 690 - 704 743 - 842\r\nامان اللّه ميرزا ( ضياء الدوله ديده شود )\r\n\r\n","description":"","footnote":"","page_name":" 899 ","page_number":919},
  {"content":"\r\n\r\nامجد الواعظين 461 - 473\r\nامير 90\r\nامير خان 827\r\nامير السلطنه 684\r\nامير حشمت 155 - 156 - 164 262 - 288 - 297 و بسيار جاهاى ديگر تا پايان كتاب .\r\nامير بهادر 18 - 29 - 52 - 55 172\r\nامير افخم 2 - 53 - 55 - 88 - 189 190 - 193\r\nامير اكرم 816\r\nامير ارشد 735 - 736 - 739 889\r\nامير محتشم 672\r\nامير مفخم 650 - 653\r\nامير مكرم لاريجانى 186\r\nامير مكرم 2\r\nامير مجاهد ( يوسفخان ) 60 - 182\r\nامير ناصر 663\r\nامير عشاير خلخالى 89 - 115 - 148 162 - 196 - 221\r\nامير نظام 19 - 189 - 190 - 193\r\nامير معزز 86\r\nامين الملك 696 - 772 - 864 868 - 879\r\nامين الدوله 170\r\nاوبرون ( مستر ) 226 - 228 - 488\r\nايسارلوف 649\r\nايوان يگازاريانس 475\r\nب بابا خان اردبيلى 396\r\nبابا خان ( حاجى ) 567 - 638\r\nبابا يوف 318 - 321\r\nبارنفسكى ( مسيو ) 53 - 59\r\nباراتوف 641 - 642 - 643 - 647 648 - 649 - 652 - 661 - 662 765 - 779 - 780\r\nبارون مناسكان 762\r\nبادامچى 788 - 793\r\nباسكرويل ( مستر ) 77 - 159 - 239 733 - 763 - 881\r\nباقر خان ( سالار ملى ) 2 - 10 - 34 37 - 45 - 46 - 47 - 48 - 77 84 - 92 - 94 - 99 - 108 - 109 110 - 111 - 154 - 165 - 323 333 - 405 - 522 - 524\r\nباقر خان 426 - 668 - 669 - 670\r\nباقر آقا ( حاجى مير ) 508\r\nباقر ( مير ) 472\r\nباقر ( ميرزا ) 748 - 864 - 866\r\nباقر ( جوان ) 395\r\nباقر ( ملا شيخ ) 475\r\nباقر قاضى ( ميرزا ) 404\r\nباقر اسلامولچى ( آقا مير ) 880\r\nباقر طليعه ( ميرزا ) 878\r\nباقر خان ( مشهدى ) 432 - 435 521 - 539\r\nبالا بيك حسين‌زاده 287 - 437\r\nبالايوز باشى 414 - 416\r\nبحرى بيك 451\r\nببه عيوضوف 762\r\nبحر العلوم ( حاج ) 25\r\nبختور خان 116\r\nبراون ( پرفسور ) 40 - 47 - 78 - 90 175 - 223 - 347 - 376 - 384 388 - 457 - 565\r\nبخشعليخان 442 - 453 - 454 455 - 456\r\n\r\n","description":"","footnote":"","page_name":" 900 ","page_number":920},
  {"content":"\r\n\r\nبزرگ ( آقا ) 475\r\nبرهان ( سيد ) 671\r\nبلورى 604 - 748\r\nبصير السلطنه 37 - 40 - 43\r\nبلينسوف ( كاپيتن ) 52\r\nبهرام ميرزا 82\r\nبهمن ميرزا 122\r\nبهادر الدوله 534\r\nبهاء السلطنه 603\r\nبهادر السلطنه 652\r\nبهرى 91\r\nبيوك آقا ( جامى ) 704 - 730\r\nبيوكخان 148 - 207 - 219 - 220\r\nبيزو ( مسيو ) 119\r\nبيورلينك ( لئوپولد ) 859 - 861 862 - 863 - 864 - 866 - 867 868 - 879\r\nبيچراخوف ( ژنرال ) 779 - 780 785\r\nپ پاخيتانوف 225 - 229 - 234\r\nپاكليوسكى 133 - 234\r\nپانوف بلغارى 12 - 13 - 16 - 17 18\r\nپاشا خان 475\r\nپاكارد ( دكتر ) 606 - 607 - 762 837 - 838\r\nپترسخان 177 - 215 - 346 - 355 356 - 357 - 358 - 360 - 367\r\nپترس ( آقا ) 723 - 729 - 731 732 - 736 - 737 - 740 - 742 752 - 758 - 760\r\nپرينبوزوف ( كاپيتن ) 58\r\nپسر حاج عبد الرسول 83\r\nپسر هاشم حراجچى 368 - 400 403\r\nپرويز خان 603\r\nپرستاو 580\r\nپول شيمون 606 - 608 - 621\r\nپوژن ( دكتر ) 626 - 657\r\nپهلوان رضا 825 - 826\r\nپنينكتون 758 - 759\r\nپيشنماز ( حاجى ) 355 - 401 - 440 456 - 595\r\nت تاوزند ( ژنرال 659 - 662 - 666\r\nتربيت 457\r\nترجمان الدوله 860 - 861 - 879\r\nتقى ( يوز باشى ) 282 - 414 - 415\r\nتقى ( مشهدى ) 288 - 437\r\nتقىزاده ( سيد حسن ) 8 - 20 - 30 - 34 76 - 77 - 78 - 119 - 127 - 457 . 474 732\r\nتقى قلج ( مير ) 404\r\nتقى ( حاجى ميرزا ) 404\r\nتقيخان ( ميرزا ) 700 - 748 - 844 845 - 871 - 888 - 893 - 894\r\nتقيوف 405 - 406 - 407\r\nتورنر ( مستر ) 276 - 277 - 291 300 - 305 - 306 - 317 - 358 377 - 428\r\nتوفيق 715 - 717 - 719 - 762 738 - 839\r\nث ثقة الاسلام - 124 - 125 - 217 - 262 271 - 274 - 278 - 279 - 284 285 - 294 - 296 - 297 - 301\r\n\r\n","description":"","footnote":"","page_name":" 901 ","page_number":921},
  {"content":"\r\n\r\n302 - 305 - 307 - 309 - 310 311 - 314 - 316 - 317 - 318 319 - 326 - 330 - 331 - 337 340 - 342 - 382 - 384 - 388 442 - 444 - 445 - 487 - 499 500 - 501 - 522 - 583 - 676 682 - 683\r\nثقة الاسلام ارومى 730\r\nج جاسم 452\r\nجعفر راسته كوچه‌اى ( ميرزا ) 281 282\r\nجعفر ( مير ) 323 - 405\r\nجعفر آقا 718 - 725 - 731 - 830 833 - 836 - 895\r\nجعفر قلى 658 - 793 - 803 - 804 805 - 806\r\nجعفر قليخان سالار 684\r\nجعفر قليخان 568\r\nجلال ( سيد ) 475\r\nجليل سنقرى ( شيخ ) 330\r\nجليل اردبيلى ( سيد ) 507 - 524 545 - 619\r\nجلال لشكر 440\r\nجلال ( مير ) 730\r\nجمال واعظ ( سيد ) 76\r\nجمال بيك 140\r\nجميل بيك 140\r\nجمال افجهء ( سيد ) 151\r\nجواد ناطق 562\r\nجودت بيك 601\r\nجهانگير ميرزا 219 - 430 - 834 835 - 836 - 840\r\nجهانگير خان ( ميرزا ) 51 - 61 - 68 - 583\r\nجهانشاه خان 194\r\nجهانسوز ميرزا 392\r\nجواد اردبيلى 410\r\nجواد خان 534\r\nچ چاردولى 694 - 695\r\nچراغعليخان 627 - 632 - 643 650 - 656 - 658 - 659 - 775 803 - 804 - 805\r\nچرچيل ( مستر ) 13 - 53 - 59\r\nچرنوزوبوف 600 - 604 - 610\r\nح حاجى بابا خان اردبيلى 92 - 264 287 - 304 - 437 - 443 - 449\r\nحاجى قفقازى ( مشهدى ) 342 - 343 344 - 345\r\nحاجى آقا ( مير ) 475\r\nحاجى آقا ميلانى 863\r\nحاجى خان 271 - 287 - 307 - 321 372 - 437 - 438 - 444 - 585 701 - 702 - 668\r\nحاجى آقا رضازاده ( ميرزا ) 156 - 157 364 - 456\r\nحاجى آقا كريموف 471\r\nحاجب الدوله 428\r\nحافظ افندى 208 - 346 - 347 - 350\r\nحامد الملك 547\r\nحبيب 534\r\nحبيب اللّه خان 106\r\nحبيب اللّه آقازاده ( ميرزا ) 433\r\nحبيب خان 115\r\nحسام نظام 692 - 693\r\n\r\n","description":"","footnote":"","page_name":" 902 ","page_number":922},
  {"content":"\r\n\r\nحسام الاسلام 77\r\nحسن مجتهد ( حاج ميرزا ) 10 - 67 250 - 336 - 338 - 353 - 402 417 - 426 - 551 - 554 - 560 592 - 593 - 678 - 704\r\nحسنخان ( نايب ) 204 - 205\r\nحسن شريفزاده ( سيد ) 77\r\nحسن مدير حبل المتين ( سيد ) 68 - 69 - 79\r\nحسن آقا قفقازى 287 - 437 - 443\r\nحسن آقا اهرى ( حاج ) 85\r\nحسن آقا 670\r\nحسن پسر على مسيو 271 - 307 - 309 310 - 311 - 320 - 321 - 322 - 340\r\nحسن حسينى ( حاج شيخ ) 475\r\nحسن درزى ( مشهدى ) 365\r\nحسن فاتحه‌خوانچى ( ملا ) 330\r\nحسن ( ميرزا ) 551\r\nحسن شكوهى ( حاجى ميرزا ) 603 - 692\r\nحسن وثوق 477 - 480 - 481 - 490\r\nحسن مدرس ( سيد ) 570 - 639 - 658 663 - 796\r\nحسين اشكريز ( حاج شيخ ) 8\r\nحسين واعظ ( ميرزا ) 250 - 366 - 418 - 562\r\nحسين رشديه ( ميرزا ) 595\r\nحسين ( نايب ) 43 - 44\r\nحسين كاشانى ( نايب ) 147 - 506 507 - 545 - 546 - 547 - 570 632 - 646 - 650 - 656 - 757 775 - 793 - 802 - 803 - 804 810 - 816 - 817 - 824 - 825 - 827\r\nحسين اردبيلى ( سيد ) 108\r\nحسين اردبيلى ( ميرزا ) 213 - 287 437\r\nحسين تهرانى ( حاج ميرزا ) 77\r\nحسين ( شيخ ) 148\r\nحسين پاسبان 262\r\nحسين فشنگچى ( كربلائى ) 47 - 156 269 - 327 - 394\r\nحسين كزازى ( سيد ) 508 - 639\r\nحسين باغبان 522\r\nحسين ديجويه ( ميرزا ) 345\r\nحسين رئوف 626\r\nحسين اخمفيه‌اى ( نايب ) 410\r\nحسين ملك التجار ( سيد ) 435\r\nحسين ( آقا ميرزا ) 563 - 564\r\nحسين جهانگيرى 719\r\nحسين امام ( ملا ) 719\r\nحسين لله 801\r\nحسين آقا اسكندانى ( حاج ) 8\r\nحسين فرنيا ( ميرزا ) 24 - 31\r\nحسين آقا پسر على مسيو 307 - 668\r\nحسين آقا ( كربلائى ) 551 - 595 - 599 602 - 604 - 876\r\nحسين خان باغستانى ( كربلائى ) 45 199\r\nحسينخان كسمائى ( ميرزا ) 8 - 9 - 465 472 - 475\r\nحسينخان مارالانى ( حاج ) 263 - 282 284\r\nحسينخان ( مير ) 160 - 220 - 222 405 - 406 - 709 - 853 - 892\r\nحسينخان معتمد الوزاده 460 - 474\r\nحسينخان قربانف 475\r\nحسينخان كرمانشاهى 88 - 92 - 510 534 - 538\r\n\r\n","description":"","footnote":"","page_name":" 903 ","page_number":923},
  {"content":"\r\n\r\nحسينخان فراشباشى 342 - 344 - 45\r\nحسينخان ( حاجى ) 424 - 425 - 426 551 - 836\r\nحسينخان ( ميرزا ) 561 - 812 - 813 823\r\nحسينخان 701\r\nحسينقليخان 531 - 538\r\nحسينقليخان نواب 508\r\nحشمت الدوله 428\r\nحشمت ديوان 450\r\nحشمت ( دكتر ) 815\r\nحكيم الملك 127 - 169 - 227 - 235 255\r\nحمزه ( ملا ) 165 - 220\r\nحنيف حمال باشى 475\r\nحيدر على 720\r\nحيدر عمو اغلى 33 - 129 - 131 - 136 141 - 157 - 158 - 370 - 386 522 - 524 - 531 - 535 - 580 832 - 834\r\nخ خادمباشى 87\r\nخزعل 625\r\nخزعل خان ( شيخ ) 15\r\nخسرو خان 137 - 141\r\nخضر ( زاير ) 148\r\nخليل خان 48\r\nخليل بغدادى 172 - 185\r\nخليل ( حاجى آقا ) 469 - 470\r\nخليل 754 - 803 - 805\r\nخليل بيك 611 - 612 - 614 - 748 787\r\nخليل كارگزار تبريز 269\r\nخليل خان ارك 48 - 138\r\nخمامى ( حاجى ) 9 - 330\r\nد داد ( مستر ) 830\r\nداداش بيك 578 - 579 - 591\r\nداداش 716\r\nداراب ميرزا 122 - 124\r\nداود خان كلهر 192 - 193 - 510 529\r\nدومان 357 - 444 - 516\r\nدنيكين ( ژنرال ) 61\r\nدبير الملك 799\r\nدنسترويل ( ژنرال ) 751 - 758 759 - 763 - 777 - 778 - 779 780 - 784 - 785 - 786 - 787 812\r\nذ ذكريا 603 - 718\r\nر رابينو ( مسيو ) 462\r\nراغب بيك 607\r\nرجب سرابى 125 - 264 - 316 449\r\nرجبعليخان 453 - 454\r\nرجبعلى 803 - 805\r\nرحمان ( نايب ) 471\r\nرحيم صدقيانى ( ميرزا ) 406\r\nرحيم شيشه‌بر 475\r\nرحيم ( حاجى ) 764\r\nرحيمخان 65 - 84 - 90 - 95 - 114 154 - 155 - 163 - 177 - 206 208 - 313 - 348 - 362 - 372 426 - 522 - 597\r\n\r\n","description":"","footnote":"","page_name":" 904 ","page_number":924},
  {"content":"\r\n\r\nرحيم‌زاده 13\r\nرحيم ( ميرزا ) 584 - 585 - 591 690 - 691\r\nرستم آقا شكاك 443\r\nرسول صدقيانى ( حاجى ) 333\r\nرسول مؤيد 579\r\nرشيد الملك ( نقى خان 22 - 86 - 87 402\r\nرشيد بيك 601 - 607\r\nرشيد السلطان 147 - 173 - 180 186 - 191 - 366 - 367 - 496 769 - 801\r\nرشيد الممالك 151 - 163 - 196 198 - 221\r\nرشيد الدوله ( كريمخان ) 551\r\nرشيد نظام 441\r\nرضا ( آقا ) 76\r\nرضا ( حاجى ) 462\r\nرضا ( مشهدى ) 364\r\nرضا ( ميرزا ) 404 - 418\r\nرضا ( شيخ ) 639\r\nرضا دهخوارقانى ( شيخ ) 477 - 508\r\nرضا كرجىبان ( سيد ) 461\r\nرضا عليوف 471\r\nرضا ( حاجى شيخ ) 475\r\nرضا قلى مارالانى 328\r\nرضا حسن‌زاده ( سيد ) 710\r\nرضا شاه پهلوى 896\r\nرضا جوزانى 627 - 658 - 802 804 - 805 - 806 - 816 - 818\r\nرضا سلطانزاده ( ميرزا ) 848\r\nرضا خان 718 - 827\r\nرفيع آقا ( سيد ) 461\r\nرفيع خرازى 474\r\nرفيع الدوله 302 - 398 - 414 - 415\r\nرفاييل 552\r\nركن العداله 691\r\nركن الدوله 691\r\nركن الملك 880\r\nرمانسكى ( مسيو ) 53\r\nرومانوف 560 - 674\r\nرمضان باصرى 816 - 818\r\nروييس ( پرنس ) 641 - 644 - 657\r\nز زايلر ( مسيو ) 657\r\nزينال خان 368 - 374\r\nزين العابدين مراغه ( حاج ) 200\r\nزين العابدين ( حاج ) 746\r\nزين العابدين ( دكتر ) 267\r\nزين العابدين ( آقا ) 326\r\nزين العابدين صحاف ( شيخ ) 252\r\nزين العابدين ختايى 284\r\nزين العابدين خان ( دكتر ) 843 848 - 867 - 876 - 878 - 879\r\nژ ژاپولسلى ( كاپيتن ) 58\r\nس سازانف ( مسيو ) 411 - 543 - 544 545\r\nسالار ( باقر خان سالار ملى ديده شود )\r\nسالار الدوله - از ص 163 ببعد در بسيار جاها\r\nسالار ارفع 44\r\nسالار بهادر 180 - 181\r\nسالار مكرم 375\r\nسالار منصور 534\r\nسالار لشكر 648 - 662\r\nسالار لشكر 648 - 662\r\nسالار همايون 737\r\n\r\n","description":"","footnote":"","page_name":" 905 ","page_number":925},
  {"content":"\r\n\r\nسالار مسعود 568\r\nسالار ناصر 646 - 650 - 656\r\nسامخان ( ارشد ) 108 - 111 - 219 366 - 439 - 895\r\nسامسون - 731\r\nسپهدار 2 - 9 - 13 - 14 - 28 29 - 49 - 52 - 53 - 54 - 57 62 - 78 - 129 - 132 - 154 - 170 - 173 - 550 - 551 - 552 553 - 554 - 556 - 557 - 568 584 - 640 - 656 - 663 - 664 833 - 837 - 839 - 842 - 848\r\nستار خان 2 - 8 - 10 - 34 - 37 42 - 45 - 48 - 77 - 84 - 88 89 - 92 - 93 - 97 - 108 - 109 - 110 - 111 - 112 - 113 129 - 145 - 154 - 200 - 205 217 - 319 - 321 - 327 - 334 372 - 373 - 377 - 386 - 413 441 - 522 - 523 - 531 - 534 535 - 583 - 595 - 596 - 668 669\r\nسرتيپ‌زاده 364 - 735\r\nسردار اسعد ( حاج على قليخان ديده شود )\r\nسردار ارشد 880\r\nسردار اشجع 657 - 658\r\nسردار اروميه‌اى 474\r\nسردار سطوت 301 - 302\r\nسردار افخم ( آقا بالا خان ديده شود )\r\nسردار جنك 5 - 90 - 139 - 192 193\r\nسردار خان 91 - 116\r\nسردار بهادر 3 - 84 - 95 - 100 102 - 108 - 112 - 117 - 146 181 - 182 - 192 - 193\r\nسردار ظفر 5 - 189 - 192 - 193\r\nسردار انتصار 849 - 850 - 851 853 - 854 - 857 - 861 - 863 866 - 867 - 868 - 870\r\nسردار عشاير 877 - 878 - 889\r\nسردار كل 639\r\nسردار فاتح 684 - 691 - 831 837\r\nسردار - سردار ملى ( ستار خان ديده شود )\r\nسردار مكرى 220 - 603\r\nسردار مكرم 868\r\nسردار محتشم 182 - 192 - 193 - 816\r\nسردار مؤيد 412 - 552 - 603\r\nسردار محيى ( معز السلطان ) 475 - 507 639 - 650 - 652\r\nسردار مظفر 510 - 692 - 693\r\nسردار معتضد 848 - 849 - 850 861\r\nسردار منصور 656\r\nسعد اللّه 91\r\nسعد الدوله 19 - 29 - 34 - 51 - 52 68 - 544 - 545 - 553 - 554 556 - 623\r\nسعد السلطنه 80 - 81\r\nسعيد سلماسى ( ميرزا ) 76\r\nسعيد ديوان 465\r\nسعيد ( شيخ ) 475\r\nسلطانزاده 246 - 877 - 887\r\nسلطان العلماء خراسانى 76\r\nسلطانعلى 213 - 265 - 288\r\nسلطان احمد خان 491\r\nسلطانعلى خان 437 - 443\r\n\r\n","description":"","footnote":"","page_name":" 906 ","page_number":926},
  {"content":"\r\n\r\nسليم ( شيخ ) 275 - 307 - 309 - 310 313 - 315 - 340 - 562 - 564 584\r\nسليمان ميرزا 507 - 545 - 639\r\nسليمان ( شيخ ) 326\r\nسليمان خان ( ميرزا ) 639\r\nسليم خان ( ميرزا ) 468 - 469\r\nسونتاق ( مسيو ) 715 - 723 - 761\r\nسهام الدوله 531\r\nسهراب ( دكتر ) 520\r\nسيف الدوله ( حاج ) 15\r\nسيف العلماء ( حاجى ) 250 - 341\r\nسيف اللّه ( ملا ) 730\r\nسيف السادات 330 - 364\r\nسيف الممالك 199\r\nسيد المحققين ( حاج ) 275 - 279 305 - 365 - 863 - 891\r\nسيمگو ( اسماعيل آقا سيمتقو ) 454 455 - 633 - 725 - 726 - 727 728 - 731 - 739 - 829 - 830 831 - 832 - 833 - 835 - 836 837 - 838 - 839 - 840 - 849 851 - 852 - 853 - 854 - 855 857\r\nش شاپشال 51\r\nشارل ( مسيو ) 16\r\nشاهجان - يخ‌فروش 471\r\nشامپين ( ژنرال ) 787\r\nشارپانتيه 615\r\nشت ( مستر ) 714 - 719 - 720 - 721 723 - 726 - 736 - 741 - 755 763\r\nشجاع الدوله ( صمد خان است )\r\nشجاع نظام 179 - 208 - 219 - 350 597 - 735 - 832\r\nشرف الملك 511 - 639\r\nشريف ( آقا ) 475\r\nشريف الدوله 552 - 554 - 556 557 - 558 - 560 - 564 - 681 684 - 689 - 690 - 691\r\nشريعتمدار رشتى 470 - 471\r\nشريعتمدار گرگانرودى 471 - 472\r\nشعاع السلطنه 11 - 12 - 167 - 169 173 - 175 - 179 - 188 - 225 233 - 244\r\nشفيع آقا ( ميرزا ) 314\r\nشكور خرازى 342 - 344 - 345 372\r\nشكور ( مشهدى ) 702\r\nشموئل ( دكتر ) 762\r\nشمشه فرهاد 741\r\nشمس الملك 878\r\nشونمان 365 - 626 - 644\r\nشوستر ( مستر ) 159 - 161 - 168 173 - 174 - 185 - 190 - 217 225 - 240 - 253 - 256 - 387 429 - 476 - 477 - 485 - 486 488 - 492 - 493 - 495\r\nشهاب السلطنه 534\r\nشهاب الدوله 656 - 831\r\nشيخ الاسلام داش‌اتانى 351\r\nشيپلى ( مستر ) 384\r\nشيخعليخان 708\r\nشير عليخان 455\r\nص صاحب 90\r\nصادق ( مشهدى ) 139 - 157\r\n\r\n","description":"","footnote":"","page_name":" 907 ","page_number":927},
  {"content":"\r\n\r\nصادق ( ميرزا ) 250 - 576\r\nصادق آقا ( ميرزا ) 336 - 417\r\nصادق الملك 307 - 309 - 311 - 320 340 - 682\r\nصادقخان ( ميرزا ) 639\r\nصادقخان درويش 653\r\nصادقخان 852\r\nصارم الدوله 656 - 799\r\nصالح خان ( ميرزا ) 122 - 471 - 472\r\nصدر الاسلام ( حاجى ) 441 - 447 - 456 457\r\nصدر 719 - 221 - 722\r\nصدر العلماء 730 - 770\r\nصدر جهانشاهى 691\r\nصدر المعالى 690\r\nصدق السلطنه 878\r\nصمد ( حاجى ) 465 - 471 - 702 722\r\nصمد درزى ( حاجى ) 342 - 343 - 345 372\r\nصمد خان ( حاج ) 95 - 99 - 106 - 110 111 - 176 - 191 - 194 - 198 200 - 205 - 221 - 224 - 250 254 - 281 و بسيار جاهاى بخش دوم تا آخر كتاب\r\nصمصام السلطنه ( نجفقليخان ديده شود )\r\nصنيع حضرت 57 - 64 - 65 - 72\r\nصنيع الدوله 153 - 156 - 232\r\nصولت السلطان 437 - 438\r\nصولت الدوله 220\r\nصور اسرافيل 658 - 662\r\nض ضرغام 107 - 111 - 219\r\nضرغام السلطنه 4 - 132 - 135 - 139 147 - 475\r\nضرغام نظام 836 - 895\r\nضياء الدوله ( امان اللّه ميرزا ) 163 - 165 175 - 176 - 201 - 202 - 203 209 - 212 - 213 - 262 - 273 297 - 299 - 317 - 362 - 365 380 - 381 - 382 - 388 - 389 393 - 445 - 446 - 463 - 467 487 - 682 - 693 - 833 - 837 838 - 839\r\nضياء السلطان 529 - 534\r\nضياء العلماء 278 - 307 - 309 - 310 320 - 683\r\nضيغم السلطنه 182\r\nط طه ( سيد ) 830 - 857\r\nطاهر بيك 839\r\nظ ظفر نظام 628 - 646 - 650 - 656\r\nظل السلطان 63 - 167\r\nظهير الاسلام 171\r\nظهير الدين ( سيد ) 462\r\nظهير الدوله 462 - 465\r\nظهير حضور 460 - 463\r\nع عباد اللّه 91\r\nعباد اللّه بيك 364\r\nعباس ( حاجى ) 308\r\nعباس ( نايب ) 44 - 45 - 205 - 338 379\r\nعباس ميرزا 305 - 482\r\nعباس خان 152 - 475\r\nعباسعلى 25 - 338\r\n\r\n","description":"","footnote":"","page_name":" 908 ","page_number":928},
  {"content":"\r\n\r\nعباسعلى قندفروش ( مشهدى ) 219 324 - 325 - 332 - 374 - 416\r\nعباسعلى شاگرد سلمانى 353 - 355\r\nعباسقلى 213\r\nعباسقلى ( حاجى ) 435\r\nعبد اللّه بهبهانى ( سعيد ) 76 - 126 130 - 131 - 132 - 133 - 147 179 - 316 - 331 - 474 - 477 484\r\nعبد اللّه مازندرانى ( حاج شيخ ) 76 105 - 129 - 130 - 150 - 241 247 - 248 - 331 - 478 - 497 498 - 502\r\nعبد اللّه بيك 447 - 448 - 449\r\nعبد اللّه ( ميرزا ) 730\r\nعبد اللّه آقا 710\r\nعبد اللّه خان بهرامى 860\r\nعبد اللّه خان ( مير ) 702\r\nعبيد اللّه ( شيخ ) 830 - 852\r\nعبد الاحد ( نايب ) 327 - 328\r\nعبد الحسين انصارى ( ميرزا ) 730\r\nعبد الرحيم ( ميرزا ) 68 - 404\r\nعبد الحسين ( حاجى ) 404\r\nعبد الحسين ( حاجى سيد ) 331\r\nعبد الباقيخان 519 - 520\r\nعبد الحميد ( سيد ) 76\r\nعبد الرزاق ( سيد ) 132\r\nعبد الرزاقخان ( ميرزا ) 443\r\nعبد الشكور ( ميرزا ) 404\r\nعبد العلى ( حاجى ميرزا ) 404\r\nعبد العظيم ( آقا ) 650 - 655\r\nعبد الغفور ( ميرزا ) 475\r\nعبد الوهاب ( سيد ) 468 - 469 - 471 472 - 475\r\nعبد الوهاب ( ميرزا ) 404\r\nعزت 207 - 437 - 443\r\nعزت اللّه 475\r\nعزيز بيك 460 - 461 - 473\r\nعز الممالك ( حاجى ) 639 - 663\r\nعدل الملك ( حاجى ) 643 - 704\r\nعظيم‌زاده 24 - 74 - 82 - 83 - 102 104 - 630 - 742\r\nعظيم السلطنه 719 - 723 - 732 741\r\nعظيم خان ( حاجى ) 379\r\nعسكرآبادى 432\r\nعضد الملك 61 - 148\r\nعضد السلطان 189\r\nعطاء السلطنه 219\r\nعلاء السلطنه 72 - 554 - 556 - 565 571 - 591 - 656 - 664 - 672 770 - 772 - 801\r\nعلاء الدوله 176 - 218 - 237 - 240 477\r\nعلى مسيو ( كربلائى ) 2 - 94 - 320 321 - 322 - 333 - 335 - 457 522 - 585\r\nعلى دوافروش ( حاجى ) 156 - 331 332 - 333 - 334 - 335 - 352 359 - 408 - 457 - 682\r\nعلى ويجويه‌اى ( ميرزا ) 342 - 345 372 - 562 - 701 - 702\r\nعلى آقا اصفهانى ( ميرزا ) 35 - 109\r\nعلى آقا ( ميرزا ) 314 - 316 - 319\r\nعلى آقا ( كربلائى ) 357 - 394\r\nعلى آقا ( حاج ) 121 - 563\r\nعلى 91\r\nعلى آقا 727\r\nعلى عمو ( حاجى ) 212 - 364\r\nعلى مرتضوى ( سيد ) 12\r\n\r\n","description":"","footnote":"","page_name":" 909 ","page_number":929},
  {"content":"\r\n\r\nعلى واعظ ( ميرزا ) 178 - 213\r\nعلى هيئت ( ميرزا ) 305 - 877 - 878\r\nعلى ختايى ( حاج ) 272 - 284\r\nعلى يزدى ( سيد ) 66\r\nعلى ( سيد ) 104\r\nعلى توپچى ( حاجى ) 460 - 473\r\nعلى ضرغام ( ملا ) 437 - 595\r\nعلى قره‌باغى 354\r\nعلى عباس ( حاجى ) 471\r\nعلى ( ملا ) 730\r\nعلى پيشنماز ( آقا ) 804\r\nعلى حريرى ( كربلائى ) 690 - 735\r\nعلى نراقى ( آقا ) 570\r\nعلى چايچى ( ميرزا ) 677 - 678\r\nعلى احسان 663 - 666 - 749\r\nعلى اصغر ختايى 368\r\nعلى اصغر ( حاجى شيخ ) 40 - 41 - 43 372 - 373 - 418 - 448\r\nعلى اصغر ( شيخ ) 562\r\nعلى اصغر ( حاجى ) 730\r\nعلى اصغر خان خازن‌زاده 848\r\nعلى اكبر ( حاج شيخ ) 121\r\nعلى اكبر ( مير ) 8 - 368 - 502\r\nعلى اكبر ( شيخ ) 469\r\nعلى اكبر ( ميرزا ) 801 - 815 - 878\r\nعلى اكبر روضه‌خوان ( مير ) 418 - 419\r\nعلى اكبر مكبر ( مير ) 419\r\nعلى اكبر صدقيانى ( حاجى ميرزا ) 121 397\r\nعلى اكبر ( حاجى ميرزا ) 68\r\nعلى اكبر اردبيلى 318 - 352 - 369 370 - 374 - 398 - 418 - 420\r\nعلى اكبر خان 25 - 82 - 83 - 104 106\r\nعلى اكبر خان ( ميرزا ) 318 - 325 421 - 630 - 639\r\nعلى اكبر خان عطايى ( ميرزا ) 88 - 93 - 365\r\nعلى اكبر خان سنجابى 8\r\nعليخان ياوراف ( ميرزا ) 88 - 219 670\r\nعليخان امير تومان 123\r\nعليخان ماكوئى 455\r\nعليخان ( سرتيپ ) 450\r\nعليخان ( ميرزا ) 324 - 591\r\nعليخان سياه‌كوهى 653\r\nعليخان پستخانه 677\r\nعليخان اديب خلوت ( ميرزا ) 306\r\nعليرضا خان گروسى ( حاج ) 116 - 189 192 - 194\r\nعليزاده 437 - 443\r\nعليزاده خيابانى 287 - 288\r\nعليقلى ( ملا ) 729\r\nعليقلى خان بختيارى ( سردار اسعد ) 3 - 6 - 2813 - 30 - 35 - 49 50 - 54 - 62 - 77 - 78 - 102 115 - 127 - 129 - 132 - 135 139 - 143 - 152 - 158 - 169 246 - 257 - 258 - 479 - 481 490\r\nعليشاه 368 - 374\r\nعليمحمد باب ( سيد ) 314 - 341 - 620\r\nعليمحمد ( حاج ميرزا ) 639\r\nعليمحمد بصير الرعايا 475\r\nعليمحمد خان تربيت ( ميرزا ) 8 - 9 - 23 - 25 - 27 - 57 - 126 - 129 132 - 136\r\nعلينقى ( حاجى ميرزا ) 474 - 695\r\nعلينقى خان ( دكتر ) 307\r\n\r\n","description":"","footnote":"","page_name":" 910 ","page_number":930},
  {"content":"\r\n\r\nعماد التجار 701\r\nعماد الكتاب 801\r\nعميد السلطان 13 - 475 - 507\r\nعميد همايون 469\r\nعنايت ( ميرزا ) 65\r\nعيسى خان 475\r\nعين الدوله 2 - 64 - 108 - 178 195 - 197 - 202 - 204 - 217 543 - 556 - 558 - 570 - 572 623 - 624 - 625 - 626 - 640 692 - 696 - 697 - 772 - 781 799 - 800 - 846 - 849 - 854 855 - 857 - 861 - 872 - 787 879 - 882 - 887 - 891\r\nغ غريب خان 657\r\nغفار خان 99\r\nغفار خان ( ميرزا ) 594 - 748 - 849\r\nغفار خان ( مشهدى ) 376 - 413\r\nغفار خان سالار منصور 24\r\nغفار خان زنوزى ( ميرزا ) 140 - 141 410 - 414 - 456\r\nغفار بزاز ( حاجى ) 367\r\nغفار ( ملا ) 341\r\nغفار قزوينى 534\r\nغلام ( شيخ ) 187\r\nغلام آقا 288\r\nغلام آقا 437\r\nغلام آقا 437\r\nغلامخان اهرابى 247\r\nغلامخان 361 - 367 - 401\r\nغلامعلى خان گروسى 459\r\nغلامعلى خان 474\r\nغلامحسين ياور 461\r\nغلامحسين خان 26 - 534\r\nغلامحسين مغازه يا رضايف 473 - 475\r\nغلامحسين بختيارى يا سردار محتشم 481\r\nغنىزاده 443\r\nغياث نظام 30 - 31\r\nف فارس الملك 287 - 437 - 601\r\nفتاح ( مير ) 305\r\nفتحعليشاه 314 - 483 - 754 - 799\r\nفتح اللّه خان 468 - 469\r\nفتوح الملك 302\r\nفرج اللّه 231\r\nفرج آقا 653\r\nفرمانفرما - 9 - 19 - 62 - 128 134 - 221 - 510 - 515 - 516 517 - 529 - 530 - 538 - 624 625 - 626 - 640 - 648 - 656 658 - 663 - 765\r\nفريزر 75\r\nفريد الدوله 786\r\nفخر المعالى 556 - 585 - 690 - 693\r\nفسينكو 649\r\nفضل اللّه ( حاج شيخ ) 10 - 65 - 66 68 - 103 - 330 - 419 - 769\r\nفطن الملك ( حاجى ) 639\r\nفن‌پاخن 784 - 785\r\nفوكل‌كلو 861 - 866\r\nفون‌در گولتس 659\r\nفليپ پرايس 606 - 607 - 608 809\r\nفيروز كرجىبان 471 - 473\r\n\r\n","description":"","footnote":"","page_name":" 911 ","page_number":931},
  {"content":"\r\n\r\nفيليوپ 853 - 854 - 855 - 856 857\r\nق قاسم اردبيلى ( حاج ) 343 - 354\r\nقاسم ( نايب ) 44\r\nقاسمخان امير تومان 25\r\nقاضى ارداقى 68 - 76 - 583\r\nقدير پسر على مسيو 266 - 307 - 309 310 - 311 - 320 - 321 - 322 340\r\nقربانعلى ( ملا ) 81 - 83 - 105 99 - 109 - 330\r\nقربان گچيز ( حاجى مير ) 330\r\nقره‌بابا 438 - 439\r\nقرداش 716\r\nقلى 213\r\nقوام السلطنه 235 - 255 - 556 - 772 - 773 - 799 - 847\r\nقنبروف 682 - 683\r\nقوچعليخان 442 - 443 - 453 - 455 521 - 607 - 608 - 624\r\nك كاظم خراسانى ( آخوند ملا ) 305 - 331 - 478 - 497\r\nكاظم يزدى ( سيد ) 404 - 478 - 497\r\nكاظم رشتى ( سيد ) 314\r\nكاظم يكانى ( سيد ) 288 - 437 - 441 - 442\r\nكاظم تهرانى ( سيد ) 177\r\nكاظم فرشفروش ( مشهدى ) 413\r\nكاظم فرشچى ( آقا مير ) 847\r\nكاظم هكماوارى 339\r\nكاظم عليوف 471\r\nكاظمخان 471 - 472\r\nكاظم آقا ( حاج ) 88\r\nكاظم‌زاده 665\r\nكاكس 822\r\nكريم ( آقا ) 584\r\nكريم ( آقا مير ) 368 - 369 - 370 371 - 373 - 400 - 418 - 426\r\nكريم ( مير ) 562 - 701\r\nكريم بزاز ( مير ) 42\r\nكريم آقا صافى 880\r\nكريم دواتگر 768\r\nكريم امامجمعه ( حاجى ميرزا ) 298 302 - 320 - 336 - 353 - 404 417 - 428\r\nكريم دژخيم 310\r\nكريم برادر شيخ سليم 307 - 309 - 311 - 321\r\nكريم اسكندانى ( آقا ) 515\r\nكريمخان ( ميرزا ) 138 - 464 - 475 - 507 - 639\r\nكريمخان چلپيانلو 107\r\nكريمخان ( حاجى ) 314\r\nكريمخان رشيد الدوله 426\r\nكريمخان برادرزاده ستار خان 331 332 - 333 - 359 - 414\r\nكريموف 471\r\nكرنز ( مستر ) 225 - 495\r\nكرت ( كاپيتن ) 875\r\nكرت وستورو 858 - 859 - 885\r\nكرمعلى زمانى 719\r\nكرنسكى 705\r\nكريخان 516 - 519 - 520 - 521 - 526 - 528 - 530 - 531 - 534\r\nكشيكچى باشى 87\r\nكمال ( سيد ) 65\r\n\r\n","description":"","footnote":"","page_name":" 912 ","page_number":932},
  {"content":"\r\n\r\nكوچكخان ( ميرزا ) 171 - 181 - 780 - 785 - 786 - 793 - 799 812 - 813 - 814 - 815 - 834 - 865\r\nكولسينكوف 649\r\nگ گراهام ( مستر ) 657\r\nگرجى 394\r\nگرجى 397 - 398\r\nگرجى 400\r\nگريشا 520 - 522\r\nگل ( آقا ) 475\r\nگلستان ارمنى 25\r\nگنجه‌اى 732\r\nگوژل 715 - 736\r\nگيخ ( ژنرال ) 469 - 470\r\nگيگو گرجى 213\r\nگيورگى 519\r\nل لامنگتون ( مستر ) 87 - 175\r\nلامينگتون ( لرد ) 384 - 565\r\nلشجنكو 649\r\nلطفعلى ( حاجى ميرزا ) 692 - 693\r\nلكوفر ( مستر ) 230 - 235 - 236 - 253 - 475 - 493\r\nلنچ ( مستر ) 78 - 175 - 384 - 388 - 565 .\r\nلياخوف 1 - 51 - 57 - 61 - 393 - 597 .\r\nم ماماش - 91 .\r\nماشاء اللّه خان 570 - 627 - 650 - 775 - 803 - 805 - 816 - 817 818 - 824 - 825 - 826 - 827\r\nمارشيمون 611 - 619 - 620 - 621 - 710 - 711 - 715 - 718 - 726 - 727 - 735 - 736 - 755 - 829\r\nمؤتمن 456 - 457\r\nمؤتمن الملك 556\r\nمؤيد الاسلام 742\r\nمؤمن ( كربلائى ) 471\r\nمبصر الملك 475\r\nمترجم الدوله 684\r\nمتين السلطنه\r\nمجد الاسلام 68\r\nمجد الدوله 170\r\nمجد السلطنه 607 - 612 -\r\nمجلل السلطان 72 - 168 - 176 - 197 - 198 - 514 - 517 - 518 - 521 - 528 - 529\r\nمحتشم السلطنه ( حاجى ) 236 - 255 - 433 - 477 - 625\r\nمحسن آقا ختايى 272\r\nمحسن خان 97\r\nمحسن ( سيد ) 502\r\nمحسن ( ميرزا ) 404 - 770 - 771 - 801\r\nمحرم 288 - 437\r\nمحمد 204 - 205\r\nمحمد آقا 725 - 830\r\nمحمد آقا ( ميرزا ) 351\r\nمحمد ( حاجى ميرزا ) 404\r\nمحمد ( مشهدى ) 205\r\nمحمد آقا كسمائى 472\r\nمحمد آقا ( نايب ) 156 - 164 -\r\n\r\n","description":"","footnote":"","page_name":" 913 ","page_number":933},
  {"content":"\r\n\r\n313 - 324 - 325 - 331 - 333 - 361 - 374 - 375 - 398\r\nمحمد خيابانى ( شيخ ) 113 - 477 - 491 - 675 - 678 - 682 - 690 - 697 - 698 - 743 و بسيار جاهاى ديگر در بخشهاى آخر كتاب\r\nمحمد امين رسول‌زاده 12 - 128\r\nمحمد عمو ( حاجى ) 743\r\nمحمد عمواغلى ( مشهدى ) 265 - 277 - 368 - 369 - 370 - 374\r\nمحمد خامنه‌اى ( سيد ) 178 - 281 - 283\r\nمحمد طباطبائى ( سيد ) 76 - 319 - 331 - 489\r\nمحمد زيم‌برى ( شيخ ) 475\r\nمحمد قفقازى ( چايق ) 379 - 422 -\r\nمحمد دژخيم 338 - 409\r\nمحمد دايى 420\r\nمحمد زرگر باشى ( مشهدى ) 468\r\nمحمد سيلابى 341\r\nمحمد ميراب ( حاجى ) 363\r\nمحمد قره‌باغى ( حاجى ) 354\r\nمحمد بالا ( حاجى ) 326 - 341\r\nمحمد كرمانشاهى ( آقا ) 511\r\nمحمد گچيز ( حاجى مير ) 380\r\nمحمد لنگرودى ( شيخ ) 475\r\nمحمد پيشنماز 756\r\nمحمد يزدى ( سيد ) 68 - 502\r\nمحمد خان 115\r\nمحمد خان 110\r\nمحمد خان 331 - 332 - 333 - 359 - 375 - 414 - 690 - 693\r\nمحمد خان قفقازى 409\r\nمحمد ابراهيم قفقايچى ( آقا ) 320 - 329 - 340\r\nمحمد ابراهيم ( آقا ) 307 - 309 - 310\r\nمحمد باقر ( حاجى ) 406\r\nمحمد باقر ( حاج شيخ ) 251\r\nمحمد باقر اصطهباناتى ( شيخ ) 75\r\nمحمد تقى بيك 327 - 328\r\nمحمد تقى خان ( ياور ) 643 - 647 - 648 - 664\r\nمحمد جعفر سلمانى 353 - 354 - 355 - 358\r\nمحمد حسن 91\r\nمحمد حسن ميرزا 558 - 592 - 609 - 618 - 688 - 696 - 702 - 704 - 734\r\nمحمد حسن مقدس ( ميرزا ) 692\r\nمحمد حسين مجتهد استرابادى ( شيخ ) 17\r\nمحمد حسين ( شيخ ) 639\r\nمحمد حسين ميرزا 651 - 653\r\nمحمد رضا مساوات ( سيد ) 30 - 34\r\nمحمد رضا ( حاجى ) 459 - 475 - 755\r\nمحمد رضا ( سيد ) 639\r\nمحمد شاه 80 - 122\r\nمحمد صادق ( حاجى ) 37\r\nمحمد صادق ( ميرزا ) 639\r\nمحمد على ( ملا ) 80\r\nمحمد على ( مير ) 155 - 864\r\nمحمد على ( مشهدى ) 45 - 740\r\nمحمد على ( حاجى ) 677 - 749\r\nمحمد على ( حاجى مير ) 250\r\nمحمد على ( ميرزا ) 475\r\nمحمد على بادامچى ( حاجى ) 365\r\nمحمد على ميلانى ( حاجى ) 327\r\nمحمد على رضايف ( ميرزا ) 475 - 507\r\n\r\n","description":"","footnote":"","page_name":" 914 ","page_number":934},
  {"content":"\r\n\r\nمحمد على فروغى 236 - 477 - 481\r\nمحمد على ميرزا ( در بسيار جاها )\r\nمحمد على نيشابورى 146\r\nمحمد على مهدوى 213\r\nمحمد عليخان 304\r\nمحمد عليخان ( مشهدى ) 42 - 155 - 156 - 265 - 267 - 274 - 287 - 437 - 438 - 440 - 640 - 651\r\nمحمد عليخان مغازه ( ميرزا ) 8\r\nمحمد عليخان ( ميرزا ) 639\r\nمحمد عليخان ( ميرزا ) 644\r\nمحمد عليخان ( ميرزا ) 662\r\nمحمد عليخان سرهنگ 835 - 836\r\nمحمد قليخان آلارلو 88\r\nمحمد قليخان ( حاجى ) 307 - 309 - 320 - 533\r\nمحمد كاظم ( آخوند ملا ) 76 - 129 - 130 - 150 - 241 - 246 - 247\r\nمحمد كاظم تبريزى 475\r\nمحمد ميرزا 176 - 177\r\nمحمد وليخان سپهدار 409 - 410 - 411 - 412 - 415 - 417 - 421 - 423 - 551\r\nمحمدى ( ميرزا ) 475\r\nمحمود ( حاج ) 44\r\nمحمود ( نايب ) 165 - 265\r\nمحمود خان ( نايب ) 332 - 399\r\nمحمود سلماسى ( ميرزا ) 346 - 347 - 539\r\nمحمود شوكت پاشا 452\r\nمحمود ( ميرزا ) 404 - 433 - 719 - 730\r\nمحمود ( شيخ ) 475 - 569\r\nمحمود خان اشرف‌زاده 433\r\nمخبر الدوله 19\r\nمخبر السلطنه ( مهديقلى خان ) 84 - 88 - 109 - 111 - 145 - 154 - 156 - 162 - 164 - 176 - 201 - 246 - 252 - 566 - 773 - 822 - 891 - 892 - 893 - 894 - 895 896\r\nمخاطب السلطان 324\r\nمختار علاف 310\r\nمدبر الممالك 472\r\nمرتضى ( حاجى ) 308\r\nمرتضى ( سيد ) 15\r\nمرآت السلطان 140 - 141 - 177 - 850\r\nمريل ( مستر ) 184 - 225\r\nمستوفى الممالك 19 - 62 - 132 - 133 - 147 - 148 - 454 - 543 - 556 - 571 - 591 - 592 - 623 - 625 - 637 - 639 - 641 - 645 - 685 - 663 - 765 - 772 - 773 - 774 - 781 - 782 - 786 - 790\r\nمستعان الملك 507\r\nمستشار الدوله 75 - 556 - 652 - 822\r\nمسعود ( ميرزا ) 560 - 852\r\nمسعود ( حاجى ميرزا ) 25 - 330\r\nمسيب خان 531 - 538\r\nمسيح حكيم ( ميرزا ) 208\r\nمسيح خان كاكاوند 25\r\nمشار السلطنه 62\r\nمشار الدوله 639 - 799\r\nمشاور الممالك 656 - 807\r\nمشير دفتر 302\r\nمشير الدوله 236 - 556 - 623 - 625 - 637 - 772 - 773 - 890\r\nمشير السلطنه 18 - 29 - 240 - 477\r\n\r\n","description":"","footnote":"","page_name":" 915 ","page_number":935},
  {"content":"\r\n\r\nمشير صنايع 693\r\nمصطفى آشتيانى ( ميرزا ) 64 - 76\r\nمصطفى خان خورهشتى 24\r\nمصطفى خان نوايى 491\r\nمصطفى كاظمى ( سيد ) 491\r\nمظفر خان 880\r\nمظفر الدين شاه 562 - 725\r\nمظهر افندى 443\r\nمعتمد التجار 138 - 252 - 695\r\nمعتمد الوزاره 474 - 715 - 718 721 - 730 - 739 - 740 - 742\r\nمعتمد همايون 878\r\nمعتمد السلطنه 217\r\nمعتمد خاقان 152 - 166\r\nمعدل الدوله 688\r\nمعاضد السلطنه 236\r\nمعز السلطان 8 - 13 - 27 - 29 - 33 - 52 - 57 - 59 - 130 - 135 - 169 - 176 - 180 - 224 - 348 - 522\r\nمعز السلطنه 815\r\nمعين الغرباء 127\r\nمعين الرعايا 138 - 695\r\nمعين همايون 181\r\nمفخم الدوله 450\r\nمقتدر نظام 65\r\nمكرم الدوله 835 - 836 - 837\r\nمكرم الملك 828 - 832 - 833 - 842 - 858 - 859\r\nملك المتكلمين 51 - 61 - 68 - 76 583\r\nملك‌زاده 895\r\nملك خوشابه 736\r\nممتاز الدوله 77 - 556 - 822\r\nممى ( نايب ) 368 - 374\r\nممى چوپان 754\r\nمنتصر الدوله 2 - 25 - 52 - 57 - 496 - 658\r\nمنتخب الدوله 771 - 801\r\nمنتصر السلطان 507\r\nمناف ( ملا ) 366\r\nموسى خان ( حاج ) 735219 - 737 739\r\nموسى آقا ( ميرزا ) 314\r\nمور ( مستر ) 184 - 185\r\nمور نارد 495 - 504 - 546\r\nموليتور 802\r\nموفق السلطان 815\r\nمولونى ( مستر ) 184\r\nموقر السلطنه 70\r\nمهندس الملك 19\r\nمهدى آقا ( حاجى ) 108 - 121 - 200\r\nمهديخان طبيب‌زاده ( ميرزا ) 25\r\nمهديخان 25\r\nمهدى ( كربلائى ) 419\r\nمهديخان ( ميرزا ) 388\r\nمهدوى 311\r\nمهدى ( ميرزا ) 562 - 709 - 562 709\r\nمهديقلى ( ميرزا ) 650 - 653\r\nميرزا ( حاجى ) 364\r\nميرزا آقا بلورى ( حاجى ) 297 - 355 - 363 - 423 - 437 - 441 - 446 - 457\r\nميرزا آقا فرشى ( حاجى ) 305\r\nميرزا آقا ناله ملت 437 - 442\r\nميرزا 729\r\nميرزا آقا ( حاجى ) 601\r\nميرزا يانس 532 - 534\r\nمير آقا 847\r\n\r\n","description":"","footnote":"","page_name":" 916 ","page_number":936},
  {"content":"\r\n\r\nميجر ادموند 874 - 876\r\nميلر قونسول روس 48 - 296 - 299 300 - 303 - 304 - 312 - 317 318 - 319 - 335 - 337 - 358 362 - 364 - 376 - 411 - ميسان گازاريانس 475\r\nن ناپلئون 626\r\nناصر الملك ( در بسيار جاها )\r\nناصر روايى 196 - 198\r\nناصر حضرت ( حاجى ) 275 - 285 365\r\nناصر الدين شاه 80 - 483 - 852\r\nناصر خان 31\r\nناصر الاسلام ندامانى 475 - 507\r\nناظم ( حاجى ) 446\r\nناظم الدوله 301 - 302 - 695 - 740 879 - 891\r\nناظم العداله 684\r\nناظم الملك 262 - 268\r\nنايب ( آقا شيخ ولى ) 440\r\nنايب الصدر 475\r\nنجفى ( آقا ) 2 - 4\r\nنجفقليخان صمصام السلطنه ( حاج ) 2 3 - 4 - 5 - 10 - 13 - 35 - 62 134 - 141 - 143 - 146 - 169 170 - 235 - 241 - 410 - 411 412 - 427 - 478 - 481 - 491 544 - 546 - 553 - 565 - 567 604 - 681 - 693 - 771 - 773 783 - 792 - 795 - 796 - 797 798 - 799 - 802 - 817\r\nنراتوف 226 - 229 - 488\r\nنرسيس نرسسيان 475\r\nنستور 619\r\nنصرت اللّه خان 288 - 437 - 601\r\nنصر اللّه خان يورتچى 115\r\nنصر اللّه خان آلارلو 88\r\nنصر اللّه خسروشاهى ( حاجى ) 327\r\nنصر الدوله 158\r\nنصرة الدوله 798\r\nنصير الدوله 799\r\nنصر اللّه تقوى ( حاج سيد ) 76 - 138\r\nنصر اللّه 81\r\nنصرة الملوك 91\r\nنظر عليخان 188 - 192 - 193\r\nنظام السلطان 639\r\nنظام الدوله ( حاج ) 165 - 315 - 338\r\nنظام السلطنه 152 - 158 - 220 659 - 662 - 663 - 664 - 666 667 - 725 - 765 - 833 - 836\r\nنظام الملك 618\r\nنظام الدين‌زاده 502\r\nنظر به كف 610 - 614\r\nنقيخان رشيد الملك 22 - 86 - 87 115 - 148 - 158 - 162 - 176 177 - 206 - 251 - 550 - 592 604 - 618 - 684\r\nنقى ( حاجى ) 394 - 396\r\nنعمت اللّه خان ( ميرزا ) 689 - 691 693\r\nنكراسف 458 - 459 - 462 - 464 465 - 466 - 467 - 470 - 472\r\nنكول 520\r\nنور اللّه 91\r\nنور اللّه ( حاجى آقا ) 2 - 4 - 657 - 658\r\nنور اللّه خان ( ميرزا ) يكانى 36 - 219 442 - 443 - 453 - 454 - 455 503 - 594 - 601 - 709 - 853\r\n\r\n","description":"","footnote":"","page_name":" 917 ","page_number":937},
  {"content":"\r\n\r\nنور الدين ( آقا ) 650 - 655\r\nنورى بيك 607\r\nنوروزف 141\r\nنواب الملك 475\r\nنواب 127 - 133\r\nنوز 202 - 495\r\nنيسترم 632 - 804\r\nنقولاى يكم 223\r\nنقولاى دوم 223\r\nنيكلا 360 - 433 - 674\r\nنيكتين 606 - 714 - 722 - 736\r\nه هاشم دوچى ( مير ) 67 - 72\r\nهاشم حراجچى ( مشهدى ) 368 - 400\r\nهاشم ( مير ) 796\r\nهاشم 546\r\nهاشمخان 116 - 288 - 437 - 601\r\nهاشمخان ( مير ) 165 - 323 - 522 669 - 670\r\nهاز ( ماژور ) 183\r\nهامبار سوم 475\r\nهدايت ( مير ) 405 - 835 - 836\r\nهزار خان 91 - 116\r\nهوهانيس 519 - 520\r\nو واسموس 626\r\nواعظزاده 473\r\nوالتر تاونلى ( سر ) 429\r\nوثوق الدوله ( حسن وثوق ) 73 - 77 169 - 235 - 236 - 556 - 571 625 - 664 - 666 - 696 - 765\r\nو بسيار جاهاى ديگر تا پايان كتاب وثوق الممالك 731\r\nوحيد الملك 508 - 639\r\nودنسكى 253 - 263 - 303 - 307 312 - 337 - 376 - 411 - 550 583 - 591 - 679 - 680\r\nورامخان 876\r\nوريژ 358 - 361\r\nوردنف ( ژنرال ) 306 - 307\r\nوكيل الممالك 196\r\nوليكوف گرجى 8 - 12\r\nوزيرزاده 79\r\nوهاب سلطان 685\r\nوستاهل 771\r\nويلسن 871\r\nى يار محمد خان 33 - 88 - 91 - 94 158 - 169 - 319 - 507 - 510 511 - 512 - 519 - 524 - 528 529 - 531 - 532 - 534 - 535 536 - 537 - 538 - 540 - 543 548 - 569\r\nيالمارسن 159 - 546 - 566\r\nياكولف 649\r\nيپرم 685\r\nيحيى ( ميرزا ) 76\r\nيلدرم خان 187\r\nيحيى ( سيد ) 475\r\nيكاترين 223\r\nيعقوب ( سيد ) 639\r\nيفرمخان 8 - 12 - 23 - 27 - 31 34 - 52 - 62 - 73 - 75 - 83 103 - 105 - 107 - 112 - 128 129 - 136 - 144 - 148 - 169 171 - 182 - 183 - 220195 232 و بسيار جاها تا ص 569\r\n\r\n","description":"","footnote":"","page_name":" 918 ","page_number":938},
  {"content":"\r\n\r\nيوسف ( ميرزا ) 404\r\nيوسف ( نايب ) 40 - 44 - 205 338 - 339\r\nيوسف ( حاجى ميرزا ) 404\r\nيوسفخان 182 - 265 - 288 - 437 443 - 468 - 469 - 471 - 472\r\nيوسفخان عمو 475\r\nيوسفخان هراتى 502\r\nيوسف ضياء 748\r\nيمين الدوله 672 - 673\r\nيونس اردبيلى 409 - 410\r\nيودنيچ 642\r\n\r\n","description":"","footnote":"","page_name":" 919 ","page_number":939},
  {"content":"\r\n . \r\n\r\n","description":"","footnote":"","page_name":" 920 ","page_number":940}
  ]